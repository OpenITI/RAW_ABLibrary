[
  {"content":"\r\n\r\nتاريخ اسلام\r\nعصر پيامبر اعظم صلى الله عليه واله\r\nخلاصه اى از تاريخ تحقيقى اسلامى عصر نبوى\r\nتأليف : محمد هادى يوسفى غروى\r\nترجمه و تلخيص : حسين على عربى\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nمجمع الفكر الاسلامي\r\nقم - ص . پ . 3654 / 37185 - تلفن : 7744810\r\nتاريخ اسلام - عصر پيامبر ( خلاصه اى از تاريخ تحقيقى اسلام عصر نبوى )\r\nمؤلف : محمد هادى يوسفى غروى\r\nترجمه و تلخيص : حسين على عربى سرخه اى\r\nناشر : مجمع الفكر الاسلامى\r\nنوبت چاپ : اول ، 1386\r\nچاپ : ظهور\r\nشمارگان : 1000 نسخه\r\nشابك : 4 - 77 - 5662 - 964 - 978\r\nكليه حقوق براى ناشر محفوظ است\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n . \r\n","description":"","footnote":"","page_name":" 15 ","page_number":15},
  {"content":"\r\n\r\n\r\nمقدمه\r\nتاريخ ، معلم بزرگ انسان است و مطالعهء و تحليل هوشمندانهء حوادث تاريخى ، تأثيرى شگرف بر حيات فكرى و اجتماعى افراد داشته و آنان را براى انتخاب هدف و مسير درست زندگى يارى مىدهد .\r\nتاريخ اسلام در بردارنده سيره پيامبر اعظم صلى الله عليه و آله و ائمه اطهار عليهم السلام است ؛ از اين رو گنجينه‌اى از معارف اسلامى و آموزه‌هاى دينى است و پيوسته مورد توجه دانشمندان اسلامى و تاريخ نويسان قرار داشته است . كشف آگاهانه حقايق تاريخى اسلام و استخراج آن از منابع اصيل با تكيه بر كتاب و سنت مىتواند بسيارى از شبهات وارده از سوى كج انديشان را تبيين و به آن پاسخ دهد .\r\nكتاب « تاريخ اسلام ، عصر پيامبر اعظم صلى الله عليه و آله » ترجمه و خلاصه‌اى از مجموعهء سه جلدى « موسوعة التاريخ الاسلامى » است كه به قلم محقق عاليقدر حجة الاسلام والمسلمين استاد شيخ محمد هادى يوسفى غروى به رشته تحرير درآمده و توسط مجمع الفكر اسلامى انتشار يافته است ، و جلدهاى بعدى دربارهء تاريخ ائمه اطهار است كه به تدريج منتشر خواهد شد .\r\nمؤلف محترم در اين اثر با رويكرد علمى و مبنا قرار دادن قرآن كريم به عنوان مهمترين و متقن‌ترين منبع به تحقيق و تحليل تاريخ اسلام و ارائه چهره واقعى پيامبر اعظم صلى الله عليه و آله پرداخته و به بسيارى از شبهات در مورد اسلام و شخصيت پيامبر اعظم صلى الله عليه و آله پاسخ علمى و مستند داده است .\r\nبر خود لازم مىدانم از همهء اساتيد و دانشجويانى كه ما را به ارائه اين اثر تشويق نموده‌اند و از تمام همكاران علمى به ويژه از مؤلف عاليقدر كه با صبر و حوصله بر كار ترجمه و تلخيص نظارت داشته‌اند ، صميمانه تشكر و قدردانى كنم .\r\nمترجم\r\nحسين عربى سرخه‌اى\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nروش مطالعه و تحقيق در تاريخ اسلام\r\n\r\nتاريخ قبل از اسلام\r\nعرب‌هاى پيش از اسلام چيزى به نام تاريخ نداشتند ، مگر مطالبى را كه سينه به سينه براى يكديگر نقل مىكردند . آنان دربارهء اخبارِ آباء و اجداد و انساب و اقوام و قبايل و پادشاهانشان صحبت مىكردند و در قصه‌هايى ، پهلوانى و كرم و وفاى آنها را به تصوير مىكشيدند . هم‌چنين درباره پادشاهانى كه حكومت را يكى بعد از ديگرى به دست گرفته و به تجهيز سپاه و برپايى جنگ‌ها و آبادانى شهرها و بنيان‌گذارى قصرها مىپرداختند ، حكايت‌ها بر جاى گذاشته‌اند . در نقل اين داستان‌ها ، حافظه به جاى كتاب و زبان ، جانشين قلم بوده است و مردم آنها را جمع‌آورى و حفظ كرده و سپس آن را به همان صورت يا با حذف و اضافه‌هايى نقل كرده‌اند .\r\nاين شيوه ، نزد فارس‌ها ، يهوديان و عرب‌هاى جاهليّت رايج بود . عرب‌ها علاوه بر اين اخبار جاهليت و أنساب را نيز داشتند كه در آن قصه‌هاى مربوط به خانهء خدا و چاه زمزم و قبيلهء جُرهم و مسائل مربوط به آنها وجود داشت و اخبار خاندانى كه يكى پس از ديگرى زعامت و رياست قريش را به عهده گرفته و حوادثى كه قبل از آن براى سدّ مأرب در يمن رخ داده بود براى همديگر نقل مىكردند .\r\n\r\nتاريخ بعد از اسلام\r\nبعثت پيامبر اكرم صلى الله عليه و آله بزرگ‌ترين حادثه براى جامعهء بشريت و به خصوص براى جامعهء عرب بود . هيچ جمعى نبود ، مگر آن‌كه در مورد اين حادثه صحبت مىكردند .\r\nبعد از ظهور پيامبر اكرم صلى الله عليه و آله و آشكار شدن دعوتش ، صفحهء جديدى از تاريخ گشوده شد و نقل\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nاحاديث به وسيلهء صحابه و تابعين و اهل‌بيت گرامىاش عليهم السلام در مورد تاريخ ولادت و زندگانى و جنگ‌هايش با مشركان و دعوت به توحيد و اثرات شمشير و نيزه و زبان و بيان مورد اهتمام قرار گرفت . بيان اين حوادث ، به تدريج تاريخ اسلام را به صورت عام و سيرهء رسول اكرم صلى الله عليه و آله را به صورت خاص تشكيل داد .\r\n\r\nتدوين سيرهء نبوى و تاريخ اسلام\r\nدر مورد تاريخ اسلام و سيرهء رسول اكرم صلى الله عليه و آله تا پايان ايام خلافت خلفا چيزى نگاشته نشد . در اين مدت چيزى به غير از قرآن كريم و روش اعراب گذارى آن بر طبق مبادى علم نحو به دست ابوالاسود دُئلى و به املاى اميرالمؤمنين على ابن ابى طالب تدوين نشد . اين بدان دليل بود كه رسول خدا صلى الله عليه و آله مسلمانان را به كتابت قرآن كريم تشويق مىكرد ، اما اختلاط اعراب با اقوام ديگر و رواج لغت‌هاى غير عربى در ميان آنها باعث شد كه ابوالاسود دئلى خدمت على عليه السلام برسد و به راهنمايى او براى حفظ زبان عرب ، علم نحو را تدوين كند .\r\nدر نتيجهء گسترش قلمرو اسلامى و اختلاط با اقوام ديگر داستان‌هايى از پادشاهان فارس و بنىاسرائيل رواج يافت . آمده است كه معاويه علاقه‌مند شد تا كتابى در تاريخ قديم نگاشته شود براى همين عُبيد بن شريَّه كه پيرمردى صد و بيست ساله بود ، از صنعاى يمن به خدمت او در آمد و كتابى در مورد اخبار گذشتگان و پادشاهان عرب و فارس و حبشه و غيره نوشت . اين اولين متن مدوّن بعد از قرآن كريم مىباشد . « 1 »\r\nبا وجودى كه مسلمانان بسيار علاقه‌مند بودند تا آثار مربوط به رسول‌اللّه صلى الله عليه و آله را براى هميشه نگه دارند ؛ ولى با كمال تأسف خلفاى سه گانه از تدوين سيرهء آن حضرت صلى الله عليه و آله و احاديث جلوگيرى مىكردند و علّت آن هم به گمان خودشان اين بود كه احاديث با قرآن كريم مخلوط مىشود . در اين ميان تنها اميرالمؤمنين على عليه السلام زير بار اين ممانعت نرفت و آن را تأييد ننمود ؛ بلكه علم نحو را به كاتب خودش ابوالاسود دئلى املا كرد و كتاب‌هايى را در فقه و حديث نوشت و به كاتب هميشگى\r\n\r\n\r\n","description":"","footnote":"\r\n( 1 ) . مروج‌الذهب ، ج 2 ، ص 60 - 62 و 251 .\r\n","page_name":" 18 ","page_number":18},
  {"content":"\r\n\r\nخودش ، عبيدالله بن ابى رافع دستور داد كه قضاوت‌هاى مهمّ و احكام صادره از او را دربارهء وضو و نماز و ساير ابواب بنويسد . « 1 »\r\nبا اقدامات اميرالمؤمنين عليه السلام و اظهار علاقهء مسلمانان به احاديث پيامبرشان ، افرادى در ميان مسلمانان ظاهر شدند كه حامل احاديث بودند و از علما و فقها به شمار مىرفتند ، اما از آنجا كه ممنوعيت نوشتن احاديث به صورت رسمى از سوى خلفاى بعد از حضرت على و فرزندش امام حسن عليهم السلام تا زمان عمر بن عبدالعزيز ادامه يافت در اين مدت حاملان فقه ، فقط روايات را بيان مىكردند و چيزى را در فقه يا حديث تدوين نكردند ، امّا به نوشتن نكاتى از سيرهء پيامبر صلى الله عليه و آله اقدام نمودند .\r\nممنوعيت نقل و كتابت حديث نزديك به صد سال طول كشيد و اين يكى از بزرگ‌ترين خسارت‌ها براى تاريخ صدر اسلام است كه هرگز جبران نخواهد شد .\r\nشكى نيست كه اقوال و اعمال پيامبر اكرم صلى الله عليه و آله اهميت زيادى در زمان حيات و به خصوص بعد از وفاتش داشته است و اين اهميّت باعث عنايت ويژه به تدوين سيره و احاديث آن حضرت صلى الله عليه و آله گرديده است . در اين زمينه عده‌اى تنها به تدوين سيره پرداختند و عده‌اى حوادث ديگر را هم نقل كردند كه مورّخ به معناى عام هستند .\r\n\r\nاولين نويسندگان سيرهء پيامبر صلى الله عليه و آله\r\nدر زمينهء نوشتن سيرهء پيامبر اكرم صلى الله عليه و آله مىتوان از افراد ذيل به عنوان اولين نويسندگان سيرهء آن حضرت نام برد :\r\n1 . اولين كسى كه مطالبى را در سيره تصنيف كرد ، عروة بن زبير بن عوّام ( متوفاى 92 ه . ق ) بود .\r\n2 . ابن سعد در كتاب الطبقات مطلبى را ذكر كرده كه از آن چنين به دست مىآيد كه اولين كسى كه در سيره فعاليت كرد ، أبان بن عثمان بن عفّان ( م 105 ه . ق ) بوده و مطالبى از سيره را مغيرة بن عبدالرحمن از او نقل كرده است .\r\n\r\n\r\n","description":"","footnote":"\r\n( 1 ) . رجال نجاشى ، ص 4 - 7 .\r\n","page_name":" 19 ","page_number":19},
  {"content":"\r\n\r\n3 . وهب بن منبّه يمنى ( م 110 ه . ) كه به جمع‌آورى اخبار سيره و احاديث پرداخته است .\r\n4 . عاصم بن عمر بن قتاده ( م 120 ه . ) كه ابن اسحاق قسمتى از اخبار سيره‌اش را از او نقل كرده است ، همانند خبر از دعاى حضرت محمد صلى الله عليه و آله براى طلب باران در مسير جنگ تبوك و خبر از شيوع نفاق در زمان آن حضرت صلى الله عليه و آله .\r\n5 . شُرَحبيل بن سعد شامى ( م 123 ه . ) .\r\n6 . عبدالله بن ابى بكربن حزم قاضى ( م 135 ه . ) كه عمر بن عبدالعزيز از او درخواست كرد تا احاديثى را كه مىداند ، بنويسد و آنها را بين مردم منتشر كند .\r\n7 . موسى بن عُقبه ( م 141 ه . ق ) .\r\n8 . مَعْمَر بن راشد ( م 150 ه . ق ) .\r\n9 . محمد بن اسحاق بن يسار مدنى ، و بنا به قولى : بَشّار بن خيار و معروف به ابن اسحاق كه از اسيران جنگى در « عين تَمْر » عراق بوده است ( م 153 ه . ) . وى در اصل ايرانى بوده و در زمان صادقين عليهم السلام مىزيسته است و از امام باقر عليه السلام بدون واسطه روايت كرده است .\r\n10 . زياد بن عبدالملك بكّايى كوفى عامرى ( م 183 ه . ) .\r\n11 . محمد بن عمر بن واقد معروف به واقدى ، صاحب كتاب مغازى ( م 207 ه . ) .\r\n12 . عبدالملك بن هشام حِميرى يمنى بصرى ( م 218 ه . ) كه سيرهء ابن هشام منتسب به او است . او سيرهء ابن اسحاق را با رعايت امانت كم و زياد كرده است ، بدين صورت كه خبرهاى افزوده را جداگانه نوشته و با اصل كتاب مخلوط نكرده است .\r\nاما با كمال تأسف بايد گفت كه از ميان تمام آثار اين مورخان جز سيرهء ابن اسحاق به روايت ابن هشام از بكايى و كتاب مغازى واقدى و كتاب طبقات ابن سعد كه شاگرد واقدى بوده است و مطالبى پراكنده در كتاب‌هاى ديگر ، چيزى باقى نمانده است .\r\n\r\nمورخان صدر اسلام\r\nعلاوه بر سيره‌نويسان ، افرادى ظاهر شدند كه به نقل سيرهء پيامبر اكرم صلى الله عليه و آله اكتفا نكردند ؛ بلكه اخبار جاهليت قبل از اسلام را هم جمع‌آورى نموده و سپس اخبار خلفاى بعد از اسلام يا بعضى از خلفا يا\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nتنها اخبار مربوط به ائمه اهل‌بيت عليهم السلام را بدان افزودند كه بعضى از آنها عبارتند از :\r\n1 . محمد بن سائب كلبى كوفى ، نسب‌شناس معروف ( م 146 ه . ق ) .\r\n2 . ابو مخنف ، لوط بن يحياى ازدى كوفى ( م 157 ه . ق ) صاحب كتاب مقتل الحسين عليه السلام . « 1 »\r\n3 . هشام بن محمّد كلبى كوفى ( م 206 ه . ق ) .\r\n4 . نصر بن مُزاحم مِنقرى كوفى ( م 212 ه . ق ) صاحب كتاب وقعة صفين\r\n5 . عبدالله بن مسلم ابن قُتَيبهء دينورى ( م 274 ه . ق ) صاحب كتاب‌هاى الامامة و السياسة و الأخبار الطوال\r\n6 . احمد بن يحيى بن جابر بَلاذُرى ( م 279 ه . ق ) صاحب كتاب انساب الاشراف\r\n7 . ابراهيم بن محمد ثَقَفى كوفى اصفهانى ( م 283 ه . ق ) صاحب كتاب الغارات\r\n8 . ابوالفرج على بن حسين اموى اصفهانى ( م 284 ه . ق ) صاحب كتاب مقاتل الطالبيين كه زيدى مذهب بوده است .\r\n9 . احمد بن واضح بن يعقوب بغدادى ( م 292 ه . ق ) صاحب كتاب تاريخ يعقوبى .\r\n10 . محمد بن جَرير رستم طبرى بغدادى ( م 310 ه . ق ) صاحب تاريخ الامم و الملوك معروف به تاريخ طبرى .\r\n11 . على بن حسين مَسعودى بغدادى ( م 346 ه . ق ) .\r\n12 . محمد بن محمد بن نعمان التلعُكْبرى المفيد معروف به شيخ مفيد ( م 413 ه . ق ) صاحب كتاب ارشاد .\r\n\r\nآثار باقى مانده دربارهء سيرهء پيامبر صلى الله عليه و آله\r\nگفته شد كه نوشتنِ سيرهء رسول‌الله صلى الله عليه و آله در زمان تابعين و پيروان آنها اتفاق افتاده است ، چنان‌كه اسامى و تاريخ وفات آنها را ديديم ؛ لكن مقدار كتابت آنها زياد نبوده و حتى نمىتوانند كتاب‌هايى را تشكيل دهند كه در آنها بعضى از اخبار مربوط به سيرهء پيامبر اكرم صلى الله عليه و آله جمع‌آورى شده باشد .\r\nاما كتابى كه تا حدى به موفقيت و پيروزى و شهرت و اعتماد و وثوق دست يافته ، سيرهء محمد بن اسحاق مىباشد كه در اوايل حكومت عباسيان نگاشته شده است .\r\n\r\n\r\n","description":"","footnote":"\r\n( 1 ) . كه به نام « وقعة الطف » جمع آورى مجدّد و تحقيق و منتشر شده است .\r\n","page_name":" 21 ","page_number":21},
  {"content":"\r\n\r\nروايت مىكنند كه روزى محمد بن اسحاق بر خليفهء عباسى ، منصور وارد شد ، در حالى كه فرزند منصور ؛ مهدى در كنارش بود . منصور به او گفت : آيا اين شخص را مىشناسى ؟ ابن اسحاق گفت :\r\nآرى ، اين فرزند اميرالمؤمنين است . منصور گفت : برو و كتابى براى او تصنيف كن كه شامل تمام وقايع از هنگامى كه خدا آدم عليه السلام را خلق كرد تا امروز باشد . پس از آن ابن‌اسحاق ، كتاب را تصنيف و به خليفهء عباسى تقديم كرد . منصور گفت : اى ابن اسحاق ! خيلى آن را طولانى كرده‌اى ، برو و آن را مختصرتر كن . پس ابن اسحاق آن را مختصر كرد و كتاب بزرگ در خزانهء خليفه انداخته شد !\r\nابن عَدِّى ، رِجالى معروف دربارهء ابن اسحاق گفته است : « اگر ابن اسحاق هيچ فضيلتى نداشته باشد مگر اين‌كه پادشاهان را از اشتغال به كتاب‌هاى بيهوده منصرف كرد و آنها را به جنگ‌هاى رسول‌الله صلى الله عليه و آله و مبعث و ابتداى خلقت مشغول كرد ؛ همين فضيلت براى او كافى است و من تمام احاديث روايت شده از وى را بررسى كردم و چيزى نيافتم كه سبب ضعف او باشد . البته ممكن است كه خطاهايى از او سر زده و متّهم شده باشد كه ديگران هم خطا مىكنند . افراد موثق و بزرگان اهل تحقيق ، از وى روايت نقل كرده و از روايات او اعراض نمىكنند . براى مثال مسلم در كتاب « بيع » از او روايت نقل كرده است و بخارى به سخنان او استشهاد كرده است و ابوداود و ترمذى و نسائى و ابن ماجه هم از وى روايت كرده‌اند » . « 1 »\r\nابن اسحاق ، يكى از بزرگ‌ترين مؤلفان سيره به شمار مىرفته و هيچ كتاب سيره‌اى نيست ، مگر اين‌كه از او كمك گرفته و از او روايت نقل كرده است ، مگر كتاب مغازى واقدى و روايت‌هاى كاتبش ، ابن سعد و آنچه كه از اهل بيت عليه السلام نقل شده است . هم‌چنين كتاب ابن اسحاق به يكى از مهمترين كتاب‌هايى تبديل شده است كه علاقه‌مندان به سيره از زمان تأليف اين كتاب تاكنون و به خصوص پس از آن‌كه ابن هشام آن را تهذيب كرد ، به مطالعهء آن مىپردازند و هيچ كس به خواندن سيرهء رسول اكرم صلى الله عليه و آله اقدام نمىكند ، مگر اين‌كه كتاب ابن اسحاق به عنوان اولين و مهم‌ترين منبع به شمار مىرود .\r\n\r\n\r\n","description":"","footnote":"\r\n( 1 ) . الكامل فى الضعفاء ، ج 6 ، ص 102 - 112 .\r\n","page_name":" 22 ","page_number":22},
  {"content":"\r\n\r\n\r\nاصلاحات ابن هشام در سيره ابن اسحاق\r\nتقريبا نيم قرن بعد از ابن اسحاق ؛ عبدالملك بن هشام حميرى بصرى ( م 218 ه . ) ظهور كرد . او سيرهء ابن اسحاق را به روايت زياد بن عبدالملك بكّايى عامرى كوفى ( م 183 ه . ) نقل مىكرد . البته نه به همان صورتى كه بود ؛ بلكه آن را در معرض حذف و اضافه و نقادى و مقايسه با روايات متعارض قرار مىداد . خودش در ابتداى سيره‌اش چنين مىنويسد :\r\n« ما به خواست خدا اين كتاب را با ذكر زندگانى اسماعيل بن ابراهيم كه جدّ رسول اللّه صلى الله عليه و آله از طرف پدرانش بوده است ، شروع مىكنيم و زندگى پدران رسول‌اللّه صلى الله عليه و آله را تا حضرت اسماعيل با ذكر حوادث مربوط به هر كدام توضيح مىدهيم و براى رعايت اختصار نامى از ديگر فرزندان اسماعيل را نياورده‌ايم . و در اين ميان بعضى از مطالبى را كه ابن اسحاق ذكر كرده است ؛ ولى در آنها ذكرى از رسول اكرم صلى الله عليه و آله به ميان نيامده و يا در قرآن اشاره‌اى بدان نشده و يا ربطى به موضوع اين كتاب ندارد ، براى مختصر كردن كتاب آنها را حذف مىكنيم . هم‌چنين بعضى از اشعار را كه وى نقل كرده و به وسيلهء هيچ يك از استادان شعر شناخته نشده و يا اخبارى را ذكر نموده كه سخن گفتن دربارهء آنها زشت است ! و يا بعضى از مردم آن را نمىپسندند ! و يا بَكّايى به صحّت آنها تقرير نكرده است را حذف مىكنيم . و به خواست خدا مطالب ديگرى كه از وى نقل شده است را تا آن‌جا كه براى ما روايت شده باشد و به آن علم يافته باشيم پىگيرى و نقل خواهيم نمود . » « 1 »\r\nدر اين صورت ابن هشام مطالب زير را از سيرهء ابن اسحاق حذف كرده است : تاريخ انبياء از حضرت آدم تا ابراهيم و نيز تاريخ فرزندان اسماعيل كه در سلسلهء نسب‌هاى شريف پيامبر اكرم صلى الله عليه و آله نبوده‌اند . هم‌چنين اخبارى را كه مورد پسند بعضى از مردم نبوده و اشعارى كه در نظر وى ثابت نشده است .\r\nاو روايت‌هايى را كه برايش ثابت شده ، به مطالب كتاب اضافه كرده و براى همين ، اين سيره به وى نسبت داده شده و به « سيرهء ابن هشام » معروف شده است ؛ و تقريباً نام ابن اسحاق ذكر نمىگردد و از قديم به خاطر روايت‌هاى جديد و تهذيب و اصلاحات ابن هشام ؛ سيرهء ابن اسحاق در ميان علما به سيرهء ابن هشام معروف شده است .\r\n\r\n\r\n","description":"","footnote":"\r\n( 1 ) . سيرهء ابن هشام ، ج 1 ، ص 4 .\r\n","page_name":" 23 ","page_number":23},
  {"content":"\r\n\r\nابن خلّكان در شرح حال ابن هشام مىنويسد : « ابن هشام همان كسى است كه سيرهء رسول الله را از مغازى و سيره ابن اسحاق جمع‌آورى نموده و آنها را تهذيب و تلخيص كرده است و اين همان سيره‌اى است كه در دسترس مردم قرار دارد و به سيرهء ابن هشام معروف است « 1 » » .\r\nاقدام و عنايت به تأليف سيره پيامبر اكرم صلى الله عليه و آله تا امروز هم قطع نشده است ؛ ولى بايد توجه داشت كه موضوع سيره امرى تجربى يا نظرى نيست كه به وسيلهء برهانى اثبات يا نقض شود و در گذر زمان دچار تغيير و تحول گردد ؛ بلكه سيره از علوم نقلى است كه در ابتدا محدثان و ناقلان آن را روايت كرده‌اند و سپس ديگران به جمع‌آورى و تبويب و نقادى آن پرداخته‌اند . در هر حال هيچ تجديد نظر در اصل و جوهرهء آن ايجاد نشده است ؛ مگر به مقدار بسيار كمى كه بر حسب نقد دقيق حاصل شده باشد و تجديد نظر تنها در أَشكال و صورت‌هاى آن از جهت اختصار و تفصيل صورت پذيرفته است و تنها اندكى از نقدها بوده‌اند كه به خطاهاى موجود در سيره‌ها اشاره كرده‌اند .\r\nشايد كسانى كه به تلخيصِ سيره‌ها پرداخته‌اند ، به حذف بعضى از اخبارى كه صّحت آن را بعيد مىدانسته‌اند ؛ پرداخته و از سنگينى كتاب كاسته‌اند و اخبارى را كه نزديك به حق مىدانسته‌اند ، نقل كرده و آنچه را كه با افكار و عقايد شان سازگارى نداشته كنار گذاشته‌اند و آن را مردود دانسته و تخطئه يا تكذيب كرده‌اند .\r\nيكى از دلايل انتشار اخبار ابن اسحاق و معروف بودن كتاب سيره‌اش ؛ اين است كه وى مسافرت‌هاى زيادى انجام داده است . به احتمال زياد وى در سال 85 ه . ق در مدينه متولّد شده است .\r\nرجالىها و نسب شناسان شكى در اين ندارند كه او دوران جوانىاش را در مدينه گذرانده است . او در همان جوانى مدينه را ترك كرد و همين باعث شده است كه اهل مدينه به غير از ابراهيم بن سعد از او روايت نكنند . وى در سى سالگى و در سال 115 ه ق وارد اسكندريهء مصر شد .\r\nچنين به نظر مىرسد كه اين اولين مسافرت وى بوده است . او تنها كسى است كه احاديثى را از راويان اسكندريه نقل مىكند . سپس به كوفه و حيره مسافرت كرده و شايد در آن‌جا بوده كه با منصور دوانقى ملاقات كرده و كتاب سيره را براى پسرش مهدى عباسى تصنيف كرده است . زياد بن\r\n\r\n\r\n","description":"","footnote":"\r\n( 1 ) . ابن خلكان ، وفيات الاعيان ، حرف عين .\r\n","page_name":" 24 ","page_number":24},
  {"content":"\r\n\r\nعبدالملك بكّايى عامرى و ديگران اخبار اين كتاب را از او نقل مىكرده‌اند . وى هم‌چنين به موصل و رى مسافرت كرد تا اين‌كه بغداد ساخته شد . آن‌گاه او در آن‌جا رحل اقامت افكند و تا پايان عمر در آنجا ماند و پس از مرگ در گورستان خيزران دفن شد .\r\nابن اسحاق از شاگردان عبدالملك بن شهاب زُهرى شمرده مىشد و رواياتى هم از او نقل كرده است . اصحاب طبقات نقل كرده‌اند : « استادش او را متهم به چيزى نمىكرد ؛ بلكه او را ثقه مىدانست . » .\r\nبزرگان فقها از قبيل سفيان ثورى و شعبه نيز به تبعيت از ابن شهاب او را تَوثيق مىكردند . به علاوه زياد بن عبدالملك بكّايى از او روايت مىكرد ، اما هشام بن عروة بن زبير از راويان سيره و مالك بن انس از بزرگان فقها او را تضعيف مىكردند و او را به كذب و تدليس و اعتقاد به قَدَر و نقل از افراد غير ثقه و اشتباهات در انساب متهم مىكردند . شايد اين بدان خاطر بوده است كه ابن اسحاق در مورد نسب و علمِ مالك خدشه مىكرده و مىگفته است : « بعضى از كتاب‌هايش را بياوريد تا عيب‌هاى آن را به شما بنمايانم ؛ زيرا من آگاه به عيوب كتاب‌هاى وى هستم » « 1 » ! در اين صورت حمله از هر دو طرف بوده است و تضعيف وى وجهى ندارد ؛ زيرا به خاطر درگيرهاى شخصى بوده است .\r\n\r\nمغازى واقدى\r\nمحمد بن عمر بن واقد ، از موالى بنى سهم ، به نقل شاگردش در الطبقات‌الكبرى در سال 130 ه . در مدينه متولد شده است ؛ يعنى پانزده سال پس از آن‌كه ابن اسحاق از مدينه خارج شده بود ، لذا چيزى از او روايت نكرده است ، اگر چه وى از ساير روات اخبار ، از طريق زُهَرى روايت نقل كرده است ، لكن به علّت تشابه زياد كتاب سيرهء ابن اسحاق و كتاب مغازى واقدى ، بعضى از مستشرقان از قبيل :\r\n« فلهوزن » و « هورفتس » گمان كرده‌اند كه واقدى مطالب خويش را از سيرهء ابن اسحاق سرقت كرده است .\r\nمستشرق ديگرى به نام « مارسدن جونس » كه به تحقيق در مورد كتاب مغازى واقدى پرداخته است ؛ احتمال آنها را به شدّت مردود دانسته « 2 » و در مقدمه‌اش افزوده است : « واقدى از نقل روايت از\r\n\r\n\r\n","description":"","footnote":"\r\n( 1 ) . الكامل فى الضعفاء ، ج 6 ، ص 102 - 112 .\r\n( 2 ) . مغازى ، ص 29 .\r\n","page_name":" 25 ","page_number":25},
  {"content":"\r\n\r\nابن اسحاق اعراض كرده است ؛ چون ابن اسحاق مورد توثيق علماى مدينه نبوده است » . « 1 »\r\nوى در ادامه گفته است : « براى حديث‌شناسان روشن است كه آنچه واقدى را در ميان صاحبان سيره متمايز مىكند ، اين است كه داراى روش تاريخ‌نگارى فنّى و علمى بوده است ، براى همين مىبينيم كه واقدى بيش از مورخان متقدم به مرتب كردن حوادث مختلف به روش منطقى و خدشه‌ناپذير پرداخته است . براى مثال وى غزوه‌ها را با ذكر تعداد زيادى از روايان كه اخبار آن را براى او نقل كرده‌اند ؛ شروع مىكند . پس از ذكر سلسله سند ، هر يك از غزوه‌ها را به طور جداگانه و با تعيين تاريخ دقيق آن ذكر مىكند و در اغلب موارد ، موقعيت جغرافيايى غزوه را هم مشخص مىكند .\r\nآنگاه جنگ‌هايى را كه پيامبر اسلام در آن شركت كرده است برمىشمارد و كسانى را كه پيامبر آنها را در اثناى جنگ ، جانشين خويش در مدينه قرار مىداده ، نام مىبرد و در پايان ، شعار مسلمانان در ميدان جنگ را ذكر مىكند . علاوه بر اين موارد ، او تمام جنگ‌ها را با اسلوب ثابتى توصيف مىكند ، يعنى در ابتدا نام جنگ و سپس تاريخ و فرماندهء آن را اعلام مىكند .\r\nواقدى در بسيارى از اوقات ، واقعه را با سندهاى جامع آن نقل مىكند ؛ يعنى تمام رجال و اسناد را در متن واحدى جمع‌آورى مىكند و اگر در مورد جنگى آيه‌هايى نازل شده است ، آنها را همراه با تفسيرش در پايان اخبار مربوط به آن جنگ ذكر مىكند و نام شهيدانى را كه در غزوه‌هاى مهم به شهادت رسيده‌اند مشخص مىكند . شرح مفصل موقعيت‌هاى جغرافيايى نشان مىدهد كه وى تلاش فراوانى براى شناخت دقايق و نكات مهم اخبارى كه آنها را در طى مسافرت‌هايش به شرق و غرب عالم به دست آورده ، مبذول داشته است . » « 2 »\r\nخطيب بغدادى در تاريخ بغداد و ابن سيدالناس در عيون الاثر « 3 » نقل مىكنند كه واقدى گفت : « به هيچ يك از فرزندان صحابه يا شهدا يا موالى آنها برخورد نكردم مگر اين‌كه از او در مورد محل و كيفيت شهادت شهيدشان سؤال كردم . اگر او اطلاعاتى به من مىداد ، به محل شهادت مىرفتم و آن را\r\n\r\n\r\n","description":"","footnote":"\r\n( 1 ) . گفته شد كه ابن اسحاق در جوانى و قبيل از شروع به تأليف سيره‌اش از مدينه خارج شد و هيچ كس از اهل مدينه و حتى واقدى از او روايت نكرده‌اند .\r\n( 2 ) . مقدمهء محقق بر مغازى ، ج 1 ، ص 31 .\r\n( 3 ) . تاريخ بغداد ، ج 3 ، ص 6 و عيون‌الاثر ، ج 1 ، ص 18 .\r\n","page_name":" 26 ","page_number":26},
  {"content":"\r\n\r\nمورد بررسى قرار مىدادم . هيچ جنگى نبود ، مگر اين‌كه موقعيت آن را از نزديك مورد بررسى قرار دادم و حتى به « مُريسيع » رفتم تا آن را از نزديك بررسى كنم .\r\nاز هارون غروى روايت كرده‌اند كه گفت : « واقدى را در مكّه ديدم در حالى كه مشك آبى در دست داشت . به او گفتم : كجا مىروى ؟ گفت : مىخواهم به منطقه حُنين بروم تا محل وقوع جنگ را از نزديك ببينم . »\r\nابن سعد ، شاگرد و راويهء واقدى در طبقات مىنويسد : « هنگامى كه هارون الرشيد و وزيرش يحيى بن خالد برمكى پس از اعمال حج به زيارت مدينه آمدند ، به دنبال كسى بودند كه مقابر شهدا و محل شهادت آنها را به ايشان معرفى كند . مردم ، واقدى را به آنها معرفى كردند . او همراهشان رفت و هيچ محل شهادت يا محل جنگ يا مقبره‌اى نبود ، مگر اين‌كه واقدى آنها را به ايشان معرفى كرد . هارون در مقابل اين كار ده هزار درهم به وى بخشيد و واقدى آنها را صرف پرداخت بدهكارىها و تزويج بعضى از فرزندانش كرده و وضع زندگىاش بسيار خوب شد . » « 1 » ابن سعد در ادامه مىگويد : « بعد از آن دوباره به بدهكارى مبتلا شد و در سال 180 ه . به عراق رفت . » « 2 »\r\nخطيب بغدادى به تفصيل از قول واقدى مىنويسد : « صد هزار درهم از پول مردم در دستم بود كه آن را در خريد و فروش گندم به كار بردم كه متأسفانه پول‌ها از دستم رفت . آن‌گاه به عراق نزد يحيى بن خالد برمكى رفتم . »\r\nسپس ابن سعد از قول وى مىنويسد : « روزگار بر ما سخت گرفت و در اين حال ام عبدالله ( همسرش ) به من گفت : اى اباعبدالله چرا نشسته‌اى و زانوى غم در بغل گرفته‌اى ؟ در حالى كه وزيرِ اميرالمؤمنين تو را مىشناسد و به تو گفته بود كه در صورت نياز به نزدش به روى . براى همين از مدينه خارج شدم » .\r\nهنگامى كه وى به بغداد رسيده بود ؛ خليفه و كارگزارانش به رقهء شام رفته بودند . او نيز به سوى شام حركت كرد تا به آنها رسيد . خودش در اين باره مىگفت : « از طرف خليفه ، ششصد هزار درهمى كه بابت زكات بدهكار بودم ؛ بخشيده شد » . سپس همراه آنها به بغداد آمد و در آن‌جا ماند تا مأمون بر اوضاع مسلط شد و به بغداد آمد و او را به عنوان قاضى لشكر مهدى انتخاب كرد . اين لشكر در جانب\r\n\r\n\r\n","description":"","footnote":"\r\n( 1 ) . الطبقات ، ج 5 ، ص 315 .\r\n( 2 ) . همان ، ج 7 ، ص 77 .\r\n","page_name":" 27 ","page_number":27},
  {"content":"\r\n\r\nشرق بغداد مستقر بود و منزل واقدى در غرب بغداد واقع شده بود . هنگامى كه مىخواست بنا به دستور مأمون به محل استقرار لشكر منتقل شود ؛ كتاب‌هايش را با صد و بيست شتر حمل مىكردند ! « 1 » او در چهار سال از آخر عمرش تصدى قضاوت را به عهده داشت و وصيت‌هايى هم به مأمون كرد كه مأمون آن‌ها را پذيرفت و برايش كفن فرستاد و بدهكارىهايش را پرداخت كرد .\r\nابن سعد مىنويسد : « او در شب سه‌شنبه ، يازدهم ذىالحجهء سال 207 ه . ق در 78 سالگى فوت كرد و در روز سه شنبه در قبرستان خيزران به خاك سپرده شد » . « 2 »\r\n\r\nجايگاه علمى و روايى واقدى\r\nجايگاه علمى و روايى واقدى از توصيف‌هاى شاگرد و كاتبش ابن سعد آشكار مىشود . وى مىگويد : « واقدى به غزوه‌ها و سيره و فتح‌ها و اختلافات مردم در احاديث و احكام و موارد اتفاق و اجماع آنها آگاه بود و به اين نكته‌ها در كتاب‌هايى كه تأليف كرده و حديث‌هايى كه روايت كرده ؛ اشاره نموده است » . « 3 »\r\nابن نديم در كتاب الفهرست درباره‌اش مىگويد : « او دو غلام در اختيار داشت كه شب و روز كتاب‌ها را برايش نسخه بردارى مىكردند و پس از وفاتش ششصد صندوق كتاب به يادگار گذاشت كه هر كدام را مىبايست دو مرد حمل مىكردند ! » « 4 »\r\nخطيب بغدادى از على بن مدينى نقل مىكند : « آنچه را كه واقدى جمع‌آورى كرده بود ، به بيست هزار حديث مىرسيد ! » « 5 »\r\nابن سيدالناس از يحيى بن مَعين نقل مىكند : « واقدى با نقل بيست هزار حديث در مورد پيامبر صلى الله عليه و آله كار شگفتى انجام داد . » سپس ابن سيدالناس گفته است : « ما آن قدر روايت از او در مورد جنگ‌ها و\r\n\r\n\r\n","description":"","footnote":"\r\n( 1 ) . تاريخ بغداد ، ج 3 ، ص 5 و عيون الاثر ، ج 1 ، ص 18 و الوافى بالوفيات ، ج 4 ، ص 238 و سيراعلام‌النبلاء ، ج 7 ، ص 118 .\r\n( 2 ) . الطبقات ، ج 7 ، ص 77 .\r\n( 3 ) . همان ، ج 5 ، ص 144 .\r\n( 4 ) . الفهرست ، ص 144 .\r\n( 5 ) . تاريخ بغداد ، ج 3 ، ص 13 .\r\n","page_name":" 28 ","page_number":28},
  {"content":"\r\n\r\nسؤالاتش از فرزندان شهدا و صحابه و موالى نقل كرده‌ايم كه قابل شمارش نيست . » « 1 »\r\nذهبى از ابراهيم حربى نقل كرده است : « واقدى آگاه‌ترين فرد نسبت به وقايع اسلام بود ، اما در مورد جاهليّت چيزى نمىدانست . » « 2 » سپس مىگويد : « مىتوان خلاصه‌اى از حدود سى كتاب او را در الطبقات الكبرى كه به وسيلهء شاگرد و كاتبش ابن سعد نوشته شده است ؛ پيدا كرد . ابن سعد روايات بسيارى را از او در اين كتاب نقل كرده است و شكّى نيست كه اين كتاب را مطابق كتاب استادش تأليف كرده ، اگرچه رواياتى را از ديگران هم بدان اضافه كرده است » .\r\nاز جمله تأليفات واقدى ، كتاب الردّة است كه در آن به ارتداد اعراب بعد از وفات پيامبر اكرم صلى الله عليه و آله و جنگ صحابه با طلحة بن خويلد اسدى و مسيلمهء كذاب و سجاح در يمامه و أسود عنسى در يمن اشاره كرده است و شاگردش ابن سعد در الطبقات و طبرى در كتاب تاريخش ، اخبار و حوادثى را كه پس از وفات پيامبر اكرم صلى الله عليه و آله رخ داده است ، از او نقل كرده‌اند كه محتواى كتاب الردّه مىباشد .\r\nممكن است آنچه را كه ابن سعد از واقدى و طبرى از ابن سعد در مورد اخبار جاهليت نقل كرده‌اند ، مربوط به كتابى به نام : كتاب تاريخ و مغازى و مبعث باشد كه در آن غزوه‌ها و سپس قضيهء مبعث ذكر شده است . براى همين آن را غير از كتاب مغازى دانسته‌اند . طبرى مغازى را مستقيماً از واقدى نقل مىكند ، ولى هنگامى كه به اخبار جاهليت و قبل از اسلام مىرسد آنها را از ابن سعد به نقل از واقدى نقل مىكند . گويا وى در مورد حوادث مربوط به غزوه‌ها به كتاب مغازى واقدى اعتماد مىكرده است ؛ اما اخبار جاهليت را از كتاب ديگرى نقل مىكرده است كه شايد كتاب تاريخ و مبعث بوده است .\r\nاز ديگر كتاب‌هاى واقدى فتوح‌الشام و فتوح العراق بوده است . بلاذرى در كتاب فتوح‌البلدان ، روايات زيادى را از واقدى نقل مىكند . او از شاگردان ابن سعد به شمار مىرفته و ابن سعد كتاب استادش را براى وى نقل مىكرده است . به قول ابن كثير در البداية والنهاية ، بلاذرى بسيارى از حوادث سال 64 هجرى را از واقدى نقل كرده است و طبرى هم بسيارى از حوادث نيمهء دوم قرن دوم را از واقدى نقل كرده است .\r\n\r\n\r\n","description":"","footnote":"\r\n( 1 ) . عيون‌الاثر ، ج 1 ، ص 20 .\r\n( 2 ) . سيرالاعلام ، ج 7 ، ص 17 .\r\n","page_name":" 29 ","page_number":29},
  {"content":"\r\n\r\n\r\nسخنى در باب شيعه بودن واقدى و ابن اسحاق\r\nابن نديم در كتاب فهرستِ خويش مىنويسد : « واقدى شيعه بود . مذهبى نيكو داشت و تقيّه مىكرد . او كسى است كه روايت كرده : « على عليه السلام از معجزات پيامبر صلى الله عليه و آله بوده است ، همان‌طور كه عصا ، معجزهء موسى و زنده كردن مردگان ، معجزهء عيسى بن مريم عليها السلام بوده است . » و روايات ديگرى را هم در اين زمينه نقل كرده است » . « 1 »\r\nسيد امين عاملى صاحب اعيان‌الشيعه اين مطلب را از ابن نديم نقل كرده و آن‌گاه زندگى نامه‌اش را آورده است . « 2 » هم‌چنين آقا بزرگ تهرانى در كتاب الذريعه الى تصانيف‌الشيعه « 3 » هنگام صحبت از تاريخ واقدى ، اين مطلب را آورده است . اين در حالى است كه شيخ طوسى در كتاب فهرست يا رجال خود ، نامى از وى نبرده و هيچ كدام از كتاب‌هايش ، حتى مقتل‌الحسين عليه السلام را ذكر نكرده است .\r\nو اين در حالى است كه ابن ابى الحديد مطلبى طولانى از قول واقدى نقل مىكند . سپس روايت ديگرى را مىآورد كه با روايت نقل شده از واقدى تفاوت دارد و در ابتدايش مىگويد : در « روايت شيعه » « 4 » اين‌چنين است . اين سخن دالّ بر اين است كه او واقدى را شيعه يا متمايل به شيعيان نمىدانسته است .\r\nجالب اين است كه ابن اسحاق هم به تشيع متهم مىشده است ! « 5 » به احتمال قوى اين اتهام ناشى از عقيدهء شخصى اين دو نبوده است ؛ بلكه به خاطر رواياتى بوده كه در كتاب‌هاى خود ذكر كرده‌اند .\r\nدليل ديگر اين است كه مطالبى در مورد گروهى از صحابه ، از جمله در مورد خلفا نقل كرده‌اند كه بسيارى از مسلمانان نمىپسنديده‌اند ! براى همين ، بيشتر نقادانى كه از محدثان اوليه به شمار مىرفتند ؛ واقدى را در نقل حديث ضعيف مىشمردند !\r\nبخارى ، رازى ، نسايى و دارقطنى گفته‌اند : « احاديث واقدى بايد كنار گذاشته شود » . ولى همهء آنها بر اين مطلب اتفاق نظر نداشته‌اند و براى مثال الدرآوردى گفته است : « واقدى » پيشواى محدثان است . و\r\n\r\n\r\n","description":"","footnote":"\r\n( 1 ) . الفهرست ، ص 144 .\r\n( 2 ) . اعيان‌الشيعه ، ج 46 ، ص 171 .\r\n( 3 ) . الذريعة ، ج 3 ، ص 293 .\r\n( 4 ) . شرح نهج‌البلاغة ، ج 3 ، ص 339 .\r\n( 5 ) . معجم‌الادباء ، ج 18 ، ص 7 .\r\n","page_name":" 30 ","page_number":30},
  {"content":"\r\n\r\nيزيد بن هارون ، مصعب زبيرى ، مجاهد بن موسى ، مسيّب ، ابوعبيد القاسم بن سلّام و ابوبكر الصغائى وى را توثيق كرده‌اند . « 1 » و ابراهيم حربى او را امين‌ترين مردم بر اهل اسلام شمرده است . « 2 » و ابن نديم گفته است : « او به جنگ‌ها و سيره‌ها و فتح‌ها و اختلافات مردم در فقه و حديث و احكام و اخبار از آگاه‌ترين مردم بوده است » . « 3 »\r\nاما خطيب بغدادى در تاريخ بغداد و ابن سيدالناس در عيون‌الاثر فصلى را به بحث در مورد ابن اسحاق اختصاص داده‌اند و تمام طعن‌هايى را كه متوجه وى بوده است ، تكذيب كرده‌اند و در مورد قدرى و شيعه بودنش ، مطالبى گفته‌اند كه خلاصه‌اش چنين است :\r\n« آنچه كه در مورد تدليس و قدرى و شيعى بودنش گفته‌اند ، باعث نمىشود كه رواياتش مردود شمرده شود ؛ زيرا تدليس گاهى مضر و گاهى غير مضرّ است . تدليس به طور مطلق باعث سلب عدالت نمىشود . هم‌چنين قَدَرى و شيعى بودن باعث نمىشود كه وى را ردّ كنيم ، مگر اينكه دلايل ديگرى داشته باشيم كه در اين جا نداريم » .\r\nعجيب اين است كه هيچ كدام از اين تشكيك‌ها در مورد عبدالملك بن هشام كه سيرهء ابن اسحاق را تهذيب كرده است ؛ ديده نمىشود ! حال آنكه اگر اين عيب در متن تهذيب شدهء سيرهء ابن اسحاق هم وجود داشت ، تشكيك و اتهام شامل ابن هشام هم مىشد ! ؟ بنابر اين ما مطمئن مىشويم كه عيب و نقص مورد نظر ، در سيرهء تهذيب شده وجود ندارد . ابن هشام هم گفته است : « من بعضى از مطالب ابن اسحاق را در اين كتاب نياوردم : مطالبى كه صحبت دربارهء آنها ناروا است و بعضى از مردم از ذكر آنها ناراحت مىشوند . همچنين بعضى از مطالبى را كه بكّايى نسبت به صحت آنها اقرار نكرده است و غيره را نياورده‌ام . »\r\nبه اين ترتيب علّت متهم شدن وى به تشيع روشن مىشود . در واقع اگر اين دو متهم به تشيع را از تاريخ و سيره كنار بگذاريم در آن صورت چيزى از سيره و مغازى براى مسلمانان باقى نمىماند . نكته ديگرى كه بايد متذكر شويم اين است كه واقدى و ابن اسحاق كه از ديگران در تدوين سيرهء رسول\r\n\r\n\r\n","description":"","footnote":"\r\n( 1 ) . تهذيب التهذيب ، ج 9 ، ص 364 .\r\n( 2 ) . عيون‌الاثر ، ج 1 ، ص 18 .\r\n( 3 ) . الفهرست ، ص 144 .\r\n","page_name":" 31 ","page_number":31},
  {"content":"\r\n\r\nخدا صلى الله عليه و آله و مغازى بر ديگران سبقت گرفته‌اند ، از دوستداران ائمه اطهار عليهم السلام بوده‌اند كه متهم به پيروى از آنان شده‌اند .\r\n\r\nنقد كتاب‌هاى سيره\r\nشايد نگاهى همراه با تقدّس به آثار نسل‌هاى گذشته و به خصوص به سيرهء رسول اكرم صلى الله عليه و آله باعث شده است كه مولفانِ سيره به انتقاد موشكافانه و دقيق سيره نپردازند . ما نديده‌ايم كه يكى از سيره نويسان متعرّض اخبار ضعيف گردد و نقاط ضعف آنها را آشكار سازد . اين چيزى است كه علم سيره از زمان پيدايش تا سده‌هاى اخير از آن محروم بوده است . در دوره‌هاى اخير ، پس از آن‌كه مستشرقان و كسانى كه از آنها متأثر بوده‌اند ؛ يك يا چند خبر از سيره را دستاويزى براى طعن به شخصيت پيامبر اكرم صلى الله عليه و آله قرار دادند ، بعضى از مورخان دريافتند كه در سيره اخبارى وجود دارد كه به هيچ وجه با واقعيت مطابقت ندارد ، همانند قصهء شكافته شدن سينهء پيامبر در كودكى و افسانهء غرانيق و نگاه عاشقانه رسول خدا صلى الله عليه و آله به همسر پسرخوانده‌اش و . . . . براى همين به تهذيب سيره اقدام كردند . « 1 »\r\nجعل اين اخبار ، يا به خاطر دوستى و حسن نيت و قصد خير بوده و يا به خاطر كينه و حسادت و دشمنى صورت گرفته است ؛ ولى با اين حال سيرهء حضرت رسول صلى الله عليه و آله اين امتياز را دارد كه در بسيارى از موارد مطابق با وحى الهى است و قرآن كريم ، صحّت آن را تأييد كرده و بسيارى از روايات آن به وسيلهء محدثان مورد وثوق واقع شده است . بر همين اساس لازم است كه سيره ، مورد تحليل علمى بىطرفانه‌اى قرار گيرد و موقعيت‌ها و شرايط محيطى و عقايد و نظم و عادت‌ها و سنت‌ها و تقليدها مورد ملاحظه قرار گيرد . در اين بررسى ، سيره نبايد بر پايهء معجزات و كرامات و كارهاى خارق‌العاده بنيان گذارى شود ، مگر مواردى كه با دليل قطعى عقلى ثابت شده باشد . به طور كلى سيره بايد براساس اين سنّت الهى پايه‌گذارى شود كه : « ان‌َّاللَّه أبى انْ يُجرى الأَشياء إِلّا بِالأَسبابِ « 2 » ؛ خداوند إبا دارد كه كارها جز از طريق علل و اسباب واقعى جريان يابد » .\r\n\r\n\r\n","description":"","footnote":"\r\n( 1 ) . به خلاصهء اين قصه‌ها در صفحه‌هاى آينده نگاه كنيد .\r\n( 2 ) . اصول كافى ، ج 1 ، ص 183 ؛ بحارالانوار ، ج 2 ، ص 9 .\r\n","page_name":" 32 ","page_number":32},
  {"content":"\r\n\r\n\r\nاختلاف در كتاب‌هاى سيره\r\nكسى كه به بررسى كتاب‌هاى سيره و تاريخ مىپردازد ، ملاحظه مىكند كه خبرهايى كه در مورد خوارق عادات و معجزات و غيره نقل شده است ، در ابتدا كم بوده و سپس زياد شده است ؛ يعنى كتاب‌هاى قديمىتر داراى موارد كمترى از كارهاى خارق‌العاده و كرامات و معجزات بوده‌اند و در عين حال اين قضايا بيشتر با عقل جور در مىآمده است ، ولى كتاب‌هاى بعدى داراى خوارق و معجزات بيشترى گشته‌اند كه كمتر با عقل جور در مىآمده است .\r\nبراى مثال ، سيرهء ابن هشام كه قديمىترين سيرهء معروف است ، بسيارى از مطالبى را كه ابوالفداء در تاريخش يا قاضى عياض در الشفاء ذكر كرده‌اند ، ندارد . و تقريباً بسيارى از مطالب متاخرين را نياورده است . بنابراين ، محقق بايد مقياس و ميزانى را در نظر بگيرد تا موارد اجماعى يا اختلافى را به آن عرضه كند . « 1 » و براساس اين مقياس مطالب را قبول يا ردّ كند .\r\nدليل ديگر بر ضرورت تحليل و تهذيب سيره اين است كه قديمىترين كتاب‌هاى سيره صد سال يا بيشتر از آن بعد از وفات آن حضرت نوشته شده است ؛ يعنى در زمانى كه انگيزه‌هاى سياسى و غير آن باعث جَعل احاديث شده بود و حديث به عنوان ابزارى براى غلبه بر مخالف به كار گرفته مىشد . در اين صورت ، تكليفِ كتاب‌هايى كه در زمان‌هاى بعد نوشته شده‌اند چيست و چگونه بايد با آنچه كه در كتاب‌هاى متأخر وارد شده است ؛ برخورد كرد ؟\r\nآيا مىتوان بدون دقّت علمى و تحليل ، حديثى را قبول كرد ؟ در حالى كه نزاع‌ها و كشمكش‌هاى\r\n\r\n\r\n","description":"","footnote":"\r\n( 1 ) . مثلًا قصهء غرانيق كه مىگويد : هنگامى كه نبىاكرم صلى الله عليه و آله از هدايت بزرگان قريش نااميد شد ، سورهء نجم را بر آنها خواند تا به اين آيات الهى رسيد : « افرأيتم اللات والعزى و مناة الثالثة الاخرى » و بدان اضافه كرد كه : « تلك الغرانيق العلى منها الشفاعة ترتَجى » . سپس سوره را تا آخر خواند و خودش به سجده رفت و مسلمانان و مشركان هم به سجده رفتند .\r\nابن اسحاق اين قضيه را ذكر كرده و گفته است : اين قصه به وسيلهء زنديقان جعل شده است . و ابن كثير در البداية و النهاية اين را ذكر كرده و گفته است : « قصهء غرانيق را ذكر كرده‌اند و دوست داشتيم كه آن را ذكر نكنيم ، چون ممكن است كسى آن را بشنود كه قضيه‌اش را به درستى نمىداند و باور كند . الّا اين‌كه اصل قصه در صحيح آمده است .\r\nسپس حديثى را در مورد قضيه ذكر كرده است و بدان اضافه كرده است كه : « تنها بخارى اين حديث را نقل كرده و مسلم آن را نقل نكرده است » .\r\nاما كسى كه عصمت رسول اكرم صلى الله عليه و آله را در تبليغ رسالت قبول داشته باشد ، آن را معيارى براى رد يا قبول مىداند ، لذا در نفى قصهء غرانيق هيچ ترديدى ندارد و با ابن اسحاق هم عقيده مىشود كه اين قصه از جعليات زنديقان است و براى ردّ اين قصه همين كافى است كه اين قصه ، عصمت رسول اكرم صلى الله عليه و آله در تبليغ رسالت الهى را نقض مىكند .\r\n","page_name":" 33 ","page_number":33},
  {"content":"\r\n\r\nايجاد شده در صدر اسلام ، باعث جعل احاديث بسيارى شد و اين در حالى است كه تا اواخر عصر اموىها ، كتاب حديثى تدوين نشد ، زيرا خليفه دوم آن را منع كرده بود . او اعلام كرد كه مىخواهم سنت‌ها را بنويسم ؛ ولى از نوشتن آنها منصرف شد و گفت : « به خدا قسم من كتاب خدا را هرگز با چيزى مخلوط نخواهم كرد » . سپس نامه‌اى به مناطق مختلف به اين مضمون نوشت : « هر كسى كه نوشته‌اى غير از قرآن نزد خود دارد ، بايد آن را محو و نابود كند » . اين وضعيت تا سال 90 ه . ق ادامه داشت ، مگر در زمان حكومت اميرالمؤمنين على بن ابىطالب عليه السلام و فرزندش امام حسن عليه السلام كه بر خلاف اين رويه عمل مىشد تا اين‌كه عمر بن عبدالعزيز دستور داد احاديث را جمع‌آورى و تدوين كنند . « 1 »\r\nاما اين‌كه چگونه شخصى مثل بخارى قصهء غرانيق را ذكر كرده است ؛ نووى در شرح صحيح مسلم چنين عذر مىآورد : « گروهى بر بخارى و مسلم اشكال كرده‌اند كه چرا به شروط نقل خبر عمل نكرده‌اند ، در حالى كه اين دو به مقياس‌هاى سند و وثوق در روايت ، ملتزم بوده‌اند ، و اين دو را ملاك قبول يا ترك حديث مىدانسته‌اند » .\r\nاما اين مقياس‌ها به تنهايى كافى نيست ؛ بلكه بهترين مقياس براى سنجش حديث ، همان مقياسى است كه از سوى پيامبر اكرم صلى الله عليه و آله اعلام شده است كه فرمود « به درستى كه شما بعد از من اختلاف پيدا خواهيد كرد . پس آنچه را كه از من به شما رسيد ، بر كتاب خدا عرضه كنيد . آنچه كه موافق كتاب خدا بود ، از من است و آنچه مخالف كتاب خدا بود از من نيست . » « 2 »\r\nاين بهترين مقياس است كه بسيار از محدثان بدان عمل كرده‌اند و با قواعد نقد علمى هم مطابقت دارد . ابن‌خلدون دربارهء اين حديث مىگويد : « من به صحّت سند هيچ حديثى از يك صحابىِ عالم كه با ظاهر قرآن مخالفت داشته باشد ؛ اعتقاد ندارم ، اگر چه رجال حديث او را توثيق كرده باشند ، زيرا ممكن است روايت كننده‌اى به خاطر ظاهر فريب دهنده‌اش مورد توثيق قرار گرفته باشد در حالى كه باطن بدى دارد . اگر روايات از جهت محتوا مورد نقد قرار گيرند ، بسيارى از آنها مورد نقض واقع مىشوند و گفته‌اند كه علامت حديث جعلى اين است كه با ظاهر قرآن يا با قواعد ثابت دين يا با برهان\r\n\r\n\r\n","description":"","footnote":"\r\n( 1 ) . طبقات الكبرى ، ج 3 ، ص 206 .\r\n( 2 ) . بحارالانوار ، ج 2 ، ص 225 .\r\n","page_name":" 34 ","page_number":34},
  {"content":"\r\n\r\nعقل يا با آنچه كه محسوس و عيان است و يا با ساير يقينيات ، مخالف باشد » . « 1 »\r\nحقيقت اين است كه اختلافات مسلمانان پس از رحلت پيامبر اكرم صلى الله عليه و آله به حدى رسيد كه عاملان اختلاف ، هزاران حديث جعل كردند و هنگامى كه عثمان به قتل رسيد ، جنگ‌هاى داخلى بين مسلمانان شروع شد و عده‌اى به دشمنى با اميرالمؤمنين عليه السلام و دسته‌اى به تأييد آن حضرت پرداختند . پس از آن‌كه بنىاميه به سلطنت رسيدند محدثانى را به استخدام خود در آوردند و هر حديثى را كه از اميرالمؤمنين عليه السلام يا دربارهء فضائلش روايت شده بود تضعيف يا تحريف مىكردند ، همان‌طور كه طرفداران عايشه آنچه را كه ادعاهايش را تأييد مىكرد ، در همه جا منتشر مىكردند .\r\nجالب اين است كه ذَهَبى در شرح حال اسماعيل بن مثنى استرآبادى مىنويسد : « او در دمشق مشغول موعظهء مردم بود . در اين حال مردى از او دربارهء اين گفتار پيامبر سؤال كرد كه فرموده است :\r\n« انا مدينه‌العلم و علىٌ بابها » . اسماعيل لحظه‌اى سكوت كرد و سپس گفت : « بله ، كسى اين حديث را نمىداند مگر اين‌كه صدر اسلام را درك كرده باشد ! به درستى كه پيغمبر اكرم صلى الله عليه و آله فرمود : انا مدينه العلم و ابوبكر اساسها و عمر حيطانها و عثمان سقفها و علىٌ بابها ! ؛ من شهر علم هستم و ابوبكر پايه‌هاى آن و عمر ديوارهاى آن و عثمان سقف آن و على دربِ آن است . حاضران در مجلس بسيار خوشحال شدند و از او خواستند كه سند حديث را هم ارائه دهد . او هم به آنها وعده داد كه سندِ حديث را بياورد « 2 » . » ابن عساكر اين قضيه را بازگو كرده و گفته است : « اسماعيل بن مثنى به آنان وعده داد ، اما سندى را ارائه نداد . » « 3 »\r\nدر آن روزگار به خاطر اغراض سياسى ، اقتصادى و هوا و هوس‌هاى زودگذر احاديثى جعل شد تا اين‌كه تعداد آنها زياد گرديد و در همه جا منتشر شد . علاوه بر اين كسانى كه متولّى تأليف كتاب‌هاى سيره مىشدند ، آن را براى خلفا تدوين مىكردند . مثلًا ابن اسحاق كتاب سيره‌اش را براى منصور عباسى و پسرش مهدى تأليف كرد و واقدى كتاب مغازىاش را براى هارون‌الرشيد و وزيرش يحيى بن خالد برمكى تأليف كرد .\r\n\r\n\r\n","description":"","footnote":"\r\n( 1 ) . مقدمهء ابن خلدون ، ص 45 .\r\n( 2 ) . لسان‌الميزان ، ج 1 ، ص 422 .\r\n( 3 ) . تاريخ ابن عساكر ، ج 3 ، ص 34 و نك به كتاب فتح‌الملك العلى بصحة حديث مدينه العلم على ، به تحقيق دكتر شيخ محمدهادى امينى نجفى ، ص 156 .\r\n","page_name":" 35 ","page_number":35},
  {"content":"\r\n\r\nامّا هشام كلبى و مدائنى ، كتاب‌هاى خويش را براى كسى ننوشتند ، ولى به خاطر ترس از خليفه جرأت نداشتند كه با نظريات آنان مخالفت كنند ؛ براى همين نوشته‌هايشان با مقياس‌هاى صحيح مطابقت ندارد .\r\nدر اينجا به يك نمونهء از اختلاف اشاره مىشود كه مربوط به نقل معجزه‌اى است كه در اثناى حركت سپاه اسلام به سوى تبوك رخ داده است و به مرورِ زمان مطالبى بدان اضافه شده است :\r\nابن هشام آن را از ابن اسحاق چنين روايت مىكند : « هنگامى كه مسلمانان شب را به صبح كردند و آبى در اختيار نداشتند ، نزد رسول الله صلى الله عليه و آله شِكْوِه كردند . رسول‌الله صلى الله عليه و آله دعا كرد و خداوند ابرى را بر آنها فرو فرستاد و از آن باران باريد تا مردم سيراب شدند و به مقدار احتياج آب براى خود برداشتند » . « 1 »\r\nاما صحيح مسلم ، قصهء تبوك را به صورت ديگرى نقل مىكند و تنها به همين معجزه اكتفا نمىكند ، بلكه مطالب بسيارى به آن مىافزايد كه در سيرهء ابن اسحاق بدان‌ها اشاره نشده است . مسلم در صحيح خود به نقل از مُعاذ بن جبل روايت مىكند : « پيامبر اكرم صلى الله عليه و آله به كسانى كه با وى همسفر بودند فرمود : شما به خواست خدا فردا بعد از ظهر به چشمهء تبوك مىرسيد . هر كدام كه به آن رسيديد به آب آن دست نزنيد تا من بيايم . ما به اين چشمه رسيديم در حالى كه دو نفر از سپاهيان قبلًا به آن رسيده بودند . رسول خدا صلى الله عليه و آله از آن دو سؤال كرد : آيا به آب دست زده‌ايد ؟ عرض كردند : بله . پيامبر آن دو را نفرين كرد .\r\nاصحاب با دست‌هايشان ، آب چشمه را جمع‌آورى كردند تا مقدارى آب جمع شد . رسول‌اللّه صلى الله عليه و آله دست و صورتش را در آن شست . آن‌گاه بقيهء آب را به درون چشمه ريخت بلافاصله چشمه داراى آب فروانى شد و مردم از آن سيراب شدند . آنگاه پيامبر صلى الله عليه و آله فرمودند : اى معاذ ، به زودى اگر عمر تو اجازه دهد خواهى ديد كه اين منطقه پر از باغ خواهد شد » . « 2 »\r\nآيا مسلمانان در مسير تبوك از آب چشمهء پُربار ، بعد از نفرين پيامبر صلى الله عليه و آله سيراب شدند يا به وسيلهء بارانى كه به دعاى پيامبر از آسمان باريده بود ؟ آيا اين ، همان حكايت مختصرى نيست كه ابن اسحاق نقل كرده بود ؟ !\r\n\r\n\r\n","description":"","footnote":"\r\n( 1 ) . سيرهء ابن هشام ، ج 3 و 4 ، ص 522 .\r\n( 2 ) . صحيح مسلم ؛ ج 7 ، ص 60 .\r\n","page_name":" 36 ","page_number":36},
  {"content":"\r\n\r\nعلاوه بر اين ، ابن اسحاق خبر ديگرى را نقل مىكند كه قرينه‌اى بر تأييد خبر اوّل است . او مىگويد : « عاصم بنِ عمر بن قَتاده براى من روايت كرده است : به محمود بن لَبيد گفتم : آيا مردم منافقان زمان خود را مىشناختند ؟ گفت : بله به خدا قسم بسيارى از مردم ، نفاقِ برادر و پدر و عمو و عشيرهء خويش را مىدانستند ؛ ولى آن را پنهان مىكردند و يكى از نزديكانم برايم حكايت كرد :\r\nهنگامى كه در مسير تبوك مسلمانان از جهت آب در مضيقه قرار گرفتند و رسول خدا صلى الله عليه و آله دعا كرد تا خداوند ابرى را فرستاد كه مردم از آن سيراب شدند . ما پيش يكى از افرادى كه نفاقش آشكار بود و در عين حال هميشه در كنار رسول خدا صلى الله عليه و آله حركت مىكرد ، رفته و گفتيم : واى بر تو ! آيا بعد از اين معجزه ، دليل ديگرى مىخواهى ؟ او گفت : اين كه ابرى گذرا بود ! » « 1 »\r\nبايد توجه داشت كه ذكر كلمهء منافق در مورد بعضى از صحابه ، از كلماتى است كه ذكر آن ناروا است و بعضى از مردم را ناراحت مىكند ؟ ! ولى در اين مورد ابن هشام آن را حذف نكرده است ، از اين رو مسلم روايتى را در صحيح خود نقل كرده است تا از ذكر اين كلمه خوددارى كرده باشد !\r\n\r\nشرايط تحقيق در تاريخ\r\nشكى نيست كه تحقيق در تاريخ كارى خطير و بسيار دقيق است . پژوهشگر تاريخ همانند غواصى است كه مىخواهد در درياى عميق و مواجى فرو رود و به دقت به نقاط عميق نظر بيفكند تا بتواند درّ و مرواريدهاى آن را استخراج كند .\r\nمحقق تاريخ بايد داراى اطلاعات وسيع ، بلند نظرى ، حق گرايى ، عدم تعصب ، پرهيزگارى ، آزاد انديشى ، دقت نظر ، آگاهى از تحليل‌ها و روش‌هاى استنباط باشد .\r\nضرورت اين شرايط از آن روست كه تاريخ و به خصوص سيرهء پيامبر اكرم صلى الله عليه و آله در امور مختلف زندگى از قبيل : عقايد دينى ، احكام ، معارف و علوم و ادب و اخلاق اسلامى اثرگذار است و بر اساس تاريخ است كه همهء نسل‌ها سخنانشان را بازگو مىكنند و دربارهء هر چيزى حكم مىنمايند .\r\nتاريخ و سيره همانند بسيارى از امور ، مبتلا به افراط و تفريط شده است ؛ عده‌اى هرچه را كه در سيره و تاريخ آمده است نقل مىكنند و آن را از مسلّمات مىدانند ، بدون آن‌كه از دسيسه‌ها و خرافاتى\r\n\r\n\r\n","description":"","footnote":"\r\n( 1 ) . ابن اسحاق ، سيره ، ج 4 ، ص 166 .\r\n","page_name":" 37 ","page_number":37},
  {"content":"\r\n\r\nكه در تاريخ ايجاد شده و پيامبر اكرم صلى الله عليه و آله ما را از آنها آگاه كرده است ، بر حذر باشند . آن حضرت صلى الله عليه و آله فرمود : « حتماً افترا زنندگان بر من ظهور خواهند كرد ، ولى با اين حال عده‌اى آنچه را كه زنادقهء مُلحد بدان اعتراف كرده‌اند و مورخان نيز متذكر شده‌اند كه آنها هزاران حديث را جعل كردند و به خدا و رسولش نسبت دادند و بسيارى از حلال‌ها را حرام و حرام‌ها را حلال كردند و حق را از جايگاهش ساقط كردند و بسيارى از احاديث صحيح را تغيير دادند و كرامات و مناقبى را به خاطر علاقهء به مال و مقام براى خويش ساختند . ناديده گرفتند !\r\nدر مقابل عده‌اى راه تفريط را در پيش گرفتند . آنها بعضى از نواقص تاريخ را دستاويز قرار داده و آن را دليلى براى اعراض از تاريخ و كنار گذاشتن آن قرار دادند !\r\nاين ظلم بزرگى است و باعث جدايى نسل‌ها از هم مىگردد و آيندگان را از تجربيات و عبرت‌هاى گذشتگان محروم مىكند و ساختار دين را نابود كرده و باعث بىاثر كردنِ تعاليم انبياى الهى مىشود كه مردم را به بررسى احوال گذشتگان و عبرت‌آموزى از آنها تشويق مىنمايد و حق را آشكار و آن را از باطل جدا مىكند .\r\nالبته در ميانِ اين دو گرايش افراطى و تفريطى ، گرايش واقع گرايى وجود دارد كه به اهتمام متفكران اسلامى و علمايى كه به بررسىهاى تاريخى علاقمندند ، شكل گرفته است . آنها تمام تلاش خود را براى ابهام‌زدايى از جعليّات تاريخ كه به وسيلهء جاعلين و مغرضين ، ايجاد شده است ، مبذول مىدارند و به دنبال رسيدن به واقع هستند . « 1 »\r\n\r\nنابود كردن نشانه‌هاى حقيقت\r\nاگر ما به اوصاف نبى اكرم صلى الله عليه و آله در قرآن كريم مراجعه كنيم ، مىبينيم كه او را چنين توصيف كرده است :\r\n« إنَّك لَعَلى خُلقٍ عظيم » « 2 » ، « خاتم‌النبيّين » « 3 » و « اسوةٌ حسنة » « 4 » و مردم را از سبك شمردن مقام وى بر حذر مىدارد :\r\n\r\n\r\n","description":"","footnote":"\r\n( 1 ) . دراسات فىالتاريخ الاسلامى ؛ ص 8 - 9 .\r\n( 2 ) . قلم ( 68 ) ، 4 .\r\n( 3 ) . احزاب ( 33 ) ، 40 .\r\n( 4 ) . همان ، آيهء 21 .\r\n","page_name":" 38 ","page_number":38},
  {"content":"\r\n\r\n« لا تَجْعَلُوا دُعاءَ الرَّسُولِ بَيْنَكُمْ كَدُعاءِ بَعْضِكُمْ بَعْضاً » « 1 »\r\nو كسانى را كه وى را اذيت مىكنند ، لعنت مىكند :\r\n« إِنَّ الَّذِينَ يُؤْذُونَ اللَّهَ وَرَسُولَهُ لَعَنَهُمُ اللَّهُ » « 2 » .\r\nاز اين رو روايات مربوط به سيرهء رسول اكرم صلى الله عليه و آله را بر قرآن عرضه مىكنيم .\r\nاگر به بعضى از رواياتى كه ادعا مىشود ، بيانگر سيرهء آن حضرت است ؛ مراجعه كنيم ، مىبينيم كه او را به صورت يك طفل و مردى كه همانند جاهلان صحبت مىكند و بلكه كم عقل‌تر از ديگران است ؛ معرفى مىكند ! او محتاج مراقبت دائمى است و هميشه بايد كسى او را اداره كند و مشكلاتش را بر طرف نمايد و به وى اطمينان قلب بدهد و او را مورد تأييد قرار دهد والّا خشمگين مىشود و خشم او باعث عجز و اضطراب و نفرين مىگردد و يا با سبك عقلى خشنود مىشود و خشنودىاش او را از حق دور مىگرداند !\r\nاو گمان مىكرد كه آياتى بر خلاف رأى و نظر او نازل شده و نظرات مشركان را تأييد مىكرد و پس از آن زانوى غم در بغل مىگرفت و مىگريست ؟ ! شيطان به صورت جبرئيل بر وى ظاهر مىشد ! سپس خداوند او را در مقابله با شيطان يارى كرد تا شيطانِ او اسلام آورد ! و به تأثير از شيطان ، روزى از گذرگاهى مىگذشت كه در همان جا ايستاد و بول كرد ! « 3 » او شراب نوشيد و همسر پسر خوانده‌اش ، زيد بن حارثه را در حالت شهوت انگيزى ديد و عاشق او شد ! او به عايشه عشق مىورزيد و حتى يك روز او را بر شانه‌هايش نشانيد تا رقص سياه‌پوستان را در مسجد ببيند . سپس صورتش را بر صورت او گذاشت و . . . ! او در يكى از جنگ‌ها از سپاهيانش كناره گرفت تا در صحرا با همسرش مسابقه بدهد !\r\nآنچه كه ذكر كرديم گوشه‌اى از كلمات زشتى است كه در جوامع حديثى و كتاب‌هاى سيره در مورد رسول اكرم صلى الله عليه و آله وجود دارد ! و در مورد زندگى زناشويى وى ، مطالبى نقل شده است كه از بيان\r\n\r\n\r\n","description":"","footnote":"\r\n( 1 ) . نور ( 24 ) ، 63 .\r\n( 2 ) . احزاب ( 33 ) ، 57 .\r\n( 3 ) . صحيح بخارى ، ج 1 ، ص 63 ؛ صحيح مسلم ، ج 1 ، ص 157 ؛ مصنفِ ابن ابى شيبه ، ج 14 ، ص 234 ؛ شرح كرمانى ، ج 11 ، ص 40 ؛ و فتح‌البارى ، ج 1 ، ص 261 - 263 . و ابن شاذان ( م 260 ه . ) آن را در ايضاح ، ص 58 از حذيفه نقل كرده است . همين را ابن اثير در كتاب نهايه‌اش در موادِ : سباطة ، فحِج ، أبض و مأبض نقل كرده است .\r\n","page_name":" 39 ","page_number":39},
  {"content":"\r\n\r\nآنها شرم داريم ، تا چه رسد به اين‌كه بخواهيم آنها را انجام دهيم . بدتر و تلخ‌تر از همه اين است كه اين مطالب در كتاب‌هايى وجود دارد كه نزد بسيارى از مسلمانان به صحيح‌ترين كتاب‌ها بعد از قرآن كريم توصيف مىشوند و مىخواهند كه پيغمبر ما را كه افضل انبياى الهى و اشرف رسولان آسمانى است ؛ به ما معرفى كنند !\r\nدر پاسخ به اين سؤال كه چرا محدثان و مورخان متقدم به نقد و بررسى اين مطالب نمىپرداخته‌اند ، « شايد بتوان گفت كه نگاه همراه با تقدّس به آثار علمى گذشتگان و به خصوص آثار سيره نويسان باعث شده است كه سيره نويسان بعدى ، نگاه منتقدانه‌اى به محتواى كتاب‌ها نداشته باشند ، از اين رو ما هيچ‌گاه نمىبينيم كه يكى از اينها محتواى كتاب‌ها را نقد كرده و غيرواقعى بودن يا ضعف آنها را بشناساند .\r\nتا كمى پيش از اين ، علم سيره از نقّادى محروم بوده است تا اينكه بعضى متأخرين ، يك يا دو خبرى را كه دستاويزى براى طعن به پيامبر اسلام صلى الله عليه و آله مىشد انتخاب كرده و آن را از زوايدى كه بعداً به آن اضافه شده بود ، پاك كرده و دلايل و برهان‌هاى آشكارى را دربارهء آن بيان كردند تا جوابى در مقابل طعنه‌زنندگان به پيامبر اسلام صلى الله عليه و آله باشد .\r\nاستاد شيخ محمد عبده يكى از افرادى بود كه چنين كارى را در مورد ازدواج پيامبر اكرم صلى الله عليه و آله با زينب ، دختر جحش كه ابتدا او را به پسر خوانده‌اش زيد بن حارثه تزويج كرده بود ؛ انجام داد و بسيارى از آراء سخيف و طعنه‌هايى را كه در مورد عشق پيامبر اسلام صلى الله عليه و آله به زينب شايع شده بود مردود دانست .\r\nدر سال‌هاى اخير استاد بزرگوار و فاضل جناب سيدجعفر مرتضى كتاب الصحيح فى سيرة النبى را تأليف كرده است . او سيره‌نويسى را همانند ابن اسحاق پىگيرى كرده و با استدلال و برهان خبرهاى باطل را حذف و حقايقى را اثبات كرده است . در واقع كتاب وى همان سيرهء ابن اسحاق است كه با روش جديد و به دور از لغو و اشتباه و سخنان ناروا نگاشته شده است . « 1 »\r\nاگر مراجعه كنندهء به اين منابع از همان ابتدا پر از احساس تقدّس كوركورانه و ساده‌لوحانه نسبت به\r\n\r\n\r\n","description":"","footnote":"\r\n( 1 ) . نك : مقدمهء سيرهء ابن هشام ، ج 1 و مقدمهء الصحيح فىسيرة النبى ، ج 1 ، ص 16 - 17 .\r\n","page_name":" 40 ","page_number":40},
  {"content":"\r\n\r\nمطالب آنها باشد ، در اين صورت نبايد و نمىتواند به ارزيابى سالم و معتبر از نصوص بپردازد . البته دليل عقلى يا شرعى براى تقدس مآبى وجود ندارد .\r\n\r\nمظلوميت حق !\r\nسؤال اين است كه چگونه اين همه حديث جعلى براى جسارت بر كرامت رسول‌خدا صلى الله عليه و آله ايجاد شد ؟ با كمى دقت مىبينيم كه اين كار با سياست‌هاى بنىاميه و بنى مروان ، براى تخريب شخصيت پيامبر اكرم صلى الله عليه و آله صورت گرفته است . آنها براى اجراى اين سياست خويش از سياست منع نقل حديث از پيامبر صلى الله عليه و آله و بلكه سوزاندن آنچه كه صحابهء بزرگ از آن حضرت نقل كرده بودند ؛ استقبال كردند .\r\nهمان سياستى كه از زمان خليفهء اول شروع شد و به دستور او پانصد حديثى را كه از پيامبر صلى الله عليه و آله نقل شده بود سوزاندند « 1 » . اين سياست در زمان خليفهء دوم به صورت شديدترى دنبال شد . او تمام آنچه را كه صحابه از رسول اكرم صلى الله عليه و آله نقل كرده بودند ، جمع‌آورى كرد و به آتش زد و شايد اين اقدام وى پس از آن بود كه كعب‌الاحبار ، آن يهودى تازه مسلمان با وى رابطه برقرار كرد .\r\nيهوديان دو فرقه بودند : فرقه‌اى كه اعتقاد به نوشتن و تدوين احاديث و سخنان موسى عليه السلام داشتند و فريّسيّون ناميده مىشدند و فرقه ديگرى كه معتقد به وجوب حفظ تورات بودند و نوشتن حديث را جايز نمىشمرند و قّراء ناميده مىشدند . با گذشت زمان فريّسيّان ضعيف شده و قّراء در اكثريت قرار گرفتند و ظاهراً كعب‌الاحبار از فرقهء قّراء بوده است ، چنان‌كه از پاسخ شاعرانهء وى به يكى از سؤالات عمر اين امر ظاهر است . او در جواب عمر گفت : « قومى از فرزندان اسماعيل انجيل‌هايشان در قلب‌هايشان است ؛ ( يعنى آن را در قلب‌هايشان حفظ مىكنند ) و حكيمانه سخن مىگويند » .\r\nكعب موردِ حُسن ظنّ خليفه و مقرب درگاه او بود و همين باعث شد كه عمر نظريهء قّراء را از او قبول كرد . شاهدِ اين مدعا آن است كه ابن سعد در طبقات و خطيب بغدادى در تقييدالعلم و ابوريّه در اضواءٌ على السنَّةا المحمدية گفته‌اند : « احاديث در زمان عمر زياد شده بود ؛ بنابر اين او از مردم خواست كه آنها را نزد وى بياورند و پس از آن‌كه آنها را جمع‌آورى كرد ، همه را سوزانيد و گفت :\r\n\r\n\r\n","description":"","footnote":"\r\n( 1 ) . به منابع اين قول در كتاب النص والاجتهاد ، ص 151 مراجعه كنيد .\r\n","page_name":" 41 ","page_number":41},
  {"content":"\r\n\r\n« مَشناة كمشناة اهل الكتاب ، « 1 » به ياد آوردم قومى را كه قبل از شما بودند و كتاب‌هايى را نوشتند و به همان كتاب‌ها سرگرم گشته و از كتاب خدا غافل ماندند و به خدا قسم كه من كتاب خدا را هرگز باچيزى مخلوط نمىكنم » !\r\nاو نقل حديث از پيامبر اكرم صلى الله عليه و آله را ممنوع كرد مگر اين‌كه ناقل ، شاهدى همراه خود بياورد و از خارج شدن صحابه از مدينه جلوگيرى كرد به اين بهانه كه مشغول نشر احاديث پيامبر مىشوند . او افراد كم سابقه و جوان و بىاطلاع از دين و احكام الهى را براى ادارهء ممالك اسلامى به كار گرفت . « 2 »\r\nابن سعد در طبقات و خطيب بغدادى در جامع بيان‌العلم و فضله ، و ابوريّه در كتاب اضواءٌ على السنّه المحمديه روايت كرده‌اند : « كسانى كه بعد از عمر بر سر كار آمدند همان روش وى را در جلوگيرى از نوشتن حديث در پيش گرفتند ، مگر احاديثى كه در زمان عمر وجود داشت » . « 3 »\r\nدر نتيجهء اجراى سياست منع از نقل حديث و نوشتن آن ، مردم سنت‌هاى پيامبر اكرم صلى الله عليه و آله را فراموش كردند و حتى بعضى از احكام و آداب نماز را به فراموشى سپردند و گاهى حدود آن را به طور دقيق نمىدانستند . و جالب اين است كه بعضى از نزديك‌ترين افراد به پيامبر صلى الله عليه و آله و قرآن كه ضرورتاً مىبايست آگاه‌ترين افراد به احكام اسلام و شرايع دين باشند ؛ بعضى از سنن و احكام را نمىدانستند ، تا چه رسد به بقيهء مردم ؟ ! و چگونه مىتوانستند به دين و شريعت خود آگاهى كامل داشته باشند در حالى كه تحت تأثير چنان سياست‌هايى بودند ؟ ! به خصوص مردمانى كه از مركز اسلام دور بودند و مخصوصاً در مسائلى كه ابتلاى به آن‌ها بسيار نادر بود .\r\nبلاذرى در أنساب‌الاشراف و بيهقى در سنن و متقى هندى در كنزالعمال از عبدالرزاق و ابن ابى شبيه روايت كرده‌اند : « عمران بن حصين پشت سر على عليه السلام نماز خواند . سپس دست مطرّف بن عبدالله را گرفت و گفت : به راستى كه همانند محمد صلى الله عليه و آله نماز مىخواند و مرا به ياد نماز محمد صلى الله عليه و آله انداخت . » « 4 »\r\n\r\n\r\n","description":"","footnote":"\r\n( 1 ) . تقييدالعلم ، ص 52 ؛ طبقات ، ج 5 ، ص 140 ؛ الاضواء ، ص 47 . در متن المثناة آمده است ، ولى صحيح آن المشناة مىباشد كه به معناى روايت‌هاى شفاهى مىباشد .\r\n( 2 ) . مثل ابوموسى اشعرى كه وقتى در سال 18 هجرى والى بصره شد ، هيجده ساله بود ؛ چون در سال اول هجرت متولد شده بود .\r\n( 3 ) . طبقات ، ج 3 ، ص 206 ؛ جامع بيان‌العلم ، ج 1 ، ص 64 و الاضواء ، ص 47 .\r\n( 4 ) . انساب‌الاشراف ، ج 2 ، ص 18 و سنن بيهقى ، ج 2 ، ص 68 و كنزالعمال ، ج 8 ، ص 143 .\r\n","page_name":" 42 ","page_number":42},
  {"content":"\r\n\r\nبىترديد از سنت‌هاى رسول اكرم صلى الله عليه و آله اين بوده است كه بسم‌الله را با جهر مىخوانده است و على عليه السلام نيز آن را با جهر قرائت مىكرده است ، اما بنىاميه به خاطر از بين بردن آثار على عليه السلام از جهر به بسم‌الله به شدّت جلوگيرى مىكردند ! « 1 » نسايى و بيهقى در سنن‌هاى خود از ابن عباس روايت كرده‌اند كه گفت : « خدايا بنىاميه را لعنت كن كه به خاطر بغض به على سنت‌هاى پيامبر را كنار گذاشتند » . « 2 » وضعيّت مردم در زمان على بن حسين عليه السلام به گونه‌اى شد كه نمىدانستند چگونه حج را به جاى آورند و چگونه نماز بخوانند « 3 » ؛ براى همين عبدالله بن زبير توانست كه نماز جمعه را قبل از خطبه‌ها بخواند ! شافعى اين مطلب را در كتاب الّام از وهب بن كيسان نقل نموده و اضافه كرده است :\r\n« تمام سنت‌هاى رسول خدا و حتى نماز تغيير داده شد » . « 4 »\r\nامام سجّاد عليه السلام در دعاى روز جمعه و عيد قربان مىفرمايد : « خدايا ! مقام ولايت ، شايستهء جانشينان و برگزيدگان و جايگاه امناى تو است كه در درجهء رفيعى قرار دارند كه به آنها اختصاص داده‌اى ؛ ولى عده‌اى با فريب و نيرنگ آن را تصاحب كرده‌اند . جانشينان و برگزيدگان تو مغلوب و مقهور و كنار زده شده‌اند و مىبينند كه حكم تو را تغيير مىدهند و كتاب تو را كنار مىگذارند و فرائض تو را تحريف مىكنند و سنت‌هاى پيامبر تو را ترك مىكنند » . « 5 »\r\nابن سعد در طبقات از زُهْرىّ نقل مىكند : « در دمشق بر انس بن مالك وارد شدم . او را ديدم كه در تنهايى گريه مىكند ! ؟ به او گفتم : چه چيزى باعث گريهء تو شده است ؟ گفت : به جز نماز چيزى از سنت‌هاى رسول خدا را نمىبينيم كه باقى مانده باشد و آن را هم تباه كرده‌اند . » « 6 »\r\nامام مالك بن انس در كتاب الموطأ نقل مىكند : « چيزى از آنچه را كه درك كرده‌ام ، نمىشناسم\r\n\r\n\r\n","description":"","footnote":"\r\n( 1 ) . تفسير نيشابورى در حاشيهء تفسير طبرى ، ج 1 ، ص 79 .\r\n( 2 ) . تعليقهء سندى در حاشيهء سنن نسايى ، ج 5 ، ص 253 .\r\n( 3 ) . كشف‌القناع عن حجيةالاجماع ، ص 67 .\r\n( 4 ) . شافعى ، الام ، ج 1 ، ص 235 . او اين مطلب را در بحث نماز عيد فطر و قربان نقل كرده است ! و لكن اين با كلام وهب متناسب نيست و نسايى در سنن ؛ ج 3 ، 194 و طوسى در خلاف ، ج 1 ، ص 674 خبر وهب را به طور ديگرى نقل كرده‌اند .\r\n( 5 ) . صحيفهء سجاديه ، دعاى 48 .\r\n( 6 ) . طبقات ، ج 7 ، ص 20 ؛ صحيح‌ترمذى ، ج 3 ، ص 302 ؛ جامع بيان العلم ، ج 2 ، ص 244 ؛ الزهد و الرقائق ، ص 531 ؛ ضحىالاسلام ، ج 1 ، ص 356 .\r\n","page_name":" 43 ","page_number":43},
  {"content":"\r\n\r\nمگر اذان نماز را » . « 1 » و حسن بصرى تنها قبله را استثنا كرده و گفته است : « اگر اصحاب رسول‌اللّه زنده شوند چيزى از آداب و احكامتان را نمىشناسند مگر قبلهء شما را » ! « 2 » و عبدالله بن عَمرو بن‌ِالعاص چيزى را استثنا نكرده و گفته است : « اگر دو نفر از مسلمانان صدر اسلام همراه با قرآن‌هايشان به بعضى از مناطق اسلامى بيايند با مردمى برخورد خواهند كرد كه هيچ يك از اعمال و كردارشان براى آنها شناخته شده نيست ! » . « 3 »\r\nبا چنين اوضاع و احوالى ، طبيعى است كه بازار دروغ‌گويان و جاعلان رونق بگيرد و آنها به عنوان ناقلان علم و معرفت و فرهنگ براى امت اسلامى معرفى شوند . اين چيزى است كه حاكمان جور آن را مىخواستند و امت اسلامى هم مستحق چنين كسانى بودند ؛ زيرا از ائمهء اهل‌بيت عليه السلام دورى مىكردند . « 4 »\r\nاما چرا بنىاميه سعى كردند كه از اين فرصت به دست آمده كه حاصل ممنوعيت نقل و نوشتن حديث بود ؛ استفاده كنند و به كرامت رسول اكرم صلى الله عليه و آله و ساير مقدّسات اسلامى جسارت كنند ؟ در پاسخ به اين سؤال مىتوان به موارد زير اشاره كرد :\r\nالف ) كينه و دشمنى بنىاميه نسبت به بنىهاشم كه پيغمبر از ميان آنها برخاسته بود . آنها نمىتوانستند بپذيرند كه پيامبر صلى الله عليه و آله به راستى فرستادهء خداست . هنگامى كه ابوسفيان در روز فتح مكه ، ازدحام مردم براى تبرك به آب وضوى پيغمبر اسلام را مشاهده كرد به عباس گفت : « اى عباس به راستى كه پادشاهى برادرزاده‌ات بالا گرفته است ! عباس گفت : واى بر تو . اين مقام نبوّت است . پس او گفت : بله . »\r\nو يا هنگامى كه معاويه شنيد مؤذن مىگويد : اشهد ان لااله الاالله و أشهد ان محمداً رسول الله ، گفت : « خدا پدرت را بيامرزد اى پسر عبدالله ! واقعاً كه بلندهمّت بودى و راضى نشدى مگر اين‌كه اسمت را در كنار اسم رب‌العالمين قرار دهى ! » . « 5 »\r\n\r\n\r\n","description":"","footnote":"\r\n( 1 ) . الموطأ ، ج 1 ، ص 72 ، ب 1 ، ح 8 و شرح آن ، ج 1 ، ص 122 .\r\n( 2 ) . جامع بيان‌العلم ، ج 2 ، ص 244 .\r\n( 3 ) . الزهد و الرقائق ، ص 61 .\r\n( 4 ) . نك : مجلهء الفكر الاسلامى ، سال دوم و سوم ، شماره‌هاى 5 ، 8 و 10 .\r\n( 5 ) . شرح نهج‌البلاغهء ، ابن ابىالحديد ، ج 10 ، ص 101 ؛ اخبارالملوك ، احمد بن ابىطاهر .\r\n","page_name":" 44 ","page_number":44},
  {"content":"\r\n\r\nهمچنين نقل شده است كه معاويه به مغيرة بن شعبه كه دربارهء حكومت ابوبكر و عمر و عثمان و فراموش شدن نامشان حرف مىزد ؛ گفت : « به درستى كه نام اين آل هاشمى در هر روز پنج مرتبه فرياد زده مىشود ! در اين صورت چه چيزى از ما با اين وضع ماندگار مىشود ؟ ! مادرت به عزايت بنشيند ، اى بىپدر و مادر ؟ ! به خدا قسم كه عملى از ما ماندگار نمىشود مگر آن‌كه نام او را دفن كنيم . » « 1 »\r\nيزيدبن معاويه پس از به شهادت رساندن حسين عليه السلام و يارانش اين شعر را خواند :\r\n لَعِبَتْ هاشِمُ بِالمُلْكِ فَلا * خَبَرٌ جَاءَ وَلا وَحْىٌ نَزَلَ\r\nلستُ مِنْ خُنُدفٍ أِنْ لَمْ أَنْتَقِمْ * مِنْ بَني احْمَدَ مَا كَانَ فَعَلَ « 2 » \r\nفرزندان بنى هاشم براى به دست گرفتن پادشاهى و سلطنت تلاش كردند والّا هيچ وحى و خبرى نازل نشده بود و من از فرزندان خندف نخواهم بود اگر انتقام خود را از كارهاى محمد ، از فرزندانش نگيرم .\r\nوليد بن يزيد بن عبدالملك بن مروان هم گفت :\r\n تَلعَّبَ بِالخِلافَةِ هَاشمّىٌ * بِلَا وَحْىٍ اتَاهُ وَ لا كتابٍ\r\nفَقُلْ لِلّهِ يَمْنَعُني طَعَامي * وَ قُلْ لِلّهِ يَمْنَعنُي شَرابي « 3 » \r\nاين هاشمى براى خلافت به تلاش و كوشش پرداخت در حالى كه وحى و كتابى نازل نشده بود .\r\nپس به خدا بگو مرا از غذايم منع كند و به خدا بگو مرا از شرابم منع كند !\r\nوليد با تمسخر قرآن را باز كرد كه اين آيه آمد :\r\n« و استفتحوا و خاب كُلّ جبارٍ عنيدٍ من ورائه جهنم و يسقى من ماءٍ صديدٍ » « 4 » ؛\r\nخواستاران پيروزى و سركشان معاند نااميد و مأيوس شدند . پشت سرش دوزخ است و به او چرك و خون نوشانده خواهد شد .\r\nبراى همين ، قرآن را به عنوان هدف براى تيراندازى قرار داد و به سوى آن تير مىانداخت و مىگفت :\r\n\r\n\r\n","description":"","footnote":"\r\n( 1 ) . الموفقّيات ، ص 577 ؛ مروج‌الذهب ، ج 3 ، ص 454 ؛ شرح نهج‌البلاغه ، ابن ابى حديد ، ج 5 ، ص 120 .\r\n( 2 ) . مروج الذهب ، ج 3 ، ص 454 .\r\n( 3 ) . مُروج‌الذهب ، ج 3 ، ص 228 .\r\n( 4 ) . ابراهيم ( 14 ) ، 15 ، 16 .\r\n","page_name":" 45 ","page_number":45},
  {"content":"\r\n\r\n اتُوعَدُ كُلَّ جَبَّارِ عَنيدٍ * فَهَا أَنَا ذَاكَ جَبَّارٌ عنيدٌ\r\nإذَا مَا جِئْتَ رَبَّكَ يَوْمَ حشرٍ * فَقُلْ يَا رَبِّ خَرَّقَنِي الوَليدُ « 1 » \r\nآيا به هر جبار عنيد وعدهء عذاب مىدهى ؟ همانا من جبار عنيد هستم و اگر در روز قيامت نزد پروردگارت آمدم بگو كه اى خدا ، وليد مرا پاره پاره كرد !\r\nوليد نسبت به اداره‌ى امور بسيار بىتفاوت بود و مجالس لهو و لعب و آواز خوانى داير مىكرد و به قتل و فساد تظاهر مىكرد و به شراب خوارى مىپرداخت . بىحيايى وى به جايى رسيد كه مىخواست بر بالاى كعبه خيمه‌اى از پارچهء ديبا بر پا كند و در آن بنشيند و شراب‌خوارى كند كه نزديكانش او را از شورش مردم ترساندند و او هم منصرف شد . « 2 »\r\nب ) دليل دوم اين است كه اين دين در مقابل شهوات و فسادهايشان ايستادگى مىكرد و بر خلاف مصالحشان بود .\r\nج ) همچنين آنها مىخواستند با ارائه تصويرى زشت از رسول اكرم صلى الله عليه و آله و اسلام ، تمام انحرافات و سبك سرىهاى نظام حاكم را توجيه كنند و از زشتى و كراهت آن در چشمان مردم بكاهند و اين امكان نداشت ، مگر اين‌كه تفاوت‌هاى فاحش بين ديدگاه‌ها و رفتارهاى خود و رسول اكرم صلى الله عليه و آله را بردارند . « 3 »\r\nدر اين‌جا به گوشه‌اى از تخريب شخصيت نبىّ اكرم صلى الله عليه و آله به وسيلهء امويان اشاره مىكنيم :\r\nكميت اسدى رسول اكرم صلى الله عليه و آله را در قصيدهء بائيه اين گونه مدح مىكند :\r\n الى السراج المُنيْر احمد ، لا * يعدلنى عنه رغبة و لا رهب\r\nعنه الى غيره ، و لو رفع النا * س إلىّ العيون و ارتقبو\r\nاو قيل : افرطت . بل قصدت ولو * عنّفنى القائلون ، او ثلبوا !\r\nاليك يا خير من تضمنّت الار * ض و ان عاب قولى العيَب\r\nلَجَّ بتفضيلك اللسان ولو * اكثر فيك الضجاج و اللُجب \r\nتقديم به چراغ روشنىبخش ، حضرت محمد صلى الله عليه و آله ، كه وعده و وعيد نمىتواند مرا از مدح او به\r\n\r\n\r\n","description":"","footnote":"\r\n( 1 ) . مروج‌الذهب ، ج 3 ، ص 229 .\r\n( 2 ) . تاريخ يعقوبى ، ج 2 ، ص 333 و به نقل از أغانى و طبرى در بهج الصباغة ، ج 5 ، ص 340 .\r\n( 3 ) . اضواءٌ عَلَى السنَّةِ المحمديه ، ابوريّه .\r\n","page_name":" 46 ","page_number":46},
  {"content":"\r\n\r\nمدح ديگرى سوق دهد . اگر چه مردم چشم‌ها را به من بدوزند و گردن‌ها را به سوى من برافرازند و بگويند : اى كميت تو افراط كرده‌اى ؛ بلكه من ميانه‌روى كرده‌ام ، اگر چه گويندگان نسبت به من بد رفتارى كنند و مرا سرزنش نمايند . تقديم به تو اى بهترين كسى كه زمين تو را در بر گرفته است اگر چه گفتار من سراسر عيب باشد . زبان به شمردن فضيلت‌هاى تو پيوسته مىچرخد ؛ اگر چه به خاطر مدح تو داد و فريادها زياد مىشود .\r\nچه كسى است كه سعى مىكند با ترغيب يا تهديد ، كميت را از مدح پيامبر اكرم صلى الله عليه و آله باز دارد ؟ آنها مىخواهند كه چه كسى به جاى پيامبر اكرم صلى الله عليه و آله مدح و ثنا شود ؟ مگر كميت چگونه پيامبر اكرم صلى الله عليه و آله را مخاطب خويش ساخته است ؟ مگر جمله‌اى غير از اين گفته است كه : اى بهترين موجود هستى ! ؟ كه اين‌چنين مورد عتاب و عيب‌جويى قرار گرفته و به وى گفته شده است كه : در مدح پيامبر اكرم صلى الله عليه و آله افراط كردى ؟ ! و چه كسى است كه داد و فرياد و اعتراض را عليه نبى اكرم صلى الله عليه و آله زياد مىكند ؟ !\r\nشايد در وراى اقدامات امويان به سياست خطرناكى پى برده كه گفته است :\r\n رضوا بخلاف المهتدين و فيهم * مخّبأة اخرى تصان و تعجب \r\nبه راهى بر خلاف راه هدايت كنندگان راضى شدند و در دل آنها راز ديگرى هست كه افشا نمىگردد .\r\nو شايد كه منظور او از راز ديگر ، تخريب دين پيامبر اكرم صلى الله عليه و آله بعد از تخريب شخصيت وى بوده است .\r\nآنچه را كه علماى رجال و طبقه شناسان در شرح حال خالد بن سلمة مخزومى مشهور به « فأفاء » نوشته‌اند ، حكايت از آن دارد كه وى اشعارى را در هجو پيامبر اكرم صلى الله عليه و آله براى بنى مروان مىسرود . « 1 » هم‌چنين در شرح حال عمروبن عاص نقل كرده‌اند : او به شلاق زدن مردى نصرانى كه پيامبر صلى الله عليه و آله را سب كرده بود ، راضى نشد . « 2 »\r\nهمچنين موّرخان در مورد علل قيام زيد بن على بن حسين نقل كرده‌اند : او بر هشام بن عبدالملك وارد شد و شنيد كه پيامبر اكرم صلى الله عليه و آله را نزد وى سبّ مىكنند و او از آن جلوگيرى نمىكند . « 3 »\r\n\r\n\r\n","description":"","footnote":"\r\n( 1 ) . دلائل‌الصدق ؛ مظفر ، ج 1 ، ص 29 و ر . ك : بحوث مع اهل‌السنّه والسلفيه ، ص 101 .\r\n( 2 ) . الاصابة ، ج 3 ، ص 195 ، از بخارى در تاريخش با سند صحيح و الاستيعاب در حاشيه الاصابة ، ج 3 ، ص 193 .\r\n( 3 ) . كشف‌الغمة ؛ اربلى ، ج 2 ، ص 352 و كتاب‌هاى رجالى و تراجم در شرح زندگانى زيد بن على ( رض ) .\r\n","page_name":" 47 ","page_number":47},
  {"content":"\r\n\r\nشايد منظور كميت از راز ، مطلبى باشد كه إبن عبد ربّه اندلسى آن را در كتاب العقد الفريد اين گونه آورده است : « حَجّاج به عبدالملك نوشت : جانشين هر مردى در ميان خانواده‌اش گرامىتر از فرستاده‌اش به سوى آنها مىباشد و به اين ترتيب خلفا منزلتى بالاتر از رسولان دارند » . « 1 »\r\nاگر اين راز پنهان در دلشان بوده ، به مدت طولانى مخفى نمانده است ؛ زيرا زمانى كه حَجاج به حجّ رفت و حاجيان را مشاهده كرد كه دور قبر رسول اكرم و منبر آن حضرت در مدينه طواف مىكنند ؛ گفت : « نفرين بر اين‌ها كه در اطراف چوب‌ها و مقدارى استخوان پوسيده مىچرخند ! چرا اينها قصر اميرالمؤمنين عبدالملك را طواف نمىكنند ؟ ! آيا نمىدانند كه خليفهء يك مَرد ، از رسولش بهتر است ؟ ! »\r\nمبرِّد مىگويد : « اين سخن باعث شد كه فقها به كفر حجاج فتوا دادند » . « 2 »\r\nيعقوبى روايت كرده است : « هنگامى كه ابن زبير بر مكه و حجاز مسلّط شد از حُجّاج بيعت مىگرفت . وقتى كه عبدالملك از اين موضوع مطلع شد ؛ مردم را از سفر به حج باز داشت . مردم شكايت كرده و گفتند : آيا ما را از حجّ بيت‌الله‌الحرام باز مىدارى در حالى كه بر ما واجب است ؟ ! او در جواب گفت : اين ابن شهاب زهرى است كه روايت مىكند كه رسول خدا صلى الله عليه و آله فرمود : « مسافرت نكنيد مگر به سوى سه مسجد : مسجدالحرام و مسجد من و مسجد بيت‌المقدس » كه آن به جاى مسجدالحرام خواهد بود ! و اين صخره‌اى كه روايت شده : رسول خدا صلى الله عليه و آله هنگام عروج به آسمان پايش را بر آن گذاشت ، براى شما به منزلهء كعبه است ! و دستور داد كه بر آن صخره قبه و بارگاهى بسازند و پرده‌هاى ديبا بر آن آويزان كردند و خادمانى براى آن گماشتند و مردم شروع به طواف بر آن كردند ؛ همان گونه كه اطراف كعبه طواف مىكردند ! و اين كار در زمان بنىاميه ادامه داشت . « 3 »\r\nجاحظ در بعضى از آثارش به اين مطلب اشاره كرده و گفته است : « هاشميان افتخار مىكنند كه\r\n\r\n\r\n","description":"","footnote":"\r\n( 1 ) . عقدالفريد ، ج 2 ، ص 354 .\r\n( 2 ) . الكامل ؛ مبّرد ، ج 1 ، ص 222 و سنن ابى داود ، ج 4 ، ص 209 و شرح نهج‌البلاغة ، ج 15 ، ص 242 از كتاب افتراق هاشم و عبد شمس ، از ابى عباسِ دبّاس و نصايح الكافية ؛ جاحظ ، ص 81 . دكتر طه حسين در كتاب الايام بحثى را در مورد اين مطلب نقل كرده است .\r\n( 3 ) . تاريخ يعقوبى ، ج 2 ، ص 216 و حياةالحيوان ، ج 1 ، ص 66 و البداية والنهاية ، ج 8 ، ص 208 و الانافة فى معالم الخلافة ، ج 1 ، ص 129 و نك به بحثى در اين مورد در السنة قبل‌التدوين ، ص 502 - 506 .\r\n","page_name":" 48 ","page_number":48},
  {"content":"\r\n\r\nكعبه را منهدم نكردند و قبله را تغيير ندادند و مقام رسول را پايين‌تر از مقام خليفه قرار ندادند » . « 1 »\r\nاين موضوع را در بعضى از رساله‌هايش به طور مفصل بازگو كرده و مىنويسد : « تا اين‌كه عبدالملك بن مروان و فرزندش وليد اقدام به تخريب كعبه و تحميل جنگ بر مدينه كردند . آنها كعبه را ويران نمودند و حرمت مدينه را شكستند و قبلهء واسط را تغيير دادند » . وى در ادامه مىنويسد :\r\n« فرض مىكنم كه تغيير قبله تنها يك اشتباه بود ! و منهدم كردن كعبه با تكيه بر تأويل در دين بوده است ، ولى اين را چه كنم كه آنها مىپنداشته‌اند : جانشين يك مرد در ميان اهل وى برتر از رسولش به سوى آنها مىباشد ! » « 2 »\r\nبا چنين طرز فكرى ، هيچ منعى براى حجّاج وجود ندارد كه كعبه را با منجنيق خراب كند ، بلكه چنان‌كه گفته شده است : با منجنيق نجاست را هم به سوى آن پرتاب كند . « 3 » هم‌چنين هيچ احترامى براى مقام ابراهيم عليه السلام قائل نباشد و سعى كند كه آن را لگدمال كند اگرچه محمد حنفيّه او را از اين كار باز داشت . « 4 » با همين طرز فكر كه : « چرا اينها بر قصر اميرالمؤمنين ، عبدالملك طواف نمىكنند » ؟ ! هيچ استبعادى براى احتمالى كه سيد جعفر مرتضى عاملى داده باقى نمىماند ، كه حَجّاج پس از آن كه شهر واسط را در عراق ، بين كوفه و بصره بنا كرد ؛ قبلهء آن را از حجاز ( كعبه ) به سوى شام به سمت قصر اميرالمؤمنين و يا قبهءاى كه عبدالملك بنا كرده بود تغيير داد و به مردم دستور داد كه به سوى آن نماز به جاى آوردند !\r\nبر همين اساس سيد مرتضى عاملى احتمال داده است كه سرّ استحباب تمايل قبله به چپِ كه در قبلهء اهل عراق مىباشد ، و اهل بيت عليه السلام بدان سفارش مىكردند همين باشد . از اين رو امويان متوجه اين موضوع شده و كسانى را كه در مورد قبله دقت و تحقيق مىكردند ؛ متهم به رافضى بودن مىكردند .\r\nخطيب بغدادى روايت كرده است : قاضى واسط ، اسد بن عمرو متوجه شد كه قبلهء واسط اشتباه است ؛ لذا از آن برگشت و براى همين متهم به رافضى بودن شد . « 5 »\r\n\r\n\r\n","description":"","footnote":"\r\n( 1 ) . از آثار جاحظ ، ص 205 .\r\n( 2 ) . از رساله‌هاى جاحظ ، ج 2 ، ص 16 .\r\n( 3 ) . از كتاب الفتوح ؛ از ابن اعثم كوفى متوفاى 310 ، ج 2 ، ص 482 و عقلاءالمجانين ، ص 178 .\r\n( 4 ) . طبقات ابن سعد ، ج 5 ، ص 84 و المصنف ، ج 5 ، ص 49 و ربيع‌الابرار ، ج 1 ، ص 843 .\r\n( 5 ) . از تاريخ بغداد ، ج 7 ، ص 16 و از نشوار المحاضره ، ج 6 ، ص 36 .\r\n","page_name":" 49 ","page_number":49},
  {"content":"\r\n\r\n\r\nمعيارهاى ارزيابى اخبار تاريخى\r\nبراى ارزيابى اخبار تاريخى ضرورى است اقدامات زير را انجام دهيم :\r\n1 - روايات را بر قرآن كريم عرضه كنيم ؛ زيرا از پيامبر اكرم صلى الله عليه و آله روايت شده است : « بعد از من نقل حديث براى شما زياد خواهد شد اگر حديثى از من براى شما روايت شد ، آن را بر قرآن عرضه كنيد ، آنگاه آنچه را كه موافق كتاب خداست ؛ قبول كنيد و آنچه را كه مخالف كتاب خداست ، ردّ كنيد « 1 » » .\r\nحضرت امام سجاد عليه السلام دربارهء قرآن مىفرمايد : « قرآن ميزانى است كه زبانش از حق‌گويى منحرف نمىشود و نور هدايتى است كه برهانش مخفى نمىماند و نشانهء نجات‌بخشى است كه هر كسى را كه از آن پيروى كند ، گمراه نمىكند » .\r\nمرحوم كلينى از امام صادق عليه السلام روايت مىكند : « آنچه كه با كتاب خدا موافق نباشد زخرف است » « 2 » . از ابن عباس روايت شده است : « اگر شنيديد كه از رسول الله صلى الله عليه و آله براى شما حديث نقل مىكنم و آن را در كتاب خدا نمىيابيد يا در نظر مردم ناپسند يافتيد ؛ بدانيد كه بر پيامبر خدا دروغ بسته‌ام » . « 3 »\r\nاز ابن مسعود هم روايت شده است : « نگاه كنيد و آنچه را كه موافق كتاب خداست ، قبول كنيد و آنچه را كه مخالف كتاب خداست ، كنار بگذاريد » . « 4 » از مُعاذبن جبل روايت شده است : « هر حديثى را بر كتاب خدا عرضه كنيد و هرگز آن را بر كلام ديگرى عرضه نكنيد . » « 5 » و ابّى بن كعب مردى را چنين وصيت كرد : « كتاب خدا را امام و راهنماى خويش قرار ده و به قضاوت و حكميّت آن راضى باش » . « 6 »\r\nاز ابوبكر روايت شده است كه در خطبه‌اى گفت : « اگر از سوى باطل ، جنگى بر اهل حق تحميل شد كه در اثر آن آثار از بين رفت و سنت‌ها فراموش شد ، در اين صورت ملازم مساجد باشيد و از قرآن راهنمايى بخواهيد » . « 7 »\r\n\r\n\r\n","description":"","footnote":"\r\n( 1 ) . اصول الحنفيه ؛ الشاشى ، ص 43 .\r\n( 2 ) . اصول كافى ؛ كلينى ، ج 1 ، ص 55 .\r\n( 3 ) . سنن دارمى ، ج 1 ، ص 146 .\r\n( 4 ) . المصنف ، ج 6 ، ص 112 و جامع بيان‌العلم ، ج 2 ، ص 42 و حياةالصحابة ، ج 3 ، ص 191 .\r\n( 5 ) . حياةالصحابه ، ج 3 ، ص 197 و از كنزالعمال ؛ ابن عساكر ، ج 8 ، ص 87 .\r\n( 6 ) . از حياةالصحابه ، ج 3 ، ص 576 و از حلية الاولياء ، ج 1 ، ص 253 .\r\n( 7 ) . البيان و التبيين ، ج 2 ، ص 44 ؛ عيون‌الاخبار ، ابن قتيبه ، ج 2 ، ص 233 ؛ العقدالفريد ، ج 4 ، ص 60 .\r\n","page_name":" 50 ","page_number":50},
  {"content":"\r\n\r\nعجيب است كه بعضى قول پيامبر اكرم صلى الله عليه و آله در مورد عرضهء احاديث بر قرآن را به منحرفان نسبت مىدهند . « 1 »\r\nو عجيب‌تر اين است كه بعضى از آنها اين حديث را به زنادقه و خوارج نسبت داده‌اند و گفته‌اند :\r\nزنادقه و خوارج اين حديث را جعل كرده‌اند ! « 2 »\r\nابوبكر بيهقى مىگويد : « حديثى كه در مورد عرضهء روايت بر قرآن نقل شده ، باطل است ، زيرا در ابتدا خودش را نقض مىكند ، چون در قرآن هيچ دلالتى بر عرضه كردن حديث بر قرآن وجود ندارد » « 3 » و به طور مطلق گفته‌اند : « سنت در مورد كتاب قضاوت مىكند ؛ ولى كتاب در مورد سنت قضاوت نمىكند » . « 4 »\r\nخَطّابى در شرح بر سنن ابى داود نوشته است : « آنچه را كه بعضى روايت كرده‌اند كه پيغمبر فرموده است : « اگر حديثى براى شما نقل شد ، آن را بر كتاب خداوند عرضه كنيد ، اگر موافق كتاب خدا بود ، آن را قبول كنيد ؛ و الا باطل است » ، هيچ سندى ندارد ( ! ) و زكريا ساجى از يحيى بن مَعين نقل كرده است : « اين حديث را زنادقه جعل كرده‌اند » . « 5 »\r\nعلامهء محقق سيد مهدى روحانى در كتاب بحوث مع اهل السنّة والسلفيه اين موضوع را بحث كرده است و نتيجه گرفته است كه : « اين احاديث - يعنى احاديث عرضهء حديث بر كتاب خدا - ناظر به قبول موافق و ردّ مخالف است ؛ اما آنچه كه موافق يا مخالف كتاب خدا نيست ، تحت مجموعهء حجيّت اخبار باقى مىماند و نبودن معناى حديث فوق در كتاب خدا دليل بر مخالفت اين حديث با كتاب خدا نيست .\r\n2 - ما بايد با اعتماد بر قرآن كريم ، شخصيت رسول اكرم صلى الله عليه و آله را كه والاترين انسانى است كه روى كرهء زمين وجود داشته و دارد ؛ تعريف كنيم . او متصّف به فضل و كمال و به دور از هر عيب و نقصى\r\n\r\n\r\n","description":"","footnote":"\r\n( 1 ) . جامع بيان‌العلم ؛ ابىعمر ، ج 2 ، ص 233 .\r\n( 2 ) . بحوث مع اهل السنّه والسلفيه ، ص 68 به نقل از جامع بيان‌العلم ، ج 2 ، ص 233 .\r\n( 3 ) . از دلايل النبوة ؛ بيهقى ، ج 1 ، ص 26 .\r\n( 4 ) . سنن‌الدارمى ، ج 1 ، ص 145 و تأويل مختلف‌الحديث ، ص 199 و جامع بيان‌العلم ، ج 2 ، ص 234 و مقالات الاسلاميين ، ج 2 ، ص 324 .\r\n( 5 ) . عون‌العبود فى شرح سنن ابى داود ، ج 4 ، ص 329 .\r\n","page_name":" 51 ","page_number":51},
  {"content":"\r\n\r\nمىباشد و حتى خداوند او را به عنوان اسوه و الگوى مطلق معرفى كرده است :\r\n« لَقَدْ كانَ لَكُمْ فِي رَسُولِ اللَّهِ أُسْوَةٌ حَسَنَةٌ » . « 1 » او همان‌گونه است كه امام هادى عليه السلام او را در زيارت جامعه معرفى مىكند :\r\n« عصمكم‌الله من‌الزلل و آمنكم من الفتن و طهركم من الدنس و اذهب عنكم الرجس و طهركم تطهيراً » ؛ خداوند شما را از لغزش‌ها مصون نگاه داشت و از فتنه‌ها ايمنى بخشيد و از پليدىها پاك گرداند و زشتىها را از شما دور كرد و شما را تطهير كرد .\r\nاو معصوم است و از هر عيب و نقص و آفتى كه باعث نفرت مردم گردد ، پاك است . هيچ تشتت يا ضعفى در اعمالش ديده نمىشود و هيچ تناقض يا سخافت در اقوالش مشاهده نمىگردد ؛ بلكه فضائل كامل و صفات والاى انسانى از جهت حكمت و علم و شجاعت و آرامش و وقار و . . . در وى ديده مىشود و در يك كلمه : « او خليفهء الهى در زمين و حجت خدا بر بندگانش مىباشد » .\r\nپس اگر ديديم كه نصّى با اين شخصيت عظيم مطابقت دارد ، آن را مىپذيريم والّا آن را ردّ مىكنيم . ما چگونه مىتوانيم به اين شخصيت عظيم نسبت دهيم كه همسرش عايشه را بر شانه‌هايش سوار كرد تا رقص سياهان را مشاهده كند يا شراب نوشيد يا در حالت ايستاده بول كرد يا در نبوت خود شكّ كرد يا براى نزديكى به مشركان ، بت‌ها را مورد ستايش قرار داد و نظاير آن ؟ !\r\n3 - با اقتدا به قرآن كريم كه صاحبان عقل و خرد را مورد خطاب خويش قرار داده است و عقلِ قطعى مورد اتفاق را به عنوان حَكَم در آنچه مىگويد ، قرار داده است و عقلا را به خاطر مخالفت با دستورهاى عقلشان مذمت كرده است ؛ بايد كه موضع ما در قبال تمام قضاياى تاريخى براساس عقل باشد و امكان حدوث هر حادثهء تاريخى را احتمال بدهيم .\r\nالبته اين بعد از آن است كه نصّ ، خالى از تناقض و تعارض باشد و در طبقات راويان و علايق سياسى آنان دقّت كرده باشيم و سلامتى سندِ نص را از دست جاعلان و كذّابان و صاحبان جريان‌هاى سياسى و غيره ، به اثبات رسانده باشيم .\r\nدر اين هنگام است كه مىتوانيم آثارى را از ميراث اسلامى به مسلمانان تقديم كنيم كه باعث\r\n\r\n\r\n","description":"","footnote":"\r\n( 1 ) . احزاب ( 33 ) ، 21 .\r\n","page_name":" 52 ","page_number":52},
  {"content":"\r\n\r\nافتخار و سربلندى آنان باشد و اين از امتيازهاى تاريخ اسلام است كه مىتواند از قواعدى پيروى كند كه به وسيلهء آنها ، محقق به روش‌هاى مطمئن هدايت مىشود و مىتواند آن‌چنان به حقيقت دست يابد كه خودش راضى و مطمئن باشد . البته به شرط آن كه به قواعد و ضمانت‌هايى كه بدان‌ها اشاره شد ؛ ملتزم باشد .\r\n\r\nيادآورى چند نكته\r\nدر تكميل بحث‌هاى گذشته بايد افزود : آنچه كه از تاريخ اسلام تدوين شده است - با وجودِ اشكالاتى كه دارد - يكى از غنىترين تاريخ‌ها به طور مطلق محسوب مىشود و اين به خاطر دقت و شمول آن است . تاريخ اسلام به نكته‌ها اشاره مىكند و ظرايف را ملتفت مىشود و همراه جريانات حركت مىكند و از حوادث مختلف صحبت مىكند و با دقت و شمول بىنظير در مواضع مختلف توقف مىكند و براى همين داراى نصوص بسيارى است كه قابل قياس با هيچ تاريخى نمىباشد و هيچ تاريخى نيست كه احاديث بسيارى را در مورد حوادث بزرگ به صورت قطعى و يقينى ثبت كرده باشد ، تا چه رسد به اين‌كه به ثبت جزئيات پرداخته باشد .\r\nدر عين حال كسى كه مىخواهد از كتاب‌هاى تاريخى اسلام استفاده كند ، لازم است كه چشم و فهمش را در مورد هر كلمه‌اى باز كند و آن را با دقت و هوشيارى و احتياط مورد مطالعه قرار دهد و سعى كند آنچه را كه مطابق با واقع است از غير آن جدا كند .\r\nوظيفهء پژوهشگر تاريخ اين است كه مطالبى را كه براساس ميل گوينده يا براساس هوا و هوس گفته شده است و به خصوص مطالبى كه مربوط به صدر اسلام است را به دقت بررسى كند .\r\nوظيفهء مهم يك مورِّخ اين است كه زندگى يك امت و مشكلات فكرى و اجتماعى و سياسى و اقتصادى و به طور كلى تمام اوضاع و احوال او را با دقت و امانت‌دارى براى آيندگان ترسيم كند .\r\nبدون ترديد بيان اين مطالب تأثير زيادى در وضعيت فعلى از جهت عقيدتى ، علمى ، ادبى و اجتماعى بر حسب عمق و گسترهء حوادث مىگذارد و گذشت هزار سال از يك حادثهء تاريخى تأثير بارز آن را زايل نمىكند .\r\nگفتيم كه مسلمانان بيشتر از ديگران به تدوين تاريخ‌شان اهتمام مىورزيدند و علىرغم آنچه كه\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nذكر شد ، تاريخ اسلام به طور مطلق يكى از غنىترين تاريخ‌ها است . اما اين بدان معنا نيست كه تدوين آن متأثر از گرايش‌هاى سياسى و تعصبات مذهبى و غيره نبوده و اباطيل و جعليّات در آن داخل نشده است . چيزى كه بر ما لازم است اين است كه از مبانى قرآنى و اسلامى و شخصيت رسول اكرم صلى الله عليه و آله ، مقياسى را براى ارزيابى بسيارى از نصوص استخراج كنيم . هم‌چنين در خصوصِ هر شخصيتى كه مىتواند امام معصوم عليه السلام يا غيره باشد به علم كلى در مورد سيره و اخلاقش دست يابيم و در اين راه از قواعد ديگر بحث كه از راه مطالعه و تحقيق طولانى در اين موضوع به دست آمده است ، بهره‌گيرى كنيم . همانند تناقض نصوص يا درك اين مطلب كه اين حادثه نمىتواند در آن برههء از زمان يا نسبت به آن شخصيت خاص به وقوع پيوسته باشد و . . . .\r\n\r\nبحث اسناد\r\nبا وجود عدم اعتماد كامل به امانتدارى مورخان ، نمىتوانيم به اسانيد به عنوان ميزان نهايى و مقياس مطلق در موضوع تاريخ نگاه كنيم ، زيرا اين كار باعث مىشود كه خود را در حصارى بسيار تنگ گرفتار كنيم كه حتى فهرستى اجمالى از سيرهء رسول اكرم صلى الله عليه و آله و تاريخ صدر اسلام را شامل نمىشود .\r\nبه اين ترتيب بسيارى از نصوص را بايد كنار بگذاريم و به اين ترتيب يك محقق ، آزادى لازم براى جستجو در ميان نصوص و استنتاج از آنها را نخواهد داشت .\r\nدر اين صورت ، نمىتوان شروط سند را جز دربارهء آنچه كه از ائمهء اهل‌بيت عليه السلام روايت شده است ، در نظر گرفت و در خصوص نصوص تاريخى چنين چيزى امكان ندارد ؛ زيرا تاريخ به وسيلهء كسانى تدوين شده است كه احياناً امين بوده‌اند ، ولى نه به طور مطلق . در اين صورت بايد بيشترين دقت را به خرج داد تا قبل از قبول و اطمينان به خبرى ، از عدم جعل و تحريف آن مطمئن شد .\r\nبا توجه به كثرت اكاذيب و اباطيل در احاديث و اقوال تاريخى كه نتيجهء تعصّباتِ مذهبى و علايق سياسى و هواهاى نفسانى بوده است ؛ اگر بخواهيم به افراد خاصى از مورخّان و كتاب‌هاى تاريخى استناد و اعتماد كنيم ، در اين صورت از بسيارى از حوادث تاريخى كه در جاهاى مختلف و به وسيلهء افراد مختلف نقل شده است ، محروم مىمانيم . اخبارى كه توانسته پس از عبور از موانع متعدد ، سالم به دست ما برسد و علّت بقاى آن هم اين بوده است كه سياست مداران و متعصبان مذهبى يا آن را\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nنديده‌اند و يا آن را خطرى براى خويش نمىدانسته‌اند و به اين ترتيب از تيررس تحريف يا محو آنها خارج بوده است تا اين‌كه امروزه سالم به دست ما رسيده است .\r\n\r\nروش اين كتاب در بررسى تاريخ\r\nدر اين تحقيق سعى مىكنيم تا تصويرى روشن و واضح از تاريخ اسلام ارائه دهيم و تلاش مىكنيم كه از اقوال جعلى و دروغ‌هاى تاريخى كه در حقيقت برخاسته از اوهام و خيال‌پردازىهاى محدثان و قصه پردازان هواپرست و مغرض مىباشد ، بر حذر باشيم .\r\nبه طور طبيعى تاريخ اسلام از سيرهء رسول اكرم صلى الله عليه و آله شروع مىشود . اين ما را ملزم مىكند كه در ابتدا مقدارى از تاريخ قبل از پيامبر صلى الله عليه و آله را مورد ملاحظه قرار دهيم تا محيط و وضعيتى را كه اسلام در آن ظهور كرده است بشناسيم .\r\nدر نوشتن اين اثر تا حد امكان از قديمىترين آثار متقدّمان و به خصوص از شاگردان مدرسهء اهل‌بيت عليه السلام استفاده كرده‌ايم و از آثار متأخران جز در موارد بسيار نادر استفاده نكرده‌ايم ، زيرا تاريخ از علوم منقول است كه متأخر نمىتواند چيزى غير از آنچه را كه متقدم نوشته يا گفته است ؛ بنويسد و تنها در كيفيت استخراج و تأليف و تصنيف و ترتيب و تنظيم و سپس جهت‌گيرى و تحليل تفاوت‌هايى ديده مىشود و هر كس به اندازهء معلومات و تلاشش ، كارى را انجام داده است .\r\nمورخان متقدم از هر گونه بررسى و تحليل حوادث و وقايع تاريخى خوددارى كرده‌اند . شايد اين به خاطر حفظ احاديث مربوط به آن حوادث بوده است . آنها نه تنها در بارهء پيامبر اكرم صلى الله عليه و آله ، بلكه به طور كلى تاريخ اسلام را بدون بررسى و تحليل و تحقيق نوشته‌اند . اوّلين كسى كه روش تحليلى را در مقابل مورخان اسلامى گشود ؛ دانشمند عربى ، قاضى عبدالرحمن بن محمدالخضرى مالكى معروف به ابن خلدون ( متوفاى 808 ه . ) بوده است . او در مقدمهء خود تاريخ تحليلى را بنيان‌گذارى كرد و با وجودى كه اشتباهات بسيارى را در تحليل بعضى از حوادث مرتكب شده است ؛ ولى با اين حال اثر مفيد و جديدى ارائه داده كه در نوع خود ابتكارى و بىنظير به حساب مىآمده است .\r\nدر مورد سيره پيامبر اكرم صلى الله عليه و آله كتاب‌هاى بسيارى به هر دو روش وقايع نگارى و تحليلى نوشته شده است ؛ ولى روش اوّل از فقدان تحليل رنج مىبرد و روش دوم خطاهاى عجيبى دارد و در بعضى\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nموارد به منابع غير معتبر يا كتاب‌هاى مستشرقين استناد كرده است .\r\nبا توجه به اين دو اشكال ، ما سعى كرده‌ايم تا حد امكان در اين بررسى تاريخى ، حوادث مهم را بررسى كنيم و سعى نماييم آن‌ها را از منابع اصيل كه در قرن‌هاى اوليهء اسلام تأليف شده است ، نقل كنيم . همچنين تلاش ما بر اين بوده است كه به بعضى از شبهات پاسخ دهيم .\r\nيوسفى غروى\r\n\r\n","description":"","footnote":"","page_name":" 56 ","page_number":56},
  {"content":"\r\n\r\n\r\nفصل اول‌نگاهى به حوادث و تاريخ قبل از اسلام\r\n\r\n","description":"","footnote":"","page_name":" 57 ","page_number":57},
  {"content":"\r\n\r\n\r\nجاهليت در قرآن كريم\r\nاگر بخواهيم سير طبيعى تاريخ اسلام را بررسى كنيم ، لازم است در ابتدا وضعيت اعراب قبل از اسلام را بشناسيم تا بدانيم كه اسلام ، دعوت خويش را در چه اوضاع و احوالى شروع كرده است . بهترين كلام در اين زمينه ، سخنان علّامهء طباطبائى در تفسيرالميزان مىباشد كه مىگويد :\r\nقرآن ، دوران متصل به ظهور اسلام را عصر جاهليت ناميده است و اين براى اشاره به اين نكته بوده است كه در آن زمان جهل حاكم بوده است نه علم ، و در هر زمينه‌اى باطل مسلط بوده است نه حق ، و بنابر آنچه كه قرآن حكايت مىكند اين‌گونه بوده‌اند :\r\n« يَظُنُّونَ بِاللَّهِ غَيْرَ الْحَقِّ ظَنَّ الْجاهِلِيَّةِ « 1 » » ؛ دربارهء خداوند گمان‌هاى نادرستى همچون دوران جاهليت داشتند .\r\n« أَفَحُكْمَ الْجاهِلِيَّةِ يَبْغُونَ « 2 » » ؛ آيا حكم جاهليت را مىخواهند ؟\r\n« إِذْ جَعَلَ الَّذِينَ كَفَرُوا فِي قُلُوبِهِمُ الْحَمِيَّةَ حَمِيَّةَ الْجاهِلِيَّةِ « 3 » » ؛ آن‌گاه كه كافران در درون خود دلگرمى نگاه داشتند ، دلگرمى به جاهليت را .\r\n« وَلا تَبَرَّجْنَ تَبَرُّجَ الْجاهِلِيَّةِ الأُولى « 4 » » ؛ و به شيوهء جاهليت پيشين ظاهر نشويد .\r\nدر آن دوران اعراب از طرف جنوب با حبشهء نصرانى و از طرف مغرب با امپراطورى رومِ نصرانى و در شمال با فارس‌هاى مجوس همسايه بودند . تمدن‌هاى مصر و هند نيز بُت‌پرست بوده و بيشتر به صورت قبيله‌اى زندگى مىكردند .\r\nعرب‌ها هم بُت‌پرست بوده و بيشتر به صورت قبيله‌اى زندگى مىكردند و تمام اين اوضاع و احوال\r\n\r\n\r\n","description":"","footnote":"\r\n( 1 ) . آل عمران ( 3 ) ، 154 .\r\n( 2 ) . المائده ( 5 ) ، 50 .\r\n( 3 ) . الفتح ( 48 ) ، 26 .\r\n( 4 ) . الاحزاب ( 33 ) ، 33 .\r\n","page_name":" 58 ","page_number":58},
  {"content":"\r\n\r\nباعث شده بود كه آنها داراى جامعه‌اى بَدَوى و عقب‌مانده و هُرهرى مذهب باشند كه از اختلاط آداب و رسوم آيين‌هاى نصرانى و يهودى و مجوسى به وجود آمده بود و در جهل و بىخبرى خويش غوطه‌ور بودند .\r\nعشاير و قبايل بدوى كه داراى سطح زندگى پست و ضعيفى بودند ، از راه چپاول‌گرى و غارت اموال ديگران زندگى مىكردند و هيچ گونه امنيت و صلحى در ميان آنها نبود . حكمرانى از آن كسى بود كه غلبه پيدا مىكرد و سلطنت براى كسى بود كه آن را به چنگ مىآورد و به قول خودشان : « من عزّ بزّ » ، يعنى هر كسى عزّت و قوّت يابد ديگران را مىدرد و پاره پاره مىكند .\r\nافتخار و فضيلت مردان به خون‌ريزى بيشتر ، داشتن حميّت جاهليت ، كبر و غرور ، پيروى از ظالمان ، پايمال كردن حقوق مظلومان ، رقابت در تعدّى به ديگران ، قمار بازى ، شراب‌خوارى ، زنا ، خوردن گوشت مرده و خرماى خشكيده خلاصه مىشد .\r\nزنان هم از تمام مزاياى اجتماعى محروم بودند و هيچ اراده و اختيارى از خود نداشتند و ارثى به آنها نمىرسيد و مردان بدون هيچ قيد و شرطى با آنها ازدواج مىكردند ، همان‌طور كه يهود و وثنىها اين‌چنين بودند . با اين وجود زنان به جلوه‌گرى مىپرداختند و كسانى را كه دوست داشتند به سوى خويش فرا مىخواندند و زنا و بىعفتى حتى در ميان زنان شوهردار رايج بود و از رفتارهاى عجيب آنها اين بود كه بعضى از آنها به هنگام طواف عريان مىشدند ، زيرا احرام پاكى نداشتند كه بپوشند .\r\nفرزندان اعراب به پدرانشان نسبت داده مىشدند ، ولى به فرزندان صغير ، ارثى تعلق نمىگرفت و اولاد بزرگ‌تر آن را تصاحب مىكردند حتى همسر متوفى جزو ارث به حساب مىآمد و فرزندان صغير - دختر يا پسر - و همسران ارث نمىبردند . بلى اگر متوفايى فقط فرزند صغيرى داشت ، ارث به او مىرسيد ؛ ولى زورمداران سرپرستى يتيم را به عهده مىگرفتند و اموالش را مىخوردند ، و اگر يتيم دختر مىبود با او ازدواج مىكردند و اموالش را تصاحب مىكردند و سپس او را طلاق داده و رها مىكردند . در اين صورت نه مالى داشت كه با آن زندگى را بگذراند و نه كسى راغب به ازدواج با آنها بود كه آنها را تأمين كند . يتيم شدن از گرفتارىهايى بود كه عدهء زيادى بدان مبتلا مىشدند ؛ زيرا جنگ و خونريزى دائماً در ميان آنها رايج بود و در نتيجه عدهء زيادى به قتل مىرسيدند .\r\nاز بدبختىهاى آنان اين بود كه گاهى خشكسالى و قحطى به سرزمين‌هاى بىآب و علف و خشك\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nو سوزان آنها روى مىآورد و آنها از ترس فقر و ندارى فرزندان خويش را مىكشتند و قرآن به آنها دستور مىدهد :\r\n« وَلا تَقْتُلُوا أَوْلادَكُمْ خَشْيَةَ إِمْلاقٍ « 1 » » ؛ فرزندان خود را از ترس تنگدستى به قتل نرسانيد .\r\nآنها دختران خود را زنده به گور مىكردند :\r\n« وَإِذَا الْمَوْؤُدَةُ سُئِلَتْ بِأَيِّ ذَنْبٍ قُتِلَتْ « 2 » » ؛ و آن‌گاه كه از دختران زنده به گور سؤال شود كه به چه جرمى كشته شده‌اند ؟\r\nبدترين حالت براى يك مرد اين بود كه به وى خبر دهند كه صاحب فرزند دخترى شده است :\r\n« و اذا بُشِّر أَحَدَهُم بالانثى ظلَّ وَ جْهه مُسْودّاً وَ هُوَ كظيم يَتوارى من‌القوم مِنْ سُوءِ ما بُشِّر به أَيُمْسكُهُ على هُونٍ أَمْ يَدُسّهُ فىالتراب ألاساء ما يحكمون « 3 » » ؛\r\nهر گاه به يكى از آنها خبر مىدادند كه دخترى نصيبش شده است ، چهره‌اش سياه مىشد و خشم خود را فرو مىخورد ، و از خبر بدى كه به او داده شده بود ، پنهان مىگشت ! آيا ننگ را بپذيرد و او را به خوارى نگهدارد يا در خاك پنهانش كند . آگاه باش كه حكم بدى مىكردند .\r\nدربارهء وضعيت حكومت در ميان آنها بايد گفت كه اگر چه حكمرانانى تحت حمايت قوىترين و نزديك‌ترين همسايه‌هاى خود ، همانند ايران در نواحى شمالى و روم در نواحى غربى و حبشه در نواحى جنوبى ، حكومت مىكردند ؛ ولى مناطق داخلى شبه جزيره از قبيل مكّه و يثرب و طائف و غيره تحت فرمان رؤسا و شيوخ خود بودند و حكومتى شبيه حكومت سلطنتى داشتند .\r\nاين هرج و مرجِ عجيب در ميان هر عده‌اى به شكلى وجود داشت و در هر منطقه‌اى از شبه جزيره همراه با آداب و رسوم عجيب و عقايد خرافى و جاهلى ظاهر مىشد . به علاوه همگى مبتلا به درد بىسوادى و فقدان تعليم و تعلم بودند .\r\n\r\n\r\n","description":"","footnote":"\r\n( 1 ) . اسراء ( 17 ) ، 31 .\r\n( 2 ) . تكوير ( 81 ) ، 8 ، 9 .\r\n( 3 ) . نحل ( 16 ) ، 58 ، 59 .\r\n","page_name":" 60 ","page_number":60},
  {"content":"\r\n\r\nتمام آنچه را كه دربارهء اوضاع و احوال و آداب و رسوم اعراب گفتيم از سياق آيات قرآنى و خطاب‌هاى آن به بهترين صورت فهميده مىشود . بايد در اهداف آياتى كه ابتدا در مكه نازل شده و سپس در مدينه آنها را مورد خطاب قرار داده و اوصاف آنها را بيان كرده و بعضى از رفتارهاى آنها را مورد مذمت و ملامت قرار داده است ؛ دقت كرد و شدت و ضعف نواهى صادر شده به آنها را بررسى كرد و اگر كسى در اين آيات و بيانات قرآنى دقت كند ؛ به صحت و درستى آنچه ذكر كرديم ؛ پى مىبرد . تاريخ هم تمام اين مطالب را به تفصيل ذكر مىكند ، ولى ما بسيارى از آنها را نياورديم ؛ چون آيات قرآنى به صورت مُجمل و كوتاه به اين مطالب پرداخته است . كوتاه‌ترين و رِساترين كلمه‌اى كه مىتواند اوضاع و احوال قبل از اسلام را به درستى نشان دهد ، همان تعبير « عهدِ جاهليت » است كه قرآن به كار برده است و تمام تفصيل را در يك كلام مُجمل بيان نموده است .\r\nقرآن به طور مجمل اوضاع و احوال كشورها و مناطق اطراف شبه جزيره را هم بازگو مىكند :\r\nاهل كتاب شامل يهود و نصارى و مجوس و صابئين مىشدند . جوامع آنها با استبداد و زورگويىهاى فردى از سوى پادشاهان و رؤسا و حكّام و عمال اداره مىشد . و اين جوامع به دو طبقه تقسيم مىشدند : طبقهء حاكم كه همه كاره بودند و با جان و مال و ناموس مردم بازى مىكردند و طبقهء محكوم كه خوار و ذليل و زير دست بودند و هيچ امنيت مالى و جانى و ناموسى نداشتند و صاحب هيچ گونه آزادى و اراده‌اى جز در محدودهء خواسته‌هاى طبقهء حاكم نبودند .\r\nدر اين ميان طبقهء حاكم ، علماى دين و حاملان شرع را هم به خود نزديك كرده و با هم ائتلاف كرده بودند و افكار و انديشه‌هاى مردم را مسخّر خويش ساخته بودند و در حقيقت زورمداران و حاكمان هم دنيا و هم دين مردم را در اختيار خويش داشتند و بر دين مردم هرطور كه مىخواستند با زبان و قلم علما ، حكومت مىكردند و بر دنياى مردم با شلاق و شمشير حكمرانى مىكردند .\r\nخلاصهء اين حقيقت ، در قول خداوند متعال متجلّى است ، آن‌جا كه مىفرمايد :\r\n« يا أَهْلَ الْكِتابِ تَعالَوْا إِلى كَلِمَةٍ سَواءٍ بَيْنَنا وَبَيْنَكُمْ أَلَّا نَعْبُدَ إِلَّا اللَّهَ وَلا نُشْرِكَ بِهِ شَيْئاً وَلا يَتَّخِذَ بَعْضُنا بَعْضاً أَرْباباً مِنْ دُونِ اللَّهِ « 1 » » ؛\r\n\r\n\r\n","description":"","footnote":"\r\n( 1 ) . آل عمران ( 3 ) ، 64 .\r\n","page_name":" 61 ","page_number":61},
  {"content":"\r\n\r\nاى اهل كتاب به سخنى روى آوريد كه ميان ما و شما يكسان است . اين كه جز خدا را نپرستيم و چيزى را شريك قرار ندهيم و برخى ديگر را غير از خداوند يكتا به خدايى نگيرد .\r\n\r\nجاهليت در نهج‌البلاغه\r\nبعد از بررسى آياتى از قرآن كريم در مورد جاهليّت ؛ چه خوب است كه به بعضى از مطالبى كه در نهج‌البلاغه دربارهء جاهليت آمده ، اشاره كنيم . آن حضرت در بياناتى فرموده است :\r\n« و انتم معشرالعرب على شرّ دين و فى شرّ دار ، منيخون بين حجارة خشن و حيّات صّم ، تشربون الكَدِر و تاكلون الجَشِب و تسفكون دماءكم و تقطعون ارحامكم ، الاصنام فيكم منصوبه و الاثام فيكم معصوبة « 1 » » ؛ و شما اى جماعت عرب ، بدترين آيين را داشتيد و در بد آب و هواىترين منطقه زندگى مىكرديد . در ميان سنگلاخ‌هاى خشن و مارهاى سمى به سر مىبرديد و آب گنديده مىنوشيديد و غذاى نامطلوب مىخورديد . خون همديگر را مىريختيد و با ارحام قطع رابطه مىكرديد و در همه حال به بت‌پرستى و معصيت كارى مشغول بوديد .\r\n« و الناس ضُلّال فى حيرة و ، حاطبون فى فتنة ، قد استهوتهم لاهواء و استزلّتهم الكبرياء و استخفّتهم الجاهلية الجهلاء ، حيارى فى زلزال من الأمر و بلاءٍ من الجهل « 2 » » . خداوند متعال حضرت رسول صلى الله عليه و آله را به پيامبرى فرستاد ، هنگامى كه مردم ( از راه حقّ ) گمراه شده ( و در كار خويش ) سرگردان بودند و در راه فتنه و فساد از روى خبط و اشتباه قدم مىنهادند . هواها و آرزوهاى بىجا ايشان را فرا گرفته بود و كبر و نَخْوت آنها را به كارهاى اشتباه واداشته و جهل و نادانى آنها را سبك سر و نفهم نموده بود ، در حالتى كه پريشان حال در كار خويش مضطرب و نگران و مبتلا به نادانى بودند .\r\n« والاحوال مضطربة ، والأيدى مختلفة ، والكثرة متفرقة ، فى بلاءٍ ازل و اطباق جهل : من بنات موؤدة و اصنام معبودة و أرحام مقطوعة و غارات مشنونة « 3 » » ؛ وضع مردم مضطرب و نگران كننده\r\n\r\n\r\n","description":"","footnote":"\r\n( 1 ) . نهج‌البلاغة ، خطبهء 91 .\r\n( 2 ) . همان ، خطبهء 94 . نهج‌البلاغه ، فيض‌الاسلام .\r\n( 3 ) . همان ، خطبهء 187 .\r\n","page_name":" 62 ","page_number":62},
  {"content":"\r\n\r\nبود و بسيارى داعيهء حكومت و سرورى داشتند و وحدت مردم به تفرقه تبديل شده بود و دائماً در بلا و گرفتارى و جهل به سر مىبردند ، به طورى كه دختران را زنده به گور مىكردند و بت‌ها را مىپرستيدند و با ارحام خويش قطع رابطه كرده و همديگر را غارت مىكردند .\r\n\r\nحميّت جاهليت\r\nحميّت يا همان تعصب جاهلى يك صفت مذموم است ؛ زيرا تنها پيروزى قبيله و خويشان خود را در نظر دارد و كمك و يارى هر فرد بايد براى قوم و عشيره خود باشد ، خواه ظالم باشد يا مظلوم . حتى شاعر ، آنها را به داشتن اين صفت مدح مىكند :\r\n لا يسألون اخاهم حين يندبهم * فىالنائبات على ما قال برهانا « 1 » \r\nدر مقابل ، قبيله از افراد وابسته به خويش به ازاى هر جرم و جنايتى كه مرتكب مىشوند ؛ حمايت مىكند و از او در مقابل هر خطرى كه وى را تهديد كند ، پشتيبانى مىنمايد و اين نتيجهء تعصبات قبيله‌اى و نژاد پرستى است كه هيچ رحم و عطوفتى در آن نيست .\r\nزندگى صحرانشينى و هجوم‌ها و شبيخون‌هاى دائمى ، هميشه اعراب را تهديد مىكرد و همين اقتضا مىكرد كه بتواند به سرعت و بىدرنگ از خويش دفاع كنند . اگر عدم درك مسؤوليت در قبال اعمال و رفتارشان را هم به اين وضعيّت اضافه كنيم ، در اين صورت اقدامات بدون فكر و انديشه و بدون عاقبت‌انديشى ، از مشخصات آنها و حاكم بر تمام اعمالشان بود و افراد حليم در ميان آنها بسيار اندك بودند .\r\nقرآن كريم ، جاهليت را صفت اين حميّت و تعصب قبيله‌اى قرار داده است و اين بدان معناست كه اين حميّت بدون ثبات فكرى و عقلى بوده و بلكه محصول جهل اعراب بوده است .\r\nاسلام سعى كرد كه اين تعصّب كور را در مسير صحيح قرار دهد تا بر طبق قواعد انسانى و عواطف حقيقى و فضائل اخلاقى و به خصوص براساس احساسات دينى صحيح حركت كند و تلاش كرد كه از\r\n\r\n\r\n","description":"","footnote":"\r\n( 1 ) . شاعر اين شعر قريط بن انيف از شعراى جاهليت است ؛ چنان‌كه در شرح ديوان الحماسهء مرزوقى ، ص 27 ، 29 آمده است و معناى آن اين است : آنگاه كه برادرشان در گرفتاريها آنها را به كمك فرا مىخواند ، بر آنچه او گويد دليل و برهانى از او نخواهند .\r\n","page_name":" 63 ","page_number":63},
  {"content":"\r\n\r\nاين روحيه در بنيان گذارى امت اسلامى براساس پايه‌هاى صحيح و سالم استفاده كند . اسلام كوشيد كه به عصبيّت قبيله‌اى جهت‌گيرى صحيح بدهد و عنصرهاى انحرافى و نادرست را از آن حذف كند و براى همين به صلهء رحم و نيكى به والدين دستور داد و هر كدام از آنها را از واجبات دينى قرار داد و سعى كرد كه به اين طريق ارتباط امت اسلامى به همديگر را مستحكم‌تر كند ؛ چنان‌كه قرآن مىفرمايد :\r\n« أَشِدَّاءُ عَلَى الْكُفَّارِ » « 1 » .\r\n\r\nنگاهى به زندگى حضرت ابراهيم عليه السلام\r\nحال كه در صدد بررسى تاريخ اسلامى هستيم ، لازم است كه تاريخ بناى كعبه در مكّه مكرّمه را هم بررسى كنيم . براى اين كار ابتدا بايد تاريخ زندگانى آن ، حضرت ابراهيم عليه السلام را از نظر بگذرانيم .\r\nجامع‌ترين متنى كه قصهء حضرت ابراهيم خليل عليه السلام را بيان نموده ، متنى است كه در روضهء كافى با سندى از على بن ابراهيم قمى ، از زيد كرخى آمده است . وى مىگويد : از ابوعبدالله ، امام صادق عليه السلام شنيدم كه فرمود : محل تولد حضرت ابراهيم عليه السلام در كوثاريا و پدرش نيز از اهالى همان منطقه بوده است و مادر حضرت ابراهيم و مادر حضرت لوط عليهما السلام ، ساره و وَرَقة بوده‌اند كه با هم خواهر و از دختران لاحج بوده‌اند . لاحج از انبياى بوده است و نه از رسولان الهى .\r\nحضرت ابراهيم در دوران جوانى بر فطرتى بود كه خداوند عزوجل خلقتش را بر آن آفريده بود تا اين‌كه خداوند تبارك و تعالى او را به سوى دين خويش هدايت كرد و او را برگزيد . او با ساره ، دخترِ دختر « 2 » لاحج كه دختر خاله‌اش مىشد ، ازدواج كرد . ساره داراى گوسفندان بسيار و ملك فراوان بود و وضعيت خوبى داشت . او پس از ازدواج تمام ثروتش را به تمليك حضرت ابراهيم در آورد . حضرت ابراهيم به رسيدگى و اصلاح امور پرداخت و بر تعداد احشام و وسعت كشاورزىاش افزوده شد ، به صورتى كه در منطقهء كوثاريا وضع مالىاش از همه بهتر بود .\r\nپس از آن‌كه حضرت ابراهيم ، بت‌هاى نمرود را شكست ، به دستور نمرود ، دستگير شد و هيزم\r\n\r\n\r\n","description":"","footnote":"\r\n( 1 ) . الفتح ، ( 48 ) ، 29 .\r\n( 2 ) . علامهء مجلسى بر جزء 26 مرآةالعقول حاشيه زده و فرموده است : لازم است دخترِ دخترِ لاحج نوشته شود . شايد نسّاخ تصور كرده‌اند كه تكرار دختر زايد است و آن را حذف كرده‌اند .\r\n","page_name":" 64 ","page_number":64},
  {"content":"\r\n\r\nفراوانى گردآورى گرديد و آتش عظيمى بر پا كردند و سپس حضرت ابراهيم را در آتش انداختند تا بسوزد ، پس از مدتى كه آتش خاموش شد به كنار آتش آمدند و ديدند كه ابراهيم سالم و سر حال در آتش نشسته است . اين خبر را به نمرود دادند . او دستور داد كه ابراهيم را از آن سرزمين اخراج كنند و نگذارند كه احشام و اموالش را با خود ببرد . پس از آن ابراهيم به بحث با آنها پرداخت و گفت : اگر اموال و احشام مرا مىگيريد ، بايد عمرى كه در سرزمين شما سپرى كرده‌ام به من باز گردانيد ! اين خبر را به نمرود رساندند و او دستور داد كه او را همراه اموال و احشامش اخراج كنند و گفت : اگر ابراهيم در سرزمينتان باقى بماند ، دين شما را فاسد مىكند و به خدايان شما لطمه وارد مىكند ! پس ابراهيم و لوط را به سوى سرزمين شام تبعيد كردند .\r\nابراهيم در حالى كه لوط و ساره به همراهش بودند از آن سرزمين خارج شد و گفت :\r\n« إِنّى ذاهبٌ الى ربِّى سيهدين » ؛\r\nهمانا به سوى پروردگارم مىروم واو مرا هدايت مىكند .\r\nپس به سوى بيت‌المقدس حركت كرد .\r\nابراهيم آن قدر پيش رفت تا به بالاترين منطقهء شامات رسيد و لوط عليه السلام را در پايين شامات مستقر كرد .\r\nآن‌گاه كه ابراهيم عليه السلام از بچه‌دار شدن مأيوس شد به ساره گفت : اگر راضى هستى ، هاجر را به من ببخش تا شايد خداوند فرزندى را از او به ما عنايت كند كه جانشين ما باشد ؟ ! پس ابراهيم عليه السلام هاجر را از ساره گرفت و با او ازدواج كرد . در نتيجهء اين ازدواج اسماعيل عليه السلام متولد شد . « 1 »\r\nعلى بن ابراهيم قمى در تفسير خود از پدرش از هشام از ابى عبدالله‌الصادق عليه السلام نقل مىكند :\r\nابراهيم در سرزمين شام سكنا گزيده بود و هنگامى كه هاجر ، اسماعيل را به دنيا آورد ، ساره بسيار غمگين شد ؛ زيرا كه خودش بچه‌دار نمىشد . براى همين ابراهيم را اذيت مىكرد و او را غمگين مىساخت . ابراهيم از اين موضوع به خدا شكايت كرد . آن‌گاه به سوى او وحى شد : زن همانند استخوان شكستهء پهلو است كه اگر او را به همان صورت رها كنى ، از او استفاده مىكنى و اگر بخواهى كه آن را راست كنى ، مىشكند . سپس به وى دستور داد تا اسماعيل و مادرش را از آن محل دور كند .\r\n\r\n\r\n","description":"","footnote":"\r\n( 1 ) . روضهء كافى ، ص 304 - 306 و نگاه كنيد به تفسير قمى ، ج 1 ، ص 206 - 207 .\r\n","page_name":" 65 ","page_number":65},
  {"content":"\r\n\r\nابراهيم گفت : خدايا آنها را به كجا ببرم ؟ خداوند فرمود : او را به حرم و محل امنِ من و اولين مكانى كه خلق كرده‌ام ببر .\r\nپس از آن‌كه ابراهيم آنها را در مكه مستقر كرد و وسايلى برايشان فراهم كرد ، تصميم به بازگشت گرفت . در همين حال هاجر به او گفت : اى ابراهيم ، چرا ما را در جايى رها مىكنى كه هيچ مونسى و آب و زراعتى ندارد ؟\r\nابراهيم گفت : خدايى كه به من دستور داده است تا شما را به اين مكان بياورم ، شاهد و ناظر بر شماست . سپس از آنها جدا شد و رفت تا اين‌كه به كُداى ( كوهى است در منطقهء ذى طوى ) رسيد . در آن‌جا رو به آنها كرد و گفت :\r\n« رَبَّنا إِنِّي أَسْكَنْتُ مِنْ ذُرِّيَّتِي بِوادٍ غَيْرِ ذِي زَرْعٍ عِنْدَ بَيْتِكَ الْمُحَرَّمِ رَبَّنا لِيُقِيمُوا الصَّلاةَ فَاجْعَلْ أَفْئِدَةً مِنَ النَّاسِ تَهْوِي إِلَيْهِمْ وَارْزُقْهُمْ مِنَ الثَّمَراتِ لَعَلَّهُمْ يَشْكُرُونَ » « 1 » ؛\r\nپروردگارا ! من بعضى از فرزندانم را در بيابان بىآب و علفى كه در كنار خانهء گرامى توست سكنا دادم تا نماز را بر پا دارند ، تو دل‌هاى مردم را مايل به آنها بگردان و از ميوه‌ها روزيشان كن ؛ شايد شكرت را به جا آورند .\r\nآن‌گاه از آن منطقه دور شد و هاجر تنها باقى ماند . مقدارى از روز كه گذشت ، اسماعيل تشنه شد .\r\nهاجر به محل مَسعى در آن بيابان رفت و فرياد زد : آيا در اين بيابان كسى هست ؟ پس آن قدر از آن‌جا دور شد كه اسماعيل از نظرش غايب شد . آن‌گاه به بالاى كوه صفا رسيد و در آن‌جا سرابى در بيابان به نظرش رسيد و گمان كرد كه آب است و به سوى آن دويد ؛ ولى هنگامى كه به مروه رسيد ؛ سراب از نظرش غايب شد . سپس سرابى در صفا به نظرش رسيد ؛ ولى هنگامى كه به سوى صفا رفت ؛ آب از نظرش غايب شد و اين سعى بين صفا و مروه را هفت مرتبه تكرار كرد و هنگامى كه براى هفتمين بار به سوى مروه مىدويد ؛ مشاهده كرد كه زير پاى اسماعيل آب ظاهر شده است . به سوى او آمد و با ماسه در اطراف آب مرزى ايجاد كرد و آب را جمع‌آورى كرد . اين آب ، زمزم ناميده شد .\r\nدر اين هنگام قبيلهء جُرهم در ذىالحجاز و عرفات اطراق كرده بودند . هنگامى كه آب زمزم ظاهر شد ، حيوانات و پرندگان به سوى آن مىرفتند . افراد قبيلهء جُرْهُمْ اين را ديدند و به طلب آب رفتند .\r\n\r\n\r\n","description":"","footnote":"\r\n( 1 ) . ابراهيم ( 14 ) ، 37 .\r\n","page_name":" 66 ","page_number":66},
  {"content":"\r\n\r\nآنها مىديدند كه پرندگان در نزديكى زمزم بر زمين مىنشينند . وقتى به آن‌جا رسيدند ؛ يك زن و كودكش را ديدند كه در سايهء درختچه‌اى پناه گرفته‌اند و چشمه‌اى براى آنها ظاهر شده است . آنها در كنار زمزم اطراق كردند .\r\nهنگامى كه ابراهيم به ديدار هاجر و اسماعيل آمد ، مردم فراوانى را در كنار آنها يافت . به همين علّت بسيار خوشحال شد . افراد قبيلهء جُرْهُمْ هر كدام يك يا دو گوسفند را به هاجر و اسماعيل هديه كردند تا به وسيلهء آنها زندگى خويش را تأمين كنند .\r\nهنگامى كه اسماعيل به حدّ مردانگى رسيد ؛ خداوند به ابراهيم دستور داد كه كعبه را بنا كند . ابراهيم سؤال كرد : پروردگارا ! كعبه را در كجا بنا كنم ؟ خداوند فرمود : در سرزمينى كه در آن قبه‌اى از نور بر آدم عليه السلام نازل شد و حرم را برايش روشن كرد . اين گنبدى كه بر آدم نازل شد تا زمان طوفان نوح باقى بود و هنگامى كه دنيا در طوفان نوح غرق شد ، آن گنبد برداشته شد و همه جاى دنيا غرق شد ، مگر مكان كعبه .\r\nخداوند جبرئيل را فرستاد و او مكان كعبه را براى حضرت ابراهيم مشخص كرد و حضرت اسماعيل سنگ‌هاى آن را از كوه ذى طوى به آن مكان مقدس حمل كرد . پس ابراهيم كعبه را بنا كرد و ديوارهايش را به اندازهء نُه ذراع بالا آورد . قبه‌اى كه خداوند بر آدم نازل كرده بود ، از برف سفيدتر بود و حضرت ابراهيم آن را از زير زمين خارج كرد و در موضعى كه قبلا كار گذاشته شده بود ؛ نصب كرد .\r\nاو براى كعبه دو در قرار داد : درى به سوى خاور و درى به سوى باختر كه باب المستجار ناميده مىشود . سپس با مقدارى از شاخه‌هاى درختان سقف آن را پوشانيد و هاجر پرده‌اى را كه با خويش داشت و به هنگام تابش شديد آفتاب به زير آن پناه مىبردند ؛ به عنوان پرده بر در كعبه آويزان نمود .\r\nهنگامى كه از بنا كردن كعبه فارغ شد ، جبرئيل عليه السلام در روز ترويه كه هشتم ذىالحجه بود ، بر آنها نازل شد و گفت : اى ابراهيم ، مقدارى از آب را با خويش بردار ؛ زيرا در منى و عرفات آبى وجود ندارد و براى همين اين روز ، « يوم‌الترويه » ناميده شد .\r\nسپس حضرت ابراهيم به منى رفت و شب را در آن‌جا گذرانيد و همان گونه كه با آدم عليه السلام رفتار شد ؛ با وى نيز رفتار شد . « 1 »\r\n\r\n\r\n","description":"","footnote":"\r\n( 1 ) . تفسير قمى ، ج 1 ، ص 60 - 62 .\r\n","page_name":" 67 ","page_number":67},
  {"content":"\r\n\r\nهمچنين از پدرش ، از معاوية بن عمار ، از ابى عبدالله عليه السلام روايت كرده است : جبرئيل به هنگام زوال خورشيد در روز ترويه به نزد حضرت ابراهيم آمد و گفت : اى ابراهيم براى خود و خانواده‌ات آب بردار و اين روز ، « يوم‌الترويه » ناميده شد . حضرت ابراهيم حركت كرد تا به منى رسيد و نماز ظهر و عصر و مغرب و عشاء و صبح را در همان جا به جاى آورد ، تا اين‌كه خورشيد ظاهر شد و وى به سوى عرفات حركت كرد و در نَمِرَه كه در وسط عرفات قرار دارد اطراق كرد . هنگام زوال خورشيد از خيمه‌اش خارج شد و دست و صورتش را شست و نماز ظهر و عصر را با يك اذان و دو اقامه به جاى آورد و در مكان فعلى مسجدى كه در عرفات قرار دارد نماز خواند ( و در آن مكان سنگ‌هاى سفيدى قرار داشته است كه در حال حاضر در داخل مسجدى كه بنا شده است ؛ قرار دارد ) . سپس جبرئيل او را به موقف برد و گفت : اى ابراهيم ، به مناسكت معرفت حاصل كن . اين روز ؛ عرفه ناميده شد . در آن جا اقامت كرد تا اين‌كه خورشيد غروب كرد و سپس جبرئيل او را به سرعت از آن‌جا برد و گفت : اى ابراهيم ، به سوى مشعرالحرام پيش برو ( و همين مزدلفة ناميده شد ) و او را به مشعرالحرام آورد . در آن جا مغرب و عشا را با يك اذان و دو اقامه به جاى آورد و به خواب رفت . در خواب ديد كه فرزندش را سر مىبُرد . نماز صبح را در آن‌جا اقامه كرد . سپس به سوى منى رفت . به دستور جبرئيل ، هنگامى كه ابليس نفرين شده را كه در مقابلش ظاهر شده بود ، رمى كرد . آن‌گاه به خانواده‌اش دستور داد به سوى كعبه بروند و فرزندش را نزد خود نگاه داشت . او را با خود به منى برد و با او به مشورت پرداخته و همان‌طور كه خدا در قرآن مىفرمايد به او گفت :\r\n« يا بُنَيَّ إِنِّي أَرى فِي الْمَنامِ أَنِّي أَذْبَحُكَ فَانْظُرْ ماذا تَرى » ؛\r\nاى پسرك من ! در خواب ديدم كه تو را براى قربانى سر مىبُرم ، ببين تو چه به نظرت مىرسد ؟\r\nاسماعيل جواب داد :\r\n« يا أَبَتِ افْعَلْ ما تُؤْمَرُ سَتَجِدُنِي إِنْ شاءَ اللَّهُ مِنَ الصَّابِرِينَ » « 1 » ؛\r\nاى پدر ! به آنچه مأمور شده‌اى اقدام كن ، اگر خدا بخواهد مرا از صابران خواهى يافت .\r\n\r\n\r\n","description":"","footnote":"\r\n( 1 ) . صافات ، ( 37 ) ، 102 .\r\n","page_name":" 68 ","page_number":68},
  {"content":"\r\n\r\nدر اين هنگام پيرمردى به سويش آمد و گفت : اى ابراهيم ، مىخواهى با اين جوان چه كنى ؟ گفت :\r\nمىخواهم او را سر ببرم ! پيرمرد گفت : سبحان‌الله ! جوانى را سر مىبُرى كه خدا را به اندازهء چشم بر هم زدنى معصيت نكرده است ؟ !\r\nابراهيم به او گفت : واى بر تو ، همان كس كه مرا به اين مقام رسانده ، به من دستور داده است كه اين كار را انجام دهم .\r\nپيرمرد گفت : نه به خدا . كسى جز شيطان تو را به اين كار امر نكرده است !\r\nابراهيم گفت : به خدا قسم كه با تو سخن نخواهم گفت و تصميم به ذبح اسماعيل گرفت .\r\nپيرمرد گفت : اى ابراهيم تو امام و پيشوايى هستى كه از تو پيروى مىشود . اگر تو اسماعيل را ذبج كنى ، مردم هم فرزندانشان را سر مىبرند ! پس با او سخن نگفت و پيش جوانش رفت و با او به مشورت پرداخت . اسماعيل چنان‌كه خداوند مىفرمايد ؛ گفت : به آنچه خداوند به تو فرموده است عمل كن .\r\nهنگامى كه هر دو تسليم فرمان خدا شدند ؛ جوان گفت : اى پدر ، صورتم را بپوشان و دست و پايم را محكم ببند .\r\nابراهيم گفت : اى پسرم ! بستن با سر بريدن ؟ ! به خدا قسم كه اين هر دو را با هم انجام نخواهم داد . او را بر زمين خوابانيد و چاقو را به دست گرفت و بر گلويش نهاد و آن‌گاه سرش را به سوى آسمان برد و چاقو را بر گردنش كشيد . چاقو نمىبريد ! در همين هنگام قوچى از پشت كوهى كه در سمت راست مسجد منى قرار داشت ظاهر شد و از سوى مسجد خَيف ندا برخاست :\r\n« يا إِبْراهِيمُ قَدْ صَدَّقْتَ الرُّؤْيا إِنَّا كَذلِكَ نَجْزِي الْمُحْسِنِينَ إِنَّ هذا لَهُوَ الْبَلاءُ الْمُبِينُ « 1 » » ؛\r\nاى ابراهيم ! خوابت را به واقعيت رساندى ، ما بدين‌گونه نيكوكاران را پاداش مىدهيم به راستى اين آزمايشى آشكارا بود .\r\nابليس ( در ظاهر پيرمردى ) نزد مادر آن جوان رفت و گفت : پيرمردى را ديدم كه به همراهش جوانى بود و او را بر زمين خوابانده و چاقويى به دست گرفته بود تا او را سر ببُرد !\r\nمادر جوان گفت : دروغ مىگويى ؛ ابراهيم مهربان‌ترين مردم است و چگونه ممكن است كه پسرش را سر ببرد .\r\n\r\n\r\n","description":"","footnote":"\r\n( 1 ) . همان ، 104 - 106 .\r\n","page_name":" 69 ","page_number":69},
  {"content":"\r\n\r\nابليس گفت : به خداى آسمان و زمين و به خداى اين خانه قسم كه او را ديدم كه جوانش را بر زمين خوابانده و چاقو را به دستش گرفته بود .\r\nمادر اسماعيل گفت : چرا مىخواست اين كار را بكند ؟ ابليس گفت : او گمان كرده بود كه خداوند دستورى به او داده است و در قلب خودش به يقين رسيده بود كه خداوند در مورد فرزندش چنين دستورى را صادر كرده است . مادر گفت : در اين صورت مىبايست كه از دستور پروردگارش اطاعت مىكرد . هنگامى كه ابراهيم مناسك و اعمال حج را انجام داد به سرعت به سوى منى بازگشت . « 1 »\r\nدر خبر على بن ابراهيم قمّى از امام صادق عليه السلام آمده است : كعبه ، قبل از طوفان نوح به صورت گنبدى بوده است كه حضرت آدم عليه السلام آن را در همين موضع بنا كرده بود .\r\nپيش از آن در خطبهء معروف به قاصعه « 2 » از امام على عليه السلام آمده است :\r\n« آيا نمىبينيد كه خداى سبحان ، پيشينيان از آدم تا پسينيان از اين عالم را آزمود - به حرمت نهادنِ - سنگ‌هايى بىزيان و سود ، كه نبيند و نتواند شنود . پس خدا آن خانهء با حرمتِ خود را ساخت و براى فراهم آمدن و عبادت مردمانش پرداخت . پس آن خانه را در سنگلاخى نهاد كه از همهء سنگستان‌هاى زمين دشوارتر ، و ريگزارى كه رويش آن از همه كمتر . به درّه‌اى از ديگر درّه‌ها تنگ‌تر ، ميان كوه‌هايى سخت و ريگ‌هايى نرم و دشوار گذر ، و چشمه‌هايى كه آب آن كم و جدا از هم . شتر در آن‌جا فربه نشود و اسب و گاو و گوسفند علف نيابد . پس آدم و فرزندان او را فرمود تا روى بدان خانه نهند - و با حرمتش شمارند . پس خانه براى آنان جايگاهى گرديد كه سود سفرهاى خود را در آن بردارند و مقصدى كه بارهاى خويش در آن فرو آورند . » « 3 »\r\nشايد اين معناى آيه‌اى باشد كه خداوند در قرآن مىفرمايد :\r\n« وَإِذْ يَرْفَعُ إِبْراهِيمُ الْقَواعِدَ مِنَ الْبَيْتِ وَإِسْماعِيلُ رَبَّنا تَقَبَّلْ مِنَّا إِنَّكَ أَنْتَ السَّمِيعُ الْعَلِيمُ رَبَّنا وَاجْعَلْنا مُسْلِمَيْنِ لَكَ وَمِنْ ذُرِّيَّتِنا أُمَّةً مُسْلِمَةً لَكَ وَأَرِنا مَناسِكَنا وَتُبْ عَلَيْنا إِنَّكَ أَنْتَ التَّوَّابُ الرَّحِيمُ « 4 » » ؛\r\n\r\n\r\n","description":"","footnote":"\r\n( 1 ) . تفسير قمى ، ج 2 ، ص 224 - 226 .\r\n( 2 ) . اين خطبه را « قاصعه » يعنى تحقير كننده ناميدند ، چون كه در آن ارزش‌هاى جاهلى را پوچ و خوار شمرده و از طولانىترين سخنرانىهاى امام است كه در سال 40 هجرى در حالى كه سوار بر اسب بود ايراد فرموده است .\r\n( 3 ) . نهج البلاغه ، خطبهء قاصعه .\r\n( 4 ) . بقره ( 2 ) ، 127 - 128 .\r\n","page_name":" 70 ","page_number":70},
  {"content":"\r\n\r\nهنگامى كه ابراهيم و اسماعيل پايه‌هاى خانه كعبه را بالا مىبردند گفتند :\r\nپروردگارا ! از ما بپذير كه تو شنواى دانايى . پروردگارا ! ما را تسليم خويش قرار بده و فرزندان ما را فرمانبردار خود گردان و آداب عبادتمان را به ما بياموز و توبه ما را بپذير ؛ زيرا توبه‌پذيرِ مهربانى .\r\nبالا بردن ديوارها ، اين معنا را تداعى مىكند كه اين خانه قبل از ابراهيم بنا شده بود و ابراهيم پايه‌هايش را محكم‌تر كرده و ديوارهايش را بالاتر برده بود ؛ كه بعد از طوفان نوح اثرى از آن باقى نمانده بود ، چنان‌كه در خبرى از امام صادق عليه السلام خوانديم كه جبرئيل ابراهيم را به موضع خانهء كعبه راهنمايى كرد .\r\nهنگامى كه ابراهيم مشاهده كرد خانه كعبه در محلى خشك و سوزان واقع شده است ، گفت :\r\n« رَبَّنا إِنِّي أَسْكَنْتُ مِنْ ذُرِّيَّتِي بِوادٍ غَيْرِ ذِي زَرْعٍ عِنْدَ بَيْتِكَ الْمُحَرَّمِ رَبَّنا لِيُقِيمُوا الصَّلاةَ فَاجْعَلْ أَفْئِدَةً مِنَ النَّاسِ تَهْوِي إِلَيْهِمْ وَارْزُقْهُمْ مِنَ الثَّمَراتِ لَعَلَّهُمْ يَشْكُرُونَ » « 1 » ؛\r\nپروردگارا ! من بعضى از فرزندانم را در بيابان بىآب و علفى كه در كنار خانهء گرامى توست سكنا دادم تا نماز را بر پا دارند ، تو دل‌هاى مردم را مايل به آنان بگردان و از ميوه‌ها روزيشان كن ؛ شايد شكرت را به جا آورند .\r\nدعاى ابراهيم مستجاب شد و كعبه به قبلهء مسلمانان و مورد عشق و علاقهء مؤمنان تبديل شد .\r\n\r\nشبه جزيرهء عربستان گاهوارهء تمدن اسلام\r\nاين شبه جزيره ، منطقهء وسيعى است كه در جنوب غربى آسيا قرار دارد .\r\nاين شبه جزيرهِ مستطيلى غير متوازىالاضلاع مىباشد كه از شمال به شام و فلسطين و از خاور به سرزمين رافدين يا بين‌النهرين كه از كوفه تا بصره امتداد دارد و خليج فارس و از جنوب به خليج عدن و اقيانوس آرام و از باختر به درياى سرخ محدود مىشود . به اين ترتيب اين شبه جزيره از طرف جنوب و باختر و قسمتى از آن به درياها محصور مىشود و در قسمتى از خاور و شمال به باديهء شام يا اردن و عراق محدود مىشود .\r\n\r\n\r\n","description":"","footnote":"\r\n( 1 ) . ابراهيم ( 14 ) ، 37 .\r\n","page_name":" 71 ","page_number":71},
  {"content":"\r\n\r\nنماش تصوير\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nدر قديم اين شبه جزيره را به سه قسمت تقسيم كرده بودند :\r\n1 - قمست شمالى و غربى كه حجاز ناميده مىشد ؛\r\n2 - قسمت شرقى و مركزى كه صحراى عربى ناميده مىشد ؛\r\n3 - قسمت جنوبى كه يمن ناميده مىشد .\r\nدر شبه جزيره ، صحراهاى وسيعى وجود دارد كه بسيارى از آنها غير قابل سكونت مىباشد .\r\nاين صحراها كه بيش از يك سوم شبه جزيره را تشكيل مىدهند غيرمسكونى و بدون آب و گياه مىباشند و تنها در بعضى از اوقات در اين مناطق باران مىبارد كه بعضى از اعراب شترهاى خود را براى مدت كوتاهى در آنها مىچرانند . هوا در آنها بسيار گرم و جز در كنارهء بعضى از سواحل ، بسيار خشك است و تنها بعضى از مناطق ، نسبتاً معتدل هستند . براى همين تعداد جمعيت شبه جزيره با اين همه وسعتش بسيار كم است .\r\nدر اين‌جا به شرح اين سه قسمت از شبه جزيره مىپردازيم :\r\nحجاز كه قسمت شمالى و غربى شبه جزيره را شامل مىشود از اردن تا يمن در سواحل درياى احمر امتداد دارد و داراى سرزمين‌هايى كوهستانى و صخره‌اى با صحراهاى گرم و سوزان است .\r\nاين منطقه در تاريخ بيشتر از مناطق ديگر مورد ذكر و عنايت بوده و اين به خاطر وجود مكه و مدينه در اين منطقه بوده است .\r\n\r\nكعبهء معظمه و مكه مكرمه\r\nكعبه نزد امت‌هاى مختلف ، مقدس و معظّم بوده است : هندوها آن را احترام مىكردند و مىگفتند :\r\nروح سيفا كه همان اقنوم سوّم در عقايد آنها مىباشد ، در حجرالاسود حلول كرده است .\r\nصابئينِ فارسى و كلدانىها آن را يكى از خانه‌هاى هفت‌گانهء مقدّس مىدانسته‌اند و چه بسا گفته مىشده است : كعبه ، خانهء زحل در اعتقاد آنها است ، چون بسيار قديمى و تاريخى است . ساير فارس‌ها هم براى آن حرمت قائل بودند ؛ زيرا گمان مىكردند كه روح هرمز در آن حلول كرده است و براى زيارت به سوى آن سفر مىكردند .\r\nيهوديان هم بدان احترام مىگذاشتند و خدا را براساس دين ابراهيم در آن‌جا پرستش مىكردند و\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nنماش تصوير\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nدر كعبه تصويرها و مجسمه‌هايى بود كه از جملهء آنها مجسمهء ابراهيم و اسماعيل بوده است . هم‌چنين تصوير مسيح و مادرش قرار داشته است كه همين دليل بر اين است كه نصارى هم بدان احترام مىگذاشته‌اند . عرب‌ها نيز احترام فوق‌العاده‌اى براى آن قائل بودند و به عنوان اين‌كه خانه‌اى است كه حضرت ابراهيم آن را بنا كرده است ، به سوى آن بار سفر مىبستند . « 1 »\r\nشهر مكه ، يكى از مشهورترين شهرهاى جهان به شمار مىرود كه 300 متر از سطح دريا ارتفاع دارد و جمعيت آن در حال حاضر به حدود صد و پنجاه هزار نفر مىرسد و خاك آن غير قابل كشت و زراعت است .\r\nسرزمين حجاز داراى دو بندر در ساحل درياى سرخ مىباشد كه يكى از آنها جِدّه « 2 » است كه بندر اهل مكه مىباشد و ديگرى بندر ينبع است كه بندر اهل مدينهء منوره در سابق بوده است و امروزه جِدّه به بندر اصلى در حجاز تبديل شده است و در حجاز شهرهاى مهم ديگرى غير از مكه وجود دارد كه عبارت است از مدينه و طائف .\r\n\r\nمدينهء منوره\r\nاين شهر در 450 كيلومترى شمال مكه قرار دارد . در اطراف آن باغ‌ها و نخلستان‌هاى زيادى به خاطر مرغوبيت نسبى خاك آن وجود دارد . اسم اين شهر قبل از اسلام يثرب بوده است و بعد از هجرت رسول اكرم صلى الله عليه و آله مدينةالرسول ناميده شده است و سپس براى راحتى در گفتار ، رسول حذف شده و مدينه باقى مانده است .\r\nگفته مىشود كه عمالقه اولين كسانى بوده‌اند كه در مدينه يا همان يثرب مسكن گزيده و در آن باقى مانده‌اند تا اين‌كه در قرن دوم ميلادى عده‌اى از يهوديان در اثر فشارهاى روميان بر آنها در سرزمين فلسطين ، به اين شهر هجرت كرده‌اند . به نظر مىرسد كه آنها در اثر فشارهاى قيصر نينوس و انهدام هيكلشان در سال 70 ميلادى و هم‌چنين فشارهاى بيش از حدّ قيصر هوريان بر آنها در سال 132 ميلادى از فلسطين به حجاز مهاجرت كرده‌اند . « 3 »\r\n\r\n\r\n","description":"","footnote":"\r\n( 1 ) . الميزان ، ج 3 ، ص 361 ، 362 .\r\n( 2 ) . جِدّة : به كسرجيم ، به معناى ساحل سنگى مىباشد . در آن‌جا قبرى به طول هفت متر / پانزده ذرع وجود دارد كه منسوب به حضرت حّواء مىباشد . گفته شده است كه اين شهر جَدّه - به فتح جيم - ناميده شده است ؛ چون كه مرقد حواء جدّ بشر در آن قرار دارد كه خرافه‌اى بيش نيست .\r\n( 3 ) . تاريخ عربِ قبل از اسلام ، جزء 6 ، جواد ، على .\r\n","page_name":" 75 ","page_number":75},
  {"content":"\r\n\r\nحجاز منطقه‌اى خشك و بىآب و علف و غير قابل زراعت و بهره‌بردارى مىباشد و قابليت سكونت و توسعهء زندگى بشرى را ندارد . همين باعث شده است كه به منطقهء امنى در ميان دو دولت روم و فارس در آن زمان در آيد و اين دولت‌ها هيچ تأثيرى در اين منطقه نداشته باشند ؛ چون هيچ فايده‌اى در ارسال لشكر و سپاه به منطقه نمىديده‌اند و اگر چنين كارى مىكردند ، مىبايست كه با دست خالى و حسرت به وطن‌هايشان باز گردند .\r\nبعضى از مؤرخان يونانى نقل كرده‌اند كه فرمانده بزرگ يونان ، دمريوس تصميم به تسخير شبه جزيره گرفت و در جزيره پيشروى كرد تا به روستاى پترا - كه شايد در محل چاه بدر بوده است - رسيد . اهل آن روستا به وى گفتند : اى فرماندهء بزرگ يونانى ! چرا با ما مىجنگى ؟ ما در بيابان بىآب و علفى زندگى مىكنيم كه هيچ چيزى براى زندگى راحت در آن وجود ندارد . ما اين مناطق خشك را براى زندگى برگزيده‌ايم تا فرمانبردار كسى نباشيم . بنابر اين هداياى ما را قبول كن و از ما دست بردار والّا ما به تو هشدار مىدهيم كه به مصيبت‌هاى عظيم و مشكلات زياد برخورد خواهى كرد و اين را بدان كه ما ، دست از عادت‌ها و اخلاق خويش برنمىداريم و اگر تو بخواهى كه به پيشروى ادامه دهى و عده‌اى از ما را به اسارت ببرى ، هيچ نفع و فايده‌اى از اين اسيران نخواهى ديد ؛ زيرا با اعمال و نيّات بدى با شما به مقابله بر خواهند خاست و هيچ يك از آداب و رفتارهايشان را تغيير نخواهند داد ! پس از آن ، فرماندهء يونانى هدايا را پذيرفت و از تسخير شبه جزيره منصرف شد . « 1 »\r\nقسمت مركزى و شرقى شبه جزيره كه صحراى عربى ناميده مىشود و صحراى نجد در آن قرار دارد ، داراى زمين‌هاى نسبتاً بلندى است و روستاهاى آبادى در آن قرار دارد كه از جملهء آنها « رياض » مىباشد و در حال حاضر يكى از شهرهاى بزرگ است .\r\nقسمت جنوب غربى جزيره كه يمن ناميده مىشود و طول آن از شمال تا جنوب نزديك به هفتصد و پنجاه كيلومتر و عرض آن از باختر تا خاور نزديك به چهار صد كيلومتر است و مساحتى در حدود شصت هزار ميل مربع دارد . در جنوب آن شهر عَدَن ، از شهرهاى بزرگ يمن به شمار مىرود . اين قسمت از شمال به صحراى نجد و از خاور به صحراى ربع‌الخالى و از باختر به درياى سرخ محدود مىشود و بزرگ‌ترين بندر آن ، بندر حُدَيدة مىباشد .\r\n\r\n\r\n","description":"","footnote":"\r\n( 1 ) . تمدن اسلام و عرب ، ص 94 .\r\n","page_name":" 76 ","page_number":76},
  {"content":"\r\n\r\nيمن از سرسبزترين و با بركت‌ترين و پر نعمت‌ترين مناطق شبه جزيره به شمار مىرود و داراى تمدن تاريخى بزرگى است . يمن محل حكومت تبابعه بوده است كه سال‌هاى طولانى بر آن حكمرانى كرده‌اند . اين قسمت ، از مناطق تجارى مهم به شمار مىرفته است كه محل اتصال راه‌هاى تجارتى مختلف بوده است . در يمن سنگ‌هاى گرانبها و طلا و نقره به وفور يافت مىشده و داراى آثار تمدّن بزرگى است كه تا به امروز باقى مانده است . اين بدان معناست كه عرب‌هاى يمن با تكيه بر همت عالى خويش در زمانى كه امكانات كافى براى انجام اين كارهاى عظيم وجود نداشته است ، به ايجاد اين بناهاى تاريخى اقدام كرده‌اند و در زمينهء كشاورزى و آبيارىِ مزارع به حدى پيشرفت كرده بودند كه قوانين دقيقى را اجرا مىكردند .\r\nاز جمله آثار تاريخى مهم آنها سدّ مأرب است كه هنوز هم آثار آن باقى است و اين همان سدّى است كه قرآن كريم از آن ياد كرده و فرموده است :\r\n« لَقَدْ كانَ لِسَبَإٍ فِي مَسْكَنِهِمْ آيَةٌ جَنَّتانِ عَنْ يَمِينٍ وَشِمالٍ كُلُوا مِنْ رِزْقِ رَبِّكُمْ وَاشْكُرُوا لَهُ بَلْدَةٌ طَيِّبَةٌ وَرَبٌّ غَفُورٌ فَأَعْرَضُوا فَأَرْسَلْنا عَلَيْهِمْ سَيْلَ الْعَرِمِ وَبَدَّلْناهُمْ بِجَنَّتَيْهِمْ جَنَّتَيْنِ ذَواتَيْ أُكُلٍ خَمْطٍ وَأَثْلٍ وَشَيْءٍ مِنْ سِدْرٍ قَلِيلٍ » « 1 » ؛\r\nدر ديار سبا دو باغ در يمين و يسار ، مردم را عبرت بود . از روزى پروردگارتان بخوريد و شكر او را به جا آوريد ، شهرى نيكوو پروردگارى آمرزنده . آنها روى گرداندند و ما نيز سيل ويرانگر را بر آنها فرستاديم و دو باغشان را به تلخستان شور گز و اندكى سدر مبدل ساختيم .\r\nدر سورهء قريش به تجارتشان در تابستان و زمستان به يمن اشاره شده است :\r\n« لِإِيلافِ قُرَيْشٍ إِيلافِهِمْ رِحْلَةَ الشِّتاءِ وَالصَّيْفِ فَلْيَعْبُدُوا رَبَّ هذَا الْبَيْتِ الَّذِي أَطْعَمَهُمْ مِنْ جُوعٍ وَآمَنَهُمْ مِنْ خَوْفٍ » « 2 » ؛\r\nبراى ائتلاف قريش ، ائتلافشان در كوچيدن‌هاى زمستانه و تابستانه . پس پروردگار كعبه را ببايد بپرستند ؛ پروردگارى كه آنها را آن‌گاه كه گرسنه بودند ، طعام داد و از ترس امنيتشان داد .\r\n\r\n\r\n","description":"","footnote":"\r\n( 1 ) . سبأ ( 34 ) ، 15 - 17 .\r\n( 2 ) . قريش ( 106 ) ، 1 - 4 .\r\n","page_name":" 77 ","page_number":77},
  {"content":"\r\n\r\n\r\nاعراب قبل از اسلام\r\n1 - اعراب منقرض شده\r\nشكى نيست كه شبه جزيره از قديم‌الايام موطن بسيارى از اقوام عرب بوده است و بعضى از آنها در اثر حوادث خاصِ آسمانى يا زمينى نابود شده‌اند و اين به سبب اعراض از ذكر خدا بوده است « 1 » ؛ چنان‌كه در مورد قوم سبأ خداوند مىفرمايد :\r\n« فَأَعْرَضُوا فَأَرْسَلْنا عَلَيْهِمْ سَيْلَ الْعَرِمِ . . . ذلِكَ جَزَيْناهُمْ بِما كَفَرُوا وَهَلْ نُجازِي إِلَّا الْكَفُورَ . . . وَظَلَمُوا أَنْفُسَهُمْ فَجَعَلْناهُمْ أَحادِيثَ وَمَزَّقْناهُمْ كُلَّ مُمَزَّقٍ . . . » « 2 »\r\nآنها روى گرداندند و ما نيز سيل ويرانگر را بر آنها فرستاديم . . . اين ناسپاسان را چنين جزا داديم ، آيا جز ناسپاسان را مجازات مىكنيم . . . آنها به خود ستم كردند و ما آنها را افسانهء روزگار قرار داديم و سخت پراكنده‌شان كرديم . . . .\r\nشايد كه قوم عاد از همين‌ها بوده‌اند كه بيش از بيست مرتبه در قرآن از آنها نام برده شده است و يا قوم ثمود كه بيش از بيست و پنج بار نامشان ذكر گرديده است .\r\nالف ) قوم عاد\r\nقوم عاد ، از اقوام عرب و از انسان‌هاى ما قبل تاريخ بوده‌اند كه در شبه جزيره سكونت داشته‌اند و اخبار و آثارشان در طول تاريخ محو شده است . تاريخ چيزى به غير از افسانه‌ها از آنها در حافظه خويش حفظ نكرده است و در توراتِ موجود هم ذكرى از آنها به ميان نيامده است .\r\nآنچه كه قرآن كريم دربارهء آنها گفته ، عبارت است از اين‌كه قوم عاد در وادى يا صحراى احقاف سكونت داشته‌اند « 3 » و اين سرزمين وادىيى است بين عمان و أرض مُهره تا حضرموت و احقاف به معناى شن‌هاى روان مىباشد . آنها از ذريّه كسانى بودند كه به همراه نوح از طوفان نجات يافته بودند و\r\n\r\n\r\n","description":"","footnote":"\r\n( 1 ) . الميزان ، ج 16 ، ص 324 .\r\n( 2 ) . الاحقاف ( 46 ) ، 21 .\r\n( 3 ) . الاحقاف ( 46 ) ، 21 .\r\n","page_name":" 78 ","page_number":78},
  {"content":"\r\n\r\nداراى جثه‌هايى قوى و بزرگ و بلند بودند . « 1 » اين قوم در شهرنشينى و تمدن ، پيشرفت زيادى كرده بودند . آنها سرزمين‌هايى آباد و زمين‌هايى حاصل خيز كه داراى باغ‌ها و نخلستان‌ها و زراعت‌هاى زيادى بود ؛ داشتند و داراى احترام و مقام زيادى بودند . خداوند هود را در ميان آنها برانگيخت تا آنها را به حق و پرستش خداى يگانه دعوت كند و از پرستش بت باز دارد تا به عدل و احسان با هم رفتار كنند . « 2 »\r\nهود عليه السلام بسيار آنها را موعظه و نصيحت كرد و راه راست را به آنها نشان داد و هر گونه عذر و بهانه‌اى را از آنان گرفت ؛ اما از پذيرش حق ابا كردند و به مقابله و انكار وى پرداختند و جز عدهء بسيار كمى به وى ايمان نياوردند و اكثريت آنها بر انكار و دشمنى اصرار ورزيدند و به او نسبت ديوانگى و سفاهت دادند و از او در خواست كردند كه عذابى را كه به آنان وعده مىدهد ؛ نازل كند . پس خداوند عذابش را نازل كرد و بادى به سوى آنها فرستاد كه هر چيزى را كه در جلوى آن قرار مىگرفت به خاكستر تبديل مىكرد « 3 » و مردم را به صورت نخل‌هاى سوخته در مىآورد « 4 » . تند بادِ سركش و هلاك كننده ، هفت شبانه روز به طور دائم بر آنها مسلّط بود و آن قوم به صورت تنهء پوسيده و توخالى درختان خرما بر زمين مىافتادند . « 5 » اين باد به فرمان خدا همه چيز را نابود مىكرد به طورى كه هيچ چيزى جز خانه‌هايشان ديده نمىشد . « 6 » به اين ترتيب خداوند همهء آنها را هلاك كرد ، مگر هود و كسانى كه به وى ايمان آورده بودند . « 7 » شايد به همين علّت به قوم عاد ، اولى « 8 » و به كسانى كه باقى ماندند قومِ عاد ثانيه مىگفتند .\r\nب ) قوم ثمود\r\n\r\n\r\n","description":"","footnote":"\r\n( 1 ) . الاعراف ( 7 ) ، 69 و السجده ( 32 ) ، 15 و الشعراء ( 26 ) ، 130 .\r\n( 2 ) . الشعراء ( 26 ) ، 130 .\r\n( 3 ) . الذاريات ( 51 ) ، 43 .\r\n( 4 ) . القمر ( 54 ) ، 20 .\r\n( 5 ) . الحاقه ( 69 ) ، 7 .\r\n( 6 ) . احقاف ( 46 ) ، 25 .\r\n( 7 ) . هود ( 11 ) ، 58 .\r\n( 8 ) . نجم ( 53 ) ، 50 منظور از اولى در اين‌جا قديمىتر است نه به معناى عددى .\r\n","page_name":" 79 ","page_number":79},
  {"content":"\r\n\r\nاينها اقوامى از عرب بودند كه در وادىالقرى ، بين مدينه و شام زندگى مىكردند . آنها هم از انسان‌هاى ما قبل تاريخ هستند كه تاريخ مطلبى را از آنها ضبط نكرده است ؛ مگر افسانه‌ها و قصه‌هاى بسيار اندك و گذشت زمان آثارشان را محو نموده است .\r\nقرآن كريم در مورد آنها حكايت مىكند : آنها امتى از عرب بودند و پيغمبرشان حضرت صالح عليه السلام « 1 » بود . اينها پس از قوم عاد به وجود آمده بودند و داراى تمدن و شهرنشينى بودند و زمين‌ها را آباد مىكردند و در دشت‌ها ، قصرهايى را مىساختند و در كوه‌ها ، خانه‌هاى أَمن و محكم براى خويش مىتراشيدند . « 2 » چشمه‌ها و قناعت‌هايى را حفر كرده و باغ‌ها و نخلستان‌هاى بزرگى را ايجاد مىكردند . « 3 » قوم ثمود از گروه‌ها و قبيله‌هاى مختلفى تشكيل شده بودند كه شيوخ و بزرگشان بر آنها حكومت مىكردند و در ميانشان نُه قبيله وجود داشت كه در زمين فساد مىكردند و به فكر اصلاح نبودند . « 4 » به هنگامى كه اين قوم در فساد غوطه‌ور شدند ، خداوند حضرت صالح عليه السلام را كه از خانواده‌اى شريف و بزرگوار بود و به عقل و فهم « 5 » بالا مشهور بود ، برانگيخت تا مردم را به توحيد دعوت كند و آنها را از شرك و بت‌پرستى باز دارد و مردم را به عدل و احسان فرا خواند و از زياده‌روى و ستم و سركشى باز دارد . « 6 » به دستور خداوند ، حضرت صالح عليه السلام قيام كرد و با حكمت و پند و اندرزِ نيكو ، بر اذيت و آزارهاى آنها در راه خدا شكيبايى نمود ؛ ولى به جز عدهء كمى از ضعيفان ، كسى به وى ايمان نياورد . « 7 »\r\nطاغيان و مستكبران و پيروانشان بر كفر خويش اصرار مىورزيدند و كسانى را كه ايمان آورده بودند ، مسخره مىكردند و حضرت صالح را سفيه و ساحر مىپنداشتند . « 8 » از او مىخواستند كه بُرهان روشنى براى سخنانش بياورد و معجزه‌اى بر صدق گفتارهايش ارائه كند و به وى پيشنهاد كردند كه شتر ماده‌اى را از دل كوه برايشان خارج كند . پس حضرت صالح عليه السلام شترى را با همان ويژگىها كه\r\n\r\n\r\n","description":"","footnote":"\r\n( 1 ) . هود ( 11 ) ، 61 .\r\n( 2 ) . اعراف ( 7 ) ، 74 .\r\n( 3 ) . شعراء ( 26 ) ، 148 .\r\n( 4 ) . نمل ( 27 ) ، 48 .\r\n( 5 ) . هود ( 11 ) ، 62 و نمل ( 27 ) ، 49 .\r\n( 6 ) . هود و شمس ( 91 ) ، 13 .\r\n( 7 ) . اعراف ( 7 ) ، 75 .\r\n( 8 ) . اعراف ( 7 ) ، 66 و شعراء ( 26 ) ، 153 و نمل ( 27 ) ، 47 .\r\n","page_name":" 80 ","page_number":80},
  {"content":"\r\n\r\nخواسته بودند ، از دل كوه به اذن الهى بيرون آورد و گفت : خداوند به شما دستور داده است كه يك روز از آب چشمه بنوشيد و يك روز آن را براى شتر ماده واگذاريد . يك روز سهم شما و يك روز سهم شتر ماده است . اين شتر ماده را آزاد بگذاريد تا در زمين خدا بچرد و در مورد آن انديشهء بد نكنيد كه عذاب فورى شما را فرا مىگيرد . « 1 » و هيچ راه فرارى از آن وجود نخواهد داشت .\r\nاما آنها مكر و حيله كردند و شقىترين فرد خويش را براى كشتن شتر ماده استخدام كردند و او آن را پى كرد . آن‌گاه به صالح عليه السلام گفتند : اگر راست مىگويى ، عذاب الهى را بر ما نازل كن . صالح عليه السلام گفت : سه روز در خانه‌هايتان خوش بگذرانيد و بدانيد كه وعدهء الهى تخلف ناپذير است . « 2 »\r\nسپس مردم آن شهر و اطراف آن نسبت به صالح مكر و غدر كردند :\r\n« تَقاسَمُوا بِاللَّهِ لَنُبَيِّتَنَّهُ وَأَهْلَهُ ثُمَّ لَنَقُولَنَّ لِوَلِيِّهِ ما شَهِدْنا مَهْلِكَ أَهْلِهِ وَإِنَّا لَصادِقُونَ » « 3 » ؛ « فَأَخَذَتْهُمُ الصَّاعِقَةُ وَهُمْ يَنْظُرُونَ » « 4 » ؛ « فَأَصْبَحُوا فِي دارِهِمْ جاثِمِينَ » « 5 » ؛ « وَأَنْجَيْنَا الَّذِينَ آمَنُوا وَكانُوا يَتَّقُونَ » « 6 » ؛\r\n« هم قسم شدند كه او و كسانش را شبانه از بين ببريم و به خون‌خواهان آنها بگوييم كه ما از نابودىشان خبر نداريم و ما راست مىگوييم . » ؛ « از فرمان پروردگارشان سر باز زدند و هم‌چنان نگاه مىكردند كه صاعقه آنها را در ميان گرفت » ؛ « و در خانه‌هاى خود از پا در آمدند » ؛ « و كسانى را كه ايمان داشتند و پرهيزگار بودند نجات داديم » .\r\nدر كافى با اسناد از ابى بصير مىگويد : از ابو عبدالله‌الصادق عليه السلام در مورد آيهء :\r\n« كَذَّبَتْ ثَمُودُ بِالنُّذُرِ فَقالُوا أَبَشَراً مِنَّا واحِداً نَتَّبِعُهُ إِنَّا إِذاً لَفِي ضَلالٍ وَسُعُرٍ » « 7 » ؛\r\n« قوم ثمود نيز هشداردهندگان را تكذيب كردند و گفتند : آيا از بشرى پيروى كنيم كه از جنس خودمان است ؟ اگر چنين كنيم گمراهيم و ديوانه . »\r\n\r\n\r\n","description":"","footnote":"\r\n( 1 ) . اعراف ( 7 ) ، 72 و شعراء ( 26 ) ، 156 و هود ( 11 ) ، 64 .\r\n( 2 ) . هود ( 11 ) ، 65 .\r\n( 3 ) . نمل ( 27 ) ، 49 .\r\n( 4 ) . ذاريات ( 51 ) ، 44 .\r\n( 5 ) . اعراف ( 7 ) ، 78 .\r\n( 6 ) . نمل ( 27 ) ، 53 .\r\n( 7 ) . قمر ( 54 ) ، 23 - 24 .\r\n","page_name":" 81 ","page_number":81},
  {"content":"\r\n\r\nسؤال كردم . امام گفت : خداوند صالح عليه السلام را در ميانشان مبعوث كرد ؛ ولى دعوتش را اجابت نكردند و در مقابل ، او را مسخره كردند . آنها صخره‌اى داشتند كه بدان احترام مىگذاشتند و آن را مىپرستيدند و سر هر سال در كنار آن اجتماع مىكردند و گوسفندانى را ذبح مىكردند .\r\nآنها به حضرت صالح عليه السلام گفتند : اگر گمان مىكنى كه نبىّ خدا هستى ، پس از خدايت بخواه كه از دل اين سنگ سخت ، شتر ماده‌اى را كه داراى شكم ده ماهه باشد ؛ خارج كند . سپس خداوند شتر ماده‌اى را با ويژگىهاى خواسته شده بيرون نمود و به صالح عليه السلام وحى كرد كه ، اى صالح به مردم بگو :\r\nخداوند آب چشمه را يك روز براى شتر ماده و يك روز براى شما قرار داده است .\r\nشتر ماده به صورتى بود كه تنها در روزى كه نوبتش بود براى نوشيدن آب مىآمد و در آن روز او را نگاه مىداشتند و بزرگ و كوچك از شيرش مىآشاميدند ، سپس در روز بعد ، قوم ثمود از آب مىآشاميدند و شتر ماده براى نوشيدن آب نمىآمد .\r\nاما آنها نسبت به دستور خداوند راه طغيان و نافرمانى را در پيش گرفتند و بعضى نزد بعضى ديگر مىرفتند و مىگفتند : شتر ماده را بكشيد و از دست آن راحت شويد . ما راضى نيستيم كه يك روز ، چشمه ويژهء ما و روز ديگر ويژهء شتر ماده باشد . سپس گفتند چه كسى داوطلب مىشود كه شتر ماده را بكشد تا جايزه به او بدهيم ؟ ! در اين هنگام مردى سرخ چهره و آبى چشم كه ولدالزنا بود و پدرش را كسى نمىشناخت و به او قدّار مىگفتند و يكى از اشقيا و بدبخت‌هايى بود كه حتى قوم ثمود از او بدشان مىآمد ، داوطلب شد و جايزه‌اى براى او در نظر گرفتند .\r\nاين مرد شقى به جايى رفت كه شتر ماده براى نوشيدن آب به آن‌جا مىآمد و منتظر ماند تا اين‌كه شتر ماده آب نوشيد و هنگامى كه مىخواست برگردد ، در سر راهش كمين كرد و با شمشير ضربه‌اى به او زد ، ولى ضربه كارگر نشد . او ضربهء ديگرى بر او وارد كرد و شتر ماده به پهلو بر زمين افتاد . بچه‌اش فرار كرد و به بالاى كوه رفت و سرش را به آسمان گرفت و سه مرتبه نعره كشيد . تا اين‌كه تمام قوم ثمود آمدند و همگى با وارد كردن ضربه‌اى در قتل شتر شركت كردند و سپس گوشتش را تقسيم كردند و هيچ كوچك و بزرگى نماند ، مگر آن‌كه از گوشت شتر ماده لقمه‌اى خورد .\r\nهنگامى كه صالح اين منظره را ديد ، نزد آنها رفت و گفت : اى قوم ! چه چيزى باعث شد كه مرتكب اين كار ناشايست شديد ؟ چرا از دستورهاى الهى سرپيچى كرديد ؟ پس خداوند تبارك و تعالى به\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nصالح عليه السلام وحى فرستاد كه قوم تو تباهى و سركشى كردند و شترى را كه خداوند به عنوان حجّتش به سوى آنها فرستاده بود ؛ به قتل رساندند . در حالى كه هيچ ضررى براى آنها نداشت و بلكه منفعتش بسيار زياد بود . به آنها بگو كه من پس از سه روز عذابم را نازل مىكنم و اگر توبه كنند ؛ توبهء آنها را مىپذيرم و از عذابشان مىگذرم و اگر توبه نكنند و به سوى خدا باز نگردند ؛ عذابم را در روز سوم بر آنها نازل خواهم كرد .\r\nصالح به سوى قوم خويش آمد و گفت : اى قوم ، من رسول پروردگارتان به سوى شما هستم و او مىگويد : اگر توبه كنيد و برگرديد و استغفار كنيد ، شما را مىبخشم و توبهء شما را مىپذيرم .\r\nاما هنگامى كه سخنان صالح را شنيدند ، راه نافرمانى و خباثت در پيش گرفته و گفتند :\r\n« قالُوا يا صالِحُ ائْتِنا بِما تَعِدُنا إِنْ كُنْتَ مِنَ الْمُرْسَلِينَ » » « 1 » ؛\r\nگفتند : « اى صالح اگر از رسولان خدايى آنچه را به ما وعده مىدهى بياور . »\r\nصالح گفت : اى قوم شما فردا از خواب بيدار مىشويد در حالى كه صورت‌هايتان زرد است و در روز دوم صورت‌هايتان سرخ خواهد شد و در روز سوم صورت‌هايتان سياه مىگردد .\r\nهنگامى كه روز اوّل فرا رسيد ، صورت‌هايشان زرد شد و به دنبال آن بعضى نزد بعضى ديگر رفتند و گفتند : بلايى كه صالح وعده داده بود فرا رسيده است ! اما سركشانشان گفتند : ما به سخن صالح گوش نمىدهيم و حرف‌هايش را نمىپذيريم ؛ اگر چه عذاب عظيمى ما را فرا گيرد . هنگامى كه روز دوم فرا رسيد ، صورت‌هايشان سرخ شد و به دنبال آن عده‌اى نزد گروه ديگر رفتند و گفتند : اى قوم ! عذابى كه صالح به شما وعده داده بود ، شما را فرا گرفته است ! ، ولى سركشان قوم گفتند : اگر همگى هلاك شويم سخنان صالح را نمىپذيريم و خدايانى را كه پدران ما مىپرستيده‌اند ترك نمىكنيم و توبه نكردند و به سوى خدا باز نگشتند .\r\nهنگامى كه روز سوّم فرا رسيد ، صورت‌هايشان سياه گرديد و به دنبال آن بعضى نزد بعضى ديگر رفتند و گفتند : اى قوم ! آنچه كه صالح گفته بود ؛ فرا رسيده است ! سركشان قوم هم گفتند كه آرى وعدهء صالح فرا رسيده است . در نيمهء شب ، جبرئيل بر قوم نازل شد و فرياد بلندى بر سرشان كشيد كه پردهء\r\n\r\n\r\n","description":"","footnote":"\r\n( 1 ) . اعراف ( 7 ) ، 77 .\r\n","page_name":" 83 ","page_number":83},
  {"content":"\r\n\r\nگوش‌هايشان پاره شد و قلب‌هايشان از هم شكافت و جگرهايشان آب شد و همگى در يك چشم بر هم زدن مُردند و هيچ جنبده‌اى باقى نماند مگر آن كه به اذن الهى هلاك شد . افراد قوم در خانه‌ها و خوابگاههايشان قبض روح شدند و به همراه صيحه ، خداوند آتشى از آسمان فرو فرستاد كه همه را سوزاند . « 1 »\r\n2 - قحطانىها\r\nآنها فرزندان يعرب بن قحطان بودند كه در يمن ، جنوب شبه جزيره ، سكونت داشتند و عربِ عاربه هم ناميده مىشدند . يمنىهاى امروزه به طور عام و أوس و خزرج از نسل قحطان هستند و گفته شد كه قوم سبأ هم از نسل قحطان بودند و داراى حكومت‌ها و ايالت‌هاى آباد و تمدنى غنى و پيشرفته بودند و براى خود خطى داشتند كه خطِّ « مسند » ناميده مىشد . آنچه كه دربارهء تمدن عرب گفته مىشود ؛ مربوط به همين اقوام در يمن مىباشد .\r\n3 - عدنانىها\r\nآنها فرزندان اسماعيل بن ابراهيم خليل هستند . حضرت ابراهيم مأمور شد كه اسماعيل را همراه مادرش هاجر به سرزمين مكه منتقل كند . پس ابراهيم آنها را از سرزمين فلسطين به سرزمين پست و بىآب و علفى كه مكه ناميده مىشد ؛ منتقل كرد و خداوند آب زمزم را برايشان جارى ساخت . كم‌كم اسماعيل بزرگ شد و در ميان قبيلهء جُرْهم كه با كسب اجازه از حضرت ابراهيم عليه السلام در مكه ساكن شده بودند ؛ همسرى براى خويش انتخاب كرد . اسماعيل داراى نسل‌هاى فراوانى شد كه از جملهء آنها عدنانىها بوده‌اند كه داراى شاخه‌هاى زيادى شدند كه از جملهء آنها قبيلهء قريش در مكه و ثقيف در طائف و قيس عيلان در نجد و عبدالقين در بحرين و بنو حنيفه در يمامه و ضَبّه و تميم در صحراى دهناء و عشاير بكر از شمال شرقى تا بحرين و يمامه كه تغلب هم همراه آنها بودند و أسَد در شمال نجد و كِنانة و هُذَيل در اطراف مكه زندگى مىكرده‌اند . مهم‌ترين عشيره‌هاى قريش عبارت بوده‌اند از :\r\nهاشم ، اميّه ، مخروم ، تيم ، جُمَح ، سَهْم ، اسَد ، نَوفَل ، زُهره و عَدى .\r\n\r\n\r\n","description":"","footnote":"\r\n( 1 ) . الميزان ، ج 10 ، ص 314 ، 316 .\r\n","page_name":" 84 ","page_number":84},
  {"content":"\r\n\r\nنماش تصوير\r\n\r\n","description":"","footnote":"","page_name":" 85 ","page_number":85},
  {"content":"\r\n\r\n\r\nاخلاق اعراب در قبل از اسلام\r\nمنظور از اخلاق همان آداب اجتماعى است كه در ميان قبايل اعرابِ قبل از اسلام رايج بوده است و به طور كلى مىتوانيم خصلت‌هاى پسنديده و عمومى عرب را در چند سطر بيان نماييم :\r\nعرب جاهليت - و به خصوص عرب‌هاى مستعرب كه بعدها عرب شده بودند و از نسل حضرت اسماعيل عليه السلام به شمار مىرفتند - طبعاً سخاوتمند بوده و مهمان‌هايشان را اكرام مىكردند و هيچ‌گاه به امانت‌ها ، اگر چه بسيار كم باشد ، خيانت نمىكردند و پيمان‌شكنى را گناهى نابخشودنى مىدانستند و در گفتارشان صريح و داراى حافظه‌اى قوى بودند و در فن شعر و خطابه مهارت فوق‌العاده‌اى داشتند .\r\nآنها در شجاعت و جرأت ضرب‌المثل بودند و در اسب سوارى و تيراندازى مهارت بسيار داشتند و فرار كردن از جنگ را ننگ و عارى ابدى مىدانستند .\r\nدر مقابل اين خصلت‌هاى پسنديده به رفتارهاى زشتى آلوده بودند كه تمام اين كمالات را زايل مىكرد و اگر رحمت الهى شامل حالشان نمىشد و پيامبرى در ميانشان مبعوث نمىشد كه آنها را تزكيه كند ، امروزه ما با نسلى از عدنانىها زندگى نمىكرديم ؛ بلكه آنها به عرب‌هاى منقرض شده ملحق مىشدند كه تنها قصه و افسانه‌اى از آنها در تاريخ به يادگار مىماند .\r\nشيوع جهل و خرافات و فساد در ميانشان به حدى بود كه زندگيشان را شبيه زندگى حيوانات نموده بود و چنان‌كه تاريخ نقل مىكند ، جنگ‌هايى در ميانشان وجود داشته كه گاه تا پنجاه و بلكه تا صد سال طول كشيده است و علّت شروع آتش جنگ هم مطلب كوچكى بوده است كه عادتاً قابل توجه نبوده است .\r\nعدم وجود حكومت قدرتمندى كه دست سركشان و غارتگران را كوتاه كند ، و وضعيّت نامناسب شبه جزيره از جهت آب و علف ، باعث شده بود كه اكثريت اعراب از همان ابتدا ، زندگى چادرنشينى را برگزينند و در طول سال براى دستيابى به آب و علف بهتر در صحراها گردش كنند و هر جايى كه اثرى از آب و علف يافتند ، چادرهايشان را در اطراف آن بر پا كنند و هر گاه كه مطلع مىشدند مكان بهترى وجود دارد ، بار و بساط خويش را جمع مىكردند و كوچ خود را به سوى آن محل آغاز مىكردند .\r\nجهل و فقر و فقدان يك نظام حاكم ، به صورت بارزى بر سراسر جزيرةالعرب سايه افكنده بود به\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nطورى كه عادت‌هاى قبيح به صورت امورى عادى در آمده بود و غارت‌گرى و چپاول و اسير كردن همديگر در ميانشان زياد شده بود و رباخوارى و شراب خوارى و قمار بازى در ميانشان متداول شده بود .\r\nآنها جوانمردى را مىستودند و شجاعت را ستايش مىكردند ؛ ولى مفهوم شجاعت در ميانشان عبارت بود از اين‌كه شخصى افراد زيادترى را كشته و خون بيش‌ترى ريخته باشد .\r\nهم‌چنين غيرت در ميانشان به اين معنا بود كه مردى دختران خويش را زنده به گور كند و وفادارى را به اين مىدانستند كه از عشيره و هم پيمانانشان در هر چيزى حمايت كنند ، چه اين‌كه براى امر حقى باشد يا براى امر باطلى :\r\n قومٌ اذاالشرُّ أَبدى ناجِذَيه لهم * طاروا اليه زرافات و وحدانا\r\nلايسألون اخا هم حين يندبهم * فىالنائبات على ما قال برهانا « 1 » \r\nقومى هستند كه اگر شرِّ جنگ دندان‌هاى خودش را به آنها نشان دهد ، به صورت جمعى و انفرادى به سويش مىشتابند . و هنگامى كه به كمكِ برادر خويش مىروند هيچ دليل و برهانى از وى نمىخواهند .\r\n\r\nتمدن اعراب\r\nشكى نيست كه قبل از اسلام در جزيرةالعرب تمدن‌هايى وجود داشته است ؛ ولى اينها در بعضى از نقاط شبه جزيره بوده است نه در تمام آن ؛ همانند تمدن قوم سبأ ، اصحاب سدّ مأرب در يمن داراى تمدنى بوده‌اند كه جاى انكار نيست .\r\nامّا چنين سرزمينهايى ، وجود تمدنى فراگير در تمام جزيرةالعرب را اثبات نمىكند ، به خصوص در منطقهء حجاز كه اصلًا از چنين تمدنى بهره‌مند نبوده است و بلكه بوى اين تمدن عظيم را هم استثمام نكرده است . از همين رو ، فاتحان و جهان‌گشايان در تصرف اين منطقه رغبتى نداشته‌اند و لشكرهاى روم و فارس كه جهان را در آن روزگار بين خود تقسيم كرده بودند ، هيچ‌گاه براى تصرّفِ اين منطقه\r\n\r\n\r\n","description":"","footnote":"\r\n( 1 ) . از قريط بن أُنيف از شعراى جاهليت ؛ چنان‌كه در شرح ديوان حماسه مزروقى ، ص 27 - 29 آمده است .\r\n","page_name":" 87 ","page_number":87},
  {"content":"\r\n\r\nاقدام نمىكردند . مطلب قابل توجه آن است كه در هنگامهء ظهور اسلام چيز قابل ذكرى از اين تمدنِ بزرگ ، باقى نمانده بوده است .\r\nقرآن كريم در توصيه‌هاى خويش مىفرمايد :\r\n« أَلَّا تُشْرِكُوا بِهِ شَيْئاً وَبِالْوالِدَيْنِ إِحْساناً وَلا تَقْتُلُوا أَوْلادَكُمْ مِنْ إِمْلاقٍ نَحْنُ نَرْزُقُكُمْ وَإِيَّاهُمْ وَلا تَقْرَبُوا الْفَواحِشَ ما ظَهَرَ مِنْها وَما بَطَنَ وَلا تَقْتُلُوا النَّفْسَ الَّتِي حَرَّمَ اللَّهُ إِلَّا بِالْحَقِّ ذلِكُمْ وَصَّاكُمْ بِهِ لَعَلَّكُمْ تَعْقِلُونَ وَلا تَقْرَبُوا مالَ الْيَتِيمِ إِلَّا بِالَّتِي هِيَ أَحْسَنُ حَتَّى يَبْلُغَ أَشُدَّهُ وَأَوْفُوا الْكَيْلَ وَالْمِيزانَ بِالْقِسْطِ لا نُكَلِّفُ نَفْساً إِلَّا وُسْعَها وَإِذا قُلْتُمْ فَاعْدِلُوا وَلَوْ كانَ ذا قُرْبى وَبِعَهْدِ اللَّهِ أَوْفُوا ذلِكُمْ وَصَّاكُمْ بِهِ لَعَلَّكُمْ تَذَكَّرُونَ » « 1 » ؛\r\nچيزى را شريك او قرار ندهيد ، به پدر و مادر نيكى كنيد ، فرزندان خود را از بيم فقر نكشيد ، ما شما و آنها را روزى خواهيم داد و گرد كارهاى زشت ، چه پنهان و آشكار ، نگرديد و كسى را كه خدا كشتنش را حرام كرده است جز به حق نكشيد .\r\nاين است آنچه خداوند شما را به آن سفارش كرده است تا بينديشيد . به مال يتيم جز به نيكى نزديك نشويد تا به سن بلوغ ( و رُشد ) برسد و حقِ پيمانه و وزن را به عدالت ادا كنيد ، ما هيچ كس را جز به اندازهء توانش تكليف نمىكنيم . هر گاه سخن گوييد ، عدالت را رعايت كنيد ، حتى اگر ( عليه ) نزديكان بوده باشد ، اين چيزى است كه خدا شما را به آن سفارش مىكند تا متذكر شويد .\r\nاين دو آيه از سورهء مباركهء انعام ، درمان كنندهء هر امتى است كه در جهل و خونريزى فرو رفته باشد . دقت در مفاد اين دو آيه شريفه ما را از هر گونه بحث و تحقيقى در مورد اوضاع عرب قبل از اسلام بىنياز مىكند و امراض اخلاقى اعراب جاهليت را به خوبى براى ما بيان مىكند . اين دو آيه بيانگر اوصاف رذيله‌اى است كه اعراب جاهليت بدان مبتلا بودند .\r\n\r\n\r\n","description":"","footnote":"\r\n( 1 ) . انعام ( 6 ) ، 151 ، 152 .\r\n","page_name":" 88 ","page_number":88},
  {"content":"\r\n\r\n\r\nدين در جزيرةالعرب\r\nآيات قرآن كريم به ارباب و آلهه‌هاى عرب و بت‌ها و رمزهايشان اشاره مىكند . از اين جهت ما را از بسيارى از متون ديگر بىنياز مىكند .\r\nخداوند مىفرمايد :\r\n« وَعَجِبُوا أَنْ جاءَهُمْ مُنْذِرٌ مِنْهُمْ وَقالَ الْكافِرُونَ هذا ساحِرٌ كَذَّابٌ أَجَعَلَ الْآلِهَةَ إِلهاً واحِداً إِنَّ هذا لَشَيْءٌ عُجابٌ وَانْطَلَقَ الْمَلَأُ مِنْهُمْ أَنِ امْشُوا وَاصْبِرُوا عَلى آلِهَتِكُمْ إِنَّ هذا لَشَيْءٌ يُرادُ ما سَمِعْنا بِهذا فِي الْمِلَّةِ الآْخِرَةِ إِنْ هذا إِلَّا اخْتِلاقٌ » « 1 »\r\nبه شگفت آمدند كه چرا هشدار دهنده‌اى از ميان خودشان بر آنها فرستاده شده و كافران گفتند : « اين جادوگرى كذّاب است . آيا همهء معبودها را يك معبود كرده است ؟ واقعاً عجيب است » بزرگانشان راهى شدند و گفتند : « برويد و بر پرستش خدايانتان پايدار باشيد كه مطلوب همه اين است . ما چنين سخنى از آخرين ملت پيشين نشنيده‌ايم و اين جز دروغ ، چيزى نيست .\r\nهنگامى كه ايران به خاطر استقلال عقيدتى از روم مسيحى ، دين زرتشتى ( مجوسيت ) را به عنوان دين رسمى خويش انتخاب كرد « 2 » و از آن‌جا كه اين دو ابر قدرت در جنگ و رقابت دائمى بودند ؛ طبيعى بود كه ايران سعى كند كه عقيدهء دو گانه پرستى را در ميان ملت‌ها و اقوام مغلوب و تحت سلطه‌اش ترويج كند ، براى همين عقيدهء مجوسيّت در ميان بعضى از قبايل تميم و بحرين و عمان و يمن « 3 » منتشر شده بود و ما مىدانيم كه گبرهاى مجوس ، دو گانه پرست بوده‌اند و به دو إله باور داشته‌اند كه جهان را اداره مىكردند : إله خير و نور كه يزدان است و إله شرّ و ظلمت كه اهريمن است .\r\nامّا اكثر عرب در جاهليت چند گانه پرست بودند و به نيروهاى الهيّه بسيارى باور داشته‌اند كه در مظاهر طبيعت جلوه‌گر مىشوند و به نيروهاى پنهان بسيارى عقيده‌مند بودند كه در بعضى از جانوران و گياهان و حتى جمادات جلوه‌گر مىشدند . آنها بت‌ها و مظاهر بسيارى را مىپرستيدند و آنها را\r\n\r\n\r\n","description":"","footnote":"\r\n( 1 ) . ص ( 38 ) ، 4 - 7 .\r\n( 2 ) . اسلام و ايران ، ج 1 ، ص 836 به بعد .\r\n( 3 ) . تاريخ‌العرب قبل الاسلام ، ج 6 ص 284 و بعد از آن .\r\n","page_name":" 89 ","page_number":89},
  {"content":"\r\n\r\nرمزى براى آن الهه‌ها مىدانستند و از جمله ستارگان و سياره‌ها را مىپرستيدند .\r\nعرب‌هاى جنوب در يمن آلهه‌هاى خويش را به ثالوث مقدس كه همان ماه و خورشيد و زهره بود ؛ برمىگرداندند . قمر كه اسمش نزد مَعينىها ( در اوائل هزارهء قبل از ميلاد ) « 1 » وَدّ بود و الههء بزرگشان بود كه شوهر محسوب مىشد و براى همين لفظ آن هم مذكر بوده است . بعد از آن شمس قرار داشته كه لات ناميده مىشده و داراى تاء تأنيث بوده و چون آن را همسرِ قمر مىدانسته‌اند ؛ لفظش هم مؤنث بوده است ! از اينها عُزّى يا زُهره يا عِشتَر يا قينوس به زبان رومى يا ناهيد به زبان فارسى متولّد شده است . آنها هم‌چنين الهه‌هاى ديگرى هم داشته‌اند كه رمزى از بعضى ستارگان يا بعضى از مظاهر طبيعت يا بعضى از پرندگان بوده‌اند و مجسمه‌هايى را از آنها ساخته بودند و قربانىهايى را به آنها تقديم مىكردند و كاهن‌هايى به ادارهء امور آنها مىپرداختند و داراى نفوذ بسيارى بودند . « 2 »\r\nقرآن كريم در قصهء مربوط به هُدهُد كه از پرندگان سليمان بن داود بود ، به پرستش خورشيد توسط مردم اشاره مىكند و مىگويد : سليمان در جستجوى هُدْهُد ؛ مشاهده كرد كه او غايب است . هنگامى كه هُدْهُد آمد ؛ گفت :\r\n« فَقالَ أَحَطْتُ بِما لَمْ تُحِطْ بِهِ وَجِئْتُكَ مِنْ سَبَإٍ بِنَبَإٍ يَقِينٍ إِنِّي وَجَدْتُ امْرَأَةً تَمْلِكُهُمْ . . .\r\nوَجَدْتُها وَقَوْمَها يَسْجُدُونَ لِلشَّمْسِ مِنْ دُونِ اللَّهِ » « 3 » ؛\r\nمن به چيزى وقوف يافته‌ام كه تو بر آن آگاه نشده‌اى ، از سرزمين سبا خبر موثقى برايت آورده‌ام . زنى را ديدم كه فرمانرواى آنهاست . . . او و قومش را ديدم كه به جاى خدا براى آفتاب سر به روى خاك مىگذارند و سجده مىكنند .\r\nدر آيهء ديگرى عرب‌هاى مشرك را مورد خطاب قرار مىدهد و ماه را هم بدان اضافه مىكند : « لا تَسْجُدُوا لِلشَّمْسِ وَلا لِلْقَمَرِ » « 4 » ؛ در مقابل ماه و خورشيد سجده نكنيد .\r\nقرآن كريم به اين الهه‌ها با اسامى معين آنها نزد نزارىهاى حجاز و هم‌چنين به پنج الههء ديگر در طى دو آيه در دو سوره جداگانه اشاره نموده است : « أَفَرَأَيْتُمُ اللَّاتَ وَالْعُزَّى وَمَناةَ الثَّالِثَةَ الأُخْرى » و\r\n\r\n\r\n","description":"","footnote":"\r\n( 1 ) . شوقى ضيف ، عصر جاهلى ، ص 25 .\r\n( 2 ) . همان ، ص 29 و نك : خوفى ، الحياةالعربية فىالشعرالجاهلى ، ص 420 ، 421 .\r\n( 3 ) . نمل ( 27 ) ، 22 .\r\n( 4 ) . فصلت ( 41 ) ، 37 .\r\n","page_name":" 90 ","page_number":90},
  {"content":"\r\n\r\nسپس به مؤنث و مذكر بودن آنها اشاره كرده است : « أَلَكُمُ الذَّكَرُ وَلَهُ الأُنْثى » « 1 » .\r\nآيهء ديگر در سورهء نوح و از زبان آن حضرت مىباشد :\r\n« قالَ نُوحٌ رَبِّ إِنَّهُمْ عَصَوْنِي وَاتَّبَعُوا مَنْ لَمْ يَزِدْهُ مالُهُ وَوَلَدُهُ إِلَّا خَساراً وَمَكَرُوا مَكْراً كُبَّاراً وَقالُوا لا تَذَرُنَّ آلِهَتَكُمْ وَلا تَذَرُنَّ وَدًّا وَلا سُواعاً وَلا يَغُوثَ وَيَعُوقَ وَنَسْراً » « 2 » ؛\r\nنوح گفت : پروردگارا ! آنها مرا نافرمانى كردند و پيرو كسى شدند كه مال و فرزندش چيزى جز خسارت بر او نيفزوده است . » بزرگ‌ترين نيرنگ‌ها را به كار بردند ، و گفتند : « از معبودان خود دست برنداريد ، مخصوصاً « وَدّ » و « سُواع » و « يَغُوث » و « يَعُوق » و « نَسْر » را رها نكنيد . »\r\nاينها را مؤنث قرار نداده است بلكه ضمير مذكّر به آنها ارجاع داده و گفته است : « و قد اضلّوا كثيراً » . سپس نفرين نوح عليه آنها را ذكر نموده است : « و لاتزدالظالمين الّا ضلالًا » « 3 » و جز گمراهى بر ستمكاران نيفزا .\r\nطبرسى به نقل از قَتاده نقل مىكند كه قبايل عرب بت‌هاى بيشترى داشته‌اند و مىگويد : بت‌هاى قوم نوح به اقوام عرب منتقل شد و بت وَدّ در دومُةالجندل و سُواع در رُهاط نزد قبيلهء هُذيل و يَغوث نزد مُراد ( يمن ) و يَعوق نزد هَمْدان ( يمن ) و نَسْر نزد آل ذىالِكلاع از حِمْيرَ ( يمن ) نگه‌دارى و پرستش مىشد و بت لات مخصوص ثقيف و عُزّى مخصوص سُلَيْم و غَطفان و جُسم و نضر و سعد ، و مناة مخصوص فديد و أساف و نائله ، و هُبل مخصوص اهل مكّه بود .\r\nاساف در كنار ديوار حجرالاسود و نائلة در كنار ديوار ركن يمانى و هُبل در داخل كعبه نگه‌دارى مىشد . از واقدى نقل شده است كه وَدّ به صورت مرد و سُواع به صورت زن و يَغوث به صورت شير و يَعوق و نَسْر به صورت عُقاب بوده‌اند .\r\nگفته شده است كه لات يك صخرهء چهارگوش سفيدى بود كه ثقيف ، خانه‌اى بر آن بنا كرده بود و قريش و تمام عرب به آن احترام مىگذاشتند و كعبهء طائف به حساب مىآمد « 4 » و لذا اسم‌هاى وهب الّلات و عبد شمس را براى فرزندان خود انتخاب مىكردند .\r\n\r\n\r\n","description":"","footnote":"\r\n( 1 ) . النجم ( 53 ) ، 19 - 21 .\r\n( 2 ) . نوح ( 71 ) ، 21 - 23 .\r\n( 3 ) . نوح ( 71 ) ، 24 .\r\n( 4 ) . الاصنام ، ص 16 ، 22 و المحبر ، ص 315 و معجم‌البلدان در مادهء الّلات .\r\n","page_name":" 91 ","page_number":91},
  {"content":"\r\n\r\nمناة ، الههء مرگ و أجل و عمر و مقدرات ، به صورت صخره‌اى بود كه در ساحل درياى سرخ ، در منطقهء هُذيل و خُزاعه ، ؛ بين مكه و مدينه نصب شده بود . اوس و خزرج براى حج به مكه مىرفتند و همراه با مردم وقوفات سه گانه را انجام مىدادند ، ولى سرهايشان را نمىتراشيدند و حج خويش را تمام شده نمىدانستند مگر بعد از آن كه به سوى مناة بروند و سرهايشان را آن‌جا بتراشند . « 1 »\r\nعزى درختى بود كه در وادى نَخلْة در شرق مكه به سوى طائف قرار داشت و مخصوص غطفان بود و اسلام آن را قطع كرد . « 2 »\r\nهُبل از جنس عقيق سرخ بود كه به صورت انسان تراشيده شده بود و دست راستش از طلا بود و تيرك‌هايى در جلويش قرار داشت و هنگامى كه در امرى با هم اختلاف مىكردند و يا مىخواستند به سفرى بروند يا عملى را انجام دهند ؛ نزد هُبل مىآمدند و با آن تيرك‌ها فال مىگرفتند و هر نتيجه‌اى كه خارج مىشد ؛ بدان عمل مىكردند . از جمله براى عبدالمطلب در قصّهء سر بريدن فرزندش عبداللّه با اين تيرك‌ها فال گرفتند . هم‌چنين براى طلب استخاره در امر ازدواج با اين تيرك‌ها فال مىگرفتند .\r\nآنها به هنگامى كه در مورد بچهء تازه متولد شده‌اى شك مىكردند ؛ هديه‌اى را به هُبل تقديم مىكردند و سپس به چوبه‌هاى تيرِ أزلام ( قِداح ) فال مىگرفتند و اگر « صريح » خارج مىشد فرزند را در نسبش صريح مىدانستند و اگر « ملصق » خارج مىشد ، آن را از خود نمىدانستند . « 3 »\r\nهر كدام از اين بت‌خانه‌ها ، داراى دربان و سرايدار بودند و در كنار دربان‌ها ، كاهن‌هايى بودند كه ادّعا مىكردند ، طائفه‌اى از جنّ در اختيار و گوش به فرمان آنها هستند كه آنها را از آنچه كه خداوند دربارهء مردم در ألواح مىنويسد ؛ مطلع مىكنند .\r\nاز جمله مردانى كه ادّعاى كَهانت مىكردند ؛ عبارت بودند از : سُطيح‌الذئبى ، سَلَمَةالخُزاعى ، سَواد بن قارِب الدُّوسى ، شِقُّ بن مُصْعَب الأغارى ، عُزّى سَلَمة و عوف بن ربيعة الأسدى . « 4 »\r\n\r\n\r\n","description":"","footnote":"\r\n( 1 ) . الاصنام ، ص 14 و المحبر ، ص 316 و معجم‌البلدان ، مادهء مناة .\r\n( 2 ) . الاصنام ، ص 17 و طبرسى از مجاهد نقل كرده است ، ج 9 ، ص 266 و معجم‌البدان در مادهء عّزى .\r\n( 3 ) . الاصنام ، ص 28 ، العصر الجاهلى ، ص 90 ، الحيوان ج 4 ، ص 461 .\r\n( 4 ) . سيرهء ابن هشام ، ج 1 ، ص 16 و الاغانى ، ج 9 ، ص 70 و ج 15 ، ص 84 . گفته مىشود كه به سطيح گفته شد : اين علم را از كجا به دست آورده‌اى ؟ گفت : از جِنّ همراهم ياد گرفته‌ام كه او اخبار آسمانى را هنگامى كه خدا با موسى عليه السلام در طور سينا مناجات مىكرده ، شنيده است !\r\n","page_name":" 92 ","page_number":92},
  {"content":"\r\n\r\nاز جمله زنانى كه ادعاى كهانت مىكردند ، عبارت بودند از : كاهنة ذىالخصلة ، كاهنهء سعديّه ، كاهنه شعثاء ، زرقاء بنت زهير و طريفهء كاهنه ، همسر عمرو بن عامر « 1 » . گاهى بعضى از زنان بدكاره هم جزء همين كاهن‌ها بودند « 2 » .\r\nآنان به جن ايمان داشته و از آن مىترسيدند و عبادتشان مىكردند و رابطهء خويشاوندى بين آنان و خدا قائل بودند ؛ اگر چه اجّنه و ديوان را از مظاهر شرّ مىدانستند . چنان‌كه ملائكه و فرشتگان را دختران خدا و مظهر خير و بركت مىشمردند :\r\n« وَجَعَلُوا للَّهِ شُرَكاءَ الْجِنَّ وَخَلَقَهُمْ وَخَرَقُوا لَهُ بَنِينَ وَبَناتٍ بِغَيْرِ عِلْمٍ » « 3 » ؛\r\nآنان براى خدا شريك‌هايى از جن قرار دادند ، در صورتى كه جن را هم خدا آفريده است . و از روى نادانى براى خدا پسران و دخترانى به تصور آوردند .\r\nشايد كه اعتقاد به مظاهر خير و شر از مجوس‌ها كه دو گانه پرست بوده‌اند ، به اينها سرايت كرده است .\r\nاگر چه بسيارى از اينها جنّ ، ملائكه ، ارواح ، بت‌ها و اصنام را از شفيعان خويش در نزد خدا مىدانستند ؛ چنان‌كه در قرآن كريم آمده است :\r\n« وَالَّذِينَ اتَّخَذُوا مِنْ دُونِهِ أَوْلِياءَ ما نَعْبُدُهُمْ إِلَّا لِيُقَرِّبُونا إِلَى اللَّهِ زُلْفى » « 4 » ؛\r\nولى اين براى نجات از آتش جهنم نبوده است ؛ بلكه :\r\n« اتَّخَذُوا مِنْ دُونِ اللَّهِ آلِهَةً لِيَكُونُوا لَهُمْ عِزًّا » « 5 » ، « وَاتَّخَذُوا مِنْ دُونِ اللَّهِ آلِهَةً لَعَلَّهُمْ يُنْصَرُونَ » « 6 » ؛\r\n« و آنان كه غير از او ديگرى را معبود خود گرفتند و گفتند كه بدين منظور اينها را مىپرستيم تا ما را به خدا نزديك كنند . » ؛ « غير از خدا ، معبودهايى برگزيدند كه\r\n\r\n\r\n","description":"","footnote":"\r\n( 1 ) . مجمع‌الامثال ، ج 1 ، ص 19 و ، ج 2 ، ص 54 ؛ سيرهء ابن هشام ، ج 1 ، ص 16 .\r\n( 2 ) . المحبر ، ص 184 .\r\n( 3 ) . انعام ( 6 ) ، 100 .\r\n( 4 ) . زمر ( 39 ) ، 3 .\r\n( 5 ) . مريم ( 19 ) ، 81 .\r\n( 6 ) . يس ( 36 ) ، 74 .\r\n","page_name":" 93 ","page_number":93},
  {"content":"\r\n\r\nمايهء عزتشان باشد . » ؛ « آن‌ها غير از خدا معبودهايى براى خود برگزيدند ، بدان اميد كه يارى بخششان باشند . »\r\nاين بدان علت بوده است كه آنها به بعث و نشور اعتقاد نداشته و مىگفتند :\r\n« وَقالُوا ما هِيَ إِلَّا حَياتُنَا الدُّنْيا نَمُوتُ وَنَحْيا وَما يُهْلِكُنا إِلَّا الدَّهْرُ » « 1 » و « وَقالُوا إِنْ هِيَ إِلَّا حَياتُنَا الدُّنْيا وَما نَحْنُ بِمَبْعُوثِينَ » « 2 » و « وَضَرَبَ لَنا مَثَلًا وَنَسِيَ خَلْقَهُ قالَ مَنْ يُحْيِ الْعِظامَ وَهِيَ رَمِيمٌ » « 3 » ؛\r\n« جز زندگى دنيا چيزى در كار نيست ، زندگى مىكنيم و مىميريم و جز طبيعت هلاكمان نمىكند . » ؛ « جز زندگى اين دنيا چيزى نيست و ما هرگز زنده نخواهيم شد » ؛ « در حالى كه آفرينش خود را از ياد برده است براى ما مَثَل مىزند و مىگويد : چه كسى اين استخوان‌هاى پوسيده را زنده مىكند ؟ » ؛\r\nبنابر اين شفيعان آنها براى نجات دادنشان از آتش نبوده‌اند .\r\nاز ميان تمام مراسم ، تنها حجّ اعظم آنها به سوى كعبه ابراهيمى كه با بدعت‌ها آميخته شده بود ، به جاى آورده مىشد و ماه‌هاى حرام عبارت بودند از : رجب و ذى القعده و ذىالحجة و محّرم . همين ماه‌ها فرصتى را براى كسانى كه دور از اماكن مقدس بودند ، فراهم مىكرد كه بدون ترس و واهمه به اماكن مقدس بيايند و اعمال خويش را انجام دهند و بازارهايى شبيه بازار عُكاظ بر پا نمايند .\r\nاوّلين كسى كه بت را به مكه آورد ، عَمرو بن لُحّى بود و در ابتدا مىگفتند :\r\n« ما نَعْبُدُهُمْ إِلَّا لِيُقَرِّبُونا إِلَى اللَّهِ زُلْفى » » « 4 » ؛\r\nما اينها را نمىپرستيم مگر براى اين‌كه ما را به خدا نزديك كنند .\r\nسپس قدرتى پايين‌تر از قدرت الهى در آنها ديدند و براى همين به هنگام مسافرت آنها را لَمْس و مسح مىكردند و بعضى از سنگ‌هاى صحرا را انتخاب مىكردند و مىپرستيدند ؛ چنان‌كه بعضى ديگر را به عنوان پايهء ديگ خويش به كار مىبردند . آنها عقيده داشتند كه هديهء قربانى به بت‌ها باعث\r\n\r\n\r\n","description":"","footnote":"\r\n( 1 ) . جاثيه ( 45 ) ، 24 .\r\n( 2 ) . انعام ( 6 ) ، 29 .\r\n( 3 ) . يس ( 36 ) ، 78 .\r\n( 4 ) . زمر ( 39 ) ، 3 .\r\n","page_name":" 94 ","page_number":94},
  {"content":"\r\n\r\nنماش تصوير\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nرضايت آنها مىشود و هر گاه كه حيوانى را براى بت‌ها قربانى مىكردند ، خود را با خون آن متبركّ مىساختند و به أزلام نزد اين بت‌ها قسم مىخوردند . أزلام تيرهايى بود كه بعضى از آنها را فعل و بعضى ديگر را ترك مىدانستند و پس از انتخاب ؛ هر كدام كه خارج مىشد ، بدان عمل مىكردند . در اين ميان كعبه به عنوان معبدى مركزى براى بت‌ها درآمده بود و بيش از سيصد و شصت بت در آن وجود داشت كه از جملهء آنها لات ، عّزى و مَناة بود كه قريش آنها را دختران خدا مىدانست و آنها را پرستش مىكرد . لات به نوبهء خود ، مادرِ ساير بت‌ها بود و در طائف استقرار داشت و امّا مَناة ، خداى عمرها و أجل‌ها بود و بين مكه و مدينه مستقر بود . » « 1 »\r\n\r\nيهود و نصارى در جزيرة العرب\r\nقيصر روم ، تيتوس بر شام و فلسطين و قدس مسلط شد و در سال 70 ميلادى هيكل يهود را منهدم كرد .\r\nسپس قيصر هوريان در سال 132 م . آنها را تار و مار كرد و در نتيجه بسيارى از آنها به حجاز و عدهء كمى به يمن فرار كردند . « 2 »\r\nچنين به نظر مىرسد كه قيصرهاى روم به خاطر تسلط بر يمن به اين سرزمين لشكركشى مىكردند ؛ زيرا قافله‌هاى تجارى فراوانى به اين سرزمين رفت و آمد مىكردند . همين لشكركشىها و اعزام گروه‌هاى تبشيرى ، از عوامل مهم نفوذ مسيحيت ، از ابتداى قرن چهارم ميلادى در يمن بوده است .\r\nحتى در عصر جاهلى ( قرن پنجم ميلادى ) نصرانيت در نجران و سرزمين‌هاى ديگر منتشر شده بود كه البته نجران از مهم‌ترين مراكز آن بود . « 3 »\r\nدر مكه كنيزهاى رومى « 4 » و دو غلام نصرانى از منطقهء عين تمر عراق « 5 » و تعداد زيادى از بردگان حبشى كه نصرانى بودند ؛ زندگى مىكردند . در طائف هم عداس نصرانى كه از اهالى نينوا در شمال عراق بود ؛ زندگى مىكرد و كمى قبل از ظهور اسلام ، در مكه هم افرادى به نصرانيت گرويده بودند كه\r\n\r\n\r\n","description":"","footnote":"\r\n( 1 ) . الاصنام ، ص 22 .\r\n( 2 ) . جوادعلى ، تاريخ عرب قبل از اسلام ، ص 6 و الحياةالعربيه فى الشعر الجاهلي ، ص 126 - 143 .\r\n( 3 ) . الحياةالعربية ، ص 142 - 150 .\r\n( 4 ) . اسدالغابة ، ج 1 ، ص 387 .\r\n( 5 ) . اسباب‌النزول ، ص 213 - 220 .\r\n","page_name":" 96 ","page_number":96},
  {"content":"\r\n\r\nاز جملهء آنها عُتبة بن ابى لهب و عثمان بن حُويرث و وَرقَة بن نَوفْل بودند . « 1 »\r\nدر اواخر قرن ششم ميلادى ، يهوديان يمن توانستند كه در « ذى نؤاس » ، پادشاه يمن تأثير بگذارند و شايد علّت اصلى تأثير پذيرى وى از يهود آن بود كه وى را از سيطرهء نصرانيّت در سرزمينش ترسانده بودند و اين‌كه درهاى كشور يمن به روى نصاراى حبشه بدون هيچ مقاومتى گشوده مىشود .\r\nبنابر اين او را به دين خويش درآوردند و به وسيله او از نصاراى يمن انتقام گرفتند . آنان او را تحريك كردند كه نصاراى نجران را اذيت كند و آنها را داخل گودال‌هايى كه در زمين كنده بودند ، بسوزاند و از آن جا كه نصرانيت در آن روز حقانيتى بيشتر از يهوديت داشت ؛ خداى متعال مىفرمايد :\r\n« قُتِلَ أَصْحابُ الأُخْدُودِ النَّارِ ذاتِ الْوَقُودِ إِذْ هُمْ عَلَيْها قُعُودٌ وَهُمْ عَلى ما يَفْعَلُونَ بِالْمُؤْمِنِينَ شُهُودٌ وَما نَقَمُوا مِنْهُمْ إِلَّا أَنْ يُؤْمِنُوا بِاللَّهِ الْعَزِيزِ الْحَمِيدِ » « 2 » ؛\r\nمرگ بر اصحاب اخدود ، در گودال‌هايى پر از آتش كه در كنارش نشسته بودند و آنچه را بر مؤمنان مىرفت تماشا مىكردند و هيچ ايرادى جز ايمان آوردن به خداوند پيروزمند ستوده نداشتند .\r\nنصاراى حبشه به انتقام گرفتن از خون هم‌كيشان خود پرداختند و حكومت « ذىنؤاس » را در سال 525 م . به فرماندهى ابرهه نابود كردند و پنجاه سال در آن‌جا به حكومت پرداختند .\r\nدر اين مدت ، نصرانيت مورد حمايت و پشتيبانى قرار گرفت و عدهء زيادى به آن گرويدند و كنيسه‌هاى فراوانى در شهرها بنا گرديد كه مشهورترين آنها كنيسهء نجران بود كه ابرهه آن را بنا كرده بود و به تزيين و زيبايى آن بسيار اهتمام مىورزيد . از جمله كنيسه‌هاى مشهور ، قُلَّيس در صنعاء بود و اين كلمه معّرب شدهء كلمهء يونانى كليسا مىباشد . گفته مىشود كه ابرهه اين كنيسه‌ها را با طلا و نقره و سنگ‌هاى مرمر و انواع رنگ‌ها و گوهرها تزيين كرده بود . ! و وسايل بنّايى و سنگ‌هاى منقوش به طلا را براى ساخت آنها حمل كرده بود و مجسمه‌هايى از طلا و نقره و منبرهايى از آبنوس و عاج « 3 » در آنها نهاده بود تا اين‌كه مسلمانان آن را به مسجد تبديل كردند كه هنوز هم باقى است . « 4 »\r\n\r\n\r\n","description":"","footnote":"\r\n( 1 ) . تاريخ يعقوبى ، ج 1 ، ص 257 .\r\n( 2 ) . بروج ( 85 ) ، 4 - 8 .\r\n( 3 ) . تفسير طبرى ، ج 3 ، ص 193 .\r\n( 4 ) . العصرالجاهلى ، ص 97 - 100 .\r\n","page_name":" 97 ","page_number":97},
  {"content":"\r\n\r\nحكومت ابرهه باعث شد كه يهوديان از يمن خارج شوند و در جاهاى مختلف پراكنده شوند . البته عده‌اى از آنها در همان جا باقى ماندند تا اين‌كه اسلام آن جا را فرا گرفت و آنها به اسلام گرويدند كه از جملهء آنها « كعب‌الاحبار » و « وهب بن منبّه » بودند .\r\nمهم‌تر از يهوديان يمن ، يهوديان حجاز بودند كه به صورت قبايل و دسته‌هاى فراوانى در واحه‌هاى يثرب و خيبر و وادىالقرى و تيماء پراكنده شده بودند و در يثرب قبايلى از آنها زندگى مىكردند كه مهم‌ترينشان عبارت بودند از : بنى نضير ، بنى قريظه ، بنى قَيْنُقاع و بنى تَهِدْل و . . . .\r\n\r\nحماسهء عرب قبل از اسلام\r\nعرب قبل از اسلام نمونهء كاملى از شرارت ، حرص و منفعت‌طلبى بشرى بوده است و به هر چيزى از زاويهء خاص منفعت‌طلبى خويش مىنگريسته است . در هر زمينه‌اى ادعاى شرافت و كرامت نسبت به ديگران مىكرد و به طرز عجيبى عاشق آزادى بود و از هر گونه قيد و بندى نفرت داشت .\r\nابن‌خلدون در اين باره مىگويد : « اگر اعراب بر سرزمينى غلبه پيدا مىكردند ، آن را به ويرانى مىكشاندند ؛ زيرا كه توحّش و بىفرهنگى جزءِ ذات و اخلاق آنها شده بود و هميشه سعى مىكردند كه از زير فرمان حكومت و قانون خارج باشند و از نافرمانى در مقابل سياست حاكم لذت مىبردند و اين چنين اخلاق و طبيعتى با عمران و آبادانى متناقض است . آنها به كوچ‌نشينى و غلبه بر ديگران عادت كرده بودند و بر آنچه كه در دست مردم بود دستبرد مىزند و رزق خويش را در سايهء شمشيرهايشان جستجو مىكردند و در دست درازى به اموال مردم حد و مرزى نمىشناختند و بلكه هر چه از اموال و سرمايه‌هاى مردم را كه در دسترس آنها قرار مىگرفت غارت و چپاول مىكردند . » « 1 »\r\nعرب قبل از اسلام به جنگ و خون‌ريزى عادت كرده بودند و منطق حاكم بر آنها اين بود : خون را جز با خون نمىتوان شست . بر همين اساس به چپاول و غارت اموال ديگران عادت كرده بودند و به اين كردار زشت خويش افتخار مىكردند و حتى هنگامى كه يك شاعر جاهليت ، مشاهده مىكند كه قوم و قبيله‌اش از غارتگرى عاجزند ، آرزو مىكند كه‌اى كاش به جاى اين قوم ، قوم ديگرى داشت كه اهل غارت و چپاول‌گرى بودند :\r\n\r\n\r\n","description":"","footnote":"\r\n( 1 ) . مقدمهء ابن خلدون ، ص 149 .\r\n","page_name":" 98 ","page_number":98},
  {"content":"\r\n\r\n فليت لى بهمُ قوماً اذا ركبوا * شنوا الاغارةَ فُرساناً و ركباناً \r\nاى كاش به جاى اين قوم ، قوم ديگرى داشتم كه سواره و پياده به جنگ و غارت‌گرى مىپرداختند .\r\nقرآن كريم هم به اين خصلت اشاره كرده و مىفرمايد :\r\n« وَكُنْتُمْ عَلى شَفا حُفْرَةٍ مِنَ النَّارِ فَأَنْقَذَكُمْ مِنْها » « 1 » ؛\r\nشما در لبهء گودال آتش جهنم بوديد ، پس خداوند شما را از آن نجات داد .\r\n\r\nخرافات در ميان اعراب جاهلى\r\nقرآن كريم بيان مىكند كه از جمله اهداف بعثت رسول اكرم عليه السلام اين بوده است كه : « يضع عنهم اصرهم و الاغلال الّتى كانت عليهم » « 2 » ؛ غل و زنجيرهايى را كه بر آنها بسته شده بود باز مىكند و كنار مىگذارد .\r\nاين غل و زنجيرهايى كه آنها را در بر گرفته بود ؛ چه بوده است ؟ بى ترديد اين غل و زنجيرها از آهن نبوده است بلكه خرافات و اوهامى بوده كه مانع از رشد افكار و انديشه‌ها مىشده است و شكّى نيست كه اينها كم اهميت‌تر از غل و زنجيرهاى آهنى نبوده است ؛ زيرا گاهى تا هنگامهء مرگ بر دست و پاى انسان بسته شده است و او را از هر حركتى باز مىدارد و حتى مانع از شناخت و حلّ مشكل مىگردد ، در حالى كه اگر انسان داراى عقل سليم و آزادى باشد ؛ مىتواند هر گونه قيد و بندى را از خويش دور كند .\r\nاز جمله مفاخر رسول‌اللّه صلى الله عليه و آله اين بوده است كه به مبارزه با اوهام و خرافات پرداخت و عقل بشرى را از اين آلودگى شستشو داد ، در حالى كه سياست‌مداران جهان كه تمام همت آنها در اين است كه بر مردم رياست و سرورى كنند ، از هر چيزى براى رسيدن به اهداف و مقاصد خويش كمك مىگيرند و حتى اگر عقايد خرافى و قصه‌هاى قديمى به تأييد رياست و حكومت آنها مىپردازد ؛ آنها را ترويج كنند و به رشد و توسعهء آنها دامن بزنند و اگر افراد انديشمندى كه صاحبِ نظر و منطق هستند ، به مبارزه با اين اوهام و خرافات پرداختند ، به عنوان دفاع از آراء و عقايد و افكار مردم با آنها مبارزه كنند .\r\n\r\n\r\n","description":"","footnote":"\r\n( 1 ) . آل عمران ( 3 ) ، 103 .\r\n( 2 ) . اعراف ( 7 ) ، 157 .\r\n","page_name":" 99 ","page_number":99},
  {"content":"\r\n\r\nاما رسول‌اللّه صلى الله عليه و آله نه تنها با اين اوهام و خرافاتى كه براى جامعه ضرر داشت ؛ ستيز كرد ؛ بلكه با افكار و عقايد انحرافى هم كه او را تأييد مىكرد به مبارزه پرداخت و كوشيد مردم را به گونه‌اى تربيت كند كه پيرو دليل و منطق باشند ، نه پيرو قصّه‌ها و خرافات .\r\nبرقى در كتاب المحاسن با سندى از ابى الحسن موسى بن جعفر عليه السلام نقل مىكند : هنگامى كه ابراهيم ، فرزند رسول اكرم صلى الله عليه و آله رحلت كرد ، كسوف به وقوع پيوست . مردم پيش خود گفتند كه اين خورشيد گرفتگى به خاطر مرگ فرزند رسول خدا صلى الله عليه و آله بوده است . امّا پيامبر صلى الله عليه و آله بر منبر رفت و پس از حمد و ثناى الهى فرمود :\r\n« اى مردم ! ماه و خورشيد دو آيه از آيات الهى هستند كه به امر او در جريان مىباشند و هيچ‌گاه به خاطر مرگ يا زندگى كسى كسوف و خسوف پديد نمىآيد . هنگامى كه كسوف يا خسوف رخ داد ؛ نماز بخوانيد » . سپس از منبر پايين آمد و همراه مردم نماز كسوف را خواند . « 1 »\r\nتاريخ ، اسطوره‌ها و خرافات زيادى را از مردم جزيرةالعرب ثبت كرده است كه سيد محمود آلوسى بسيارى را در كتاب بلوغ الأرب فى معرفه احوال‌العرب جمع‌آورى نموده و شواهدى از اشعار جاهلى و غيره را در مورد آنها آورده است . با مراجعه به اين كتاب با انبوهى از خرافات مواجه مىشويم كه ذهن و انديشهء عرب‌هاى جاهليت را فرا گرفته بوده است و اين اسطوره‌ها يكى از عوامل عقب‌ماندگى آنها از ساير ملل در آن روزگار و مانع عظيمى در مقابل پيشرفت اسلام بوده است . براى همين ، نبى اكرم صلى الله عليه و آله كوشيد تا آن اساطير و اوهام را از صفحهء ذهن اعراب جاهلى پاك كند . وى هنگامى كه مُعاذ بن جَبَل را به يمن فرستاد به وى فرمود : « تمام سنت‌هاى جاهليت را نابود كن ، مگر آنچه را كه مورد تأييد اسلام باشد و تمام دستورهاى بزرگ و كوچك اسلام را آشكار كن » « 2 » .\r\n\r\nنمونه‌هايى از خرافات اعراب جاهلى\r\nالف ) روشن كردن آتش براى نزول باران !\r\nجزيرةالعرب منطقه‌اى است كه هميشه با خشك‌سالى مواجه بوده است براى همين مردم مقدارى هيزم\r\n\r\n\r\n","description":"","footnote":"\r\n( 1 ) . المحاسن ، ص 313 .\r\n( 2 ) . تحف‌العقول ، ص 25 .\r\n","page_name":" 100 ","page_number":100},
  {"content":"\r\n\r\nاز درخت‌هاى قشر و سلح را ( كه خوش سوز بوده ) جمع مىكردند و به دنبال گاو نرى مىبستند و او را به دامنهء كوهى هدايت مىكردند . آن‌گاه آن پشتهء هيزم را به آتش مىكشيدند . وقتى كه آتش شعله‌ور مىشد ؛ گاو نر در اثر سوزش گرما شروع به دويدن و خرناسه كشيدن مىكرد و اعراب جاهلى آن را به منزلهء رعد و برق مىدانستند ، يعنى آتش را نشانهء برق و خرناسهء گاو نر را نشانهء رعد مىدانستند و معتقد بودند كه اين كار براى نزول باران مفيد است !\r\nب ) گاو نر را كتك مىزدند تا گاو ماده آب بياشامد !\r\nگاهى گله‌اى از گاوها را پيش آب مىبردند . در اين هنگام گاو نر آب مىخورد ؛ ولى گاوهاى ماده آب نمىخوردند . آنها علت اين كار را وجود جن در شاخ‌هاى گاو نر مىدانستند . او را كتك مىزدند تا گاوهاى ماده آب بنوشند و شاعر هم در اين باره مىگويد :\r\n فَانّى إِذاً كَالثَّورِ يُضْرَبُ جنْبُه * اذا لم يَعِف شربا و عافت صواحبُه ! \r\nدر اين صورت من همانند گاو نرى هستم كه او را كتك مىزنند تا گاوهاى ماده آب بنوشند .\r\nج ) شتر نر سالم را داغ مىزدند تا شتر ماده خوب شود !\r\nهنگامى كه شتر ماده‌اى مريض مىشد و در دهانش يا اطراف آن زخم‌ها و شكاف‌هايى ايجاد مىشد ؛ شتر نر سالمى را مىآوردند و به دهان و دست‌ها و بازوانش داغ مىزدند تا شتر ماده خوب شود ! البته بعضى از مؤرخان متأخر احتمال داده‌اند كه اين كار ريشهء علمى و پزشكى داشته و شايد همان مايه كوبى باشد ؛ ولى هنگامى كه مشاهده مىكنيم آنها اين كار را تنها با يك شتر نر انجام مىدهند ؛ مىفهميم كه چيزى جز خرافه و اوهام نبوده است .\r\nد ) شترى را بر قبر حبس مىكردند تا ميت به هنگام حشر بر آن سوار شود !\r\nهنگامى كه يكى از بزرگان آنها فوت مىكرد ، در كنار قبرش گودالى را حفر مىكردند و شترى را در آن حبس مىنمودند تا از گرسنگى و تشنگى بميرد آنها گمان مىكردند كه ميّت سوار آن مىشود و در روز حشر پياده و بدون وسيله نمىماند .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nه ) پى كردن شترى بر سر قبر ميت !\r\nهنگامى كه شخص كريم و بزرگى از آنها فوت مىكرد ، شترى را براى پذيرايى از مهمان‌ها نحر مىكردند . اين شتر را بر بالاى قبر ميت نحر مىكردند تا ميّت را تكريم كرده باشند !\r\nو ) درمان بيماران\r\nبه عقيده آنها اگر مار و عقرب گزيده ، تكه‌اى از مس به همراهش داشت ؛ مىمُرد و براى همين گردن بندى از طلا و نقره به گردنش مىآويختند تا درمان شود و اگر شخصى به وسيلهء سگ هار گزيده مىشد ، مقدارى از خون بزرگ قبيله يا شيخ عشيره را بر جاى زخم مىگذاشتند تا شفا يابد ! اين رسم در اين بيت معروف آمده است :\r\n احلامكم لسقام‌الجهل شافية * كما دماؤكُمُ تَشفى من‌الكَلَبِ \r\nبُردبارى شما بيمارى خشم و غضب را شفا مىدهد چنان‌كه خون‌هاى شما بيمارى هارى را درمان مىكند .\r\nهنگامى كه آثار جنون در يكى از آنها ظاهر مىشد ، براى طرد ارواح شرير به استخوان‌هاى اموات و پارچه‌هاى آلوده به كثافت و ناپاكى پناه مىبردند و آنها را بر گردن بيمار مىآويختند . و براى دفع جنون از جنين و اطفال ، دندان گربه يا روباه را به نخى مىآويختند و آن را بر گردن آنها مىانداختند .\r\nو هنگامى كه مادرى در دهان يا لب‌هاى فرزندانش دُمَل و زخم‌هايى را مىديد ؛ طبقى را بر سرش مىنهاد و در ميان تمام قبيله به جمع‌آورى نان و خرما مىپرداخت و آن‌گاه آنها را به سگ‌ها مىخورانيد تا فرزندانش بهبودى يابند ! زنان ديگر مواظب بودند كه مبادا فرزندانشان از آن نان و خرما چيزى بخورند كه به آن بيمارى مبتلا شوند . اگر بيمارىِ يكى از آنها استمرار مىيافت ؛ مىگفتند كه مار يا جنّى را كشته است و براى عذر خواهى از جنّ ، شترى از گل مىساختند و مقدارى خرما و گندم و جو بر آن مىنهادند و آن را در ميان دره‌ها رها مىكردند . پس اگر مىديدند كه چيزى از خوراكىها مورد استفاده قرار گرفته است ، پيش خود مىگفتند كه هديه پذيرفته شده و بيمار به زودى خوب خواهد شد و الّا مىگفتند : آنها هديه را قابل ندانسته و آن را قبول نكرده‌اند !\r\nاعراب جاهلى به هنگامى كه وارد روستايى مىشدند و از اجنّه و طاعون مىترسيدند ؛ ده مرتبه در\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nبيرون روستا صداى الاغ در مىآوردند و تكه‌اى از استخوان يا دندان روباه را به گردن مىآويختند ! آنها هنگامى كه در صحرا گم مىشدند ، لباس‌هايشان را در مىآوردند و آن را وارونه مىپوشيدند تا به خانواده‌شان بازگردانده شوند ! و عجيب اين‌كه به هنگام مسافرت ، نخى را به شاخهء درختى گره مىزدند و هنگام مراجعت ، اگر آن را به همان شكل اوليّه مىديدند ؛ خوشحال مىشدند و به وفا و عدم خيانت همسران‌شان مطمئن مىشدند و امّا اگر آن را نمىيافتند يا گره‌اش را باز شده مىديدند ؛ زنانشان را به خيانت در غياب خويش متهم مىكردند ! آنها به هنگامى كه دندانى از داندان‌هاى اطفالشان مىافتاد ، آن را به سوى خورشيد پرتاب مىكردند و مىگفتند : اى خورشيد ، دندانى بهتر از اين به ما عنايت كن ! و اگر زنى ، فرزندانش پس از تولد مىمردند ، فرد كشته شده‌اى را هفت مرتبه در بغل مىگرفت و عقيده داشتند كه اين كار براى زنده ماندن فرزندانش مفيد است !\r\nاينها نمونه‌هايى از خرافاتى است كه بر محيط زندگى عرب جاهلى سايه افكنده بود و دوران سياه و تاريكى را پديد آورده بود كه مانع از رشد عقل و انديشه آنها مىشد .\r\n\r\nزن در جامعهء جاهلى\r\nزن به مثابهء كالايى بود كه مثل حيوانات خريد و فروش مىشد و هيچ ارثى به وى نمىدادند ، بلكه او را نيز به همراه اموال ديگر به ارث مىبردند و مردان هيچ حد و مرزى براى ازدواج با آنها نداشتند و گاهى از آنها كناره‌گيرى مىكردند تا بعضى از اموالى را كه به آنها داده‌اند ؛ پس بگيرند . آنها با همسران پدرانشان ازدواج مىكردند و مانع از ازدواج مجدّد همسران مطلقهء خويش مىشدند و به آنها اجازهء ازدواج مجدّد نمىدادند ، مگر آن‌كه در قبال آن مالى را بگيرند .\r\nبراى آگاهى از نظر اسلام دربارهء زن ، همين بس كه به خطبهء رسول اكرم صلى الله عليه و آله در حجّةالوداع اشاره كنيم كه فرمود :\r\n« اى مردم ، زنان شما بر شما حقى دارند و شما هم بر زنانتان حقى داريد . اما حقّ شما اين است كه به شما خيانت نكنند و بدون اجازهء شما به بيگانه‌اى اجازهء ورود به خانه‌هايتان را ندهند و دنبال فحشا و منكر نباشند . در غير اين صورت خداوند اجازه داده است كه از آنها كناره‌گيرى كنيد و با آنها همبستر نشويد و آنان را به آرامى تنبيه كنيد .\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nپس اگر از كارهاى زشت خويش دست كشيدند و از شما فرمانبردارى كردند ، بايد نفقهء آنها را بر طبق معمول و متعارف بدهيد . شما آنها را به عنوان امانت الهى در دست گرفته‌ايد و بر طبق كتاب خدا آنها را بر خويش حلال كرده‌ايد . پس در مورد زنان از خدا بترسيد و به خير و نيكى دربارهء آنها رفتار و سفارش كنيد . » « 1 »\r\n\r\nدولت فارس به هنگام ظهور اسلام\r\nمعروف اين است كه بعثت رسول اكرم صلى الله عليه و آله در سال 611 م . مصادف با دوران حكومت خسروپرويز ( 590 - 628 م . ) بوده است . در همين دوران رسول اكرم صلى الله عليه و آله از مكه مكّرمه به سوى مدينهء منّوره ( 622 م . ) مهاجرت كرد كه مبدأ تاريخ هجرى قمرى و شمسى قرار گرفت .\r\nدر آن ايام قسمت اعظم از جهان متمدن تحت سيطرهء دو دولت بزرگ و قدرتمند بود . اين دو دولت ، مدت‌هاى مديدى در جنگ با هم به سر مىبردند و هر كدام مىخواست كه بر تمام جهان سيطره پيدا كند . اين جنگ‌ها از زمان سلطان انوشيروان ( 531 - 589 م . ) تا دوران خسروپرويز ؛ يعنى بيشتر از بيست و چهار سال طول كشيد ، و خسارت‌هاى فراوان و هزينه‌هاى بسيار ، باعث شد كه دولت ساسانى متحمل ضرر و زيان سنگينى شود ، به طورى كه جز يك قدرت توخالى و ترسناك چيزى از آن باقى نمانده بود .\r\nما براى اين كه وضعيت مردم ايران را در سايهء زمامدارى ساسانيان از جنبه‌هاى مختلف بررسى كنيم ، بايستى كه بر اوضاع حكومت‌هاى پس از انوشيروان تا زمان ورود مسلمانان مطلّع شويم .\r\n\r\nتمدن ايرانى\r\nبزرگ‌ترين ايرادى كه بر حكومت آن زمان وارد مىشود ، اين است كه يك حكومتِ ديكتاتورى مطلق و فردى بوده است .\r\nپادشاهان ساسانى داراى ابهت و خودنمايى زيادى بودند و تخت و تاج ساسانى و جمال و بهاى\r\n\r\n\r\n","description":"","footnote":"\r\n( 1 ) . تحف‌العقول ، ص 30 و براى تفصيل بيشتر نگاه كنيد به المرأة فىالشعرالجاهلى ، على الهاشمى ؛ القيان و الغنا فى الشعرالجاهلى ، ناصرالدين الأسد ؛ المرأة فىالجاهلية و الاسلام ، فصلنامهء رسالةالثقلين ، يوسفى غروى ، و جداگانه نيز منتشر شده است .\r\n","page_name":" 104 ","page_number":104},
  {"content":"\r\n\r\nآن چشم‌ها را خيره مىكرد و اين بدان خاطر بود كه آنها جواهر و اشياى نفيس و گران قيمت و عكس‌ها و نقاشىهاى زيادى را جمع‌آورى كرده بودند كه عقل‌ها را به تعجب وامىداشت . « 1 »\r\nنظام اجتماعى در زمان ساسانيان ، نظام طبقاتى بود كه در زمان آنها شديدتر شده بود .\r\nنويسندهء مسلمان ، شكيب ارسلان ، مىنويسد :\r\n« كارگران و كشاورزان از هر گونه حقوق اجتماعى محروم بودند بلكه مىبايست كه بار اشراف و ثروتمندان را هم به دوش بكشند . آنها هيچ نفعى در حفظ اين نظام نمىبردند و براى همين ، بسيارى از كشاورزان و طبقات پايين‌تر اجتماع كارهايشان را رها كرده و فرار مىكردند تا از پرداخت ماليات‌هاى سنگين و باج و خراج راحت شوند و به صومعه‌ها و ديرها و كنيسه‌ها پناه مىبردند . » « 2 »\r\nدر آن روزگار تعداد كمى از مردم ايران كه كمتر از يك و نيم درصد جامعهء ايرانى را تشكيل مىدادند از همه چيز بهره‌مند بودند ؛ امّا بيشتر از نود و هشت درصد مردم به مثابهء بردگان و از كمترين حقوق اجتماعى محروم بودند .\r\n\r\nمنحصر بودن آموزش به طبقهء ممتاز\r\nتنها فرزندان ثروتمندان و صاحبان جاه و مقام مىتوانستند درس بخوانند ؛ اما طبقات متوسط و پايين ، از اين حقوق محروم بودند ! تمام افراد و حتى كسانى كه سعى كرده‌اند به عظمت و شكوه تمدن ساسانيان اشاره كنند به اين نقص بزرگ در آن روزگار اعتراف كرده‌اند . شاعر حماسه‌سراى ايرانى ، فردوسى در شاهنامهء حماسىاش ، قصه‌اى را ذكر مىكند كه اشاره به همين نقصان دارد . اين قصه در زمان انوشيروان ؛ يعنى در دوران طلايى ساسانيان رخ داده است و نشان مىدهد كه اكثريت قريب به اتفاق مردم حق آموختن نداشته‌اند .\r\nفردوسى مىگويد : انوشيروان جهت جنگ با روميان محتاج كمك‌هاى مالى شده بود ؛ زيرا بيشتر از سيصد هزار سرباز ايرانى مشغول جنگ با روميان بودند و در تنگناى شديد اسلحه و آذوقه قرار گرفته بودند . انوشيروان از اين وضع نگران شده بود و از عاقبت كار مىترسيد . براى همين وزيرش\r\n\r\n\r\n","description":"","footnote":"\r\n( 1 ) . سنّى ملوك‌الارض ، ص 420 .\r\n( 2 ) . ماذاخسرالعالم بانحطاط المسلمين ، ص 70 - 71 .\r\n","page_name":" 105 ","page_number":105},
  {"content":"\r\n\r\nبزرگمهر را فرا خواند تا با او در اين باره مشورت كند . وى مىگويد بايد به فكر راه حلّ سريع باشيم ، لذا به پادشاه پيشنهاد مىكند كه از مردم قرض بگيرد .\r\nپادشاه اين را قبول مىكند و بزرگمهر فرستادگانش را به روستاهاى شهرهاى نزديك مىفرستاد تا ثروتمندان را در جريان امر بگذارند . در اين ميان ، تاجرى كه به تجارت كفش مشغول بود ، حاضر مىشود و آمادگى خويش را براى پرداخت هزينه‌هاى جنگ اعلام مىدارد به شرطى كه به فرزندش اجازه دهند كه درس بخواند . وزير مانعى در مقابل اين در خواست نمىبيند و به سرعت نزد انواشيروان مىرود و خبر پرداخت اموال و آرزوى آن مرد را بيان مىكند . انوشيراوان در مقابل اين در خواست به ظاهر كوچك خشمناك مىشود و وزير را مورد عتاب قرار مىدهد و مىگويد : اين چه درخواستى است كه تو آن را مطرح مىكنى ؟ ! به مصلحت نيست كه به اين درخواست جواب مثبت دهيم . اين پسر با خارج شدن از طبقه‌اش در طبقات ديگر نفود مىكند و ضرر اين كار بسيار بيشتر از نفعى است كه اين مرد با پرداخت طلا و نقره به ما مىرساند . اگر پسر اين تاجر درس بخواند ، دانشمند و صاحب فنّ مىگردد و علمش باعث مىشود كه ديگران به حرف‌هايش گوش دهند و چشم‌ها به او خيره مىشود پس از آن اگر پسرم بر تخت پادشاهى بنشيند و احتياج به كاتب پيدا كند ، او را استخدام خواهد كرد و براى دانشمندانى كه از فرزندان بزرگان و نجيب‌زادگان هستند ، چيزى جز حسرت و حسادت نسبت به فرزند تاجر باقى نمىماند ! « 1 »\r\nاكثر پادشاهان ساسانى داراى سياست خشن و ظالمانه‌اى بوده‌اند و حتى علما و كارمندان در مقابل تاج و تخت آنها بهايى نداشتند . فرماندهان ساسانى چنان خودرأى و مستبد بودند كه هيچ كس حق اظهار نظر در مقابل آنها نداشت و براى همين تمام ايرانيان از آنها ناخشنود بودند اما از ترس ، سخنى نمىگفتند . « 2 »\r\nخسروپرويز به دست پسرش شيرويه به قتل رسيد . « 3 » بعد از شيرويه تا زمان يزدگرد كه آخرين پادشاه ساسانيان بود ؛ در حدود شش الى چهارده نفر به پادشاهى رسيدند و اين بدان معناست كه در\r\n\r\n\r\n","description":"","footnote":"\r\n( 1 ) . تاريخ اجتماعى ايران ، ج 1 ، ص 618 .\r\n( 2 ) . ايران در زمان ساسانيان ، ص 318 .\r\n( 3 ) . مروج‌الذهب ، ج 1 ، ص 280 .\r\n","page_name":" 106 ","page_number":106},
  {"content":"\r\n\r\nمدت چهار سال شش تا چهارده مرتبه حكومت دست به دست شد . حال بايد ديد كه وضعيت حكومتى كه در مدت چهار سال ، شش الى چهارده مرتبه كودتاى خونين را به خود مىبيند ؛ چگونه است ! در اين دوران هر كسى كه به پادشاهى مىرسيد ، تمام مدعيان حكومت را به قتل مىرساند و هر كارى را كه براى استحكام پايه‌هاى حكومتش لازم است انجام مىداد . در اين راه پدر فرزندش و پسر پدرش را به قتل مىرساند و هر كسى كه به پادشاهى مىرسيد ، خويشاوندانش ؛ را به قتل مىرساند تا مبادا رقيب وى شوند . به اين ترتيب حكومت ساسانى روز به روز به سوى پرتگاه نيستى و نابودى نزديك مىشد .\r\n\r\nجنگ‌هاى ايران و روم\r\nبعد از وقوع جنگ‌هايى بين ايران و روم ، انوشيروان صلح‌نامه‌اى را با رومىها به امضا رسانيد كه اسمش را صلح‌نامهء دائم گذاردند ؛ ولى بعد از مدتى انوشيروان به رومىها بدگمان شد ، لذا لشكرى را براى حمله به رومىها تجهيز كرد و دوباره آتش جنگ شعله‌ور گرديد و در مدت كوتاهى ايرانىها سوريه را فتح كردند و شهر انطاكيه را به آتش كشيدند و در آسياى صغير پيش رفتند .\r\nاين جنگ تا بيست سال طول كشيد و هر دو لشكر تمام امكانات و نيروهايشان را از دست دادند و بعد از خسارت‌هاى بسيار ، بار ديگر صلح‌نامه‌اى را امضا كردند و به پشت مرزهاى سابق برگشتند .\r\nشرط صلح ايران اين بود كه دولت روم هر ساله بيست‌هزار دينار طلا به ايران تحول دهد .\r\nبعد از آن كه « تى پاريوس » در روم به پادشاهى رسيد ، به انتقام شكست‌هاى گذشته حملهء عظيمى را عليه ايران آغاز كرد و اين جنگ هفت سال طول كشيد و طى آن انوشيروان مرد و فرزندش خسروپرويز در سال 614 م . به سلطنت رسيد . او پس از به قدرت رسيدن حملهء عظيمى را عليه روم شروع كرد و در همان حملهء اول ، شام و فلسطين و آفريقا را اشغال كرد و شهر اورشليم را ويران و كليساى قيامت و جاى زيارت حضرت مسيح را به آتش كشيد و شهرهاى بسيارى را خراب نمود . اين جنگ‌ها پس از كشته شدن بيش از نود هزار مسيحى پايان يافت !\r\nاين جنگ پس از بعثت رسول اكرم صلى الله عليه و آله بود و از آن جهت كه مجوسيان آتش پرست بر مسيحيان خداپرست پيروز شده بودند ؛ مشركان آن را به فال نيك گرفتند و در مقابل مسلمانان غمگين شد .\r\nرسول‌اللّه صلى الله عليه و آله منتظر وحى الهى بود تا اين‌كه آيه‌هاى اوّل سورهء روم نازل شد :\r\n\r\n","description":"","footnote":"","page_name":" 107 ","page_number":107},
  {"content":"\r\n\r\n« الم غُلِبَتِ الرُّومُ فِي أَدْنَى الأَرْضِ وَهُمْ مِنْ بَعْدِ غَلَبِهِمْ سَيَغْلِبُونَ فِي بِضْعِ سِنِينَ للَّهِ الأَمْرُ مِنْ قَبْلُ وَمِنْ بَعْدُ وَيَوْمَئِذٍ يَفْرَحُ الْمُؤْمِنُونَ بِنَصْرِ اللَّهِ يَنْصُرُ مَنْ يَشاءُ وَهُوَ الْعَزِيزُ الرَّحِيمُ » « 1 » ؛\r\nالف . لام . ميم . نزديك اين سرزمين روميان مغلوب شدند و بعد از مغلوب شدن ديرى نخواهد گذشت كه در ظرف چند سال غلبه خواهند كرد . قبل و بعد از پيروزى ، فرمان از آنِ خداست و در آن روز مؤمنان به يارى خداوند شادمان خواهند شد . و او هر كه را بخواهد يارى مىكند و او نيرومند و مهربان است .\r\nخبر غيبى قرآن كريم در مورد روميان بعد از ده سال تحقق يافت ؛ يعنى حدوداً در سال 627 م .\r\nهرقل شهر نينوى ( موصل ) را باز پس گرفت و چيزى نگذشت كه خسروپرويز به دست پسرش شيرويه كشته شد و شيرويه پس از هشت ماه مرد و بعد از شيرويه در مدت چهار سال ، بيشتر از ده نفر به حكومت رسيدند كه چهار نفر از آنها زن بودند . سرانجام با هجوم مسلمانان كار يكسره شد . اين جنگ‌هاى طولانى كه حدود پنجاه سال طول كشيده بود ، زمينهء بسيار مناسبى براى مسلمانان آماده كرده بود . آنها به راحتى توانستند ايران را فتح كنند . گويى مشيّت الهى به اين تعلق گرفته بود كه نور اسلام در اين سرزمين بدرخشد .\r\n\r\nبُحران وضعيت دينى\r\nمهم‌ترين بحرانى كه ايران در دوران ساسانيان با آن مواجه بود ؛ اضطراب دينى بود . « اردشير بابكان » ، مؤسس و سر سلسلهء ساسانيان فرزند يكى از موبدان زرتشتى بود و به كمك علماى زرتشتى به سلطنت رسيده بود . براى همين وى با تمام قوا به ترويج دين زرتشتى در سراسر مملكتش اقدام كرد و آن را به عنوان دين رسمى كشور اعلام نمود . و از آن‌جا كه سلطهء ساسانيان با تأييد موبدان زرتشتى محقق شده بود ؛ بسيار مورد عنايت و حمايت درباريان قرار داشتند و از پر قدرت‌ترين طبقات در نظام طبقاتى ايران به حساب مىآمدند و در حقيقت پادشاهان ساسانى از سوى موبدان زرتشتى تعيين مىشدند و\r\n\r\n\r\n","description":"","footnote":"\r\n( 1 ) . روم ( 30 ) ، 1 - 5 .\r\n","page_name":" 108 ","page_number":108},
  {"content":"\r\n\r\nاگر يكى از آنها از دستورهاى موبدان سرپيچى مىكرد ؛ به شدت با وى برخورد مىشد . براى همين پادشاهان ساسانى از موبدان زرتشتى بيشتر از هر گروه ديگر حرف شنوى داشتند و موبدان جمعيت بزرگى را تشكيل مىدادند و ساسانيان از آنها در استحكام پايه‌هاى قدرت خويش بهره مىگرفتند و در تمام نقاط ايران آتشكده‌هايى براى آنها بر پا مىساختند . در هر آتشكده‌اى تعداد زيادى از موبدان حضور داشتند . نوشته‌اند كه خسروپرويز نُه معبد به همراه آتشكده را براى دوازده هزار « هيربد » بنا كرد تا در آن به عبادت و قرائت سرودهاى دينى بپردازند . « 1 »\r\nبدين ترتيب دين زرتشتى يك دين دربارى به حساب مىآمد . موبدان زرتشتى سعى مىكردند كه طبقات محروم و رنجديده را آرام نگه دارند تا دردهاى فراوان خويش را احساس نكنند . اختيارات نامحدودى كه به موبدان زرتشتى واگذار شده بود و فشارهاى آنها بر مردم باعث شد كه مردم از دين زرتشتى فاصله بگيرند و بيشتر مردم سعى مىكردند كه دين جديدى براى خويش برگزينند .\r\nاز سوى ديگر دين زرتشتى تمام حقيقت خويش را از دست داده بود . مقدّس داشتن آتش به حدى رسيده بود كه كوبيدن آهن سرخ شده را با چكش حرام مىدانستند ؛ زيرا آهن تفتيده در كنار آتش مقدس قرار گرفته و از آن تقدّس يافته است ! به اين ترتيب خرافات و اساطير اكثر عقايد زرتشت را فرا گرفته بود .\r\nاصطكاك عقايد زرتشتى با عقايد مسيحيت و دين‌هاى ديگر باعث بيدارى ايرانيان شده بود . آنها از خرافات و مطالب باطل دين زرتشتى رنج مىبردند . و همين باعث اختلاف آراء و عقايد در ايران و شيوع اديان و مذاهب ديگر شده بود و چنان شك و ترديدى ايجاد كرده بود كه اكثريت مردم به باورهاى قبلى خويش پشت كرده بودند و بىدينى و بحران عقيدتى ، سراسر ايران را فرا گرفته بود . « 2 »\r\n\r\nتمدن روم\r\nوضعيت دولت روم هم بهتر از ايران نبوده جنگ‌هاى داخلى و هم‌چنين جنگ‌هاى دائمى خارجى كه بر سر اراضى « ارمنستان » با ايران به وقوع مىپيوست ؛ مردم را خسته كرده بود . آنها آمادگى براى پذيرش هر گونه تغييراتى را داشتند .\r\n\r\n\r\n","description":"","footnote":"\r\n( 1 ) . تاريخ تمدن ساسانى ، ج 1 ، ص 1 .\r\n( 2 ) . تاريخ اجتماعى ايران ، ج 2 ، ص 20 و بعد از آن .\r\n","page_name":" 109 ","page_number":109},
  {"content":"\r\n\r\nعلاوه بر اين ، سفيدپوستانِ شمال روم و زردپوستان شرق روم براى دستيابى به زمين‌هاى كشاورزى بيشتر و استثمار همديگر در زد و خورد دائمى به سر مىبردند . گاهى اين برخوردها باعث بروز خسارت‌هاى عظيمى در دو طرف مىگرديد . همين اختلاف باعث شد كه امپراتورى روم به دو قسمت شرقى و غربى تقسيم شد و مورخان معتقدند كه اوضاع اجتماعى و مالى و سياسى روم در قرن ششم در بحران شديدى به سر مىبرده است و عقيده دارند كه باز پس‌گيرى بعضى از مناطق اشغال شده از ايران نمىتواند دليل بر اقتدار و قدرت روم باشد ؛ بلكه اين به خاطر فقدان نظام حاكميت در ايران بوده است .\r\nبنابراين ، اين دو امپراتورى بزرگ كه ادعاى حاكميت سياسى بر جهان آن روز را مىكرده‌اند ؛ به هنگامهء طلوع فجر اسلام مراحل پيرى و نابودى خويش را مىگذرانده‌اند . بديهى است كه چنين اوضاع بحرانى ، آمادگى لازم را در هر دو ملت براى پذيرش دين جديدى كه اوضاع نابسامانشان را سامان بخشد و آنها را از اين بحران و مشكلات نجات دهد ؛ فراهم كرده بود .\r\n\r\nپادشاهان حيره\r\nدو قرن بعد از ميلاد و در اوايل قرن سوم ، بعضى از طوايف عربى از بنى لَخْم كه يمنى بودند در اراضى كنارهء رود فرات در عراق ساكن شدند . در اين زمان ساسانيان در ايران حكومت مىكردند و عراق هم بخشى از مملكت آنها بود ؛ امّا روستاها و مزارع عراق كه تحت سيطرهء ساسانيان بود در معرض شبيخون‌هاى دائمى قبال باديه‌نشين صحراى حجاز قرار مىگرفت ؛ براى همين ساسانيان نياز به عرب‌هايى داشتند كه آنها را در مرزهاى عراق حاكم كنند تا از شبيخون‌هاى دائمى عرب‌هاى بدوى در امان باشند ؛ لذا لَخْمىها را در آن‌جا دست نشاندهء خويش كردند .\r\nلخمىها در اين منطقه ، شهرها و روستاها و قلعه‌هايى ساختند كه مهم‌ترين آنها حيره بود كه نزديك كوفه و در حاشيهء صحراى حجاز بنا شده بود . لفظ حيره تحريف شدهء كلمهء سريانى « حِرتا » و به معناى گُنبد و حرم يا لشكرگاه و خيمه‌گاه مىباشد . « 1 » از طرف ديگر آب و هواى مناسب و زمين\r\n\r\n\r\n","description":"","footnote":"\r\n( 1 ) . العصرالجاهلى ، ص 44 .\r\n","page_name":" 110 ","page_number":110},
  {"content":"\r\n\r\nحاصل خيز اين منطقه باعث شد كه آبادانى و تمدنى در آن به وجود بيايد و از مظاهر تمدن آنها اين است كه با خط و نگارش آشنا شدند و اين هنر از آنها به عرب‌هاى حجاز منتقل شد . « 1 »\r\nمسعودى مىنويسد : « سپس جمعى از فارس‌ها در حيره به پادشاهى رسيدند تا اين‌كه تعداد پادشاهان حيره به 23 نفر رسيد كه بعضى عرب و برخى فارس بودند و حدود 622 سال حكومت كردند . آبادانى حيره از اوايل صد سال دوم حكومت اين پادشاهان شروع شد . اين آبادانى ادامه داشت تا اين‌كه كوفه بنيان‌گذارى شد و حيره پس از حدود 530 سال رو به ويرانى نهاد « 2 » . بدين ترتيب آبادانى آن به تدريج از بين رفت تا آن‌كه در زمان حكومت معتضد به طور كلى خراب شد . قبل از ويرانىِ كامل آن ، عده‌اى از خلفاى بنى عباس از قبيل سفاح و منصور و رشيد و غيره در آن اطراق مىكردند و به خاطر آب و هواى خوب و ملايمت خاك و طبيعت آن مدتى در آن‌جا مىماندند . اين شهر در نزديكى خَورْنَق و نجف قرار داشت و دِيرهاى بسيارى در آن وجود داشت كه راهبان در آنها به عبادت مشغول بودند و هنگامى كه اين شهر رو به خرابى نهاد ؛ آنها به شهرهاى ديگر هجرت كردند .\r\nمسعودى در ادامه مىنويسد : « و در حال حاضر جز صداى جغد و بوم از آن شنيده نمىشود » « 3 » .\r\n\r\nأصحاب اخدود\r\nقمى در تفسيرش با اسناد از عطا از ابن عباس نقل مىكند كه ذونؤاس كه آخرين پادشاه يمن از حميرىها بود ، يهودى شد و حميرىها هم به تبع او يهودى شدند . او خودش را يوسف ناميد و مدتى از پادشاهىاش به همين منوال گذشت تا اين‌كه مطلع شد كه در نجران ، عده‌اى هنوز بر دين نصرانيت باقى هستند و به عيسى عليه السلام و حكم كتاب انجيل ايمان دارند و رهبرشان عبدالله بن بريا « 4 » مىباشد . همين وى را واداشت كه به همراه عده‌اى از علماى يهودى به نجران بيايد و پس از آن‌كه تمام مسيحيان را\r\n\r\n\r\n","description":"","footnote":"\r\n( 1 ) . فتوح‌البلدان ، ص 457 .\r\n( 2 ) . طبرى از كلبى روايت مىكند كه حيره همزمان با أَنبار در زمان بُخت نصر ( نبوخذ نَصْر ) بنيان گذارى شد و هنگامى كه بخت نصر مُرد ، اهالى آن به أنبار كوچ كردند و حيره رو به ويرانى نهاد تا اين‌كه براى بار دوم رو به آبادانى نهاد و آن هنگامى بود كه عمرو بن عدى لخمى در آن ساكن شد . بنابراين حيره در حدود پانصد و سى سال آباد بود تا اين‌كه كوفه بنا نهاده شد و اسلام آن را پايگاه خويش قرار داد . « تاريخ طبرى ، ج 2 ، ص 43 » .\r\n( 3 ) . مروج‌الذهب ، ج 2 ، ص 81 .\r\n( 4 ) . تفسير قمى ، ج 2 ، ص 414 .\r\n","page_name":" 111 ","page_number":111},
  {"content":"\r\n\r\nجمع كرد ؛ آنها را به يهوديت دعوت كند ، اما آنان از اين كار إبا كردند و او هر چه بيش‌تر اصرار كرد ، آنها بيشتر امتناع ورزيدند و كشته شدن را بر يهودى شدن ترجيح دادند . او هم گودال‌هايى را حفر كرد و در آنها آتش افروخت و بعضى از آنان را با آتش سوزانيد و برخى را با شمشير به قتل رسانيد و بدن آنها را مثله كرد و تعداد كسانى كه كشته يا سوزانده شدند به بيست هزار نفر رسيد . « 1 »\r\nدر اين ميان مردى به نام دوس ذوثعلبان « 2 » به طور پنهانى سوار اسبش شد « 3 » و نزد پادشاه روم رفت و او را از اعمال شنيع ذونواس مطلع كرد و از او يارى خواست ، قيصر به او گفت : سرزمين ما از سرزمين شما دور است ، به علّت مشكلات و دورى راه نمىتوانيم با لشكريانمان ذونؤاس را تنبيه كنيم ، ولى من به پادشاه حبشه ، كه بر همين دين و به سرزمين شما هم نزديك است ؛ مىنويسم كه شما را يارى كند .\r\nآن‌گاه نامه‌اى را به همراه وى براى پادشاه حبشه فرستاد و در آن به او دستور داد كه آنان را يارى كند .\r\nپس از آن نجاشى چهار هزار سرباز را به فرماندهى ارياط بن اصحمه « 4 » به يمن فرستاد . او از سرزمين‌هاى ناصع و الزّيلع كه در ساحل حبشه قرار دارد ؛ حركت كرد و در سرزمين غَلافِقَة كه در ساحل زُبَيد قرار دارد ، لنگر انداخت . « 5 » او كوتاه‌ترين مسير بين دو ساحل را انتخاب كرد و در عرض سه روز از آن گذشت و بين اين دو ساحل ، جزيره‌اى در جانب حبشه وجود دارد كه سُقَطْرَة ناميده مىشود و جزيرهء ديگرى در ساحل يمن وجود دارد كه العقل ناميده مىشود . « 6 »\r\n\r\n\r\n","description":"","footnote":"\r\n( 1 ) . سيّد هاشم‌الحسنى در كتاب سيرةالمصطفى ، ص 22 مىگويد : « خبر گودال‌هاى آتش يمن ، در بعضى از تفاسير آمده است و بعيد نيست كه اين حكايت از اسرائيلياتى باشد كه كعب‌الاحبار و امثال او جعل كرده‌اند » . اما با دقت در روايات و اخبار مربوط به قصّه معلوم مىشود كه در سلسلهء سند هيچ يك از روايات ؛ كعب‌الاحبار و امثال او وجود ندارند . فقط يكى از رواياتِ ابن اسحاق به وهب بن منبّه‌اليمانى ختم مىشود كه او مثل كعب‌الاحبار است ؛ لكن اين خبر متناسب با اسرائيليات نيست ؛ زيرا به نفع بنىاسرائيل و يهود نيست ، بلكه به نفع نصارى و عليه يهود است . با اين حال چگونه مىتواند از اسرائيليات باشد ؟ !\r\n( 2 ) . تفسير قمى ، ج 2 ، ص 414 .\r\n( 3 ) . تاريخ طبرى ، ج 2 ، ص 137 .\r\n( 4 ) . همان ، ص 132 . او روايت را از ابن عباس و عطاء بن يسار و غير آنها نقل كرده است و تعداد را به نقل از كلبى و ابن اسحاق هفتاد هزار دانسته است و با توجه به وسايل نقل قديمى ، اولى واقعىتر و دومى بسيار بعيد است . اما اسم ارياط بن اصحمه چنان‌كه در تهذيب سيرهء ابن هشام ، ج 1 ، ص 24 ، مروج‌الذهب ، ج 2 ، ص 52 و تاريخ يعقوبى ، ج 1 ، ص 200 آمده ؛ فقط ارياط است .\r\n( 5 ) . مروج‌الذهب ، ج 2 ، ص 52 .\r\n( 6 ) . همان ، ج 1 ، ص 439 .\r\n","page_name":" 112 ","page_number":112},
  {"content":"\r\n\r\nاز آن طرف هم ذونؤاس براى جنگ حركت كرد . پس از جنگ‌هاى طولانى لشكريان ذونؤاس متفرق شده و شكست خوردند و هنگامى كه ذونؤاس چنين ديد ، اسبش را به سوى دريا راند و از ترس ننگ و عار ، خودش را غرق كرد . « 1 » خداوند متعال در قرآن فرموده است :\r\n« قُتِلَ أَصْحابُ الأُخْدُودِ النَّارِ ذاتِ الْوَقُودِ إِذْ هُمْ عَلَيْها قُعُودٌ وَهُمْ عَلى ما يَفْعَلُونَ بِالْمُؤْمِنِينَ شُهُودٌ وَما نَقَمُوا مِنْهُمْ إِلَّا أَنْ يُؤْمِنُوا بِاللَّهِ الْعَزِيزِ الْحَمِيدِ الَّذِي لَهُ مُلْكُ السَّماواتِ وَالأَرْضِ وَاللَّهُ عَلى كُلِّ شَيْءٍ شَهِيدٌ » « 2 » ؛\r\nمرگ بر اصحاب أُخدود ، سوگند به شاهد و مشهود ، در گودال‌هايى پر از آتش ، كه در كنارش نشسته بودند ، و آنچه را بر مؤمنان مىرفت تماشا مىكردند ، و هيچ ايرادى جز ايمان آوردن به خداوند پيروزمند ستوده بر آنان نداشتند ، همان خدايى كه فرمانروايى آسمان‌ها و زمين او را است و بر همه چيز گواه است .\r\n\r\nاصحاب فيل\r\nطبرى با پنج طريق از ابن عباس و عطاء بن يسار و غيره نقل مىكند : ابرههء أشرم ، مكنّى به ابويكسوم هنگامى كه بر يمن غالب شد ؛ مشاهده كرد كه در ايام موسم ؛ مردم براى حجّ بيت‌الحرام آماده مىشوند . وى سؤال كرد كه اين مردم به كجا مىروند ؟ گفتند : آنها براى حج بيت‌الحرام به مكه مىروند . سؤال كرد كه جنس اين خانه از چيست ؟ گفتند : از سنگ . سؤال كرد : پوشش و پردهء آن چگونه است ؟ گفتند : از همين پارچه‌هايى كه از اين جا مىبرند . پس گفت : به مسيح قسم كه من بهتر از آن را براى شما مىسازم !\r\nپس دستور داد كليسايى از سنگ‌هاى مرمر سياه و زرد و سفيد و سرخ ساختند و آن را با طلا و نقره تزيين كرد و همه جاى آن را پر از جواهر نمود و درهايى از طلا براى آن ساختند و پرده‌هاى گران بهايى براى آن تهيه كردند و ديوارهاى آن را با مشك مىشستند و در آن صندل مىسوزاندند .\r\n( چوبى هندى است كه به هنگام سوختن ، بوى خوشى ايجاد مىكند ) . آن‌گاه دستور داد كه مردم به\r\n\r\n\r\n","description":"","footnote":"\r\n( 1 ) . تهذيب سيرهء ابن هشام ، ج 1 ، ص 24 و تاريخ يعقوبى ، ج 1 ، ص 199 و مروج‌الذهب ، ج 2 ، ص 52 .\r\n( 2 ) . بروج ( 85 ) ، 4 - 9 .\r\n","page_name":" 113 ","page_number":113},
  {"content":"\r\n\r\nسوى آن حج نمايند و در طول سال‌هاى طولانى ، بسيارى از قبايل عرب به سوى آن حج مىكردند و مردانى براى هميشه در آن‌جا مقيم مىشدند و به راز و نياز و عبادت مىپرداختند . « 1 » از ابن اسحاق روايت شده است كه ابرهه آن را « قلّيس » « 2 » ؛ يعنى ساختمان مرتفع ناميد . « 3 »\r\nطبرسى در مجمع‌البيان از محمد بن اسحاق نقل مىكند كه گفت : ابرههء ابويكسوم ساختمانى را در يمن بنا كرد و قبه‌هايى از طلا براى آن ساخت و به اهل مملكتش دستور دارد كه به جاى كعبه به زيارت آن بروند . پس از مدتى مردى از بنى كنانه خارج شد تا به يمن رسيد . او در كليساى قلّيس قضاى حاجت كرد . در همين حال أبرهه داخل شد و آن كثافت را در آن‌جا ديد و گفت : چه كسى بر چنين كارى جرأت كرده است ؟ ! پس قضيه را به وى گفتند . او گفت : به دينم سوگند كه كعبه را خراب مىكنم تا هيچ كسى به سوى آن حجّ نكند ! و به پيروانش و اهل يمن دستور داد كه آماده شوند . آنها با سرعت راه را پيمودند تا به طائف رسيدند و با هدايت راهنما حركت كردند تا به مغمِسّ كه در شش مايلى مكّه است پيش آمدند . در آن‌جا توقف كردند و مقدمهء لشكر را به مكه فرستادند .\r\nقريشىها گفتند كه ما توان جنگ با اين لشكر را نداريم . براى همين به بالاى كوه‌ها رفتند و كسى غير از عبدالمطلب بن هاشم در مكه باقى نماند . او حلقه در را گرفته بود و مىگفت :\r\n لاهمّ إِنَّ المرء يمنع رحله فامنع حِلالك * لايغلبوا بصيبلهم و مِحالهم عدواً مِحالك \r\nإن يدخلوا البيت الحرام فأمر ما بدا لَكَ . « 4 »\r\nخدايا هر مردى از بارگاهش نگهدارى مىكند و تو هم جلوى اين لشكريان زياد را بگير تا مبادا با صليب‌ها و زور و قدرتشان بر قوت و قدرت تو غلبه كنند .\r\n\r\n\r\n","description":"","footnote":"\r\n( 1 ) . تاريخ طبرى ، ص 137 .\r\n( 2 ) . همان ، ص 130 .\r\n( 3 ) . سهيلى اين مطلب را در الروض الانف كه در شرح سيره است ؛ بيان كرده و گفته است كه ابرهه اهل يمن را تشويق مىكرد كه براى ساختن اين كليسا ، سنگ‌ها و مرمرهاى كاخ بلقيس را از فرسنگ‌ها راه به آن‌جا بياورند .\r\n( 4 ) . مجمع‌البيان ، ج 10 ، ص 540 - 542 و در سيرهء ابن هشام ، ص 44 - 52 كه در شعر آخر آن آمده است : « ان كنت تاركهم و قبلتنا فامر ما بدا لَكَ » ؛ يعنى اى خدا ! به هنگامى كه آنها و قبلهء ما را ديدى ، هر چه به نظرت رسيد ؛ بدان دستور بده . و كلينى از امام صادق عليه السلام روايت كرده است : خداوند عبدالمطلب را به صورت امت واحده‌اى مبعوث مىكند كه در آن پادشاهان و بسيارى از پيغمبران هستند ؛ زيرا او اولين كسى بود كه قائل به « بداء » در مورد خداوند شد ، در آن هنگامى كه حلقهء در كعبه را گرفته بود و مىگفت : « يا ربِّ إنْ نهلكْ فأمر ما بَدا لَكَ » اى خدا اگر ما هلاك مىشويم ؛ پس هر آنچه كه به نظرت رسيد ؛ بدان دستور بده « اصول كافى ، ج 1 ، ص 447 » .\r\n","page_name":" 114 ","page_number":114},
  {"content":"\r\n\r\nاگر به بيت‌الحرام داخل شدند ، در آن صورت هر چه كه به نظرت رسيد ؛ بدان دستور بده .\r\nشيخ مفيد در امالى از امام صادق عليه السلام از پدرش ، از جدش نقل مىكند كه فرمود : هنگامى كه أبرهة بن صبّاح ، پادشاه يمن اراده كرد كه بيت را ويران كند و به اين نيت حركت كرد ، جمعى از حبشىها كه جلوتر از لشكر بودند ؛ گله‌اى از شترهاى عبدالمطلب بن هاشم را ضبط كردند . عبدالمطلب به لشكرگاه آمد و اجازه خواست كه پادشاه را ببيند . به وى اجازه داده شد . ابرهه در خيمه‌اى از ديبا و بر تختى از ابريشم نشسته بود . عبدالمطلب سلام كرد . ابرهه جوابش را داد و به جمال و هيبت زيبايش خيره شد .\r\nآن‌گاه به او گفت : آيا در اجداد تو هم اين نور و جمالى كه در تو مىبينم ؛ وجود داشته است ؟\r\nعبدالمطلب گفت : بله ، اى پادشاه . تمام آباء و اجدادم داراى چنين نور و هيبتى بوده‌اند ! ابرهه گفت : از جهت شرافت و افتخارى كه دارى ؛ شايستهء آن هستى كه بزرگ قوم خويش باشى ! و آن‌گاه او را در كنار خويش بر تخت نشاند .\r\nسپس به عبدالمطلب گفت : براى چه آمده‌اى ؟ سخاوت‌مندى و كرم و فضل تو به اطلاع من رسيده است و آن را در جمال و هيبت تو ديدم و بر عهدهء من است كه حاجت‌هايت را برآورده سازم . پس هر خواسته‌اى كه دارى ، بگو .\r\nعبدالمطلب گفت : لشكريان تو گله‌اى از شتران مرا برده‌اند . شما دستور بفرماييد كه آنها را به من باز گردانند .\r\nابرهه از اين درخواست خشمگين شد و گفت : از چشمم افتادى ! آمده‌اى و دربارهء گلهء شترهايت از من خواهش مىكنى در حالى كه من براى ويران كردن شرف تو و قومت آمده‌ام و مىخواهم كه مايهء افتخار شما را كه از هر گوشه و كنار براى زيارت آن مىآيند ؛ منهدم كنم و آن‌گاه تو دربارهء شترهايت از من خواهش مىكنى ؟ !\r\nعبدالمطلب گفت : من خداى كعبه كه قصد تخريب آن را كرده‌اى نيستم ، من صاحب شترهايى هستم كه لشكريان تو آنها را به زور گرفته‌اند . من فقط دربارهء شترهايم مسئول هستم و كعبه خدايى دارد كه او سزاوارتر و قوىتر از همه در حفظ و نگهدارى آن است .\r\nپادشاه گفت : شترها را به وى باز گردانيد و پس از گرفتن آنها به سوى مكه بازگشت .\r\nپادشاه با بزرگ‌ترين فيل كه سفيد و بسيار عظيم‌الجثه بود به سوى مكه حركت كرد . اين فيل داراى\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nدو عاج بسيار بزرگ بود كه با انواع و اقسام جواهر و مرواريد زينت شده بود و ابرهه به داشتن آن بر پادشاهان مباهات مىكرد . پس از حركت ابرهه ، لشكريانش هم حركت كردند ، ولى هر چه فيل را به سوى كعبه مىراندند زوزه مىكشيد و اگر رهايش مىكردند ، به سرعت از كعبه دور مىشد !\r\nدر اين حال عبدالمطلب به غلامانش دستور داد كه فرزندانم را صدا بزنيد . . . . هنگامى كه آمدند ، عبدالمطلب به يكى از فرزندانش به نام عبدالله گفت : فرزندم به بالاى كوه ابو قبيس برو و به سوى دريا نگاه كن و ببين كه چه چيزى از آن سو مىآيد . آن‌گاه مرا با خبر كن .\r\nعبدالله به بالاى كوه ابو قبيس رفت و مدتى در آن درنگ كرد تا آن كه پرندگان ابابيل را ديد كه مثل سيل شبانه از سوى دريا به سوى كعبه سرازير شده‌اند . عبدالله به سرعت نزد پدرش آمد و او را از ماجرا با خبر كرد . عبدالمطلب به وى گفت : فرزندم نگاه كن كه بعداً چه خبر مىشود و مرا از آن مطّلع كن . عبدالله نگاه كرد و ديد كه پرندگان به سوى لشكرگاه ابرهه مىروند و عبدالمطلب را از آن با خبر كرد . عبدالمطلب از جايش خارج شد و گفت : اى اهل مكه ! به سوى لشكرگاه برويد و غنائم را برداريد !\r\nمكيان خارج شدند و به پرندگان نگاه مىكردند . هر پرنده سه سنگ به همراه داشت كه يكى را به منقار و دو تاى ديگر را با پاهايش گرفته بود و با هر سنگى يكى از لشكريان را مىكشتند . هنگامى كه تمام لشكريان را به قتل رساندند ، به سوى دريا بازگشتند . چنين حادثه‌اى هيچ‌گاه مشاهده نشده بود و لشكريان ابرهه مانند برگ‌هاى خزان بر زمين ريخته بودند . « 1 »\r\nپس از آن‌كه خداوند ، حضرت محمّد صلى الله عليه و آله را به پيامبرى مبعوث كرد ، قصهء اصحاب فيل را از نعمت‌ها و فضل و كرم خويش بر قريش شمرد و در قرآن كريم فرمود :\r\n« أَلَمْ تَرَ كَيْفَ فَعَلَ رَبُّكَ بِأَصْحابِ الْفِيلِ أَلَمْ يَجْعَلْ كَيْدَهُمْ فِي تَضْلِيلٍ وَأَرْسَلَ عَلَيْهِمْ طَيْراً أَبابِيلَ تَرْمِيهِمْ بِحِجارَةٍ مِنْ سِجِّيلٍ فَجَعَلَهُمْ كَعَصْفٍ مَأْكُولٍ » « 2 » ؛\r\nآيا نديدى كه پروردگارت با اصحاب فيل چه كرد ؟ آيا مكرشان را نقش بر آب\r\n\r\n\r\n","description":"","footnote":"\r\n( 1 ) . امالى مفيد ، ص 312 و بحارالانوار ، ج 15 ، ص 130 به نقل از امالى مفيد و در امالى شيخ طوسى 80 - 82 ؛ حديث 120 .\r\n( 2 ) . فيل ( 105 ) ، 1 - 5 .\r\n","page_name":" 116 ","page_number":116},
  {"content":"\r\n\r\nنساخت ؟ پرندگانى گروه گروه بر فرازشان فرستاد ، كه با سنگى چونان گل خشكيده ، آنها را سنگباران كرد . در نتيجه آنها را به صورت كاه جويده شده درآورد .\r\n\r\nبازارهاى عرب\r\nعرب‌ها بازارهايى داشتند كه براى تجارت در آن جمع مىشدند و در آن‌جا جان و مال همديگر را محترم مىداشتند . از جملهء اين بازارها ، بازار « عَدَن » بوده است كه در اول ماه رمضان و با حمايت أبناء - يعنى فرزندان فارسيان حاكم يمن - تشكيل مىشده است . أبناء در قبال تأمين امنيت و حفاظت همهء مردم ، مقدارى ماليات مىگرفتند از اين بازار عطريات به جاهاى ديگر صادر مىشده است .\r\nپس از آن بازار « صنعاء » بوده است كه در نيمهء ماه رمضان و با تأمين أبناء تشكيل مىشده است .\r\nسپس بازار « رابية » در حَضْرَموت بوده است كه اين بازار جز با تأمين امنيّت عده‌اى تشكيل نمىشده است ؛ زيرا حَضْرَموت جزء هيچ مملكتى نبود و هر كسى كه زور بيشترى داشت در آن به حكمرانى مىپرداخت و اكثراً قبيلهء كنده تأمين امنيت آن را بر عهده مىگرفت .\r\nسپس بازار « عُكاظ » بوده است كه در ماه ذىالقعده در بالاى نجد تشكيل مىشد و اكثر كسانى كه بدان مىآمدند از مضرىها و قريشىها بودند و عده‌اى كمى از اعراب ديگر هم مىآمدند و در آن علاوه بر داد و ستد و تجارت به بيان افتخارات خويش و تفاخر به آن مىپرداختند .\r\nهم‌چنين بازار « ذىالمجاز » كه در مسير كاروان حج تشكيل مىشده است و بازار « دوُمةالجندل » كه در ماه ربيع‌الاول در منطقهء دوُمةالجندل تشكيل مىشده است و هر كدام از بنى كلاب يا غَساسِنه كه بر ديگرى سيطره داشتند ؛ بر پايى و تأمين امنيت آن را بر عهده مىگرفتند .\r\nسپس بازار « مَشْقَر » در شهر هَجَر بوده است كه در جُمادى الاوُلى به وسيلهء بنى تميم بر پا مىشده است و سپس بازار « صُحار » كه در اول ماه رجب بر پا مىشده است و احتياج به تأمين امنيت نداشت ؛ چون در ماه حرام بر پا مىشد .\r\nسپس بازار « رَيّا » كه با تأمين آل‌الجُندى بر پا مىشده است . او از شركت كنندگان ماليات مىگرفت .\r\nسپس بازار « الشُحر » كه به وسيلهء بنى مُهرْ در پاى كوهى كه در آن قبر هود پيامبر عليه السلام قرار داشت بر پا مىشد و احتياج به تأمين خاصّى نداشت .\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nبعضى از اقوام عرب بودند كه در اين بازارها حاضر مىشدند و ستم روا مىداشتند ، از اين رو المحلّون ناميده مىشدند . « 1 » اينها از قبايل بنى أسد ؛ طىء ، بنى بكر و بنى عامر بودند و بعضى از عرب‌ها خود را وقف حمايت از مظلومان و جلوگيرى از ظلم و ستم و خون‌ريزى مىكردند و الذادةالمحّرمون ناميده مىشدند . اينها از بنى عمرو بن تميم و بنى حَنظلهَ و هُذيل و بنى شيبان و بنى كلب بودند و هميشه سلاح به همراه داشتند تا از مردم مظلوم دفاع كنند . « 2 »\r\nمرحوم كلينى در فروع كافى با سندش از امام باقر عليه السلام روايت مىكند كه فرمود : احكام بسيارى از دين حنيف از قبيل حرام بودن مادران و دختران و آنچه كه خداوند در نكاح حرام كرده بود ، در ميان عرب‌ها وجود داشت ؛ ولى آنها زنِ پدر و خواهر زاده و جمعِ بين دو خواهر را تجويز كرده بودند .\r\nهم‌چنين حج و لبيك گفتن و غسل از جنابت را هم مىدانستند ؛ ولى كارهاى شرك‌آميزى را در آنها مخلوط كرده بودند . « 3 »\r\n\r\nرياست عبدمناف\r\nپس از آن‌كه قُصَّى به سن پيرى و از كارافتادگى رسيد ؛ مشاهده كرد كه پسرش عبد مُناف كه دومين فرزندش پس از عبدالدار بوده است ، شريف‌ترين و با هيبت‌ترين آنهاست . براى همين به او گفت : اى پسرم ! به خدا قسم كه تو را بر ديگران به برترى مىرسانم ؛ اگر چه آنها بخواهند كه بر تو شرافت داشته باشند : از اين به بعد هيچ كس وارد كعبه نمىشود مگر اين‌كه تو درِ آن را بگشايى و هيچ كسى غير از تو پرچم جنگ را براى قريش گره نمىزند و هيچ كس در مكه به غير از تو به سقايت مردم نمىپردازد و هيچ كس از حاجيان به غير از غذاى تو نمىخورد و قريش بايد براى انجام هر يك از امور مهم خويش در « دارالندوهء » تو گرد هم آيند . پس قصّى پرده‌دارى و پرچم‌دارى و آب رسانى و ميزبانى از حجاج و سرپرستى « دارالندوه » كه هر كارى در آن مورد مشورت قرار مىگرفت را به عبد مُناف سپرد و در باقيماندهء حياتش هيچ گاه با تصميمات و كارهاى عبد مناف مخالفت نكرد .\r\n\r\n\r\n","description":"","footnote":"\r\n( 1 ) . بعد از اسلام ، اين اسم به خوارج منتقل شد .\r\n( 2 ) . تاريخ يعقوبى ، ج 1 ، ص 270 - 271 .\r\n( 3 ) . فروع كافى ، ج 1 ، ص 223 .\r\n","page_name":" 118 ","page_number":118},
  {"content":"\r\n\r\nيعقوبى مىگويد : قُصّى سِمَت‌هايش را بين پسرانش تقسيم كرد و سقايت حجاج و رياست را به عبد مُناف سپرد و دارالندوة را به عبدالدار و مهماندارى را به عبدالّعزى و نگهبانى دره‌هاى مكه را به عبد قُصّى سپرد . آن‌گاه خودش مرد و در قبرستان حَجون به خاك سپرده شد .\r\nپس از آن عبد مُناف بن قصى به رياست رسيد و داراى مقام و مرتبه‌اى عالى شد و هنگامى كه كارهايش سامان گرفت ، و خزاعه و بنى حارث نزد وى آمدند و درخواست كردند كه با وى هم پيمان شوند تا قوىتر باشند ، پيمانى را در ميانشان به امضا رسانيد كه به پيمان « احابيش » مشهور شد .\r\nعبد مُناف صاحب فرزندانى به نام‌هاى هاشم - كه اسمش عمرو بود - و عبد شمس و مُطَّلب و نَوفَل و ابو عمرو و حَنّه و تَماضُر و چهار دختر شد .\r\nهاشم پس از پدرش داراى قدر و منزلت شد و قريشىها دوست داشتند كه هاشم رياست سقايت و مهماندارى حجّاج را بر عهده بگيرد . « 1 »\r\n\r\nپيمان مُطَّيّبين و أحلاف\r\nابن اسحاق از پدرش ، اسحاق بن يسار ، از حسن بن محمد بن على بن ابىطالب نقل مىكند كه وى به نبية بن وهب هاشمى گفت : همانا قُصّى بن كلاب تمام مسؤوليت‌هايش را به عبدالدار سپرد و قُصّى در هيچ كارى با وى مخالفت نمىكرد . قريش هم به همين راضى بودند و مخالفت نمىكردند تا اين‌كه امر در بنى عبدالدار به نوه‌اش ، عامر بن هاشم بن عبد مناف بن عبدالدار رسيد .\r\nدر آن هنگام فرزندان عبد مُناف بن قصى ؛ يعنى عبد شمس و هاشم و مُطَّلب و نَوفَل تصميم گرفتند كه آنچه در دست بنى عبدالدار بن قُصى است را به دست بگيرند و پرده‌دارى و پرچم‌دارى و سقايت و مهماندارى را خود عهده‌دار شوند . آنها خود را به اين امر سزاوارتر مىدانستند ؛ چون در ميان قوم خويش صاحب شرافت و شأن و مقام بودند . پس از آن قريشىها متفرق شدند و عده‌اى از بنى عبد مُناف و عده‌اى از بنى عبدالدار حمايت مىكردند .\r\nمثلًا بنى أسد بن عبدالّعُزى بن قُصَى و بنى زُهْره بن كِلاب و بنى تميم بن مُرة و بنى حارث بن فِهر از\r\n\r\n\r\n","description":"","footnote":"\r\n( 1 ) . تاريخ يعقوبى ، ج 1 ، ص 242 .\r\n","page_name":" 119 ","page_number":119},
  {"content":"\r\n\r\nبنى عبد مُناف و بنى مَخزوم و بنى سهم و بنى جُمَح و بنى عَدىّ بن كعب از بنى عبدالدار حمايت مىكردند و هر كدام با هم پيمانان خويش عهد بسته بودند كه هيچ‌گاه از يارى همديگر طفره نروند و آنان را در برابر دشمن تنها رها نكنند .\r\nبنى عبد مُناف كاسهء بزرگى از عطر را آورده و در كنار كعبه نهاده بودند . براى هم پيمان شدن ، افراد هر يك از اقوام دست‌هاى خويش را در آن كاسه فرو مىبردند و سپس با هم پيمانشان ، هم قسم مىشدند و آن‌گاه دست‌هايشان را براى تأكيد بر گفتار و پيمان خويش بر ديوار كعبه مىماليدند كه اينها مُطَّيِّبين ( عطر زنندگان ) ناميده شدند .\r\nبنى عبدالدار هم در كنار كعبه با هم پيمانان خويش هم قسم شدند كه همديگر را تنها نگذارند و در برابر دشمن همديگر را رها نكنند . و اينها أحلاف ( هم پيمانان ) ناميده شدند .\r\nسرانجام اينها با هم مصالحه كردند و قرار شد كه سقايت و مهمان‌دارى بر عهدهء بنى عبد مناف و پرده‌دارى و پرچم‌دارى و دارالندوة در اختيار بنى عبدالدار باشد كه از قبل در اختيار آنها بوده است .\r\nپس از آن هر كدام از اين مصالحه راضى شدند و از جنگ دست كشيدند . « 1 »\r\n\r\nتجارت زمستانى و تابستانى\r\nيعقوبى مىنويسد : هاشم اوّلين كسى بود كه دو سفر را پايه‌گذارى كرد ؛ سفرى در زمستان به شام و سفرى تابستانى به حبشه و يمن . پايه‌گذارى اين سفرها بدان خاطر بود كه تجارت قريش از محدودهء مكه خارج نمىشد و براى همين در تنگناى مالى بودند . تا اين‌كه هاشم پيش پادشاه شام رفت و گفت :\r\nپادشاها ! اقوام من از تاجران عرب هستند و از تو مىخواهم كه امان نامه‌اى براى ايشان و اموالشان بنويسى تا بتوانند پوست‌هاى دباغى شده و لباس‌هاى بافته شده را به شام بياورند .\r\n\r\n\r\n","description":"","footnote":"\r\n( 1 ) . سيرهء ابن اسحاق ، ج 1 ، ص 137 ؛ تاريخ يعقوبى ، ج 1 ، ص 248 . و در ج 2 ، ص 17 حلف‌الفضول را نقل كرده و گفته است : « رسول‌اللّه در حلف‌الفضول شركت كرد در حالى كه بيش از بيست سال داشت » و در مورد وفات عبدالمطلب گفته است : عبدالمطلب به هنگامى كه رسول‌الله هشت ساله بود ؛ درگذشت ج 2 ، ص 13 .\r\nبنابر اين حلف‌الفضول دوازده سال پس از مرگ عبدالمطلب تشكيل شده است ؛ اما آنچه كه در زمان عبدالمطلب منعقد شده است ؛ پيمان لَعقه يا ( حلفاء / هم پيمانان ) بوده است و حلف‌الفضول بيشتر از دوازده سال پس از آن تشكيل شده است . و من نديده‌ام كه كسى اين نكته را متذكّر شده باشد .\r\n","page_name":" 120 ","page_number":120},
  {"content":"\r\n\r\nنماش تصوير\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nقيصر اين امان نامه را نوشت و هاشم همراه با آن به سوى مكه حركت كرد و در بين راه به هر قبيله‌اى كه مىرسيد از اشراف آنها عهد و پيمان مىگرفت كه كاروان‌هاى مكّه را در امن و امان نگه دارند . به همين ترتيب از شام تا مكه امان نامه دريافت كرد « 1 » و خداوند هم در اين باره مىفرمايد :\r\n« لِإِيلافِ قُرَيْشٍ إِيلافِهِمْ رِحْلَةَ الشِّتاءِ وَالصَّيْفِ فَلْيَعْبُدُوا رَبَّ هذَا الْبَيْتِ الَّذِي أَطْعَمَهُمْ مِنْ جُوعٍ وَآمَنَهُمْ مِنْ خَوْفٍ » . « 2 »\r\nپس از آن هاشم با كاروان‌هاى بزرگ به تجارت با شام پرداخت و اشراف عرب را به همراه خويش مىبرد و هيچ هزينه‌اى از آنها نمىگرفت تا اين‌كه در يكى از سفرها در « غزّهء » فلسطين وفات كرد و به خاك سپرده شد .\r\nبا وجودى كه اسمش عمرو بود به هاشم ملقب شد ؛ زيرا نان را خُرد مىكرد و خورشت و گوشت بر آن مىريخت و در منى و عرفات و مزدلفه از زائران پذيرايى مىكرد و يا نان را در روغن و گوشت و خورشت خُرد مىكرد و افراد را براى خوردن آن صدا مىزد . و يا اطراف زمزم مىايستاد و مردم را با چاه‌هايى كه در مكّه وجود داشت ؛ سيراب مىكرد « 3 » و اما خود زمزم به وسيلهء جُرهم پر شده بود و بعد از آن حفر نگرديده بود .\r\n\r\nحفر چاه زمزم\r\nابن اسحاق مىگويد : هنگامى كه قوم جُرْهم از مكّه كوچ مىكردند ، چاه زمزم را پر كرده بودند . « 4 »\r\nابن اسحاق با سه واسطه از على عليه السلام نقل مىكند كه آن حضرت فرمود : عبدالمطلب گفت كه من در حجر خوابيده بودم . در عالم رؤيا شخصى به من گفت : طَيِّبة ( پاكيزه ) را حفر كن . گفتم : طَيِّبة چيست ؟\r\nدر اين حال از نظرم غايب شد . فرداى آن روز هم به همان مكان آمدم و در آن جا خوابيدم . همان شخص در خوابم آمد و گفت : بَّرة ( نيكو ) را حفر كن . گفتم : بّرة چيست ؟ اما اين بار هم چيزى نگفت و از نظرم ناپديد شد . روز بعد آمدم و در همان جا خوابيدم . همان شخص در خوابم آمد و گفت :\r\n\r\n\r\n","description":"","footnote":"\r\n( 1 ) . تاريخ يعقوبى ، ج 1 ، ص 244 .\r\n( 2 ) . قريش ( 106 ) ، 1 - 4 .\r\n( 3 ) . همان ، ص 242 - 244 .\r\n( 4 ) . سيرهء ابن اسحاق ، ج 1 ، ص 116 .\r\n","page_name":" 122 ","page_number":122},
  {"content":"\r\n\r\nمضنونه ( گرانبها ) را حفر كن . گفتم : مضنونه چيست ؟ جوابى نداد و از نظرم غايب شد .\r\nفرداى آن روز به خوابگاهم آمدم و خوابيدم . باز در خوابم آمد و گفت : زمزم را حفر كن . گفتم :\r\nزمزم چيست ؟ گفت : آبى است كه هيچ‌گاه تمام نمىشود و بدبو نمىگردد و حاجيان زيادى را سيراب مىكند و اين آب در جايى است كه كلاغ سفيد بال به آن نوك مىزند و در آن‌جا لانهء مورچه‌ها است .\r\nپس از آن كه منزلت و جايگاه زمزم برايش روشن شد و دانست كه رؤيايش صادقه است ، كلنگ خويش را برداشت و در حالى كه تنها فرزندش ، حارث بن عبدالمطلَّب به همراهش بود به مكان مشخص شده رفت و شروع به حفّارى نمود .\r\nهنگام حفر چاه ، عبدالمطلّب به سنگ‌هايى برخورد كرد كه چاه را با آن پر كرده بودند . به اين ترتيب قريشىها فهميدند كه عبدالمطلب به محل چاه آگاهى يافته است ؛ براى همين نزد وى آمدند و گفتند : اى عبدالمطلَّب ! اين چاه پدرمان اسماعيل است و ما هم در آن حقى داريم . بايد كه ما را هم با خويش شريك گردانى . او گفت : من از پيش خود اقدام به اين كار نكرده‌ام ، بلكه بدان مأمور شده‌ام . و كسى را در حفر چاه به همكارى نگرفت .\r\n\r\n","description":"","footnote":"","page_name":" 123 ","page_number":123},
  {"content":"\r\n\r\n\r\nفصل دوم‌زندگى پيامبر اكرم صلى الله عليه و آله تا قبل از بعثت\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n\r\nايمان عبدالمطلب\r\nمسعودى مىگويد : مردم در ايمان عبدالمطلّب اختلاف نموده‌اند . بعضى مىگويند كه عبدالمطلب و ديگر آباء و اجداد نبى اكرم صلى الله عليه و آله مشرك بوده‌اند ، مگر آنهايى كه ايمانشان صحيح بوده است . برخى بر اين عقيده‌اند كه عبدالمطلب مؤمن و موحّد بوده و هيچ گاه به خداوند عزّوجلّ شرك نورزيده است .\r\nهم‌چنين هيچ كدام از آباء و اجداد نبى اكرم صلى الله عليه و آله مشرك نبوده‌اند و از اصلاب طاهره به نسل‌هاى بعدى منتقل شده است .\r\nعبدالمطلّب به فرزندانش وصيت مىكرد كه صلهء أرحام و اطعام مستمندان را انجام دهند و آنها را به انجام كارهايى كه براى روز معاد مفيد باشد ، ترغيب مىكرد و به ابوطالب در مورد نگهدارى از نبى اكرم صلى الله عليه و آله خيلى سفارش كرد . « 1 »\r\nصدوق در كتاب خصال ، از امام صادق عليه السلام نقل مىكند : نبى اكرم صلى الله عليه و آله به على عليه السلام فرمود :\r\nعبدالمطلب پنج سنت را در جاهليت اجرا كرد كه خداوند همان را در اسلام مقرر فرمود : او زن پدر را بر فرزندانش حرام كرد و خداوند هم فرمود :\r\n« وَلا تَنْكِحُوا ما نَكَحَ آباؤُكُمْ مِنَ النِّساءِ » « 2 » ؛\r\nبا زن‌هايى كه در نكاح پدرانتان بوده‌اند ، نكاح نكنيد .\r\nاو گنجى را يافت « 3 » و خمس آن را صدقه داد و خداوند عزَّوجّل هم فرمود :\r\n« وَاعْلَمُوا أَنَّما غَنِمْتُمْ مِنْ شَيْءٍ فَأَنَّ للَّهِ خُمُسَهُ » « 4 » ؛\r\nبدانيد كه آنچه غنيمت به دست مىآوريد ، يك پنجم از آن خدا است .\r\n\r\n\r\n","description":"","footnote":"\r\n( 1 ) . مروج‌الذهب ، ج 2 ، ص 103 و 108 .\r\n( 2 ) . نساء ( 4 ) ، 22 .\r\n( 3 ) . ممكن است منظور همان اشيايى باشد كه‌جُرهم ازهداياى كعبه به هنگام پركردن چاه زمزم در آن ريختند .\r\n( 4 ) . انفال ( 8 ) ، 41 .\r\n","page_name":" 125 ","page_number":125},
  {"content":"\r\n\r\nهنگامى كه چاه زمزم را حفر كرد ، آن را سقايةالحاج ( آشاميدنى حاجيان ) ناميد و خداوند هم فرمود :\r\n« أَجَعَلْتُمْ سِقايَةَ الْحاجِّ وَعِمارَةَ الْمَسْجِدِ الْحَرامِ كَمَنْ آمَنَ بِاللَّهِ وَالْيَوْمِ الآْخِرِ » « 1 » ؛\r\nآيا آشاميدنى حاجيان و كليددارى مسجدالحرام را برابر عمل كسى دانسته‌ايد كه به خداوند و روز قيامت ايمان آورده است ؟\r\nعبدالمطلب ديهء قتل يك مرد را يكصد شتر قرار داد كه خداوند همان را در اسلام جارى كرد .\r\nتعداد شوطهاى طواف در ميان قريش نامشخص بود كه عبدالمطلب آن را هفت شوط قرار داد و خداوند همين هفت دور طواف را در اسلام جارى كرد .\r\nاى على ! عبدالمطلب هيچ گاه قمار بازى نكرد و بت‌پرستى ننمود و از گوشت قربانيانى كه به نام بت‌ها ذبح مىشدند ، استفاده نكرد و مىگفت : من بر دين پدرم ، حضرت ابراهيم عليه السلام هستم . « 2 »\r\nشيخ مفيد در اختصاص از عبدالرحمن بن خالد غلام منصور عباسى نقل مىكند : بعضى از فرزندان سليمان بن على عبّاسى نوشته‌اى را با خطِّ عبدالمطلّب نزد من آوردند كه شبيه خطِّ اطفال بود .\r\nدر آن نوشته شده بود : باسمك‌اللهم ، يادداشت طلبكارى عبدالمطلب بن هاشم از اهالى مكه از فلان بن فلان حِمْيرى از اهالى زول « 3 » صنعاء . بر اوست كه هزار درهم نقره خالص كه با آهن وزن شده باشد ، بپردازد و هر گاه كه اين طلبكارى را از او خواست ، اجابت كند . شَهِدَاللّهء والمَلَكان « 4 » . و همين دلالت بر اين مىكند كه ابوطالب به خدا و ملائكه ايمان داشته است .\r\n\r\nفرزندان عبدالمطلب\r\nشيخ صدوق در خصال از امام باقر عليه السلام نقل كرده است : عبدالمطلب داراى نه پسر بود و نذر كرده بود كه اگر دهمين فرزندش هم پسر باشد ، او را قربانى كند ، امّا پس از آن‌كه عبداللّه متولد و بزرگ شد ،\r\n\r\n\r\n","description":"","footnote":"\r\n( 1 ) . توبه ( 9 ) ، 19 .\r\n( 2 ) . خصال ، ص 312 .\r\n( 3 ) . اسم مكانى است در يمن كه به خط عبدالمطلب بن هاشم شناخته شده است ؛ « معجم‌البلدان » .\r\n( 4 ) . اختصاص ، ص 123 . اين مطلب را ابن نديم در الفهرست نقل كرده است و در انتساب كتاب خصال به شيخ مفيد ترديد است .\r\n","page_name":" 126 ","page_number":126},
  {"content":"\r\n\r\nنتوانست او را قربانى كند ؛ زيرا رسول‌الله صلى الله عليه و آله در صلب او بود . بنابر اين بين او و ده شتر قرعه زد ؛ اما قرعه به نام عبدالله افتاد . سپس ده شتر ديگر به آن شترها اضافه كرد و قرعه زد كه باز هم قرعه به نام عبدالله افتاد و هم‌چنين ده تا ده به شترها اضافه مىكرد و قرعه مىزد تا اين‌كه تعداد شترها به صد نفر رسيد و قرعه به نام شترها افتاد . عبدالمطلب گفت : با خدايم به انصاف رفتار نكردم و براى همين سه بار قرعه را تكرار كرد كه در هر بار قرعه به نام شترها افتاد و آن‌گاه گفت : الان دانستم كه خدايم به اين عمل من راضى است و شترها را قربانى كرد . « 1 »\r\n\r\nازدواج مبارك\r\nيعقوبى مىنويسد : بيست سال پس از حفر زمزم و يك سال پس از فديه دادن براى عبدالله ، ازدواج مبارك عبدالله و آمنه رخ داد و در آن هنگام آمنه دختر وهب چهارده ساله بود . « 2 »\r\nابن اسحاق مىنويسد : عبدالمطلب فرزندش عبدالله را به خانهء وهب بن عبد مناف بن زهره كه در آن ايام از بزرگان بنى زهره به شمار مىرفت ، برد و دخترش آمنه را براى پسرش عبدالله خواستگارى كرد . آمنه از بهترين زنان قريش از جهت شرافت و جايگاه خانوادگى بود . عبدالمطلب او را به تزويج عبدالله در آورد و مراسم زفاف در خانهء عبدالمطلب انجام شد و آمنه به رسول‌الله صلى الله عليه و آله حامله شد . « 3 »\r\n\r\nولادت مبارك\r\nمادرش در ايام تشريق در جمرهء وسطى كه عبدالله در آن جا استقرار داشت ، به وى حامله شد و او را در شِعب ابى طالب در منزل محمد بن يوسف در گوشه سمت چپ آن به دنيا آورد . بعدها خيزران آن مكان را خريد و به مسجدى تبديل كرد كه مردم در آن نماز مىخوانند . « 4 » و در حال حاضر به « مكتبة مكة المكرمة » تبديل شده است .\r\n\r\n\r\n","description":"","footnote":"\r\n( 1 ) . الخصال ، ص 156 و كتاب من لايحضره‌الفقيه ، ج 3 ، ص 89 . از حماد بن عيسى از حريز از كسى كه او را خبر داده است . اين روايت مرسل است و محقق غفارى بر اين حديث و غير آن ايراد گرفته است .\r\n( 2 ) . تاريخ يعقوبى ، ج 2 ، ص 9 .\r\n( 3 ) . سيرهء ابن اسحاق ، ج 1 ، ص 165 .\r\n( 4 ) . اصول كافى ، ج 1 ، ص 439 و تاريخ مسعودى ، ج 2 ، ص 174 .\r\n","page_name":" 127 ","page_number":127},
  {"content":"\r\n\r\nو مجلسى از كتاب حدائق‌الرياض و التواريخ‌الشرعية شيخ مفيد نقل كرده است كه ميلاد رسول‌اللّه صلى الله عليه و آله در هنگام طلوع فجر روز جمعه ، هفدهم ربيع‌الاول سال عام‌الفيل بوده است . « 1 » طبرى مىنويسد : آن حضرت در طلوع خورشيد جمعه ، در هفدهم ربيع‌الاول عام‌الفيل متولد شده است و در آن هنگام سى و چهار سال از زمان پادشاهى انوشيروان مىگذشت . « 2 »\r\nسيد بن طاووس در اقبال مىنويسد : بسيارى از علمايى كه بدان‌ها مراجعه كرديم ، قائل بودند كه ميلاد آن حضرت صلى الله عليه و آله در طلوع فجر هفدهم ربيع الاول سال عام‌الفيل بوده است . « 3 »\r\nبراى همين علّامه مجلسى قدس سره مىنويسد : بدانيد كه اماميه به استنثاى عدهء بسيار كمى ، اتفاق نظر دارند بر اين كه ولادت آن حضرت صلى الله عليه و آله در هفدهم ربيع الاول بوده است و بيشتر اهل سنت بر اين عقيده‌اند كه ولادت آن حضرت در دوازدهم اين ماه بوده است و مرحوم كلينى رحمه الله نيز همين قول را اختيار كرده است . « 4 »\r\n\r\nجايگاه مولود در نگاه جدّ و عمويش\r\nابن اسحاق مىگويد : هنگامى كه مادرش آن حضرت را به دنيا آورد فرستاده‌اى را نزد جدّش عبدالمطلب فرستاد تا به او بگويد كه فرزندت متولد شده است و براى ديدنش تشريف بياور .\r\n\r\n\r\n","description":"","footnote":"\r\n( 1 ) . بحارالانوار ، ج 15 ، ص 251 .\r\n( 2 ) . اعلام‌الورى ، ج 1 ، ص 42 .\r\n( 3 ) . اقبال الاعمال ، ج 3 ، ص 121 .\r\n( 4 ) . بحارالانوار ، ج 15 ، ص 248 . إربلى در كشف الغمه ، ج 1 ، ص 15 ، هم به اختلاف در تاريخ ولادت اشاره كرده و نوشته است : به نظر من بروز اختلاف ساده و قابل قبول است ، زيرا عرب‌هاى جاهلى بىسواد بوده‌اند و با ثبت تاريخ ولادت فرزندانشان آشنا نبودند و از طرفى شأن و مقام او را در آينده نمىدانسته‌اند و در صدد ضبط تاريخ ولادت آن حضرت نبوده‌اند ، اما اختلافشان در تاريخ وفات آن حضرت عجيب است ! چنان‌كه اختلافشان در اذان و اقامه عجيب است . البته در مورد اذان و اقامه ممكن است هر قومى ادّعا كنند كه از نبى اكرم صلى الله عليه و آله اين‌چنين روايت شده است ، ولى روز وفات آن حضرت چيزى است كه بايد معلوم و مشخص باشد .\r\nسيد جعفر مرتضى اين كلام إربلّى را در الصحيح نقل كرده و آن‌گاه در حاشيه‌اش گفته است : عجيب‌تر از آن اين است كه آنها در بسيارى از امورى كه سال‌ها هر روز آن را تكرار مىكرده‌اند ، اختلاف دارند و حتى در مورد وضو و نماز كه روزانه پنج مرتبه آن را همراه نبى اكرم صلى الله عليه و آله به جاى مىآوردند روايات متناقض نقل مىكنند . الصحيح ، ج 1 ، ص 8 به نقل از صحيح بخارى ، ج 6 ، ص 90 و 93 و مسند احمد ، ج 5 ، ص 10 و 12 و السنن‌الكبرى از بيهقى ، ج 2 ، ص 37 و 54 به نقل از صحيحين .\r\n","page_name":" 128 ","page_number":128},
  {"content":"\r\n\r\nعبدالمطلب به ملاقاتش آمد و مولود را مورد ملاطفت قرار داد . سپس او را در بغل گرفت و به داخل كعبه رفت و در آن‌جا به خاطر اين نعمت به شكر و سپاس‌گزارى از خداى متعال پرداخت . « 1 »\r\nمرحوم كلينى با سندى از امام صادق عليه السلام روايت مىكند كه وقتى آمنه به درد زايمان مبتلا شد ، فاطمهء بنت اسد ، همسر ابوطالب نزد وى آمد و پيش او ماند تا آن كه زايمان كرد و راحت شد . در اين حال يكى از آنها به ديگرى گفت : آيا آنچه را كه من مىبينم ، تو هم مىبينى ؟ او گفت : چه مىبينى ؟\r\nگفت : اين نورى كه بين مغرب و مشرق درخشيده است . پس از آن ابوطالب آمد و فاطمه برايش از نورى كه ديده بود ، تعريف كرد .\r\nابوطالب گفت : آگاه باش كه به زودى فرزندى را به دنيا مىآورى كه وصّى اين مولود خواهد بود . « 2 »\r\n\r\nوفات عبداللّه\r\nيعقوبى از امام صادق عليه السلام روايت مىكند : « عبدالله دو ماه پس از تولد حضرت محمد صلى الله عليه و آله وفات كرده است » . سپس مىگويد : بعضى گفته‌اند كه او قبل از تولدش وفات كرده و اين صحيح نيست ، زيرا اجماع بر اين است كه وى بعد از تولدش وفات كرده است ! ديگران گفته‌اند كه وى يك سال بعد از ميلاد وفات كرده است و محل وفاتش در شهر مدينه و در خانه‌اى معروف به خانهء نابغه رخ داده است و در اين حال در ميان دايىهايش از بنى نجار به سر مىبرده است . « 3 »\r\nاز افراد معروفى كه گفته‌اند عبدالله قبل از ولادت حضرت محمد صلى الله عليه و آله وفات كرده است ؛ ابن اسحاق است . چنان‌كه در سيرهء ابن هشام و طبرى و طبرسى به نقل از وى آمده است كه عبدالله پس از مدت كوتاهى وفات كرد در حالى كه مادر رسول‌الله صلى الله عليه و آله حامله بود . « 4 »\r\nفرد ديگر واقدى مىباشد و طبرى به نقل از او از زهرى روايت كرده است : عبدالمطلّب ، عبدالله را براى آوردن مقدارى خرما به مدينه فرستاد و او در همان‌جا فوت كرد . پس از آن‌كه مراجعت عبدالله\r\n\r\n\r\n","description":"","footnote":"\r\n( 1 ) . سيرهء ابن اسحاق ، ج 1 ، ص 168 - 169 ؛ تفسير قمى ، ص 349 ، و كمال الدين ، ج 1 ، ص 196 ، و أَمالى شيخ طوسى ، ص 171 و الخرائج و الجرائح ، ج 1 ، ص 69 - 71 ، حديث 129 ، و مناقب حلبى ، ج 1 ، ص 30 .\r\n( 2 ) . روضةالكافى ، ص 302 . و مثل همين مطلب را با سندى ديگر ابن شهر آشوب در مناقب ، ج 1 ، ص 23 نقل كرده است .\r\n( 3 ) . تاريخ يعقوبى ، ج 2 ، ص 10 .\r\n( 4 ) . سيرهء ابن اسحاق ، ج 1 ، ص 167 و تاريخ طبرى ، ج 2 ، ص 165 و إِعلام الورى ، ج 1 ، ص 52 .\r\n","page_name":" 129 ","page_number":129},
  {"content":"\r\n\r\nبه درازا كشيد ، عبدالمطلب فرزندش حارث را به دنبال وى فرستاد كه حارث متوجه فوت برادرش شد . سپس واقدى مىگويد : آنچه كه براى ما ثابت شده اين است كه عبدالله بن عبدالمطلب به همراه كاروانى از قريش از شام برمىگشت و در مدينه منزل كرد در حالى كه عبدالله مريض بود . او در نزد اقوامش ماند و پس از مدتى وفات كرد و در خانهء كوچكى كه متعلق به نابغه بود به خاك سپرده شد و در اين باره اصحاب ما اختلافى ندارند . « 1 »\r\nشايد يعقوبى با ادعاى اجماع مىخواهد كه عدم اختلاف در وفات عبدالله پس از تولد فرزندش را اثبات كند ، به خصوص كه چنين خبرى را از امام صادق عليه السلام در مقابل خويش مىبيند و بر خود لازم مىداند كه از قول امام صادق عليه السلام دفاع كند ، اگر چه با ادعاى اجماع بر عدم خلاف در اين مطلب باشد .\r\nكلينى هم با يعقوبى در اين امر موافق است بدون اين كه آن را به امام صادق عليه السلام نسبت دهد و مىگويد : پدرش عبدالله در مدينه در ميان دايىهايى خويش فوت كرد ، در حالى كه محمد صلى الله عليه و آله دو ماهه بود . « 2 » او روايت يعقوبى را به خاطر مرسله بودنش ذكر نكرده يا از آن مطلّع نشده است .\r\nاما مسعودى عقيدهء ابن اسحاق و واقدى را پذيرفته و گفته است : پدرش در شام به سر مىبرد كه مريض شد و به سوى مدينه آمد و در آن جا فوت كرد و در اين هنگام مادر رسول‌اللّه به وى حامله بود .\r\nسپس مىگويد : بعضى گفته‌اند كه عبدالله يك ماه بعد از ولادت نبى اكرم صلى الله عليه و آله وفات كرده است و بعضى ديگر گفته كه او دو سال بعد از ولادت فرزندش وفات كرده است . « 3 »\r\nاما آنچه كه روايت ابن اسحاق در مورد وفات عبدالله قبل از ميلاد رسول‌الله صلى الله عليه و آله را تأييد مىكند ، اين است كه به هيچ خبر يا اثرى از عبدالله در هنگام ميلاد رسول‌الله دست نمىيابيم ، بلكه جدش عبدالمطلب را مىبينيم كه به دنبال يافتن دايه‌اى براى وى بوده است .\r\n\r\nدوران شيرخوارگى نبى اكرم صلى الله عليه و آله\r\nمجلسى از كازرونى در المنتقى از بَّرهء خُزاعيه نقل مىكند : اوّلين كسى كه رسول‌الله صلى الله عليه و آله را شير داد ،\r\n\r\n\r\n","description":"","footnote":"\r\n( 1 ) . تاريخ طبرى ، ج 2 ، ص 165 و 246 و در ص 165 مىگويد : امّا هشام كلبى گفته است : عبدالله پس از آن‌كه رسول‌الله 28 ماهه شد ، درگذشت . قابل ذكر است كه خانه‌اى كه پدر نبى اكرم صلى الله عليه و آله در آن به خاك سپرده شد تا سال 1390 ه . برپا بود و سپس در هنگام توسعه مسجدالنبى صلى الله عليه و آله تخريب شد و اثرى از آن باقى نماند .\r\n( 2 ) . اصول كافى ، ج 1 ، ص 439 .\r\n( 3 ) . مروج‌الذهب ، ج 2 ، ص 274 .\r\n","page_name":" 130 ","page_number":130},
  {"content":"\r\n\r\nثُويبَه ، كنيز ابولهب ، بوده است . ثُويبه نوزادى به نام مسروح داشت و قبل از آن‌كه نبى اكرم صلى الله عليه و آله به حليمهء سعديه سپرده شود ، چند روزى وى را شير داده بود . وى به حمرة بن عبدالمطلب و بعد از او ابوسلمة بن عبدالأسد مخزومى را شير داده بود .\r\nهنگامى كه ثُويبه نزد رسول‌الله صلى الله عليه و آله مىآمد ، آن حضرت او را اكرام مىكرد . بعد از هجرت نيز براى او هديه و صلة مىفرستاد . اين زن اسلام آورد و بعد از فتح خيبر فوت كرد . « 1 »\r\nمرحوم كلينى در فروع كافى از امام صادق عليه السلام روايت مىكند روزى حضرت على عليه السلام دختر حمرة را به رسول‌اللّه پيشنهاد كرد . رسول‌الله صلى الله عليه و آله در جواب فرمود : آيا نمىدانى كه او برادرزادهء رضاعىام مىباشد . سپس امام صادق عليه السلام فرمود : رسول‌الله صلى الله عليه و آله و عمويش حمرة از يك زن شيرخورده بودند . « 2 »\r\nيعقوبى مىنويسد : اولين شيرى را كه رسول‌الله از غير مادرش نوشيد ، شير ثُويبة كنيز ابولهب بود .\r\nهمين زن حمرة بن عبدالمطلب و جعفر بن ابى طالب و ابو سلمة بن عبدالاسد مخزومى را شير داده بود . « 3 »\r\nطبرسى در إعلام الورى مىنويسد : ثُويبه كنيز ابولهب ، چند روزى با شيرى كه از پسرش مسروح داشت ، رسول‌اللّه صلى الله عليه و آله را شير داد و اين زن پس از اسلام آوردن در سال هفتم هجرى در گذشت .\r\nپسرش نيز قبل از وى فوت كرد . او قبل از آن حمرة بن عبدالمطلب را شير داده بود و براى همين دختر حمرة ، برادرزادهء رضاعىاش بود . حمرة چهار سال از رسول‌الله صلى الله عليه و آله بزرگ‌تر بود . « 4 » ابن شهر آشوب هم روايت طبرى را نقل كرده است . « 5 »\r\n\r\nدايگى حليمهء سعديه\r\nابن اسحاق با سندى از عبدالله بن جعفر بن ابىطالب از حليمه ، دختر ابى ذؤيب سعدية ، نقل مىكند :\r\n\r\n\r\n","description":"","footnote":"\r\n( 1 ) . بحارالانوار ، ج 1 ، ص 384 . از كازرونى ، المنتقى فى مولدالمصطفى .\r\n( 2 ) . بحارالانوار ، ج 1 ، ص 340 . از فروع كافى ، ج 2 ، ص 41 - 42 . و مرحوم صدوق آن را در من لايحضره‌الفقيه ، ج 3 ، ص 260 و طوسى آن را در تهذيب ، ج 7 ، ص 292 نقل كرده‌اند و در مفتاح‌الكتب الاربعه ، ج 14 ، ص 340 - 343 نيز آمده است .\r\n( 3 ) . تاريخ يعقوبى ، ج 2 ، ص 9 .\r\n( 4 ) . اعلام الورى ، ج 1 ، ص 45 و گفته شده است كه رسول‌اللّه صلى الله عليه و آله به هنگام فتح مكه از ثويبه و پسرش سؤال كرد كه گفتند : آنها فوت كرده‌اند ، چنان‌كه در استيعاب و الروض الانف و شرح المواهب به اين مطلب اشاره شده است .\r\n( 5 ) . مناقب ، ج 1 ، ص 173 .\r\n","page_name":" 131 ","page_number":131},
  {"content":"\r\n\r\nهمراه همسرم ، حارث بن عبدالعُزّى از بنى هوازن خارج شدم در حالى كه فرزند شيرخوارم عبدالله بن حارث در بغلم بود . همراه ما عده‌اى از زنان بنى سعد بودند كه همگى براى قبول دايگى به مكه آمده بودند و اميد داشتند كه از طرف پدر طفل شيرخوار هدايا و مزدى را دريافت دارند .\r\nدر آن سال همهء سرزمين‌ها و به خصوص منطقه بنى سعد به خشك‌سالىِ سختى مبتلا شده بودند ، در سينه‌هاى من آن قدر شير نبود كه حتى طفل خود را سير كنم ، براى همين شب‌ها از صداى گريهء اطفال نمىتوانستيم بخوابيم . شتر مادهء پيرى هم كه داشتيم ، به اندازهء كافى شير نمىداد و چون ضعيف بود ، نمىتوانستيم بر آن سوار شويم .\r\nدر مكه همهء زنان ، طفلى را براى شير دادن پيدا كردند ، ولى من كسى را پيدا نكرده بودم . چون رسول‌اللّه صلى الله عليه و آله يتيم بود ، زنان از پذيرفتن وى خوددارى كرده بودند . در اين حال به همسرم گفتم : من دوست ندارم كه بدون طفل برگردم ، چون از زنان ديگر خجالت مىكشم . همسرم گفت : اشكالى ندارد .\r\nبرو و يتيم عبدالمطلب را بياور . ان‌شاءالله كه باعث خير و بركت مىگردد .\r\nمن براى آوردنش رفتم . عبدالمطلب از من پرسيد : نامت چيست و از كدام طايفه هستى ؟ گفتم :\r\nحليمه و از طايفه بنى سعد هستم . عبدالمطلب اين را به فال نيك گرفت و گفت : حليمهء سعديه ! حلم و سعادت دو صفت بسيار خوبى هستند كه در هر كسى جمع شوند ، او را كافى است .\r\nپس از آن‌كه او را به محل اسكانمان آوردم و سينه‌هايم را در دهانش گذاردم . آن قدر شير خورد تا سير شد . پس از او برادرش آن قدر شير خورد تا سير شد ! همسرم نيز كه براى دوشيدن ناقه رفته بود ، پستان‌هايش را پر از شير يافته بود و آن قدر شير دوشيده بود كه همهء ما نوشيديم و سير شديم ! همسرم به من گفت : اى حليمه ، عجب طفل با بركتى را به خانه آورده‌اى . من هم گفتم : به خدا قسم كه من همين را آرزو داشته‌ام .\r\nسپس به منزلمان در منطقهء بنى سعد رفتيم و دائماً خير و بركت فراوان الهى را مشاهده مىكرديم .\r\nگوسفندان من به هنگام غروب با شكم‌هاى سير و سينه‌هاى پر شير برمىگشتند ، در حالى كه گوسفندان همسايه‌هايم گرسنه و با سينه‌هاى خشك برمىگشتند . رسول‌الله صلى الله عليه و آله با سرعتى بيش از اطفال ديگر رشد مىكرد و هنوز دو ساله نشده بود كه جسمش قوى و محكم شده بود . پس از دو سالگى و اتمام شيرخوارگىاش او را به مادرش برگردانديم در حالى كه بسيار علاقه‌مند بوديم او را به خاطر خير و بركتش نزد خودمان نگه داريم .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\n\r\nقصهء شكافتن سينه !\r\nخبر شير خوردن نبى اكرم صلى الله عليه و آله از حليمهء سعديه تقريباً از مسلمات تاريخى است . جالب اين است كه در منابع متعددى به قصه‌ى شكافته شدن سينهء آن حضرت در ايام طفوليت اشاره شده است . از جمله :\r\nابن اسحاق از جَهْم بن ابى جَهْم از عبدالله بن جعفر بن ابىطالب از حليمهء سعديه و طبرى آن را از ابن اسحاق نقل كرده است : جَهْم از موالى عبدالله بن جعفر بوده است ؛ اما ابن هشام در سيره‌اش مىگويد : جَهْم از موالىِ حارث بن حاطب جُمَحى بوده است . در اين خبر از قول حليمه آمده است :\r\nچند ماهى كه از بازگشت ما از پيش مادرش مىگذشت ، وى همراه برادرش ، عبدالله بن حارث سعدى مشغول چراندن گوسفندانى در پشت چادر بودند كه ناگهان عبدالله با ترس و اضطراب آمد و گفت : دو مردى كه لباس‌هاى سفيد بر تن داشتند ، برادرم را گرفتند و سينه‌اش را شكافتند و . . . ! من و پدرش با عجله به سوى او رفتيم و ديديم كه در گوشه‌اى ايستاده و رنگ از صورتش پريده است ! به او گفتيم : چه شده است ؟ !\r\nگفت : دو مرد كه لباس‌هاى سفيد بر تن داشتند ، نزد من آمدند و مرا خواباندند و شكمم را شكافتند و از درون آن چيزى را گرفتند و دور انداختند كه نمىدانم چه بود ! « 1 »\r\nشيخ ابوريّه در كتاب ارزشمند أضواءٌ على السنة المحمدية مناقشهء موضوعى جالبى را آورده و تشكيك استادش ، شيخ محمد عبده را نقل كرده است : « آنچه در نظر ما ثابت است اين است كه شيطان ، سلطه‌اى بر بندگان مخلص الهى كه مهم‌ترين آنها انبيا و رسولان الهى هستند ، ندارد ؛ امّا آنچه كه در مورد زايل كردن بهرهء شيطان از قلب نبى اكرم صلى الله عليه و آله آمده است ، از اخبار ظنّى مىباشد ، زيرا خبر واحد است و از آن‌جايى كه موضوع آن مربوط به عالَم غيب مىباشد و ايمان به غيب ، زير مجموعهء عقايد است ، لذا ظن و گمان در آن راهى ندارد . خداوند مىفرمايد :\r\n« انّ الظنَّ لايغنى من الحق شيئاً » ؛\r\nپيروى از ظن و گمان ما را از حق و حقيقت بىنياز نمىكند .\r\nبر طبق اين دستور الهى موظف به قبول مضمون چنين احاديثى در حوزهء عقايد نيستيم » « 2 » .\r\n\r\n\r\n","description":"","footnote":"\r\n( 1 ) . سيرهء ابن اسحاق ، ج 1 ، 171 - 174 و تاريخ طبرى ، ج 2 ، 158 - 160 .\r\n( 2 ) . تفسيرالقرآن الحكيم ، ج 3 ، ص 291 - 292 چنان‌كه در الأضواء ، ص 188 آمده است .\r\n","page_name":" 133 ","page_number":133},
  {"content":"\r\n\r\nشيخ محمد عبده با استناد به قرآن كريم سلطهء شيطان بر بندگان مخلص الهى را نفى مىكند ، در آن‌جا كه خداوند متعال مىفرمايد :\r\n« قالَ رَبِّ بِما أَغْوَيْتَنِي لَأُزَيِّنَنَّ لَهُمْ فِي الأَرْضِ وَلَأُغْوِيَنَّهُمْ أَجْمَعِينَ إِلَّا عِبادَكَ مِنْهُمُ الْمُخْلَصِينَ قالَ هذا صِراطٌ عَلَيَّ مُسْتَقِيمٌ إِنَّ عِبادِي لَيْسَ لَكَ عَلَيْهِمْ سُلْطانٌ إِلَّا مَنِ اتَّبَعَكَ مِنَ الْغاوِينَ » « 1 » ؛\r\nپروردگارا ! چون نااميدم كردى بر روى زمين ( دنيا ) را در نظرشان مىآرايم و همهء آنها را گمراه خواهم كرد ، مگر بندگان پاك و بىآلايش را . فرمود : اين روش راست و درستى است كه بر خود گرفته‌ام كه تو بر بندگان ( خالص ) من تسلط نخواهى يافت مگر اين‌كه گمراهانى از تو پيروى كنند .\r\nشيخ ابوريّه اين آيات را آورده و گفته است : « چگونه عده‌اى كتاب را با سنت ردّ مىكنند و يا چگونه به وسيلهء خبر واحدى كه اگر صحيح باشد ، تنها مفيد ظن است با خبر متواترى كه مفيد يقين است به معارضه بر مىخيزند » ؟ ! « 2 »\r\nكتاب‌هاى سيره و حديث غير اماميه غالباً اين حديث را نقل كرده‌اند . حتى بعضى از صحاح مانند صحيح مسلم اين خبر را آورده‌اند . وى آن را با سندى از أنس بن مالك نقل مىكند . « 3 »\r\nاين قضيه نزد اماميه صحت ندارد و جعلى است . علامه مجلسى هم آن را در بحارالانوار به نقل از كتاب فضائل شاذان بن جبرئيل قمىّ به نقل از شخصى كه او را واقدى مىنامد ، روايت كرده و سپس گفته است : اين خبر را اگر چه قبول نداريم ، چون از طريق مخالفان نقل شده است ، اما آن را به خاطر غرايبى كه دارد نقل كرده‌ايم . « 4 »\r\nچقدر فاصله است بين اين تصويرى كه از نبى اكرم صلى الله عليه و آله ارائه مىشود و تصويرى كه داماد و برادر و سپس وصىاش از وى ارائه مىدهد ، آن‌جا كه در توصيفش مىفرمايد : « هر آينه خداوند از همان ايّام\r\n\r\n\r\n","description":"","footnote":"\r\n( 1 ) . حجر ( 15 ) ، 39 - 42 .\r\n( 2 ) . اضواء ، ص 188 .\r\n( 3 ) . مجمع البيان ، ج 6 ، ص 69 .\r\n( 4 ) . بحارالانوار ، ج 15 ، ص 353 - 357 در حاشيه آن .\r\n","page_name":" 134 ","page_number":134},
  {"content":"\r\n\r\nطفوليتش ، يكى از بزرگ‌ترين فرشتگان را مأمور كرد كه شبانه روز به وى مكارم اخلاق و محاسن آن را تلقين مىكرد . » « 1 »\r\nابن ابى الحديد روايت مىكند كه بعضى از اصحاب امام باقر عليه السلام از او در مورد قول خداوند متعال كه مىفرمايد :\r\n« إِلَّا مَنِ ارْتَضى مِنْ رَسُولٍ فَإِنَّهُ يَسْلُكُ مِنْ بَيْنِ يَدَيْهِ وَمِنْ خَلْفِهِ رَصَداً » « 2 » ؛\r\nمگر رسولى كه برگزيند و بىترديد از پيش رو و پشت سرش مراقبينى مىگمارد ؛ سؤال كردند . در جواب فرمود : « خداوند متعال ملائكه‌اى را موكل انبيايش قرار مىدهد كه از اعمال آنها محافظت مىكنند و تبليغ رسالت را به آنها مىآموزند و خداوند فرشتهء بسيار عظيمى را از وقتى كه نبى اكرم صلى الله عليه و آله از شير گرفته شد ، موكّل وى كرد كه او را به خيرات و مكارم اخلاق راهنمايى مىكرد و او را از شر و اخلاق مكروه باز مىداشت . » « 3 »\r\n\r\nوفات مادر رسول‌اللّه صلى الله عليه و آله\r\nابن اسحاق مىنويسد : رسول‌اللّه صلى الله عليه و آله با مادرش آمنه و جدّش عبدالمطلب در پناه خداوند بود و خدا ، او را به نحو أحسن مورد عنايت قرار مىداد .\r\nسپس از عبدالله بن حزم روايت مىكند : وقتى رسول‌الله صلى الله عليه و آله به شش سالگى رسيد ، آمنه او را براى ديدار دايىهايش از بنى نجّار به يثرب برد ؛ اما هنگام بازگشت به مكه در منزلگاهى به نام ابْواء درگذشت . طبرسى دايى بودن بنى نجار براى رسول‌الله را به اين صورت دانسته است كه مادر عبدالمطلب از بنى نجّار بوده است . « 4 »\r\nهنگامى كه رسول‌اللّه در عمرهء حُديبيه از منطقهء أبواء مىگذشت ، به كنار قبر مادرش رفت و گريست و فرمود : تو به من مهربان بودى ، خدا تو را رحمت كند و گريه كرد . سپس قبرش را اصلاح كرد . در بحارالانوار ، ج 15 ، ص 162 از فصل سوم المنتقى كه در مورد حوادث سال ششم از زندگى\r\n\r\n\r\n","description":"","footnote":"\r\n( 1 ) . نهج‌البلاغه ، خطبهء قاصعه : 192 و مقطع 118 از مَسعدة بن صدقة از امام باقر عليه السلام .\r\n( 2 ) . جن ( 72 ) ، 27 .\r\n( 3 ) . شرح نهج‌البلاغه از ابن ابى الحديد ، ج 13 ، ص 207 و از او در بحارالانوار ، ج 15 ، ص 361 .\r\n( 4 ) . اعلام الورى ، ج 1 ، ص 45 ، چنانچه در سيرهء ابن هشام ، ج 1 ، ص 177 هم آمده است .\r\n","page_name":" 135 ","page_number":135},
  {"content":"\r\n\r\nرسول‌الله صلى الله عليه و آله است به اين مطلب اشاره شده است . مسلم در صحيح خود ، زيارت رسول‌اللّه صلى الله عليه و آله را چنين بيان مىكند : « همانا از خدايم اجازه خواستم كه به زيارت قبر مادرم بروم و اجازه داه شدم و شما به زيارت قبور برويد كه شما را به ياد مرگ مىاندازد » . « 1 »\r\nپس از آن كه رسول‌الله صلى الله عليه و آله از طرف پدر و مادر يتيم شد ، محبت و دلسوزى عبدالمطلّب نسبت به وى بيشتر شد . به عنوان مثال در كنار كعبه براى عبدالمطلّب زيراندازى پهن مىشد كه به احترام وى هيچ كس بر آن نمىنشست ، امّا رسول‌اللّه صلى الله عليه و آله كه طفلى بيش نبود مىآمد و بر جايگاه عبدالمطلّب مىنشست ! اين امر بر عموهايش گران مىآمد ، براى همين او را نگه مىداشتند تا چنين كارى نكند ، ولى عبدالمطلّب به آنها مىگفت : فرزندم را آزاد بگذاريد . به خدا قسم كه او داراى شأن و مقام بزرگى است ! روزى خواهد آمد كه او بزرگ شما است . من عزت و سربلندىاش را بر همه مىبينم . « 2 »\r\nسپس او را نزد خود مىبرد و در كنار خود مىنشانيد و او را مىبوسيد و مىگفت : هيچ‌گاه كسى را از او خوشبوتر و پاك‌تر نديدم ! آن‌گاه او را بر دوش خود سوار مىكرد و هفت دور طواف مىداد . اين رفتار وى ادامه داشت تا اين‌كه وفات كرد .\r\nهنگامى كه او در آستانهء مرگ قرار گرفت ، به ابوطالب گفت : اى ابوطالب ! مواظب باش كه محمد در نظر تو همانند جگر گوشه‌ات باشد . من در ميان همهء فرزندانم تو را برگزيده‌ام ، زيرا كه تو و پدرش از يك مادر بوديد .\r\nاى ابوطالب ! اگر ايام او را درك مىكردم ، هر آينه از بصيرترين و آگاه‌ترين مردم نسبت به امر وى بودم . اگر توانستى از او پيروى كنى ، اين كار را انجام بده و او را با دست و زبان و اموالت يارى كن . به خدا قسم كه او به زودى بر شما سرورى خواهد يافت و به مقامى دست خواهد يافت كه هيچ يك از پدرانم بدان نرسيده‌اند .\r\nاى ابوطالب ! هيچ يك از پدرانت را نمىشناسم كه پدر و مادرش اين‌چنين فوت كرده باشند ، لذا تنهايىاش را به خوبى درك كن .\r\n\r\n\r\n","description":"","footnote":"\r\n( 1 ) . صحيح مسلم ، ج 2 ، ص 671 و 679 ؛ طبرسى هم اين مطلب را از او در اعلام الورى ، ج 1 ، ص 593 نقل كرده است و هم‌چنين إربلى در كشف الغمة ، ج 1 ، ص 16 بدان اشاره كرده است .\r\n( 2 ) . اصول كافى ، ج 1 ، ص 448 ؛ تاريخ يعقوبى ، ج 2 ، ص 9 .\r\n","page_name":" 136 ","page_number":136},
  {"content":"\r\n\r\nآن‌گاه گفت : آيا وصيتم را قبول كردى ؟ گفت : بله . و خداوند را بر اين امر گواه مىگيرم .\r\nعبدالمطلب گفت : دستت را بده . آن‌گاه دست محمد صلى الله عليه و آله را در دست ابوطالب گذاشت و گفت :\r\nحالا با خيال آسوده مىميرم ! او دائماً رسول‌الله صلى الله عليه و آله را مىبوسيد و مىگفت : شهادت مىدهم كه تا به حال هيچ يك از فرزندانم را نبوسيده‌ام كه خوشبوتر و زيباتر از تو باشد و سپس جان به جان آفرين تسليم كرد . در اين زمان رسول‌الله صلى الله عليه و آله هشت ساله بود . « 1 » كلينى در كافى همين مطلب را آورده است . « 2 »\r\nپس از آن ، ابوطالب هيچ لحظه‌اى از شب يا روز او را از خود جدا نمىكرد حتى او پيامبر صلى الله عليه و آله را در كنار خويش مىخوابانيد و در مورد نگهدارىاش به هيچ كس اطمينان نمىكرد . « 3 »\r\n\r\nاوّلين سفر نبى اكرم صلى الله عليه و آله به شام\r\nمرحوم صدوق در إكمال‌الدين با سندى از ابن عباس از پدرش عباس فرزند عبدالمطلب از ابوطالب نقل مىكند : در سال هشتم ولادت پيامبر اكرم صلى الله عليه و آله براى تجارت به سوى شام آماده شدم . در اين هنگام هوا بسيار گرم بود . هنگامى كه مىخواستم حركت كنم ، بعضى از اقوام از من سؤال كردند كه با محمّد چه مىكنى و او را به چه كسى مىسپارى ؟\r\nگفتم : نمىخواهم او را نزد كسى بگذارم ، بلكه همراه خود مىبرم . گفتند : او كم سنّ و سال است و چطور مىخواهى او را در اين هواى گرم با خود ببرى ؟\r\nگفتم : به خدا قسم ، او را هرگز از خودم جدا نمىكنم . مركبى براى او تهيه كردم و در ضمن ، پارچه‌هايى از كتان براى او در نظر گرفتم . كاروان ما مركب‌هاى زيادى داشت و به خدا قسم ، شترى كه محمد صلى الله عليه و آله بر آن سوار بود در جلوى من حركت مىكرد و آن قدر سريع مىرفت كه از همه جلو مىزد . هنگامى كه گرماى هوا شديد مىشد ، يك تكه ابر كه همانند برف سفيد بود ، بر بالاى سرش قرار مىگرفت و همراه او سير مىكرد و از او جدا نمىشد . « 4 »\r\n\r\n\r\n","description":"","footnote":"\r\n( 1 ) . مجلسى از كازرونى در المنتقى نقل مىكند كه عبدالمطلّب در 82 سالگى فوت كرد و ام أيمن مىگفت : رسول‌اللّه صلى الله عليه و آله را ديدم كه كنار پاهاى عبدالمطلّب اشك مىريخت . از رسول‌اللّه سؤال شد : آيا مرگ عبدالمطلّب را بخاطر دارى ؟ فرمود : بله ، من در آن هنگام هشت ساله بودم . بحارالانوار ، ج 15 ، ص 162 به نقل از المنتقى ، فصل سوم و اين مطلب را از العُددالقويه نقل كرده و اضافه نموده است : عبدالمطلّب در قبرستان حجُون به خاك سپرده شد .\r\n( 2 ) . اصول كافى ، ج 1 ، ص 439 .\r\n( 3 ) . سيرهء ابن هشام ، ج 1 ، ص 178 ؛ تهذيب‌السيرة ، ص 41 .\r\n( 4 ) . إكمال‌الدين ، ص 178 و الخرائج و الجرائح ، ج 1 ، ص 71 ، حديث 130 و بحارالانوار ، ج 15 ، ص 214 .\r\n","page_name":" 137 ","page_number":137},
  {"content":"\r\n\r\nدر روايتى از ابن عباس از ابوطالب آمده است : هنگامى كه به بُصراى شام « 1 » نزديك شديم ، به صومعه‌اى رسيديم و زير درخت بزرگى كه نزديك به دير تَرسا بود ، فرود آمديم . اين درخت كم شاخه و بدون ميوه بود و قافله‌ها زير سايهء آن اقامت مىكردند . هنگامى كه بَحيراى تَرسا « 2 » ما را ديد ، غذايى تهيه كرد و پيش ما آمد و آن را با هم خورديم .\r\nسپس به پيامبر صلى الله عليه و آله گفت : پسركم ! در مورد سه چيز از تو سؤال مىكنم و تو را به لات و عزّى قسم مىدهم كه درست جواب را بدهى . رسول‌الله صلى الله عليه و آله فرمود : مرا به اين دو بت قسم مَده ! به خدا قسم كه آنها مبغوض‌ترين چيزها نزد من هستند . آنها دو بت سنگى مىباشند و ارزشى ندارند .\r\nبَحيرا گفت : اين يك نشانه . سپس گفت : پس تو را به خدا به پرسش‌هايم پاسخ بده . رسول‌الله صلى الله عليه و آله گفت : هر چه مىخواهى سؤال كن . به درستى تو مرا به خدايم قسم دادى كه هيچ چيزى شبيه او نيست .\r\nبَحيرا گفت : مرا از خواب و بيدارى و كارها و شغل‌هايت آگاه كن . رسول‌الله صلى الله عليه و آله او را از تمام اين مطالب آگاه كرد و تمام آنها موافق با آن چيزهايى بودند كه بحيرا در كتاب‌ها يافته بود . پس بحيرا به دست و پاى او افتاد و همواره دست‌ها و پاهايش را مىبوسيد و مىگفت : تو دعوت ابراهيم و بشارت عيسى هستى . تو مقدس و از پليدىهاى جاهليت پاك هستى .\r\nسپس متوجه من شد و گفت : چه نسبتى با اين پسر دارى كه اصلًا از او جدا نمىشوى ؟ ابوطالب مىگويد كه گفتم : او پسرم است . بَحيرا گفت : او پسرت نيست و نبايد كه پدر و مادرش در قيد حيات باشند . گفتم : او برادرزاده‌ام است و پدرش در حالى كه مادرش به وى حامله بود درگذشت و مادرش در شش سالگى وى وفات كرد . گفت : حالا راست گفتى و همين‌طور است . من به تو سفارش مىكنم كه فوراً او را به وطنش بازگردانى ، زيرا يهوديان بيشتر از اين ، صفات او را مىدانند و به وى صدمه مىزنند ! ابوطالب مىگويد كه گفتم : هرگز ، خداوند هيچ گاه او را وا نمىگذارد !\r\n\r\n\r\n","description":"","footnote":"\r\n( 1 ) . بُصرى همان شهر حوران است كه بدون جنگ در پنج روز باقى مانده از ربيع‌الاول سال سيزدهم هجرى فتح شد . و اين اولين شهر شام بود كه فتح گرديد و رسول‌الله صلى الله عليه و آله دوبار به آن‌جا رفت كه اين اولين بار بوده است .\r\n( 2 ) . مسعودى در مروج‌الذهب ، ج 2 ، ص 102 ، او را از قبيلهء عبد قيس از عرب‌هاى شام دانسته است و اسم او را به فتح باء و كسر حاء ضبط كرده است .\r\n","page_name":" 138 ","page_number":138},
  {"content":"\r\n\r\n\r\nعنايت‌هاى خداوند به نبى اكرم صلى الله عليه و آله\r\nشريف رضى در نهج‌البلاغه از على عليه السلام نقل مىكند كه در توصيف رسول‌الله صلى الله عليه و آله فرمود :\r\n« وَ لَقَدْ قَرَنَ اللّهُ بِهِ مِنْ لَدنْ كَانَ فَطيماً أَعْظَمُ مَلِكٍ مِنْ مَلائِكَتِهِ ، يَسْلُكْ بِهِ طَريقَ المَكَارِمِ وَمَحَاسِنِ اخْلاقِ العالَمِ لَيْلَهُ وَ نَهَارَهُ » « 1 » ، خداوند از همان هنگامى كه نبى اكرم صلى الله عليه و آله طفل شيرخوارى بود ، يكى از بزرگ‌ترين فرشتگان خويش را مأمور محافظت از وى كرد كه او را در تمام اوقات شبانه‌روز به سوى كسب نيكىها و اخلاق پسنديده سوق مىداد .\r\nابن ابى الحديد در شرح اين توصيف روايت مىكند كه بعضى از اصحاب امام باقر عليه السلام از او در مورد قول خداوند متعال كه مىفرمايد :\r\n« إِلَّا مَنِ ارْتَضى مِنْ رَسُولٍ فَإِنَّهُ يَسْلُكُ مِنْ بَيْنِ يَدَيْهِ وَمِنْ خَلْفِهِ رَصَداً » « 2 » ؛\r\nجز پيامبرى را كه از او خشنود باشد و بىترديد از پيش رو و پشت سرش مراقبينى مىگمارد .\r\nسؤال كردند . آن حضرت فرمود : خداوند فرشتگانى را موكل بر پيامبرانش مىكند كه از اعمالشان محافظت و آنها را در تبليغ رسالتشان كمك و يارى مىكنند . فرشتهء بزرگى از هنگامى كه محمد صلى الله عليه و آله از شير گرفته شد ، موكل وى گرديد كه او را به خيرات و مكارم اخلاق راهنمايى كرده و او را از شر و اخلاق سوء باز مىداشت .\r\nابن اسحاق مىگويد : رسول‌الله در حالى دوران جوانىاش را گذرانيد ، خداوند او را از آلودگى به زشتىهاى جاهليت حفظ مىكرد ، زيرا مىخواست كه او را به رسالت برگزيند و هنگامى كه دوران جوانىاش را گذرانيد ، به با مروّت‌ترين و خوش اخلاق‌ترين و كريم‌ترين و صبورترين و راستگوترين و امانتدارترين فرد قريش تبديل شده بود و در ميان قومش به لقب « امين » معروف شد . او از فحشا و اخلاق‌هاى زشتى كه مردان به آن مبتلا بودند ، پاك بود و خداوند براى تكريم و تنزيه وى همهء صفات خوب را در وى جمع كرده بود . « 3 »\r\n\r\n\r\n","description":"","footnote":"\r\n( 1 ) . نهج‌البلاغه ، خطبهء قاصعه ، ص 192 .\r\n( 2 ) . جن ( 72 ) ، 27 .\r\n( 3 ) . سيرهء ابن اسحاق ، ج 1 ، ص 194 .\r\n","page_name":" 139 ","page_number":139},
  {"content":"\r\n\r\n\r\nولادت على عليه السلام\r\nكلينى در اصول كافى مىنويسد : « اميرالمؤمنين عليه السلام در سال سىام عام‌الفيل متولد شد . » « 1 »\r\nشريف رضى در خصائص الائمة مىنويسد : « حضرت على عليه السلام در سيزدهم رجب سال سىام عام‌الفيل در بيت‌الحرام متولد شد . » « 2 »\r\nاستاد او شيخ مفيد در الارشاد مىنويسد : « حضرت على عليه السلام در روز جمعه ، سيزدهم ماه رجب سال سىام عام‌الفيل در مكه و در بيت‌الحرام متولد شد و هيچ مولودى قبل يا بعد از او در بيت‌اللّه الحرام به دنيا نيامده است و اين به خاطر اكرام آن حضرت و تعظيم مقام او از سوى خداوند متعال بوده است . » « 3 » مسعودى در مروج‌الذهب مىگويد : « ولادت آن حضرت در كعبه بوده است . . . . » . « 4 » حسن بن محمد قمى در كتاب تاريخ قم كه آن را در سال 378 براى صاحب بن عباد تأليف كرده ، گفته است :\r\n« آن حضرت در سال سىام عام‌الفيل و بنا به روايتى در سال بيست و هشتم عامل الفيل در كعبه متولد شده است . » « 5 »\r\nشيخ طوسى مصدر قول اخير را در كتاب مصباح‌المتهجد آشكار مىكند و مىگويد : « از عتّاب بن أسيد نقل شده : حضرت على عليه السلام در هنگامى متولد شد كه نبى اكرم صلى الله عليه و آله 28 ساله بود و دوازده سال قبل از بعثتش بود . همين مطلب از ابن عباس نقل شده است . » « 6 »\r\nاين حديث را ابن شهر آشوب در مناقب « 7 » و گنجى شافعى ( ت 458 ه . ) در كتاب كفايةالطالب فى مناقب على بن ابيطالب به صورت مسند نقل كرده‌اند . « 8 »\r\n\r\n\r\n","description":"","footnote":"\r\n( 1 ) . اصول كافى ، ج 1 ، ص 425 و بعد از آن آمده است : پس از رحلت رسول اكرم صلى الله عليه و آله سى سال زنده بود و در سال چهلم هجرى در حالى كه 63 ساله بود به شهادت رسيد . آن‌گاه حديثى را با اسناد به امام صادق عليه السلام نقل كرده كه آن حضرت فرمود : رسول‌الله صلى الله عليه و آله و اميرالمؤمنين سى سال تفاوت سنى داشتند و گويا كه او به همين خبر در مورد تاريخ ولادت حضرت على عليه السلام استناد كرده است .\r\n( 2 ) . خصائص الائمه ، ص 39 .\r\n( 3 ) . الارشاد ، ج 1 ، ص 5 ؛ مسارالشيعة ، ص 51 ؛ المقنعة ، ص 461 .\r\n( 4 ) . مروج‌الذهب ، ج 2 ، ص 348 ؛ علل‌الشرايع از على بن ابراهيم قمى ؛ بحارالانوار ، ج 99 ، ص 370 .\r\n( 5 ) . از ترجمهء فارسى كه حسن بن على قمى آن را در سال 865 براى وزير فخرالدين ترجمه كرده است ، ص 191 ، چاپ سال 1353 ه ش .\r\n( 6 ) . مصباح‌المتهجد ، ص 560 .\r\n( 7 ) . مناقب آل ابى طالب ، ج 1 ، ص 358 .\r\n( 8 ) . كفايةالطالب ، ص 260 .\r\n","page_name":" 140 ","page_number":140},
  {"content":"\r\n\r\nصدوق در الأمالى و علل‌الشرائع و معانى الاخبار با سندى از ابى حمزهء ثُمالى ، ثابت بن دينار از سعيد بن جُبير روايت كرده است : يزيد بن قعنب گفت : « با عباس بن عبدالمطلب و عده‌اى از بنى عبدالعزّى در كنار بيت‌الله‌الحرام نشسته بودم . در اين حال فاطمهء بنت اسد ، مادر اميرالمؤمنين كه ماه نهم حاملگىاش را مىگذراند و به درد زايمان مبتلا شده بود ، به كنار كعبه آمد و گفت : « خدايا من به تو و به تمام رسولان و كتاب‌هاى تو ايمان دارم . من سخنان جدم ، ابراهيم خليل را تصديق مىكنم . او همان كسى است كه بيت‌العتيق را بنا نهاده است . تو را به حق كسى كه اين خانه را بنا كرده و تو را به حق مولودى كه در رحم دارم ، قسم مىدهم كه اين ولادت را بر من آسان گردان .\r\nپس ديديم كه پشت ديوار كعبه از هم شكافته شد و فاطمه در آن وارد شده و از نظرها غايب گرديد و ديوار به حالت اوليهء خود برگشت . پس تلاش كرديم كه قفل در را باز كنيم ، اما باز نشد و دانستيم كه اين حادثه از مقدّرات الهى است . » « 1 »\r\nهمين روايت را شيخ طوسى در امالى با سندى از امام صادق عليه السلام از پدرانش نقل كرده است . « 2 »\r\nو فتّال نيشابورى در روضةالواعظين خبر را به صورت مختصر از على بن حسين عليه السلام نقل مىكند . « 3 »\r\n\r\nپيمان حلف الفضول\r\nجنگ فجار بين كنانه و قريش از سويى و هوازن و قيس عيلان از سوى ديگر در ماه شوال به پايان رسيد و پيمان با فضيلت « حلف‌الفضول » در ذىالقعده بسته شد . « 4 »\r\nيعقوبى مىگويد : « علّت پيمان فضيلت اين بود كه قريشىها پيمان‌هاى زيادى را براساس جوانمردى و مردانگى به وجود آورده بودند . از جملهء آنها پيمان مطيّبون بود كه بنى عبد مناف و بنىأسد و بنى تيم و بنى حارث بن فهر در آن شركت داشتند . آن‌ها پيمان بسته بودند كه كعبه را تا\r\n\r\n\r\n","description":"","footnote":"\r\n( 1 ) . امالى صدوق ، ص 114 و علل‌الشرايع ، ج 1 ، ص 164 و معانىالاخبار ، ص 62 . مرحوم غروى اردو بادى كتابى به نام : « علىٌ وليدُ الكعبه » تدوين كرده است . اين كتاب با نام يگانه مولود كعبه به وسيلهء حسين على عربى ترجمه شده است .\r\n( 2 ) . أمالى شيخ طوسى ، ص 706 به سه طريق و ابن شهر آشوب در مناقب آل ابى طالب ، ج 1 ، ص 359 اين حديث را به صورت مختصر از امام صادق عليه السلام نقل كرده است .\r\n( 3 ) . روضةالواعظين ، ص 100 .\r\n( 4 ) . مروج الدهب ، ج 2 ، ص 270 .\r\n","page_name":" 141 ","page_number":141},
  {"content":"\r\n\r\nمادامى كه حِراء و ثبير ( دو كوه ) و آب درياها باقى است ، تسليم نكنند .\r\nبسيارى از مورخان گفته‌اند كه علّت تشكيل حلف‌الفضول اين بوده است كه عاص بن وائل سهمى به تاجر غريبى ظلم نمود و حق او را ضايع كرد .\r\n\r\nچوپانى نبىّ اكرم صلى الله عليه و آله\r\nاز ائمهء اهل بيت عليه السلام نقل نشده كه رسول‌الله صلى الله عليه و آله چوپانى كرده باشد مگر اين‌كه شيخ صدوق در علل‌الشرائع با سندى از امام صادق عليه السلام نقل كرده است :\r\n« خدا هيچ پيامبرى را مبعوث نكرد مگر آن‌كه مدتى او را به چوپانى مشغول كرد تا رفتار با مردم را به او بياموزد . » هم‌چنين از امام صادق عليه السلام در همين كتاب نقل شده است : « همانا خداوند متعال از ميان تمام كارها ، كشاورزى و چوپانى را براى پيامبرانش پسنديده است تا هيچ گاه از باران كراهتى نداشته باشند . » « 1 » . اين حديث را مرحوم كلينى در فروع كافى چنين نقل كرده است : « همانا خداوند متعال رزق و روزى انبيايش را در زراعت و دامدارى قرار داده است تا هيچ گاه از باران كراهتى نداشته باشند . » « 2 »\r\nبخارى با سندى از ابى هريره از نبىّ اكرم صلى الله عليه و آله نقل مىكند : « خدا هيچ پيامبرى را مبعوث نكرد مگر اين كه مدتى چوپانى كرده باشد . اصحابش گفتند : و آيا تو هم چوپانى كرده‌اى ؟ فرمود : بله .\r\nگوسفندانى را در قراريط مىچرانيدم » . « 3 »\r\n\r\nدومين سفر پيامبر صلى الله عليه و آله به شام\r\nقطب راوندى در كتاب الخرائج والجرائح از جابر نقل مىكند : علّت ازدواج حضرت محمد صلى الله عليه و آله با خديجه اين بود كه ابوطالب به او گفت : اى محمد ! مىخواهم برايت زن بگيرم ، اما مالى ندارم كه تو را يارى كنم . خديجه از خويشاوندان ماست كه هر ساله يكى از قريشيان به همراه اموال و غلامانش به تجارت مىرود و پس از مراجعت مقدارى از سود را بر مىدارد . آيا تو اين كار را انجام مىدهى ؟\r\nفرمود : بله .\r\n\r\n\r\n","description":"","footnote":"\r\n( 1 ) . علل‌الشرايع ، ص 46 .\r\n( 2 ) . فروع كافى ، ج 1 ، ص 403 .\r\n( 3 ) . فتح‌البارى ، ج 4 ، ص 363 ؛ سيرهء حلبيه ، ج 1 ، ص 125 ؛ سيرهء دحلان ، ج 1 ، ص 51 .\r\n","page_name":" 142 ","page_number":142},
  {"content":"\r\n\r\nابوطالب نزد خديجه رفت و قضيه را با وى در ميان گذاشت . خديجه خوشحال شد و به غلامش مَيْسرَه گفت : تو و تمام اين اموال در اختيار محمد صلى الله عليه و آله باشيد .\r\nدر آن سفر سود زيادى به دست آوردند . هنگام مراجعت مَيْسره به او گفت : اگر زودتر به مكه به روى و خبر سود فراوان‌مان را به وى بدهى ، برايت بهتر خواهد بود . پس محمد صلى الله عليه و آله سوار بر اسبش شد و حركت كرد تا گزارش سفر شام را به وى بدهد .\r\n\r\nخواستگارى از خديجه\r\nكلينى در فروع كافى با سندى از امام صادق عليه السلام نقل مىكند : هنگامى كه رسول‌اللّه صلى الله عليه و آله مىخواست با خديجه ازدواج كند ، ابوطالب همراه خانواده‌اش وعده‌اى از قريش نزد وَرَقَة بن نَوْفَل ، عمو [ زادهء 
  ] خديجه رفتند . آن‌گاه ابوطالب شروع به صحبت كرد و گفت : « حمد و سپاس خداى اين خانه را ، همان كسى ما را از ذريهء ابراهيم و اسماعيل قرار داد ، و ما را در حرم امنى فرود آورد و به اين سرزمين بركت و نعمت بخشيد .\r\nاين برادرزاده‌ام بر تمام مردان قريش برترى و رحجان دارد و با هيچ كس مقايسه نمىشود مگر اين‌كه از او بهتر است . در ميان مردم كسى مانند او نيست . اگر چه از جهت مالى تهيدست است ، اما مال ، پايدار نمىماند و سايه‌اى است كه زايل مىشود . او به خديجه راغب است . ما آمده‌ايم كه با رضايت خديجه ، او را از شما خواستگارى كنيم و كابينش بر عهدهء من مىباشد كه پرداخت مىكنم . و قسم به خداى اين خانه كه محمد داراى اقبالى بزرگ و بسيار خردمند است . » « 1 »\r\nپس از آن كه سخنان ابوطالب به پايان رسيد ، ورقة بن نوفل شروع به صحبت كرد و گفت : « حمد و سپاس خدايى را كه ما را همان‌طورى كه گفتى قرار داد و ما را به اوصافى كه ذكر كردى ، فضيلت و برترى بخشيد و ما از پيشوايان و رهبران عرب هستيم و شما هم تمام اين صفات را داريد . هيچ قومى فضيلت شما را انكار نمىكند و برترى و شرف شما را منكر نمىشود . ما مشتاق به وصلت و اتصال به\r\n\r\n\r\n","description":"","footnote":"\r\n( 1 ) . كافى ، ج 5 ، ص 375 و السيرة الحلبية ، ج 1 ، ص 129 ؛ بحارالانوار ، ج 16 ، ص 3 - 4 به نقل از خرائج ، ج 1 ، ص 140 آمده كه ورقة عموى خديجه بوده است و اين صحيح نيست ، زيرا ورقة پسر نوفل بن أسد و خديجه هم دختر خويلد بن أسد بوده است ، بنابر اين آنها با هم پسر عمو و دختر عمو بوده‌اند .\r\n","page_name":" 143 ","page_number":143},
  {"content":"\r\n\r\nشرافت شما هستيم . پس اى قريشيان ، شاهد باشيد كه من خديجه دختر خويلد را با مهريهء چهار صد دينار به تزويج محمد بن عبدالله در آوردم . آن‌گاه ورقه ساكت شد و ابوطالب شروع به سخن كرد و گفت : دوست داشتم كه عموى خديجه نيز سخن بگويد و آن‌گاه عمويش گفت : اى قريشيان ! شاهد باشيد كه من خديجه دختر خويلد را به نكاح محمد بن عبدالله در آوردم و همهء بزرگان قريش بر اين امر شاهد باشند . « 1 »\r\nخديجه نخستين كسى بود كه اسلام آورد و پيامبر را تصديق كرد و چنان كه در تاريخ آمده است ازدواجش با محمد صلى الله عليه و آله به خاطر طهارت و صداقت و امانت‌دارىاش بوده است . بررسى زندگى خديجه و آنچه از أحاديث در شأن وى وارد شده است ، اين موضوع را به خوبى روشن مىكند و جاى هيچ شك و شبهه‌اى باقى نمىگذارد . هر كس كه علاقه‌مند است اين قضيه را به خوبى بررسى كند ، بايد به روايات وارد شده در شأن فضيلت حضرت خديجه مراجعه كند .\r\n\r\nمهريه و سنّ خديجه\r\nدولابى در الذريةالطاهرة با سندى از عمار بن ابى عّمار از ابن عباس روايت مىكند : به من خبر رسيده كه رسول‌اللّه صلى الله عليه و آله دوازده أوقيه « 2 » طلا را مهريهء قرارداد و در آن هنگام خديجه 28 ساله بود . « 3 »\r\nاين مطلب را إربلى در كشف‌الغمة از جنابذى « 4 » نقل كرده است :\r\nاما اين خبر كه حضرت خديجه را به هنگام ازدواج 28 ساله مىداند در مرفوعهء دولابى منحصر مىشود و نسبت دادن آن به ابن عباس هم صحيح نيست .\r\nخبرى كه سنِّ وى را به هنگام ازدواج چهل سال مىداند ، به وسيلهء يعقوبى مورد تصريح قرار نگرفته ، امّا او در مورد وفاتش گفته است : وى در 65 سالگى وفات كرد . « 5 » مقتضاى آن اين است كه عمرش به هنگام ازدواج چهل سال بوده است .\r\n\r\n\r\n","description":"","footnote":"\r\n( 1 ) . بحارالانوار ، ج 16 ، ص 19 ، به نقل از المنتقى از واقدى .\r\n( 2 ) . واحد وزن است و معادل هفت مثقال يعنى پانصد درهم مىباشد .\r\n( 3 ) . الذريةالطاهرة ، ص 52 و از او در كشف‌الغمة ، ج 2 ، ص 139 .\r\n( 4 ) . كشف‌الغّمة ، ج 2 ، ص 137 .\r\n( 5 ) . تاريخ يعقوبى ، ج 2 ، ص 35 .\r\n","page_name":" 144 ","page_number":144},
  {"content":"\r\n\r\nطبرى قول كلبى را نقل كرده و گفته است : « خديجه در آن هنگام چهل ساله بود . » « 1 »\r\nمسعودى در مروج‌الذهب مىنويسد : « خديجه در آن وقت چهل سال داشت . » و در التنبيه والاشراف مىگويد : « وى در 65 سالگى وفات كرد » . « 2 »\r\nسبط اين جوزى از واقدى نقل مىكند : حضرت خديجه در 65 سالگى وفات كرد . « 3 » إربلى در كشف‌الغّمة به نقل از معالم العترة النبوية تأليف جنابذى به نقل از طبقات ابن سعد كه آن را مرفوعاً به حكيم بن حزام اسناد مىدهد ، روايت مىكند : « خديجه در ماه رمضان سال دهم بعثت ، در 65 سالگى وفات كرد . » « 4 » بنابراين وى به هنگام ازدواج چهل ساله بوده است . و كازرونى مىگويد : « رسول‌الله در حالى كه 25 ساله بود با خديجه كه 40 ساله بود ، ازدواج كرد . » « 5 »\r\nمعناى اين سخنان آن است كه مورخان متقدم از قبيل كلبى و واقدى و ابن سعد و يعقوبى بر قول مشهور اتفاق نظر داشته و سنّ او را به هنگام ازدواج چهل سال مىدانند . اگر چه تمام اين نقل قول‌ها به حكيم بن حزام منحصر مىشود . او تاريخ وفات خديجه را كه عمه‌اش بوده است ، در 65 سالگى مىداند .\r\n\r\nهمسران قبلى خديجه\r\nابن هشام مىنويسد : « خديجه قبل از آن همسر ابى هالة بن مالك بوده است و از او هند بن ابى هاله و زينب را به دنيا آورده بود . قبل از ابى هاله هم همسر عتيِّق بن عابد مخزومى بوده كه برايش عبدالله و دخترى كه به ازدواج صيفىّ بن ابى رفاعة درآمد ، به دنيا آورد . » « 6 »\r\nطبرى از كلبى به نقل از پدرش نقل مىكند : « قبل از آن همسر عتيِّق بن عابد مخزومى بوده است و براى وى دخترش را به دنيا آورد . پس از مدتى عتيّق وفات كرد و خديجه به همسرى ابوهاله بن ذرارة\r\n\r\n\r\n","description":"","footnote":"\r\n( 1 ) . تاريخ طبرى ، ج 3 ، ص 280 .\r\n( 2 ) . مروج‌الذهب ، ج 2 ، ص 287 و التنبيه والاشراف ، ص 199 - 200 .\r\n( 3 ) . تذكرةالخواص ، ص 304 .\r\n( 4 ) . كشف‌الغّمة ، ج 2 ، ص 139 .\r\n( 5 ) . بحارالانوار ، ج 16 ، ص 19 .\r\n( 6 ) . ابن هشام ، ج 4 ، ص 293 .\r\n","page_name":" 145 ","page_number":145},
  {"content":"\r\n\r\nبن نبّاش درآمد . . . پس از مدتى ابوهاله هم وفات كرد و پس از آن به همسرى رسول‌الله درآمد در حالى كه هند فرزند ابى هاله هم با او بود » . « 1 »\r\nدولابى در الذريةالطاهرة اخبار سه گانه‌اى را از زهرى و محمد بن اسحاق و قتادة بن دعامة و خبر چهارم را از ليث بن سعد نقل كرده و در آن جا بر عكس حديث‌هاى قبلى ، شوهر اوّل را ابوهاله و سپس عتيّق ذكر كرده است ، « 2 » كه اين مردود است . خبر قتادة را إربلى هم در كتابش آورده است . « 3 »\r\nابن شهر آشوب در كتاب مناقب خود در مورد ترتيب ازدواج نبى اكرم صلى الله عليه و آله مىگويد : ابتدا در مكه با خديجه دختر خويلد ازدواج كرد . گفته‌اند كه وى همسر عتيِّق بن عائد مخزومى بوده است . « 4 »\r\nاحمد بلاذرى و ابوالقاسم كوفى در كتاب‌هايشان و سيد مرتضى در الشافى و ابوجعفر در تلخيص‌الشافى نقل كرده‌اند كه نبىّ اكرم صلى الله عليه و آله در حالى با وى ازدواج كرد كه باكره بود و همين نظر را كتاب‌هاى الانوار و البدع مورد تأكيد قرار مىدهد ؛ در آن جا كه مىگويد : رقيه و زينب دختران هاله و خواهرزادهء خديجه بوده‌اند ! « 5 »\r\nطبرسى خبر همسر قبلى داشتنِ خديجه را بدون ذكر خلاف نقل نموده است « 6 » و مرحوم مجلسى نيز در بحارالانوار به همين صورت از او نقل قول كرده است . « 7 »\r\n\r\n\r\n","description":"","footnote":"\r\n( 1 ) . تاريخ طبرى ، ج 3 ، ص 161 و اعلام الورى ، ج 1 ، ص 274 .\r\n( 2 ) . الذريةالطاهرة ، ص 45 - 47 .\r\n( 3 ) . كشف‌الغمة ، ج 2 ، ص 138 - 139 .\r\n( 4 ) . مناقب آل ابى طالب ، ج 1 ، ص 159 .\r\n( 5 ) . مناقب ، ج 1 ، ص 159 .\r\n( 6 ) . اعلام الورى ، ج 1 ، ص 274 .\r\n( 7 ) . بحارالانوار ، ج 22 ، ص 220 . در استيعاب و شرح‌المواهب آمده است : خديجه همسر ابى هالة بن زرارة تميمى [ نه تيمى 
  ] بوده است . او در جاهليت فوت كرد و خديجه از او فرزندى به نام هند آورد . او برادر فاطمه الزهرا عليها السلام از طرف مادرش بود و مردى فصيح و بليغ و سخنور به شمار مىرفت . امام حسن عليه السلام از او حديثى در مورد صفات نبى اكرم صلى الله عليه و آله نقل كرده و گفته است : « دايى من ابوهاله برايم نقل كرده است . . . » . شيخ صدوق در معانى الاخبار ، ص 79 ، و شيخ طبرسى در مكارم الاخلاق ، ص 7 و ابن اثير در اسدالغابة ، ج 5 ، ص 72 . و در نسب قريش از مصعب زبيرى ، ص 22 و اسد الغابه ، ج 5 ، ص 12 و 13 و 17 و الاصابه ، ج 3 ، ص 611 - 612 و السيرةالحلبية ، ج 1 ، ص 140 اين حديث را نقل كرده‌اند . بنابر اين پذيرش ادعاى ابن شهر آشوب در مورد باكره بودن خديجه و انكار دو ازدواج قبلى و اولادش بسيار مشكل است ، به ويژه كه امام حسن مجتبى عليه السلام به نقل حديث از دايىاش هند در مورد اوصاف نبى اكرم صلى الله عليه و آله مىپردازد . او بدر را درك كرده و گفته شده است كه احد را هم درك كرده بود و در جنگ جمل نيز در كنار على عليه السلام بود . هم‌چنين خديجه براى ابى هاله پسرى به نام هاله بن ابى هالة آورد .\r\n","page_name":" 146 ","page_number":146},
  {"content":"\r\n\r\n\r\nفرزندان خديجه از پيامبر اكرم صلى الله عليه و آله\r\nحِمْيرى با سندى از امام باقر عليه السلام نقل كرده است : رسول‌اللّه صلى الله عليه و آله از خديجه داراى فرزندانى شد كه عبارتند از : قاسم ، طاهر ، ام‌كلثوم ، رقية ، زينب و فاطمه . « 1 »\r\nشيخ صدوق با سند خود از امام صادق عليه السلام روايت مىكند : رسول‌الله صلى الله عليه و آله داراى فرزندانى به نام‌هاى : قاسم و طاهر - كه همان عبدالله است - ، ام كلثوم ، رقيّه ، زينب و فاطمه شد . « 2 »\r\nكلينى مىنويسد : رسول اكرم صلى الله عليه و آله قبل از بعثت صاحب فرزندانى به نام‌هاى : قاسم ، رقيّه ، زينب و ام كلثوم ، و بعد از بعثت صاحب طيب و طاهر و فاطمه شد . هم‌چنين روايت شده است كه بعد از مبعث صاحب فرزندى غير از فاطمه نشده است و طيب و طاهر قبل از مبعث متولد شده‌اند . « 3 »\r\nطبرسى مىنويسد : اوّلين فرزندى كه خديجه حامله شد ، عبدالله بن محمد بود كه همان طيب و طاهر است . و مردم به اشتباه مىگويند كه خديجه چهار پسر به نام‌هاى قاسم ، عبدالله ، طيب و طاهر به دنيا آورده است ، در حالى كه از رسول‌الله فقط داراى دو پسر به نام‌هاى عبدالله و قاسم بوده است .\r\nگفته شده است كه قاسم اوّلين و بزرگ‌ترين فرزند رسول اكرم صلى الله عليه و آله بوده است و كنيه‌اش نيز از نام وى گرفته شده است . هم‌چنين چهار دختر به نام‌هاى زينب ، رقيّه ، ام‌كلثوم و فاطمه داشته است . « 4 »\r\nابن شهر آشوب در مورد اولاد آن حضرت صلى الله عليه و آله گفته است : فرزندانش از خديجه عبارتند از : قاسم و عبدالله كه همان طاهر و طيب هستند و چهار دختر به نام‌هاى زينب ، رقيه ، ام كلثوم و فاطمه .\r\nدر الانوار و الكشف و الّلمع و كتاب بلاذرى آمده است : زينب و رقيه ، ربيبه‌هاى رسول اكرم صلى الله عليه و آله از جحش بودند و امّا قاسم و طيب در كودكى در مكه مردند ، يعنى قاسم فقط هفت روز زنده بود . « 5 »\r\nعلامه مجلسى از كازرونى از ابن عباس نقل كرده است كه اوّلين فرزند رسول‌الله صلى الله عليه و آله كه قبل از بعثت در مكه متولد شد ، قاسم بود و كنيهء ابوالقاسم نيز از وى بود . سپس زينب و سپس رقيه و فاطمه و ام كلثوم متولد شدند . پس از بعثت عبدالله متولد شد كه طيب و طاهر ناميده شد . مادرِ تمام اين فرزندان\r\n\r\n\r\n","description":"","footnote":"\r\n( 1 ) . قرب‌الاسناد ، ص 27 .\r\n( 2 ) . الخصال ، ج 2 ، ص 37 .\r\n( 3 ) . اصول كافى ، ج 1 ، ص 439 - 440 .\r\n( 4 ) . اعلام الورى ، ج 1 ، ص 275 .\r\n( 5 ) . مناقب آل ابى طالب ، ج 1 ، ص 161 - 162 .\r\n","page_name":" 147 ","page_number":147},
  {"content":"\r\n\r\nخديجه دختر خويلد بود . اولين فرزند آنها كه فوت كرد ، قاسم بود و سپس عبدالله در مكه از دنيا رفت . براى همين عاص بن وائل سهمى گفت : هر آينه نسل رسول‌الله صلى الله عليه و آله منقطع شد و به اين مناسبت خداوند اين آيه را نازل فرمود : « إِنَّ شانِئَكَ هُوَ الأَبْتَرُ » . « 1 »\r\nابن اسحاق مىگويد : خديجه براى رسول‌اللّه صلى الله عليه و آله فرزندانى به نام‌هاى : قاسم - كه كنيه‌اش را از او گرفته است - و طاهر و طيب و زينب و رقيّه و ام كلثوم و فاطمه بوده است ، اما قاسم و طيب و طاهر در جاهليت از دنيا رفتند ، ولى دخترانش اسلام را درك كرده ، مسلمان شدند و هجرت كردند .\r\nابن هشام مىنويسد : بزرگ‌ترين پسرش قاسم و سپس طيب و طاهر بوده‌اند و بزرگ‌ترين دخترش رقيه و سپس زينب و ام كلثوم و فاطمه بوده‌اند . « 2 »\r\nكلينى در فروع كافى با سند خود از عمرو بن شمر از جابر از امام باقر عليه السلام روايت‌كرده است كه فرمود : به هنگام مرگ قاسم ، رسول‌الله صلى الله عليه و آله بر خديجه وارد شد و ديد كه گريه مىكند . از او سؤال كرد كه چه چيز باعث گريه‌ات شده است ؟ گفت : مرگ فرزند شير خواره‌ام باعث گريه‌ام شده است . فرمود :\r\nاى خديجه ! آيا راضى نيستى كه در روز قيامت به جلوى در بهشت بيايى و قاسم در حالى كه در آن جا ايستاده است ، دست تو را بگيرد و به بهشت ببرد و در بهترين مكان آن تو را جاى دهد ؟ و اين كار براى هر مؤمنى انجام مىگيرد و خداوند كريم‌تر و عادل‌تر از آن است كه ميوهء قلب كسى را از او بگيرد و بعد از آن او را عذاب كند . « 3 »\r\nچنان كه گذشت قاسم اوّلين و بزرگ‌ترين فرزند رسول اكرم صلى الله عليه و آله بوده است و هيچ اختلافى در اين نيست كه بعد از وى فرزندان دختر در جاهليت متولد شده‌اند و مجلسى از كازرونى نقل كرده است :\r\nبين فرزندان خديجه يك سال فاصله بوده است و گفته شده است كه قاسم - و طيب - هفت شب زنده بوده‌اند و از جبير بن مطعم نقل شده است كه گفت : قاسم در دو سالگى فوت كرد « 4 » و در اين صورت مرگ وى در جاهليت بوده است .\r\n\r\n\r\n","description":"","footnote":"\r\n( 1 ) . كوثر ( 108 ) ، 3 .\r\n( 2 ) . سيرهء ابن هشام ، ج 1 ، ص 202 .\r\n( 3 ) . بحارالانوار ، ج 16 ، ص 16 و 19 به نقل از فروع كافى ، ج 1 ، ص 59 .\r\n( 4 ) . بحارالانوار ، ج 22 ، ص 166 به نقل از المنتقى ، كازرونى .\r\n","page_name":" 148 ","page_number":148},
  {"content":"\r\n\r\nكلينى در فروع كافى با سند ديگرى از عمرو بن شمر از جابر از امام باقر عليه السلام نقل مىكند كه فرمود :\r\nطاهر ، پسرِ رسول‌الله فوت كرد و ايشان ، خديجه را از گريه كردن نهى كرد ، اما روزى بر او وارد شد و ديد كه گريه مىكند . سؤال كرد كه چه چيزى باعث گريهء تو شده است ؟ آيا تو را از گريه نهى نكردم ؟ ! گفت : بله يا رسول‌الله و لكن شيرى كه مىبايست بخورد بر زمين مىريزد و همين باعث گريهء من شده است . رسول‌الله به او فرمود : آيا راضى به اين نيستى كه او جلوى در بهشت ايستاده است و هنگامى كه تو را مىبيند دستت را مىگيرد و به بهترين و خوشبوترين جاى آن مىبرد ؟ گفت : اين‌چنين است ؟\r\nفرمود : خداوند كريم‌تر و عزيزتر از آن است كه ميوهء دل كسى را از او بگيرد و با وجودى كه آن شخص صبر مىكند و با اين مصيبت خدا را شكر مىكند ، او را عذاب كند . « 1 »\r\nدر اين كه قاسم و طاهر در چه برهه‌اى از دنيا رفته‌اند ، اختلاف است ، ولى چنين به نظر مىرسد كه عبدالله ( طيب و طاهر ) بعد از بعثت متولد شده و در شيرخوارگى مرده است ، چنان‌كه قاسم پيش از او و پيش از بعثت متولد شده و پس از بعثت و پس از فوت عبدالله فوت شده است .\r\n\r\nولادت فاطمه عليه السلام\r\nدر خبر صفار از امام باقر عليه السلام و خبر صدوق از امام صادق عليه السلام آمده بود كه فاطمه آخرين فرزند رسول‌اللّه صلى الله عليه و آله از خديجه بوده است . هم‌چنين در اقوال كلينى و طبرسى و ابن شهر آشوب و ابن اسحاق و ابن هشام و يعقوبى و طبرى و مسعودى اين مطلب آمده بود .\r\nكلينى در اصول كافى بابى در مورد ميلاد فاطمه عليه السلام گشوده است و قبل از آن كه وارد اين باب شود با سند صحيحى از امام باقر عليه السلام نقل مىكند : « فاطمه عليه السلام دختر محمد صلى الله عليه و آله پنج سال بعد از مبعث به دنيا آمد و در حالى كه هيجده سال و هفتاد و پنج روز از عمرش مىگذشت ، از دنيا رفت . » « 2 » سپس وارد باب جديدى شده و گفته است : « فاطمه عليه السلام در سال پنجم مبعث متولد شد و در حالى كه هيجده سال و هفتاد و پنج روز از عمر شريفش مىگذشت ، فوت كرد . او بعد از پدرش تنها هفتاد و پنج روز زنده\r\n\r\n\r\n","description":"","footnote":"\r\n( 1 ) . بحارالانوار ، ج 16 ، ص 16 به نقل از فروع كافى ، ج 1 ، ص 60 .\r\n( 2 ) . اصول كافى ، ج 1 ، ص 457 .\r\n","page_name":" 149 ","page_number":149},
  {"content":"\r\n\r\nبود . » « 1 » هم‌چنين در روضه كافى آمده است : « فاطمه در سال پنجم بعثت متولد شد » . « 2 » ظاهراً در اين خبر به آنچه كه در اصول كافى به صورت صحيح نقل كرده است استناد مىكند .\r\nو اين خبر - چنان‌كه گذشت - داراى جملهء « و قريش در آن هنگام مشغول بناى كعبه بودند » نمىباشد . امّا در خبرى كه إربلى در « كشف‌الغمة » از كتاب تاريخ مواليد و وفيات اهل‌البيت تأليف ابن خشاب به صورت مرفوع از ابو جعفر محمد بن على نقل كرده ، آن حضرت فرموده است : « فاطمه پنج سال پس از ظهور نبّوت و در حالى كه قريش مشغول بناى كعبه بودند ، متولد شد و در حالى كه هيجده سال و هفتاد و پنج روز از عمرش مىگذشت ، وفات كرد . » سپس گفته است : « در روايت ديگرى آمده است : « در حالى كه هيجده سال و پانزده روز از عمر شريفش مىگذشت ، وفات كرد . » و سپس گفته است : « و هشت سال از عمرش را با پدرش در مكه گذرانيد . » « 3 »\r\nبه اين ترتيب إربلى بدون توجه و دقت از كنار خبر مرفوعِ ابن خشاب مىگذرد ، بدون آن متعرّضِ تناقضى شود كه در آن وجود دارد . اين خبر از سويى مىگويد كه فاطمه بعد از بعثت متولد شد و از سوى ديگر مىگويد كه قريش مشغول بناى كعبه بودند ! اين دو قابل جمع نيستند ، زيرا كعبه پنج سال قبل از بعثت تعمير شده است ، نه بعد از بعثت . مگر اين كه بگوييم جملهء « و قريش در آن هنگام مشغول بناى كعبه بودند » به وسيلهء راوى جعل و اضافه شده است !\r\nشبيه همين خبر مرفوع را كه ابن خشاب از ابو جعفر امام باقر عليه السلام نقل كرده و در آن آمده است :\r\n« قريش مشغول بناى كعبه بودند . » ، خبر مسند ديگرى وجود دارد كه ابن حماد دولابى « حنفى » آن را در الذريةالطاهرة با سندى از يحيى بن شبل از ابوجعفر نقل مىكند كه فرمود : « روزى عباس بر على بن ابىطالب و فاطمه دختر رسول‌اللّه صلى الله عليه و آله وارد شد و ديد كه يكى از آنها از ديگرى مىپرسد : كدام يك از ما بزرگ‌تر هستيم ؟ عباس گفت : اى على تو هفت سال قبل از بناى كعبه به وسيلهء قريش متولد شدى و دخترم در حالى كه قريش مشغول بناى كعبه بودند ، متولد شد . و رسول‌الله صلى الله عليه و آله در آن هنگام سى و\r\n\r\n\r\n","description":"","footnote":"\r\n( 1 ) . همان ، ص 458 .\r\n( 2 ) . روضه كافى ، ص 281 .\r\n( 3 ) . كشف‌الغمة ، ج 3 ، ص 75 .\r\n","page_name":" 150 ","page_number":150},
  {"content":"\r\n\r\nپنج ساله بود و پنج سال به بعثت باقى مانده بود . » « 1 »\r\nظاهراً منظور وى از ابوجعفر ، امام باقر عليه السلام مىباشد چنان كه در اخبار ديگرى از او در كتابش به نام آن حضرت تصريح كرده است . از جمله در خبرى كه قبل از اين آورده ، گفته است كه ابوجعفر محمد بن على عليه السلام فرمود : « فاطمه نود و پنج شب پس از رحلت رسول اكرم صلى الله عليه و آله در سال يازدهم درگذشت . »\r\nالبته راوى خبر سابق ، يعنى يحيى بن شبل را در كتاب‌هاى رجالى نيافتيم . عجيب اين است كه إربلى دو خبر سابق و غير آن را اين گونه نقل كرده است : « و از كتاب الذريةالطاهرة تأليف دولابى نقل مىكنم . . . » ، لكن در ابتداى اين خبر ، سند آن را حذف كرده و گفته است : « و گفته شده است . . . » ! وى اشاره نكرده است كه اين خبر را از ابو جعفر امام باقر عليه السلام نقل مىكند و شايد كه او متوجه اين مطلب نشده است ؟ ! . « 2 »\r\nدر هر حال اين دو خبر از عامه نقل شده است و با آنچه كه كلينى با سندى صحيح از امام باقر عليه السلام نقل كرده است ، در تعارض مىباشد .\r\nاما طبرىِ امامى در دلائل الامامه با سند خود از امام صادق عليه السلام نقل مىكند كه آن حضرت فرمود :\r\n« فاطمه عليه السلام در بيستم جُمادى الاخرة چهل و پنجمين سال ميلاد نبى اكرم صلى الله عليه و آله به دنيا آمد و هشت سال در مكّه اقامت كرد . » « 3 »\r\nيعقوبى مىنويسد : « و بعد از اسلام ، عبداللّه كه به خاطر ولادت در اسلام طيب و طاهر ناميده مىشد - و فاطمه به دنيا آمدند » « 4 » . مسعودى هم مثل همين قول را گفته است . « 5 »\r\nهم‌چنين ابن عبدالبر در الاستيعاب در شرح زندگانى خديجه گفته است : طيب بعد از مبعث متولد شد و بعد از او ام كلثوم و سپس فاطمه به دنيا آمدند .\r\nلكن شيخ مفيد نوشته است : « ميلاد حضرت فاطمه زهرا در سال دوم مبعث بوده است » . « 6 » شاگردش شيخ طوسى هم از او پيروى كرده و در المصباح گفته است : « آن حضرت بنابر بعضى روايات در بيستم جُمادى الاخرة سال دوم بعثت به دنيا آمد . » سپس گفته است : « و در روايت ديگرى آمده است كه\r\n\r\n\r\n","description":"","footnote":"\r\n( 1 ) . الذريةالطاهرة ، ص 152 .\r\n( 2 ) . كشف‌الغمة ، ج 2 ، ص 128 - 129 .\r\n( 3 ) . دلائل الامامة ، ص 10 .\r\n( 4 ) . تاريخ يعقوبى ، ج 2 ، ص 20 .\r\n( 5 ) . مروج‌الذهب ، ص 2 ، ص 291 .\r\n( 6 ) . بحارالانوار ، ج 43 ، ص 9 به نقل از اقبال به نقل از حدائق الرياض شيخ مفيد ، ج 3 ، ص 262 .\r\n","page_name":" 151 ","page_number":151},
  {"content":"\r\n\r\nميلاد آن حضرت در سال پنجم بعثت بوده است » . سپس گفته است : « عامه مىگويند كه ميلاد آن حضرت پنج سال قبل از بعثت بوده است . » « 1 »\r\nقديمىترين نصّى كه از عامّه در مورد اين مطلب در دسترس ما مىباشد ، همان چيزى است كه ابن حّماد دولابى « حنفى » در كتابش الذريةالطاهرة آورده و اصفهانى ( متوفاى 356 ه . ) آن را در مقاتل‌الطالبيين « 2 » نقل كرده است و سبط ابن جوزى در تذكرةالخواص گفته است : « و امّا فاطمه عليه السلام به گفتهء علماى سيره در سال پنجم قبل از بعثت كه قريش در حال بناى كعبه بودند از خديجه متولد شد و او كوچك‌ترين دختر رسول‌الله صلى الله عليه و آله بود » . « 3 » محب طبرى در ذخائرالعقبى « 4 » روايت ابن حّماد دولابى از امام باقر عليه السلام از عباس را نقل كرده است . و زرندى حنفى در نظم دُررالسِمْطين « 5 » و مَغَلْطاى در سيره‌اش « 6 » و دياربَكْرى در تاريخ‌الخَميس اين مطلب را نقل كرده‌اند . او اضافه كرده است كه بعضى گفته‌اند : فاطمه هفت و بلكه دوازده سال قبل از بعثت متولد شده است . « 7 »\r\nجالب اين است كه محّب طبرى و دياربكرى بعد از نقل همين حديث ، مطلبى را آورده‌اند كه دال بر اين است كه نطفهء فاطمه از ميوه‌اى به وجود آمد كه جبرئيل آن را از بهشت براى رسول‌اللّه صلى الله عليه و آله آورده بود . مرحوم مرعشى نجفى اين مطلب را در ملحقات احقاق‌الّحق به نقل از اين دو نفر و از ميران‌الاعتدال « 8 » ، لسان‌الميزان ، الروض الفائق ، نزهةالمجالس ، مجمع‌الزوائد ، كنزالعمال و منتخب آن ، محاضرة الأوائل ، مقتل الحسين خوارزمى ، تاريخ بغدادِ خطيب بغدادى ، مفتاح‌النجاه ، مستدرك‌الحاكم و تلخيص آن از ذهبى و أخبارالدول و مناقب ابن مغازلى ، مناقب عبداللّه شافعى ، اللالى المصنوعه و إعراب ثلاثين سوره آورده است . « 9 »\r\n\r\n\r\n","description":"","footnote":"\r\n( 1 ) . مصباح شيخ طوسى ، ص 554 .\r\n( 2 ) . مقاتل‌الطالبيين ، ص 30 .\r\n( 3 ) . تذكرةالخواص ، ص 306 .\r\n( 4 ) . ذخائرالعقبى ، ص 53 .\r\n( 5 ) . نظم درر السمطين ، ص 175 .\r\n( 6 ) . سيرهء مغلطاى ، ص 17 .\r\n( 7 ) . تاريخ‌الخميس ، ج 1 ، ص 277 .\r\n( 8 ) . ميزان الاعتدال ، ج 1 ، ص 38 ، 253 و ج 2 ، ص 26 ، 84 ، 160 ، 297 و 3 : 540 . اگر چه در اين قسمت اشاره كرده است كه اين حديث جعلى است .\r\n( 9 ) . احقاق الحق ، ج 10 ، ص 1 - 10 .\r\n","page_name":" 152 ","page_number":152},
  {"content":"\r\n\r\nاين فضيلت را مرحوم صدوق با سندى از طاووس يمانى از ابن عباس از عائشه از پيامبر اكرم صلى الله عليه و آله روايت كرده است . « 1 » و در عيون‌المعجزات از حارثة بن قدامه از سلمان از عمار از فاطمه عليها السلام روايت شده است . « 2 »\r\nمرحوم صدوق در علل‌الشرائع از امام باقر عليه السلام « 3 » و در معانى الاخبار از امام صادق عليه السلام « 4 » و مرحوم قمىّ در تفسيرش « 5 » و هم‌چنين صدوق در الامالى و العيون از امام رضا عليه السلام « 6 » اين مطلب را نقل كرده‌اند .\r\nتمام اينها دلالت مىكند بر اين كه ولادت حضرت فاطمه عليه السلام بعد از بعثت بوده است قبل از اين گفته شد : قول مشهور اين است كه سنّ خديجه به هنگام ازدواج چهل سال بوده است و نبى اكرم صلى الله عليه و آله در آن هنگام بيست و پنج سال داشته است ؛ بنابر اين خديجه پس از پنجاه و پنج سالگى فاطمه را به دنيا آورده است و اين سن ، سن يائسگى زنان است . امّا زنان قُرشى و كِنانى و نَبَطى - چنان كه در كتاب‌هاى فقهى نيز بدان اشاره شده - از اين قاعده مستثنا هستند و خديجه از زنان قرشى بوده است ؛ لذا در سنّ بالا تا شصت سالگى نيز قابليت حاملگى را داشته است .\r\n\r\nعلى عليه السلام در خانهء رسول‌الله صلى الله عليه و آله\r\nبعضى از مورخان نقل كرده‌اند كه يك سال بعد از بناى كعبه و چهار سال قبل از بعثت نبى اكرم صلى الله عليه و آله ، قريش به قحطى شديدى مبتلا شد . به خاطر همين خشكسالى و مشكلات معيشتى ناشى از آن ، رسول‌اللّه صلى الله عليه و آله على عليه السلام را به خانه خويش آورد و نگهدارى و تأمين هزينه‌هاى وى را بر عهده گرفت . « 7 »\r\n\r\n\r\n","description":"","footnote":"\r\n( 1 ) . علل‌الشرائع ، ج 1 ، ص 218 .\r\n( 2 ) . عيون‌المعجزات ، چنان كه در بحار ج 43 ، ص 8 ، آمده است .\r\n( 3 ) . علل‌الشرائع ، ج 1 ، ص 217 .\r\n( 4 ) . معانىالاخبار ، ص 377 .\r\n( 5 ) . تفسير قمى ، چنان كه در بحار آمده است ، ج 43 ، ص 6 .\r\n( 6 ) . عيون اخبار الرضا عليه السلام ، ج 1 ، ص 116 و در بحار الانوار ج 43 ، ص 4 از همين منبع و از امالى صدوق نقل شده است .\r\n( 7 ) . ابن شهر آشوب در مناقب مىنويسد : ابوالقاسم در اخبار ابى رافع از سه طريق نقل كرده است كه وقتى رسول‌اللّه صلى الله عليه و آله ، با خديجه ازدواج كرد به عمويش ابوطالب گفت : دوست دارم كه يكى از فرزندانت را به من بسپارى تا در كارهايم به من كمك كند و همدم من باشد و از اين‌كه خدمتى از اين جهت به ما مىشود سپاس‌گزار شما خواهم بود . ابوطالب گفت : هر كدام را كه مىخواهى با خود ببر . و رسول‌الله صلى الله عليه و آله على عليه السلام را با خود برد « مناقب ، ج 2 ، ص 180 » .\r\nظاهر اين خبر را نمىتوان قبول كرد ، زيرا چگونه مىتوان آن را پذيرفت در حالى كه على عليه السلام بر طبق قول مشهور در سال سى ام عام‌الفيل متولد شده است و بنابر قول مشهور ازدواج با خديجه در سال بيست و پنجم عام‌الفيل رخ داده است ! يعنى پنج سال قبل از تولد حضرت على عليه السلام ازدواج به وقوع پيوسته است . الّا اين كه خبر را بر خلاف مشهور در مورد ولادت على عليه السلام و ازدواج رسول‌اللّه با خديجه حمل كنيم و يا از اختلاف بيش از هفت سال در اين قضيه چشم‌پوشى كنيم !\r\n","page_name":" 153 ","page_number":153},
  {"content":"\r\n\r\nابن اسحاق در سيره از مجاهد بن جبر ( متوفاى سال 104 ) نقل كرده است : « قريش به مشكلات مالى شديدى دچار شدند . در اين زمان ابوطالب عيال‌وار بود . رسول‌الله صلى الله عليه و آله به عمويش عباس - كه در ميان بنى هاشم وضع مالى مناسب‌ترى داشت - فرمود : اى عباس ! برادرت ابوطالب عيال‌وار است و خودت مىبينى كه تمام مردم به مشكلات مالى شديدى گرفتار شده‌اند . پس بيا برويم تا مقدارى از بار ابوطالب را سبك كنيم و هر كدام از ما نگهدارى و تأمين هزينهء يكى از فرزندانش را بر عهده بگيريم .\r\nعباس به اين درخواست جواب مثبت داد و آن‌گاه با هم نزد ابوطالب رفتند و پيشنهاد خويش را مطرح ساختند .\r\nابوطالب گفت : عقيل را براى من واگذاريد و هر كدام را كه مىخواهيد ببريد . رسول‌الله صلى الله عليه و آله سرپرستى على عليه السلام را به عهده گرفت . پس از آن على عليه السلام در خانهء رسول‌الله صلى الله عليه و آله بود تا اين‌كه آن حضرت به پيامبرى مبعوث شد و على عليه السلام به او ايمان آورد و او را تصديق نمود و در همه حال از او پيروى كرد » . « 1 »\r\nمرحوم صدوق در علل‌الشرائع « 2 » و در الخصال از قول حضرت على عليه السلام روايت نموده است : « رسول‌الله صلى الله عليه و آله در ايام كودكى مرا از پدرم تحويل گرفت و من مونس و همدم و هم غذاى او بودم » . « 3 » هم‌چنين طبرسى در اعلام الورى به نقل از دلائل‌النبوة بيهقى به نقل از ابن اسحاق اين مطلب را ذكر كرده است . « 4 »\r\nاين مطلب را ابن شهر آشوب در مناقب به نقل از مغازى محمد بن اسحاق و همچنين بلاذرى و\r\n\r\n\r\n","description":"","footnote":"\r\n( 1 ) . سيرهء ابن اسحاق ، ج 1 ، ص 262 .\r\n( 2 ) . علل‌الشرائع ، ج 1 ، ص 201 .\r\n( 3 ) . الخصال ، ج 2 ، ص 572 .\r\n( 4 ) . اعلام‌الورى .\r\n","page_name":" 154 ","page_number":154},
  {"content":"\r\n\r\nطبرسى و بُستى و خرگوشى و ثعلبى و واحدى و خوارزمى در اربعينش و هم‌چنين نسوى در المعرفه به نقل از مجاهد ، نقل كرده‌اند . در اين منابع آمده است : رسول‌الله صلى الله عليه و آله على را كه شش ساله بود نزد خودش آورد و به سرپرستىاش پرداخت ، همان‌گونه كه ابوطالب « 1 » سرپرستى رسول خدا صلى الله عليه و آله را از شش سالگى و پس از وفات عبدالمطلب به عهده گرفته بود .\r\nابن ابى الحديد در شرح نهج‌البلاغه از بلاذرى و اصفهانى اين مطلب را چنين نقل مىكند : قريش به قحطى و خشكسالى سختى دچار شد و رسول‌الله صلى الله عليه و آله ، به عموهايش حمزه و عباس گفت : آيا بار كمى از مشكلات ابوطالب را به دوش نمىگيريم ؟ براى همين به اتفاق نزد ابوطالب آمدند و از او درخواست كردند كه سرپرستى فرزندانش را به آنها واگذارد .\r\nابوطالب گفت : عقيل را براى من بگذاريد و هر كدام را كه مىخواهيد ببريد - و او علاقهء شديدى به عقيل داشت . - پس عباس ، طالب را و حمزه ، جعفر را با خود بردند و محمد صلى الله عليه و آله على عليه السلام را برداشت و فرمود : كسى را برگزيدم كه خدا او را براى من در ميان شما برگزيده است . پس على عليه السلام از هنگامى كه شش ساله بود تحت سرپرستى رسول‌الله صلى الله عليه و آله قرار گرفت .\r\nهمين ، مطابق با قول آن حضرت مىباشد كه فرمود : « هر آينه خدا را هفت سال قبل از اين‌كه كسى از اين امت او را بپرستد ، پرستيدم . » و يا فرمود : « از هفت سال قبل صدا را مىشنيدم و نور را مىديدم و در آن مدت رسول‌الله صلى الله عليه و آله ساكت بود و مأمور به انذار و تبليغ نشده بود . » « 2 »\r\nاين بدان خاطر بوده است كه عمر آن حضرت به هنگام اظهار دعوت سيزده سال بوده است و در شش سالگى به رسول‌الله صلى الله عليه و آله سپرده شده بود . بنابر اين صحيح است كه وى هفت سال قبل از مردم به عبادت و بندگى خدا پرداخته است . عبادت از بچهء شش ساله‌اى كه اهل تميز باشد ، صحيح است . به علاوه عبادت وى شامل تعظيم و تجليل خداوند متعال مىباشد و چنين امرى در اطفال مشاهده مىشود .\r\n\r\n\r\n","description":"","footnote":"\r\n( 1 ) . مناقب آل ابى طالب ، ج 2 ، ص 179 - 180 .\r\n( 2 ) . شرح نهج‌البلاغه ، ج 1 ، ص 15 .\r\n","page_name":" 155 ","page_number":155},
  {"content":"\r\n\r\n\r\nفصل سوم‌بعثت\r\n\r\n","description":"","footnote":"","page_name":" 156 ","page_number":156},
  {"content":"\r\n\r\n\r\nعبادت آن حضرت صلى الله عليه و آله پيش از بعثت\r\nطبرسى در إعلام الورى مىنويسد : على بن ابراهيم كه از بزرگان حديث اماميه است مىگويد :\r\n« هنگامى كه رسول‌الله صلى الله عليه و آله به سى و هفت سالگى رسيد ، چنان مىديد كه هاتفى مىآيد و مىگويد : يا رسول‌اللّه ! پس فرمود : تو كيستى ؟ گفت : من جبرئيل هستم كه خدا مرا به سوى تو فرستاده است تا تو را به عنوان رسولِ خدا برگزينم . رسول‌الله صلى الله عليه و آله آن را مخفى نگه مىداشت . پس جبرئيل آبى از آسمان فرو آورد و گفت : اى محمد ! بلند شو و وضو بگير . بدين سان وضوگرفتن را به وى آموخت . » « 1 »\r\nابن شهر آشوب اين مطالب را در مناقب ذكر كرده و قبل از آن در فصل مبعث به بيان درجات بعثت پرداخته و گفته است : « بعثت رسول اكرم صلى الله عليه و آله داراى درجاتى بوده است : اولين درجهء آن رؤياى صادقه و دومين درجهء آن چيزى است كه شعبى و داود بن عامر « 2 » آن را نقل كرده‌اند . آنها گفته‌اند : خداوند به مدت سه سال جبرئيل را محافظ پيغمبرش قرار داده بود كه در اين مدت نبّى اكرم صلى الله عليه و آله صدايش را مىشنيد ، امّا خودش را نمىديد و پى در پى چيزهايى را به وى مىآموخت ؛ ولى قرآن را نازل نمىكرد . در اين مدّت پيامبر اكرم صلى الله عليه و آله مبعوث نشده بود ، امّا به پيغمبرى بشارت داده شده بود . »\r\nمنظور شعبى از آنچه كه روايت كرده ، همان مطالبى است كه ابن سعد در طبقات‌الكبرى به نقل از واقدى آورده است . در آن جا مىگويد : به مدّتِ سه سال اسرافيل همدم و مراقب رسول‌الله صلى الله عليه و آله شده بود به طورى كه رسول‌الله صدايش را مىشنيد ، اما او را نمىديد و سپس جبرئيل مسؤول اين كار شد . « 3 »\r\nمنظور از آنچه كه داود از عامر شعبى نقل كرده ، همان چيزى است كه طبرى از او نقل كرده و گفته\r\n\r\n\r\n","description":"","footnote":"\r\n( 1 ) . إعلام الورى ، ج 1 ، ص 102 و از او در قصص‌الانبياء ، ص 318 و از او در مناقب ابن شهر آشوب ، ج 1 ، ص 43 . و در آخر خبر طبرى آمده است : هنگامى كه چهل ساله شد جبرئيل به او دستور داد كه نماز بخواند و حدود آن را به وى آموخت ، اما وقت آن را معين نكرد و براى همين رسول‌الله صلى الله عليه و آله در هر وقتى دو ركعت نماز مىخواند .\r\n( 2 ) . در مناقب ، ج 1 ، ص 41 به اين صورت آمده و صحيح آن است كه داود از عامر شعبى روايت كرده است .\r\n( 3 ) . طبقات ابن سعد ، ج 1 ، ص 191 و تاريخ طبرى ، ج 2 ، ص 386 .\r\n","page_name":" 157 ","page_number":157},
  {"content":"\r\n\r\nاست : او در چهل سالگى به مقام نبّوت رسيد و سه سال بعد از آن اسرافيل همدم و مراقب وى بود و چيزهايى را به او آموخت و در اين زمان قرآن بر او نازل نمىشد و پس از آن كه اين سه سال گذشت ، جبرئيل مسؤول انزال وحى شد و قرآن به مدت ده سال در مكه و ده سال در مدينه بر زبانش جارى شد . « 1 »\r\n\r\nديانت آن حضرت پيش از بعثت\r\nواقعيت امر قبل از بعثت به صورت واضح روشن نيست . قرآن كريم مىفرمايد :\r\n« ما كنتَ تدرى مَاالكتابُ وَ لَا الايمانُ » « 2 » ؛ تو نمىدانستى كه كتاب و ايمان چيست ؟\r\nحال كه او نمىدانسته كتاب و ايمان چيست ؟ آيا متدين به هيچ كتاب و دينى هم نبوده است ، چنان‌كه از ظاهر قرآن فهميده مىشود ؟ يا اين‌كه قضيه به صورت ديگرى بوده است ؟\r\nقديمىترين مطلبى كه در مورد اين سؤال مطرح شده ، در زمان رسول‌الله صلى الله عليه و آله يا اهل بيت عليه السلام نبوده است ، بلكه در عصر غيبت صغرا و در ابتداى غيبت كبرا اين سؤال ضمن مسائل علم اصول مطرح شده است كه نمونه‌هايى از آن ذكر مىگردد :\r\nسيد مرتضى علم‌الهدى در كتاب الذريعه الى اصول الشريعة مىنويسد : در مورد اين سؤال تحقيق كافى به عمل آورديم و آن را در الذخيرة مطرح ساختيم و آن‌گاه آن را در الذريعه چنين مطرح مىكند : « آيا رسوالله صلى الله عليه و آله به شرايع انبياى قبلى متعبّد بوده است ؟ در اين باب دو مسأله وجود دارد : يكى قبل از نبوت و ديگرى بعد از آن .\r\nسه نظر در مورد قبل از نبّوت وجود دارد : يكى مىگويد قطعاً متعبد نبوده است و ديگرى مىگويد قطعاً متعبّد بوده است و نظر سوم توقف كرده است و اين راه صحيح است . چيزى كه بر آن دلالت مىكند اين است كه عبادت بر طبق يك شريعت ، تابع مصلحتى است كه خدا آن را تكليف عقلى مىداند و امكان دارد كه خدا هيچ مصلحتى را براى نبىّ اكرم صلى الله عليه و آله نمىبيند كه قبل از نبوت به\r\n\r\n\r\n","description":"","footnote":"\r\n( 1 ) . تاريخ طبرى ، ج 2 ، ص 387 ؛ طبقات ابن سعد ، ج 1 ، ص 127 و بدايه و نهايهء ابن كثير ، ج 3 ، ص 4 و تاريخ يعقوبى ، ج 2 ، ص 23 كه آن را به صورت مرسل نقل كرده است و حاكم در المستدرك ، ج 2 ، ص 61 نقل كرده است كه قرآن در 43 سالگى بر پيامبر اكرم صلى الله عليه و آله نازل شد .\r\n( 2 ) . شورى ( 42 ) ، 52 .\r\n","page_name":" 158 ","page_number":158},
  {"content":"\r\n\r\nعبادت‌هاى شرايع قبلى بپردازد ، چنان‌كه امكان دارد براى وى مصلحت‌هايى را ببيند و از آن جا كه هر دو امر جايز است و دليلى نيست كه موجب قطع به يك طرف شود ، بهترين راه توقف است .\r\nمحقّقِ حلّى در اصول خويش مىنويسد : « اگر پيامبر به شريعت‌هاى قبلى متعبّد بوده است ، اين تعبد را يا از طريق وحى و يا نقل به دست آورده است . لازمهء وحى اين است كه اين تعبد جزء شريعت خودش بوده است و نه ديگرى و لازمهء طريق دوم اين بوده است كه به نقل قول يهود تكيه كرده باشد و اين هم باطل است ، زيرا متواتر نيست ، چون در آن تحريف‌هايى صورت گرفته است كه مانع از افادهء يقين مىباشد و عمل به خبرهاى واحدِ آنها هم تكليف را واجب نمىكند ؛ زيرا مورد اطمينان نيست .\r\nاگر متعبّد به شريعت ديگرى بوده است ، بر او واجب بوده كه در مورد آن تحقيق و جستجو كند ، لكن اين باطل است ، چون اگر اين كار بر وى واجب بود ، آن را انجام مىداد و بين اصحاب مشهور مىشد و بر صحابه و تابعين و مسلمين واجب بود كه آن را انجام دهند و آنچه كه از دين مىشناسيم بر خلاف آن است . » « 1 »\r\nدر خصوص نماز ، طبرسى از على بن ابراهيم قمى نقل كرده است : « بعد از آن كه رسول اكرم صلى الله عليه و آله به سى و هفت سالگى رسيد . . . جبرئيل بر وى نازل شد و آبى را از آسمان آورد و فقط وضو و سجود و ركوع را به وى آموخت .\r\nدر مورد حدود نماز و اوقات آن چيزى نازل نشد تا هنگامى كه رسول‌الله صلى الله عليه و آله به چهل سالگى رسيد كه در آن هنگام جبرئيل حدود نماز را به وى آموخت و رسول‌اللّه نمازش را دو ركعتى و در اوقات مختلف به جاى مىآورد . » « 2 » اين مطلبى است كه بسيارى از اخبار معتبر كه در ابواب مختلف وسائل‌الشيعه در مورد چگونگى نزول نمازها نقل گرديده ؛ بر آن دلالت دارد .\r\nامّا موضع آن حضرت در مورد بسيارى از مناسك و نواهى و تروك ، همانند موضع پدران و نياكان پاكش بوده است كه بسيارى از اخبار تاريخى و غيره بر آن دلالت مىكند و در جايش نقل كرديم . امّا اين كه وى مؤمن و متعبّد به دين حنيف ابراهيمى بوده است ، دليل ندارد و نصّى بر آن تصريح ننموده است .\r\n\r\n\r\n","description":"","footnote":"\r\n( 1 ) . الذريعة الى اصول الشريعه ، ج 2 ، ص 595 - 596 ؛ چنان كه در بحارالانوار ، ج 18 ، ص 275 - 276 آمده است .\r\n( 2 ) . إعلام الورى ، ج 1 ، ص 36 .\r\n","page_name":" 159 ","page_number":159},
  {"content":"\r\n\r\nمرحوم كلينى در اصول كافى با سند خود از ابى حمزهء ثمالى روايت مىكند كه گفت : « از امام صادق عليه السلام در مورد علم سؤال كردم كه آيا آن چيزى است كه عالمانى مثل شما از ديگران ياد مىگيرند ؟ يا اين‌كه در كتابىو نزد شماست كه آن را مىخوانيد و آن را ياد مىگيريد ؟\r\nحضرت عليه السلام فرمود : اين امر بزرگ‌تر و عظيم‌تر از اين است . آيا قول خداوند متعال را نشنيده‌اى كه مىفرمايد :\r\n« و كذلك اوْحينا اليك رُوحَاً مِنْ أَمْرِنا ما كنتَ تدرى مَاالكتابُ وَ لَا الايمانُ » « 1 » ؛\r\nو به اين ترتيب روحى از امر خودمان را به سوى تو وحى كرديم در حالى كه نمىدانستى كه كتاب و ايمان چيست .\r\nسپس فرمود : اصحاب شما در مورد اين آيه چه مىگويند ؟ آيا اقرار مىكنند كه او در حالتى بوده است كه نمىدانست كتاب و ايمان چيست ؟ گفتم : نمىدانم ، فدايت شوم .\r\nپس فرمود : بله ، او در حالتى بود كه نمىدانست كتاب و ايمان چيست ؟ تا اين كه خداوند - عزوجّل - روحى را كه در كتاب ذكر شده است ، مبعوث كرد و هنگامى كه آن را به وى وحى كرد ، علم و فهم را ياد گرفت و اين روحى است كه خداوند - عزوجّل - به هر كسى كه بخواهد اعطا مىكند و اگر آن را به كسى اعطا كند ، در حقيقت فهم را به او تعليم داده است . »\r\nمرحوم كلينى روايت ديگرى را در اصول كافى با اسناد از مفضل بن عمر نقل مىكند كه گفت : از امام عليه السلام سؤال كردم كه امام چگونه به همه چيز و همه جا علم دارد ، در حالى كه در خانه‌اش نشسته و مشغول استراحت است . امام عليه السلام فرمود : « اى مفضّل ! خداوند در وجود پيامبر چهار روح قرار داده است : روح حيات كه به واسطهء آن بيمار يا سالم مىشود ، روح قوّت كه به واسطهء آن پا بر جا است و تلاش مىكند ، روح شهوت كه به واسطهء آن مى خورد و مىآشامد و با زنان آميزش مىكند ، روح ايمان كه به واسطهء آن ايمان مىآورد و به عدالت رفتار مىكند و روح‌القدس كه به واسطهء آن نبّوت را دريافت و تحمّل مىكند . بعد از آن كه پيامبر صلى الله عليه و آله قبض روح شد ، روح‌القدس به امام منتقل شد و روح‌القدس نمىخوابد و غافل نمىشود و به لهو و فراموشى دچار نمىگردد ، امّا چهار روح ديگر\r\n\r\n\r\n","description":"","footnote":"\r\n( 1 ) . اصول كافى ، ج 1 ، ص 273 - 274 .\r\n","page_name":" 160 ","page_number":160},
  {"content":"\r\n\r\nمىخوابند و غافل مىشوند و به لهو و فراموشى دچار مىشوند و با روح‌القدس أشيا را مىبيند . » « 1 »\r\nعلى بن ابراهيم قمى روايت كرده است : « از امام صادق عليه السلام دربارهء قول خداوند متعال كه مىفرمايد :\r\n« شهرُ رَمضانِ الَّذى انزل فيه‌القرآن » .\r\nسؤال شد كه چگونه قابل تفسير است ، در حالى كه قرآن در مدت بيست سال بر پيامبر اكرم صلى الله عليه و آله نازل شده است ؟ امام عليه السلام فرمود : قرآن به صورت كامل در ماه رمضان بر بيت‌المعمور نازل شد و آن‌گاه در طول بيست سال از بيت‌المعمور بر پيامبر اكرم صلى الله عليه و آله نازل شد . » « 2 »\r\nاين روايت را عياشى در تفسيرش آورده است « 3 » و كلينى آن را با اسناد از قمّى از پدرش از حفص بن غياث از امام صادق عليه السلام نقل كرده « 4 » و شيخ صدوق در عقايدش به همين استناد كرده است . « 5 »\r\nبه همين روايت برمىگردد آنچه را كه طبرى در تاريخش با سندى از ابن عباس و سعيد بن مسيّب نقل كرده است كه گفته‌اند : « در حالى كه رسول‌اللّه صلى الله عليه و آله چهل و سه ساله بود ، وحى بر او نازل مىشد . » « 6 »\r\nواضح‌تر از آن روايتى است كه طبرى با سندى از عامر شَعْبى نقل كرده و گفته است : « در چهل سالگى پيامبر صلى الله عليه و آله به نبوّت رسيد و در سه سال از ايام نبوّتش اسرافيل با او همدم بود و كلماتى و چيزهايى را به او تعليم مىداد و هنوز قرآن نازل نمىشد .\r\nپس از سه سال كه از نبوّتش گذشت ، جبرئيل قرآن را به مدت بيست سال بر وى نازل كرد كه ده سال آن در مكه و ده سال ديگر در مدينه بود . » « 7 »\r\nچيزى كه مىخواهيم از اين روايات نتيجه بگيريم اين است كه مبدأ نزول قرآن كريم سه سال پس از نبوت بوده است ، چون اگر رواياتى كه قائل است به اين كه مدّت نزول قرآن بر نبى اكرم صلى الله عليه و آله بيست\r\n\r\n\r\n","description":"","footnote":"\r\n( 1 ) . همان .\r\n( 2 ) . تفسير قمى ، ج 1 ، ص 66 .\r\n( 3 ) . تفسير عياشى ، ج 1 ، ص 80 .\r\n( 4 ) . اصول كافى ، ج 1 ، ص 628 .\r\n( 5 ) . عقايد صدوق ، ص 56 .\r\n( 6 ) . تاريخ طبرى ، ج 2 ، ص 292 ؛ مستدرك حاكم ، ج 2 ، ص 610 .\r\n( 7 ) . تاريخ طبرى ، ج 2 ، ص 387 و طبقات ابن سعد ، ج 1 ، ص 127 و تاريخ يعقوبى به صورت مرسل ، ج 2 ، ص 23 و بدايه و نهايهء إبن كثير ، ج 3 ، ص 4 به نقل از ابن حنبل ؛ الأتقان ، ج 1 ، ص 45 .\r\n","page_name":" 161 ","page_number":161},
  {"content":"\r\n\r\nسال بوده است را با رواياتى كه مىگويد مدت اقامت نبى اكرم صلى الله عليه و آله در مكه ، پس از بعثت سيزده سال بوده است با هم مقايسه كنيم ؛ نتيجه مىگيريم كه شروع نزول قرآن سه سال پس از نبّوت بوده است ؛ زيرا شكى در اين نيست كه قرآن تا سال وفاتش بر او نازل مىشده است . « 1 »\r\n\r\nزمان بعثت\r\nمرحوم كلينى با سندِ خود از امام صادق روايت كرده است كه فرمود : « روزهء بيست و هفتم رجب را فراموش نكن ، زيرا آن روزى است كه محمد صلى الله عليه و آله به نبّوت برانگيخته شده است . » « 2 » شيخ صدوق « 3 » و طوسى « 4 » هم آن را روايت كرده‌اند . هم‌چنين كلينى از امام صادق عليه السلام روايت مىكند كه آن حضرت فرمود : « در روز بيست و هفتم رجب رسول‌الله صلى الله عليه و آله به پيامبرى برگزيده شد . » « 5 »\r\nاو با سند خود از امام رضا عليه السلام نقل مىكند : « خداوند محمد را به عنوان رحمت براى جهانيان در بيست و هفتم رجب به پيامبرى مبعوث كرد و هر كسى كه آن را روزه بدارد ، خداوند ثواب شصت ماه روزه‌دارى را برايش مىنويسد « 6 » . و همين را طوسى نيز نقل نموده است . « 7 »\r\nصدوق با سندى از امام رضا عليه السلام نقل مىكند كه حضرت فرمود : « خداوند حضرت محمد را سه شب مانده به آخر ماه رجب به پيامبرى مبعوث كرد و هر كسى كه آن روز را روزه بگيرد ، مثل اين است كه هفتاد سال روزه گرفته است . » « 8 »\r\nطوسى با سندى از امام هادى عليه السلام روايت مىكند كه فرمود : « روز بيست و هفتم رجب روزى است كه خداوند حضرت محمد صلى الله عليه و آله را به عنوان رحمت براى جهانيان به پيامبرى مبعوث كرد . » « 9 »\r\n\r\n\r\n","description":"","footnote":"\r\n( 1 ) . التمهيد ، ج 1 ، ص 82 .\r\n( 2 ) . فروع كافى ، ج 2 ، ص 149 .\r\n( 3 ) . من لايحضره‌الفقيه ، ج 2 ، ص 90 از حسن بن راشد از امام صادق عليه السلام . و ثواب الاعمال ، ص 99 .\r\n( 4 ) . تهذيب الاحكام ، ج 1 ، ص 438 و الامالى ، ص 28 .\r\n( 5 ) . فروع كافى ، ج 1 ، ص 469 .\r\n( 6 ) . همان ، ج 2 ، ص 149 .\r\n( 7 ) . تهذيب‌الاحكام ، ج 1 ، ص 438 .\r\n( 8 ) . ثواب‌الاعمال ، ص 83 .\r\n( 9 ) . تهذيب الاحكام ، ج 1 ، ص 438 تا دو خبر آخر كه شيخ آنها را در أمالى ، ص 349 به نقل از امام صادق عليه السلام روايت كرده است و در مصباح‌المتهجّد به نقل از امام جواد در مورد روزهء آن روز سفارش شده است بدون آن كه متعرض بعثت شده باشد . و هم‌چنين رجوع كنيد به وسائل‌الشيعه ، ج 7 ، ص 329 .\r\n","page_name":" 162 ","page_number":162},
  {"content":"\r\n\r\nابن شهر آشوب از ابن عباس و أنس بن مالك نقل مىكند كه گفتند : « خداوند در روز دوشنبه بيست و هفتم ماه رجب بر محمّد صلى الله عليه و آله وحى را نازل كرد . » « 1 » و از ميان عامّه ، متقى هندى در كنزالعّمال به نقل از بيهقى در شُعَب الايمان از سلمان فارسى نقل كرده است : « در رجب ، شب و روزى است كه هر كس آن روز را روزه بگيرد و آن شب را به عبادت بپردازد ، همانند كسى است كه صد سال روزه گرفته و صد سال شب زنده‌دارى كرده است و اين شب و روز در سه روز مانده به آخر ماه رجب قرار دارند و خدا محمّد صلى الله عليه و آله را در آن به پيامبرى مبعوث كرد . » « 2 »\r\nحلبى در سيره‌اش به نقل از دمياطى در سيره‌اش از ابى هريرة نقل كرده است : « هر كسى كه بيست و هفتم ماه رجب را روزه بگيرد ، خداوند روزهء شصت ماه را برايش مىنويسد و اين روزى است كه جبرئيل براى اعلام رسالت بر نبى اكرم صلى الله عليه و آله نازل شد و اين اولين روزى است كه در آن جبرئيل نازل شده است . » « 3 »\r\nاگر چه اهل‌سنت در تعيين روز مبعث با كمبود روايت روبه‌رو هستند ، امّا از طريق اهل بيت با هيچ كمبودى از اخبار و روايات مواجه نيستيم ، لكن در چگونگى آغاز بعثت با كمبود روايت مواجه هستيم .\r\n\r\nچگونگى آغاز بعثت\r\nروايت شده است كه امام حسن عسكرى عليه السلام كه در حال توصيف بعثت نبى اكرم صلى الله عليه و آله بود ، فرمود : « . . . تا اين كه به چهل سالگى رسيد ، و خداوند قلب كريمش را بهترين و والاترين و خاشع‌ترين و مطيع‌ترين قلب‌ها يافت . پس به درهاى آسمان اجازه داد و آنها باز شدند و به ملائكه اجازه داد و آنها نازل شدند و در اين حال محمد صلى الله عليه و آله به آنها مىنگريست . پس رحمت از طرف عرش بر وى نازل شد و او به\r\n\r\n\r\n","description":"","footnote":"\r\n( 1 ) . مناقب آل ابى طالب ، ج 1 ، ص 173 .\r\n( 2 ) . منتخب كنزالعمال در حاشيهء مسند ، ج 3 ، ص 362 .\r\n( 3 ) . السيرهءالحلبية ، ج 1 ، ص 384 و در آخر آن از ادعاى شَعبى حمايت شده است .\r\n","page_name":" 163 ","page_number":163},
  {"content":"\r\n\r\nروح‌الامين ، نگاه مىكرد ، جبرئيل نزد او فرود آمد و دستش را گرفت و تكان داد و فرمود : اى محمد ! بخوان . محمد فرمود : چه چيزى را بخوانم ؟ فرمود : بخوان :\r\n« إقْرَأْ بِاسْمِ رَبِّكَ الَّذِي خَلَقَ خَلَقَ الْإِنْسانَ مِنْ عَلَقٍ اقْرَأْ وَ رَبُّكَ الْأَكْرَمُ الَّذِي عَلَّمَ بِالْقَلَمِ عَلَّمَ الْإِنْسانَ ما لَمْ يَعْلَمْ » » « 1 » ؛\r\n( قرآن را ) به نام پروردگارت - كه هستى را آفريد - بخوان همو كه انسان را از خون بسته آفريد . بخوان كه پروردگارت از همه ارجمندتر است . همو كه با قلم تعليم داد و آن چه را كه انسان نمىدانست به او آموخت .\r\nسپس آنچه را كه مىبايست بر او نازل كرد و خودش به سوى پروردگارش بالا رفت .\r\nمحمد صلى الله عليه و آله از كوه پايين آمد در حالى كه عظمت خداوند و جلالت ابّهت الهى او را مدهوش خود كرده بود و به تب و لرز دُچار شده بود . چيزى كه اضطرابش را بيشتر مىكرد ، اين بود كه مىترسيد ، قريشيان او را تكذيب كرده و او را به ديوانگى نسبت دهند ، در حالى كه او عاقل‌ترين مردم و گرامىترين آنان بود و مبغوض‌ترين چيزها در نظر او شياطين و اعمال ديوانگان بود ؛ بنابراين ، خداوند اراده كرد كه قلبش را مملوّ از شجاعت نمايد و به او فراخى دل عنايت فرمايد . براى همين از كنار هر سنگ و درختى كه ردّ مىشد ، مىشنيد كه مىگفتند : « أَلسَّلامُ عَلَيكَ يا رَسُول‌َاللّهِ » « 2 » .\r\nاين خبر واحد دلالت مىكند كه اولين سوره - يا اولين آياتى - كه نازل شده است ، همين پنج آيهء اول سورهء علق بوده است ، كه در ابتداى بعثت و در روز بيست و هفتم رجب نازل شده است .\r\nدر تفسير قمّى به نقل از ابى الجارود از امام باقر عليه السلام در مورد قول خداوند متعال كه مىفرمايد :\r\n« ما ودَّعَكَ ربُّكَ وَ ما قَلىَ » « 3 »\r\nروايت مىكند كه فرمود : اولين سوره‌اى كه نازل شد :\r\n\r\n\r\n","description":"","footnote":"\r\n( 1 ) . علق ( 96 ) ، 1 - 5 .\r\n( 2 ) . تفسير منسوب به امام حسن عسكرى عليه السلام ، چنان كه در بحارالانوار ، ج 18 ، ص 206 آمده است و اين را مقايسه كنيد با آنچه كه در تاريخ طبرى ، ج 2 ، ص 299 - 306 آمده است . به طورى كه از آن چنين استفاده مىشود كه رسول‌الله صلى الله عليه و آله گمان كرد كه جنون او را فرا گرفته است و اراده كرد كه خودش خدا را ببيند و در آن فرشته شك كرد كه آيا شيطان است يا خير ؟ و خديجه و عموزادهء نصرانىاش ، ورقة بن نَوفل به او دلدارى و اطمينان دادند ( ! ) چنين مطالبى از طريق اماميه نقل نشده است .\r\n( 3 ) . ضحى ( 93 ) ، 3 .\r\n","page_name":" 164 ","page_number":164},
  {"content":"\r\n\r\n« إقْرَأْ بِاسْمِ رَبِّكَ الَّذِي خَلَقَ »\r\nبود . سپس جبرئيل به مدت زيادى نزد رسول‌الله صلى الله عليه و آله نيامد ، به طورى كه خديجه گفت : شايد كه خدايت تو را رها كرده است و ديگر پيام آورى بر تو نمىفرستد ! پس از آن خداوند اين آيه را نازل كرد\r\n« ما ودَّعَك ربُّكَ وَ ما قَلىَ » « 1 » ؛\r\nپروردگارت هيچ گاه تو را وانگذاشته و بر تو خشم نگرفته است .\r\nكلينى با سند خود از امام صادق روايت مىكند كه فرمود : « اوّلين چيزى كه بر پيامبر اكرم صلى الله عليه و آله نازل شد : « بِسْم الله الرحمن الرحيم إقْرَأْ بِاسْمِ رَبِّكَ الَّذِي خَلَقَ » بود و آخرين چيزى كه بر پيغمبر اكرم صلى الله عليه و آله نازل شد : « اذا جاء نصراللّهِ » بود « 2 » و صدوق هم اين را روايت كرده است . « 3 »\r\nتمام اخبارى است كه از طريق اهل بيت در مورد اولين سوره‌اى كه بر پيامبر صلى الله عليه و آله نازل شده ؛ مقيّد به ابتداى بعثت نيست ، مگر خبر اوّل كه از تفسير امام حسن عسكرى عليه السلام نقل شد .\r\nاين تفسير داراى مطالبى است كه چندان مفهوم نيست ، بلكه انكار مىشود و حتى بعضى نسبت چنين تفسيرى به امام عليه السلام را به شدت مورد طعنه و ترديد قرار داده‌اند . لكن وجود چنين مطالبى در اين كتاب حداكثر اين را اثبات مىكند كه راوى در محضر امام عليه السلام حاضر مىشده است و از او سؤال‌هايى در مورد تفسير قرآن مىپرسيده است و بعد از مراجعه به منزل خود آنها را به صورت نقل به معنا و همانطور كه فهميده بود ، به نگارش در مىآورده است .\r\n\r\nاخبار مربوط به نماز\r\nتحت عنوان « علىٌ عند النَّبى » از ابن ابىالحديد مطالبى نقل شد كه تتمهء آن چنين است : « در سنّ على عليه السلام به هنگام بعثت نبى اكرم صلى الله عليه و آله اختلاف شده است و در اين هنگام پيامبر اكرم صلى الله عليه و آله چهل ساله بود . مشهورترين نظر اين است كه او در اين هنگام ده ساله بوده است و استاد ما شيخ ابوالقاسم و برخى\r\n\r\n\r\n","description":"","footnote":"\r\n( 1 ) . تفسير قمى ، ج 2 ، ص 428 .\r\n( 2 ) . اصول كافى ، ج 2 ، ص 628 .\r\n( 3 ) . عيون اخبارالرضا ، ج 2 ، ص 6 .\r\n","page_name":" 165 ","page_number":165},
  {"content":"\r\n\r\nديگر از اساتيد و علماى كلام اظهار داشته‌اند كه او در اين هنگام سيزده ساله بوده است . سپس خبر بلاذرى و اصفهانى را نقل كرده است كه گفته‌اند : پيامبر اكرم صلى الله عليه و آله از هنگامى كه على عليه السلام شش ساله بود ، سرپرستىاش را بر عهده گرفت .\r\nسپس گفته است : اين مطابق با گفتار على عليه السلام است كه فرمود : « من هفت سال قبل از اين امّت كه كسى خدا را عبادت نمىكرد به پرستش پروردگارم پرداختم » و يا مىفرمود : « به مدت هفت سال صدا را مىشنيدم و نور را مىديدم و در اين هنگام رسول‌الله صلى الله عليه و آله ساكت بود و به او اجازهء انذار و تبليغ داده نشده بود . » ؛ زيرا حضرت على عليه السلام به هنگام اظهار دعوت سيزده ساله بوده و از شش سالگى تحت تربيت رسول اكرم صلى الله عليه و آله قرار گرفته بوده است و در اين صورت ، صحيح است كه او هفت سال قبل از مردم به پرستش خداى متعال پرداخته است . » « 1 »\r\nكلينى با سندى از سعيد بن مسيّب نقل مىكند : از امام على بن حسين عليها السلام سؤال كردم كه حضرت على عليه السلام در چند سالگى مسلمان شد ؟ او فرمود : مگر حضرت على عليه السلام هيچ گاه كافر بوده است ؟ ! همانا وقتى كه خداوند پيامبرش را مبعوث كرد ، على عليه السلام ده ساله بود و در آن هنگام كافر نبود ، بلكه به خداى تبارك و تعالى و رسولش ايمان آورد و در ايمان آوردن به خدا ورسولش و اقامهء نماز سه سال از تمام مردم سبقت گرفت و اولين نمازى را كه با رسول‌الله صلى الله عليه و آله به جاى آورد ، دو ركعت نماز ظهر بود . « 2 »\r\nشيخ مفيد در ارشاد با سند خود از يحيى بن عفيف بن قيس كندى ، از پدرش عفيف نقل كرده است : قبل از آن‌كه دعوت نبى اكرم صلى الله عليه و آله علنى شود با عباس بن عبدالمطلّب در مكّه نشسته بودم ، در اين حال جوانى پيش آمد و به خورشيد كه در حال زوال بود ، نگاه كرد . پس از آن رو به كعبه به نماز ايستاد ، پس از لحظه‌اى نوجوانى پيش آمد و در سمت راست او ايستاد و سپس زنى آمد و پشت سر آنها ايستاد . آن جوان به ركوع رفت و آن نوجوان و زن هم به ركوع رفتند و سپس آن جوان از ركوع بلند شد و آن دو نفر هم همين كار را كردند . سپس او سجده كرد و آنها هم با او سجده كردند . من گفتم :\r\nاى عباس ، امر عظيمى است ! عباس گفت : بله امر عظيمى است . آيا مىدانى كه اينها چه كسانى هستند ؟\r\n\r\n\r\n","description":"","footnote":"\r\n( 1 ) . شرح نهج‌البلاغة ، ج 1 ، ص 15 .\r\n( 2 ) . روضهء كافى ، ص 279 .\r\n","page_name":" 166 ","page_number":166},
  {"content":"\r\n\r\nاين جوان محمد بن عبداللّه بن عبدالمطلّب ، برادرزادهء من است و اين نوجوان على بن ابىطالب ، برادرزادهء ديگر من و اين زن هم خديجه دختر خويلد مىباشد .\r\nبرادرزاده‌ام به من گفته است كه پروردگار آسمان‌ها و زمين به او دستور داده است كه از اين دين پيروى كند و به خدا قسم كه در تمام دنيا كسى به غير از اين سه نفر به اين دين عقيده ندارد . « 1 »\r\nاز مسند احمد با سندى از ابن عبّاس « 2 » و از تاريخ طبرى و بلاذرى و جامع ترمذى و الابانة از عُكبرى و الفردوس ديلمى و فضائل‌الصحابة إبن حنبل با أسنادشان از زيد بن أرقم از نبى اكرم صلى الله عليه و آله نقل شده است كه فرمود : اوّلين كسى كه با من نماز خواند على عليه السلام بود . « 3 »\r\nاز ابن حنبل در مُسندالعشَرةَ و فضائل‌الصحابة و از ترمذى در الجامع‌الصحيح و از نَسوَى در المعرفة و ابن بُطةالعُكْبَرى در الابانة با أسنادشان از حبةالعُرنى نقل شده است كه گفت : شنيدم كه على عليه السلام مىگويد : « من اوّلين كسى بودم كه با رسول‌اللّه صلى الله عليه و آله نماز مىخواندم . »\r\nابن حنبل در مسندالعشرة و فضائل‌الصحابة از عُرنى از على عليه السلام نقل كرده است كه سه بار فرمود : « خدايا هيچ كس از امت تو را نمىشناسم كه قبل از من تو را عبادت كرده باشد ، غير از پيامبر تو . »\r\nدر مسند ابى يعلى چنين آمده است : « بعد از پيامبر خدا ، كسى از اين امت را نمىشناسم كه قبل از من خدا را عبادت كرده باشد . »\r\nدر مسند احمد و ابى يعلى از عُرنى از على عليه السلام آمده است كه فرمود : « هفت سال قبل از اين كه مردم نماز بخوانند ، نماز خواندم . » « 4 »\r\nاز سنن ابن ماجه قزوينى و تاريخ طبرى از عبّاد بن عبدالله رواجنى نقل شده است كه گفت : از على عليه السلام شنيدم كه مىفرمايد : « من ، عبدالله و برادر رسول‌الله صلى الله عليه و آله و صدّيق اكبر هستم . هيچ كسى اينها\r\n\r\n\r\n","description":"","footnote":"\r\n( 1 ) . ارشاد ، ج 1 ، ص 30 - 31 و قديمىترين كسى كه در اين مورد بحث كرده است ، متكلم معتزلى متقدّم ، شيخ ابوجعفر اسكافى ( متوفّى 240 ه . ق ) بوده است كه در كتابش : المعيار و الموازنه ، ص 66 - 78 با تحقيق شيخ محمودى به اين مسأله پرداخته است و ابن ابى الحديد در شرح نهج‌البلاغه اخبار و نظرات بسيارى را از إسكافى نقل مىكند و هم‌چنين قاضى نعمان مصرى ( ت 363 ه . ق ) در كتاب شرح الاخبار ، ص 178 - 191 به اين مسأله پرداخته است .\r\n( 2 ) . مسند امام احمد ، ج 1 ، ص 373 .\r\n( 3 ) . انساب الاشراف ، ج 2 ، ص 93 .\r\n( 4 ) . مسند احمد ، ج 1 ، ص 99 و مسند ابى يعلى ، ص 31 با سندى از حبةالعُرنى .\r\n","page_name":" 167 ","page_number":167},
  {"content":"\r\n\r\nرا بعد از من ادّعا نمىكند ، مگر اين‌كه دروغ گفته است . من هفت سال ، قبل از ديگران با رسول‌الله صلى الله عليه و آله نماز مىخواندم . »\r\nاز سنن ابن ماجه و تفسير ثعلبى از عبدالله بن ابى رافع از پدرش نقل شده است : على عليه السلام به صورت مخفيانه به مدت هفت سال و چند ماه با رسول‌اللّه صلى الله عليه و آله نماز خواند .\r\n\r\nدوران كتمان يا اعلان ؟\r\nدر كتاب‌هاى تاريخى و برخى از تفاسير آمده است كه رسول خدا صلى الله عليه و آله سه يا چهار يا پنج سال اول بعثت ، رسالت خويش را مخفى نگاه مىداشت و آن را علنى نمىكرد تا اين كه به دستور الهى :\r\n« فَاصْدَعْ بما تُؤمَرْ » دعوت خويش را علنى ساخت . « 1 » اما از جمله دلايلى كه بر نزول قرآن در دوران كتمان دلالت مىكند ، اين است كه در تمام آياتى كه پيش از سورهء حجر نازل شده ، چيزى نمىيابيم كه متناسب با دوران كتمان باشد .\r\nسورهء حجر ، كه به ترتيب پنجاه و چهارمين سورهء قرآن مىباشد ، و در آخر آن آمده است :\r\n« فَاصْدَعْ بما تُؤمَرْ و أْعرِضْ عَن‌ِالمُشرِكينَ » ؛\r\nآشكار كن به آنچه كه مأمور شده‌اى و از مشركين روى گردان .\r\nو سورهء شعراء كه چهل و هفتمين سورهء قرآن مىباشد و پيش از حجر در ترتيب نزول است ، در اواخر آن آمده است :\r\n« وَ أنْذِرْ عَشيرَتَكَ الْأَقْربَينَ » ؛\r\nخويشاوندان نزديكت را انذار كن .\r\nاينها با شرايط دوران كتمان سازگارى ندارد و از خصوصيات سوره‌هاى مكى - از جمله سوره‌هاى مذكور - اين است كه خطاب‌هاى آن متوجه مشركين است و با آنها به خاطر كفرشان و انكار مبدأ و معاد جدال و بحث مىكند و اين چيزى است كه با كتمان تناسبى ندارد بلكه با اعلان متناسب است .\r\n\r\n\r\n","description":"","footnote":"\r\n( 1 ) . الميزان ، ج 12 ، ص 95 - 96 .\r\n","page_name":" 168 ","page_number":168},
  {"content":"\r\n\r\nسوره‌هاى نمل و قصص و إسراء و يونس و هود و يوسف و حتّى سورهء حجر كه از سوره‌هاى نازل شده پس از شعراء مىباشد ، با مشركين گفتگو كرده و آنها را ملامت مىكند .\r\nبنابر اين بعيد به نظر مىرسد كه دعوت از خويشاوندان نزديك ، بر حسب آيهء « وَ أنْذِرْ عَشيرَتَكَ الْأَقْربَينَ » حاصل شده باشد ، زيرا سورهء شعراء چهل و هفتمين سورهء نازل شده مىباشد و مرحلهء قبل از آن به صورت دعوت سرّى نبوده است ؛ يعنى اين آيه در حدود سه سال پس از دعوت علنى و عمومى نازل شده است كه اين با دعوت خصوصى خويشاوندان پس از اين مدت طولانى متناسب نيست . مگر اين كه بگوييم اين دعوت خصوصى براى اتمام حجت عليه آنها بوده و مىخواسته كه وصّى خويش را از ميان آنها انتخاب كند و به اين وسيله براى آنها اثبات شود كه دعوت او از سوى عالم غيب است و او به استمرار كار خويش اطمينان دارد ، و براى همين ، به وصّى براى بعد از خود احتياج دارد . كه نظر صحيح همين است .\r\n\r\nمسألهء جانشينى على عليه السلام در اوايل بعثت\r\nممكن است بگوييم كه دعوت از خويشاوندان پس از قطع رابطه و تبعيد بنى هاشم در شِعب ابى طالب به وسيلهء قريش در حدود سال ششم بعثت بوده است . اين بنا بر آن چيزى است كه فرات بن ابراهيم كوفى در تفسيرش با سندى از ابى رافع ، غلام عباس بن عبدالمطلب ، نقل كرده است . او مىگويد :\r\nرسول‌الله صلى الله عليه و آله فرزندان و نواده‌هاى عبدالمطلب را در شِعب جمع كرد و براى آنها ، كه در آن هنگام چهل نفر بودند ، ران گوسفندى را طبخ كرد ، همگى از آن غذا خوردند و سير شدند ، سپس ظرفى از شير ( يا دوغ ) را آورد و همهء آن چهل نفر از آن ظرف نوشيدند و سيراب شدند .\r\nدر اين هنگام ابولهب پيشدستى كرد و گفت : به خدا قسم كه هر كدام از ما به تنهايى يك برّه را مىخورد و به طور كامل سير نمىشود و هر كدام از ما يك ظرف پر از شراب مىنوشد و سيراب نمىشود و پسر ابى كبشه « 1 » ما را به يك ران گوسفند و يك ظرف شير ( يا دوغ ) مهمان كرده است و همگى سير و سيراب شده‌ايم و اين نمىتواند چيزى جز يك سحر و جادوى آشكار باشد !\r\n\r\n\r\n","description":"","footnote":"\r\n( 1 ) . اين مرد ، يكى از افراد خزاعة بوده است كه با بت پرستى قريش مخالفت مىكرد و چنان كه در النهايه جزرى آمده است ، پيغمبر اكرم صلى الله عليه و آله را به او تشبيه كردند .\r\n","page_name":" 169 ","page_number":169},
  {"content":"\r\n\r\nآن‌گاه پيامبر آنها را مورد خطاب قرار داد و فرمود : خداوند به من دستور داده است كه خويشاوندان نزديك و عشيرهء خاص خود را انذار كنم و شما خويشاوندان نزديك و عشيرهء خاص من هستيد و خداوند هيچ پيامبرى را مبعوث نكرده مگر اين كه از ميان خانواده‌اش شخصى را به عنوان وصىّ و وزير و وارث او برگزيده ، پس كدام يك از شما با من بيعت مىكند كه برادر و وزير و وارث من و وصّى و خليفهء من در ميان خانواده‌ام و براى من به منزلهء هارون براى موسى عليه السلام باشد ، الّا اين‌كه بعد از من پيامبرى نخواهد بود ؟ ! افراد از پذيرش درخواست او خوددارى كردند . براى همين آن حضرت فرمود : به خدا قسم كه يكى از ميان شما برمىخيزد و در خواست مرا مىپذيرد و يا اين‌كه از غير شما كسى به اين مقام مىرسد و آن‌گاه به شدت پشيمان خواهيد شد ! در اين هنگام على عليه السلام كه همهء چشم‌ها به او خيره شده بود از جايش برخاست و با آن حضرت بيعت كرد و به درخواست‌هايش پاسخ مثبت داد .\r\nچيزى كه ادعاى ابى رافع را در مورد اين‌كه آن اجتماع و دعوت در شعب ابى طالب بوده است ، تاييد مىكند اين است كه ابولهب با مشاهدهء اين معجزه ، ملتهب مىشود و رسول اكرم صلى الله عليه و آله را به سحر و جادو متهم مىكند . و او را با كنيهء زشت - پسر ابى كبشه - نام مىبرد كه مشركان عادت كرده بودند آن را به آن حضرت صلى الله عليه و آله نسبت دهند .\r\nهم‌چنين وقوع اين جلسه در شِعب به اين وسيلهء تأييد مىشود كه امر در آيه ، امر به انذار است نه اخبار و تبشير .\r\nشايد رسول اكرم صلى الله عليه و آله مأمور شده است كه اين دعوت را در شعب ابى طالب برگزار كند تا با غرور و نخْوت قريش مبارزه كرده باشد و با انتخاب جانشين ، كافران را مأيوس گرداند . « 1 »\r\nطريقِ سندى اين خبر از على عليه السلام منحصر به ربيعة بن ناجد نيست ، سيدبن طاووس همان‌طورى كه آن را از سعدالسعود روايت كرده است ؛ در الطُرَف از اعمش هم روايت كرده است . « 2 » و صدوق كه آن را از ابن ناجد روايت كرده است ، هم‌چنين با سندى از أعمش از عبدالله بن حارث بن نوفل از على عليه السلام روايت كرده است كه آن حضرت عليه السلام فرمود : هنگامى كه آيهء « و أنذر عشيرتك الاقربين »\r\n\r\n\r\n","description":"","footnote":"\r\n( 1 ) . تفسير فرات ، ص 303 با تحقيق محمودى ؛ بحارالانوار ، ج 18 ، ص 212 .\r\n( 2 ) . الطرف ، ص 7 چنان كه در بحارالانوار ، ج 18 ، ص 179 آمده است :\r\n","page_name":" 170 ","page_number":170},
  {"content":"\r\n\r\nنازل شد ، رسول‌الله فرزندان عبدالمطلّب را كه در حدود چهل نفر بودند دعوت كرد و فرمود : كدام يك از شما برادر و وارث و وزير و وصّى و خليفهء من بعد از من در ميان شما مىشود ؟ اين درخواست را بر يكايك آنها عرضه كرد ، اما همگى از پذيرش آن خوددارى نمودند تا اين كه نزد من آمد و من گفتم : من قبول مىكنم يا رسول‌اللّه . سپس فرمود : اى فرزندان عبدالمطلّب ! اين برادر و وارث و وصىّ و وزير و خليفهء من در ميان شما خواهد بود . پس افراد آن جمع مىخنديدند و با تمسخر به ابوطالب مىگفتند : به تو دستور داد كه از اين بچه اطاعت كنى و حرفش را گوش كنى . « 1 »\r\nاين خبر نيز همانند خبرهاى سابق با تشكيل جلسه در شِعب و بعد از دعوت عمومى بودن آن تناسب دارد .\r\n\r\n\r\n","description":"","footnote":"\r\n( 1 ) . علل‌الشرائع ، ص 203 . هم‌چنين در بحارالانوار ، ج 18 ، ص 178 آمده است .\r\n","page_name":" 171 ","page_number":171},
  {"content":"\r\n\r\n\r\nفصل چهارم‌اعلان دعوت عمومى\r\n\r\n","description":"","footnote":"","page_name":" 172 ","page_number":172},
  {"content":"\r\n\r\n\r\nادعاى وليدبن مغيره\r\nابن اسحاق مىگويد : گروهى از قريش نزد وليد بن مغيره - كه مرد مسن و با تجربه‌اى بود و در مراسم حج شركت كرده بود - جمع شدند . او به آنها گفت : اى جماعت قريش ! هر آينه موسم حجّ فرا رسيده است و گروه‌هاى عرب به زودى به مكه روى مىآورند . آنها مسأله دعوت محمّد صلى الله عليه و آله را شنيده‌اند ، پس نظر واحدى را اتخاذ كنيد و متفاوت صحبت نكنيد كه باعث تكذيب همديگر شويد و قول همديگر را رد كنيد . « 1 »\r\nدر اين نصّ ، تصريح شده است كه اين گرد هم آيى عليه رسول اكرم صلى الله عليه و آله در آستانهء حج يا عمره برگزار شده است و مىخواستند كه مسأله گروه‌هاى عرب را كه به زودى به موسم حج مىآيند بررسى كنند .\r\nاين خبر را قمى در تفسيرش به صورت ديگرى نقل كرده است .\r\nاو مىگويد كه وليدبن مغيره پس از شنيدن آياتى از قرآن ، مدعى شد كه اين سحر است و به دنبال آن آيات ذيل نازل شد :\r\n« ذَرْنِي وَ مَنْ خَلَقْتُ وَحِيداً * وَ جَعَلْتُ لَهُ مالًا مَمْدُوداً * وَ بَنِينَ شُهُوداً * وَ مَهَّدْتُ لَهُ تَمْهِيداً * ثُمَّ يَطْمَعُ أَنْ أَزِيدَ * كَلَّا إِنَّهُ كانَ لِآياتِنا عَنِيداً * سَأُرْهِقُهُ صَعُوداً * إِنَّهُ فَكَّرَ وَ قَدَّرَ * فَقُتِلَ كَيْفَ قَدَّرَ * ثُمَّ قُتِلَ كَيْفَ قَدَّرَ * ثُمَّ نَظَرَ * ثُمَّ عَبَسَ وَ بَسَرَ * ثُمَّ أَدْبَرَ وَ اسْتَكْبَرَ * فَقالَ إِنْ هذا إِلَّا سِحْرٌ يُؤْثَرُ * إِنْ هذا إِلَّا قَوْلُ الْبَشَرِ * سَأُصْلِيهِ سَقَرَ * وَ ما أَدْراكَ ما سَقَرُ » « 2 » ؛\r\nمرا با آن‌كه [ او را 
  ] تنها آفريدم واگذار ، و دارايى بسيار به او بخشيدم ، و پسرانى آماده [ به خدمت دادم 
  ] ، و برايش [ عيش و نوش 
  ] آماده كردم باز [ هم 
  ] طمع دارد\r\n\r\n\r\n","description":"","footnote":"\r\n( 1 ) . سيرهء ابن هشام ، ج 1 ، ص 288 .\r\n( 2 ) . مدّثّر ( 74 ) ، 11 - 27 .\r\n","page_name":" 173 ","page_number":173},
  {"content":"\r\n\r\nكه بيفزايم . ولى نه ؛ زيرا او دشمن آيات ما بود . به زودى او را به بالا رفتن از گردنهء [ عذاب 
  ] وادار مىكنم . آرى [ آن دشمن حق 
  ] انديشيد و رنجيد . كشته بادا ، چگونه [ او 
  ] سنجيد ؟ آن‌گاه نظر انداخت . سپس رو ترش نمود و چهره درهم كشيد . آن‌گاه پشت گردانيد و تكبر ورزيد و گفت : « اين [ قرآن 
  ] جز سحرى كه [ به برخى 
  ] آموخته‌اند ، نيست ، اين غير از سخن بشر نيست ، زود باشد كه او را به سَقَر درآورم .\r\nهمين دلالت مىكند بر اين‌كه امر به آشكار كردن دعوت مدت زيادى قبل از اين بوده است . به طورى كه دسته‌هايى از اعراب كه در موسم حج شركت مىكردند - بر طبق ادعاى وليد - آوازهء دعوت او را شنيده بودند و دعوت سرّى و غير علنى تا به اين حدّ منتشر نمىشود . به گونه‌اى كه مشركان به فكر برنامه ريزى براى كيفيّت مقابله با وى در ايام حجّ برآيند .\r\nشايد وليد بعد از اين كه اين چنين موضع‌گيرى مىكند و اين آيات دربارهء او نازل مىشود ، به همراه اصحابش ، نبىِّ اكرم صلى الله عليه و آله را تهديدِ شديد مىكنند و به فكر محدود كردن دعوت وى در ايام موسم مىافتند .\r\n\r\nمقتسمين\r\nشيخ طوسى و طبرسى در تفسيرهايشان در ذيل قول خداوند متعال كه مىفرمايد :\r\n« كَما أَنْزَلْنا عَلَى الْمُقْتَسِمِينَ الَّذِينَ جَعَلُوا الْقُرْآنَ عِضِينَ » « 1 » ؛\r\nهمان‌گونه كه بر قسمت كنندگان نازل كرديم . همانها كه قرآن را تقسيم كردند ؛ مىنويسند :\r\nآنها كسانى بودند كه ورودىهاى مكه را بين خويش تقسيم كردند تا از تماس با رسول‌الله صلى الله عليه و آله و ايمان به او جلوگيرى كنند .\r\nابن عباس مىگويد : آنها شانزده مرد بودند كه وليد بن مُغِيره در موسم حج ، آنها را به راه‌هاى ورودى مكه فرستاد تا به كسانى كه وارد مكه مىشوند ، بگويند : فريفتهء اين شخصى كه از دين آباء و\r\n\r\n\r\n","description":"","footnote":"\r\n( 1 ) . حِجر ( 15 ) ، 90 - 91 .\r\n","page_name":" 174 ","page_number":174},
  {"content":"\r\n\r\nاجدادى خويش خارج شده و ادعاى نبوت مىكند ، نشويد . پس خداوند عذاب شديدى را بر آنها نازل كرد و آنان به بدترين شكل هلاك شدند .\r\n\r\nسورهء الضحى\r\nدهمين يا يازدهمين سورهء قرآن است كه نازل شده است . در تفسير قمى ، سبب نزول آن به نقل از ابى الجارود ، از امام باقر عليه السلام در مورد قول خداوند متعال كه مىفرمايد : « ما ودّعك ربّك و ما قَلى » خدايت تو را رها نكرده و از تو كراهتى ندارد ؛ روايت شده است كه فرمود : اولين سوره‌اى كه نازل شد : « اقرأ باسم ربك الذى خلق » بود ، سپس مدتى بر رسول‌الله چيزى نازل نشد به طورى كه خديجه گفت : شايد كه خدا تو را رها كرده است و ديگر چيزى را بر تو نازل نمىكند . پس خداوند تبارك و تعالى نازل كرد : « و ما ودّعك ربّك وَ مَا قَلى » « 1 » و اين اقتضا مىكند كه سورهء الضحى دومين سوره باشد نه دهمين .\r\nگفته‌اند كه يهوديان از رسول‌اللّه صلى الله عليه و آله در مورد ذىالقرنين و اصحاب كهف و روح سؤال كردند .\r\nآن حضرت فرمود : فردا به شما جواب خواهم داد ، ولى نگفت : ان‌شاءاللّه . براى همين مدتى بر او وحى نازل نشد . به دنبال آن به خاطر شماتت‌هاى دشمنان ، بسيار غمگين شد . پس از آن اين سوره نازل شد تا باعث آرامش قلبش باشد . « 2 »\r\nاز ابن عباس نقل شده است : پانزده روز هيچ گونه وحى بر رسول اكرم صلى الله عليه و آله نازل نشد و مشركان در اين باره گفتند : گويى كه خدايش او را رها كرده است و اگر كارهاى او از سوى خدا مىبود ، هر آينه وحى مستمر مىماند . « 3 »\r\n\r\nسورهء الشرح\r\nاين سوره ، اگر نگوييم كه با « الضحى » يكى است ، چنان كه فخررازى از طاووس بن كيسان و عمر بن\r\n\r\n\r\n","description":"","footnote":"\r\n( 1 ) . تفسير قمى ، ج 2 ، ص 428 .\r\n( 2 ) . مجمع‌البيان ، ج 10 ، ص 764 .\r\n( 3 ) . مجمع‌البيان ، ج 10 ، ص 764 .\r\n","page_name":" 175 ","page_number":175},
  {"content":"\r\n\r\nعبدالعزيز اين مطلب را نقل كرده است و در بعضى از اخبار ائمهء اطهار عليه السلام « 1 » هم بدان اشاره شده است و بعضى از فقهاى ما هم بدان فتوا داده‌اند ؛ بايد بگوييم كه بلافاصله پس از آن نازل شده است . « 2 »\r\nدر معناى « وزر » در قول خداى متعال : « وَوَضَعْنا عَنْكَ وِزْرَكَ » ؛ و بار سنگينى كه مىخواست پشتت را بشكند ، از دوش تو كنار گذاشتيم ، اختلاف كرده‌اند . به نظر مىرسد با توجه به قرينهء وحدت سياق اين دو سوره ، مقصود از « وزر » ، همان مشكلى بوده است كه در اثر انقطاع وحى به وجود آمده بود و اين همان « عُسرى » بوده است كه آن را متحمّل مىشده است و « يُسر » بعد از تجديد نزول وحى حاصل شده است .\r\n\r\nسورهء الكوثر\r\nدولابى از الذريةالطاهره با سندى از جابر جُعفى از حضرت باقر عليه السلام نقل مىكند كه فرمود : قاسم فرزند رسول‌اللّه صلى الله عليه و آله به سنّى رسيده بود كه مىتوانست بر چارپا سوار شود و با شتر به مسافرت برود .\r\nپس از آن كه خداوند روحش را قبض كرد ، عاص بن وائل سَهْمى گفت : محمد از جانب فرزندش أبتر گرديد و آن‌گاه خداوند اين آيات را نازل كرد : « انا اعطيناك‌الكوثر » ؛ نكويىهاى بسيارت بخشيده‌ايم كه عوض مصيبت فرزندت قاسم باشد . « فصل لرّبك وانحَر إنّ شانئك هوالابتر » ؛ پس براى پروردگارت نمازگزار و قربانى كن ؛ بدون شك دشمنت ابتر است .\r\nسيوطى از امام صادق عليه السلام روايت كرده است : هنگامى كه « قاسم » فرزند رسول‌اللّه صلى الله عليه و آله در مكه وفات كرد . رسول‌اللّه صلى الله عليه و آله كه از تشييع جنازهء فرزندش بازمىگشت با عاص بن وائل و فرزندش عَمْرو برخورد كرد . هنگامى كه عَمْرو رسول‌الله صلى الله عليه و آله را ديد ، گفت : من از او بدم مىآيد ! پس عاص بن وائل گفت : اهميّتى ندارد او أبتر گرديده است و خداوند هم نازل كرد : « إنَّ شانئك هوالأبتر » ؛ بدون شك دشمنت ابتر است . « 3 »\r\nمطلبى كه سوره بدان اشاره مىكند و اخبار تاريخى و تفسيرى هم بر آن دلالت مىكنند ، اين است\r\n\r\n\r\n","description":"","footnote":"\r\n( 1 ) . الميزان ج 20 ، ص 373 .\r\n( 2 ) . محقق حلّى در شرايع و معتبر .\r\n( 3 ) . مجمع البيان ، ح 10 ، ص 836 .\r\n","page_name":" 176 ","page_number":176},
  {"content":"\r\n\r\nكه اين قضيه در دوران اعلان بوده است و تظاهر به دشمنى و خشم و غضب عليه آن حضرت گوياى همين مطلب است .\r\n\r\nسورهء الماعون\r\nطبرسى از ابن جريح نقل مىكند : اين سوره در مذمت ابوسفيان بن حرب نازل شده است . وى هر هفته دو گوسفند را ذبح مىكرد . در اين ميان ، كودك يتيمى پيش او آمد و مقدارى گوشت در خواست كرد ، ولى ابوسفيان او را با عصايش از آن جا دور كرد .\r\nاز السّدى و مقاتل بن حيان نقل شده است كه اين سوره در ذمّ وليد بن مُغِيرة نازل شده است و كلبى مىگويد : در ذم عاص بن وائل سَهْمى نازل شده است .\r\nاز عطا به نقل از ابن عباس نقل شده كه اين سوره در ذم مردى از منافقين مدينه نازل شده است ! « 1 » به نظر مىرسد كه عطا براى نقل اين روايت ، عطايايى را از بنىاميه دريافت كرده است ، تا يك مذمّت قرآنى را از آنها دور ساخته و متوجه مردى منافق در مدينه كند !\r\n\r\nسورهء بيست و دوم : توحيد\r\nقمى در تفسيرِ آن مىنويسد : سبب نزول سوره اين بوده است كه يهوديانى نزد رسول اكرم صلى الله عليه و آله آمدند و سؤال كردند : نَسَبِ خداى تو چيست ؟ پس خداوند : « قُلْ هُوَ اللَّهُ أَحَدٌ » « 2 » را نازل فرمود .\r\nكلينى در كافى با سندى از امام صادق عليه السلام روايت مىكند : يهوديان از رسول الله صلى الله عليه و آله سؤال كردند :\r\nنسب خداى تو چيست ؟ آن حضرت سه روز صبر كرد و جوابشان را نداد تا اين‌كه « قل هوالله احد » تا آخر سوره نازل شد « 3 » و همين خبر را طبرسى در مجمع البيان نقل كرده است . « 4 »\r\nو در الاحتجاج طبرسى از امام حسن عسگرى عليه السلام روايت شده است كه سؤال كننده ، عبدالله بن صورياى يهودى بوده است . « 5 »\r\n\r\n\r\n","description":"","footnote":"\r\n( 1 ) . مجمع‌البيان ، ج 10 ، ص 834 .\r\n( 2 ) . تفسير قمى ، ج 2 ، ص 448 .\r\n( 3 ) . الميزان ، ج 2 ، ص 390 .\r\n( 4 ) . مجمع البيان ، ج 1 ، ص 859 .\r\n( 5 ) . الميزان ، ج 2 ، ص 390 به نقل از الاحتجاج . اين مطلب در اخبار مربوط به امام حسن عسگرى عليه السلام ديده نمىشود .\r\n","page_name":" 177 ","page_number":177},
  {"content":"\r\n\r\nطبرسى از ضحاك و قتاده و مقاتل نقل مىكند كه گروهى از احبار يهود نزد رسول اللّه صلى الله عليه و آله آمدند و گفتند : اى محمد ! خدايت را براى ما توصيف كن تا شايد به تو ايمان بياوريم ، زيرا خداوند صفات خويش را در تورات نازل كرده است . پس از آن سورهء توحيد نازل شد . « 1 »\r\nتا اين‌جا به نظر مىرسد كه اخبار مستلزم مدنى بودن سوره است ، ولى طبرسى از تفسير قاضى مطلبى را نقل مىكند كه اين استلزام را ندارد . او مىگويد : عبدالله بن سلام در مكه به ديدار پيامبر صلى الله عليه و آله آمد . رسول الله صلى الله عليه و آله به وى فرمود : تو را به خدا قسم مىدهم كه آيا مرا در تورات نمىيابى ؟ گفت :\r\nخدايت را براى من توصيف كن . پس اين سوره نازل شد و نبى اكرم صلى الله عليه و آله آن را قرائت كرد و همين سبب اسلام آوردن وى شد ؛ اما اسلام خويش را مخفى نگاه داشت تا اين‌كه نبى اكرم صلى الله عليه و آله به مدينه هجرت كرد . او در آن‌جا اسلام خويش را آشكار كرد . « 2 » پس امكان دارد كه او همراه عبدالله بن صوريا به ديدار پيامبر صلى الله عليه و آله آمده باشد .\r\nآمدن يهوديان از مدينه ، دال بر اين است كه خبر رسالت وى تا مدينه رسيده است و همين نشانهء آن است كه نزول آيه در دوران اعلان بوده است .\r\n\r\nاسلام آوردن حمزه\r\nطبرسى در اعلام الورى خبر اسلام آوردن حمزه را قبل از خبر معراج نبى اكرم صلى الله عليه و آله به بيت المقدس بيان كرده و به نقل از على بن ابراهيم بن هاشم با سندهاى خود گفته است : ابوجهل متعرّض رسول الله صلى الله عليه و آله شد و او را با سخنانش مورد اذيت و آزار قرار داد . براى همين بنى هاشم جمع شدند . حمزه كه از شكار برمىگشت ، اين اجتماع را ديد و پرسيد : چه شده است ؟ زنى به وى گفت : اى ابويعلى ، عمر و بن هشام ( ابوجهل ) متعرّض محمد شده و او را اذيت كرده است . حمزه از اين موضوع خشمگين شد و به سوى ابوجهل رفت و با كمانش بر سر ابوجهل كوبيد و سپس او را بر زمين زد . مردم جمع شدند و گفتند : اى ابويعلى ، آيا به دين برادر زاده‌ات گرويده‌اى ؟ گفت : بله . من شهادت مىدهم كه لااله الّااللّه و ان محمّداً رسول اللّه . « 3 »\r\n\r\n\r\n","description":"","footnote":"\r\n( 1 ) . مجمع البيان ، ج 1 ، ص 859 .\r\n( 2 ) . همان .\r\n( 3 ) . اعلام الورى ، ج 1 ، ص 122 - 123 .\r\n","page_name":" 178 ","page_number":178},
  {"content":"\r\n\r\nاين خبر را ابن اسحاق از مردى از أسْلَم نقل كرده و گفته است :\r\nپس از آن‌كه حمزه اسلام آورد ، قريشىها فهميدند كه رسول الله صلى الله عليه و آله نيرومند و با پشتوانه شده است و حمزه در هر حالى از او حمايت خواهد كرد ، براى همين دست از بعضى از كارهاى خويش برداشتند . « 1 »\r\n\r\nملاقات مشركان با ابوطالب\r\nكلينى در كافى با سندى از جابر از امام باقر عليه السلام نقل مىكند : ابوجهل بن هشام همراه عده‌اى از قريش نزد ابوطالب آمدند و گفتند : برادرزاده‌ات ما و خدايان ما را اذيت كرده است . او را از اين كار بازدار و به او بگو كه دست از خدايان ما بردارد و ما هم دست از خداى او برمى داريم !\r\nابوطالب فرستاده‌اى را نزد رسول الله صلى الله عليه و آله فرستاد . هنگامى كه نبىِّ اكرم صلى الله عليه و آله وارد خانه شد ، ديد كه عده‌اى از مشركان در آن‌جا جمع شده‌اند . براى همين فرمود : « السلام على من اتبع الهدى » سلام بر كسى كه از حق و حقيقت پيروى كند و سپس نشست . ابوطالب به او گفت كه اينها براى چه آمده‌اند .\r\nآن‌گاه حضرت فرمود : آيا سخنى را نمىگويند كه با آن بر تمام عرب حاكميت پيدا كنند و گردن‌هايشان را پايين آورند ؟ ! ابوجهل گفت : اين كلمه چيست ؟ فرمود : بگوييد : لا إله الا اللّه . آنها دستشان را بر گوش‌هايشان نهادند و از آن‌جا خارج شدند در حالى كه مىگفتند :\r\n« ما سمعنا بهذا فى الملة الآخرة ، إن هَذَا الّا اختلاق » ؛\r\nما چنين سخنى از كيش ديگرى نشنيده‌ايم و اين جز دروغ چيز ديگرى نيست .\r\nخداوند هم در جوابشان اين آيات را نازل كرد :\r\n« ص وَالْقُرْآنِ ذِي الذِّكْرِ » ؛\r\nص ، سوگند به قرآن آكنده از اندرز . « 2 »\r\nطبرسى در مجمع البيان روايت كرده است كه آنها 25 نفر از اشراف قريش بودند . سپس مىگويد : روايت شده است كه نبى اكرم صلى الله عليه و آله به گريه افتاد و سپس گفت : اى عمو ! به خدا قسم كه اگر\r\n\r\n\r\n","description":"","footnote":"\r\n( 1 ) . سيرهء ابن اسحاق ، ج 1 ، ص 311 - 312 .\r\n( 2 ) . اصول كافى ، ج 2 ، ص 649 .\r\n","page_name":" 179 ","page_number":179},
  {"content":"\r\n\r\nخورشيد را در دست راستم و ماه را در دست چپم قرار دهند كه اين امر را كنار بگذارم ، هرگز چنين نخواهم كرد تا خداوند مرا پيروز گرداند يا اين‌كه در راه آن فدا شوم ! پس ابوطالب به او گفت : كارت را ادامه بده و به خدا قسم كه هيچ گاه تو را تنها نخواهم گذاشت .\r\nقريش از آن مجلس خارج شدند در حالى كه مىگفتند - و گفته شده است كه گوينده عُقبةُ بن ابى مُعَيط اموى بوده است - در عبادت بت هايتان ثابت قدم باشيد و بر دينتان صبر داشته باشيد و مشكلات را به خاطر آن تحمل كنيد . گويى محمد مىخواهد نعمتى را از ما بگيرد يا عذابى را بر ما نازل كند . « 1 »\r\n\r\nمناظره با رسول خدا صلى الله عليه و آله\r\nسيوطى در الدرالمنثور با سندى از ابن عباس نقل كرده است كه وى گفت : عُتبه و شيبه از فرزندان ربيعه و ابوسفيان بن حرب و نَضربن حارث و ابوالبُخترى و اسود بن مطّلب و زَمْعة بن الأسود و وليد بن مُغيره و ابوجهل بن حَجّاج گرد هم جمع شدند و به همديگر گفتند : نزد محمد صلى الله عليه و آله برويد و با او بحث و مخاصمه كنيد تا عذر و بهانه را از او بگيريد .\r\nپس قاصدى را نزد آن حضرت فرستادند تا به او بگويد كه اشرافِ قومت جمع شده‌اند تا با تو صحبت كنند . آن‌گاه رسول الله صلى الله عليه و آله نزد آنها آمد و آمادهء شنيدن حرف‌هايشان شد . آنها گفتند : اى محمد ! ما پيش تو آمده‌ايم تا ديگر براى ادامهء كارت عذر و بهانه نداشته باشى . اگر با اين سخنانت به دنبال جمع مال هستى ، ما از اموال خودمان برايت جمع مىكنيم و اگر به دنبال كسب شرافت و بزرگوارى هستى كه ما تو را سيّد خودمان قرار مىدهيم و اگر به دنبال حكومت هستى كه ما تو را پادشاه خويش قرار مىدهيم .\r\nرسول الله صلى الله عليه و آله در جواب گفت : مرا چه به اين حرف‌هايى كه مىزنيد ؟ من به دنبال چيزهايى كه شما مىگوييد ، نيستم . من به دنبال مال و شرف و حكومت نيستم ، بلكه خداوند مرا به سوى شما فرستاده است تا بشير و نذير باشم . من رسالت خويش را انجام داده‌ام و شما را نصيحت كرده‌ام . اگر آنچه را كه مىگويم از من قبول كنيد ، بهرهء دنيا و آخرت را برده‌ايد و اگر مرا انكار كنيد ، به خاطر اجراى دستور خدا صبر مىكنم تا خداوند بين من و شما حكم كند .\r\n\r\n\r\n","description":"","footnote":"\r\n( 1 ) . مجمع البيان ، ج 8 ، ص 725 - 727 .\r\n","page_name":" 180 ","page_number":180},
  {"content":"\r\n\r\nگفتند : اى محمد ! اگر آنچه را كه ما پيشنهاد كرده‌ايم از ما قبول نمىكنى ، در اين صورت اگر ادّعا مىكنى كه رسول خدا هستى پس از خدايت بخواه كه فرشته‌اى را به همراه تو بفرستد كه گفته‌هايت را تصديق كند و ما را از تو بازدارد . و از او بخواه كه باغ‌ها و قصرهايى از سيم و زر به تو بدهد تا تو را از آنچه كه احتياج دارى ، بى نياز كند - همانا تو مثل ما در بازارها به دنبال فراهم كردن معاش و زندگىات هستى - تا فضل و منزلت تو در درگاه خدايت را بشناسيم .\r\nپس رسول الله صلى الله عليه و آله به آنها فرمود : من چنين كارى نخواهم كرد . من كسى نيستم كه از خدايم چنين درخواست‌هايى بكنم . من براى اين چيزها مبعوث نشده‌ام ، بلكه خداوند مرا مبعوث كرده است تا بشير و نذير شما باشم .\r\nپس خداوند به مناسبت قول آنها آياتى از سورهء فرقان را نازل كرد :\r\n« وَقالُوا ما لِهذَا الرَّسُولِ يَأْكُلُ الطَّعامَ . . . » « 1 » ؛\r\nگفتند : « اين چه رسولى است كه غذا مىخورد و . . . »\r\nهمچنين دربارهء انگشت ندامت گزيدن در اين سوره آمده است :\r\n« وَيَوْمَ يَعَضُّ الظَّالِمُ عَلى يَدَيْهِ يَقُولُ يا لَيْتَنِي اتَّخَذْتُ مَعَ الرَّسُولِ سَبِيلًا يا وَيْلَتى لَيْتَنِي لَمْ أَتَّخِذْ فُلاناً خَلِيلًا لَقَدْ أَضَلَّنِي عَنِ الذِّكْرِ بَعْدَ إِذْ جاءَنِي وَكانَ الشَّيْطانُ لِلإِنْسانِ خَذُولًا » « 2 » ؛\r\nروزى كه ستمكار از حسرت دست به دندان مىگزد و مىگويد : « كاش راه رسول خدا را پيش گرفته بودم . واى بر من ! كاش فلانى را دوست نمىگرفتم ، او پس از آمدن قرآن مرا گمراه ساخت ، شيطان انسان را به گاه نياز همواره خوار و محروم مىگذارد . »\r\nطبرسى در مجمع البيان از ابن عباس روايت كرده كه اين قول خداوند در مورد عُقبه بن أبى مُعيط و ابىّ بن خَلف جُمحى است . آنها با هم دوست بودند . به اين صورت كه هر گاه عُقبه از سفر\r\n\r\n\r\n","description":"","footnote":"\r\n( 1 ) . الدر المنثور ، ج 5 ، ص 62 در ذيل آيات 7 و 8 سورهء فرقان او قصه را يك مرتبهء ديگر از ابن عباس در مورد علت نزول آيات 90 تا 93 از سورهء اسراء در ج 4 ، ص 202 روايت كرده است و طبرسى هم در مجمع البيان ، ج 6 ، ص 678 در ذيل سورهء اسراء اين را نقل كرده است .\r\n( 2 ) . فرقان ( 25 ) ، 27 - 29 .\r\n","page_name":" 181 ","page_number":181},
  {"content":"\r\n\r\nبرمىگشت ، سفره‌اى مىانداخت و اشراف قومش را دعوت مىكرد و با رسول اكرم صلى الله عليه و آله زياد نشست و برخاست مىكرد . به همين ترتيب روزى از سفر برگشت و سفره‌اى انداخت و مردم و از جمله رسول الله صلى الله عليه و آله را دعوت كرد .\r\nهنگامى كه كنار سفره نشستند رسول الله صلى الله عليه و آله فرمود : من از غذايت نمىخورم تا اين‌كه بگويى : لا إله الاالله و محمد رسول الله . عُقبه گفت : اشهد ان لااله الا الله و اشهد ان محمداً رسول الله .\r\nاين خبر به گوش ابى بن خَلَف رسيد . پس نزد او آمد و گفت : اى عُقبه ، مسلمان شدى ؟ ! گفت : نه ، به خدا مسلمان نشده‌ام ؛ ولى محمد بر سفره‌ام آمد و گفت كه غذا نمىخورم تا اين‌كه شهادتين را گفتم و او هم غذا خورد . ابىّ گفت : من هرگز از تو راضى نمىشوم مگر اين‌كه در صورتش آب دهان بيندازى ! عُقبه اين كار را انجام داد و مرتد شد و شكمبهء چهارپايى را گرفت و بر پشت آن حضرت انداخت ! نبى اكرم صلى الله عليه و آله به وى گفت : در خارج از مكه تو را نمىبينم مگر اين كه سرت را با شمشير جدا مىكنم .\r\nپس از سال‌ها جنگ بدر اتفاق افتاد . عُقبه به دست مسلمين اسير شد ! رسول الله صلى الله عليه و آله دستور داد كه براى اجراى قسمى كه خورده است ، سرش را از بدن جدا كنند و هيچ يك از اسيران در آن جنگ كشته نشدند مگر همين شخص . « 1 »\r\nبنابراين ، ظالم در اين آيه عُقبة بن ابى مُعيط اموى و دوستش ابىّ بن خَلَف جُمحى است و ذكرى كه بدان اشاره شده ، همان شهادتين است و گمراهى بعد از ذكر همان پاسخ مثبت دادن وى به درخواست دوستش مىباشد كه در صورت رسول الله صلى الله عليه و آله آب دهان انداخت .\r\n\r\nنظر خواهى از اهل كتاب\r\nدر سورهء قصص آمده است :\r\n« وَلكِنْ رَحْمَةً مِنْ رَبِّكَ لِتُنْذِرَ قَوْماً ما أَتاهُمْ مِنْ نَذِيرٍ مِنْ قَبْلِكَ لَعَلَّهُمْ يَتَذَكَّرُونَ وَلَوْ لا أَنْ تُصِيبَهُمْ مُصِيبَةٌ بِما قَدَّمَتْ أَيْدِيهِمْ فَيَقُولُوا رَبَّنا لَوْ لا أَرْسَلْتَ إِلَيْنا رَسُولًا فَنَتَّبِعَ آياتِكَ وَنَكُونَ مِنَ الْمُؤْمِنِينَ فَلَمَّا جاءَهُمُ الْحَقُّ مِنْ عِنْدِنا قالُوا لَوْ لا أُوتِيَ مِثْلَ ما أُوتِيَ مُوسى\r\n\r\n\r\n","description":"","footnote":"\r\n( 1 ) . مجمع البيان ، ج 7 ، ص 260 - 261 و در آن آمده است : ابىّ بن خلف به دست رسول الله صلى الله عليه و آله در جنگ احد كشته شد و سيوطى هم در الدر المنثور ، ج 5 ، ص 68 اين خبر را با سندى از ابن عباس ذكر كرده است .\r\n","page_name":" 182 ","page_number":182},
  {"content":"\r\n\r\nأَوَلَمْ يَكْفُرُوا بِما أُوتِيَ مُوسى مِنْ قَبْلُ قالُوا سِحْرانِ تَظاهَرا وَقالُوا إِنَّا بِكُلٍّ كافِرُونَ » « 1 » ؛\r\nولى اين از جانب پروردگار تو رحمتى است تا آن كه گروهى را بيم دهى كه قبل از تو هشدار دهنده‌اى براى آنها نيامده بود ، شايد پند گيرند تا چون به سزاى اعمالشان عذاب شدند نگويند « پروردگارا ! چرا رسولى براى ما نفرستادى تا آيات تو را پيروى كنيم و از مؤمنان باشيم ؟ » چون حق از جانب ما براى شان آمد گفتند : « چرا نظير آنچه به موسى داده شده بود به او داده نشد ؟ » آيا آنچه را در گذشته به موسى داده شد انكار نكردند ؟ گفتند : « اين دو افسون تاييد كنندهء يكديگرند » و گفتند : « ما به اينها ايمان نمىآوريم . »\r\nطبرسى در مجمع البيان به نقل از كلبى روايت كرده است : اين گفتار قريش هنگامى بود كه نامه‌اى را به سوى بزرگان يهود در مدينه به هنگام يكى از اعياد آنها نگاشتند و از آنها دربارهء محمد صلى الله عليه و آله سؤال كردند و آنها اوصاف و علائم او را كه در كتاب‌هايشان آمده بود به آنها اعلام كردند . وقتى كه اين نامه به قريش رسيد و آنها از پاسخ يهوديان آگاه شدند ، گفتند : حالا دو جادو آشكار شده است . « 2 »\r\nعلامهء طباطبائى با وجودى كه در بحث‌هاى روايىاش ، روايات مربوط به اسباب نزول را ذكر مىكند ، اين خبر را از مجمع البيان ذكر نكرده ، اما در تفسير آيات گفته است : سياق آيات چنين دلالت مىكند كه مشركانى از قوم پيامبر اكرم صلى الله عليه و آله به بعضى از اهل كتاب مراجعه كردند و از آنها در مورد نبى اكرم صلى الله عليه و آله سؤال كردند و در ضمن ، مقدارى از قرآن را كه بر وى نازل شده بود و تورات را تصديق مىكرد ، به آنها نشان دادند .\r\nآنها جواب دادند كه ما قرآن را تصديق مىكنيم و به معارف حقهء قرآن ايمان داريم و گفتند كه آنها قبل از بعثت ، پيامبر اكرم صلى الله عليه و آله را به اوصافش مىشناخته‌اند ، چنان كه قرآن مىفرمايد :\r\n« وَإِذا يُتْلى عَلَيْهِمْ قالُوا آمَنَّا بِهِ إِنَّهُ الْحَقُّ مِنْ رَبِّنا إِنَّا كُنَّا مِنْ قَبْلِهِ مُسْلِمِينَ » « 3 » ؛\r\nو چون بر آنها خوانده شد ، گفتند : « به آن ايمان آورديم ، زيرا حقى است كه از جانب پروردگارمان آمده است و ما پيش از آن تسليم بوده‌ايم .\r\n\r\n\r\n","description":"","footnote":"\r\n( 1 ) . القصص ( 28 ) ، 46 - 48 .\r\n( 2 ) . مجمع البيان ، ج 7 ، ص 402 .\r\n( 3 ) . قصص ( 28 ) ، 53 .\r\n","page_name":" 183 ","page_number":183},
  {"content":"\r\n\r\nمشركان از اين جواب بسيار عصبانى شدند و با آنها به مشاجره پرداختند و گفتند : قرآن سحر است و تورات هم مثل آن سحر است :\r\n« سِحْرانِ تَظاهَرا وَقالُوا إِنَّا بِكُلٍّ كافِرُونَ » ؛ و اهل كتاب هم از آنها اعراض كردند و گفتند : « سلام عليكم لا نبتغى الجاهلين » « 1 » ؛ سلام بر شما ، ما خواستار جاهلان نيستيم . اين چيزى است كه سياق آيات كريمه بدان اشاره دارد . « 2 »\r\nاين خبر ، ذكر نكرده است كه اين علماى يهودى از اهل يثرب كه قرآن را تصديق كردند و مشركان را به خشم آوردند و مورد تمجيد و تعريف قرآن در اين آيات واقع شدند ، چه كسانى بوده‌اند ؟ شايد آنها كسانى بوده‌اند كه بعداً اسلام آورده‌اند از قبيل : تميم دارى و جارود عبدى و عبدالله بن سلّام . اين در حالى است كه آيات مكى است و قبل از هجرت به مدينه نازل شده است و در خبرى ذكر شده است كه سلمان فارسى هم با آنها بوده است و اين بسيار غريب است . « 3 »\r\n\r\nايمان ابوطالب\r\nدر سورهء قصص آمده است :\r\n« إِنَّكَ لا تَهْدِي مَنْ أَحْبَبْتَ وَلكِنَّ اللَّهَ يَهْدِي مَنْ يَشاءُ وَهُوَ أَعْلَمُ بِالْمُهْتَدِينَ » « 4 » ؛\r\nتو هر كسى را كه بخواهى نمىتوانى هدايت كنى ولى خداوند هر كه را بخواهد هدايت مىكند و او از هدايت شدگان آگاه‌تر است .\r\nقمى در تفسير آن مىنويسد : اين آيه در شأن ابوطالب نازل شده است ؛ زيرا رسول الله صلى الله عليه و آله به او مىگفت : اى عمو ! بگو : لا إله الاالله كه در روز قيامت بسيار به تو نفع مىرسانم . اما او مىگفت : اى برادر زاده‌ام من آگاه‌تر به خودم هستم . اما او نمرد تا اين كه عباس بن عبدالمطلب نزد رسول الله صلى الله عليه و آله شهادت داد بر اين كه او هنگام مرگ شهادتين را گفت . و رسول الله صلى الله عليه و آله فرمود : اميدوارم كه اين در روز قيامت براى او سودمند باشد و فرمود : اگر به مقام محمود رسيدم براى پدرم و مادرم و عمويم و\r\n\r\n\r\n","description":"","footnote":"\r\n( 1 ) . همان ، 55 .\r\n( 2 ) . الميزان ، ج 16 ، ص 48 - 47 .\r\n( 3 ) . مجمع البيان ، ج 7 ، ص 403 .\r\n( 4 ) . قصص ( 28 ) ، ص 56 .\r\n","page_name":" 184 ","page_number":184},
  {"content":"\r\n\r\nبرادر خوانده‌اى كه در جاهليّت داشتم ، شفاعت خواهم كرد . « 1 »\r\nاين مسأله مورد خدشه است ؛ زيرا جايز نيست كه رسول اكرم صلى الله عليه و آله با ارادهء الهى مخالفت كند ، چنان كه جايز نيست با اوامر و نواهى الهى مخالفت نمايد . و اگر خداوند - چنان كه عده‌اى پنداشته‌اند - ايمان ابوطالب را اراده مىكرده است ، اين نهايت اختلاف را در ارادهء رسول و فرستندهء او مىرساند !\r\nطبرسى با سندى نقل مىكند كه وقتى بزرگان قريش حمايت سرسختانهء ابوطالب را از نبى اكرم صلى الله عليه و آله ديدند ، نزد او جمع شدند و گفتند : جوانى از قريش به نام عُمارة بن وليد را برايت آورده‌ايم كه از جهت زيبايى و سخاوت و شهامت نمونه است . او را به تو مىدهيم و تو نيز برادر زاده ات را كه باعث اختلاف در ميان اجتماع شده و خواب ما را پريشان كرده است ؛ به ما بده تا او را بكشيم . « 2 »\r\nابوطالب گفت : با من منصفانه رفتار نكرده‌ايد . فرزندتان را به من مىدهيد تا به او غذا بدهم و آن‌گاه فرزندم را به شما بدهم تا او را بكشيد ؟ ! « 3 » بلكه اگر راست مىگوييد هر كدام از شما فرزندش را بياورد تا من او را بكشم و گفت :\r\n معنا الرسول رسول المليك * بيضٍ تلالأ كلمع البروقِ\r\nاذود و أحمى رسول المليك * حماية حام عليه شفيق \r\nهمانا رسولِ پروردگار باما است كه مثل برف سفيد است و چون خورشيدى مىدرخشد . من از رسولِ پروردگار حمايت و پشتيبانى مىكنم و تا آخرين لحظه حامى و دلسوز او خواهم بود .\r\nطبرسى در ادامه مىگويد : اشعار و گفتارهاى ابوطالب كه از اسلام وى خبر مىدهند ، بسيار زياد و بى شمار هستند كه از جمله آنها اين است :\r\n الم تعلموا أنا وجدنا محمداً * نبيّاً كموسى خط فى اوّل الكتب\r\nاليس ابونا هاشم شدّ ازره * و أوصى بنيه بالطعان و بالحرب \r\nآيا نمىدانيد كه ما محمد صلى الله عليه و آله را پيامبرى همانند موسى عليه السلام مىدانيم كه نامش در كتاب‌هاى قديمى آمده است . آيا نمىدانيد كه پدر ما هاشم هميشه آماده بود و به فرزندان خود وصيت كرده است كه آمادهء جنگ و كارزار باشند .\r\n\r\n\r\n","description":"","footnote":"\r\n( 1 ) . تفسير قمى ، ج 2 ، ص 142 .\r\n( 2 ) . مجمع البيان ، ج 7 ، ص 405 - 406 و التبيان ، ج 8 ، ص 164 .\r\n( 3 ) . تاريخ طبرى ، ج 2 ، ص 326 - 327 و سيرهء ابن اسحاق ، ج 1 ، ص 285 و مجمع البيان در ادامهء همين مطالب .\r\n","page_name":" 185 ","page_number":185},
  {"content":"\r\n\r\nو در قصيده‌اى مىگويد :\r\n و قالوا لا حمدَ : انت امروٌ * خلوفُ اللسانِ ضعيف السبب\r\nألا إنَّ أحمدَ قد جاءهم * بحقٍ و لم يأتهم بالكذب \r\nآنها به احمد گفتند كه تو مردى هستى كه حرف‌هاى گوناگون مىزنى و دليل و برهان محكم ندارى .\r\nهمانا آگاه باش كه احمد حق و حقيقت را براى آنها بيان كرده و مطالب كذب و دورغ را نياورده است .\r\nو در مورد حديث صحيفه كه از معجزات نبى اكرم صلى الله عليه و آله بوده است ، مىگويد :\r\n و قد كان فى امر الصحيفة عبرة * متى ما يخبّر غائبُ القوم يَعْجَبِ\r\nمحاالله منها كفرهم و عقوقهم * و ما نقموا من ناطق الحق مُعرب\r\nو امسى ابن عبدالله فينا مصدّقاً * على سخطٍ من قومنا غير مُعْتَبِ \r\nهر آينه كه واقعهء صحيفه ، عبرتى براى مشركان است ، آن هنگام كه با كمال تعجب ، آن خبر غيبى داده شد .\r\nهمانا خداوند كفر مشركان و دشمنىهاى آنها را نسبت به بيان كنندهء حق محو كرد و انتقام‌گيرى و كينه‌هاى آنها را باطل نمود و على رغم ميل قريش ، غيب گويى فرزند عبدالله درست از آب درآمد و اين پديدهء عجيبى نيست .\r\nو در قصيده‌اى كه برادرش حمزه را به پيروى از نبى اكرم صلى الله عليه و آله تحريض مىكند و او را به صبر دعوت مىكند ، چنين مىسرايد :\r\n فصبراً - ابايعلى - على دين احمدَ * و كن مُظهراً للدين - وُفّقت - صابراً\r\nفقد سرّنى اذ قلت انك مؤمن * فكن لرسول الله - فى الله - ناصراً \r\nاى ابويعلى ، بر دين احمد بردبار و شكيبا باش و پشتيبان دين و صبور باش .\r\nوقتى كه شنيدم تو ايمان آوردى ، بسيار خوشحال شدم و اميدوارم كه در همه حال ياور رسول الله صلى الله عليه و آله باشى .\r\nو در وصيت خويش به هنگام وفات چنين مىگويد :\r\n أوصى بنصر النبّى الخيرِ مشهدهُ * علياً ابنى و شيخَ القوم عبّاساً \r\n\r\n","description":"","footnote":"","page_name":" 186 ","page_number":186},
  {"content":"\r\n\r\n و حمزة الأسد الحامى حقيقته * و جعفراً : أن يذودوا دونه الناسا\r\nكونوا - فداءً لكم امى و ما ولدَت - * فى نصر احمدَ دون الناس أتراساً \r\nپسرم على و بزرگ قوم ، عباس را به يارى بهترين پيامبر وصيت مىكنم .\r\nو به حمزه كه هميشه حامى حقيقت است و جعفر سفارش مىكنم كه شر دشمنان را از او كوتاه كنيد .\r\nاى كه پدر و مادرم به فداى شما باد ، همچون دژى محكم سپر جان احمد باشيد .\r\nچنين ابيات مشهورى در قصائد آن بزرگوار و وصايا و خطبه‌هاى آن حضرت كه ذكر همهء آنها باعث طولانى شدن كتاب مىشود ، « 1 » ثابت مىكند كه چه كسى از نبى اكرم صلى الله عليه و آله حمايت و پشتيبانى همه جانبه مىكرد و نبوتش را تأييد مىكرد . . . و شكى در اين نيست كه او به خاطر حسن تدبير و مديريت قوىاش ، راه مقابلهء آشكار و مخالفت همه جانبه با دشمنان پيامبر را در پيش گرفت ، تا آنها رسول اكرم صلى الله عليه و آله را به آنچه كه بعد از مرگ ابوطالب مبتلا كردند ، مبتلا نكنند . « 2 »\r\nعلامهء طباطبائى مىنويسد : روايات ائمه عليه السلام در مورد ايمان ابوطالب به حد استفاضه رسيده است و اشعارى كه از او نقل شده ، لبريز از اقرار و تصديق نبى اكرم صلى الله عليه و آله و دين او مىباشد و او بود كه نبى اكرم صلى الله عليه و آله را در كوچكى مورد حمايت خويش قرار داد و بعد از بعثت و قبل از هجرت به حمايت همه جانبه از او پرداخت و تلاش‌هاى او براى حفظ جان رسول اكرم صلى الله عليه و آله در ده سال قبل از هجرت به تنهايى معادل تمام مجاهدت‌ها و تلاش‌هاى مهاجرين و انصار براى حفظ جان آن حضرت ، در ده سال پس از هجرت بوده است . « 3 »\r\nو در تفسير آيه مىنويسد : هنگامى كه در آيات سابق ، محروميت مشركان - كه از قوم نبى اكرم صلى الله عليه و آله بودند - از نعمت هدايت آشكار و مشخص شد و گمراهى آنان در اثر هوا پرستى و تكبر در مقابل حقى كه نازل شده بود ، روشن شد و حتى ايمان و اعتراف اهل كتاب براى مشركان مسجل گرديد ، خداوند اين آيات را نازل كرد مبنى بر اين كه « هدايت بر عهدهء خداوند است نه بر عهدهء تو . اهل كتاب\r\n\r\n\r\n","description":"","footnote":"\r\n( 1 ) . مجمع البيان ، ج 3 ، ص 446 .\r\n( 2 ) . همان ، ج 7 ، ص 406 .\r\n( 3 ) . الميزان ، ج 16 ، ص 57 .\r\n","page_name":" 187 ","page_number":187},
  {"content":"\r\n\r\nكه از اقوام تو نيستند هدايت مىشوند و اين مشركان كه از اقوام و خويشاوندان تو هستند با مشاهدهء همهء دلايل هدايت نمىشوند ، اگر چه هدايت آنان بسيار مورد علاقه تو است و خدا آگاه‌تر است كه چه كسانى هدايت مىشوند » . « 1 »\r\n\r\nدرخواست معجزه\r\nسيوطى با سندى از ابن عباس نقل مىكند : اهل مكه از نبى اكرم صلى الله عليه و آله درخواست كردند كه كوه صفا را به طلا تبديل كند و كوه‌هاى اطراف مكه را صاف گرداند تا در آن زراعت كنند . پس خداوند به پيامبر وحى فرستاد كه اگر بخواهى معجزات را به تأخير مىاندازيم و اگر بخواهى معجزاتى را كه درخواست كرده‌اند ، نازل مىكنيم ؛ اما اگر آيات را تكذيب كردند ، همانند امت‌هاى قبلى به هلاكت مىرسند .\r\nپيامبر صلى الله عليه و آله فرمود : من درخواست تأخير را مىكنم و سپس اين آيات نازل شد :\r\n« وَما مَنَعَنا أَنْ نُرْسِلَ بِالْآياتِ إِلَّا أَنْ كَذَّبَ بِهَا الأَوَّلُونَ » « 2 »\r\nهمين مطلب را شيخ طبرسى در معناى اين آيه ، بدون اسناد به هيچ روايتى ذكر كرده است . « 3 »\r\n\r\nشجرهء ملعونه\r\nسپس خداوند مىفرمايد :\r\n« وَما جَعَلْنَا الرُّؤْيَا الَّتِي أَرَيْناكَ إِلَّا فِتْنَةً لِلنَّاسِ وَالشَّجَرَةَ الْمَلْعُونَةَ فِي الْقُرْآنِ وَنُخَوِّفُهُمْ فَما يَزِيدُهُمْ إِلَّا طُغْياناً كَبِيراً » « 4 » ؛\r\nو رؤيايى را كه به تو نشان داديم و نيز « شجرهء ملعونه » در قرآن چيزى جز براى آزمايش مردم نبود و مردم را مىترسانيم اما جز بر طغيانشان نمىافزايد .\r\n\r\n\r\n","description":"","footnote":"\r\n( 1 ) . همان ، ص 55 .\r\n( 2 ) . الدر المنثور ، ج 4 ، ص 190 ، سوره اسراء ، آيهء 59 .\r\n( 3 ) . مجمع البيان ، ج 7 ، ص 653 .\r\n( 4 ) . اسراء ( 17 ) ، 60 .\r\n","page_name":" 188 ","page_number":188},
  {"content":"\r\n\r\nطبرسى از سعيد بن جُبير و حسن بصرى و قتاده و مُجاهد از ابن عباس روايت كرده است كه گفته‌اند : منظور از « الرؤيا الّتى اريناك » همان چيزى مىباشد كه هنگام إسراء به مسجد الاقصى ، رسول الله صلى الله عليه و آله آن را در حالت بيدارى مشاهده كرد ، اما از آن‌جا كه آن را در شب ديده بود و در صبح ، آن را بيان كرده بود ، رؤيا ناميده شد .\r\nحسن بصرى از ابن عباس روايت كرده است : شجرهء ملعونه در قرآن همان درخت زقّوم است و منظور از فتنه ، امتحان و شدت تكليف است تا بدان وسيله ، تصديق كننده به ثواب جزيل و تكذيب كنندهء به عقاب دردناك مبتلا شوند . درخت زقّوم ، فتنه دانسته شده است .\r\nاوّلين مرتبه كه زقّوم در قرآن مطرح شده ، در سورهء واقعه كه چهل و ششمين سورهء قرآن در نزول مىباشد ، بوده است . در آن جا خداوند مىفرمايد :\r\n« ثُمَّ إِنَّكُمْ أَيُّهَا الضَّالُّونَ الْمُكَذِّبُونَ لآَكِلُونَ مِنْ شَجَرٍ مِنْ زَقُّومٍ فَمالِؤُنَ مِنْهَا الْبُطُونَ فَشارِبُونَ عَلَيْهِ مِنَ الْحَمِيمِ » « 1 » ؛\r\nآن‌گاه شما اى گمراهان تكذيب كننده از درخت زقوم خواهيد خورد و شكم‌ها را از آن بينباريد و در پى آن آب جوشان بنوشيد .\r\nظاهر اين است كه استهزاى ابوجهل و مشركان در اين جا براى اوّلين مرتبه بوده است و در سورهء اسراء كه چهارمين سوره پس از واقعه بوده است ، به فتنهء ايشان و اين درخت مذموم اشاره مىكند .\r\nسپس اين مطلب را در سورهء صافات كه بعد از اسراء نازل شده است ، تكرار مىكند .\r\nسيوطى با سندى از جماعتى كه از جملهء آنها بخارى و ترمذى و نسأيى و احمد بن حَنبل و طبرى و طبرانى و بيهقى در دلائل النبوة مىباشند ، از ابن عباس در مورد قول خداوند متعال : « و ماجعلنا الرؤيا » مىگويد : اين رؤيا در خواب نبوده است ، بلكه رؤياى در حال بيدارى بوده است كه به هنگام معراج به بيت المقدس آن را ديده است . و اين « الشجرة الملعونة » ، همان درخت زقّوم است . وى هم‌چنين اين روايت را از ابن عساكر و ابن سعد و ابى يعلى از ام هانى روايت كرده است . « 2 »\r\n\r\n\r\n","description":"","footnote":"\r\n( 1 ) . واقعه ( 56 ) ، ص 51 - 54 .\r\n( 2 ) . الدر المنثور ، ج 4 ، ص 191 ، سورهء اسراء .\r\n","page_name":" 189 ","page_number":189},
  {"content":"\r\n\r\n\r\nپرسش و پاسخ‌ها\r\nدر سورهء اسراء آمده است :\r\n« وَيَسْئَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي » « 1 » ؛\r\nدربارهء روح از تو مىپرسند . بگو : « روح از امر پروردگار من است . »\r\nسيوطى با سندى از ابن عباس نقل مىكند : قريشىها به يهوديان گفتند : چيزى به ما ياد بدهيد كه از اين مرد بپرسيم . آنها گفتند : از او دربارهء روح « 2 » سؤال كنيد . اگر جوابتان را داد ، پيامبر نيست و اگر جوابتان را نداد ، پيامبر است و ما چنين مطلبى را در كتاب‌هايمان مىيابيم ؛ يعنى خداوند شناخت روح را به عقل هايشان واگذر كرده بود تا همين نشانه‌اى بر راستگويى و دلالتى بر نبوّتش باشد . « 3 »\r\nهمچنين خداوند مىفرمايد :\r\n« وَقالُوا لَنْ نُؤْمِنَ لَكَ حَتَّى تَفْجُرَ لَنا مِنَ الأَرْضِ يَنْبُوعاً أَوْ تَكُونَ لَكَ جَنَّةٌ مِنْ نَخِيلٍ وَعِنَبٍ فَتُفَجِّرَ الأَنْهارَ خِلالَها تَفْجِيراً أَوْ تُسْقِطَ السَّماءَ كَما زَعَمْتَ عَلَيْنا كِسَفاً أَوْ تَأْتِيَ بِاللَّهِ وَالْمَلائِكَةِ قَبِيلًا أَوْ يَكُونَ لَكَ بَيْتٌ مِنْ زُخْرُفٍ أَوْ تَرْقى فِي السَّماءِ وَلَنْ نُؤْمِنَ لِرُقِيِّكَ حَتَّى تُنَزِّلَ عَلَيْنا كِتاباً نَقْرَؤُهُ قُلْ سُبْحانَ رَبِّي هَلْ كُنْتُ إِلَّا بَشَراً رَسُولًا » « 4 » ؛\r\nگفتند : « ما هرگز به تو ايمان نمىآوريم تا چشمه‌اى از زمين براى ما روان كنى ، يا نخلستان و تاكستانى در اختيارت باشد و جويباران در ميان آن جارى سازى ، يا آسمان را آن‌چنان كه مىانديشى بر ما فرود آورى يا خدا و فرشتگان را در برابر ما حاضر كنى ، يا خانه‌اى پر نقش و نگار از سيم و زر داشته باشى يا به آسمان صعود كنى ، ولى به آسمان رفتنت را باور نمىكنيم مگر كتابى بر ما نازل كنى كه آن را بخوانيم » بگو : « پروردگار من منزه است ، مگر من جز بشرى پيام آور هستم ؟ »\r\nطبرسى از ابن عباس روايت مىكند كه گفت : گروهى از قريش كه عبارت بودند از : عتبه و شيبه\r\n\r\n\r\n","description":"","footnote":"\r\n( 1 ) . اسراء ( 17 ) ، 85 .\r\n( 2 ) . الدرالمنثور ، ج 4 ، ص 195 ، سوره اسراء .\r\n( 3 ) . مجمع البيان ، ج 6 ، ص 674 .\r\n( 4 ) . اسراء ( 17 ) ، 90 - 93 .\r\n","page_name":" 190 ","page_number":190},
  {"content":"\r\n\r\nپسران ربيعه و ابوسفيان بن حرب و اسود بن مطّلب و زمعَة بن أسود و وليد بن مُغيره و ابوجهل بن هشام و عبدالله بن ابى اميّه و امّيه بن خلف و عاص بن وائل و بُنيه و مُنيّه فرزندان حجّاج و نَضربن حارث و ابوالبَخترى بن هشام . . . در كنار كعبه اجتماع كردند و به همديگر گفتند : قاصدى را نزد محمد بفرستيد و با او بحث و مشاجره كنيد و سپس شخصى را نزد او فرستادند كه بگويد : اشراف قريش براى صحبت با تو اجتماع كرده‌اند .\r\nآن حضرت بسيار حريص به هدايتشان بود و اميدوار شد كه تمايلى به دعوت وى نشان دهند . براى همين به سرعت نزد آنها آمد . آنها گفتند : اى محمد ! ما تو را دعوت كرديم تا راه عذر و بهانه را بر تو ببنديم . ما كسى را سراغ نداريم كه چنين بلايى بر سر قوم خويش آورده باشد . تو خدايان ما را مورد شماتت و ناسزا قرار دادى و دين ما را مسخره كردى و خواب ما را پريشان نمودى و اجتماع ما را متفرق كردى . اگر به دنبال مال هستى كه به تو مىدهيم و اگر به دنبال مقام هستى كه تو را رئيس خود مىكنيم و اگر به خاطر ديوانگى و مريضى دست به چنين كارى زده‌اى بگو تا اطبّايى را براى درمان تو حاضر كنيم .\r\nآن حضرت فرمود : دعوت من به خاطر هيچ كدام از اينها نيست ، بلكه من رسول خدا به سوى شما هستم و كتابى را هم براى شما آورده‌ام . اگر آنچه را كه مىگويم ، قبول كرديد ، در دنيا و آخرت بهره‌مند مىشويد و اگر آن را انكار كنيد ، صبر پيشه مىكنم تا خدا بين من و شما حكم كند .\r\nآنها گفتند : در اين صورت خودت مىدانى كه ما از جهت زمين و زراعت بسيار در مضيقه هستيم پس از خدايت درخواست كن كه اين كوه‌ها را جابه‌جا كند و رودهايى همانند رودهاى شام و عراق در سرزمين ما جارى سازد و گذشتگان ما و از جمله قُصّى را كه مردى راستگو بود ، زنده گرداند تا از آنها دربارهء گفته هايت سؤال كنيم كه آيا حق است يا باطل ؟\r\nآن حضرت فرمود : من براى اين چيزها مبعوث نشده‌ام . گفتند : اگر اين كارها را انجام نمىدهى از خدايت بخواه كه فرشته‌اى را بفرستد كه تو را تصديق كند و براى ما باغ‌ها و گنج‌ها و كاخ‌هايى از زر و سيم ايجاد كند .\r\nآن حضرت فرمود : من براى اين چيزها مبعوث نشده‌ام و براى شما توضيح دادم كه چرا مبعوث شده‌ام . حال اگر قبول كرديد كه بسيار خوب و الا خدا بين من و شما حكم خواهد كرد . آنها گفتند : اگر\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nراست مىگويى كه خداى تو هر كارى مىتواند بكند ، پس آسمان را بر سر ما خراب كن . او فرمود : اين امر در اختيار خداست و او اگر بخواهد آن را انجام مىدهد . در اين ميان مردى برخاست و گفت :\r\nهرگز به تو ايمان نمىآوريم مگر اين كه خدا و ملائكه را نزد ما حاضر كنى .\r\nپس از اين پيامبر صلى الله عليه و آله برخاست و به همراه او عبدالله بن اميّهء مَخزومى كه پسر عمّه پيامبر ، عاتكه دختر عبدالمطلّب بود از جايش برخاست و گفت : اى محمد ! هر چه را كه قوم تو گفتند ، قبول نكردى و سپس درخواست‌هايى را از تو كردند كه انجام ندادى و سپس از تو خواستند كه عذاب را هر چه سريع‌تر نازل كنى كه كارى انجام ندادى . در اين صورت به خدا قسم كه هرگز به تو ايمان نمىآورم ، مگر اين كه نردبانى به سوى آسمان بگذارى و از آن بالا به روى و در جلوى چشمانم به همراه عده‌اى از ملائكه برگردى كه آنها تو و كتابت را تصديق كنند .\r\nابوجهل گفت : او از هر كارى سر باز مىزند مگر سبّ و شتم خدايان و پدران ما ، و من با خدا عهد مىبندم كه سنگى را بردارم و وقتى كه او در سجده است بر سرش بكوبم !\r\nرسول الله صلى الله عليه و آله با حزن و اندوه آن‌جا را ترك كرد كه خداوند آيات مذكور را نازل كرد . « 1 »\r\n\r\nمعراج پيامبر صلى الله عليه و آله\r\nدر مورد تاريخ إسراء قطب راوندى در الخرائج و الجرائح از على عليه السلام نقل مىكند : سه سال پس از مبعث ، رسول الله صلى الله عليه و آله در شب به بيت المقدس سير داده شد و در شب معراج از آن جا به سوى آسمان عروج كرد و صبح آن به قريشيان در مورد معراج خويش خبر داد . « 2 »\r\nعلامه مجلسى خبر الخرائج « 3 » را ذكر كرده و از مناقب به نقل از ابن عباس روايت كرده است كه معراج در ماه ربيع الاوّل و در سال دوم بعثت بوده است و در آن از واقدى و سُدّى نقل كرده است كه معراج شش ماه قبل از هجرت و در هفدهم ماه رمضان بوده است . « 4 »\r\n\r\n\r\n","description":"","footnote":"\r\n( 1 ) . مجمع البيان ، ج 6 ، ص 678 - 679 و الدرالمنثور ، ج 3 ، ص 202 ، وى هم‌چنين اين را سبب نزول دو آيه 7 و 8 سورهء فرقان دانسته است ، ج 5 ، ص 63 . و هر دو از ابن عباس نقل شده و مطلب واحدى است ، مناقب آل ابى طالب ، ج 1 ، ص 55 .\r\n( 2 ) . الخرائج و الجرائح ، ج 1 ، ص 141 .\r\n( 3 ) . بحارالانوار ، ج 18 ، ص 379 .\r\n( 4 ) . همان ، ص 381 .\r\n","page_name":" 192 ","page_number":192},
  {"content":"\r\n\r\nاز واقدى در المنتقى تأليف كازرونى نقل شده است كه اسراء در شب شنبه ، هفدهم ماه رمضان و در سال دوازدهم بعثت و هشت ماه قبل از هجرت بوده است . و در آن گفته شده است كه معراج در شب هفدهم ربيع الاوّل و يك سال قبل از ترك شِعب ابى طالب بوده است و گفته‌اند كه در شب بيست و هفتم رجب بوده است . گفته شده كه اسراء يك سال و دو ماه قبل از هجرت و در سال پنجاه و سوم بعد از عام الفيل رخ داده است . « 1 »\r\nبه نظر مىرسد كه قول راجح در ميان روايات ، روايت راوندى از على عليه السلام مىباشد .\r\nاز قرائنى كه وقوع معراج در اوايل سال پنجم بعثت را تقويت مىنمايد ، ذكر ميلاد حضرت فاطمه زهرا عليها السلام در سال پنجم باشد . علاوه بر اين‌كه از امام صادق عليه السلام و ابن عباس و سعدبن مالك و سعدبن ابى وقّاص و عايشه روايت شده است كه وقتى عايشه آن حضرت را به خاطر زياد بوسيدن زهرا عليها السلام مورد عتاب و سرزنش قرار داد ، فرمود : اى عايشه ! هنگامى كه به اسراء برده شدم ، جبرئيل مرا داخل بهشت برد و سيبى را به من داد . من آن را خوردم و همان تبديل به نطفه‌اى در صُلبم شد و فاطمه از همان نطفه است . پس فاطمه از حوريان زمينى است و هر گاه به بهشت مشتاق شوم ، او را مىبوسم . « 2 »\r\nاز آنچه گذشت اين مطلب ثابت شد كه فاطمه در سال پنجم بعثت و به عبارتى در سال دوم آغاز رسالت و تنزيل - كه همين مبناى شيخ مفيد و كسانى است كه ولادت او را در سال دوم رسالت دانسته‌اند - به دنيا آمده است . همين اقتضا مىكند كه معراج حداقل نه ماه قبل از ولادت صورت گرفته باشد .\r\n\r\n\r\n","description":"","footnote":"\r\n( 1 ) . همان ، ص 302 .\r\n( 2 ) . بحارالانوار ، ج 18 ، ص 315 و 350 و 364 به نقل از تفسير قمى و علل الشرائع و مختصر و ملحقات احقاق الحقّ ، مرعشى ، ج 1 ، ص 1 - 11 و اخبار الدول ، ص 87 و تاريخ بغداد ، ج 5 ، ص 87 و ذخائر العقبى ، ص 36 و كنزالعمّال ، ج 30 ، ص 94 و 14 و 97 و مجمع الزوائد ، ج 9 ، ص 202 و محاضرات الاوائل ، ص 88 و مستدرك حاكم ، ج 3 ، ص 156 و تلخيص آن به وسيلهء ذهبى و المطالب السنيه ، ص 239 و مفتاح النجاح ، ص 98 ( خطّى ) و مقتل خوارزمى ، ص 64 و مناقب مغازلى ، ص 358 و المواهب اللدنيه ، ج 2 ، ص 29 و ميزان الاعتدال ، ج 1 ، ص 38 و 253 و ج 2 ، ص 26 و 84 و 297 و نزهة المجالس ، ج 2 ، ص 179 و نظم دررالسمطين ، ص 77 و وسيلة المآل ، ص 78 و ينابيع المودة ، ص 97 .\r\n","page_name":" 193 ","page_number":193},
  {"content":"\r\n\r\n\r\nسورهء پنجاه و هفتم : لقمان\r\nدر اين سوره آمده است :\r\n« وَمِنَ النَّاسِ مَنْ يَشْتَرِي لَهْوَ الْحَدِيثِ لِيُضِلَّ عَنْ سَبِيلِ اللَّهِ بِغَيْرِ عِلْمٍ وَيَتَّخِذَها هُزُواً أُولئِكَ لَهُمْ عَذابٌ مُهِينٌ وَإِذا تُتْلى عَلَيْهِ آياتُنا وَلَّى مُسْتَكْبِراً كَأَنْ لَمْ يَسْمَعْها كَأَنَّ فِي أُذُنَيْهِ وَقْراً فَبَشِّرْهُ بِعَذابٍ أَلِيمٍ » « 1 » ؛\r\nبعضى از مردم خريدار سخنان بيهوده‌اند تا به نادانى ، مردمان را از راه خدا گمراه كنند و آيات را به استهزا گيرند . عذاب خوار كننده‌اى نيز نصيب آنهاست .\r\nآن‌گاه كه آيات ما بر او خوانده شود با خودپسندى چنان روى برتابد كه گويى آن را نشنيده است ، يا گويى گوش‌هايش سنگين است . او را به عذاب دردناك بشارت ده .\r\nدر تفسير قمى در روايت ابى جارود از ابى جعفر امام باقر عليه السلام آمده است : اين شخص نَضربن حارث بن عَلقَمَة بن كَلدَة بوده و او راوى احاديث و اشعار مردم بوده است . « 2 » شايد او همان كسى است كه كُلينى در اصول كافى با سندى از امام موسى بن جعفر عليه السلام دربارهء او نقل كرده است : رسول الله صلى الله عليه و آله وارد مسجد شد و ديد كه مردم دور مردى جمع شده‌اند . سؤال كرد : اين كيست ؟ گفته شد : علّامه است .\r\nفرمود : علامهء چيست ؟ گفتند : عالم‌ترين مردم به انساب عرب و وقايع و حوادث جاهليت و اشعار عربى است . نبى اكرم صلى الله عليه و آله فرمود : اين علمى است كه اگر كسى نسبت به آن جاهل باشد ، ضررى نمىبيند و كسى كه آن را بداند ، سودى نمىبرد . سپس فرمود : علم بر سه قسم است : آيهء محكم يا فريضهء عادلانه يا سنت برپا داشته شده و غير از اينها فضيلت يا زيادتى است .\r\n\r\nسورهء زمر\r\nدر اين سوره كه شصتمين سورهء نازل شده مىباشد ، آمده است :\r\n« قُلْ يا عِبادِ الَّذِينَ آمَنُوا اتَّقُوا رَبَّكُمْ لِلَّذِينَ أَحْسَنُوا فِي هذِهِ الدُّنْيا حَسَنَةٌ وَأَرْضُ اللَّهِ\r\n\r\n\r\n","description":"","footnote":"\r\n( 1 ) . لقمان ( 31 ) ، 6 - 7 .\r\n( 2 ) . تفسير قمى ، ج 2 ، ص 161 .\r\n","page_name":" 194 ","page_number":194},
  {"content":"\r\n\r\nواسِعَةٌ إِنَّما يُوَفَّى الصَّابِرُونَ أَجْرَهُمْ بِغَيْرِ حِسابٍ » « 1 » ؛\r\nبگو : « اى بندگان مؤمن ، از پروردگارتان بترسيد و براى نيكوكاران در اين دنيا پاداشى نيكوست و زمين خدا پهناور است . فقط پاداش شكيبايان است كه بدون حساب داده مىشود . »\r\nو اين بدان معناست كه راه عذر و بهانه‌اى براى هيچ كس در ترك عبادت خدا باقى نماند و اگر كسى در يك سرزمين نتوانست خدا را عبادت كند ، بايد به جاى ديگرى هجرت كند . چنان كه مىفرمايد : « ألَمَ تكن ارض اللّه واسعةٌ فتهاجروا فيها » « 2 » ؛ آيا زمين خداوند وسيع نبود ؟ ! تا در آن مهاجرت كنيد . و قبل از او شيخ طوسى معناى اين روايت را از مجاهد نقل مىكند . « 3 »\r\nظاهراً نبى اكرم صلى الله عليه و آله به اين نتيجه رسيد كه بهترين مصداق براى توسعهء سرزمين خدا براى آنها ، همان حبشه است . آن حضرت نظر خويش را چنين بيان مىكند : « حبشه سرزمين صدق و راستى است و در آن پادشاهى حكومت مىكند كه هيچ كس نزد او ستم نمىشود . » « 4 »\r\nهنگامى كه رسول الله صلى الله عليه و آله وضعيت نامناسب اصحابش را ديد و از طرفى نمىتوانست از آنها حمايت كند و از سوى ديگر حكم جهاد هم صادر نشده بود ، به آنها دستور داد كه به سرزمين حبشه هجرت كنند و گفت : در حبشه پادشاه صالحى است كه ستم نمىكند و كسى در قلمرو او ستم نمىشود پس به سوى او برويد تا خداوند براى مسلمانان فرجى پيش آورد . منظور نبى اكرم صلى الله عليه و آله نجاشى بود كه اسمش در حبشه « أصحَمَه » به معناى « عطيّه » بود و نجاشى لقب پادشاهان آن‌جا بود همانند كسرى و قيصر ( خسرو و سزار ) . پس از آن يازده نفر از مردان و چهار نفر از زنان به طور مخفيانه به سوى آن‌جا حركت كردند .\r\nآنها به كنار دريا آمدند و قايقى را براى رفتن به حبشه به نيم دينار كرايه كردند و اين واقعه در ماه رجب سال پنجم بعثت رسول الله صلى الله عليه و آله اوّلين هجرت بود . « 5 »\r\n\r\n\r\n","description":"","footnote":"\r\n( 1 ) . الزمر ( 39 ) ، 10 .\r\n( 2 ) . مجمع البيان ، ج 8 ، ص 767 .\r\n( 3 ) . التبيان ، ج 9 ، ص 13 .\r\n( 4 ) . سيرهء ابن اسحاق ، ج 1 ، ص 344 و طبرسى آن را در مجمع البيان ، ج 3 ، ص 36 به نقل از مفسران ذكر كرده است .\r\n( 5 ) . مجمع البيان ، ج 3 ، ص 360 و در بحارالانوار به نقل از المنتقى كازرونى آمده است : خروج آنها در رجب سال پنجم واقع شد و قريشىها به دنبال آنها رفتند ، اما آنها را گم كردند . آنها در شعبان و رمضان نزد نجاشى ماندند و در شوال بازگشتند . ( بحارالانوار ، ج 18 ، ص 422 ) .\r\n","page_name":" 195 ","page_number":195},
  {"content":"\r\n\r\n\r\nشكنجه مسلمانان ضعيف\r\nابن اسحاق مىگويد : مشركان به دشمنى با كسانى كه اسلام آورده و از رسول الله صلى الله عليه و آله پيروى مىكردند ، پرداختند . هر قبيله‌اى به اذيت و آزار مسلمانان ضعيف در ميان خود مىپرداختند . آنها مسلمانان را زندانى و شكنجه كردند و با شلاق و تشنگى و گرسنگى آنها را در فشار قرار مىدادند و آنها را بر سنگ‌هاى گرم مكه مىخواباندند تا از عقيدهء خويش برگردند . در اين ميان ، بعضى تسليم خواسته‌هاى مشركان مىشدند و خداوند بعضى را ثابت قدم نگاه مىداشت ؛ به طورى كه تا پاى شهادت پيش مىرفتند . . . « 1 »\r\nآنها عمّار بن ياسر و پدر و مادرش را در گرماى ظهر بر سنگ‌هاى داغ مكه مىخواباندند و نقل شده است كه وقتى رسول الله صلى الله عليه و آله از كنار آنها مىگذشت ، مىفرمود : اى خانوادهء ياسر صبر پيشه سازيد كه جايگاه شما در بهشت است . « 2 »\r\nيعقوبى مىگويد : مردم بسيارى مسلمان شدند و اسلام آنها آشكار شد و تعدادشان زياد شد و با خويشاوندان مشرك خويش به دشمنى پرداختند . براى همين قريشىها كسانى را كه ضعيف‌تر بودند ، مورد اذيت و آزار قرار مىدادند تا از اسلام برگردند و به رسول الله صلى الله عليه و آله فحش دهند . از جمله كسانى كه بسيار در راه خدا رنج كشيدند ، عبارت بودند از : عمار بن ياسر و پدرش ياسر و مادرش سميه و خبّاب بن أرت و صُهيب بن سَنان و ابوفُكَيْههء أزدى و عامربن فُهيرة و بلال بن رباح . اذيت و آزار مشركين به حدى رسيد كه پنج نفر از اسلام برگشتند كه برخى عبارت بودند از : ابوقيس فرزند وليدبن مُغيره و عمويش ابوقيس فاكِه بن مُغيره . « 3 »\r\n\r\n\r\n","description":"","footnote":"\r\n( 1 ) . سيرهُ ابن هشام ، ج 1 ، ص 339 - 343 .\r\n( 2 ) . رجال كشى ، ص 300 .\r\n( 3 ) . تاريخ يعقوبى ، ج 2 ، ص 28 .\r\n","page_name":" 196 ","page_number":196},
  {"content":"\r\n\r\n\r\nفصل پنجم‌هجرت اول\r\n\r\n","description":"","footnote":"","page_name":" 197 ","page_number":197},
  {"content":"\r\n\r\n\r\nهجرت به حبشه\r\nابن اسحاق مىگويد : هنگامى كه رسول الله صلى الله عليه و آله رنج و گرفتارىهاى اصحاب و عافيت و آسايش خود را در پناه عمويش ابوطالب مشاهده كرد و از طرفى ديد كه نمىتواند از آنان حمايت كند ، گفت : خوب است به حبشه مهاجرت كنيد ، در آن‌جا پادشاه بزرگى است كه در حكومت وى به كسى ستم نمىشود و آن‌جا سرزمين صدق و راستى است ، تا اين‌كه خداوند فرجى براى شما پيش آورد .\r\nاولين كسانى كه هجرت كردند عبارت بودند از : ابوسلمه بن عبدالأسد مخزومى و همسرش ام سلمة دختر ابى اميّة بن مُغيرة مخزومى ، عثمان بن عَفّان بن ابى العاص بن اميّه و همسرش رُقيّة دختر رسول الله صلى الله عليه و آله ؛ ابوحذيفه بن عُتبة بن ربيعه و همسرش سَهله دختر سُهيل بن عَمرو ، زُبير بن عَوّام بن خُويلد بن أسد ، مصعب بن عُمير از بنى عبدالدار ، عبدالرحمن بن عَوف زُهرى ، ابوسَبرة بن ابى رُهم عامرى ، سُهيل بن وَهبِ فِهرى ، عُثمان بن مَظعون جُمحى . « 1 »\r\nبنابر قول ابن هشام مسؤول آنها عثمان بن مظعون بود « 2 » و واقدى روايت مىكند : كسانى كه به اوّلين هجرت رفتند به صورت مخفيانه و به تدريج از مكه خارج شدند و در حالى كه ده مرد و چهار زن بودند به طور پياده و سواره به شعيبة رسيدند و خداوند به مسلمانان كمك كرد و در همان ساعتى كه به كنار دريا رسيدند ، دو كشتى تجارتى در مقابل نيم دينار آنها را به سرزمين حبشه حمل كردند .\r\nخروج آنها در ماه رجب سال پنجم بعثت به وقوع پيوست و عده‌اى از قريشىها براى دستگيرى آنها تا كنار دريا آمدند ، اما آنها سوار كشتى شده بودند ، لذا به هيچ كدام دست نيافتند . « 3 »\r\nسپس ابن اسحاق مىگويد : تمام كسانى كه به سرزمين حبشه پناه بردند و به آن‌جا مهاجرت كردند -\r\n\r\n\r\n","description":"","footnote":"\r\n( 1 ) . سيرهء ابن اسحاق ، ج 1 ، ص 344 - 345 و واقدى عبدالله بن مسعود را هم به اين تعداد افزوده است ، چنان كه در طبقات ، ج 1 ، ص 204 آمده است و طبرى هم از او نقل كرده است ، ج 2 ، ص 330 .\r\n( 2 ) . سيرهء ابن هشام ، ج 1 ، ص 345 .\r\n( 3 ) . طبقات ابن سعد ، ج 1 ، ص 204 و از او در تاريخ طبرى ، ج 2 ، ص 329 .\r\n","page_name":" 198 ","page_number":198},
  {"content":"\r\n\r\nبه غير از فرزندان كوچكى كه همراه آنها رفتند يا اولادى كه در آن‌جا متولد شدند - هشتاد و سه مرد بودند ، در صورتى كه عمار بن ياسر را هم از آنها بدانيم ، در حالى كه حضور او مشكوك است . « 1 »\r\nبنابراين ابن اسحاق در اين شمارش به افراد هجرت دوم به حبشه نظر دارد كه تحت سرپرستى جعفربن ابىطالب بودند . شايد وى در رقمى كه اعلام كرده ( 83 مرد ) افراد هجرت اوّل و دوم را با هم جمع كرده است . اين در حالى است كه يعقوبى تنها تعداد افراد هجرت دوم را كه ذكر كرده و گفته است كه هفتاد نفر بوده‌اند و ممكن است ابن اسحاق اطفال و زنان را در اين شمارش استثنا نكرده است .\r\nهم‌چنين قمى در تفسيرش گفته است : هنگامى كه قريشيان به اذيت و آزار مسلمانان شدت بخشيدند ، رسول الله صلى الله عليه و آله به اصحابش دستور داد كه به حبشه مهاجرت كنند و به جعفر بن ابىطالب فرمود كه سرپرستى آنها را بر عهده بگيرد . به دنبال آن جعفر به همراه هفتاد نفر از مسلمانان سوار كشتى شدند و به حبشه مهاجرت كردند . « 2 »\r\n\r\nنامهء رسول اكرم صلى الله عليه و آله به نجاشى\r\nمرحوم طبرسى در إعلام الورى از حافظ حسكانى از ابن اسحاق و هم‌چنين طبرى از ابن اسحاق نقل مىكنند : « رسول الله صلى الله عليه و آله براى رسيدگى به امور جعفر بن ابىطالب و همراهانش عمرو بن اميّه ضمرى را همراه نامه‌اى به سوى نجاشى فرستاد . » « 3 »\r\nدر اين نامه به اكرام و احترام به جعفر و همراهانش سفارش شده است و مناسب اين است كه در ابتداى هجرت به همراه جعفر و يا به هنگام خروج عمرو عاص از مكه كه از سوى مشركان مأمور اذيت و آزار جعفر و يارانش شده بود ، به سوى نجاشى فرستاده شده باشد .\r\nعمر و عاص مىگويد : « هنگامى كه از جنگ احزاب برگشتيم ، پادشاه حبشه رفتيم و به خدا قسم كه عمروبن اميّه ضمرى را نزد وى ديديم و او قاصد رسول الله صلى الله عليه و آله بود كه براى رسيدگى به امور جعفر و اصحابش به حبشه آمده بود . »\r\n\r\n\r\n","description":"","footnote":"\r\n( 1 ) . سيرهء ابن اسحاق ، ج 1 ، ص 354 - 355 .\r\n( 2 ) . تفسير قمى ، ج 1 ، ص 176 .\r\n( 3 ) . إعلام الورى ، ج 1 : ص 118 - 119 ، مستدرك حاكم ، ج 2 ، ص 623 - 624 ، تاريخ طبرى ، ج 2 ، ص 652 - 653 .\r\n","page_name":" 199 ","page_number":199},
  {"content":"\r\n\r\nاين نامه مطلبى در مورد آماده سازى مسلمانان براى هجرت از حبشه به مدينه ندارد و اشاره‌اى هم به عقد كردن ام حبيبه دختر ابوسفيان به واسطهء نجاشى براى نبى اكرم صلى الله عليه و آله نكرده است . اين در حالى است كه بسيار بعيد به نظر مىرسد كه اين دو مسأله بعد از ارسال اين نامه رخ داده باشد .\r\nشايد جواب صحيح همان مطلبى باشد كه طبرى از واقدى نقل مىكند و مىگويد : رسول الله صلى الله عليه و آله پيغامى به نزد نجاشى فرستاد كه‌ام حبيبه دختر ابوسفيان را برايش عقد كند و مسلمانانى را كه نزد او هستند به مدينه بفرستد . « 1 » و نامه‌اى را در اين مورد ذكر نكرده‌اند .\r\nطبرى و واقدى اسم قاصدى كه اين پيام شفاهى را رسانده ذكر نكرده‌اند و الفاظ آن پيام را هم نياورده‌اند ، اما ابن سعد گفته است كه اين قاصد خود عَمرو بن اميّه بوده و سطرى از نامهء شفاهىاش را به نجاشى ذكر كرده است ، اما مسأله خواستگارى از ام‌حبيبه براى نبى اكرم صلى الله عليه و آله و يا درخواست آماده سازى مسلمانان براى بازگشت به مدينه را ذكر نكرده و گفته است : عَمرو بن اميّه گفت : اى اصْحَمه ! من سخنانى را مىگويم كه از تو مىخواهم گوش فرا دهى ! تو با مهربانى هايت بر سر ما منت گذاشتى و ما بسيار به تو اعتماد داريم ، زيرا هيچ گاه جز خير و نيكى از تو به ما نرسيده است و از هيچ شرى به تو پناه نبرديم ، مگر اين كه ما را در امنيّت قرار دادى و از زمان حضرت آدم از تو عهد و ميثاق گرفته‌ايم و انجيل بين ما و شما حَكَم باشد كه هيچ يك جور و جفايى نمىكند پس اسلام بياور و خود را به فضل و خير نزديك كن و الّا تو در مورد اين پيامبر صلى الله عليه و آله همانند يهود نسبت به حضرت عيسى عليه السلام هستى كه رسولانش را به سوى مردم فرستاده بود . پس اميدوارم كه ايمان بياورى و از غير خدا ترسى به دل نداشته باشى و عاقبت خير و اجر و ثواب آخرت را براى خويش فراهم سازى .\r\nنجاشى گفت : خدا را شاهد مىگيرم كه او همان پيامبرى است كه اهل كتاب انتظار او را مىكشند و همانا بشارت موسى عليه السلام به سوار شوندهء بر الاغ همانند بشارت عيسى عليه السلام به سوار شوندهء شتر است و اين خبر بسيار روشن و آشكار است ؛ اما ياوران من در حبشه بسيار كم هستند . پس به من مهلت بده تا يارانم را زياد گردانم و دل‌ها را نرم كنم و اگر در آينده بتوانم به خدمت پيامبر مىآيم . « 2 »\r\n\r\n\r\n","description":"","footnote":"\r\n( 1 ) . تاريخ طبرى ، ج 2 ، ص 653 .\r\n( 2 ) . طبقات الكبرى ، ج 1 ، ص 259 و از او در سيرهء حلبى ، ج 3 ، ص 279 و حاشيهء زينى دحلان بر سيرهء حلبى ، ج 3 ، ص 67 .\r\n","page_name":" 200 ","page_number":200},
  {"content":"\r\n\r\nدر اين‌جا بنا به دو روايت به ذكر عين نامه‌اى مىپردازيم كه نبى اكرم صلى الله عليه و آله به نجاشى نوشته است كه در يكى ذكرى از جعفر به ميان نيامده و در ديگرى نامى از او برده شده است :\r\n« بسم الله الرحمن الرحيم . از محمد رسول الله به نجاشى ، بزرگ حبشه ، سلام بر كسى كه از هدايت پيروى مىكند . پس از آن من حمد و سپاس مىگويم خدايى را كه هيچ خدايى جز او نيست و او خداى قدوس ، سلام ، مؤمن و مهيمن است و شهادت مىدهم كه عيسى بن مريم ، روح و كلمه‌اى از سوى خدا است كه آن را به مريم پاك و پاكيزه و پاكدامن القا كرده است و او از روح نفخهء الهى به عيسى بن مريم حامله شد ، چنان‌كه آدم را به قدرت خويش از هيچ خلق كرد .\r\nمن تو را به سوى خداى واحد و بىهمتا و اطاعت از او دعوت مىكنم و از تو مىخواهم كه از من پيروى كنى و به آنچه كه با خود آورده‌ام ايمان و يقين بياورى كه من فرستادهء خدا هستم . من ، تو و سپاهيانت را به پرستش و اطاعت خداى عزّوجل دعوت مىكنم . هر آينه من شرط ابلاغ پند و اندرز را به جاى آوردم . و سلام بر كسى كه از هدايت پيروى كند . » « 1 »\r\nهنگامى كه نامه به دست نجاشى رسيد ، آن را گرفت و بر چشمانش قرار داد و از تختش پايين آمد و براى احترام بر زمين نشست ، آن‌گاه اسلام آورد و درخواست كرد كه براى احترام صندوقچه‌اى ازعاج برايش آوردند و آن نامه را در آن گذاشت . « 2 »\r\nسپس جعفر و اصحابش را فراخواند و به دست جعفر اسلام آورد و نامه‌اى به رسول الله صلى الله عليه و آله نوشت : « بسم الله الرحمن الرحيم ، به محمد رسول الله از نجاشى ؛ اصحم بن أبجر ، السلام عليك و رحمة الله و بركاته از خدايى كه پروردگارى جز او نيست . همان خدايى كه مرا به سوى اسلام دعوت كرد .\r\n\r\n\r\n","description":"","footnote":"\r\n( 1 ) . صبح الاعشى ، ج 6 ، ص 379 و المواهب اللدنيه به شرح زرقانى ، ج 3 ، ص 379 و السيرة الحلبية ، ج 3 ، ص 279 ؛ كسانى كه آن را از ابن اسحاق نقل كرده‌اند عبارتند از : طبرى ، ج 2 ، ص 652 و حاكم حسكانى در مستدرك ، ج 2 ، ص 624 و طبرسى در اعلام الورى ، ص 45 و ابن اثير در اسدالغابه ، ج 1 ، ص 62 و الكامل ، ج 2 ، ص 63 و ابن كثير در بداية .\r\n( 2 ) . مكاتيب الرسول ، ج 1 ، ص 128 به نقل از طبقات و سيرهء حلبيه و زينى دحلان در حاشيهء سيرهء حلبيه ، ج 3 ، ص 67 و 84 و ابن قيم در زادالمعاد ، ج 3 ، ص 61 و طبقات ابن سعد ، ج 1 ، ص 258 و الوثائق السياسية مستوفى ، ص 46 كه آن را از مصادرى از قبيل : اعلام السائلين از ابن طولون نقل كرده و محقق بزرگوار احمدى ميانجى در مكاتيب الرسول ، ج 1 ، ص 121 - 131 دربارهء آن بحث كرده است .\r\n","page_name":" 201 ","page_number":201},
  {"content":"\r\n\r\nاما بعد ؛ اى فرستادهء خدا ! هر آينه نامه ات به من رسيد كه در آن دربارهء حضرت عيسى عليه السلام نوشته بودى . قسم به خداى آسمان و زمين كه عيسى عليه السلام بر آنچه كه ذكر كرده بودى ، ذره‌اى نيفزوده بود . ما هدف از بعثت تو را شناخته‌ايم و پسر عمويت و اصحابش را مورد اكرام قرار داده‌ايم . من شهادت مىدهم كه تو حقّاً رسول خدا هستى و من با تو و پسرعمويت بيعت كرده‌ام و به دست او اسلام آورده و تسليم خداوند ربّ العالمين شده‌ام . من فرزندم أزها ابن أصحم بن أبجر را به سوى تو مىفرستم و من مالك هيچ چيزى غير از خودم نيستم و اگر بخواهى به سويت بيايم ، مىآيم . من شهادت مىدهم كه آنچه مىگويى حق است . والسلام عليك يا رسول الله » « 1 » .\r\nآنچه از محتواى اين نامه فهميده مىشود اين است كه اين جواب نجاشى به نامهء رسول اكرم صلى الله عليه و آله مىباشد كه در آن او را به قبول اسلام دعوت كرده و اين نامه همراه با نامه‌هايى بوده كه به پادشاهان و سران قبايل بعد از صلح حُديبيه و قبل از خيبر و در اوايل سال هفتم هجرى ارسال شده است . چنان كه تقريباً اين مطلب در تمام منابع تاريخى ذكر شده است و بسيار بعيد است كه ارسال نامهء پيامبر اكرم صلى الله عليه و آله و جواب نجاشى همزمان با ابتداى هجرت به حبشه صورت گرفته باشد ، چنان‌كه اين مطلب از گفته‌هاى طبرسى در إعلام الورى به نقل از حاكم حسكانى فهميده مىشود .\r\n\r\nفرستادگان قريش به حبشه\r\nدر تفسير قمى آمده است : هنگامى كه قريشيان به اذيت و آزار رسول الله صلى الله عليه و آله و اصحابش شدت بخشيدند ، آن حضرت صلى الله عليه و آله به ايشان فرمان داد كه به حبشه هجرت كنند و به جعفربن ابىطالب دستور داد كه سرپرستى آنها را بر عهده بگيرد .\r\nپس از آن جعفر به همراه هفتاد نفر از مردان مسلمان حركت كرد تا در كنار دريا سوار كشتى\r\n\r\n\r\n","description":"","footnote":"\r\n( 1 ) . تاريخ طبرى ، ج 2 ، ص 653 از ابن اسحاق و از او در مستدرك ، ج 2 ، ص 624 و از او در اعلام الورى ، ص 46 و اسدالغابه ، ج 1 ، ص 62 و الكامل ، ج 2 ، ص 63 و البداية ، ج 3 ، ص 84 و زادالمعاد ، ج 3 ، ص 61 و صبح الاعشى ، ج 6 ، ص 379 و المواهب اللدنية ، با شرح زرقانى ، ج 3 ، ص 379 و سيره حلبية ، ج 3 ، ص 279 و سيرهء زينى دحلان در حاشيه سيرهء حلبيه ، ج 3 ، ص 67 و مجموعه الوثائق السياسية ، ص 46 و مكاتيب الرسول ، ج 1 ، ص 121 - 131 و عجيب اين است كه با اين همه منبع ، سيد حسنى در سيرة المصطفى ، ص 183 - 184 در مورد صحت روايت اسلام آوردن نجاشى تشكيك مىكند بعد از آن‌كه روايت نامه را از بدايهء ابن كثير نقل مىكند .\r\n","page_name":" 202 ","page_number":202},
  {"content":"\r\n\r\nشدند . وقتى كه اين خبر به قريش رسيد عَمروبن عاص و عُمارة بن وليد را نزد نجاشى فرستادند تا تازه مسلمانان را بازگرداند\r\nآنها بر نجاشى وارد شدند و هدايايى را كه آورده بودند تقديم كردند . سپس عمروبن عاص گفت :\r\nاى پادشاه ! عده‌اى از افراد قوم ما به مخالفت با دين ما پرداختند و به خدايان ما فحش دادند و پس از آن به مملكت تو هجرت كردند . از تو مىخواهيم كه آنها را به ما بازگردانى .\r\nنجاشى فردى را به دنبال جعفر فرستاد تا بيايد . سپس به او گفت : اى جعفر ! اينها چه مىگويند ؟\r\nجعفر گفت : اى پادشاه مگر چه مىگويند ؟ گفت : درخواست مىكنند كه شما را به سوى آنها بازگردانم .\r\nگفت : اى پادشاه ! از آنها بپرس كه آيا ما غلام و بردهء آنها هستيم ؟ عمرو گفت : نه ، بلكه آزاد و با شرافت هستيد . گفت : از آنها بپرس كه آيا از ما طلبكارى دارند ؟ گفت : نه ، ما هيچ طلبى از آنها نداريم .\r\nگفت : آيا بر گردن ما خونى داريد كه به خون‌خواهى آمده باشيد ؟ عمرو گفت : نه . گفت : پس از ما چه مىخواهيد ؟ شما ما را اذيت كرديد و ما از سرزمين شما هجرت كرديم .\r\nعمرو بن عاص گفت : اى پادشاه ! اينها با دين ما مخالفت كردند و به خدايان ما فحش دادند و جوانان ما را فاسد كردند و جمع ما را متفرق ساختند . پس آنها را به ما تحويل بده تا در مورد آنها تصميم بگيريم .\r\nجعفر گفت : بلى اى پادشاه ! با آنها مخالفت كرديم ، زيرا خداوند در ميان ما پيامبرى را برانگيخت كه دستور داد شريكان خدا را كنار بگذاريم و بازى با ازلام و قمار را ترك كنيم و به ما دستور داده تا نماز و زكات را برپاى داريم و ظلم و جور و ريختن خون ناحق و زنا و ربا و مردار خوارى و خون را حرام كرده است و ما را به عدل و احسان و اداى حق خويشاوندان امر كرده و ما را از فحشا و منكر و فساد نهى كرده است .\r\nنجاشى گفت : عيسى بن مريم عليه السلام نيز براى همين چيزها مبعوث شده بود ! سپس گفت : اى جعفر ! آيا چيزى از قرآنى كه بر پيامبرت نازل شده حفظ هستى ؟ گفت : بله و سپس سورهء مريم را براى او خواند تا رسيد به اين آيه :\r\n« و هُزّى اليك بجذع النخلة تساقط عليك رطبا جنيّاً فكلى واشربى و قرّى عيناً » ؛\r\nتنهء درخت خرما را تكان بده تا خرماى تازه براى تو فرو ريزد ، بخور و بنوش و ديدگان روشن دار .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nهنگامى كه نجاشى اين را شنيد ، به سختى گريه كرد و گفت : به خدا قسم كه اين حق است .\r\nعمرو بن عاص گفت : اى پادشاه ، اين شخص مخالف ماست او را به ما تحويل بده . در اين هنگام نجاشى سيلى محكمى به صورت عمرو زد و گفت : ساكت باش ، به خدا قسم كه اگر كلمهء بى ربطى در مورد او بگويى ، جان خودت را به خطر انداخته‌اى ! عمر و بن عاص در حالى كه از چهره‌اش خون جارى بود از جايش برخاست و گفت : اى پادشاه ! اگر اين قضيه آن طور كه تو مىگويى باشد ، ما متعرّض او نمىشويم .\r\nعمرو به سوى قريش بازگشت و به آنها خبر داد كه جعفر در حبشه در نهايت احترام زندگى مىكند . « 1 »\r\n\r\nمحاصره در شعب ابى طالب « 2 »\r\nشروع محاصرهء شِعب هم زمان يا نزديك به زمان شروع به مهاجرت به حبشه بوده است و ماه رجب سال پنجم بعثت يا دوم رسالت زمان شروع مهاجرت به حبشه بوده است . « 3 » و از آن‌جا كه بنابر مذهب اهل بيت عليهم السلام و بر طبق اخبارى كه گذشت ، بعثت نبى اكرم صلى الله عليه و آله در ماه رجب واقع گرديده ، اين بدان معناست كه هجرت به حبشه در پايان سال پنجم و آغاز سال ششم اتفاق افتاده است .\r\nطبرسى در اعلام الورى مىنويسد : قريشىها در دارالندوة جلسه تشكيل دادند و با هم عهد نامه‌اى نوشته بودند كه در آن آمده بود : از بنى هاشم پشتيبانى نكنند و با آنها صحبت ننمايند و با آنها بيعت و ازدواج نكنند و دخترى را به ازدواج آنها در نياورند و با آنها ارتباط برقرار نكنند تا رسول الله صلى الله عليه و آله را\r\n\r\n\r\n","description":"","footnote":"\r\n( 1 ) . تفسير قمى ، ج 1 ، ص 176 - 178 و از او در اعلام الورى ، 43 - 45 ، بدون سند و تاريخ يعقوبى ، ج 2 ، ص 30 و اصفهانى از واقدى در الاغانى ، ج 8 ، ص 50 .\r\n( 2 ) . در معجم « معالم مكه التاريخيه » از بلاذرى آمده است : امروزه اين منطقه شعب على ناميده مىشود و محلّ منزل‌هاى بنى هاشم از زمان قبل از نبوت بوده است و رسول الله صلى الله عليه و آله در همين جا به دنيا آمده است . امروزه در اين مكان كتابخانهء مكه مكرّمه قرار دارد و در سال 1410 ه . . ق تمام ساختمان‌ها به غير از اين كتاب‌خانه منهدم شد و بعضى از افراد خيّر سعى كردند و از انهدام آن جلوگيرى كردند تا به موزه تبديل شود . اين مكان حدود سيصد متر بالاتر از مسجدالحرام واقع شده است و در سمت چپ آن ابوقبيس و در سمت راست آن خنادم و در مقابل آن سوق الليل در خيابان غزّه قرار دارد . براى اطلاع بيشتر مراجعه كنيد به مجله ميقات الحج ، ش 54 ، ص 221 و الخرائج و الجرائح ، ج 1 ، ص 143 .\r\n( 3 ) . مجمع البيان ، ج 3 ، ص 36 و المنتقى تأليف كازرونى ، ص 44 ، چنان كه در بحارالانوار ، ج 18 ، ص 422 آمده است .\r\n","page_name":" 204 ","page_number":204},
  {"content":"\r\n\r\nبه آنها تحويل دهند كه او را به قتل برسانند و آنها با هم متحد شده بودند كه محمد را به صورت آشكار يا مخفيانه به قتل برسانند . سپس قرارداد را با چهل مهر به امضا رسانده بودند ، هر كدام از رؤساى قريش در پايين آن مهر زده بود و آن‌گاه آن را در كعبه آويزان كرده بودند . ابولهب از امضاكنندگان قرارداد بود و مُطعم بن عَدّى بن نَوفَل بن عبدالمطلّب در جمع آنها داخل نشده بود . « 1 »\r\nقمى در تفسيرش مىنويسد : هنگامى كه قريش بر قتل محمد صلى الله عليه و آله هم داستان شدند و عهدنامهء مقاطعه را نوشتند ، ابوطالب بنى هاشم را فرا خواند و آنها را به بيت و ركن و مقام و مشاعر در كعبه قسم داد كه اگر تيغى به پاى محمد صلى الله عليه و آله فرو رفت به سرعت حاضر شوند و قيام كنند ! آن‌گاه او را به شعب برد و شبانه روز به حراست از او پرداخت و چهار سال با شمشير خود بر بالاى سرش نگهبانى مىداد . « 2 »\r\nطبرسى مىگويد : او شبانه روز از محمد صلى الله عليه و آله حفاظت مىكرد و هنگامى كه شب فرا مىرسيد و آن حضرت به خوابگاهش مىرفت ، با شمشير به نگهبانى از وى مىپرداخت و تمام شب‌ها اين برنامه را اجرا مىكرد و فرزندان و برادر زاده هايش را مأمور كرده بود كه در روز به حفاظت از وى بپردازند .\r\nدر همين زمان ابوجهل و عاص بن وائل سهمى و نضربن حارث بن كلده و عُقبة بن ابى مُعيط به سر راه‌هاى ورودى مكه مىرفتند و هر گاه مىديدند كه كسى خوار و بار براى فروش به مكه آورده ، او را از فروش كالا به بنى هاشم منع مىكردند و تهديدش مىكردند كه اگر چيزى به آنها بفروشد ، اموالش را غارت خواهند كرد .\r\nبراى همين هر كسى كه وارد مكه مىشد ، جرأت نمىكرد چيزى به آنها بفروشد و هر كسى كه چيزى به آنها مىفروخت ، اموالش را غارت مىكردند . و خديجه اموال فراوانى داشت كه همه آنها را در زمان شِعب بر رسول الله صلى الله عليه و آله و مسلمانان انفاق كرد .\r\nآنها چهارسال در شِعب باقى ماندند و به جز در موسم حج ، امانى نداشتند و داد و ستد نمىكردند ، در مكه هر سال دو موسم برپا مىشد : موسم عمره در ماه رجب و موسم حج در ماه ذى الحجه .\r\nهنگامى كه موسم فرا مىرسيد ، بنى هاشم از شعب خارج مىشدند و به داد و ستد مىپرداختند و پس از اتمام موسم كسى جرأت نمىكرد كه از آن خارج شود تا موسم بعدى فرا برسد كه دوباره به فعّاليّت مىپرداختند .\r\n\r\n\r\n","description":"","footnote":"\r\n( 1 ) . اعلام الورى 49 - 50 و شاگردش راوندى در قصص الانبياء ، ص 329 .\r\n( 2 ) . تفسير قمى ، ج 1 ، ص 380 .\r\n","page_name":" 205 ","page_number":205},
  {"content":"\r\n\r\nرسول الله صلى الله عليه و آله در هر موسمى از شعب خارج مىشد و نزد قبايل عرب مىرفت و به آنها مىگفت :\r\nمرا حمايت كنيد تا مقدارى از كتاب خدا را براى شما بخوانم و در عوض خداوند به شما بهشت را عطا مىكند ، اما ابولهب در پشت سر وى حركت مىكرد و مىگفت : حرف‌هاى او را قبول نكنيد ، برادر زاده‌ام شخصى جادوگر و دروغگو است .\r\nابوالعاص بن ربيع - كه داماد رسول الله صلى الله عليه و آله بر دخترش زينب بود - شبانه مقدارى گندم و خرما را برشتر بار مىكرد و آن را جلوى شعب مىآورد و سپس حيوان را هى مىكرد تا داخل شعب برود .\r\nبراى همين رسول الله صلى الله عليه و آله گفت : « ابوالعاص داماد ما شد و حق دامادى را خوب ادا كرد . هنگامى كه ما در شعب محاصره بوديم ، او خوار و بار را بر شتر بار مىكرد و شبانه آن را به شعب مىفرستاد » « 1 » .\r\n\r\nسؤال دربارهء اصحاب كهف\r\nطبرسى در مجمع البيان از محمد بن اسحاق از سعيدبن جُبير و عِكرمه از ابن عباس نقل كرده كه گفته‌اند : قريش ، نضربن حارث بن كلدة و عُقبة بن ابى مُعيط را نزد احبار يهود مدينه فرستادند و به آنها گفتند : يهوديان صاحب كتاب اول آسمانى هستند و علومى را از انبيا مىدانند كه ما نمىدانيم ، بنابراين صفت محمد صلى الله عليه و آله را برايشان بيان كنيد و آنها را از احوالش باخبر سازيد و سؤال‌هايى را بپرسيد .\r\nآن دو حركت كردند تا به مدينه رسيدند و از أحبار يهود دربارهء نبى اكرم صلى الله عليه و آله سؤال كردند ، آنان گفتند : از او در مورد سه چيز سؤال كنيد كه اگر جواب درست داد ، پيامبر الهى مىباشد و الّا مردى دروغگو است و در آن صورت نظر خويش را در باب او مشخص كنيد . از او در مورد گروهى از جوانان روزگاران قديم بپرسيد كه قصهء آنها چگونه بوده است ؟ زيرا اين‌ها داستان شگفتى داشته‌اند و از او در مورد مرد جهانگرد و فاتحى بپرسيد كه خاور و باختر زمين را زير پا گذاشت ؟ و از او دربارهء روح بپرسيد كه آن چيست ؟ پس اگر به دو سؤال اول جواب داد و در مورد روح پاسخى نداد ، بدانيدكه او پيامبر است .\r\nآنها به سوى مكه رفتند و گفتند : اى جماعت قريش ! مطالبى را آورده‌ايم كه باعث اتمام نزاع شما و محمد مىگردد و آن‌گاه جريان را براى آنها تعريف كردند .\r\n\r\n\r\n","description":"","footnote":"\r\n( 1 ) . اعلام الورى ، ج 1 ، ص 126 - 127 ، قصص الانبياء ، ص 339 .\r\n","page_name":" 206 ","page_number":206},
  {"content":"\r\n\r\nسپس نزد محمد صلى الله عليه و آله آمدند و سؤال‌ها را مطرح كردند . او فرمود : فردا به سؤال‌هاى شما جواب خواهم داد ، اما ان شاء الله نگفت . سپس هر كدام به دنبال كار خويش رفتند .\r\nرسول اكرم صلى الله عليه و آله به مدت پانزده شب انتظار كشيد ، اما در آن مدت ، وحى نازل نشد و جبرئيل به سراغ پيامبر صلى الله عليه و آله نيامد ! اهل مكه متوجه شدند و در اين باب با هم گفت‌وگو مىكردند . همين صحبت‌هاى اهل مكه پيامبر اكرم صلى الله عليه و آله را بسيار غمگين مىساخت .\r\nپس از مدتى جبرئيل نازل شد و سورهء كهف را آورد كه در آن دربارهء گروه جوانان عهد قديم و مرد جهانگرد و فاتح صحبت شده بود و در آن آمده بود :\r\n« يسألونك عن الروح » ؛ از تو در مورد روح سؤال مىكنند ، بگو كه روح از امر پروردگار من است .\r\nرسول الله صلى الله عليه و آله به جبرئيل فرمود : چرا مدتى نزول وحى را قطع كردى ؟ در جواب گفت :\r\n« ما نتنزّل الا بامر ربّك » « 1 » ؛\r\nما جز به ارادهء الهى نازل نمىشويم .\r\nدر اين سوره خداوند متعال به پيامبر صلى الله عليه و آله فرمود :\r\n« ولا تقولَنّ لشىءٍ إنّى فاعل ذلك غداً الّا ان يشاء اللّه » « 2 » ؛\r\nهرگز نگو فردا چنين مىكنم ، مگر اين كه خدا بخواهد .\r\n\r\nاولين ديدار خزرجىها با رسول اكرم صلى الله عليه و آله در موسم عمره\r\nطبرسى در اعلام الورى از قمى نقل مىكند : اوس و خزرج با هم جنگ‌هايى داشتند كه ده‌ها سال طول كشيده بود و شبانه روز سلاح خويش را بر زمين نمىگذاشتند . آخرين جنگ آنها « يوم بُعاث » « 3 » بود . وقتى خزرجىها آمادهء جنگ شدند ، عبدالله بن ابّى بن سَلول را هم كه از اشراف و بزرگان ايشان بود ، دعوت به همكارى كردند ؛ اما وى گفت : اين كار شما ظلم به أوس است و من با شما همكارى نمىكنم .\r\n\r\n\r\n","description":"","footnote":"\r\n( 1 ) . مجمع البيان ، ج 6 ، ص 697 ؛ سيرهء ابن اسحاق ، ج 1 ، ص 321 .\r\n( 2 ) . كهف ( 18 ) ، 23 - 24 .\r\n( 3 ) . نام منطقه‌اى از محله‌هاى اوس بود كه جنگ در آن‌جا رخ داده بود ؛ النهاية ، ج 1 ، ص 139 .\r\n","page_name":" 207 ","page_number":207},
  {"content":"\r\n\r\nاو در جنگ بُعاث خزرجىها را همراهى نكرد ، اتفاقاً در اين جنگ اوسىها بر خزرجىها غالب شدند ، براى همين هر دو قبيله خواستار مصالحه شدند و به اين مطلب راضى شدند كه ابىّ را پادشاه خويش قرار دهند و به دنبال تهيهء تاجى براى وى برآمدند .\r\nدر اين ميان اوس و خزرج از يهوديان بنى قَيْنُقاع و بنى قُرَيظه و بنى نَضير مىشنيدند كه در هنگام نزاع به آنها مىگفتند : اى جماعت عرب ، اين زمانى است كه پيامبرى در مكه ظهور مىكند و به يثرب مهاجرت مىكند و ما به كمك او با شما جنگ خواهيم كرد و شما را شكست خواهيم داد .\r\nگروهى از خزرجىها قبل از آن كه عبدالله بن ابى را بر خويش حاكم گردانند ، سعى كردند كه با قريشىها پيمانى عليه اوسىها منعقد كنند ، براى همين در موسم عمرهء ماه رجب به سوى مكه حركت كردند . آن‌ها عبارت بودند از : ذَكوان بن عبدالقيس و اسعدبن زُراره . در اين زمان بنى هاشم در شِعب ابى طالب در محاصره بودند .\r\nاسعد بن زُراره از قبل با عُتبة بن ربيعهء مخزومى رفيق بود . براى همين به خانه‌اش رفت و گفت : بين ما و قبيلهء اوس جنگى بوده است و حال آمده‌ايم تا پيمانى با شما عليه آنها منعقد كنيم .\r\nعُتبه گفت : شهر ما از مدينه بسيار دور است . از سوى ديگر ما آن چنان گرفتار شده‌ايم كه فرصت هيچ كارى را نداريم .\r\nاسعد گفت : شما در حرم و در آسايش و امنيت زندگى مىكنيد ، پس گرفتارى شما چيست ؟ عُتبه گفت : در ميان ما مردى ظهور كرده است كه ادّعا مىكند فرستادهء خداوند است . او خواب ما را آشفته ساخته و به خدايان ما توهين كرده و جوانان ما را فاسد نموده و جمع ما را پراكنده ساخته است .\r\nاسعد گفت : او كيست ؟ گفت : او پسر عبدالله بن عبدالمطّلب است كه از خانواده‌اى شريف و با عظمت است .\r\nاسعد گفت : او الان كجاست ؟ گفت : آنها به جز در ايام عمره و حج از شِعب خارج نمىشوند .\r\nامروز در حِجر اسماعيل نشسته است . تو با او هم سخن نشو و به صحبت‌هايش گوش نده ؛ زيرا با سخنانش تو را افسون مىكند !\r\nاسعد گفت : چگونه اين كار را بكنم در حالى كه من بايد طواف انجام دهم و به ناچار سخنانش را مىشنوم .\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nعُتبه گفت : مقدارى پنبه در گوش‌هايت بگذار !\r\nاسعد مقدارى پنبه در گوش‌هايش نهاد و داخل مسجدالحرام گرديد و به طواف كعبه پرداخت . در اين حال رسول الله صلى الله عليه و آله در حجر نشسته بود و تعدادى از بنىهاشم اطراف او را گرفته بودند . هنگامى كه به مقابلش رسيد ، نگاهى گذرا به وى انداخت و رد شد . اما پيش خود گفت : آيا سزاوار است كه چنين خبر مهمى در مكه باشد و من از آن بى خبر بمانم و نتوانم به هنگام بازگشت ، خبر آن را به قوم خويش بدهم ؟ ! اين جهالتى بسيار بزرگ است ! براى همين در شوط دوّم پنبه را از گوش خود درآورد و آن را دور انداخت و به رسول الله صلى الله عليه و آله نزديك شد و همانند آداب و رسوم جاهليّت بر وى درود فرستاد و گفت : « أنعم صباحاً » . رسول الله صلى الله عليه و آله سرش را بالا آورد و به او فرمود : همانا خداوند درودى بهتر از اين براى ما قرار داده است كه بهشتيان با آن به همديگر تحيت مىگويند . ما مىگوييم : « سلام عليكم » .\r\nاسعد در كنار وى نشست و گفت : به تازگى دعوت تو را شنيده‌ام ، به چه چيز دعوت مىكنى ؟\r\nفرمود : به اين‌كه شهادت بدهى : لااله الا الله و محمّد رسول اللّه . و شما را دعوت مىكنم به اين‌كه :\r\n« أَلَّا تُشْرِكُوا بِهِ شَيْئاً وَبِالْوالِدَيْنِ إِحْساناً وَلا تَقْتُلُوا أَوْلادَكُمْ مِنْ إِمْلاقٍ نَحْنُ نَرْزُقُكُمْ وَإِيَّاهُمْ وَلا تَقْرَبُوا الْفَواحِشَ ما ظَهَرَ مِنْها وَما بَطَنَ وَلا تَقْتُلُوا النَّفْسَ الَّتِي حَرَّمَ اللَّهُ إِلَّا بِالْحَقِّ ذلِكُمْ وَصَّاكُمْ بِهِ لَعَلَّكُمْ تَعْقِلُونَ * وَلا تَقْرَبُوا مالَ الْيَتِيمِ إِلَّا بِالَّتِي هِيَ أَحْسَنُ حَتَّى يَبْلُغَ أَشُدَّهُ وَأَوْفُوا الْكَيْلَ وَالْمِيزانَ بِالْقِسْطِ لا نُكَلِّفُ نَفْساً إِلَّا وُسْعَها وَإِذا قُلْتُمْ فَاعْدِلُوا وَلَوْ كانَ ذا قُرْبى وَبِعَهْدِ اللَّهِ أَوْفُوا ذلِكُمْ وَصَّاكُمْ بِهِ لَعَلَّكُمْ تَذَكَّرُونَ » « 1 »\r\n« بگو : بياييد تا چيزهايى برايتان بگويم كه پروردگارتان بر شما حرام كرده است :\r\nچيزى را شريك خدا قرار ندهيد . به پدر و مادر نيكى كنيد . فرزندان خود را از بيم فقر نكشيد ، ما شما و آنها را روزى خواهم داد و گرد كارى زشت ، چه پنهان ، چه آشكار نگرديد و كسى را كه خدا كشتنش را حرام كرده است ، جز به حق نكشيد .\r\nاين است چيزى كه خدا شما را به آن سفارش كرده است تا بينديشيد . به مال يتيم\r\n\r\n\r\n","description":"","footnote":"\r\n( 1 ) . انعام ( 6 ) ، 151 - 152 .\r\n","page_name":" 209 ","page_number":209},
  {"content":"\r\n\r\nجز به نحو احسن نزديك نشويد تا به سن بلوغ و رشد برسد و حق پيمانه و وزن را به عدالت ادا كنيد ، ما هيچ كس را جز به اندازهء توانش تكليف نمىكنيم . هرگاه سخن گوييد ، عدالت را رعايت كنيد ، حتى اگر عليه نزديكان بوده باشد ، اين چيزى است كه خدا شما را بدان سفارش مىكند تا متذكر شويد .\r\nهنگامى كه اسعد اين مطلب را شنيد ، گفت : « اشهد ان لااله الا الله وحده لا شريك له و انّك رسول الله » . سپس گفت : پدر و مادرم به فدايت يا رسول الله ! من از اهالى يثرب و از قبيلهء خزرج هستم . بين ما و برادران ما از قبيلهء اوس ، جدايى و تفرقه ايجاد شده است . اگر خدا به وسيلهء تو بين ما اتحاد برقرار كند ، عزيزترين ما خواهى شد . مردى از قبيله‌ام همراه من است كه اگر دعوت تو را بپذيرد ، اميدوارم كه خداوند كارهاى ما را سامان بخشد . اى رسول الله صلى الله عليه و آله ! به خدا قسم ما از يهود خبر ظهور تو را مىشنيديم و آنها بعثت و صفات تو را به ما بشارت مىدادند . اميدوارم كه شهر ما مقصد هجرت تو باشد و نزد ما اقامت كنى ، زيرا يهوديان اين‌گونه به ما خبر داده‌اند . سپاس خدا را كه مرا با تو آشنا كرد . به خدا قسم كه به مكه نيامده بودم ، مگر براى اين كه پيمانى را با قريش عليه اوسىها منعقد كنم ، اما خداوند بهتر از آن را به من عنايت كرد .\r\nسپس به سوى ذَكوان رفت و به او گفت : اين همان فرستادهء خداوند است كه يهوديان ظهورش را به ما بشارت مىدادند و صفات او را نقل مىكردند ، پس بيا نزد او برويم تا اسلام بياورى و بدين ترتيب ذكوان اسلام آورد .\r\nسپس گفتند : يا رسول الله ، كسى را به همراه ما بفرست كه قرآن را به ما ياد بدهد و مردم را به دين تو دعوت كند .\r\nدر اين ميان مُصعب بن عُمير بن هاشم ( از بنى عبدالدار ) كه بسيار مورد علاقه و محبت پدرش بود و عُمير او را بر ديگر فرزندانش ترجيح مىداد ، اسلام آورده بود . به خاطر همين مورد اذيت و آزار والدين خود قرار مىگرفت . او در ابتدا به حبشه مهاجرت كرد ، اما به همراه عده‌اى پس از دو ماه به مكه بازگشت و همراه رسول الله صلى الله عليه و آله به شعب رفت تا اين‌كه آيات بسيارى از قرآن و احكام را فراگرفت . هنگامى كه خزرجىها يك معلم قرآن و مبلغ اسلام درخواست كردند ، رسول الله صلى الله عليه و آله به وى امر فرمود كه همراه آنها به يثرب برود . آن‌گاه اسعد بن زُراره او را در منزل خويش جاى داد و\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nهمه روزه او را به ميان اجتماعات خزرجىها مىبرد تا آنها را به اسلام دعوت كند . گروه گروه از جوانان و نوجوانان محله‌هاى مختلف دعوت او را اجابت مىكردند و اسلام مىآوردند ، تا اين‌كه اسعد او را نزد دايىاش سعد بن مُعاذ از بنى عَمروبن عَوف كه از اوسىها بود ، برد . او هم اسلام آورد و به تبع او بسيارى از بنى عَمرو بن عَوف در قُباء مسلمان شدند كه تفصيل آن خواهد آمد .\r\nمُصعب به رسول الله صلى الله عليه و آله نوشت كه اوس و خزرج اسلام را پذيرفته‌اند . هنگامى كه نامه به دست آن حضرت رسيد ، به مسلمانان اجازه داد كه به مدينه هجرت كنند . « 1 »\r\n\r\nنقض عهدنامه\r\nقطب راوندى در قصص الانبياء روايت كرده است : وقتى پيامبر به مدت چهار سال در شعب به سر برد ، خداوند موريانه‌ها را بر عهدنامه مسلّط كرد و اين حشرات تمام كلمات آن را جويدند و تنها اسم « اللّه » را سالم گذاشته‌اند . پس از آن جبرئيل بر پيامبر اكرم صلى الله عليه و آله نازل شد و او را با خبر ساخت . « 2 » رسول الله صلى الله عليه و آله به عمويش ابوطالب گفت : عهدنامه‌اى را كه قريش آن را در قطع رابطه با ما نوشته بودند ، به وسيلهء موريانه‌هايى كه خداوند فرستاده است ، خورده شد ، و تنها اسم « الله » در آن باقى مانده است .\r\nابوطالب گفت : اى برادرزاده‌ام ، آيا نزد قريش بروم و آنها را مطلع سازم ؟ رسول الله صلى الله عليه و آله فرمود :\r\nهرطور كه بخواهى .\r\nابوطالب ( رض ) نزد قريش رفت . آنها از آمدنش خوشحال شدند و گفتند : مىدانستيم كه رضايت قومت براى تو مهم‌تر از آن چيزى است كه در آن افتاده‌اى . آيا براى اين آمده‌اى كه محمد را به ما تسليم كنى ؟\r\nگفت : اى مردم ، من براى ابلاغ خبرى آمده‌ام كه برادرزاده‌ام محمد صلى الله عليه و آله مرا از آن مطلع ساخته است . پس به دقت به آن گوش فرا دهيد و اگر همانطور بود كه اطلاع داده است ، از خدا بترسيد و دست از قطع رابطهء با ما برداريد و اگر بر خلاف آن چيزى بود كه وى گفته است : او را به شما تسليم مىكنم و در پى جلب رضايت شما خواهم بود !\r\n\r\n\r\n","description":"","footnote":"\r\n( 1 ) . اعلام الورى ، ج 1 ، ص 136 - 139 .\r\n( 2 ) . قصص الانبياء ، ص 329 .\r\n","page_name":" 211 ","page_number":211},
  {"content":"\r\n\r\nگفتند : چه خبر مهمى به تو داده است ؟\r\nگفت : او به من اطلاع داده است كه خداوند موريانه‌هايى را بر عهدنامه مسلّط كرده است و آنها تمام آن را به جز اسم « اللّه » جويده‌اند . پس آن را بياوريد تا اگر سخنش بر خلاف واقع بود ، او را به شما تسليم كنم . « 1 »\r\nاين عهدنامه ابتدا در كعبه بود و قريش ترسيدند كه به سرقت برده شود ، براى همين آن را نزد مادر ابوجهل گذاردند . پس قاصدى نزد وى فرستادند تا آن را بياورد و امّ ابى جهل آن را صحيح و سالم در ميان جمع آنها گذاشت .\r\nابوطالب گفت : آيا چيزى از مهر و موم اين عهدنامه را دگرگون مىيابيد ؟ گفتند : نه . گفت :\r\nبرادرزاده‌ام كه هيچ گاه دروغ نمىگويد به من گفته است كه خداوند موريانه‌هايى را فرستاده است كه تمام عهدنامه به جز اسم « الله » را جويده‌اند ! پس اگر صحبت‌هايش راست بود شما از ظلم كردن به ما دست برمى داريد و اگر دروغ بود كه او را به شما تسليم مىكنيم تا او را بكشيد !\r\nمردم با صداى بلند گفتند : صحيح است ، صحيح است ، اى ابوطالب با ما به انصاف رفتار كردى .\r\nسپس عهدنامه را آوردند و پس از آن كه مهرهاى آن را گشودند مشاهده كردند كه در آن تنها كلمات « باسم اللهم » و « محمد » سالم باقى مانده است ! ابوطالب به آنها گفت : از خدا بترسيد و از كارهايتان دست برداريد كه در اين حال همهء افراد ساكت ماندند و به تدريج پراكنده شدند . سپس هفت نفر از قريشيان براى نقض آن گرد هم آمدند « 2 »\r\n\r\nوفات ابوطالب و خديجه\r\nشيخ صدوق با سندى از امام صادق عليه السلام نقل مىكند : ابوطالب ايمان خود را مخفى نگاه مىداشت .\r\nهنگامى كه وفات كرد ، خداوند عزوجل به رسول الله صلى الله عليه و آله وحى كرد : اى محمد ! از شهرى كه اهالى آن ظالم هستند خارج شو كه ديگر پشتيبانى ندارى ؛ لذا آن حضرت به مدينه هجرت كرد . « 3 »\r\n\r\n\r\n","description":"","footnote":"\r\n( 1 ) . قصص الانبياء ، ص 329 ؛ الخرائج و الجرائح ، ج 1 ، ص 142 ، ح 230 .\r\n( 2 ) . مناقب آل ابى طالب ، ج 1 ، ص 65 - 67 و اين قطعه و قطعهء قبلى را سيد هاشم بحرانى در حلية الابرار ، ج 1 ، ص 62 - 64 به نقل از مستدرك ابن بطريق از مغازى ابن اسحاق نقل كرده است .\r\n( 3 ) . كمال الدين ، ص 172 .\r\n","page_name":" 212 ","page_number":212},
  {"content":"\r\n\r\nشيخ طوسى در امالى خود با سندى از هند بن ابى هالهء أسدى ، دختر خواندهء رسول الله عليه السلام از جانب خديجه ، نقل مىكند كه گفت : خداوند متعال به واسطهء ابوطالب ، پيامبرش را محافظت مىكرد و در مدتى كه او زنده بود ، كفار قريش آسيبى به رسول الله صلى الله عليه و آله نمىرسانيدند ، اما وقتى ابوطالب وفات كرد ، آن حضرت به شدت مورد اذيت و آزار قريش قرار گرفت ، تا جايى كه گفت : اى عمو چه زود جاى خالى تو را احساس كرديم ، صلهء رحم تو برايت مفيد باشد . خداوند به تو جزاى خير عنايت فرمايد . يك ماه بعد خديجه از دنيا رفت و رسول الله صلى الله عليه و آله در حزن و اندوه فراوان فرو رفت و براى همين آن سال عام الحزن ناميده شد . « 1 »\r\nطبرسى در اعلام الورى مىنويسد : نبى اكرم صلى الله عليه و آله و عشيره‌اش از شعب خارج شده و به ميان مردم رفتند ، اما دو ماه بعد از آن ابوطالب وفات كرد و خديجه هم پس از آن از دنيا رفت . رسول الله صلى الله عليه و آله به خاطر اين دو مصيبت بزرگ ، دچار غم و اندوه بزرگى شد . براى همين با جزع و فزع ، كنار قبر ابوطالب آمد و گفت : اى عمو ! در كودكى مرا تربيت و در بزرگى مرا حمايت كردى و اين يتيم را در كفالت خويش گرفتى . پس خداوند بهترين جزا و پاداش را به تو عنايت كند . « 2 »\r\nقطب راوندى هم در قصص الانبياء مىنويسد : ابوطالب ، عموى پيامبر در زمانى كه چهل و شش سال و هشت ماه و چهل روز از عمر شريف آن حضرت مىگذشت ؛ وفات كرد و قول صحيح اين است كه ابوطالب در آخر سال دهم مبعث از دنيا رفته است و خديجه سه روز بعد از ابوطالب وفات كرده است . براى همين رسول الله صلى الله عليه و آله آن سال را عام الحزن ناميد . « 3 »\r\nهنگامى كه ابوطالب رحلت كرد ، قريش به اذيت و آزار فزايندهء پيامبر پرداختند تا جايى كه هشام بن عروة از پدرش از جدّش براى من نقل كرده است كه ديوانه‌اى از ديوانگان قريش متعرض رسول الله صلى الله عليه و آله شد و خاك بر سر آن حضرت ريخت .\r\nرسول الله صلى الله عليه و آله در حالى كه سر و صورتش خاك آلود بود به منزل رفت و يكى از دخترانش با گريه مشغول شستن سر و رويش شد ؛ اما رسول الله صلى الله عليه و آله به وى گفت : گريه نكن دخترم . خداوند نگهدار\r\n\r\n\r\n","description":"","footnote":"\r\n( 1 ) . امالى شيخ طوسى ، ص 463 ؛ و به نقل از او در بحارالانوار ، ج 19 ، ص 57 .\r\n( 2 ) . اعلام الورى ، ج 1 ، ص 129 .\r\n( 3 ) . قصص الانبياء ، ص 317 .\r\n","page_name":" 213 ","page_number":213},
  {"content":"\r\n\r\nپدرت است و فرمود : تا وقتى كه ابوطالب زنده بود ، قريش از آزار من دست نگه مىداشت . « 1 »\r\nهنگامى كه خديجه وفات كرد ، فاطمه رسول الله صلى الله عليه و آله را در بغل گرفت و با گريه گفت ؟ مادرم كجاست ؟ مادرم كجاست ؟ در اين حال جبرئيل نازل شد و گفت : به فاطمه بگو : همانا خداوند تعالى خانه‌اى را در بهشت از طلا براى مادر تو ساخته است كه هيچ خستگى و سروصدا در آن نيست .\r\nابوطالب سه روز بعد از خديجه و در 86 سالگى وفات كرد . و بنابر قولى در هنگام وفات ، نود ساله بود و هنگامى كه خبر مرگ ابوطالب به رسول الله صلى الله عليه و آله داده شد ، قلبش به شدت اندوهگين شد و بسيار جزع و فزع كرد . سپس بر سر جنازه‌اش آمد و چهار مرتبه بر طرف پيشانى راست و سه مرتبه بر طرف پيشانى چپ او دست كشيد و آن‌گاه گفت : در كودكى ام مرا تربيت كردى و در هنگام يتيمى ام كفالت مرا به عهده گرفتى و در بزرگسالى مرا يارى نمودى . خداوند متعال به تو جزاى خير عنايت فرمايد . آن حضرت در جلوى سرير حمل جنازه‌اش حركت مىكرد و خطاب به وى مىگفت : صلهء رحم تو براى تو مفيد خواهد شد و خدا به تو پاداش خير دهد .\r\nاو مىفرمود : در اين ايام به دو مصيبت بزرگ دچار شده‌ام كه نمىدانم براى كدام يك ناراحت و اندوهگين باشم : يكى مصيبت خديجه و ديگرى ابوطالب . و روايت شده است كه آن حضرت فرمود :\r\nخداوند متعال در مورد چهار نفر به من وعدهء شفاعت داده است كه عبارتند از : پدر و مادر و عمويم و برادرى كه در جاهليت داشتم .\r\nبعد از مرگ ابوطالب قريشيان جرأت بر اذيت و آزار رسول الله صلى الله عليه و آله پيدا كردند و در فكر قتل وى افتادند . رسول الله صلى الله عليه و آله نزد قبايل عرب مىرفت و از آنها مىخواست كه از وى حمايت و محافظت نمايند تا بتواند رسالت‌هاى پروردگارش را ابلاغ نمايد و آنها هم در جواب مىگفتند : قوم خودت بهتر مىدانند كه چه رفتارى با تو داشته باشند و او را در پناه خويش نمىگرفتند . « 2 »\r\n\r\n\r\n","description":"","footnote":"\r\n( 1 ) . سيره ابن هشام ، ج 2 ، ص 57 - 58 .\r\n( 2 ) . تاريخ يعقوبى ، ج 2 ، ص 36 .\r\n","page_name":" 214 ","page_number":214},
  {"content":"\r\n\r\n\r\nفصل ششم‌هجرت به طائف\r\n\r\n","description":"","footnote":"","page_name":" 215 ","page_number":215},
  {"content":"\r\n\r\n\r\nدرخواست همكارى از قبايل\r\nآن حضرت قبل از سفر به طائف ، ديدارهايى با بعضى از قبايل عرب داشت . ابن ابى الحديد معتزلى در اين مورد مىنويسد : بعد از وفات ابوطالب ، به آن حضرت وحى شد كه از مكه هجرت كن ، زيرا يار و پشتيبان خود را از دست داده‌اى .\r\nآن حضرت همراه حضرت على عليه السلام نزد قبيلهء بنى عامر بن صَعْصَعه رفت و مقدارى از قرآن را براى آنها قرائت كرد و از آنها خواست كه او را يارى كنند ، اما آنهابه او جواب مثبت ندادند ، لذا پس از ده روز به مكه بازگشت اين اولين هجرتى بود كه وى بر آن اقدام كرده بود . « 1 »\r\nهم‌چنين آن حضرت صلى الله عليه و آله به قبيلهء بنى شيبان سفر كرد . تمام سيره نويسان اتفاق نظر دارند كه تنها على عليه السلام آن حضرت را همراهى مىكرد . آنها به مدت سيزده روز از مكه غايب شدند و هنگامى كه خواسته‌هاى خويش را نزد بنى شيبان نيافتند به مكه بازگشتند . « 2 »\r\nنبى اكرم صلى الله عليه و آله بارها از مكه خارج مىشد و نزد قبايل عرب مىرفت و براى ابلاغ رسالت از منطقه‌اى به منطقه ديگر حركت مىكرد و در اين سفرها تنها على عليه السلام همراه او بود . « 3 »\r\n\r\nبه سوى طائف\r\nبنابر روايت ابى الحسن مدائنى به هنگام سفر به طائف ، على عليه السلام و زيد بن حارثه او را همراهى مىكردند در طى اين سفر رسول الله صلى الله عليه و آله به مدت بيست و شش روز از مكه غايب شد . « 4 »\r\n\r\n\r\n","description":"","footnote":"\r\n( 1 ) . شرح نهج البلاغه ، ج 4 ، ص 128 و ظاهراً وى اين خبر را از مدائنى روايت كرده است ؛ سيرهء ابن اسحاق ، ج 2 ، ص 66 .\r\n( 2 ) . همان ، ص 126 .\r\n( 3 ) . همان .\r\n( 4 ) . آن حضرت سه روز آخر ماه شوال از مكه به سوى طائف حركت كرد و در بيست و سوم ذى القعده به مكه بازگشت . ( انساب الاشراف ، ج 1 ، ص 337 ) و در اين صورت بازگشت او در ماه حرام موسم حج بوده و نيازى به پناه گرفتن از مُطعم عدوى نداشته است .\r\n","page_name":" 216 ","page_number":216},
  {"content":"\r\n\r\nابن اسحاق مىنويسد : رسول الله صلى الله عليه و آله براى طلب كمك و يارى از ثقيف و درخواست پشتيبانى آنها از او در مقابل قوم قريش به طائف سفر كرد و اميدوار بود كه دعوت آسمانى او را بپذيرند .\r\nوى از محمد بن كعب قُرَظى « 1 » روايت كرده است : هنگامى كه رسول الله صلى الله عليه و آله به طائف سفر كرد ، پيش سه نفر از بزرگان ثقيف كه با هم برادر بودند به نام‌هاى : عبد ياليل بن عَمرو و مسعود بن عَمرو و حبيب بن عَمرو رفت . او در جمع آنها نشست و ايشان را به پذيرش اسلام دعوت كرد و مقدارى در مورد انگيزهء سفر خويش به طائف و طلب حمايت و پشتيبانى از آنها در مقابل قوم قريش سخن گفت .\r\nيكى از آنها گفت : اگر خداوند تو را فرستاده باشد ، من پردهء كعبه را پاره پاره مىكنم و دور مىاندازم !\r\nديگرى گفت : آيا خداوند فرد ديگرى غير از تو را نيافت كه مبعوث كند ؟ !\r\nسوّمى گفت : به خدا قسم كه ديگر با تو سخن نخواهم گفت ؛ زيرا اگر تو رسول‌الله صلى الله عليه و آله باشى - چنان‌كه ادّعا مىكنى - بلند مرتبه‌تر از آن هستى كه من با تو هم سخن شوم و اگر دروغگو باشى كه سزاوار نيست من با تو سخن بگويم .\r\nرسول الله صلى الله عليه و آله از هدايت ثقيف نااميد شد و قصد بازگشت از آن‌جا را كرد . در همين حال اطفال ، بردگان و ديوانگان را تحريك كردند تا به پيامبر صلى الله عليه و آله فحش دهند و سنگ به سوى او پرتاب نمايند . « 2 » آنها آنقدر اين كار را ادامه دادند تا او را به كنار باغى كه متعلق به عُتبة بن ربيعة و شيبة بن ربيعه بود رسانيدند و سپس برگشتند .\r\n\r\nملاقات پيامبر صلى الله عليه و آله با عداس\r\nپس از حملهء تحريك‌آميز بردگان و ديوانگان ثقيف به پيامبر و مجروح شدن بدن وى ، آن حضرت به زير سايهء درخت انگورى رفت و نشست . پس از آن‌كه اندكى استراحت كرد . فرمود : « خدايا از ضعف\r\n\r\n\r\n","description":"","footnote":"\r\n( 1 ) . منسوب به بنى قريظه در مدينه ( 40 - 120 ه . . ق ) ، او از ابن عمر و ابن عباس و غيره روايت كرده است .\r\n( 2 ) . يعقوبى خبر مربوط به اين سه برادر را نقل مىكند ( ج 2 ، ص 36 ) .\r\n","page_name":" 217 ","page_number":217},
  {"content":"\r\n\r\nنيرو و كم چارگى ام به تو شكايت مىبرم . اى مهربان‌ترين مهربانان خدايا تو پروردگار بى پناهانى و تو پروردگار من هستى . خدايا مرا به چه كسى وا مىگذارى ؟ به بيگانه‌اى كه بر من ترشرويى كند يا به دشمنى كه امورم را در اختيار او قرار داده‌اى ؟ با اين حال اگر بر من خشمگين نباشى هيچ اهميّتى نمىدهم ؛ اما عافيت تو بر من با گشايش بيشترى است . خدايا به نور تو كه ظلمت‌ها با آن نورانى شده و با آن امر دنيا و آخرت سامان يافته است ، پناه مىبرم از اين‌كه خشمت را بر من نازل كنى يا غضب تو بر من وارد شود . تو مىتوانى از من گله‌مند باشى تا اين‌كه راضى شوى ، و من هيچ نيرويى جز از تو نخواهم داشت . »\r\nهنگامى كه عُتبه و شيبه از فرزندان ربيعه اين حالت را ديدند ، دلشان براى او سوخت « 1 » و به غلام نصرانى خويش كه « عداس » نام داشت ، گفتند : مقدارى انگور بر طبقى بگذار و براى آن مرد ببر تا بخورد . عداس طبق انگور را آماده كرد و آن را در برابر رسول الله صلى الله عليه و آله گذاشت و گفت : بخور .\r\nهنگامى كه رسول الله صلى الله عليه و آله دست به سوى انگورها برد ، فرمود : باسم اللّه و سپس آن را خورد . عدّاس در چهرهء آن حضرت خيره شد و گفت : اين كلامى است كه اهل اين منطقه آن را به زبان نمىآورند .\r\nرسول الله صلى الله عليه و آله از او سؤال كرد : اى عداس تو از كدام سرزمين هستى و چه دينى دارى ؟ گفت : من نصرانى و از اهالى نينوى هستم . رسول الله صلى الله عليه و آله فرمود : از سرزمين عبد صالح خداوند ، يونس بن متّى ؟\r\nعداس با تعجب پرسيد : تو چه مىدانى كه يونس بن متّى كيست ؟ رسول الله صلى الله عليه و آله فرمود : او برادر من است . او پيامبر خدا بود و من هم پيامبر خدا هستم . پس عداس خود را به روى رسول الله صلى الله عليه و آله انداخت و شروع به بوسيدن صورت و دست و پاهايش كرد . « 2 »\r\nپس از آن كه عداس برگشت ، ربيعه به او گفت : واى بر تو عداس ، تو را چه شده است كه دست و پاى اين مرد را مىبوسى ؟ !\r\nگفت : اى مولاى من ! در اين سرزمين كسى بهتر از اين فرد وجود ندارد . او مرا از چيزى باخبر كرد كه جز پيامبر خد از آن اطلاع ندارد !\r\n\r\n\r\n","description":"","footnote":"\r\n( 1 ) . زيرا مادر بزرگ آن حضرت از طرف پدر ، از بنى مخزوم بود .\r\n( 2 ) . يعقوبى به اسلام آوردن عداس اشاره كرده است . ( ج 2 ، ص 36 ) و واقدى گفته است كه وى همراه عتبه و شيبه به صحنه بدر آمد و كشته شد ( ج 1 ، ص 33 ) اما سپس دچار ترديد شده و اين قول را ترجيح داده است كه وى همراه آنها به صحنهء بدر نيامده و كشته نشده است . ( ج 1 ، ص 35 ) .\r\n","page_name":" 218 ","page_number":218},
  {"content":"\r\n\r\nآنها گفتند : واى بر تو عدّاس ! مواظب باش كه تو را از دينت خارج نكند ، زيرا دين تو بهتر از دين او مىباشد .\r\nپس از آن كه رسول الله صلى الله عليه و آله از ثقيف مأيوس شد . از طائف به مكه بازگشت . « 1 »\r\nسپس ابن اسحاق اخبارى را نقل مىكند كه بر اساس آنها نبى اكرم صلى الله عليه و آله در ايام موسم حج و عمره به قبايل عرب مراجعه مىكرد و اين كار پس از رجوع آن حضرت صلى الله عليه و آله از طائف بوده است . همين اقدامات منجر به بيعت عده‌اى از انصار با آن حضرت صلى الله عليه و آله در عقبه شد .\r\nابن اسحاق از ابن شهاب زُهرى نقل مىكند : نبى اكرم صلى الله عليه و آله به منازل كنده رفت و آنها و به خصوص رئيسشان مُليح را به اسلام دعوت كرد ، اما آنها از پذيرش دعوت پيامبر صلى الله عليه و آله خوددارى كردند .\r\nهم‌چنين نزد بنى عامر بن صَعصَعة رفت و آنها را به اسلام دعوت كرد . يكى از افراد قبيله گفت : اگر ما با تو بيعت كنيم و سپس خداوند تو را بر همه پيروز گرداند ، آيا قول مىدهى كه رياست را پس از خود به ما واگذار كنى ؟\r\nرسول الله صلى الله عليه و آله فرمود : اين كار بر عهدهء خداوند است . او هر كسى را كه بخواهد برمى گزيند .\r\nآن مرد هم گفت : آيا مىخواهى كه ما را به وسيلهء اعراب به كشتن دهى و خودت سالم بمانى و پس از آن‌كه بر همه غالب شدى ديگران را بر ما حاكم كنى ؟ ما احتياج به دعوت تو نداريم .\r\nسپس آن حضرت ، نزدِ تيره‌اى از بنى كلب كه به آنها بنى عبدالله گفته مىشد ، رفت و آنها را به سوى اسلام دعوت كرد ، اما آنها دعوت او را نپذيرفتند .\r\nهمچنين نزد قبيلهء بنى حَنيفه رفت و آنها را به اسلام دعوت كرد ؛ اما هيچ يك از قبايل اعراب به زشتى آنها ، جواب ردّ به آن حضرت ندادند . « 2 »\r\n\r\nمقدمات هجرت به مدينه\r\nپيامبراكرم صلى الله عليه و آله مُصعب بن عُمير را به مدينه فرستاد تا به اهالى آن قرآن بياموزد و آنها را به اسلام دعوت كند . اسعدبن زُراره همراه او به سوى مدينه حركت كرد و او را در منزل خودش جاى داد . پس\r\n\r\n\r\n","description":"","footnote":"\r\n( 1 ) . طبرسى خبر هجرت به طائف و برادران سه گانه و عدّاس را از دلائل النبوة بيهقى به نقل از زُهرى نقل كرده است .\r\n( 2 ) . سيرهء ابن اسحاق ، ج 2 ، ص 60 - 66 .\r\n","page_name":" 219 ","page_number":219},
  {"content":"\r\n\r\nاز آن هر روزه او را به ميان مجالس خَزرج مىبرد تا آنها را به اسلام دعوت كند . در نتيجه عده زيادى از جوانان به اسلام مىگرويدند .\r\nروزى أسعد به مُصعب گفت : دايى من ، سعدبن مُعاذ از بزرگان قبيلهء اوس مىباشد . او مردى عاقل و شريف است كه بنى عَمروبن عَوف از او پيروى مىكنند . اگر او اسلام را بپذيرد ، كار ما حل شده است ، پس بيا نزد او برويم .\r\nمُصعب همراه أسعد به محلهء سعد بن مُعاذ رفت و كنار چاهى توقف كرد . در اين حال عده زيادى از جوانان به دورش جمع شدند . او براى آنها شروع به قرائت قرآن كرد .\r\nاين خبر به گوش سعد بن مُعاذ رسيد . او به اسيد بن حُضير گفت : شنيده‌ام كه ابا امامة اسعد بن زُراره ، اين قريشى ( مُصعب بن عُمير ) را به محلّه ما آورده است تا جوانان ما را فاسد كند ! نزد او برو و او را از اين كار نهى كن .\r\nاسيدبن حضير به سوى آن محله حركت كرد و وقتى كه نگاه أسعدبن زراره به وى افتاد ، به مُصعب بن عمير گفت : اين فرد ، مرد شريفى است . اگر اسلام را بپذيرد ، اميدوارم كه كار تمام شود . پس از خدا براى هدايت او كمك بخواه .\r\nپس از آن كه اسيد به آنها نزديك شد ، گفت : اى أبا امامه ! دايى تو مىگويد كه به محلّه ما نيا و نوجوانان ما را فاسد نكن و از خشم أوس برحذر باش !\r\nمُصعب گفت : آيا نمىنشينى تا مطلبى را به تو عرضه كنيم كه اگر دوست داشتى آن را قبول كنى و اگر از آن كراهت داشتى ، ما از اين‌جا مىرويم . اسيد نشست و مُعصب سوره‌هايى از قرآن را براى او خواند . اسيد پس از شنيد آيات گفت : چگونه مىتوان در اين دين داخل شد ؟ گفت : غسل مىكنيم و دو لباس پاك مىپوشيم و سپس شهادتين را مىگوييم و دو ركعت نماز به جاى مىآوريم .\r\nاسيد با همان لباس هايش خود را داخل چاه آب انداخت . سپس بيرون آمد و لباس‌ها را فشرد و به تن كرد و گفت : دين را بر من عرضه كن . مُصعب گفت : بگو : اشهد ان لا إله الا الله و أشهد ان محمداً رسول الله . اسيد آن را گفت . سپس دو ركعت نماز به جاى آورد . آن‌گاه به اسعد گفت : اى اباامامه ! من هم اكنون دايى ات را به سوى تو مىفرستم و او را وادار مىكنم كه دعوت شما را بپذيرد .\r\nپس اسيد نزد سعد بن مُعاذ برگشت . هنگامى كه نگاه سعد به وى افتاد ، گفت : قسم مىخورم كه اسيد با حالتى غير از آنچه كه رفته بود ، نزد ما بازگشته است .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nسپس سعد بن مُعاذ هم به كنار چاه آمد . مصعب سورهء فُصّلت را براى او قرائت كرد :\r\n« بِسْمِ اللَّهِ الرَّحْمنِ الرَّحِيمِ * حم * تَنْزِيلٌ مِنَ الرَّحْمنِ الرَّحِيمِ » « 1 » .\r\nپس از آن‌كه سعد آن را شنيد ، شخصى را به منزلش فرستاد تا دو لباس پاك بياورد . آن‌گاه غسل كرد و شهادتين را گفت و دو ركعت نماز به جاى آورد . پس از آن بلند شد و دست مُصعب را گرفت و او را به منزل خودش منتقل كرد .\r\nسپس به محلّه بنى عمروبن عَوف رفت و با صداى بلند گفت : اى بنى عَمروبن عَوف ، هيچ كدام در خانه نمانيد ، زيرا امروز وقت در خانه ماندن نيست .\r\nپس از آن‌كه تمام افراد جمع شدند ، او دست مُصعب را گرفت و گفت : دعوت خويش را ظاهر كن و مردم را به صورت آشكار به اسلام دعوت كن و هيچ ترسى نداشته باش .\r\nسپس سعد به آنها گفت : من در ميان شما چگونه هستم ؟ گفتند : تو سرور و بزرگ ما هستى كه از تو اطاعت مىكنيم . حال هر چه مىخواهى دستور بفرما . او گفت : از اين لحظه با هيچ كدام از شما سخن نمىگويم ، مگر اين كه شهادتين را گفته باشد . حمد و سپاس خدايى را كه ما را مفتخر به اين دين كرد ؛ همان دينى كه يهوديان ما را از آن خبر مىدادند .\r\nپس از آن هيچ خانه‌اى در ميان عَمروبن عَوف باقى نماند ، مگر اين‌كه يك نفر از آن خانواده مسلمان شده بود و به تدريج اسلام در مدينه شيوع پيدا كرد و عده‌اى از اشراف و بزرگان اوس و خزرج بدان گرويدند و اين به خاطر اخبارى بود كه از يهود در مورد ظهور آن حضرت صلى الله عليه و آله شنيده بودند .\r\nپس از آن مصعب گزارشى به رسول الله صلى الله عليه و آله نوشت و آن حضرت به افرادى كه مورد اذيت و آزار قرار مىگرفتند ، دستور مىداد تا به مدينه هجرت كنند و اصحاب آن حضرت به تدريج به مدينه هجرت مىكردند و اوس و خزرج آنها را يارى كرده و به آنها جا و مكان مىدادند . « 2 »\r\n\r\n\r\n","description":"","footnote":"\r\n( 1 ) . فصلت ( 41 ) ، 1 - 2 .\r\n( 2 ) . اعلام الورى ، ج 1 ، ص 139 - 141 و شاگرد او قطب راوندى آن را در قصص الانبياء ، ص 331 - 333 بدون سند از استادش نقل كرده است و اين خبر در تفسير قمى وجود ندارد .\r\n","page_name":" 221 ","page_number":221},
  {"content":"\r\n\r\n\r\nسورهء الروم\r\nدر اين سوره آمده است :\r\n« الم * غُلِبَتِ الرُّومُ فِي أَدْنَى الأَرْضِ وَهُمْ مِنْ بَعْدِ غَلَبِهِمْ سَيَغْلِبُونَ * فِي بِضْعِ سِنِينَ » « 1 » ؛\r\nالف . لام . ميم . نزديك اين سرزمين روميان مغلوب شدند و بعد از مغلوب شدن ديرى نخواهد گذشت كه در ظرف چند سال غلبه خواهند كرد قبل و بعد از پيروزى ، فرمان و در آن روز مؤمنان به يارى خدا شادمان خواهند شد .\r\nشيخ طوسى در التبيان مىنويسد : روايت شده است كه سبب نزول اين آيه آن بود كه وقتى فارس‌ها بر رومىها پيروز شدند ، مشركان خوشحال گرديدند و گفتند : فارس‌ها كه دينى ندارند بر رومىها كه اهل كتاب هستند ، پيروز شدند ، پس ما هم كه هيچ دين و كتابى نداريم بر محمد كه صاحب كتاب است ، پيروز خواهيم شد . در نتيجه خداوند اين آيات را براى دلدارى نبى اكرم صلى الله عليه و آله و مؤمنان نازل فرمود و خبر داد كه به زودى رومىها بر فارس‌ها غلبه يافتند و براى همين مؤمنان از دو جهت خوشحال بودند و گفته شده است كه پيروزى رومىها بر فارس‌ها در روز حُديبيه رخ داده است . « 2 »\r\nدر مورد جنگ‌هاى ايران و روم بايد گفت : در سال پنجم بعثت ( 614 م ) فارس‌ها بر دمشق مسلط شدند و در سال ششم بعثت ( 615 م ) بيت المقدس را محاصره كردند تا آن را به اشغال خود درآوردند و با كمك بيست و شش هزار يهودى آن را غارت و چپاول كردند . سپس به جست‌وجوى صليبى پرداختند كه نصارى عقيده داشتند ، حضرت مسيح عليه السلام بر روى آن به دار آويخته شده است و اين ارزشمندترين شىءِ روى زمين براى آنها بود ، تا اين كه آن را يافتند و به پايتخت خودشان تيسفون ( تقريبا بغداد فعلى ) منتقل كردند و بعد از آن پرويز نامه‌اى به اين مضمون براى هِرقل نوشت :\r\n« از خسرو پرويز شاهنشاه ، پادشاه پادشاهان و بزرگ روى زمين به هراگليوس ، بردهء ذليل و شكست خورده ! شما كسانى هستيد كه مىگوييد به خداوندتان اعتماد داريد و به او توكل مىكنيد ، حال كه نتوانستيد بيت المقدس را از چنگ من درآوريد ، پس خودتان را به اين عقيدهء باطلى كه به مسيح\r\n\r\n\r\n","description":"","footnote":"\r\n( 1 ) . روم ( 30 ) ، 1 - 4 .\r\n( 2 ) . التبيان ، ج 8 ، ص 461 .\r\n","page_name":" 222 ","page_number":222},
  {"content":"\r\n\r\nداريد ، دل خوش نكنيد ، مسيح كسى بود كه نتوانست حتى خودش را از چنگال يهوديان نجات بخشد تا اين‌كه او را به صليب كشيدند و بدنش را به آن ميخ كوب كردند و او را به آن وضع فجيع كشتند . » « 1 »\r\nطبرى به نقل از كلبى اين حمله را چنين نقل مىكند : ( پرويز ) دميران يا رُميوزان را به سوى سرزمين شام فرستاد و او شهرهاى آن را يكى پس از ديگرى به تصرف درآورد تا اين كه به سرزمين فلسطين رسيد و وارد شهر بيت المقدس شد . صليب معروف در تابوتى از طلا گذاشته شده بود و در باغى دفن گرديده بود و بر روى آن مزرعهء باقلا ايجاد شده بود . دميران اسقف و كشيشان و ساير نصارى را تحت فشار قرار داد تا اين كه او را به مخفىگاه تابوت رهنمون شدند . او با دستان خودش آن موضع را حفر كرد و صليب را خارج كرد و در چهاردهمين سال پادشاهى پرويز آن را براى او فرستاد .\r\nابن عبرى در مورد تاريخ آن نوشته است : در سال پنجم حكومت هرقل ، فارس‌ها بيت المقدس را فتح كردند « 2 » .\r\nپرسى سايكس مىنويسد : در سال 616 ميلادى ( سال هفتم بعثت ) فرماندهء ايرانى ، شهر براز با عبور از صحراى سينا به مصر رسيد و توانست كه بر بندر تجارى مشهور ، اسكندريه مسلط شود و مرزهاى ايران را تا حدود مرزهاى دوران هخامنشيان گسترش دهد . « 3 »\r\nابن عبرى مىنويسد : ايرانيان سه سال پس از فتح بيت المقدس ، اسكندريه و مصر را تصرف كردند و به سرزمين‌هاى النوبه ( افريقيه ) رسيدند و آن‌گاه به مقدونيه حمله كردند و آن را به اشغال درآوردند . « 4 » اين قريب به همان مطالبى است كه طبرسى از كلبى نقل كرده و گفته است : اما فرماندهء اول كه به او شاهين گفته مىشد حركت كرد تا مصر و اسكندريه و سرزمين‌هاى النوبه را تصرف كرد و كليدهاى شهر اسكندريه را در سال بيست و هشتم پادشاهى خسرو پرويز براى او فرستاد . « 5 »\r\nطبرسى گفته است : بيت المقدس در نظر روميان به منزلهء كعبه نزد مسلمانان بود كه فارس‌ها آن را به\r\n\r\n\r\n","description":"","footnote":"\r\n( 1 ) . تاريخ ايران ، پرسى سايكس ، ج 1 ، ص 665 - 670 ؛ تاريخ ايران قديم ؛ پيرنيا ، ص 222 .\r\n( 2 ) . تاريخ مختصر الدول ، ص 91 .\r\n( 3 ) . تاريخ ايران ، ج 1 ، ص 665 - 670 .\r\n( 4 ) . تاريخ مختصر الدول ، ص 91 - 92 .\r\n( 5 ) . تاريخ طبرى ، ج 2 ، ص 182 .\r\n","page_name":" 223 ","page_number":223},
  {"content":"\r\n\r\nتصرف درآورده بودند . روايت شده است كه آنها بيت المقدس را دوباره پس گرفتند و پادشاه روم به شكرانهء اين نعمت با پاى پياده به اين شهر آمد و تمام مسير عبور وى را تزيين كردند . « 1 »\r\n\r\n\r\n","description":"","footnote":"\r\n( 1 ) . مجمع البيان ، ج 8 ، ص 460 - 461 .\r\n","page_name":" 224 ","page_number":224},
  {"content":"\r\n\r\n\r\nفصل هفتم‌بيعت عقبه و انتشار اسلام در مدينه\r\n\r\n","description":"","footnote":"","page_name":" 225 ","page_number":225},
  {"content":"\r\n\r\n\r\nبيعت عقبه\r\nقمى در تفسيرش مىنويسد : « هنگامى كه أوسىها و خزرجىها به مكه آمدند ، اكثراً مشرك بودند و دين جاهليت خويش را داشتند . در ميان آنها عبدالله بن ابىّ بن سَلول هم حضور داشت . در اين حال رسول الله صلى الله عليه و آله در منزلگاه عبدالمطلّب ( در مِنى در ايام موسم حج ) اقامت داشت . على عليه السلام و حمزه و عبّاس نيز با وى بودند . رسول الله صلى الله عليه و آله نزد أوس و خزرج رفت و فرمود : آيا مىتوانم مقدارى از آيات قرآن را براى شما بخوانم كه در مقابل ، خداوند بهشت را به شما ارزانى خواهد كرد ؟ گفتند : بله ، هر چه مىخواهى بر ما عرضه كن . رسول الله صلى الله عليه و آله فرمود : در شب وَسطى از شب‌هاى تشريق در خانهء عبدالمطلّب در عقبه گرد هم خواهيم آمد . كسانى را كه خواب هستند آگاه نسازيد كه كجا مىرويد .\r\nآنها پس از اتمام حج خود به منى بازگشتند . از ميان آنها هفتاد نفر از أوسىها و خزرجىها نزد آن حضرت در خانهء عبدالمطلّب آمدند . پس از آن‌كه همه جمع شدند ، رسول الله صلى الله عليه و آله به آنها فرمود : آيا از من مواظبت مىكنيد تا بتوانم كتاب خدايتان را بر شما بخوانم و شما به واسطهء ثواب آن مستحق بهشت خداوند گرديد ؟ اسعد بن زُراره و بَراء بن مَعرور و عبدالله بن حَرام « 1 » گفتند : بله ، هر شرطى كه مىخواهى بگذار .\r\nپس رسول الله صلى الله عليه و آله فرمود : آيا شرط مىكنيد كه همان‌گونه كه از خود و خانوادهء خود محافظت مىكنيد ، از من و خانواده‌ام محافظت كنيد ؟ گفتند : اگر چنين كنيم در مقابل به چه چيزى دست مىيابيم ؟ فرمود : در دنيا بر تمام عرب حاكم خواهيد شد و عجم‌ها زير سيطرهء شما قرار خواهند گرفت و در بهشت از پادشاهان خواهيد بود . گفتند : قبول كرديم .\r\nدر اين حال عباس بن عبادة بن نَضْلهء أوسى بلند شد و گفت : اى جماعت أوس و خزرج ، آيا\r\n\r\n\r\n","description":"","footnote":"\r\n( 1 ) . پدر جابر بن عبدالله انصارى كه در احد به شهادت رسيد .\r\n","page_name":" 226 ","page_number":226},
  {"content":"\r\n\r\nمىدانيد كه به چه كارى اقدام كرده‌ايد ؟ هر آينه به جنگ با سرخ و سفيد و به جنگ با پادشاهان دنيا برخاسته‌ايد . پس اگر مىدانيد كه با دچار شدن به مصيبت ، او را تنها مىگذاريد و عهد و پيمان خويش را مىشكنيد ، او را اغوا نكنيد ، زيرا رسول الله صلى الله عليه و آله با وجودى كه قريش با او مخالفت مىكنند ، با عزت و سربلندى زندگى مىكند .\r\nعبدالله بن حرام و أسعد بن زُراره و ابوهيثم بن تيّهان به وى گفتند : تو را چه به حرف زدن ؟ سپس گفتند : يا رسول الله ! خون ما خون شما و جان ما جان شما است . شما هر شرطى كه مىخواهى بگذار !\r\nرسول الله صلى الله عليه و آله فرمود : حال دوازده نفر از ميان خويش انتخاب كنيد كه به عنوان نمايندهء شما با من بيعت كنند ، چنان‌كه موسى عليه السلام دوازده نفر را از ميان بنى اسرائيل برگزيد . گفتند : هر كسى را مىخواهى انتخاب كن .\r\nآن حضرت صلى الله عليه و آله اسعد بن زراره ، بَراءبن مَعرور ، عبدالله بن حرام ، رافع بن مالك ، سعدبن عُباده ، منذر بن عمر ، عبدالله بن رواحه ، سعد بن ربيع و عُبادة بن صامت را از خرزج و سه نفر را از أوسىها انتخاب كرد كه عبارت بودند از : ابوهَثيم بن تيّهان يمنى ، هم پيمان بنى عمرو بن عَوف و اسيدبن حُضير و سعَد بن خَيثمه .\r\nاوس و خزرجىهاى مشرك كه در ميان آنها عبدالله بن ابىّ بن سَلول نيز بود ، از جلسهء شبانهء مسلمانان مطّلع نشدند . فرداى آن روز ، هنگامى كه قريشىها نزد آنها رفتند و گفتند : به ما خبر رسيده است كه قوم تو با محمد پيمان بسته‌اند كه به جنگ ما بيايند ! عبدالله براى آنها قسم خورد كه آنها چنين كارى نكرده‌اند و او هيچ اطلاعى در اين مورد ندارد . آنها هم او را تصديق كردند . « 1 »\r\nمُصعب بن عُمير بن هاشم همراه ايشان به مدينه رفت . مُصعب براى آنها نماز مىخواند و قرآن قرائت مىكرد ، به طورى كه در ميان آنها به مُقرى ، يعنى آموزگار قرآن مشهور شده بود . ديگر هيچ خانه‌اى در مدينه باقى نمانده بود ، مگر اين‌كه مرد يا زنى از آن مسلمان شده بود .\r\nابن سيرين ( متوفاى 110 ه . ق ) نقل مىكند : انصار نزد اسعدبن زراره اجتماع كردند و گفتند :\r\nيهوديان در روز شنبه و نصارى در روز يكشنبه گرد هم جمع مىشوند ، ما هم مىخواهيم در يكى از\r\n\r\n\r\n","description":"","footnote":"\r\n( 1 ) . تفسير قمى ، ج 2 ، ص 144 ، اعلام الورى ، ج 1 ، ص 210 ، قصص الانبياء ، 360 .\r\n","page_name":" 227 ","page_number":227},
  {"content":"\r\n\r\nروزهاى هفته گرد هم آييم و خدا را ياد كنيم و او را سپاس بگذاريم ؛ بنابراين روز عُرويه را ( كه همان اسم جمعه در جاهليت بود ) براى اين كار انتخاب و همگى بر سر اين مطلب موافقت كردند و آن‌گاه در آن روز معين نزد اسعد جمع شدند و او هم براى پذيرايى از آنها گوسفندى را ذبح كرد . سپس سخنانى را ايراد كرد و برايشان نماز خواند و آن‌گاه با هم ناهار خوردند و آن‌قدر آن‌جا ماندند تا شام را هم با باقيماندهء همان گوسفند صرف كردند و سپس پراكنده شدند . اين بدان خاطر بود كه هنوز تعداد مسلمانان كم بود و آن روز را هم به خاطر جمع شدن در منزل اسعد بن زراره ، جمعه ناميدند . اين اوّلين جمعى بود كه به خاطر اسلام تشكيل شده بود . « 1 » آنها نماز ظهر را به امامت اسعد بن زراره به صورت دسته جمعى خواندند و اين قبل از تشريف آوردن رسول الله صلى الله عليه و آله و تشريع نماز جمعه و خطبه‌هاى قبل از آن بود .\r\nابن اسحاق با سندى از كعب بن مالك انصارى نقل مىكند كه گفت : اسعد بن زراره اوّلين كسى بود كه ما را در مدينه جمع كرد و ما ، در كوى ( بنى ) نبيت در زمين‌هاى بنىبياضه در نقيع كه بدان « نقيع الخضمات » گفته مىشد ، گرد هم آمديم و در حدود چهل مرد بوديم . « 2 » شايد اين واقعه پس از رجوع مُصعب به مكه و قبل از بيعت عقبهء دوّم بوده است . « 3 »\r\n\r\nنقش عباس بن عبدالمطلب\r\nچنان‌كه ابن اسحاق از معبد بن كعب از برادرش عبدالله بن كعب از پدرش كعب بن مالك خزرجى نقل مىكند : عباس در ايام موسم حج در كنار رسول الله صلى الله عليه و آله مىنشست و مردم را به وى معرفى مىكرد .\r\nوى روايت مىكند : آن حضرت صلى الله عليه و آله به همراه عباس بن عبدالمطلّب در عقبهء دوم به ميان ما آمد و در آن هنگام عباس بر دين قوم خويش بود ؛ اما دوست داشت كه در كارها با برادرزاده‌اش همكارى و او را تأييد كند . هنگامى كه نبى اكرم صلى الله عليه و آله نشست ، اوّلين كسى كه شروع به صحبت كرد ، عباس بن عبدالمطلّب بود كه گفت : اى جماعت خزرج ، همانا مقام و جايگاه محمد را در ميان ما مىدانيد و ما او\r\n\r\n\r\n","description":"","footnote":"\r\n( 1 ) . مجمع البيان ، 10 ، ص 432 .\r\n( 2 ) . سيرهء ابن اسحاق ، ج 2 ، ص 77 .\r\n( 3 ) . همان ، ص 81 .\r\n","page_name":" 228 ","page_number":228},
  {"content":"\r\n\r\nرا از گزند قريش كه هم عقيدهء ما هستند ، حفظ كرده‌ايم و مىدانيد كه او با عزّت و امنيت در شهر خويش زندگى مىكند ( ؟ ! ) و او ابا دارد كه به شما بپيوندد پس اگر خود را قادر مىبينيد كه مىتوانيد به عهد خويش وفا كنيد و او را از مخالفانش محافظت كنيد ؛ با او دست بيعت بدهيد و به شهر خويش ببريد و اگر احتمال مىدهيد كه او را رها مىكنيد و تنها مىگذاريد ، از همين حالا او را واگذاريد ، زيرا او با عزت و سربلندى در ميان قوم و سرزمين خويش زندگى مىكند ( ؟ ! )\r\nما به او گفتيم : آنچه را كه گفتى شنيديم . حال اى رسول خدا ، سخن بگو و آنچه را كه براى خود و خدايت مىخواهى و دوست دارى شرط كن .\r\nپس رسول الله صلى الله عليه و آله شروع به صحبت كرد و مقدارى قرآن خواند و همگى را به سوى خدا دعوت كرد و همه را به اسلام ترغيب نمود و سپس گفت : به اين شرط با شما بيعت مىكنم كه از من همانند زن و فرزندانتان حمايت و محافظت كنيد .\r\nسپس از عاصم بن عُمر بن قَتاده از شيوخ قومش نقل مىكند : هنگامى كه انصار براى بيعت با رسول الله صلى الله عليه و آله مصمّم شدند ، عباس بن عُبادة بن نَضلهء انصارى گفت : اى جماعت خزرج ، آيا مىدانيد كه بر سر چه با اين مرد بيعت مىكنيد ؟ گفتند : بله . گفت : شما با او بيعت مىكنيد كه با مردم سرخ و سياه بجنگيد و اگر احتمال مىدهيد كه با از دست دادن اموال و اشراف و عزيزان خود ، او را تنها مىگذاريد از همين الان او را واگذاريد ، زيرا اگر چنين كنيد به خدا قسم كه در دنيا و آخرت حقير و زبون خواهيد بود و اگر مىدانيد كه شما به عهد خويش وفا مىكنيد و بر از دست دادن اموال و عزيزان و اشراف خود ، صبر پيشه مىسازيد ، پس با او بيعت كنيد . زيرا - به خدا قسم - خير دنيا و آخرت در همين است .\r\nانصار گفتند : ما بر مصيبت اموال و اشراف و اولاد صبر مىكنيم ، ولى اى رسول الله ، در مقابل اين صبر و وفاى به عهد چه چيزى را به ما مىدهى ؟ فرمود : بهشت . گفتند : پس دست خود را باز كن و آن حضرت دست خويش را باز كرد و با او بيعت كردند .\r\nابن اسحاق در ادامه مىنويسد : عباس آن سخنان را نگفت مگر به جهت اين‌كه عهد و ميثاقى جدى از انصار بگيرد . « 1 »\r\n\r\n\r\n","description":"","footnote":"\r\n( 1 ) . سيرهء ابن اسحاق ، ج 2 ، 88 - 89 .\r\n","page_name":" 229 ","page_number":229},
  {"content":"\r\n\r\nمىبينيم كه سخنان عباس بن عبُاده با سخنان عباس بن عبدالمطلّب بسيار به هم شبيه است ! آيا اين روايت از هر دو يا يكى از آنها نقل شده است ؟ آيا اين يك نفر عباس بن عباده يا عباس بن عبدالمطلّب بوده است ؟\r\nآيا آنچه كه از عباس روايت شده ، مبنى بر اين‌كه نبى اكرم صلى الله عليه و آله با عزت و سربلندى در ميان قوم خويش زندگى مىكند ، صحيح است ؟ آيا او را از قوم خويش كه عقيده‌اى مثل او دارند ، محافظت كرده ؟ آيا صحيح است كه آن حضرت از اقدام به هر كارى ، مگر پناه بردن به خزرجىها و ملحق شدن به آنها امتناع ورزيده است ؟ و آيا هجرت وى به مدينه از همان زمان بيعت عقبهء دوم آشكار شده بود يا چنان كه ابن اسحاق مىگويد : رسول الله صلى الله عليه و آله در مكه اقامت كرده بود و منتظر اذن الهى در خروج از مكه به مدينه بود ؟ ! « 1 »\r\nبايد بگوييم كه روايت صحيح ، همان روايت عاصم بن عُمر بن قتاده از شيوخ قومش و روايت عبدالله بن ابى بكر مىباشد و متكلم در هنگام بيعت ، عباس بن عباده بوده است ، نه عباس بن عبدالمطلّب ، آن چنان‌كه روايت مَعبد بن كعب مىگويد . در اين ميان نبايد فراموش كنيم كه سيرهء ابن اسحاق ، خلاصه شدهء كتاب تاريخ بزرگى است كه به امر منصور عباسى براى مهدى بن منصور عباسى نوشته شده است ! « 2 »\r\n\r\nقصهء بت عمرو بن جَموح\r\nاز جمله قصه‌هايى كه در اخبار اسلامى در مورد انصار نقل گرديده ، قصهء مُعاذبن عَمرو بن جَموح با بت پدرش ، عَمروبن جَموح مىباشد . گفته‌اند كه اشراف مدينه ، بت‌هايى براى خويش در نظر مىگرفتند و آنها را دائماً تطهير كرده و مورد تعظيم قرار مىدادند . عَمرو بن جَموح يكى از بزرگان بنى سَلَمه و از اشراف آنها بود . او بتى از چوب را در منزلش داشت كه او را مَناة ( يعنى الهه‌اى كه آرزو دارد خون‌هاى قربانى در پايش ريخته شود ) مىناميد . فرزند او ، مُعاذبن عَمرو بن جَموح از كسانى بود كه در عقبه شركت كرده و با رسول اكرم صلى الله عليه و آله بيعت كرده بود . براى همين او و رفقايش شبانه به سراغ بت\r\n\r\n\r\n","description":"","footnote":"\r\n( 1 ) . سيرهء ابن هشام ، ج 2 ، ص 111 .\r\n( 2 ) . مقدمهء سيرهء ابن هشام .\r\n","page_name":" 230 ","page_number":230},
  {"content":"\r\n\r\nعَمرو بن جَموح مىرفتند و آن را برداشته و در يكى از گودال‌هاى توالت بنى سلمه مىانداختند و مقدارى كثافت را هم به سرش مىماليدند ! هنگام صبح عَمرو بن جَموح به دنبال بت گمشدهء خويش مىگشت و پس از آن‌كه آن را پيدا مىكرد ، آن را مىشست و تطهير مىكرد و بدان عِطر مىماليد و سر جاى اولش مىگذاشت ! دوباره كه شب فرا مىرسيد ، پسر عَمروبن جَموح و رفقايش ، كار خود را تكرار مىكردند و او هم همان كار سابق را تكرار مىكرد ؛ تا اين‌كه يك روز پس از تطهير و خوشبو كردن بت ، شمشيرش را به گردن او آويخت و گفت : اگر در تو خيرى است ، پس با شمشير از خودت دفاع كن ! هنگامى كه شب فرا رسيد و عمرو خوابيد ، آنها آمدند و شمشير را از گردن وى برداشتند و او را در گودال يكى از توالت‌هاى بنى سلمه انداختند . سپس سگ مرده‌اى را پيدا كردند و با طناب او را به گردن بت بستند ! فرداى آن روز وقتى كه عمرو بن جَموح به دنبال بت خويش رفت ، او را ديد كه در گودال توالت افتاده و سگ مرده‌اى هم با طناب به گردنش بسته شده است ! وقتى كه اين منظره را ديد ، رو به بت خود كرد و گفت :\r\n واللّه لو كنتَ الهاً لم تكن * انت و كلبٌ وَسطَ بِئرٍ فى قَرَن\r\nافٍّ لِمَلقَاك الهاً مستَدَن * الآن فتّشناك عن سوء الغَبَن \r\nبه خدا سوگند كه اگر الهه بودى ، هيچ‌گاه تو و يك سگ وسط چاهى به هم بسته نمىشديد .\r\nاف بر اين‌كه بخواهيم تو را به عنوان الههء برآورنده حاجت‌ها بدانيم و اكنون از خسران عبادت تو آگاه شديم .\r\nپس از آن ، عدّه‌اى از افراد كه مسلمان شده بودند ، با وى صحبت كردند و او به لطف خدا اسلام آورد و از مسلمانان خوب شد .\r\n\r\nهجرت مسلمانان به مدينه\r\nمحمدبن اسحاق مىگويد : رسول الله صلى الله عليه و آله تا قبل از بيعت عقبه اجازهء جنگ نداشت و ريختن خون كسى برايش حلال نشده بود « 1 » و تنها مأمور به دعا و صبر بر اذيت‌ها و چشم پوشى از جهالت‌ها شده\r\n\r\n\r\n","description":"","footnote":"\r\n( 1 ) . سيره ابن اسحاق ، ج 2 ، ص 110 .\r\n","page_name":" 231 ","page_number":231},
  {"content":"\r\n\r\nبود . قريش مسلمانان را تحت فشار قرار مىدادند تا آنها را از دين يا سرزمينشان جدا كنند ، بنابراين آنها يا بايد دست از دين خويش برمىداشتند و يا مورد اذيت و شكنجه مشركان قرار مىگرفتند و يا از سرزمين خويش به سوى حبشه يا مدينه يا جاى ديگر فرار مىكردند .\r\nهنگامى كه قريش راه طغيان بر خداى عزوجل را پيش گرفتند و بر خلاف خواسته الهى كه خواهان كرامت آنها بود ، گام برداشتند و پيامبر خدا را تكذيب كردند و مسلمانانى كه خدا را عبادت مىكردند و پيامبرش را تصديق مىنمودند ، مورد اذيت و آزار قرار دادند و آنها را از خانه و كاشانهء خويش آواره كردند ، خداوند عزّوجل به پيامبرش در هنگام بيعت گرفتن ، اجازه داد كه براى جنگ و همكارى در مبارزه با ظلم و طغيان گرى از انصار بيعت بگيرد .\r\nپس از آن كه خداوند اجازه داد كه پيامبر براى همكارى در جنگ از انصار بيعت بگيرد و عده‌اى از انصار با همين قرار با وى بيعت كردند و به تدريج عده‌اى از ياران پيامبر صلى الله عليه و آله به مدينه پناه بردند ، آن حضرت به بقيهء مسلمانانى كه در مكه بودند ، دستور داد كه به مدينه هجرت كنند و به برادران انصار خويش بپيوندد و به آنها فرمود : همانا خداوند براى شما برادران و سرزمينى را قرار داد كه در آن آرامش مىيابيد .\r\nبه دنبال آن ، مسلمانان گروه گروه و به تدريج از مكه خارج شدند و رسول الله صلى الله عليه و آله در مكه باقى ماند و منتظر اذن الهى براى هجرت ماند . در اين ميان ، اولين كسى كه به مدينه هجرت كرد ، ابوسلمه ، عبدالله بن عبدالأسد مخزومى بود كه بعد از بازگشت از حبشه روانهء مدينه شده بود ، زيرا شنيده بود كه عده‌اى از انصار ، اسلام آورده‌اند و هجرت وى يك سال قبل از بيعت عقبه صورت گرفته بود . « 1 »\r\n\r\nتوطئه براى قتل نبى اكرم صلى الله عليه و آله\r\nصدوق در الخصال از جابر جُعفى از امام باقر عليه السلام از امام على عليه السلام نقل مىكند : قريشىها دائماً براى كشتن نبى اكرم صلى الله عليه و آله نقشه مىكشيدند تا اين‌كه در يوم الدار در دارالندوه به نتيجه رسيدند . آن‌ها تصميم گرفتند كه از هر يك از طوايف قريش ، جوانى را انتخاب كنند و همهء آنها به صورت دسته جمعى بر\r\n\r\n\r\n","description":"","footnote":"\r\n( 1 ) . همان ، ج 2 ، ص 110 - 111 .\r\n","page_name":" 232 ","page_number":232},
  {"content":"\r\n\r\nسر نبى اكرم صلى الله عليه و آله بريزند و او را در بستر خواب به قتل برسانند و آن‌گاه هر طايفه‌اى از فرد خويش حمايت كند و او را تحويل ندهند تا به اين ترتيب خون پيامبر صلى الله عليه و آله به هدر برود . « 1 »\r\nشيخ طوسى در أمالى از ابى عُبيدة بن محمد بن عَمّار بن ياسر ، حديثى را در مورد خوابيدن حضرت على عليه السلام در جاى خواب رسول الله صلى الله عليه و آله و هجرت آن حضرت به مدينه روايت كرده است كه اول آن از سنان بن سنان از هندبن أبى هاله ، دختر خواندهء رسول الله صلى الله عليه و آله از خديجه است و بقيهء آن از پدرش محمد بن عمار از پدرش عمار ياسر و از عُبيد الله بن رافع از پدرش ابى رافع ، غلام رسول الله صلى الله عليه و آله مىباشد كه گفتند : بزرگان و اشراف قريش در دارالندوه جلسهء مخفيانه تشكيل دادند تا در مورد رسول الله صلى الله عليه و آله تصميم بگيرند .\r\nبعضى از آنها - كه عاص بن وائل سهمى و امية بن ابى خلف جُمحى بودند - گفتند : براى او زندانى بنا مىكنيم و او را در آن محبوس مىكنيم و نمىگذاريم كه هيچ جوانى با وى ارتباط برقرار كند و او آن قدر در آن‌جا مىماند تا قابض الارواح ، روح او را قبض كند .\r\nابوسفيان و عُتبه و شيبه ، فرزندان ربيعه گفتند : نظر ما اين است كه شتر سركشى را انتخاب كنيم و محمد را محكم بر پشت آن ببنديم و آن شتر را با نوك نيزه زخمى مىكنيم و آن‌گاه به احتمال زياد شتر او را به منطقهء دورى مىبرد و او را بين كوهپايه‌ها قطعه قطعه مىكند .\r\nاما رئيس جلسه گفت : شما با اجراى اين نظر هيچ سودى نمىبريد ، زيرا ممكن است شتر او را سالم نگه داشته و به بعضى از دوستدارانش برساند كه در اين صورت او با بيان بليغ و شيرين خود ، دل آنها را به دست مىآورد و آن‌گاه قبايل عرب ، يكى پس از ديگرى طرفدار او مىشوند و دسته دسته براى جنگ عليه شما قيام مىكنند و آن‌گاه شما همانند اقوام گذشته هلاك مىشويد . پس پيشنهادهاى ديگر را بگوييد .\r\nابوجهل گفت : رأى من اين است كه از ميان طايفه‌هاى ده‌گانهء قريش ، افرادى را انتخاب كنيد و آنها را با خنجرهاى تيزى مسلح كنيد ، وقتى كه شب فرا رسيد اين ده نفر با هم براى قتل محمد اقدام كنند .\r\nدر اين صورت خون محمد صلى الله عليه و آله به گردن تمام طايفه‌هاى قريش قرار مىگيرد و بنى هاشم و بنى عبدالمطلّب نمىتوانند با تمام آنها درگير شوند و لذا به گرفتن خون‌بها راضى مىشوند .\r\n\r\n\r\n","description":"","footnote":"\r\n( 1 ) . الخصال ، ص 367 .\r\n","page_name":" 233 ","page_number":233},
  {"content":"\r\n\r\nدر اين هنگام رئيس جلسه گفت : رأى درست را گفتى اى اباالحكم . سپس رو به ديگران كرد و گفت : اين رأى درست است و آن را عوض نكنيد و زبان‌هايتان را نگه داريد تا اين امر مخفى بماند و همگى پراكنده شويد ، اما جبرئيل نبى اكرم صلى الله عليه و آله را از اين قضيه باخبر كرد . « 1 »\r\n\r\nخوابيدن على عليه السلام در جاى پيامبر اكرم صلى الله عليه و آله\r\nوى در ادامه مىگويد : هنگامى كه جبرئيل نبى اكرم صلى الله عليه و آله را از اين قضيه باخبر كرد و به او دستور هجرت را صادر كرد ، آن حضرت صلى الله عليه و آله على را فراخواند و به او فرمود : اى على ، جبرئيل بر من نازل شده و به من خبر داده است كه قريش براى كشتن من جلسه تشكيل داده و نقشه‌اى ريخته‌اند . خداوند به من دستور داده است كه به شهر اقوام خودم هجرت كنم . براى اين كار همين امشب بايد به غار ثور بروم و خداوند به من فرمان داده كه به تو بگويم در جاى من بخوابى تا گمان كنند كه من در جاى خوابم هستم .\r\nعلى عليه السلام فرمود : اگر در جاى خواب شما بخوابم ، سالم مىمانيد ؟ فرمود : بله . على عليه السلام از روى خوشحالى تبسّمى كرد و به خاطر شكرگزارى از خبرى كه شنيده بود ، به سجده افتاد . او اوّلين كسى بود كه سجدهء شكر به جاى آورد و اولين نفر بعد از رسول الله صلى الله عليه و آله بود كه گونه‌اش را به علامت شكر گزارى بر خاك گذاشت .\r\nهنگامى كه سرش را بالا آورد ، رسول الله صلى الله عليه و آله فرمود : در جاىِ من بخواب و پارچهء مرا به روى خود بينداز . اى على ، خداوند اولياى خويش را به اندازهء ايمان و منزلت دينى آنها امتحان مىكند و كسانى كه بيشتر از همه به بلا و گرفتارى مبتلا مىشوند ، انبياى الهى هستند و سپس كسانى كه به آنها نزديك‌تر مىباشند . اى عموزاده ، هر آينه خداوند تو را دربارهء من آن‌گونه امتحان كرده است كه ابراهيم خليل و اسماعيل ذبيح را امتحان كرد . پس صبر پيشه كن و بدان كه رحمت خداوند به احسان كنندگان نزديك است . سپس پيامبر صلى الله عليه و آله او را در بغل گرفت و از شوق به گريه افتاد و على عليه السلام از فراق رسول الله صلى الله عليه و آله گريهء جانكاهى كرد . « 2 »\r\n\r\n\r\n","description":"","footnote":"\r\n( 1 ) . أمالى شيخ طوسى ، ص 463 - 465 ، حديث 35 .\r\n( 2 ) . همان .\r\n","page_name":" 234 ","page_number":234},
  {"content":"\r\n\r\n\r\nهجرت پيامبر صلى الله عليه و آله به مدينه\r\nشيخ طوسى در ادامه مىگويد : قرار شد كه ابوبكر بن ابى قحافه « 1 » و هند بن ابى هاله ، رسول الله صلى الله عليه و آله را در اين سفر همراهى كنند ، براى همين آن حضرت به آنها دستور داد كه در سر راه غار منتظر بمانند و رسول الله صلى الله عليه و آله در جايگاه خويش باقى ماند تا سفارش‌هاى لازم را به على عليه السلام بكند و او را به صبر دعوت كند . او نماز مغرب و عشا را در منزل به جاى آورد . سپس در تاريكى اول شب از منزل خارج شد . جاسوسانى از قريش ، منزل را محاصره كرده بودند و منتظر بودند كه نيمه شب فرا برسد و مردم به خواب بروند ، تا نقشهء خويش را اجرا كنند . آن حضرت به هنگام خروج از منزل اين آيه را خواند :\r\n« وَجَعَلْنا مِنْ بَيْنِ أَيْدِيهِمْ سَدًّا وَمِنْ خَلْفِهِمْ سَدًّا فَأَغْشَيْناهُمْ فَهُمْ لا يُبْصِرُونَ » « 2 » .\r\nپس از آن ، مشتى خاك برگرفت و به طرف مشركان پاشيد . به اين ترتيب آن افراد متوجه عبور او نشدند . آن حضرت سپس نزد هند و ابوبكر آمد و آنها هم با او حركت كردند تا به غار رسيدند . سپس هند به دستور رسول الله صلى الله عليه و آله به مكه بازگشت و رسول الله صلى الله عليه و آله و ابوبكر داخل غار رفتند .\r\nپس از آن كه تاريكى شب و سكوت همه جا را فرا گرفت ، گروه قريشى به سوى على عليه السلام رفتند .\r\n\r\n\r\n","description":"","footnote":"\r\n( 1 ) . عياشى در تفسير خود ( ج 1 ، ص 101 ) از ابن عباس نقل مىكند : ابوبكر به جايگاه پيامبر صلى الله عليه و آله آمد و على عليه السلام را ديد كه آن‌جا خوابيده است . در ابتدا گمان كرد كه شخصِ خوابيده ، نبى اكرم صلى الله عليه و آله است ، وقتى كه فهميد او على عليه السلام است ، گفت : پيامبر كجاست ؟ على عليه السلام فرمود : همانا نبى اكرم صلى الله عليه و آله به سوى بئر ميمونه رفته است . برو به او برس . ابوبكر حركت كرد تا همراه نبى اكرم صلى الله عليه و آله به داخل غار رفت .\r\nطبرى در تاريخ خود ( ج 2 ، ص 347 ) با اشاره به اين مطلب مىنويسد : بعضى مدّعىاند كه ابوبكر نزد على عليه السلام آمد تا در مورد نبى اكرم صلى الله عليه و آله سؤال كند و على عليه السلام او را راهنمايى كرد و فرمود : او به غار ثور رفته است . اگر با او كار دارى خود را به او برسان . ابوبكر با سرعت خود را به نبى اكرم صلى الله عليه و آله رسانيد و در ابتدا كه رسول الله صلى الله عليه و آله صداى زنگ ( مركب ) ابوبكر را شنيد ؛ گمان كرد كه او از مشركان است ، براى همين به سرعت خود افزود و در اثر آن بند كفش وى پاره شد و انگشت شصت وى به سنگى خورد و مجروح گرديد . وى همين طور تلاش مىكرد كه ابوبكر ترسيد رسول الله صلى الله عليه و آله به مشقت بيفتد ، براى همين با صداى بلند صحبت كرد تا اينكه رسول الله صلى الله عليه و آله او را شناخت و ايستاد . ابوبكر به او رسيد و آن‌گاه با هم حركت كردند و پاى رسول الله صلى الله عليه و آله همين طور خون ريزى مىكرد تا در نزديكى صبح به غار رسيدند و داخل آن رفتند .\r\nاز سوى ديگر گروهى كه براى قتل رسول الله صلى الله عليه و آله كمين كرده بودند ، داخل منزل شدند و على عليه السلام از جايش برخاست . آنها وقتى كه نزديك وى رسيدند ، او را شناختند و گفتند : رسول الله صلى الله عليه و آله كجاست ؟ فرمود : نمىدانم ، مگر او را به من سپرده بوديد ؟ به او گفته بوديد كه خارج شود و او هم خارج شده است . آنها بر سرش فرياد كشيدند و او را كتك زدند و به مسجد بردند و مدتى او را در آن‌جا نگه داشتند و سپس او را آزاد كردند .\r\nخبر بازداشتِ او در روايتى كه سيد رضى آن را در الخصائص ، ص 58 ، از على عليه السلام نقل كرده ، آمده است .\r\n( 2 ) . يس ( 36 ) ، 9 از سوره‌هاى مكى و چهل و يكمين سورهء نازل شده مىباشد ، التمهيد ، ج 1 ، ص 105 .\r\n","page_name":" 235 ","page_number":235},
  {"content":"\r\n\r\nعلى وقتى آنها را مشاهده كرد كه شمشيرهايشان را كشيده‌اند و از ديوار بالا مىآيند و در پيشاپيش آنها خالدبن وليد است ، از جايش پريد و ناگهان شمشير را از دست خالد در آورد . خالد كه غافلگير شده بود ، از ترس فرياد كشيد . على عليه السلام در حالى كه شمشير خالد را در دست داشت ، به مقابله با آن‌ها پرداخت . آنان كه بر پشت‌بام و روى ديوار منزل پراكنده بودند ، خوب نگاه كردند و ديدند اين ، على است ! پس گفتند : ما با تو كارى نداريم ، بگو محمد كجا است ؟ پاسخ داد : مگر او را به من سپرده بوديد ؟ آنگاه براى پيدا كردن محمد صلى الله عليه و آله تمام نيروهاى خود را بسيج كردند . « 1 »\r\nقمى در تفسير خود و طبرسى در إعلام الورى و قطب راوندى در قصص الانبياء و الخرائج و الجرائح و ابن شهر آشوب مازندرانى در المناقب نقل كرده‌اند : براى يابندهء پيامبر صلى الله عليه و آله صد شتر جايزه قرار داده‌اند و مردى از خزاعه به نام ابوكرز را به كار گرفتند كه در رديابىِ جاى پا نظير نداشت .\r\nاو جلوى حجرهء پيامبر اكرم صلى الله عليه و آله آمد و با نگاه به جاى پاى آن حضرت صلى الله عليه و آله فرمود : به خدا قسم كه اين جاى پا ، مثل جاى پايى است كه روى مقام ابراهيم وجود دارد . آنگاه ايشان را راهنمايى كرد تا جلوى غار ثور رسيدند . درب غار با تار عنكبوت بافته شده بود و دو كبوتر در آن جا بر لانهء خويش آرميده بودند . ابوكرز گفت : آن دو از اين جا يا به آسمان صعود كرده‌اند يا در زمين فرو رفته‌اند ! ! « 2 »\r\n\r\n\r\n","description":"","footnote":"\r\n( 1 ) . امالى شيخ طوسى ، 467 - 468 ؛ بحار الانوار ، ج 19 ، ص 63 ؛ حلية الابرار ، ص 90 .\r\n( 2 ) . تفسير قمى ، ج 1 ، ص 273 - 276 ؛ اعلام الورى ، ص 61 - 63 ؛ قصص الانبياء ، ص 335 - 337 .\r\n","page_name":" 236 ","page_number":236},
  {"content":"\r\n\r\nنمايش تصوير\r\n\r\n","description":"","footnote":"","page_name":" 237 ","page_number":237},
  {"content":"\r\n\r\n\r\nردّ امانات\r\nقريش در زمان جاهليت پيامبر اكرم صلى الله عليه و آله را « امين » مىناميدند ، براى همين اموال و دارايىهاى خود را نزد وى به امانت مىگذاشتند . هم‌چنين افرادى كه در هنگام موسم حج وارد مكه مىشدند ، دارايىهاى خود را به او مىسپردند و اين كار پس از نبوّت آن حضرت هم ادامه داشت . براى همين به على عليه السلام دستور داد كه در مكه بماند و صبح و شام در ابطح فرياد بزند : هر كسى كه نزد محمد صلى الله عليه و آله امانت يا وديعه‌اى دارد ، بيايد و آن را پس بگيرد . سپس به على عليه السلام فرمود : آنها هيچ آسيبى به تو نخواهند رسانيد و تو با صداى بلند و در ميان جمع امانت‌هاى مردم را به آنها تحويل بده و بدان كه من دخترم را به تو مىسپارم و هر دوى شما را به خدا مىسپارم و او نگهدار شما است .\r\nسپس به او دستور داد كه مركب‌هايى را براى خود و فواطم و كسانى از بنىهاشم كه قصد هجرت به مدينه دارند ، خريدارى كند و فرمود : پس از آن‌كه اين كارها را انجام دادى ، آمادهء هجرت به سوى خدا و رسولش باش و پس از آن‌كه نامهء من به تو رسيد بى درنگ حركت كن . سپس به مدت سه روز در غار مكث كرد و آن‌گاه به سوى مدينه حركت كرد . « 1 »\r\nابن شهر آشوب به نقل از ثعلبى در تفسيرش و ابن عقبه در كتاب ملحمه و ابى السعادت در فضائل العشرة و غزّالى در احياءالعلوم و كيمياى سعادت با روايت از ابى يقظان ( عمار بن ياسر ) و از طريق خاصه ، از ابن بابويه و ابن شاذان و كلينى و طوسى و ابن عُقده و ابن فياض و عبدلى و صفوانى و ثقفى با سندهايشان از ابن عباس و ابى رافع و هند بن ابى هاله از نبى اكرم صلى الله عليه و آله نقل مىكنند كه فرمود :\r\nخداوند به جبرئيل و ميكائيل وحى فرمود : من بين شما برادرى ايجاد كردم و عُمر يكى از شما را طولانىتر از عُمر ديگرى قرار دادم . حال كدام يك از شما حاضر است كه خود را فداى برادرش كند ؟\r\nهر دوى آنها از مرگ كراهت داشتند .\r\nپس خداوند به آنها وحى كرد : آيا مثل ولى من ، على بن ابىطالب نيستند كه بين او و پيامبرم ، محمد صلى الله عليه و آله برادرى برقرار كردم و على جان خويش را فداى پيامبر صلى الله عليه و آله نمود ؟ او در جاى پيامبر صلى الله عليه و آله خوابيده است تا آن حضرت صلى الله عليه و آله جان سالم به در ببرد ، حال به زمين برويد و او را از دشمنان در امان نگه داريد .\r\n\r\n\r\n","description":"","footnote":"\r\n( 1 ) . امالى شيخ طوسى ، ص 467 - 468 ، ؛ بحارالانوار ، ج 19 ، ص 63 ؛ حلية الابرار ، ص 90 ؛ اعلام الورى ، ص 374 - 375 ؛ مناقب آل ابى طالب ، ج 2 ، ص 57 .\r\n","page_name":" 238 ","page_number":238},
  {"content":"\r\n\r\nپس جبرئيل به زمين هبوط كرد و بالاى سر آن حضرت و ميكائيل پايين آن حضرت نشستند و در اين حال جبرئيل مىگفت : به ! به ! چه كسى مثل تو است اى پسر ابوطالب ، به خدا قسم كه ملائكه به تو افتخار مىكنند !\r\nخداوند در شأن على عليه السلام اين آيه را نازل كرد :\r\n« وَمِنَ النَّاسِ مَنْ يَشْرِي نَفْسَهُ ابْتِغاءَ مَرْضاتِ اللَّهِ » « 1 » ؛\r\nو از ميان مردم كسانى هستند كه جان خويش را براى كسب رضاى خداوند ، فدا مىكنند .\r\n\r\nمنزلگاه‌هاى مسير هجرت\r\nطبرسى در اعلام الورى مىنويسد : پس از آن كه رسول الله صلى الله عليه و آله از غار خارج شد ، ابن اريقط او را از ميان كوه‌ها به راه نخله راهنمايى كرد . آن‌ها جز به مقدار كمى به مسير اصلى بازنگشتند و مسير را از بيراهه مىپيمودند . ابن اسحاق در سيره‌اش نقل كرده است : وى آنها را از خرّار عبور داد . سپس از ثَنيّة المرّة ، مُدلجة لَقف ، مُدلِجة مِجاح ، مرجح ، ذى الغضوين يا العضوين ، وادى ذى كَثر ، جَداجِدْ از راه أجْرد ، ذاسلم از راه مُدِلجة تِعهِن ، قلعهء عبابيد ، الفاجّة يا القاحه ، العَرج و سپس گردنهء العائر يا عاشر عبور داد تا به وادى يَرْئم رسيدند . آن‌گاه آنها را به قُباء در ميان بنى عمروبن عوف برد و در اين هنگام دوشنبه ، دوازدهم ربيع الاول بود . « 2 »\r\nدر طى مسير در منزل امّ معبد توقّف كردند . او زن مريضى بود كه بيرون خيمه نشسته بود . آنها از او درخواست كردند تا مقدارى خرما و گوشت به آنها بفروشد . ام معبد گفت : اگر چيزى داشتيم از شما دريغ نمىكرديم . در اين حال رسول الله صلى الله عليه و آله به پشت خيمه نگاه كرد و پرسيد : اين گوسفند مال كيست اى ام معبد ؟ عرض كرد : اين گوسفندى است كه از گله باز مانده است . فرمود : آيا شير دارد ؟ عرض كرد : او ضعيف‌تر از آن است . فرمود : آيا اجازه مىدهى كه آن را بدوشم ؟ عرض كرد : بله ، اگر مىبينى\r\n\r\n\r\n","description":"","footnote":"\r\n( 1 ) . مناقب آل ابى طالب ، ج 2 ، ص 64 - 65 و كلينى در الروضة ، ص 119 و شيخ طوسى در امالى ، ص 469 و كراجكى در كنزالفوائد از خطيب خوارزمى و در تاريخ يعقوبى ، ج 2 ، ص 39 ، آمده است و آيه در سوره بقره ( 2 ) ، 207 مىباشد .\r\n( 2 ) . سيره ابن اسحاق ، ج 2 ، ص 136 .\r\n","page_name":" 239 ","page_number":239},
  {"content":"\r\n\r\nنمايش تصوير\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nكه شير دارد ، آن را بدوش . رسول الله صلى الله عليه و آله گوسفند را گرفت و دست بر پستان هايش گذاشت و نام خدا را بر زبان آورد و فرمود : خدايا اين گوسفند را بركت ده . ناگهان پستان هايش پر از شير شد ! آن حضرت تقاضا كرد كه ظرفى بياورند . در آن شير دوشيد تا پر شد . آن را به همراهان داد تا بنوشند .\r\nسپس خودش شير را نوشيد و فرمود : « ساقى هر قومى بايد كه بعد از همه بنوشد » . « 1 »\r\n\r\nهجرت على عليه السلام همراه فَواطِم\r\nدر أمالى شيخ طوسى آمده است : على عليه السلام صبر كرد تا مقدارى از شب سپرى شد . سپس همراه هندبن ابى هاله حركت كرد تا نزد رسول الله صلى الله عليه و آله در غار رسيدند . در آن‌جا پيامبراكرم صلى الله عليه و آله به وى فرمودند تا براى خود و افرادى از بنى هاشم كه قصد هجرت به مدينه دارند ، مركب تهيه كند . سپس فرمود : پس از آن‌كه تمام كارها را انجام دادى آمادهء هجرت باش و به محض اين‌كه پيغام من به تو رسيد ، حركت كن و لحظه‌اى درنگ نكن . پيغام رسول الله صلى الله عليه و آله به وسيله ابوواقد ليثى به على عليه السلام رسيد و پس از آن على عليه السلام آمادهء هجرت شد . « 2 »\r\nاو همراه فاطمه ، دختر رسول الله صلى الله عليه و آله و مادرش فاطمهء بنت اسد بن هاشم و فاطمه دختر زبير بن عبدالمطلّب و ضُباعه و ايمن بن ام أيمن ، غلام رسول الله صلى الله عليه و آله و ابو واقد فرستادهء رسول الله صلى الله عليه و آله از مكه خارج شد . ابوواقد با عجله شترها را مىراند و بر آنها سخت مىگرفت . على عليه السلام به او فرمود : اى ابوواقد ، مدارا كن ؛ زيرا زنان همراه ما هستند . او گفت : مىترسم كه تعقيب كنندگان به ما برسند .\r\nعلى عليه السلام فرمود : عجله نكن و بدان كه رسول الله صلى الله عليه و آله به من فرمود : اى على ، آنها نمىتوانند ضررى به تو برسانند . پس از آن على عليه السلام شترها را با رفق و مدارا مىراند .\r\nهنگامى كه به نزديكى منطقهء ضَجنان رسيدند ، هفت نفر از تعقيب كنندگان قريش كه مسلّح بوده و صورت هايشان را پوشانده بودند ، به آنها رسيدند . فرد ديگر كه آزاد كردهء حارث بن اميّه بود و جُناح ناميده مىشداز راه رسيد . در اين حال على عليه السلام به أيمن و أبى واقد فرمود : شترها را بخوابانيد و زانوى آنها را ببنديد . آنگاه زن‌ها را پياده كردند .\r\n\r\n\r\n","description":"","footnote":"\r\n( 1 ) . اعلام الورى ، ج 1 ، ص 76 و ص 149 ؛ الخرائج ، ج 1 ، ص 146 - 147 حديث 234 .\r\n( 2 ) . امالى شيخ طوسى ، ص 469 - 470 و از او در بحارالانوار ، ج 19 ، ص 64 .\r\n","page_name":" 241 ","page_number":241},
  {"content":"\r\n\r\nعلى عليه السلام به سوى سواره‌هاى قريشى رفت . آنها هم جلو آمدند و گفتند : آيا گمان كرده‌اى كه مىتوانى همراه اين زنان از دست ما فرار كنى ؟ برگرد به سوى مكه ! او فرمود : اگر برنگردم ، چه مىكنيد ؟ گفتند : بايد خودت برگردى و گرنه ما با سرت برمى گرديم .\r\nسواره‌ها به زنان و اثاثيه نزديك‌تر شدند تا آنها را غارت كنند ، اما على عليه السلام بين آنها و زنان و اثاثيه حائل شد . در اين هنگام جُناح شمشيرى را حوالهء على عليه السلام كرد . آن حضرت جاخالى داد و فوراً ضربه‌اى را بر شانه‌اش زد كه او را دو نيم كرد و شمشير به زين اسب رسيد ! على عليه السلام با پاى پياده آن‌چنان حمله مىكرد كه گويى بر اسب نشسته است . او با شمشيرش به آنها ضربه مىزد و چنين رجز مىخواند :\r\n خلّوا سبيل الجاهد المجاهد * آليت لا أعبد غير الواحد \r\nراه اين كوششگر مجاهد را باز بگذاريد كه من قسم خورده‌ام غير از خداى يكتا را نپرستم .\r\nآنها عقب نشينى كردند و گفتند : اى پسر ابوطالب ! هدف تو از اين كار چيست ؟ فرمود : من بايد به سوى عمو زاده‌ام در يثرب بروم . پس هر كسى كه خوشش مىآيد تا گوشت هايش را پاره پاره كنم و خونش را بريزم ، به تعقيب من بپردازد يا به من نزديك شود . سپس كنار همراهانش ايمن و ابى واقد رفت و گفت : شترها را آماده كنيد .\r\nاو به صورت آشكار به مسير خويش ادامه داد تا به ضَجنان رسيد . در آن‌جا يك شبانه روز توقف كرد . و در اين مدت ، عده‌اى از مؤمنان ناتوان كه در ميان آنها ام ايمن كنيز رسول الله صلى الله عليه و آله نيز بود ، به وى ملحق شدند . در آن شب او و فواطم شب زنده دارى كردند و نماز خواندند و خدا را در قيام و قعود ياد كردند . آن‌ها اين كار را ادامه دادند تا فجر طلوع كرد و على عليه السلام نماز را به جماعت براى آنها برگزار كرد . سپس حركت خود را منزل به منزل ادامه دادند و هيچ گاه از ياد خدا غافل نشدند تا به مدينه رسيدند . و قبل از ورود آنها به مدينه آياتى در شأن آنها نازل شده و پيامبر اكرم صلى الله عليه و آله آنها را تلاوت كرد :\r\n« إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ لَآياتٍ لِأُولِي الْأَلْبابِ الَّذِينَ يَذْكُرُونَ اللَّهَ قِياماً وَ قُعُوداً وَ عَلى جُنُوبِهِمْ وَ يَتَفَكَّرُونَ فِي خَلْقِ السَّماواتِ وَ الْأَرْضِ رَبَّنا ما خَلَقْتَ هذا باطِلًا سُبْحانَكَ فَقِنا عَذابَ النَّارِ * رَبَّنا إِنَّكَ مَنْ تُدْخِلِ النَّارَ\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nفَقَدْ أَخْزَيْتَهُ وَ ما لِلظَّالِمِينَ مِنْ أَنْصارٍ * رَبَّنا إِنَّنا سَمِعْنا مُنادِياً يُنادِي لِلْإِيمانِ أَنْ آمِنُوا بِرَبِّكُمْ فَآمَنَّا رَبَّنا فَاغْفِرْ لَنا ذُنُوبَنا وَ كَفِّرْ عَنَّا سَيِّئاتِنا وَ تَوَفَّنا مَعَ الْأَبْرارِ * رَبَّنا وَ آتِنا ما وَعَدْتَنا عَلى رُسُلِكَ وَ لا تُخْزِنا يَوْمَ الْقِيامَةِ إِنَّكَ لا تُخْلِفُ الْمِيعادَ * فَاسْتَجابَ لَهُمْ رَبُّهُمْ أَنِّي لا أُضِيعُ عَمَلَ عامِلٍ مِنْكُمْ مِنْ ذَكَرٍ أَوْ أُنْثى بَعْضُكُمْ مِنْ بَعْضٍ » « 1 » ؛\r\nمسلماً در آفرينش آسمان‌ها و زمين و رفت و آمد شب و روز عبرتى است براى خردمندان . آنان كه ايستاده و نشسته و به پهلو خفته خدا را ياد مىكنند و در آفرينشِ آسمان‌ها و زمين مىانديشند . پروردگارا ! اين جهان را بيهوده نيافريده‌اى ، تو منزهى ، ما را از عذاب آتش نگه دار ، پروردگارا ! ما نداى منادى توحيد را شنيديم كه دعوت مىكرد : « به پروردگارتان ايمان آوريد ! » و ما ايمان آورديم . پروردگارا ! آنچه را از طريق پيامبران به ما وعده فرمودى به ما مرحمت فرما و ما را در روز رستاخيز رسوا نكن ، زيرا تو هيچ گاه از وعدهء خود تخلف نمىكنى . و خداوند درخواست آنها را پذيرفت . من كار هيچ كس را ، خواه زن باشد يا مرد ، تباه نخواهم كرد و همه از يكديگرند .\r\nدر اين آيات منظور از ذَكَر حضرت على عليه السلام است و منظور از انثى ، فواطم هستند و على عليه السلام از فواطم و آنها از على عليه السلام هستند . در ادامه آمده است :\r\n« فَالَّذِينَ هاجَرُوا وَأُخْرِجُوا مِنْ دِيارِهِمْ وَأُوذُوا فِي سَبِيلِي وَقاتَلُوا وَقُتِلُوا لَأُكَفِّرَنَّ عَنْهُمْ سَيِّئاتِهِمْ وَلَأُدْخِلَنَّهُمْ جَنَّاتٍ تَجْرِي مِنْ تَحْتِهَا الأَنْهارُ ثَواباً مِنْ عِنْدِ اللَّهِ وَاللَّهُ عِنْدَهُ حُسْنُ الثَّوابِ » « 2 » ؛\r\nمن گناهان مهاجران و آنان را كه از خانه‌هاى خود رانده شدند و در راه من آزار ديدند و جنگ كردند و كشته شدند مىبخشم و آنها را به درون باغ‌هايى كه جويبارها در آن روان است مىبرم .\r\nرسول الله صلى الله عليه و آله به على صلى الله عليه و آله فرمود : « اى على ، تو اوّلين نفر از اين امّت هستى كه به خدا و رسولش\r\n\r\n\r\n","description":"","footnote":"\r\n( 1 ) . آل عمران ( 3 ) ، 190 - 195 .\r\n( 2 ) . آل عمران ( 3 ) ، 195 .\r\n","page_name":" 243 ","page_number":243},
  {"content":"\r\n\r\nايمان آوردى و اولين كسى هستى كه به سوى خدا و رسولش هجرت كردى و آخرين كسى هستى كه از رسول خدا جدا مىشوى قسم به آن‌كه جانم در دست اوست ، هيچ مؤمنى تو را دوست ندارد ، مگر كسى كه خداوند قلب او را براى ايمان امتحان كرده باشد و كسى به جز منافق يا كافر با تو دشمنى نمىورزد » « 1 » .\r\nشيخ طوسى در مصباح مىنويسد : اولين شب ماه ربيع الاوّل ، على عليه السلام در جاى پيامبراكرم صلى الله عليه و آله خوابيد ( ليلةالمبيت ) و هنگامى كه آن حضرت صلى الله عليه و آله از مكه بيرون رفت ، شب پنج شنبه بود و چهار شب پس از آن از غار بيرون آمد و به سوى مدينه حركت كرد . « 2 »\r\nاگر چه شيخ طوسى اين خبر را به سند خاصى استناد نداده است ؛ اما احتمال دارد كه آن را از كلينى در روضة الكافى با سندى از على بن الحسين عليه السلام نقل كرده باشد كه فرمود : « خروج رسول الله صلى الله عليه و آله از مكه در اولين روز ماه ربيع الاول سال سيزدهم بعثت ، در روز پنج شنبه رخ داد و آن حضرت صلى الله عليه و آله در شب دوازدهم ربيع الاول به هنگام زوال ظهر به مدينه رسيد و نماز ظهر را به صورت دو ركعتى به جاى آورد » . « 3 »\r\n\r\n\r\n","description":"","footnote":"\r\n( 1 ) . امالى شيخ طوسى ، ص 464 ، حديث 35 .\r\n( 2 ) . مصباح المتهجد : اولين اعمال ماه ربيع الاول .\r\n( 3 ) . روضة كافى ، ص 280 و از او در بحارالانوار ، ج 19 ، ص 115 .\r\n","page_name":" 244 ","page_number":244},
  {"content":"\r\n\r\n\r\nفصل هشتم‌مهم‌ترين حوادث سال اول هجرى\r\n\r\n","description":"","footnote":"","page_name":" 245 ","page_number":245},
  {"content":"\r\n\r\n\r\nورود پيامبراكرم صلى الله عليه و آله به قباء\r\nمرحوم كلينى در روضهء كافى با سندى از سعيد بن مسيّب از على بن الحسين عليه السلام نقل مىكند كه آن حضرت عليه السلام در مسجد النبى فرمود : « رسول اللّه صلى الله عليه و آله در دوازدهم ماه ربيع الاول و به هنگام ظهر در قباء فرود آمد و نماز ظهر را به دو ركعت و نماز عصر را نيز دو ركعتى به جاى آورد . در آن‌جا نزد بنى عمرو بن عوف مهمان شد و بيشتر از ده روز پيش آنان اقامت كرد . آنها به حضرت عرض كردند : آيا نزد ما ساكن مىشوى تا منزلى را براى شما تهيه كنيم ؟ فرمود : نه . من منتظر رسيدن على بن ابى ابىطالب هستم ؛ زيرا به او گفته‌ام كه در اين جا به من ملحق شود . من منزلى را براى اقامت اختيار نمىكنم تا على عليه السلام بيايد و ان شاء الله به زودى خواهد آمد .\r\nابوبكر گفت : بياييد تا به مدينه برويم ، زيرا مردم با ورود شما بسيار خوشحال خواهند شد . و آنها انتظار قدوم شما را مىكشند . در اين‌جا منتظر على عليه السلام نمانيد ؛ زيرا احتمال دارد كه تا يك ماه ديگر نيايد !\r\nرسول اللّه صلى الله عليه و آله فرمود : من حركت نمىكنم تا عموزاده و برادرم و محبوب‌ترين فرد از اهل بيتم به من محلق شود ؛ زيرا او با جان خود مرا حمايت و حفاظت نمود .\r\nدر اين حال ابوبكر ناراحت شد و روى ترش كرد . او به على عليه السلام حسادت ورزيد و اين اوّلين اظهار دشمنى وى نسبت به على عليه السلام بود كه نزد رسول اللّه صلى الله عليه و آله آشكار گرديد و اوّلين مخالفت با رسول اللّه صلى الله عليه و آله بود كه اظهار شد ؛ زيرا ابوبكر حركت كرد و به مدينه رفت و رسول اللّه صلى الله عليه و آله در قباء به انتظار على عليه السلام باقى ماند » . « 1 »\r\n\r\n\r\n","description":"","footnote":"\r\n( 1 ) . روضهء كافى ، ص 280 .\r\n","page_name":" 246 ","page_number":246},
  {"content":"\r\n\r\n\r\nاسلام آوردن سلمان\r\nطبرسى در اعلام الورى روايت مىكند : بعضى از اهل كتاب به سلمان فارسى در مورد دين حنيف اطلاعاتى را داده بودند ؛ براى همين او از شهر خويش در سرزمين فارس خارج شده بود و به دنبال اين دين مىگشت . در سفر خويش به راهبى از راهبان نصرانى در شام برخورد كرد و با او رفيق شد . پس از مدتى از او دربارهء اين موضوع سؤال كرد . راهب گفت : در مكه به دنبال آن بگرد ؛ زيرا در آن‌جا مبعوث مىشود و سپس در مدينه به دنبال وى باش ؛ زيرا بدان جا مهاجرت مىكند .\r\nسلمان آهنگ مكه كرد ، ولى در راه ، بعضى از اعراب وى را اسير كردند و در مدينه به يك مرد يهودى فروختند . سلمان در نخلستان وى كار مىكرد . او روزى در نخلستان مشغول كار بود كه يك يهودى نزد ارباب وى آمد و گفت : آيا شنيده‌اى كه پيامبر مسلمانان بر آنها وارد شده است ؟\r\nسلمان گفت : فدايت شوم ، چه مىگويى ؟ !\r\nارباب وى گفت : به تو چه مربوط است ؟ برو سراغ كارت . . . . پس از آن سلمان يك طبق از خرماى نخلستان را برداشت و آن را نزد رسول‌اللّه صلى الله عليه و آله برد . آن حضرت صلى الله عليه و آله پرسيد : اين چيست ؟\r\nعرض كرد : صدقه است ؛ زيرا با خبر شده‌ايم كه شما افراد غريبى هستيد كه به اين شهر آمده‌ايد ؛ براى همين دوست داشتم كه از صدقه ما بخورى . رسول اللّه صلى الله عليه و آله به اصحابش فرمود : با نام خدا از اين خرما بخوريد .\r\nسلمان با انگشت خود محاسبه كرد و به فارسى گفت : « اين يكى » . سپس طبق ديگرى از خرما را آورد . رسول اللّه صلى الله عليه و آله پرسيد : اين چيست ؟ گفت : ديدم كه از صدقه نمىخوريد ؟ براى همين اين خرما را آوردم كه هديه است . آن حضرت صلى الله عليه و آله از آن خورد . سلمان با انگشت‌هايش محاسبه كرد و گفت :\r\n« اين دوتا » . سپس به پشت آن حضرت رفت و از او خواست تا لباسش را از روى كتفش كنار بزند . آن حضرت لباس را از كتف خود كنار زد . سلمان مهر نبوت را بر شانه‌اش ديد . نزديك رفت و آن را بوسيد و اسلام آورد . رسول اللّه صلى الله عليه و آله از او پرسيد : تو كه هستى ؟ عرض كرد : مردى از اهالى فارس هستم و سرنوشت طولانى خود را باز گفت . رسول اللّه صلى الله عليه و آله به او فرمود : بشارت باد بر تو ! صبر پيشه كن و بدان كه به زودى از دست اين يهودى خلاص مىشوى . « 1 »\r\n\r\n\r\n","description":"","footnote":"\r\n( 1 ) . اعلام الورى ، ج 1 ، ص 151 - 152 . ابن اسحاق اين خبر را در سيره‌اش ، ج 1 ، ص 87 - 93 و ابن هشام از او در سيره‌اش ، ج 1 ، 228 - 236 نقل كرده‌اند . سِندى از عبداللّه بن عباس و طبرسى خلاصهء آن را با اختلاف كمى در الفاظ نقل كرده است . و صدوق در إكمال الدين ، ص 159 - 164 خبرى را از امام كاظم عليه السلام در مورد اسلام آوردن سلمان نقل كرده است . به تاريخ معيّنى براى اسلام آوردن سلمان و مكان آن دست نيافتيم و معلوم نشد كه اسلام آوردن وى در قباء يا بعد از ورود آن حضرت در مدينه بوده است ، لكن چنين به نظر مىرسد كه اسلام وى در همان ابتدا بوده‌است و خبر اسلام آوردن او شبيه اسلام آوردن عبدالله بن سلام مىباشد .\r\n","page_name":" 247 ","page_number":247},
  {"content":"\r\n\r\n\r\nپايه‌گذارى مسجد قباء\r\nاختلافى در اخبار سيره نبوى نيست كه رسول اكرم صلى الله عليه و آله در قباء اقامت نمود تا على عليه السلام به او ملحق شد .\r\nدياربكرى و سمهودى نقل كرده‌اند كه آن حضرت صلى الله عليه و آله به على عليه السلام دستور داد كه محدودهء مسجد قباء را مشخص كند .\r\nكلينى در فروع كافى با سندى از امام صادق عليه السلام روايت مىكند : مسجدى كه بر اساس تقوا بنيان‌گذارى شد ، همان مسجد قباء مىباشد . و منظور خداوند كه فرموده است :\r\n« لَمَسْجِدٌ اسِّسَ عَلَى التَّقْوى مِنْ أَوَّلِ يَوْمَ أَحَقُّ أَنْ تَقُومَ فيهِ » ؛ « 1 »\r\nهمان مسجد قباء مىباشد . « 2 » از آن حضرت روايت شده است : وقتى به مدينه آمدى از قُباء شروع كن و در آن نماز به جاى آور ؛ زيرا اوّلين مسجدى است كه رسول اللّه صلى الله عليه و آله در اين منطقه در آن نماز خوانده است . « 3 »\r\nابن اسحاق مىنويسد : شنيده‌ايم كه رسول اللّه صلى الله عليه و آله وقتى وارد قباء شد ، نزد كلثوم بن هِدم اقامت كرد . و مىگويند : وقتى از منزل كلثوم بن هِدم خارج مىشد ، براى ملاقات با مردم در منزل سعد بن خيثمه اقامت مىكرد ؛ زيرا وى مجّرد بود و اهل و عيال نداشت ؛ براى همين مهاجران مجردى كه وارد قباء مىشدند ، در منزل وى اقامت مىكردند و به خانهء سعد ؛ « بيت الاعزاب » ؛ يعنى خانهء مجردها مىگفتند . « 4 »\r\n\r\nاوّلين نماز جمعه و اوّلين خطبه\r\nكلينى در فروع كافى با سندى از سعيد بن مسيّب از على بن ابى الحسين عليه السلام كه در مسجد النبّى مدينه\r\n\r\n\r\n","description":"","footnote":"\r\n( 1 ) . توبه ( 9 ) ، 108 .\r\n( 2 ) . فروع كافى ، ج 1 ، ص 81 ؛ بحارالانوار ، ج 19 ، ص 120 .\r\n( 3 ) . همان ، ص ج 1 ، 318 ، چنان‌كه در بحارالانوار ، ج 19 ، ص 120 آمده است .\r\n( 4 ) . سيره ابن هشام ، ج 2 ، ص 138 .\r\n","page_name":" 248 ","page_number":248},
  {"content":"\r\n\r\nحضور داشت ، نقل مىكند : وقتى على عليه السلام به قباء رسيد ، نبى اكرم صلى الله عليه و آله در ميان بنى عمرو بن عوف حضور داشت . سپس همراه على عليه السلام هنگام طلوع روز جمعه نزد بنى سالم بن عوف رفت و براى آنها مسجدى را مشخص كرد و قبلهء آن را به سمت بيت المقدس معين نمود و دو ركعت نماز جمعه را در آن‌جا خواند و دو خطبه ايراد كرد . « 1 » .\r\nكلينى خطبه‌ها را ايراد نكرده است ، اما طبرى در كتاب تاريخ خود با سندى از سعيد بن عبدالرحمان جُمعى نقل مىكند : آنچه از خطبهء رسول اللّه صلى الله عليه و آله كه در اوّلين نماز جمعه كه در بنى سالم بن عوف در مدينه ايراد كرده ، به وى رسيده است اين‌چنين است :\r\n« حمد و سپاس مخصوص خداوندگار است . او را سپاس مىگويم و از او يارى مىطلبم و از او طلب بخشش و هدايت مىكنم . به او ايمان داشته و كفر نمىورزم و كافران را دشمن مىدارم . همانا محمد بنده و رسول خدا است كه او را براى هدايت و راهنمايى به سوى نور و موعظه كردن فرستاده است ؛ در عصرى كه از زمان بعثت پيامبران مدت‌ها گذشته و علم ناياب شده و مردم به گمراهى كشيده شده‌اند و قيامت نزديك شده و عمرها كوتاه گشته است . هر كسى كه از خدا و رسولش اطاعت كند ، هر آينه هدايت و رستگار شده و هر كسى كه مخالفت بورزد ، بدبخت و زيانكار شده و به گمراهى آشكار مبتلا شده است .\r\nشما را به تقواى الهى سفارش مىكنم . بدانيد بهترين چيزى كه مسلمانان به همديگر سفارش مىكنند ، اين است كه همديگر را به آخرت و تقوا سفارش نمايند . از آنچه كه خدا شما را از آن بر حذر داشته است ، بر حذر باشيد و بدانيد كه تقواى الهى براى كسى كه بدان پاى بند باشد بهترين ياور براى دست يا بى به خواسته‌هاى آخرت است و كسى كه بين خود و خدا را در پنهان و آشكار اصلاح كند و در همهء كارها نيت الهى داشته باشد ، در اين صورت در دنيا به خوبى از وى ياد مىشود و اين اعمال ذخيره‌اى براى بعد از مرگ وى مىباشد كه در آن هنگام بدان‌ها نيازمند است و اگر غير از اين باشد ، آرزو مىكند كه‌اى كاش بين او و اعمالش فاصلهء زيادى باشد .\r\n« . . . امداً بعيداً و يُحَذِّرُكُمُ اللَّهُ نَفْسَهُ وَ اللَّهُ رَؤوُفٌ بِالْعِبادِ » « 2 » ؛\r\n\r\n\r\n","description":"","footnote":"\r\n( 1 ) . روضة الكافى ، ص 338 - 341 .\r\n( 2 ) . آل عمران ( 3 ) ، 30 .\r\n","page_name":" 249 ","page_number":249},
  {"content":"\r\n\r\n. . . فاصله‌اى بسيار دور و خداوند شما را از نافرمانى خويش بر حذر مىدارد و خداوند نسبت به بندگانش مهربان است .\r\nو همان كسى كه سخن خودش را تصديق كرده و به وعده‌اش عمل كرده است و هيچ خلافى در وعده و وعيدش نيست ؛ مىفرمايد :\r\n« ما يُبَدَّلُ الْقَوْلُ لَدَيَّ وَما أَنَا بِظَلَّامٍ لِلْعَبِيدِ » ؛ « 1 »\r\nاحكام و وعدهء عذاب نزد من تغيير نمىكند و من به بندگانم هيچ ظلمى روا نمىدارم .\r\nاز خدا در آشكار و پنهان در مورد امور دنيا و آخرت خويش بترسيد ؛ زيرا\r\n« وَمَنْ يَتَّقِ اللَّهَ يُكَفِّرْ عَنْهُ سَيِّئاتِهِ وَيُعْظِمْ لَهُ أَجْراً » ؛ « 2 »\r\nهر كسى كه از خدا بترسد ، خداوند از گناهانش مىگذرد و اجر عظيمى به وى مىدهد .\r\nو هر كسى كه تقواى خداوند داشته باشد\r\n« فَقَدْ فازَ فَوْزاً عَظِيماً » ؛ « 3 »\r\nبه رستگارى عظيمى دست يافته است .\r\nبدانيد كه تقواى الهى خشم و غضب خدا را فرو مىنشاند و از ابتلاء به عذاب خدا جلوگيرى مىكند و تقواى الهى صورت‌ها را نورانى مىكند و باعث رضايت خداوند و ترفيع درجات مىگردد .\r\nبهرهء خويش را از دنيا برگيريد و افراط و تفريط نكنيد ؛ زيرا خداوند كتاب خودش را بر شما نازل كرده و راه خودش را به شما نشان داده تا بداند\r\n« الَّذِينَ صَدَقُوا وَلَيَعْلَمَنَّ الْكاذِبِينَ » ؛ « 4 »\r\nچه كسانى راستگو و چه كسانى دروغگو هستند .\r\nپس به همديگر احسان كنيد ؛ چنان‌كه خداوند به شما احسان كرده است و با دشمنانش دشمنى كنيد و در راه خدا جهاد كنيد ؛\r\n\r\n\r\n","description":"","footnote":"\r\n( 1 ) . ق ( 50 ) ، 29 .\r\n( 2 ) . الطلاق ( 65 ) ، 5 .\r\n( 3 ) . احزاب ( 33 ) ، 71 .\r\n( 4 ) . عنكبوت ( 29 ) ، 3 .\r\n","page_name":" 250 ","page_number":250},
  {"content":"\r\n\r\n« . . . حَقَّ جِهادِهِ هُوَ اجْتَباكُمْ » « 1 » « . . . هُوَ سَمَّاكُمُ الْمُسْلِمِينَ . . . » « 2 » « . . . لِيَهْلِكَ مَنْ هَلَكَ عَنْ بَيِّنَةٍ وَيَحْيى مَنْ حَيَّ عَنْ بَيِّنَةٍ » « 3 » « لا قوه الا باللّهِ » ؛ « 4 »\r\nحق جهاد را ادا كنيد كه خدا شما را اختيار كرده است و شما را مسلمانان ناميده است تا از روى بيّنه و دليل هر كسى كه مىخواهد راه هلاكت يا راه رستگارى را پيش گيرد . و هيچ دگرگونى و قوتى نيست مگر به كمك خداوند متعال .\r\nخدا را زياد ياد كنيد و براى فرداى قيامت تلاش كنيد . بدانيد كه اگر كسى بين خود و خدا را اصلاح كند ، خدا او را در مورد آنچه كه بين او و مردم است ، كفايت مىكند . اين بدان خاطر است كه خدا بر مردم حكمرانى مىكند و آنها تسلط و سيطره‌اى ندارند . خدا مالك همه چيز است و مردم بر خدا حكومت و تسلطى ندارند . خداوند بلند مرتبه است و هيچ قوت و نيرويى نيست مگر به كمك خداوند بزرگ و بلند مرتبه » . « 5 »\r\nطبرى همين يك خطبه را نقل كرده است . به علاوه در اين خطبه به آياتى اشاره شده كه مدنى است و بعداً نازل شده است . از اين رو احتمال دارد كه اين خطبه را بعدها رسول خدا صلى الله عليه و آله در نماز جمعه‌هاى مدينه ايراد فرموده است . لكن ابن اسحاق دو خطبهء مذكور را از ابى سلمة بن عبدالرحمان نقل مىكند كه چنين است : آن حضرت صلى الله عليه و آله در ميان مردم ايستاد و پس از حمد و ثناى خداوند فرمود :\r\n« و اما بعد ، اى مردم از دنياى خود ، براى آخرت خويش زاد و توشه پيش بفرستيد . به خدا قسم مىدانيد كه گاهى يكى از شما ناگاه مىميرد و اموال خود را بدون سرپرست رها مىكند . سپس خدايش بدون هيچ درنگ و پرده‌دارى از او سؤال مىكند : آيا رسول من نيامد كه تو را ارشاد و تبليغ كند ؟ آيا به تو مال ندادم و به تو بخشش نكردم ؟ حال چه چيزى براى خود پيش فرستادى ؟ در اين حال به راست و چپ خود مىنگرد و چيزى نمىبيند ، سپس به جلوى خود مىنگرد و چيزى غير از جهنم را مشاهده\r\n\r\n\r\n","description":"","footnote":"\r\n( 1 ) . حج ( 22 ) ، 78 .\r\n( 2 ) . حج ( 22 ) ، 78 ؛ الا اين كه ضمير در آن به ابراهيم بر مىگردد .\r\n( 3 ) . انفال ( 8 ) ، 42 .\r\n( 4 ) . كهف ( 18 ) ، 39 ؛ غير از اين آيه ، آيات سوره‌هاى : ق ، قصص و عنكبوت مدنى هستند .\r\n( 5 ) . تاريخ الطبرى ، ج 2 ، ص 394 - 395 . طبرسى هم آن را در مجمع البيان ، ج 10 ، ص 432 بدون سند بيان كرده است .\r\n","page_name":" 251 ","page_number":251},
  {"content":"\r\n\r\nنمىكند . پس هر كس كه مىتواند صورت خود را از آتش جهنم ولو با تكه‌اى از خرما نجات بخشد ، بايد چنين كند و اگر آن را هم ندارد با سخنانى زيبا با ديگران برخورد كند ، در مقابل آن ده برابر و بلكه هفتصد برابر پاداش مىبيند . و السلام عليكم و رحمة اللّه و بركاته . »\r\nسپس در خطبه دوم فرمود :\r\n« به درستى كه حمد و سپاس مخصوص پروردگار است . او را حمد و سپاس مىگويم و از او يارى مىخواهم . و از شرور نفس‌ها و گناهان اعمال خود به خدا پناه مىبريم .\r\nهر كسى كه خدا او را هدايت كند ، گمراه نمىشود و هر كسى كه خدا او را گمراه كند ، هدايت نمىشود . من شهادت مىدهم به اين‌كه لا إله الا اللّه وحده لا شريك له . همانا بهترين سخن ، كتاب خداى تبارك و تعالى است كه هر كس كه خدا آن را در دل او زينت دهد ، رستگار شده است و او را پس از كفر وارد اسلام كرده . خدا است كه قرآن را بر سخنان مردم برگزيده است . اين كتاب بهترين و بليغ‌ترين سخنان است . دوست بداريد آنچه را كه خدا دوست دارد . با تمامِ وجود خود خدا را دوست داشته باشيد و از كلام خداوند و ذكر او خسته نشويد و مواظب باشيد كه دل هايتان سخت نشود . همانا قرآن از تمام آنچه كه خداوند آفريده است ، برتر و بالاتر مىباشد . خداوند آن را از بهترين و برگزيدهء تمام مخلوقات دانسته است . قرآن صالح‌ترين سخن است كه تمام حلال و حرام‌هاى مردم در آن آمده است . اى مردم ، خدا را عبادت كنيد و چيزى را شريك او قرار ندهيد . از خدا آن‌گونه كه شايسته است بترسيد و با خداوند در سخنان شايسته‌اى كه بر زبان خود مىرانيد با صداقت و راستى باشيد ، و با يكديگر در راه او دوستى كنيد . و خداوند از اين‌كه عهد و پيمانش شكسته شود ، خشمگين مىگردد . و السلام عليكم » . « 1 »\r\nدر ادامهء خبر كلينى در روضه كافى از سعيد بن مسيب از على بن الحسين عليه السلام آمده است : سپس بعد از ظهر همان روز سوار بر ناقه‌اش شد كه با آن تا قُباء آمده بود و به سوى مدينه حركت كرد . على عليه السلام نيز همراه وى بود و لحظه‌اى از او جدا نمىشد . پيامبر صلى الله عليه و آله از هيچ محلّه‌اى از محلّه‌هاى انصار عبور نمىكرد ، مگر اين‌كه از او درخواست مىكردند تا در محّلهء آنها ساكن شود . پيامبر اكرم صلى الله عليه و آله به آنها\r\n\r\n\r\n","description":"","footnote":"\r\n( 1 ) . سيرهء ابن هشام ، ج 2 ، ص 146 - 147 .\r\n","page_name":" 252 ","page_number":252},
  {"content":"\r\n\r\nمىفرمود : راه ناقه را باز بگذاريد ؛ زيرا او مأمور است . رسول اللّه صلى الله عليه و آله افسار ناقه را رها كرده بود ، تا به اين جا رسيد كه مىبينى ( و با دست خود به در مسجد رسول اللّه صلى الله عليه و آله اشاره كرد كه در آن جا بر جنازه‌ها نماز خوانده مىشد ) . آن‌گاه ايستاد و سپس بر زمين زانو زد . رسول اللّه صلى الله عليه و آله از آن پياده شد .\r\nابوايوب جلو رفت و اثاثيهء آن حضرت صلى الله عليه و آله را به منزل خود برد . رسول اللّه صلى الله عليه و آله به منزل وى رفت و على عليه السلام نيز همراه او بود تا وقتى كه مسجدالرسول و خانه‌هاى آن حضرت صلى الله عليه و آله و منزل على عليه السلام ساخته شد و آنها به منازل خود نقل مكان كردند . « 1 »\r\n\r\nتحقيق دربارهء يك خبر\r\nطبرسى در هنگام نقل اخبار مربوط به قباء مىگويد : روايت شده است كه وقتى نبى اكرم صلى الله عليه و آله روانهء مدينه شد ، زنان و بچه‌ها به استقبالش آمده و مى خواندند :\r\n طلع البدر علينا من ثَنّيات الوادع * وجب الشّكر علينا ما دعا لله داع \r\nماه بدر از ثنيات الوادع بر ما طلوع كرد . شكرگزارى بر ما واجب شد مادامى كه دعوت كننده‌اى به سوى خدا دعوت كند .\r\nسيرهء ابن هشام و سيرهء ابن اسحاق و تورايخ يعقوبى و طبرى ، و مسعودى خالى از اين خبر مىباشد . شايد اوّلين كسى كه آن را نقل كرده ، بيهقى ( وفات 458 ) در دلائل النبوة ، ج 2 ، ص 233 و سپس ابن حجر ( وفات 852 ) در فتح البارى ، ج 7 ، ص 204 و سپس سمهودى ( وفات 911 ) در وفاء الوفاء ، ج 4 ، ص 1172 و سپس دياربكرى ( وفات 982 ) در تاريخ الخميس ، ج 1 ، ص 341 و سپس حلبى ( وفات 1044 ) در سيره‌اش ، ج 2 ، ص 54 مىباشد .\r\nسَمْهودى آن را نقل كرده و گفته است : ذكرى از ثنيّة الوداع را در هيچ كدام از مسيرهاى منتهى به مكه نديدم ، و ياقوت حَمَوى ( وفات 626 ) در معجم البلدان ، ج 2 ، ص 85 مىنويسد : الثنية : به هر گردنه‌اى مىگويند كه در كوه‌ها از آن عبور مىكنند . و ثنية الوداع به فتح واو - گردنه‌اى مشرف بر مدينه مىباشد كه هر كس كه مىخواهد به مكه برود ، از آن مىگذرد و به خاطر وداع با مسافران در آن‌جا آن‌را ، ثنية الوداع گويند . در مراصد الاطلاع ، ج 1 ، ص 301 نيز همين مطلب آمده است .\r\n\r\n\r\n","description":"","footnote":"\r\n( 1 ) . روضة الكافى ، ص 28 .\r\n","page_name":" 253 ","page_number":253},
  {"content":"\r\n\r\nنمايش تصوير\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nسمهودى با رد اين نظر مىنويسد : ثنيات الوداع از جهت مكه نيست و كسى كه از طرف مكه وارد مدينه مىشود ، آن را نمىبيند و از آن نمىگذرد ، مگر آن‌كه كسى بخواهد به طرف شام برود ؛ زيرا در جهت شام قرار دارد . و ظاهراً مستند كسانى كه آن را از جهت مكه قرار داده‌اند همان سخنان زنانى است كه اين اشعار را به هنگام ورود آن حضرت مىخواندند و خانه‌هاى بنى ساعده در جهت شام قرار دارد و شايد كه آن حضرت از همين جهت وارد مدينه شده است .\r\nلكن كسانى كه اين خبر را روايت كرده‌اند ، گفته‌اند : سپس به سمت راست متمايل شد تا در قباء اقامت نمود . در اين صورت آيا قبل از اقامت در قباء از بنى ساعده گذشته است ؟ ! اين مطلب خيلى بعيد به نظر مىرسد .\r\n\r\nبناگذارى مسجد النّبى\r\nاز على بن ابراهيم قمى نقل شده است : آن حضرت صلى الله عليه و آله همراه اصحابش در زمين وسيعى كه محّل خشك كردن خرما بود ، نماز مىخواندند . آن گاه رسول اللّه صلى الله عليه و آله به اسعد بن زراره فرمود : اين مكان را از صاحبانش خريدارى كن . او آن را به ده دينار خريد . در اين زمين مُردابى وجود داشت كه رسول اللّه صلى الله عليه و آله دستور داد آب آن را به جاى ديگرى روانه كنند . هم‌چنين از آنها خواست كه خشت بزنند .\r\nآن‌گاه جاى پايه‌هاى ديوارها را كَندند . سپس دستور داد كه سنگ بياورند . آنان از سنگلاخ سياهى كه در خارج ديوارهاى قلعه مدينه قرار داشت ، سنگ‌هايى را براى پايه چينى به آن‌جا حمل كردند .\r\nخود رسول اللّه صلى الله عليه و آله در اين كار شركت كرد و سنگى را در بغل گرفته و حمل مىكرد كه اسيد بن خضير پيش آمد و عرض كرد : اجازه بدهيد كه من آن را حمل كنم . « 1 » رسول اللّه صلى الله عليه و آله به وى فرمود : نه ، برو سنگ ديگرى را بياور .\r\nبه اين ترتيب سنگ‌ها را حمل كردند تا پايهء ديوار را با آن پر كردند و پايه چينى را به اتمام رساندند . آن‌گاه پايين ديوار را دو خشتى و ميانهء آن را يك خشت و نيمه و بالاى آن را يك خشتى بنا كردند تا ديوار به اندازهء يك قامت در صد ذراع به اتمام رسيد .\r\n\r\n\r\n","description":"","footnote":"\r\n( 1 ) . اعلام الورى ، ج 1 ، ص 159 ، قصص الانبياء ، ص 338 .\r\n","page_name":" 255 ","page_number":255},
  {"content":"\r\n\r\nنمايش تصوير\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nكلينى در فروع كافى با سندى از عبدالاعلى موسى آل سام نقل كرده است : به امام صادق عليه السلام عرض كردم : طول ديوارهاى مسجد النبى صلى الله عليه و آله چقدر بوده‌است ؟ فرمود : سه هزار و ششصد ذرع شكسته بود . « 1 »\r\nكلينى با اسناد از عبداللّه بن سنان نقل كرده است .\r\nسپس گرماى شديد مسلمانان را اذيت مىكرد ، براى همين به آن حضرت فرمودند : يا رسول اللّه صلى الله عليه و آله ، اگر اجازه بدهيد ، براى مسجد سقف بنا كنيم . آن حضرت صلى الله عليه و آله اجازه داد . آن‌گاه با تنهء درختان نخل ، پايه‌ها را آماده كردند و برگ و ليف‌هاى نخل و گياه خوشبوى اذخر را بر روى آن ريختند .\r\nبه همين صورت در آن نماز خواندند تا باران باريد و زمين آن گِلى شد . به رسول اللّه صلى الله عليه و آله عرض كردند : اگر اجازه دهيد ، مسجد را مسقف كنيم . آن حضرت فرمود : نه ، سقفى باشد همانند سقف موسى عليه السلام . سقف مسجد به همين صورت باقى بود تا آن حضرت رحلت كرد .\r\n\r\nتشريع اذان\r\nدر سال اول هجرى اذان تشريع شد . محمد بن اسحاق با سند خود از عبداللَّه بن زيد نقل مىكند :\r\nهنگامى كه رسول اللَّه صلى الله عليه و آله وارد مدينه شد ، مردم در وقت نماز ، بدون هيچ گونه اعلامى ، به دور آن حضرت جمع مىشدند و يهوديان به وسيلهء بوق « 2 » هم كيشان خود را براى نماز فرا مىخواندند و لذا رسول اللّه صلى الله عليه و آله نيز خواست بوقى شبيه بوق يهود براى مسلمانان تهيه كند ، اما از آن خوشش نيامد ، براى همين دستور داد كه ناقوسى را تهيه كنند تا به وسيلهء آن مردم را به نماز دعوت كنند .\r\nاهل سنت از عبدالله بن زيد روايت كرده‌اند كه به رسول خدا صلى الله عليه و آله عرض كرد : در رؤيا ديدم مردى از مقابل من گذشت او دو پيراهن سبز بر تن داشت و ناقوسى را بر دوش خود حمل مىكرد . به او گفتم :\r\nاى بندهء خدا آيا اين ناقوس را نمىفروشى ؟ گفت : مىخواهى آن را چه كنى ؟ گفتم : مىخواهيم كه با آن وقت نماز را اعلام كنيم . گفت : آيا به تو چيزى را ياد ندهم كه بهتر از ناقوس باشد ؟ گفتم : آن چيست ؟ و در اين حال فصول نماز را بازگو كرد .\r\n\r\n\r\n","description":"","footnote":"\r\n( 1 ) . فروع كافى ، ج 1 ، ص 81 و 317 و به نقل از صدوق در من لا يحضره الفقيه ، ج 1 ، ص 75 و شيخ طوسى در تهذيب ، ج 1 ، ص 327 و وسائل الشيعه ، ج 3 ، ص 546 .\r\n( 2 ) . بحار الانوار ، ج 19 ، ص 131 به نقل از المنتقى كازرونى .\r\n","page_name":" 257 ","page_number":257},
  {"content":"\r\n\r\nنزد رسول اللَّه صلى الله عليه و آله آمده و اين خواب را براى او گفتم . آن حضرت صلى الله عليه و آله فرمود : ان‌شاءاللَّه كه خواب تو رؤياى صادقه است . برخيز و اين فصول را به بلال بياموز تا آنها را با صداى بلند بگويد ، زيرا او صداى بهترى دارد « 1 » .\r\nدر اين زمينه احاديثى به وسيلهء اهل سنت نقل شده است كه مىگويد اين رؤيا به وسيلهء چهارده نفر از صحابه ديده شده است . چنان كه در شرح التنبيه جبيلى آمده است : روايت كرده‌اند كه افرادى كه در آن شب رؤيا را ديده‌اند ، هفده نفر از انصار و يك نفر از مهاجرين بوده‌اند كه اين يك نفر ، عُمَر بوده است . هم‌چنين روايت كرده‌اند كه بلال نيز از كسانى بوده است كه رؤياى مربوط به اذان را ديده است و در اين زمينه تناقض‌هاى بسيارى وجود دارد كه جبيلى آنها را آورده و سعى كرده است آنها را به نحوى جمع كند ، امّا سعى بيهوده‌اى نموده است !\r\nبخارى و مسلم ، نقل اين رؤيا را به طور كلى رها كرده‌اند و آن را در صحيح‌هاى خود نياورده‌اند ، نه از ابن زيد و نه از ابن خطّاب و نه از ديگران و اين به خاطر عدم صحت اين روايت‌ها در نظر آنان بوده است .\r\nالبته آنها در كتاب‌هاى صحيح خود در مورد تشريع اذان ، روايتى را از ابن عمر آورده‌اند كه او گفت : پس از آن كه مسلمانان وارد مدينه شدند ، خودبه‌خود جمع مىشدند و نماز برگزار مىكردند و كسى آنها را صدا نمىزد . تا اين‌كه روزى در اين مورد با هم صحبت كردند و بعضى پيشنهاد دادند كه ناقوسى همانند ناقوس نصرانيان تهيه كنند و بعضى ديگر گفتند : بوقى همانند بوق يهوديان تهيه نمايند در اين حال عمر گفت : آيا كسى را انتخاب نمىكنيد كه مردم را براى نماز صدا بزند ؟ رسول اللَّه صلى الله عليه و آله فرمود : اى بلال ، برخيز و مردم را براى نماز صدا بزن و بلال صدا زد « 2 » .\r\nمتّقى هندى در كنز العمال روايت كرده است : عده‌اى مذاكرهء مربوط به اذان را نزد امام حسن عليه السلام انجام داده و رؤياى ابن زيد را ذكر كردند امام عليه السلام فرمود : شأن اذان بالاتر از اين مىباشد . جبرئيل در آسمان‌ها اذان گفت و آن را به رسول اللَّه صلى الله عليه و آله آموخت « 3 » .\r\n\r\n\r\n","description":"","footnote":"\r\n( 1 ) . النص و الاجتهاد ، ص 230 - 231 به نقل از صحيح مسلم ، كتاب الصلاة ، باب الاذان .\r\n( 2 ) . همان .\r\n( 3 ) . به نقل از كنز العمال ، ج 6 ، ص 277 .\r\n","page_name":" 258 ","page_number":258},
  {"content":"\r\n\r\nقاضى نعمان مصرى از امام صادق عليه السلام روايت كرده است : از حسين بن على عليه السلام در مورد گفته‌هاى مردم دربارهء اذان سؤال شد و از جمله پرسيدند كه آيا سبب تشريع اذان رؤيايى بوده است كه عبداللَّه بن زيد در خواب ديده و آن را به اطلاع پيامبر صلى الله عليه و آله رسانده است ؟ امام عليه السلام ناراحت شد و فرمود : اذان به منزلهء چهرهء دينتان مىباشد و وحى بر پيامبرتان نازل مىشده و شما گمان مىكنيد كه او اذان را از عبداللَّه بن زيد فرا گرفته است ؟ ! بلكه از پدرم على بن ابىطالب عليه السلام شنيدم كه مىگفت : خداوند به هنگامى كه رسول خود را به معراج برد ، مَلَكى را بر او نازل كرد كه تا آن هنگام و بعد از آن ملكى مثل آن را نديده بود . آن ملك اذان و اقامه را به پيامبر صلى الله عليه و آله تعليم داد و آن‌گاه جبرئيل به نبى اكرم صلى الله عليه و آله فرمود : اى محمد ، اين‌گونه براى نماز اذان بگو « 1 » .\r\n\r\nپيمان برادرى ميان انصار و مهاجران\r\nشيخ طوسى در أمالى با سندى از سعد از پدرش حذيفه بن يمان نقل مىكند : رسول اللّه صلى الله عليه و آله ميان مهاجران و انصار پيمان برادرى دينى بست .\r\nآن حضرت صلى الله عليه و آله ميان دو فردى كه با هم متناسب بودند ، پيمان برادرى بست و خودش دست على بن ابىطالب عليه السلام را گرفت و فرمود : اين هم برادر من است . حُذيفه در ادامه مىگويد : رسول اللّه صلى الله عليه و آله كه سيّد المرسلين و امام المتقين و رسول رب‌ّالعالمين بود و هيچ نظير و شبيهى در ميان مردم نداشت ، با على ابن ابىطالب برادر بود . « 2 »\r\nبه نظر مىرسد خبر سعد بن حذيفه همان روايتى است كه ابن اسحاق بدان اشاره كرده ، در آن‌جا كه گفته است : « به ما خبر رسيده است كه رسول اللّه صلى الله عليه و آله فرمود : پناه مىبريم به خدا از اين‌كه به وى چيزى را نسبت دهيم كه نفرموده است . براى خدا ، دو نفر دو نفر با هم پيمان برادرى ببنديد سپس خودش دست على عليه السلام را گرفت و فرمود : اين هم برادر من است . پس رسول اللّه صلى الله عليه و آله كه سيّد المرسلين و امام المتقين و رسول ربّ العالمين بود و هيچ شبيه و نظيرى نداشت ، على بن ابىطالب صلى الله عليه و آله را به عنوان برادر خود برگزيد » .\r\n\r\n\r\n","description":"","footnote":"\r\n( 1 ) . دعائم الاسلام ، ج 1 ، ص 142 و از او در مستدرك الوسائل ، ج 4 ، ص 17 و مثل همين در الجعفريات ، ص 42 .\r\n( 2 ) . امالى شيخ طوسى ، ص 587 و از او در بحارالانوار ، ج 38 ، ص 333 و ابن طاووس در الطرائف ، ص 28 آن را به نقل از مناقب ابن مغازلى ، ص 42 آورده است ، چنان كه در بحار الانوار ، ج 38 ، ص 346 بدان اشاره شده است .\r\n","page_name":" 259 ","page_number":259},
  {"content":"\r\n\r\nوى در ادامه اضافه مىكند : حمزة بن عبداللمطلّب شير خدا و رسولش و عموى رسول اللّه صلى الله عليه و آله و زيد بن حارثه ، آزاد كردهء رسول خدا صلى الله عليه و آله با هم برادر بودند و در روز احد كه جنگ شروع شد و حمزه احتمال داد كه حادثه‌اى برايش پيش آيد ، به زيد وصيت كرد . و جعفر بن ابىطالب ، « 1 » ذوالجناحين الطّيار فى الجنّه ( صاحب دو بالى ك به وسيلهء آنها در بهشت پرواز مىكند ) و معاذ بن جبل باهم برادر بودند و ابوبكر صدّيق ابن أبى قحافه با خارجة بن زهير خزرجى و عمر بن خطاب با عِبان بن مالك خزرجى و عثمان بن عفّان با أوس بن ثابت بن منذر خزرجى و زبير بن عوّام با سلمة بن سلامة و طلحة بن عبيداللّه با كعب بن مالك و عبدالرحمان بن عوف با سعد بن ربيع خزرجى وابو عبيدة بن الجرّاح با سعد بن مُعاذ و مُصعب بن عمير بن هاشم مخزومى با ابوايوب انصارى خزرجى و عمار بن ياسر هم پيمان بنى مخزوم با حذيفه بن يمان از هم پيمانان خزرج و ابوذر غفارى با منذر بن عمرو خزرجى و سلمان فارسى با ابوالدرداء عويمر و بلال ، مؤذّن رسول اللّه صلى الله عليه و آله با ابو رويحه خثعمى عقد برادرى بستند . اينها كسانى بودند كه رسول اللّه صلى الله عليه و آله بين آنها عقد برادرى بسته و نام‌هايشان براى ما نقل شده است . « 2 »\r\nمقريزى در إمتاع الأسماع از ابن جوزى نقل كرده است : تمام كسانى را كه رسول اللّه صلى الله عليه و آله بين آنها پيمان برادرى بسته بود آمارگيرى كردم كه 186 نفر بودند . و گفته شده است كه 90 نفر بوده‌اند كه 45 نفر از انصار و 45 نفر از مهاجرين را شامل مىشده است . گفته شده است كه پنجاه نفر از هر طرف با هم پيمان برادرى بسته بودند . و بنابر قولى هيچ كدام از مهاجرين باقى نمانده بودند ، مگر اين‌كه با يكى از انصار پيمان برادرى بسته بودند . پيمان برادرى بين مهاجرين و انصار پنج ماه پس از ورود آن حضرت و بنا بر قولى هفت ماه پس از آن صورت گرفت و بعد از جنگ بدر ، ارث بردن به واسطهء اين برادرى نسخ شد . « 3 »\r\n\r\n\r\n","description":"","footnote":"\r\n( 1 ) . اگر گفته شود اين پيمان پس از بازگشت جعفر از هجرت حبشه و در سال هفتم هجرت بوده است ، در اين صورت با وجود حمزه كه در جنگ احد در نيمهء سال سوم هجرت شهيد شده است سازگار نخواهد بود ! مگر اين كه بگوييم پيامبر صلى الله عليه و آله به خاطر احترام به جعفر بن ابى طالب ، غياباً يكى را به برادرى وى برگزيده است .\r\n( 2 ) . سيرهء ابن هشام ، ج 2 ، ص 151 - 153 .\r\n( 3 ) . امتاع الاسماع مقريزى ، ص 34 . وى حديثى را از ابن عباس از رسول اللّه صلى الله عليه و آله روايت كرده است كه به على عليه السلام فرمود : تو برادر و صاحب من هستى ؛ چنان‌كه احمد در مسند ، ج 1 ، ص 230 و ابن عبدالبّر در الاستيعاب ، ج 2 ، ص 460 و متقى هندى در كنز العمال ، ج 6 ، ص 391 آن را آورده‌اند و در الغدير ، ج 3 ، ص 116 هم آمده است .\r\n","page_name":" 260 ","page_number":260},
  {"content":"\r\n\r\nابن شهر آشوب از تاريخ نسوى نقل كرده است كه اين كار هشت ماه پس از ورود آن حضرت به مدينه صورت گرفته است . « 1 »\r\nرسول الله صلى الله عليه و آله دو مرتبه ميان اصحابش پيمان برادرى ايجاد كرد كه اوّلى در مكه بود و طىّ آن بين گروهى از مهاجران پيمان برادرى اجرا كرد . ابن حبيب در المحبّر مىنويسد : « در مكه رسول اللّه صلى الله عليه و آله بين خود و على عليه السلام پيمان برادرى بست و حمزة بن عبدالمطلّب را با زيد بن حارثه و ابوبكر را با عمر و عثمان بن عفان را با عبدالرحمان بن عوف و زبير بن عوام را با عبداللّه بن مسعود و عُبيدة بن حارث المطلّب را با بلال و مصعب بن عُمير را با سعد بن ابى وقاص و ابى عبيدة بن جّراح را با سالم ، آزاد كردهء ابى حذيفه و سعيد بن زيد را با طلحه بن عبيداللّه برادر نمود » « 2 » . و از اين كه مصعب بن عمير را هم نام برده ، دانسته مىشود كه اين پيمان برادرى پيش از فرستادن او به سوى مدينه ، يعنى تقريباً يك سال قبل از هجرت بوده است .\r\nابن سيد الناس تصريح كرده است كه اين پيمان برادرى پيش از هجرت بوده است ، « 3 » چنان‌كه اين مطلب در السيرة الحلبية هم آمده است . « 4 » همين ظاهر روايت حاكم حسكانى نيشابورى در المستدرك على الصحيحين مىباشد . « 5 »\r\nابن سعد در الطبقات « 6 » و سُهيلى در الروض الأنف و كازرونى در المنتقى مطالبى را نوشته‌اند كه خلاصهء آن چنين است : هنگامى كه رسول اللّه صلى الله عليه و آله وارد مدينه شد ، بين مهاجران و انصار پيمان برادرى بست كه بر اساس آن در حقوق مساوى بودند و اموال را با هم نصف مىكردند و پس از مرگ ،\r\n\r\n\r\n","description":"","footnote":"\r\n( 1 ) . المناقب ، ج 1 ، ص 151 .\r\n( 2 ) . المحبّر ، ص 70 - 71 .\r\n( 3 ) . السيرة لابن سيد الناس ، ج 1 ، ص 200 - 203 . چنان‌كه در الغدير ، ج 3 ، ص 114 هم آمده است و علامه امينى تعدادى از اخبار مربوط به پيمان برادرى بين نبى اكرم صلى الله عليه و آله و على عليه السلام را از أهل سنت نقل كرده است ( ج 3 ، ص 111 - 125 ) و مرحوم مجلسى در بحار الانوار ، ج 38 ، ص 330 از اهل سنت و شيعه رواياتى را در اين مورد آورده است و ابن عساكر در تاريخ دمشق بيست خبر را با سندهاى آن از صفحه 141 - 161 نقل كرده و محقق محمودى مصادر ديگرى براى اين اخبار جمع آورى كرده است كه از صفحه 117 تا 133 در قسم اول از ترجمهء الامام على عليه السلام از تاريخ دمشق تأليف ابن عساكر آمده است .\r\n( 4 ) . سيرهء حلبية ، ج 2 ، ص 23 - 102 .\r\n( 5 ) . مستدرك الحاكم ، ج 3 ، ص 4 .\r\n( 6 ) . الطبقات ، ج 1 ، ص 242 .\r\n","page_name":" 261 ","page_number":261},
  {"content":"\r\n\r\nنمايش تصوير\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nاز همديگر ارث مىبردند و البته خويشاوندان اين چنين نبودند تا اين‌كه جنگ بدر پيش آمد و خداوند در سورهء انفال فرمود :\r\n« وَأُولُوا الأَرْحامِ بَعْضُهُمْ أَوْلى بِبَعْضٍ فِي كِتابِ اللَّهِ » ؛\r\nبر طبق كتاب خدا خويشان نسبت به يكديگر [ در ارث بردن 
  ] أولى هستند .\r\nاين آيه پيمان برادرى را نسخ كرد و هر انسانى به خويشاوندى خويش برگشت و ارحام وى از او ارث مىبردند .\r\nسُهيلى مىنويسد : هنگامى كه اسلام عزيز شد و مسلمانان قدرتمند شدند و ترس و وحشت از بين رفت ، خداوند فرمود :\r\n« وَأُولُوا الأَرْحامِ بَعْضُهُمْ أَوْلى بِبَعْضٍ » ؛\r\nيعنى خويشاوندان در ميراث أوّلى هستند .\r\nآن‌گاه تمام مؤمنان را با هم برادر قرار داد و فرمود :\r\n« إِنَّمَا الْمُؤْمِنُونَ إِخْوَةٌ » ؛\r\nيعنى مؤمنان در دوست داشتن همديگر همانند برادر هستند .\r\nاين بدان معنا است كه پيمان برادرى پيش از اين آيه بوده است و پس از آن اخوّت همگانى برقرار شد .\r\n\r\nاوّلين سريّه در مدينه\r\nواقدى روايت مىكند : كاروانى از قريش از شام به سوى مكه در حال حركت بود . اين در ماه رمضان و مصادف با هفتمين ماه مهاجرت نبى اكرم صلى الله عليه و آله به مدينه بود . دراين كاروان ابوجهل ( بن هشام ) به همراه سيصد سواره از اهل مكه حضور داشتند . رسول اللّه صلى الله عليه و آله پرچم سفيدى را براى حمزة بن عبدالمطلب بست . بيشتر مورخان مىگويند كه اين اوّلين پرچمى بود كه آن حضرت پس از ورود به مدينه مىبست و آن را ابومرثد الغنوى حمل مىكرد . « 1 »\r\nآنها به ساحل دريا رسيده و براى جنگ صف آرايى كردند . در اين ميان مجدىّ بن عمرو كه هم\r\n\r\n\r\n","description":"","footnote":"\r\n( 1 ) . طبرى ، ج 2 ، ص 402 به نقل از مغازى واقدى ، ج 2 ، ص 70 .\r\n","page_name":" 263 ","page_number":263},
  {"content":"\r\n\r\nپيمان هر دو طرف بود بين آنها رفت و آمد مىكرد تا پس از مذاكرات فراوان از جنگ منصرف شدند و حمزه همراه يارانش به مدينه بازگشت .\r\nواقدى روايت مىكند كه رسول اللّه صلى الله عليه و آله هيچ‌يك از انصار را به جايى نفرستاد تا اين كه بدر فرا رسيد « 1 »\r\n\r\nسريّهء عبيده بن حارث\r\nواقدى مىگويد : پيامبراكرم صلى الله عليه و آله در ماه شوال كه مصادف با اول هشتمين ماه ورود آن حضرت صلى الله عليه و آله بود ، پرچمى براى عبيدة بن حارث بست و او را به منطقهء رابغ - كه در ده ميلى از جُحفه به سوى قديد واقع شده بود - گسيل داشت . عبيده همراه شصت سواره كه همگى از قريش بودند ، حركت كردند تا در كنار آبى به نام أحياء در منطقه رابغ به ابوسفيان بن حرب و كاروانش برخورد كردند و با وجودى كه ابوسفيان همراه دويست نفر در كاروان بودند ، شمشيرهايشان را نكشيدند و آمادهء جنگ نشدند . . . . « 2 »\r\n\r\nسريّهء خدّار\r\nواقدى مىنويسد در ماه ذى القعده و در ابتداى نهمين ماه ورود نبى اكرم صلى الله عليه و آله به مدينه ، رسول اللّه صلى الله عليه و آله به سعد بن ابى وقّاص فرمود : اى سعد ، آماده شو تا به خدّار به روى ؛ زيرا كاروانى از قريش به زودى از آن‌جا گذر خواهد كرد . خدّار جزء منطقهء جُحفه و نزديك به خُمّ « 3 » بود . آن‌گاه پرچم سفيدى براى او بست كه مقداد بن عمرو « 4 » آن را حمل مىكرد . سعد به پيامبر صلى الله عليه و آله قول داد كه از خّدار تجاوز نكند .\r\nاو به همراه 21 نفر از مهاجران به صورت پياده حركت كرد . آنها روزها در محلّى مخفى مىشدند و شب‌ها حركت مىكردند تا اين‌كه صبح شب پنجم به خّدار رسيدند ؛ ولى ديدند كه كاروان آن‌جا را ترك كرده است ، لذا بدون هيچ نتيجه‌اى برگشتند . « 5 » اين سومين و آخرين سريّه در سه ماه : رمضان ،\r\n\r\n\r\n","description":"","footnote":"\r\n( 1 ) . مغازى واقدى ، ج 1 ، ص 9 - 10 .\r\n( 2 ) . مغازى واقدى ، ج 1 ، ص 10 - 11 ؛ طبرى ، ج 2 ، ص 402 ؛ التنبيه و الاشراف ، ص 201 ؛ اعلام الورى ، ج 1 ، ص 62 ؛ سيرهء ابن هشام ، ج 2 ، ص 241 - 242 ؛ تاريخ يعقوبى ، ج 2 ، ص 69 .\r\n( 3 ) . مغازى واقدى ، ج 1 ، ص 11 .\r\n( 4 ) . تاريخ طبرى ، ج 2 ، ص 403 .\r\n( 5 ) . مغازى واقدى ، ج 1 ، ص 11 .\r\n","page_name":" 264 ","page_number":264},
  {"content":"\r\n\r\nشوال و ذى القعده بود و پس از آن به واسطهء فرا رسيدن ماه‌هاى حرام ( ذى الحجه و محّرم ) از خروج براى جنگ دست كشيدند و رسول اللّه صلى الله عليه و آله براى ماه صفر سال دوم خود را براى جنگ آماده مىكرد .\r\n\r\nموضع‌گيرى يهود و أحبار آنها\r\nابن اسحاق مىنويسد : وقتى يهوديان مدينه مشاهده كردند كه خداوند رسول خود را از ميان عرب‌ها برگزيده است ، به او حسودى كردند و او را تكذيب و انكار كرده و به دشمنى با وى پرداختند .\r\nاحبار آنها عبارت بودند از : حُيّى بن اخْطَب ، سلّام بن أبى حُقيق ، كعب بن أشرف طائى نبهانى ، سلّام بن مِشكم ، عمرو بن حَجّاش و . . . . .\r\nداناترين حِبر آنها حُصين بن سلام بود كه اسلام آورد و رسول اللّه صلى الله عليه و آله او را عبدالله ناميد . « 1 »\r\nطبرسى در اعلام الورى از على بن ابراهيم قمى نقل كرده است :\r\nيهوديان بنى قُريظه و بنى نضير و بنى قينقاع نزد رسول اللّه صلى الله عليه و آله آمدند و پرسيدند : اى محمد ، ما را به چه چيزى دعوت مىكنى ؟ فرمود : به اين‌كه شهادت دهيد « لااله‌الااللّه و محمدٌ رسول اللّه » . شما نام مرا مىيابيد كه در تورات هست و آن چيزى كه علماى شما گفته‌اند اين است كه : ظهور من از مكه و مهاجرت من به سرزمين سنگلاخ ؛ يعنى مدينه است . يكى از علماى شما كه از شام آمده بود به شما گفت : من از خمر و خمير مغز گندم شام ، به خرماى خشك و سختى اين جا در تن داده‌ام ، به خاطر اين‌كه در اين سنگلاخ پيامبرى ظاهر مىشود كه بعثت او در مكه و هجرت او به همين جا است . او خاتم و افضل أنبياء خواهد شد . او بر الاغ سوار مىشود و لباس خشن مىپوشد و به مقدارى نان خشك اكتفا مىكند . در چشمانش مقدارى سرخى و در بين كتف‌هايش مُهر نبوّت وجود دارد . او شمشيرش را بر دوش مىگذارد و از اين‌كه با هر دشمنى روبه‌رو شود ، باكى ندارد . او شخصى خنده رو و در عين حال جنگجو است و قلمرو حكومت او تا فرسنگ‌ها را در برمىگيرد .\r\nيهوديان گفتند : آنچه را كه فرمودى شنيده‌ايم . ما آمده‌ايم كه با تو در صلح باشيم و به پشتيبانى هيچ كس عليه تو نپردازيم . تو نيز متعّرض ما و هيچ يك از يهوديان نشو . ما منتظر مىمانيم تا ببينيم كه سرانجام تو و قومت چگونه خواهد شد .\r\n\r\n\r\n","description":"","footnote":"\r\n( 1 ) . سيرهء ابن هشام ، ج 2 ، ص 160 - 162 .\r\n","page_name":" 265 ","page_number":265},
  {"content":"\r\n\r\nرسول اللّه صلى الله عليه و آله به درخواست آنها جواب مثبت داد و عهدنامه‌اى را به امضا رساندند مبنى بر اين‌كه به پشتيبانى هيچ يك از دشمنان رسول اللّه صلى الله عليه و آله يا اصحابش نپردازند و آنها را با دست و زبان و سلاح و حتى كرايه دادن حيوان يارى نكنند و در خفا و آشكار و در شب و روز اين چنين باشند و خداوند را بر اين قول و قرار خود گواه گرفتند كه اگر آنها بر خلاف وعدهء خويش عمل كردند ، رسول اللّه صلى الله عليه و آله در ريختن خون آنها و اسير كردن خانواده هايشان و به غنيمت بردن دارايىشان صاحب اختيار باشد .\r\nرسول اللّه صلى الله عليه و آله اين عهدنامه را با هر كدام از قبيله‌هاى بنى نضير و بنى قُريظه و بنى قَيْنقُاع به امضا رسانيد .\r\nدر آن هنگام متوّلى امور يهوديان بنى نضير ، حُيّى بن أخطب بود . او پس از مذاكره با رسول اللّه صلى الله عليه و آله به منزل بازگشت . برادرانش ، جَدىُّ بن أخطب و ابوياسر بن أخطب از او پرسيدند : چه خبر ؟\r\nگفت : او همان كسى است كه در تورات نشانه هايش را مىيابيم و علماى ما بدان بشارت داده‌اند اما من هميشه با او دشمنى خواهم نمود ؛ زيرا نبّوت از ذريّهء اسحاق خارج شده و به ذريّه اسماعيل منتقل شده است ! ما هيچ گاه تابع فرزندان اسماعيل نخواهيم شد !\r\nمتوّلى امور بنى قُريظه ، كعب بن أسد و متولّى امور بنى قَيْنقُاع مُخَيريق بودند . آنها اموال و باغ‌هاى بيشترى در اختيار داشتند . مُخيريق به اصحابش گفت : اگر مىدانيد كه او همان پيامبر برانگيخته شدهء از سوى خداست پس بياييد برويم به او ايمان بياوريم و از كسانى باشيم كه دو كتاب آسمانى را درك كرده‌ايم ! امّا بنى قَيْنقُاع به اين درخواست او پاسخ مثبت ندادند . « 1 »\r\n\r\nعهد نامه پيامبر صلى الله عليه و آله\r\nطبرسى و راويان ديگر ، متن عهدنامه پيامبراكرم صلى الله عليه و آله با يهوديان را ذكر نكرده‌اند . تنها كلينى در كافى و شيخ طوسى در تهذيب با اسناد از طلحة بن زيد از امام صادق عليه السلام نقل كرده‌اند كه آن حضرت صلى الله عليه و آله فرمود : در كتاب على عليه السلام خواندم كه رسول اللّه صلى الله عليه و آله پيمانى را بين مهاجرين و انصار و كسانى كه به آنها\r\n\r\n\r\n","description":"","footnote":"\r\n( 1 ) . إعلام الورى ، ج 1 ، ص 157 - 158 به نقل از على بن ابراهيم بن هاشم قمى . ما آن را در تفسير وى نيافتيم اما مثل همين مطلب از ابن اسحاق از صفيه دختر حُيّى بن أخطب بعد از خبر اسلام آوردن عبدالله بن سلام در اول هجرت نقل شده است .\r\n","page_name":" 266 ","page_number":266},
  {"content":"\r\n\r\nمُلحق مىشدند نوشت . « 1 » آن‌گاه كمى بيشتر از سه سطر از عهدنامه را ذكر كرده است ؛ اما ابن اسحاق اين متن را به طور كامل چنين آورده است :\r\nرسول اللّه صلى الله عليه و آله عهدنامه‌اى را بين مهاجرين و انصار نوشت و يهوديان را هم دعوت كرد و قرار دادى با آنها امضا كرد و دين و اموالشان را به رسميت شناخت و شروطى را بر آنها معّين كرد كه اين چنين است :\r\n« بسم الله الرحمن الرحيم اين نوشتارى است از محمدِ پيامبر با مؤمنين و مسلمانان قريش و يثرب و كسانى كه از آنها پيروى نمايند و در كنارشان جهاد كنند .\r\nآنها امت واحده هستند و مهاجران قريش ديهء مقتول را بين افراد خود تقسيم مىكنند و براى اسيران خود بر اساس معروف و قسط بين مؤمنين فديه مىدهند . . . .\r\nمؤمنين شخص عيال‌وار يا بسيار مقروض را تنها نمىگذارند و در دادن فديه يا ديه او را يارى مىدهند .\r\nمؤمنى با آزاد كردهء مؤمن ديگر ، بدون اجازهء او هم پيمان نمىشود .\r\nمؤمنان متّقى عليه كسى كه بر آنها ستم ورزد يا در فكر ستم و فساد و ايجاد دشمنى در بين آنها باشد متحد خواهند بود ، اگر چه آن شخص فرزند يكى از آنها باشد .\r\nهيچ‌گاه مؤمنى ، مؤمن ديگر را به خون‌خواهى كافرى نمىكُشد و كافرى را عليه مؤمنى يارى نمىكند .\r\nمؤمنان برادر يكديگرند و هر كدام از يهوديان كه از ما تبعيت كند ، او را يارى و حمايت مىكنيم و عليه يهوديان ستم نمىورزيم و دشمنانشان را يارى نمىكنيم .\r\nهمانا پناه دادن و امان مؤمنان محترم است . هيچ مؤمنى به هنگام جنگ در راه خدا به ديگران امان نمىدهد ، مگر اين‌كه گويى از طرف تمام مؤمنان پناه و امان داده است « 2 » .\r\n« همانا هر جنگجويى كه با ما است ، بعضى از آنها بعضى ديگر را بر اساس قسط و معروف در بين مسلمانان پشتيبان هستند . به ناموس كسى امان داده نمىشود ، مگر آن‌كه خانوادهء او اجازه دهند . همانا\r\n\r\n\r\n","description":"","footnote":"\r\n( 1 ) . اصول كافى ، ج 2 ، ص 666 و فروع كافى ، ج 1 ، ص 336 و التهذيب ، ج 2 ، ص 47 .\r\n( 2 ) . سيرهء ابن هشام ، ج 2 ، ص 147 - 148 .\r\n","page_name":" 267 ","page_number":267},
  {"content":"\r\n\r\nحرمت همسايه همانند حرمت خود انسان است ، در صورتى كه باعث ضرر و گناه نگردد و حرمت همسايه بر همسايه همانند حرمت پدر و مادر مىباشد « 1 » . »\r\nهمانا مؤمنان به هر مصيبتى كه در راه خدا بر آنها وارد مىشود ، همديگر را پشتيبانى مىكنند و مؤمنين متقى داراى بهترين و مطمئن‌ترين راه و روش هستند .\r\nهمانا به جان و مال مشركان قريش امان داده نمىشود و هيچ مؤمنى به آنها امان نمىدهد .\r\nهمانا اگر كسى مؤمنى را بدون سبب به قتل برساند و اين مسأله با دلايل روشن اثبات شود ، در مقابل آن قصاص مىگردد ، مگر اين كه ولىّ مقتول رضايت دهد و تمام مؤمنين بر ضد قاتل قيام مىكنند و همگى بايد براى احقاق حق و قصاص قاتل اقدام و همكارى نمايند .\r\nهمانا سزاوار نيست مؤمنى كه به آنچه در اين عهد نامه آمده است اقرار دارد و به خدا و روز قيامت ايمان دارد ؛ بدعت گذارى را يارى كند يا به او پناه دهد . همانا كسى كه به او پناه دهد يا او را يارى كند ، مورد لعنت خدا و غضب او در روز قيامت قرار خواهد گرفت و هيچ عذر و بهانه‌اى از او پذيرفته نخواهد شد .\r\nهر اختلافى كه در ميان شما به وجود آمد ، بايد به خدا و رسولش حضرت محمّد صلى الله عليه و آله مراجعه كنيد .\r\nهمانا يهوديان امتى در كنار مؤمنان هستند . يهوديان بر كيش خود و مسلمانان بر كيش خود هستند و جان‌ها و دارايىشان محترم است ، مگر كسى كه ظلم و گناه كند كه در اين صورت خود و خانواده‌اش را به هلاكت افكنده است .\r\nهر كدام از يهود و مسلمانان بايستى خرج خود را بپردازد و بايد به مقابله كسى بپردازد كه با اين صحيفه مخالفت مىكند و بايد كه در بين خود به نيكى و خير خواهى يكديگر بپردازند و از فساد و گناه بپرهيزند و هيچ كسى به هم پيمان خود جفا نكند . همه بايد به يارى مظلوم بشتابند و مادامى كه مؤمنان مشغول جنگ هستند ، يهوديان بايد به آنها از نظر مالى كمك كنند و سرزمين يثرب به منزلهء حرم براى امضاكنندگان اين صحيفه مىباشد و بايستى امان دهنده از پناه آورنده به مثابه جان خويش محافظت كند ، در صورتى كه امان دادن باعث ضرر و زيان و فساد نشود و نبايد به ناموس كسى بدون اجازهء خانواده‌اش پناه داد .\r\n\r\n\r\n","description":"","footnote":"\r\n( 1 ) . اين قسمت در كافى و تهذيب روايت شده است و ابن اسحاق به صورت متفرق آن را ذكر كرده است .\r\n","page_name":" 268 ","page_number":268},
  {"content":"\r\n\r\nهر گونه حادثه يا مشاجره‌اى كه بين امضاكنندگان اين عهد نامه رخ دهد كه خوف فساد در آن باشد .\r\nبايد از طريق خداى عزوجل و رسول او حضرت محمد صلى الله عليه و آله رفع و رجوع شود و خداوند بر بهترين و نيكوترين مطالبى كه در اين عهد نامه است گواه است .\r\nهمانا به قريش و كسانى كه آنها را يارى مىكنند ، أمان داده نمىشود .\r\nهمانا يهوديان و مسلمانان بر ضد كسانى كه به يثرب حمله كنند ، متحد مىشوند و اگر به صلحى دعوت شوند ، آن را مىپذيرند و صلح مىكنند و اگر يهوديان به صلحى دعوت شوند ، مسلمانان هم آن را مىپذيرند ، مگر آن‌كه طرف مقابل به جنگ با دين پرداخته باشد كه در اين صورت بر هر كسى واجب است كه به مقابله برخيزد .\r\nيهوديان با هم پيمانان و خانواده‌هايشان مشمول بندهاى اين عهدنامه مىباشند و از سوى امضاكنندگان اين عهد نامه مورد نيكى قرار مىگيرند .\r\nهر كار خوب يا بدى كه افراد بكنند به خودشان باز مىگردد و خداوند بر بهترين و صادق‌ترين مطالب اين عهدنامه گواه است . اين عهد نامه هيچ تضمينى براى ظالم و گنهكار ايجاد نمىكند . هر كسى كه از مدينه خارج شود در أمان است و هر كسى هم كه در آن بماند در امان است ، مگر كسى كه مرتكب ظلم يا گناهى شود .\r\nخداوند پناه دهندهء كسى است كه تقوا پيشه كند و نيكوكار باشد ، و محمد رسول خدانيز اين چنين است » . « 1 »\r\nمرحوم آيت اللَّه احمدى ميانجى ، اين عهد نامه را در كتاب پرارزش مكاتيب الرسول نقل كرده و در حاشيه آن گفته است : نبى اكرم صلى الله عليه و آله قبل از آن‌كه سيد الانبيا باشد ، سيد الحكما است و قبل از آن‌كه قرآن بر وى نازل شود ، خداوند به او رشد و كمال را عنايت كرده بود و دليل اين مطلب ، همين معاهدهء جاويدان است كه با الفاظى اندك ، معنايى گسترده را مىرساند و خوانندگان گرامى بايستى در شروط و نتايج آن تدبّر نمايند ، پس دوباره آن را بنگريد و در تفاصيل آن فكر كنيد « 2 » .\r\n\r\n\r\n","description":"","footnote":"\r\n( 1 ) . سيرهء ابن هشام ، ج 2 ، ص 147 - 150 براى آگاهى بيشتر منابع ديگرى كه مرحوم احمدى در كتاب ارزشمند مكاتيب الرسول ، ج 1 ، ص 241 بازگو كرده است و منابعى كه محمد حميداللَّه مستوفى در كتاب ارزشمند مجموعة الوثائق السياسية آورده است مراجعه كنيد .\r\n( 2 ) . مكاتيب الرسول ، ج 1 ، ص 261 - 263 .\r\n","page_name":" 269 ","page_number":269},
  {"content":"\r\n\r\n\r\nسردستهء منافقين\r\nابن هشام از اسامة بن زيد روايتى را در مورد عيادت پيامبر صلى الله عليه و آله از سعد بن عُباده نقل كرده است . او مىگويد : رسول اللَّه صلى الله عليه و آله بر الاغى كه با ليفِ خرما زين شده بود و بر روى آن روكشى فدكى انداخته شده بود ، سوار شد و مرا هم بر تركِ خود سوار كرد و با هم به عيادت سعدبن عُباده كه بيمار بود ، رفتيم . در راهى كه به سوى سعد مىرفتيم ، از كنار عبداللَّه بن ابىّ بن سلول گذشتيم . او در سايه‌اى نشسته بود و در اطراف او افرادى از قوم خودش و از جملهء عبداللَّه بن رواحه به همراه عده‌اى از مسلمانان حلقه زده بودند . هنگامى كه رسول‌اللَّه صلى الله عليه و آله او را ديد ، از مركب پياده شد و به آنها سلام كرد . سپس نشست و مقدارى قرآن تلاوت نمود و به درگاه خداوند دعا كرد و خداوند را به بزرگى ياد نمود و افراد را از عذاب الهى بر حذر داشت و آنها را انذار و تبشير كرد .\r\nدر طول اين مدت ابن ابىّ ساكت بود و صحبت نمىكرد . وقتى سخنان رسول اللَّه صلى الله عليه و آله به اتمام رسيد ، گفت : اى مرد ، اگر سخنان تو حق است و بهتر از آن وجود ندارد ، پس در خانه‌ات بنشين و براى هر كسى كه به ديدارت آمد ، سخن بگو و هر كسى را كه به ديدارت نيامد ، با صحبت‌هايت او را خسته نكن و در مجلس او سخنانى را بر زبان نياور كه خوشش نمىآيد !\r\nعبداللَّه بن رواحه نارحت شد و به پيامبر عرض كرد : بلكه ما مىخواهيم كه ما را مورد محبت و لطف خود قرار دهى و در مجالس و خانه هايمان بيايى ! به خدا قسم اين چيزى است كه ما آن را دوست داريم و خداوند ما را بدان اكرام كرده و بدان هدايت نموده است !\r\nپس از سخنان عبداللَّه بن رواحه ، ابن ابىّ اين شعر را خواند :\r\nهرگاه دوست تو دشمن تو باشد ، خوار و ذليل خواهى شد و كسانى كه تو با آنها گلاويز مىشوى تو را بر زمين خواهند زد .\r\nرسول اللَّه صلى الله عليه و آله از آن‌جا برخاست و در حالى كه ناراحتى در چهره‌اش ديده مىشد ، پيش سعد بن عباده رفت .\r\nسعد پرسيد : اى رسول اللَّه به خدا قسم من در صورتت ناراحتى مىبينم ؛ گويى كه سخنان ناروايى را شنيده‌اى ؟ !\r\nفرمود : بله ، همين‌طور است ، سپس آنچه را كه ابن ابىّ گفته بود ، بازگو كرد .\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nسعد گفت : اى رسول خدا ، اعتنايى به او نداشته باش ، به خدا قسم كه خدا در حالى تو را بر اى ما فرستاد كه ما تاجى را تهيه كرده بوديم تا بر سر ابن ابىّ بگذاريم . او مىپندارد كه شما فرمانروايىاش را از او گرفته‌اى . « 1 »\r\n\r\nمنافقان أوس و خزرج\r\nابن اسحاق تعدادى از منافقان اوس و خزرج را نام مىبرد كه در مسجد حاضر مىشدند و سخنان مسلمانان را مىشنيدند و دين آنها را مسخره مىكردند . تا اين‌كه روزى جمعى از آنها در مسجد جمع شدند . رسول اللّه صلى الله عليه و آله مشاهده كرد كه آنها در گوش همديگر پچ پچ مىكنند ، از اين رو به اصحاب حاضر در مسجد دستور داد كه آنها را به زور از مسجد بيرون كنند .\r\nآنها شش نفر بودند كه چهار نفرشان از بنى نجار از قبيلهء خزرج و از خويشاوندان مادرى نبى اكرم صلى الله عليه و آله بودند\r\nبراى اخراج چهار نفر از بنى نجار ، سه نفر از همان طايفه به نام‌هاى : مسعود بن أوس و عُمارة بن حَزْم و ابوايوب خالد بن يزيد انصارى از جاى برخاستند . ابوايوب به سوى عَمرو بن قيس - كه صاحب آلههء آنها در جاهليت بود - رفت و پايش را گرفت و او را كشان كشان به خارج از مسجد برد . در همين حال او مىگفت : اى ابوايوب ، آيا مرا از محل زبالهء بنى ثعلبه بيرون مىكنى !\r\nسپس ابوايوب متوجه رافع بن وديعه شد و يك سيلى به صورتش زد و سپس لباسش را گرفت و او را كشان كشان به خارج از مسجد برد و در همين حال به او مىگفت : لعنت بر تو اى منافق خبيث .\r\nعُماره بن حزم به سوى زيد بن عمرو رفت كه داراى ريش بلندى بود . عُماره ريش زيد را گرفت و او را به شدت به دنبال خود كشيد تا از مسجد اخراج كرد . سپس محكم بر سينه‌اش زد و او را نقش بر زمين كرد و گفت : خدا تو را لعنت كند ، اى منافق ! بدان كه آنچه خداوند از عذاب آخرت براى تو مهيا كرده ، بسيار شديدتر از اين است . ديگر به مسجد رسول اللّه صلى الله عليه و آله نزديك نشو .\r\nابو محمد مسعود بن أوس به سوى قَيْس بن عَمْرو بن سَهْل رفت . او نوجوانى بيش نبود . براى همين ابو محمد سيلى محكمى به پشت گردنش زد و او را از مسجد اخراج كرد . « 2 »\r\n\r\n\r\n","description":"","footnote":"\r\n( 1 ) . سيرهء ابن هشام ، ج 2 ، ص 236 - 237 .\r\n( 2 ) . همان ، ج 2 ، ص 175 - 176 .\r\n","page_name":" 271 ","page_number":271},
  {"content":"\r\n\r\nرسول اللّه صلى الله عليه و آله ابتدا بنى نجار را كه از بستگان مادرىاش بودند از مسجد اخراج كرد و براى اخراج آنها از همان افراد بنى نجار كمك گرفت و اين كارى حكيمانه بود .\r\n\r\nنزول سورهء بقره\r\nدر سال اول هجرى مقدار زيادى از سورهء بقره نازل شد . ابن اسحاق مىنويسد : « نقل شده است كه ابتداى سورهء بقره تا آيه صد درباره منافقان اوس و خزرج و أحبار يهود مىباشد . « 1 » » در اين سوره به مناسبت‌هاى مختلف آياتى نازل شده است . بررسى اسباب نزول آيات اين سوره كه بزرگ‌ترين سورهء قرآن است مجال بسيار وسيعى مىطلبد كه در اين مختصر نمىگنجد ، خوانندگان عزيز بايد به كتاب‌هاى مفصل‌تر مراجعه نمايند .\r\n\r\n\r\n","description":"","footnote":"\r\n( 1 ) . سيرهء ابن هشام ، ج 2 ، ص 174 - 175 .\r\n","page_name":" 272 ","page_number":272},
  {"content":"\r\n\r\n\r\nفصل نهم‌مهم‌ترين حوادث سال دوم هجرى\r\n\r\n","description":"","footnote":"","page_name":" 273 ","page_number":273},
  {"content":"\r\n\r\n\r\nاوّلين غزوهء مسلمانان ؛ غزوهء أبواء « 1 »\r\nواقدى و كسانى كه قبل از وى بوده‌اند ، از قبيل ابن اسحاق ، اختلافى در اين ندارند كه غزوهء أبواء اوّلين غزوهء رسول اللّه صلى الله عليه و آله بوده است . ابن اسحاق گفته است : رسول خدا صلى الله عليه و آله در شب دوازدهم ربيع الاول وارد مدينه شد و باقيماندهء ربيع الاول و ماه‌هاى ربيع الثانى و جمادى الاولى و جمادى الثانى و رجب و شعبان و رمضان و شوّال و ذى القعده و ذى الحجه و محرم را در آن گذرانده و در ماه صفر كه دوازده ماه از ورودش به مدينه مىگذشت ، براى جنگ از مدينه خارج شد و به وَدّان رفت - كه بدان غزوهء أبواء مىگويند - و هدف وى دسترسى به عده‌ّاى از قريش بود . « 2 »\r\nواقدى هم مىنويسد : سپس در ماه صفر كه مصادف با يازدهمين ماه ورود آن حضرت به مدينه بود ، « 3 » براى جنگ خارج شد تا به أبواء رسيد . هدف او اين بود كه متعرض كاروانى از قريش شود ؛ ولى با آنها روبه‌رو نشد . « 4 »\r\nدر اين غزوه ، رسول اللّه صلى الله عليه و آله با بنى ضَمره از كِنانه برخورد كرد و رئيس آنها ، مخشىّ بن عمرو ضَمرى « 5 » با پيامبر صلح نامه‌اى امضاء نمود و تعهد كرد كه از دشمنان آن حضرت صلى الله عليه و آله پشتيبانى نكند و در جنگ عليه آن حضرت شركت نجويد . اين دومين قرارداد صلح آن حضرت پس از صلح با يهوديان بود . پس از پانزده روز دورى از مدينه « 6 » ، بدان بازگشت . در اين غزوه على عليه السلام نيز همراه وى\r\n\r\n\r\n","description":"","footnote":"\r\n( 1 ) . أبواء ، از روستاهاى مدينه است كه 23 ميل / 46 كيلومتر بعد از جحفه قرار دارد ، معجم البلدان ، ج 1 ، ص 92 .\r\n( 2 ) . سيرهء ابن هشام ، ج 2 ، ص 241 .\r\n( 3 ) . اختلاف واقدى و ابن اسحاق در به حساب آوردن بقيهء ماه ربيع الاول است كه واقدى آن را حساب نكرده و ابن اسحاق آن را به حساب آورده است و ديگر اين كه واقدى نامى از ودّان به ميان نياورده است .\r\n( 4 ) . مغازى واقدى ، ج 1 ، ص 12 .\r\n( 5 ) . سيرهء ابن هشام ، ج 2 ، ص 241 .\r\n( 6 ) . مغازى واقدى ، ج 1 ، ص 12 .\r\n","page_name":" 274 ","page_number":274},
  {"content":"\r\n\r\nبود « 1 » و شايد صلح نامه را نوشت . آن حضرت صلى الله عليه و آله بقيهء ماه صفر و ابتداى ماه ربيع‌الاول را در مدينه ماند . « 2 »\r\n\r\nازدواج على عليه السلام با زهرا عليها السلام\r\nدر تاريخ ازدواج على و زهرا عليها السلام اختلاف است . يعقوبى نوشته است : رسول اللّه صلى الله عليه و آله دو ماه پس از ورود به مدينه زهرا عليها السلام را به تزويج على عليه السلام در آورد ؛ اين در حالى بود كه گروهى از مهاجرين او را از رسول اللّه صلى الله عليه و آله خواستگارى كرده بودند و هنگامى كه رسول اللّه صلى الله عليه و آله او را به على عليه السلام تزويج كرد ، گلِه گردند و آن حضرت صلى الله عليه و آله فرمود : من او را تزويج نكردم ، بلكه خدا او را به على تزويج كرد . « 3 »\r\nكلينى در روضه كافى با سندى از سعيد بن مسيّب نقل مىكند : از على بن حسين عليه السلام پرسيدم : چه وقت رسول اللّه صلى الله عليه و آله فاطمه را به على عليه السلام تزويج كرد ؟ فرمود : يك سال پس از هجرت به مدينه و در آن هنگام فاطمه نُه ساله بود . « 4 »\r\nاين با آنچه كه طبرى از واقدى با اسناد به امام باقر عليه السلام روايت مىكند سازگارتر است . آن حضرت عليه السلام فرمود : على بن ابىطالب عليه السلام در چند شب باقيمانده از ماه صفر تا شروع سال دوم هجرى با فاطمه عليها السلام ازدواج كرد . « 5 »\r\nدر جاى ديگرى با همين سند گفتار خويش را تكميل مىكند و مىنويسد : در ماه ذى الحجّه و در آغاز بيست و دومين ماه هجرت ، على بر فاطمه وارد شد . « 6 »\r\nدولابى در الذرية الطاهره با سندى از مجاهد ، از على عليه السلام روايت كرده است : يكى به من گفت : از فاطمه خواستگارى شده است . حال چه چيز تو را مانع مىشود كه نزد رسول اللّه صلى الله عليه و آله بيايى تا او را به تو تزويج كند ؟\r\n\r\n\r\n","description":"","footnote":"\r\n( 1 ) . الارشاد ، ج 1 ، ص 79 .\r\n( 2 ) . سيرهء ابن هشام ، ج 2 ، ص 241 .\r\n( 3 ) . تاريخ يعقوبى ، ج 2 ، ص 41 .\r\n( 4 ) . روضهء كافى ، ص 180 .\r\n( 5 ) . تاريخ طبرى ، ج 2 ، ص 410 .\r\n( 6 ) . همان ، ص 485 .\r\n","page_name":" 275 ","page_number":275},
  {"content":"\r\n\r\nگفتم : آيا من چيزى دارم كه با آن او را تزويج كنم ؟\r\nگفت : تو اگر نزد رسول اللّه صلى الله عليه و آله بيايى ، او را به تو تزويج مىكند .\r\nبه خدا قسم كه همين‌طور مرا اميدوار مىكرد تا اين‌كه بر رسول اللّه صلى الله عليه و آله وارد شدم . رسول اللّه صلى الله عليه و آله آن‌چنان هيبت و عظمتى داشت كه وقتى در مقابلش نشستم ، زبانم بند آمد و نتوانستم چيزى بگويم .\r\nآن حضرت فرمود : براى چه امرى آمده‌اى ؟ آيا خواسته‌اى دارى ؟ من سكوت كردم . فرمود : شايد آمده‌اى تا از فاطمه خواستگارى كنى ؟ گفتم : بله . فرمود : آيا چيزى دارى كه مهريه‌اش كنى ؟ گفتم : نه .\r\nفرمود : زره‌اى كه بر تو پوشاندم چه كرده‌اى ؟ گفتم : نزد من است . اين زره حُطَميه‌اى « 1 » است و فقط چهار صد درهم ارزش دارد .\r\nرسول اللّه صلى الله عليه و آله فرمود : هر آينه او را به تو تزويج كردم . همان زره را بفرست . و صداق فاطمه همين زره بود . « 2 »\r\n\r\nخطبهء عقد\r\nحلبى در مناقب آل ابى طالب ، مىنويسد : نبى اكرم صلى الله عليه و آله در هنگام تزويج فاطمه به على عليه السلام خطبه‌اى ايراد كرد و فرمود :\r\n« الحمدللّهِ المَحْمودِ بِنِعْمَتهِ ، المعبودِ بقُدرتِهَ ، المطاع فى سلطانه ، المرغوب اليه فيما عنده ، المرهوب مِنْ عذابِهِ ، النافذ امرُهُ فى سَمائهٍ و أرضِهِ ، خَلقَ الخلقَ بقدرتِهِ و ميَّزهْم بأ حكامه و أعزَّهم بدينه و اكرمهم بنبيّه محمد .\r\nانّ اللّهَ جَعَل المصاهرة نسباً لاحقاً و امراً مفترضاً وَ شَبحَ بها الارحام و الزمها الأنام .\r\nقال تعالى :\r\n« هُوَ الَّذِي خَلَقَ مِنَ الْماءِ بَشَراً فَجَعَلَهُ نَسَباً وَصِهْراً » « 3 »\r\nثم انّ اللَّه تَعالى أمرَنى أزوّج فاطمةَ مِنْ علىٍ و قَدْ زَوّجْتُها اياهُ عَلى اربعمئةَ مِثْقالَ فِضَّةٍ ( كذا ) انْ رضيتَ يا علىُّ . »\r\n\r\n\r\n","description":"","footnote":"\r\n( 1 ) . جزرى در النهايه مىنويسد : رسول اللّه صلى الله عليه و آله به على عليه السلام فرمود : زرهء حُطميه‌اى را چه كرده‌اى ؟ و اين زره منسوب به طايفه‌اى از عبدالقيس بود كه زره مىبافتند .\r\n( 2 ) . الذرية الطاهره ، ص 94 .\r\n( 3 ) . فرقان ( 25 ) ، 5 .\r\n","page_name":" 276 ","page_number":276},
  {"content":"\r\n\r\nفقال على عليه السلام : رضيتُ يا رسول اللّه »\r\n« حمد و سپاس مخصوص خداوندى است كه نعمت‌هايش را به ما ارزانى داشته و به خاطر قدرتش عبادت مىشود و به خاطر سلطنتش اطاعت مىشود و به نعمت هايش اميد و از عذابش بيم مىرود .\r\nفرمان او در آسمان و زمينش نافذ است و خلايق را به قدرت خويش خلق نموده است و آنها را با تشريع احكامش از ديگران متمايز كرده و آنان را با دينش عزيز كرده و با پيامبرش مورد اكرام قرار داده است .\r\nهمانا خداوند ازدواج را براى بقاى نسل قرار داده و آن را امرى واجب دانست كه به وسيلهء آن ارحام را به هم پيوند داده و همهء مردم را بدان ملزم كرده و خداوند مىفرمايد : « او كسى است كه بشر را از آب خلق كرد و خويشاوندى و قرابت در ميان آنها قرار داد . »\r\nو همانا خداوند به من دستور داده است كه فاطمه را به على تزويج كنم و هر آينه من فاطمه را به چهار صد مثقال نقره به او تزويج كردم ، اگر تو راضى باشى اى على . »\r\nو على عليه السلام فرمود : راضى هستم اى رسول خدا . « 1 »\r\nحلبى از ابن مردويه روايت مىكند : آن حضرت صلى الله عليه و آله به على عليه السلام فرمود : براى خود خطبهء عقد بخوان . آن حضرت فرمود : « حمد و سپاس مخصوص خدايى است كه به حامدانش نزديك و به سؤال كنندگانش قريب است و بهشت را به كسانى كه متقى باشند ، وعده داده است و كسانى كه از او نافرمانى مىكنند را با آتش ترسانيده است . او را به خاطر احسان و نيكىهاى دائمى و قديمىاش سپاس مىگوييم ، سپاس گزارى كسى كه مىداند خدا خالق و به وجود آورندهء اوست و او را مىميراند و زنده مىكند و از او كمك مىخواهيم و هدايت مىطلبيم و به او وثوق و توكل و اعتماد مىكنيم و شهادت مىدهيم كه لا إله الا الله وحده لا شريك له ، شهادتى كه به او مىرسد و او را راضى مىكند و اين كه محمد صلى الله عليه و آله بنده و رسول اوست و بر او درود مىفرستيم كه مقامش را بالا ببرد و او را با عظمت‌تر كند .\r\nنكاح چيزى است كه خدا بر آن دستور داده است و مورد رضايت اوست و اين اجتماع ما چيزى است كه خدا آن را مقدّر فرمود و بدان اجازه داده است و اين رسول خدا است كه دخترش فاطمه را به من تزويج كرده است و من راضى هستم .\r\n\r\n\r\n","description":"","footnote":"\r\n( 1 ) . مناقب آل ابى طالب ، ج 3 ، ص 35 .\r\n","page_name":" 277 ","page_number":277},
  {"content":"\r\n\r\n\r\nغزوهء بُواط\r\nقافله‌اى از قريش همراه يكصد نفر مرد كه از جملهء آنها امية بن خلف بود و شامل دو هزار و پانصد شتر مىشد ، از كنار مدينه مىگذشت . رسول اللّه صلى الله عليه و آله در ماه ربيع الاول و در ابتداى سيزدهمين ماه ورودش به مدينه به تعقيب آنها پرداخت تا به بُواط در دوازده فرسخى مدينه از سمت ذى خشب قرار رسيد ، امّا جنگى نكرد و بازگشت . « 1 »\r\nواقدى و ابن اسحاق اتفاق نظر دارند كه شروع اين غزوه در ماه ربيع‌الاول بوده است . در ادامه ابن اسحاق مىگويد : سپس آن حضرت به مدينه بازگشت و باقيمانده ماه ربيع الثانى و مقدارى از جمادى الاولى را در آن ماند . « 2 »\r\n\r\nاوّلين غزوهء بدر ( بدر صغرى )\r\nواقدى مىنويسد : يكى از مشركان قريش بنام كُرْز بن جابر فهرى بر چهارپايان اهل مدينه كه در مناطق جَمّاء مشغول چرا بودند ، دستبرد زد .\r\nرسول الله صلى الله عليه و آله براى دستگيرى وى در ماه ربيع الاول كه مصادف با آغاز سيزدهمين ماه ورود آن حضرت صلى الله عليه و آله به مدينه بود « 3 » به تعقيب وى پرداخت تا به چاه‌هاى بدر رسيد ؛ اما او را نيافت . « 4 » در اين غزوه على بن ابىطالب عليه السلام پرچمدار بود و زيد بن حارثه جانشين آن حضرت صلى الله عليه و آله در مدينه شده بود « 5 » . اين در حالى است كه ابن اسحاق تاريخ آن را نزديك به دهم جمادى الثانى مىداند . « 6 »\r\n\r\nغزوهء ذى العُشيره\r\nواقدى مىگويد : به پيامبر صلى الله عليه و آله خبر رسيد كه كاروانى از مكه حركت كرده و مىخواهد به سوى شام\r\n\r\n\r\n","description":"","footnote":"\r\n( 1 ) . مغازى واقدى ، ج 1 ، ص 12 .\r\n( 2 ) . سيرهء ابن هشام ، ج 2 ، ص 248 و طبرسى در اعلام الورى ، ج 1 ، ص 164 .\r\n( 3 ) . واقدى به همين روش تاريخ را بيان مىكند تا به ماه پنجاه و سوم ؛ يعنى سال پنجم هجرى مىرسد و اين دليل بر آن است كه قرار دادى وجود نداشته است كه تاريخ را با سال‌هاى هجرى بيان كنند .\r\n( 4 ) . مغازى واقدى ، ج 1 ، ص 12 .\r\n( 5 ) . طبرى ، ج 2 ، ص 407 به نقل از واقدى و در مغازى چاپ شده اين مطلب نيامده است .\r\n( 6 ) . سيرهء ابن هشام ، ج 2 ، ص 251 .\r\n","page_name":" 278 ","page_number":278},
  {"content":"\r\n\r\nبرود و تمام قريش اموال فراوانى دراين كاروان تجارتى دارند . براى همين به همراه صد و پنجاه يا دويست نفر از اصحابش حركت كرد تا متعرض كاروان شود . اين غزوه در ماه شانزدهم ورود آن حضرت صلى الله عليه و آله به مدينه بود . آنها از راه نَقْب بنى دينار به سوى بيوت السُقيا ( به سمت جُحفه ) حركت كردند . « 1 »\r\nابن اسحاق مىنويسد : آن حضرت صلى الله عليه و آله در سايهء درختى در بَطحاء ابن أزهر كه بدان ذاتُ الساق گفته مىشود ، فرود آمد و در آن جا نماز گزارد . براى همين مسجدى در آن‌جا بنا شد . در همان جا غذايى براى حضرت صلى الله عليه و آله آماده شد . . . و از آبى كه بدان مشترب گفته مىشد ، براى نوشيدن استفاده كرد .\r\nسپس رسول اللّه صلى الله عليه و آله حركت كرد و سرزمين خلائق را از سمت چپ ترك كرد و به سوى شعب عبدالله پيش رفت و آن‌گاه باز هم به سمت چپ متمايل گرديد تا اين‌كه در يَلْيَلْ فرود آمد . همگى در آن‌جا اردو زدند و از چاه ضَبُّوعة استفاده كردند . آن‌گاه به سمت فُرُش حركت كرد تا به راه صُحيرات اليمام رسيد و از همان راه مسير خود را ادامه داد تا در عُسْيره از مناطق ينبع فرود آمد . بقيهء جمادى الاولى و چند شب از جمادى الثانى را در آن جا اطراق كرد ؛ اما با جنگى مواجه نشد . در آن‌جا با بنى مُدلج و هم پيمانانشان از بنى ضمرة صلح كرد و اين سوّمين صلح نامهء رسول‌اللّه صلى الله عليه و آله بود .\r\n\r\nدادن كنيهء ابوتراب به على عليه السلام\r\nابن اسحاق با سندى از عمار بن ياسر نقل مىكند : من و على بن ابىطالب عليه السلام در غزوهء ذى العُشيره بوديم . در يكى از منزلگاه‌ها كه رسول اللّه صلى الله عليه و آله اطراق نمود ، افرادى از بنىمُدلَج را ديديم كه در كنار چاه و نخل‌هاى خود كار مىكنند . على بن ابىطالب به من گفت : اى ابويقظان ، آيا نمىآيى نزد آنها برويم تا ببينيم چگونه كار مىكنند ؟ گفتم : هرطور كه شما بخواهيد .\r\nپيش آنها رفتيم و مدتى مشغول تماشاى كار آنها شديم . كم كم خواب ما را فرا گرفت ، براى همين زير سايهء نهال‌هاى نخل رفتيم و بر روى خاك‌هاى بسيار نرم آن‌جا خوابيديم . پس از مدتى رسول اللّه صلى الله عليه و آله به سراغ ما آمد . او با پايش ما را حركت داد تا ما را بيدار كرد . در اين حال تمام سر و صورت و\r\n\r\n\r\n","description":"","footnote":"\r\n( 1 ) . مغازى واقدى ، ج 1 ، ص 12 .\r\n","page_name":" 279 ","page_number":279},
  {"content":"\r\n\r\nبدن ما خاكى شده بود ، از اين رو رسول اللّه صلى الله عليه و آله به على فرمود : چرا چنين شده‌اى ، اى أبوتراب ؟\r\nسپس به ما فرمود : آيا براى شما در مورد دو مرد كه از شقىترين مردم هستند ، سخن نگويم ؟\r\nگفتيم : چرا يا رسول اللّه صلى الله عليه و آله . فرمود : يكى از آنها مَرد سرخ چهرهء ثمود است كه شتر حضرت صالح را پِى كرد و ديگرى كسى است كه ضربه بر اين جاى تو مىزند - و دست خود را بر فرق سر على عليه السلام گذاشت - تا اين‌كه از خون سرت اين‌ها - و به محاسن على عليه السلام اشاره كرد - خونين مىشود . « 1 »\r\nسپس وى از بعضى از اهل علم ( ؟ ! ) روايت كرده است كه رسول اللّه صلى الله عليه و آله على عليه السلام را ابوتراب ناميد ؛ زيرا هنگامى كه وى با فاطمه بر سر موضوعى دعوا مىكرد ، مقدارى خاك برمىداشت و بر سرِ خود مىپاشيد ! تا اين‌كه رسول اللّه صلى الله عليه و آله او را ديد كه سر و صورتش خاكى است ، براى همين از او سؤال كرد : تو را چه شده است اى ابوتراب ؟\r\nو محقق سيره از سُهيلى در الروض الانف نقل مىكند : و صحيح‌تر از آن چيزى است كه بخارى در جامع خود ذكر كرده و گفته است : او در حالى كه از دست فاطمه خشمگين بود ، از منزل خارج شد و به مسجد رفت . رسول اللّه صلى الله عليه و آله او را ديد كه در گوشه‌اى از مسجد خوابيده و پشت و پهلويش خاكى شده است . پس رسول‌اللّه صلى الله عليه و آله در حالى كه خاك‌هاى لباس او را پاك مىكرد ، فرمود : برخيز اى ابوتراب .\r\nصحيح‌ترين اين سه حكايت همان است كه ابن اسحاق با اسناد از يزيد بن محمد از پدرش محمد بن خَيْثَم محاربى از عمار بن ياسر نقل كرده است ، طبرى مىنويسد : « به سهل سعد الساعدى گفته شد :\r\nامراى مدينه مىخواهند كه بر بالاى منبر به روى و على را دشنام دهى ! گفت : چه بگويم ؟ گفت : بگويى كه او أبوتراب است . گفت : به خدا قسم كه رسول اللّه صلى الله عليه و آله اين كنيه را به او عطا كرده است .\r\nابو حازم مىگويد : از سهل پرسيدم : قضيهء آن چگونه بوده است ؟\r\nگفت : على عليه السلام پيش فاطمه عليها السلام آمد . سپس از نزد او رفت و در حياط مسجد دراز كشيد . سپس رسول اللّه صلى الله عليه و آله بر فاطمه عليها السلام داخل شد و از او پرسيد : پسر عمويت كجاست ؟ عرض كرد : او در مسجد دراز كشيده است .\r\n\r\n\r\n","description":"","footnote":"\r\n( 1 ) . سيرهء ابن هشام ، ج 2 ، ص 249 - 250 .\r\n","page_name":" 280 ","page_number":280},
  {"content":"\r\n\r\nرسول اللّه صلى الله عليه و آله به مسجد آمد و او را ديد كه خاكى شده است . رسول اللّه صلى الله عليه و آله شروع به تكان دادن خاك از او كرد و مىگفت : بنشين اى ابوتراب .\r\nسپس سهل گفت : به خدا قسم كه كسى جز رسول اللّه صلى الله عليه و آله اين كنيه را به او نداده و به خدا قسم كه اسمى را بيشتر از اين دوست نداشت » . « 1 »\r\n\r\nسريهء نخله\r\nواقدى از عبدالله بن جحش نقل مىكند : هنگامى كه رسول اللّه صلى الله عليه و آله نماز عشاء را به جاى آورد ، مرا پيش خود فرا خواند و فرمود : فردا صبح سلاح خود را بردار و بيا ، تا تو را به جايى بفرستم . در حالى كه شمشير و كمان و تيردان و زره پوستى به همراهم بود . در نماز صبح حاضر شدم پس از آن‌كه نبى اكرم صلى الله عليه و آله نماز صبح را با مردم خواند ، قبل از او به درِ خانه‌اش رفتم و گروهى از قريش نيز به همراه من بودند ، وقتى كه رسول اللّه صلى الله عليه و آله از نماز برگشت ، مرا ديد كه همراه گروهى از قريش جلوى در خانه‌اش ايستاده‌ايم . آن حضرت صلى الله عليه و آله داخل خانه شد و ابّى بن كعب را فرا خواند و او هم داخل شد . بعد به او دستور داد كه نامه را بر پوست خولانى « 2 » بنويسد و آن‌گاه آن را به من داد و فرمود : تو را بر اين افراد مىگمارم ( به گروهى از قريش اشاره كرد ) حركت كن تا دو شب راه بپيمايى و آن‌گاه نامه را باز كن و بدانچه كه در آن نوشته شده ، عمل كن .\r\nگفتم : يا رسول اللّه صلى الله عليه و آله ، به سوى كدام ناحيه بروم ؟\r\nفرمود : به سوى نجديّه حركت كن و آن‌گاه به سوى چاه‌هاى آن برو .\r\nواقدى مىگويد : او حركت كرد تا به چاه ابن ضُميره رسيد . آن‌جا نامه را باز كرد و ديد كه در آن نوشته است : « بنام خدا و اميد به بركات او مسير خود را ادامه بده . هيچ كدام از اصحابت را به همراهى با خود مجبور نكن به دستور من با افرادى كه از تو تبعيّت مىكنند حركت كن تا به منطقهء نخله برسى در\r\n\r\n\r\n","description":"","footnote":"\r\n( 1 ) . طبرى ، ج 2 ، ص 409 .\r\n( 2 ) . خَولان : چنان‌كه در معجم البلدان ، ج 5 ، ص 94 آمده است ، دو روستا در يمن و شام هستند و أديم ( پوست مخصوص براى نوشتن ) از يكى از اين روستاها بوده است و اين اوّلين بارى است كه ابّى بن كعب به عنوان كاتب رسول اللّه صلى الله عليه و آله در غير وحى ، بعد از هجرت ، ذكر شده است .\r\n","page_name":" 281 ","page_number":281},
  {"content":"\r\n\r\nآن‌جا در كمين يك كاروان قريش باش « 1 » و ما را از اخبار آنها آگاه كن » . « 2 »\r\nپس از آن كه عبدالله نامه را خواند به آنها گفت : من هيچ يك از شما را مجبور نمىكنم هر يك از شما كه شهادت را دوست دارد ، « 3 » با من حركت كند . من به دستور رسول اللّه صلى الله عليه و آله عمل مىكنم و هر كس كه مىخواهد برگردد ، از همين جا باز گردد .\r\nآنها گفتند : ما گوش به فرمان و مطيع خدا و رسولش و تو هستيم و به هر جا كه مىخواهى با توكل بر خدا حركت كن .\r\nپس عبدالله به مسير خود ادامه داد تا به نخله رسيد . در آن‌جا كاروانى از قريش را يافت كه عَمروْ بن حَضْرمى و حَكَم بن كِيسان مَخزومى و عثمان بن عبدالله مخزومى و نَوفْلَ بن عبدالله مخزومى همراه آن بودند .\r\nابن اسحاق مىگويد : همراهان عبدالله بن حَجش از قريش عبارت بودند از : ابوحذيفة بن عتبة بن ربيعة ، عُكّاشة بن محِصن ، عُتبة بن غزوان ، سعد بن ابى وقّاص ، عامر بن ربيع ، واقد بن عبدالله ، خالد بن بُكير و سُهيل بن بيضاء . هيچ كس از انصار با آنها نبود .\r\nكاروان قريش كه كشمش ( مَويز ) و پوست و مقدارى از كالاى تجارتى قريش را حمل مىكرد ، از مقابل آنها گذشت . « 4 » نظر واقد بن عبداللّه و عُكاشة بن مِحصن اين بود كه بر آنها حمله كنند ، براى همين عامر بن ربيعه ، سرِ عُكاشة را تراشيد تا اگر مشركان او را ديدند ؛ گمان كنند كه آنها قصد عمرهء حج را دارند . سپس عُكاشه خود را در معرض ديدِ مشركان قرار داد . آنها براى استراحت توقف كردند و سپس چارپايان خويش را لگام بستند و مشغول تهيهء غذا براى خود شدند . « 5 »\r\nابن اسحاق مىنويسد : اين واقعه در آخرين روز ماه رجب اتفاق افتاد . براى همين بعضى از آن‌ها گفتند : به خدا قسم ، اگر اينها را امشب رها كنيد ، به زودى داخل محدودهء حَرَم مىشوند و از چنگ شما\r\n\r\n\r\n","description":"","footnote":"\r\n( 1 ) . مغازى واقدى ، ج 1 ، ص 13 .\r\n( 2 ) . سيرهء ابن هشام ، ج 2 ، ص 252 .\r\n( 3 ) . اين اوّلين بارى است كه از شهادت سخن به ميان آمده است و نشان مىدهد كه رسول اللّه صلى الله عليه و آله آن را براى مسلمانان توضيح مىداده است .\r\n( 4 ) . سيرهء ابن هشام ، ج 2 ، ص 253 و مغازى واقدى ، ج 1 ، ص 16 ، در تعداد آنها نقل شده است كه دوازده مرد بودند .\r\n( 5 ) . مغازى واقدى ، ج 1 ، ص 14 .\r\n","page_name":" 282 ","page_number":282},
  {"content":"\r\n\r\nخارج مىگردند و اگر با آنها وارد جنگ شويد ، آنها هم در ماه حرام به جنگ با شما بر مىخيزند . « 1 » يكى از آنها گفت : مىدانيم كه امروز حتماً از ماه‌هاى حرام است و جايز نمىدانيم كه به طمع مال دنيا ، حرمت ماه حرام را بشكنيم . ديگرى گفت : معلوم نيست كه امروز از ماه‌هاى حرام باشد يا نباشد .\r\nدر هر حال نظر كسانى كه در پى دستيابى به مال دنيا بودند ؛ غلبه يافت « 2 » و خود را براى هجوم بر آنها آماده كردند . تصميم گرفتند تا جايى كه برايشان امكان دارد ، آنها را به قتل برسانند و دارايىشان را به غنيمت بگيرند . « 3 »\r\nپس واقد بن عبداللّه در حالى كه تيرى به كمان خود گذاشته بود و تيرهايش به خطا نمىرفت ، به‌سوى آنها پيش رفت و عمرو بن حَضْرَمى را نشانه گرفت و او را قتل رسانيد . افراد كاروان بر آنها حمله‌كردند و در اين درگيرى ، نَوْفَل بن عبداللّه فرار كرد و عثمان بن عبداللّه و غلام آنها حَكَم بن كِيسان‌اسير شده و كاروان را هم تصاحب كردند . « 4 »\r\nعبدالله بن حجش به همراه دو اسير و كاروان به سوى مدينه حركت كرد و اين قبل از آن بود كه‌خداوند خُمس غنائم را مخصوص رسول اللّه صلى الله عليه و آله گرداند ؛ پس عبدالله به همراهانش گفت : خُمس‌غنائمى كه به دست آورده‌ايم مال رسول‌اللّه صلى الله عليه و آله است آن‌گاه خُمس غنائم را جدا كرد و بقيه را بين‌يارانش تقسيم كرد .\r\nهنگامى كه در مدينه بر رسول اللّه صلى الله عليه و آله وارد شدند ، آن حضرت صلى الله عليه و آله فرمود : من به شما دستور نداده‌بودم كه در ماه حرام جنگ كنيد ؟ ! با شنيدن اين سخن متحيّر ماندند و گمان كردند كه هلاك شده‌اند .\r\nمسلمانان نيز آنها را به خاطر خطايى كه مرتكب شده بودند ؛ سرزنش مىكردند .\r\nرسول اللّه صلى الله عليه و آله تمام غنائم و دو اسير را توقيف كرد و از اين‌كه چيزى از آن را بردارد خوددارىنمود . « 5 » تا اين‌كه از جنگ بدر بازگشت و آن‌گاه آن را همراه با غنائم بدر تقسيم كرد .\r\nطبرى و مسعودى مىنويسند : در ماه شعبان سال دوم هجرى روزهء ماه رمضان واجب شد .\r\n\r\n\r\n","description":"","footnote":"\r\n( 1 ) . مغازى واقدى ، ج 1 ، ص 14 .\r\n( 2 ) . سيرهء ابن هشام ، ج 2 ، ص 253 .\r\n( 3 ) . مغازى واقدى ، ج 1 ، ص 15 .\r\n( 4 ) . سيرهء ابن هشام ، ج 2 ، ص 254 ؛ تفسير قمى در ، ج 1 ، ص 71 - 72 ؛ طبرسى در اعلام الورى ، ج 1 ، ص 167 آن را از قمى نقل نموده است ؛ مغازى واقدى ، ج 1 ، ص 18 . ابن اسحاق تصريح كرده است كه اين واقعه بعد از نزول قرآن در شأن آنچه كه در ماه حرام اتفاق افتاده بود ، رخ داد .\r\n( 5 ) . تاريخ طبرى ، ج 3 ، ص 417 و التنبيه و الاشراف ، ص 203 و نگفته‌اند كه آيات روزه نازل شد .\r\n","page_name":" 283 ","page_number":283},
  {"content":"\r\n\r\n\r\nغزوهء بدر كبرى\r\nقمى در تفسير خود مىنويسد : جنگ بدر در شانزدهمين ماه ورود پيامبر صلى الله عليه و آله به مدينه به وقوع‌پيوست . « 1 » علّت آن هم اين بود كه كاروانى از قريش از شام حركت كرده بود . واقدى مىگويد : هنگامى كه رسول اللّه صلى الله عليه و آله از بازگشت كاروان‌از شام آگاه گرديد ، طلحة بن عبيدالله و سعيد بن زيد را براىتجسس در مورد كاروان ارسال كرد و اين ده روز قبل از خروج آن حضرت از مدينه بود . سپس مىگويد : در روز يكشنبه دوازدهم ماه رمضان حركت كرد ؛ بنابراين ارسال اين دو نفر در دّوم ماه رمضان بوده است . « 2 » اين كاروان اموال فراوانى را با خويش حمل مىكرد . واقدى مىنويسد : اين كاروان داراى هزار شتر بود و دارايى فراوانى را حمل مىكرد و هيچ قريشى در مكه باقى نمانده بود ، مگر اين‌كه يك مثقال يا بيشتر از طلاى خود را براى تجارت به كاروان سپرده بود و گفته مىشد كه مال التجارهء آن به اندازهء پنجاه هزار دينار طلا بوده و گفته شده است كه ده هزار مثقال آن مال بنىعبدمناف و دويست شتر بار و پنج هزار مثقال طلا مربوط به بنى مخزوم و دو هزار مثقالِ آن مربوط به‌امية بن خلف و هزار مثقال مربوط به عامر بن نوفل بود و بيشترين سرمايه مربوط به خاندان سعيد بن عاص مىشد كه يا مال خودشان بود و يا به صورت مضاربه از مردم گرفته بودند كه نصف سود را به صاحبانشان برگردانند « 3 » و رسول اللّه صلى الله عليه و آله به اصحابش دستور داده بود كه از مدينه خارج شوند تا آن را به غنيمت بگيرند ، بنابراين به همراه 313 نفر از يارانش از مدينه خارج شد . « 4 »\r\nابن اسحاق تعداد مهاجرانى كه در بدر شركت داشته‌اند و رسول اللّه صلى الله عليه و آله براى آنها سهم قرار داده‌است را 83 نفر مىداند . سپس اسامى انصار را از ذكر مىكند و سپس مىگويد : تمام كسانى كه در جنگ بدر شركت داشته‌اند سهمى برايشان معين شده است ، در مجموع 314 نفر بوده‌اند كه 83 نفر از مهاجران و 61 نفر از أوس و 170 نفر از خزرج بوده‌اند . « 5 »\r\nواقدى مىگويد : رسول اللّه صلى الله عليه و آله همراه ياران خويش در روز يكشنبه دوازدهم ماه رمضان حركت\r\n\r\n\r\n","description":"","footnote":"\r\n( 1 ) . تفسير قمى ، ج 1 ، ص 271 .\r\n( 2 ) . مغازى واقدى ، ج 1 ، ص 19 - 21 .\r\n( 3 ) . همان ، ج 1 ، ص 27 .\r\n( 4 ) . تفسير قمى ، ج 1 ، ص 261 .\r\n( 5 ) . سيرهء ابن هشام ، ج 2 ، ص 363 .\r\n","page_name":" 284 ","page_number":284},
  {"content":"\r\n\r\nكرد تا به بيوت السقيا رسيد . بيوت السُقيا مربوط به مدينه بودند و در ابتدا بُقع ناميده مىشدند كه رسول اللّه صلى الله عليه و آله آن را بيوت السُقيا ناميد . در آن‌جا از لشكر خودش سان ديد . در آن‌جا مسجدى بنا شد كه مسجد الُسقيا ناميده مىشود .\r\nآن‌گاه رسول اللّه صلى الله عليه و آله هشت نفر از افراد را كم سن و سال تشخيص داد و آنها را باز گردانيد و به آنها دستور داد كه وظيفهء آب رسانى را به عهده داشته باشند . سپس قيس بن عمرو بن زيد بن عوف ، ازبنى عوف و از انصار را به فرماندهى پياده نظام گمارد و به او دستور داد كه حركت كند و در بئر ابىعُتبه اطراق نمايد و افراد خودش را منظم و دسته بندى كند . او حركت كرد و در محل قرار توقف نموده و به مرتب كردن افراد پرداخت و خبر آن را به اطلاع رسول اللّه صلى الله عليه و آله رسانيد . و پيامبراكرم صلى الله عليه و آله از بيوت السُقيا در روز يكشنبه دوازدهم ماه رمضان حركت كرد . 305 نفر همراه او بودند كه 8 نفر باز گشتند اما سهمى از غنائم براى آنها هم قرار داد . آنها در مجموع 313 نفر بودند .\r\nآن‌گاه در ج 1 ، ص 47 ، خُبيب بن يساف را هم به آنها اضافه مىكند كه در اين صورت تعداد افراداو نيز مانند ابن اسحاق سيصد و چهارده نفر مىشود . لكن به هنگام ذكر اسم‌هاى آنها گفته است : كسانى كه در بدر حضور داشته‌اند و كسانى كه غايب بوده‌اند و رسول اللّه صلى الله عليه و آله سهمى براى آنها قرار داده است ، در مجموع 313 نفر بوده‌اند و سپس يكايك آنها را شمرده است .\r\nرسول اللّه صلى الله عليه و آله در بيوت السُقيا نماز به جاى آورد و براى اهل مدينه دعا كرد و فرمود : « خدايا همانا بنده و خليل و پيامبر تو ، حضرت ابراهيم براى اهل مكه دعا كرد و من نيز بنده و پيامبر تو ، محمد هستم كه براى اهل مدينه دعا مىكنم و از تو مىخواهم كه در اموال و ثمرات آنها بركت قرار دهى .\r\nخدايا از تو مىخواهيم كه مدينه را محبوب ما قرار دهى و بيمارى وباى آن را زايل گردانى . خدايا من اين سرزمين را حرم قرار دادم همچنان كه خليل تو ابراهيم ، مكه را حَرم قرار داد » . « 1 »\r\n\r\n\r\n","description":"","footnote":"\r\n( 1 ) . مغازى واقدى ، ج 1 ، ص 21 - 26 .\r\n","page_name":" 285 ","page_number":285},
  {"content":"\r\n\r\nنمايش تصوير\r\n\r\n","description":"","footnote":"","page_name":" 286 ","page_number":286},
  {"content":"\r\n\r\n\r\nاقدامات ابوسفيان\r\nقمى مىنويسد : ابوسفيان هم در اين كاروان حاضر بود . هنگامى كه مطلع شد رسول اكرم صلى الله عليه و آله خارج شده است تا متعرّض كاروان شود ، به شدت ترسيد و وقتى كه به بَهْرة ( از مناطق مدينه ) رسيد ، فردى به نام ضَمْضم را در مقابل ده دينار اجير كرد و ماده شتر چابكى را در اختيار او گذاشت و گفت : به سوى قريش برو و به آنها خبر بده كه محمد و جمعى از اهل يثرب خارج شده‌اند تا متعرّض كاروان شوند و شما هر چه زودتر كاروان را دريابيد . ابوسفيان به او سفارش كرد كه بينى ناقه را پاره كند و گوش‌هايش را ببرد تا هنگام ورود به مكه خون از آن جارى باشد و لباسش را از پشت و جلو پاره كند تا نيمه عريان باشد و پس از ورود به مكه بر عكس بنشيند و صورت را به طرف عقب شتر كند و با صداى بلند فرياد بزند :\r\nاى آل غالب ، طبل جنگ را بزنيد ، طبل جنگ را بزنيد ، كاروان را دريابيد ، كاروان را در يابيد ، محمد و ياران يثربىاش خارج شده‌اند تا متعرّض كاروان شوند ، هر چه زودتر كاروان را دريابيد .\r\nضمضم به سرعت به سوى مكه حركت تا بدان رسيد و فرياد زد : اى آل غالب ، اى آل غالب ، طبل جنگ را بزنيد . . . .\r\nمردم مكه به سرعت همديگر را با خبر كردند و آمادهء خروج شدند . در اين هنگام سُهيل بن عمرو و صفوان اميّه و ابوالبخترى بن هشام و بنيه و منبّه ، فرزندان حجاج و نوفل بن خويلد برخاستند و گفتند :\r\nاى جماعت قريش ، به خدا قسم كه مصيبتى بزرگ‌تر از اين براى شما اتفاق نيفتاده است كه محمد صلى الله عليه و آله و اهالى يثرب متعرّض كاروانى شوند كه سرمايه‌هاى شما در آن است ! به خدا قسم كه هيچ زن و مرد قريشى نيست ، مگر اين‌كه در اين كاروان سهمى دارد و باعث خفّت و خوارى است كه محمد در اموال شما طمع كند و بين شما و مال التجارهء شما جدايى بيندازد ، پس هر چه سريع‌تر اموالى را براى تجهيز لشكر بپردازيد .\r\nپس از آن صفوان بن اميّه و سُهيل بن عمرو ، هريك پانصد دينار براى تجهيز لشكر پرداختند و هيچ يك از بزرگان و ثروتمندان مكه باقى نماندند ، مگر اين‌كه اموالى را براى تجهيز لشكر پرداختند و هر چهار پايى كه در اختيار داشتند ، به كار گرفتند و همراه خودشان زنان آواز خوانى را بردند كه دفّ و ساز بزنند ، در حالى كه خودشان هم شراب مىنوشيدند . « 1 »\r\n\r\n\r\n","description":"","footnote":"\r\n( 1 ) . روضهء كافى ، ص 307 و طبقات ابن سعد ، ج 1 ، ص 121 .\r\n","page_name":" 287 ","page_number":287},
  {"content":"\r\n\r\n\r\nافطار روزه و شكسته شدن نماز\r\nواقدى مىگويد : رسول اللّه صلى الله عليه و آله همراه مسلمانان خارج شد تا به بيوت السُقيا - كه امروز به مدينه وصل شده است - رسيد . سپس از أشجعى روايت مىكند : در روز يكشنبه ، مصادف با دوازدهم ماه رمضان ، نبى اكرم صلى الله عليه و آله به اصحابش دستور داد كه افطار كنند .\r\nوى از عمرو بن ابى عمرو روايت مىكند : پيامبراكرم صلى الله عليه و آله اوّلين كسى بود كه در آن روز آب نوشيد ، يعنى در ظهر روز اول از مسافرت آن حضرت صلى الله عليه و آله در ماه مبارك رمضان كه روزه در آن واجب شده بود ، آب نوشيد . سپس جارچى فرياد زد : اى جماعت ، من روزه‌ام را افطار كرده‌ام ، شما هم افطار كنيد . اين اعلان بدان خاطر بود كه آن حضرت صلى الله عليه و آله قبلًا به آنها گفته بود كه افطار كنيد و عده‌اى افطار نكرده بودند . « 1 »\r\nاين چيزى است كه واقدى در مورد افطار روزه نقل كرده است و در مورد شكسته شدن نمازمطلبى را نقل نكرده است .\r\nكلينى در روضه كافى با سندى از سعيد بن مسيّب روايت مىكند : از على بن حسين عليه السلام سؤال كردم :\r\nچه هنگام ، نماز به صورت چهار ركعتى تشريع شد ؟\r\nفرمود : در مدينه و هنگامى كه دعوت علنى شد و اسلام قوى گرديد و خداوند جهاد را بر مسلمانان‌واجب گردانيد ، رسول اللّه صلى الله عليه و آله هفت ركعت را به نمازهاى واجب اضافه كرد كه دو ركعت به نماز ظهر و دو ركعت به نماز عصر و يك ركعت به نماز مغرب و دو ركعت به نماز عشا اضافه شد و نماز صبح رابه همان صورتى كه واجب شده بود ، باقى گذارد . « 2 »\r\n\r\nانحراف مسير كاروان\r\nابوسفيان به همراه كاروان پيش آمد تا به نزديكىهاى چاه‌هاى بدر رسيد . در آن‌جا خودش پيشاپيش‌كاروان حركت كرد تا در كنار چاه ، مردى از جُهينه را ديد كه به او كَشَد جُهنى « 3 » مىگفتند . ابوسفيان به\r\n\r\n\r\n","description":"","footnote":"\r\n( 1 ) . مغازى واقدى ، ج 1 ، ص 21 و ص 47 - 48 ؛ كافى ، ج 4 ، ص 127 ؛ الفقيه ؛ ج 1 ، ص 435 و التهذيب ، ص 413 .\r\n( 2 ) . روضهء كافى ، ، ص 180 ؛ الفقيه ، ج 1 ، ص 455 ؛ علل الشرايع ، ص 116 .\r\n( 3 ) . در تفسير قمى آمده است : كَسَب و ما بر آنچه كه در كتاب‌هاى ابن هشام و واقدى و يعقوبى و طبرى ، آمده است ؛ اعتماد كرديم .\r\n","page_name":" 288 ","page_number":288},
  {"content":"\r\n\r\nاو گفت : اى كَشَد ، آيا اطلاعى از محمّد و اصحابش دارى ؟ گفت : نه . گفت : قسم به لات و عُزّى كه اگر آنچه را كه مىدانى از ما مخفى بدارى ، هميشه قريش با تو دشمن خواهند بود ؛ زيرا هيچ قريشى نيست ، مگر اين‌كه سرمايه‌اى در اين كاروان دارد ، پس آنچه را كه مىدانى كتمان نكن .\r\nكَشَد گفت : قسم مىخورم كه اطلاعى در مورد محمد صلى الله عليه و آله ندارم . اصلًا محمد و اصحابش چه كارى با تّجار دارند ؟ ! امّا امروز دو مرد را ديدم كه به اين‌جا آمدند و شترهايشان را خواباندند و از آب چاه استفاده كردند و سپس برگشتند ، ولى نمىدانم آنها چه كسانى بودند .\r\nابوسفيان به جايگاه خوابيدن شترها رفت و سرگين شترها را در دستانش لِه كرد و ديد كه آثار هستهء خرما در آن وجود دارد و گفت : اين نشانهء علوفه‌هاى يثرب است . اين‌ها جاسوسان محمّد مىباشند ! براى همين به سرعت بازگشت و كاروان را به سوى ساحل دريا حركت داد و از جادهء اصلى منحرف‌شده و بر سرعت خود افزودند . در اين حال جبرئيل بر رسول اللّه صلى الله عليه و آله نازل شد و به او خبر داد كه‌كاروان فرار كرده و لشكريان قريش پيش آمده‌اند كه كاروان را دريابند و به پيامبر صلى الله عليه و آله دستور جنگ ووعدهء پيروزى داد .\r\n\r\nآزمايش انصار\r\nرسول اللّه صلى الله عليه و آله در ماءالصفراء اطراق كرده بود . در آن‌جا تصميم گرفت كه انصار را امتحان كند ، زيراآنها به وى قول داده بودند در داخل مدينه او را يارى كنند .\r\nبراى همين به آنها گفت : كاروان فرار كرده است و گروهى از قريش براى حمايت از كاروان به‌سوى ما مىآيند و خداوند به من دستور داده است كه با آن بجنگم .\r\nبرخى از اصحاب از اين خبر شوكه شدند و ترس شديدى آنها را فرا گرفت ! رسول اللّه صلى الله عليه و آله فرمود : پيشنهادهاى خود را ارائه كنيد .\r\nابوبكر بلند شد و گفت : اى رسول اللّه صلى الله عليه و آله ، اينها متكبّران قريش هستند كه از زمانى كه كافرشده‌اند ، هيچ‌گاه ايمان نياورده‌اند و از زمانى كه عزيز شده‌اند ، هيچ‌گاه ذليل نشده‌اند ! از سوى ديگرشما براى جنگ خارج نشده‌ايد ! « 1 »\r\n\r\n\r\n","description":"","footnote":"\r\n( 1 ) . ابن اسحاق به طور مجمل گفته است : ابوبكر سخن گفت و حق سخن را ادا كرد . در مورد عمر نيز همين طور گفته است ( ج 2 ، ص 266 ) . واقدى در مورد ابوبكر اين چنين گفته و در مورد عمر هم گفته است : سپس عمر گفت : اى رسول اللّه ! اينها بزرگان و متكبران قريش هستند و به خدا قسم از زمانى كه عزيز شده‌اند ، ذليل نشده‌اند و به خدا قسم كه از زمانى كه كافر شده‌اند ، ايمان نياورده‌اند و به خدا قسم كه اينها عزّت خويش را هيچ‌گاه از دست نخواهند داد و با تو به شدت وارد جنگ خواهند شد ، بنابراين در فكر تهيهء عِدّهء و عُدّه چنين جنگى باش ( ج 1 ، ص 48 ) . در صحيح مسلم ، ج 5 ، ص 170 و مسند احمد ، ج 3 ، ص 219 و البداية و النهايه ، ج 3 ، ص 263 و سيرهء نبويهء ابن كثير ، ج 2 ، ص 394 آمده است كه رسول اللّه صلى الله عليه و آله از او روىبرگرداند .\r\n","page_name":" 289 ","page_number":289},
  {"content":"\r\n\r\nرسول اللّه صلى الله عليه و آله فرمود : پيشنهادهاى ديگر را ارائه كنيد .\r\nپس عمر بن خطاب بلند شد و همان سخنان را تكرار كرد .\r\nرسول اللّه صلى الله عليه و آله فرمود : پيشنهادهاى ديگر را ارائه كنيد .\r\nپس از آن مقداد برخاست و عرض كرد : اى رسول خدا ، ما به تو ايمان آورده و تو را تصديق كرديم و شهادت داده‌ايم بر اين‌كه آنچه براى ما از سوى خدا آورده‌اى حقّ است ، اگر به ما امر بفرمايى كه بر روى خار بغلطيم و بر آتش بر افروخته وارد شويم ، چنين خواهيم كرد و آنچه را كه بنى اسرائيل به موسى عليه السلام گفتند ، نمىگوييم كه :\r\n« اذْهَبْ أَنْتَ وَرَبُّكَ فَقاتِلا إِنَّا هاهُنا قاعِدُونَ » « 1 » ؛\r\nتو و خدايت برويد و بجنگيد و ما در اين‌جا به انتظار مىنشينم . بلكه مى گوييم : تو و خدايت برويد و بجنگيد و ما هم در كنار شما خواهيم بود .\r\nرسول اللّه صلى الله عليه و آله از خدا براى او جزاى خير خواست . سپس فرمود : پيشنهادهاى ديگر را ارائه كنيد . « 2 »\r\nسعد بن مُعاذ برخاست و گفت : پدر و مادرم به فدايت اى رسول اللّه ، گويا كه نظر انصار را مىخواهى ؟\r\nفرمود : بله .\r\nگفت : گويا كه براى امرى بيرون آمده‌اى و اكنون به غير آن مأمور شده‌اى ؟\r\nفرمود : بله .\r\nعرض كرد : پدر و مادرم به فدايت اى رسول خدا صلى الله عليه و آله ، همانا ما به تو ايمان آورديم و تو را تصديق\r\n\r\n\r\n","description":"","footnote":"\r\n( 1 ) . مائده ( 5 ) ، 24 .\r\n( 2 ) . طبرسى ، در مجمع البيان ، ج 4 ، ص 803 از قمى و غيره نقل مىكند : رسول اللّه صلى الله عليه و آله مىخواست كه نظر انصار را بداند ؛ زيرا آنها بيشترين جمعيّت را تشكيل مىدادند\r\n","page_name":" 290 ","page_number":290},
  {"content":"\r\n\r\nكرديم و شهادت داديم كه آنچه از سوى خداوند آورده‌اى ، حقّ است ، پس به آنچه كه مىخواهى دستور بده . و آنچه از دارايى ما كه مىخواهى بردار و آنچه كه مىخواهى رها كن . به خدا قسم كه آنچه از دارايى من بردارى ، براى من محبوب‌تر از آن است كه برايم باقى مىگذارى ! و به خدا قسم كه اگر دستور دهى كه در اين دريا غوطه ور شويم ، اين كار را خواهيم كرد !\r\nرسول اللّه صلى الله عليه و آله براى او دعاى خير كرد .\r\nسپس سعد گفت : پدر و مادرم به فدايت ، به خدا قسم كه هيچ گاه از اين طريق نيامده‌ام و آن را نمىشناسم ، ولى ما كسانى را در مدينه باقى گذاشته‌ايم كه جنگجوتر از آنها نيسيتم و اگر مىدانستند كه جنگى پيش خواهد آمد ، در مدينه نمىماندند ، ولى ما خود را آماده مىكنيم و به مقابله با دشمن مىرويم . ما به هنگام جنگ مقاوم و دلير هستيم و اميدواريم كه خدا به وسيلهء ما چشمان تو را روشن كند . اگر ما در جنگ پيروز شديم كه تو را خوشحال كرده‌ايم و اگر غير از آن پيش آمد ، بر مركب آماده‌اى بنشين و به سرعت خود را به اقوام ما در مدينه برسان .\r\nرسول اللّه صلى الله عليه و آله فرمود : خداوند چيزى غير از اين را اراده كرده است . گويى كه من محل كشته شدن ابوجهل و عتبة بن ربيعه و شيبة بن ربيعه و نُبيه و مُنبّه پسران حجّاج را مىبينم . همانا خداوند به من وعده داده است كه بر كاروان يا جنگ جويان قريش ظفر يابم و خداوند هيچ گاه خلف وعده نمىكند .\r\nسپس رسول اللّه صلى الله عليه و آله دستور به حركت داد . آنان به راه افتادند تا شب به كنار چاه‌هاى بدر رسيدند و در سمت كنارهء شامى ( شمالى ) اطراق كردند .\r\n\r\nآمدن قريش\r\nقريشيان نيز پيش آمدند تا در جهت كنارهء يمانى ( جنوبى ) چاه‌هاى بدر اطراق كردند . آن ها غلامان خود را فرستادند تا آب بياورند . اصحاب رسول اللّه صلى الله عليه و آله آنها را دستگير كردند و پرسيدند : كى هستيد ؟ گفتند : ما از غلامان قريش هستيم . سؤال كردند : كاروان كجا است ؟\r\nگفتند : اطلاعى از كاروان نداريم .\r\nاصحاب شروع به كتك زدن آنها كردند . رسول اللّه صلى الله عليه و آله كه مشغول نماز بود ، از نماز فارغ شد و فرمود : اگر راست بگويند آنها را مىزنيد و اگر دروغ بگويند رهايشان مىكنيد ؟ ! آنها را پيش من\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nبياوريد . آنها را آوردند . رسول اللّه صلى الله عليه و آله پرسيد : شما كى هستيد ؟ گفتند : اى محمد ، ما از بردگان قريش هستيم . پرسيد آنها چند نفر هستند ؟ گفتند : نمىدانيم .\r\nسؤال كرد : هر روز چند شتر مىكشند ؟ گفتند : نُه يا ده شتر . رسول اللّه صلى الله عليه و آله فرمود : نهصد تا هزار نفر هستند . سپس پرسيد : چه كسانى از بنى هاشم در ميان آنها هستند ؟ گفتند : عباس بن عبدالمطلب و نَوْفَل بن حارث و عقيل بن ابى طالب در ميان آنها هستند .\r\nسپس رسول اللّه صلى الله عليه و آله دستور داد كه آنها را توقيف كنند .\r\nاين خبر به قريش رسيد . ترس و وحشت فراوانى آنها را فرا گرفت . از ترس اين‌كه به آنها شبيخون زده شود ، دائماً نگهبانى مىدادند .\r\nرسول اللّه صلى الله عليه و آله عمار بن ياسر و عبداللّه بن مسعود را فرا خواند و به آنها فرمود : ميان لشكر قريش برويد و اطلاعات جمع آورى نماييد . آنها به گشت وگذاردر كنارهء لشكر قريش پرداختند و مشاهده كردند كه ترس و وحشت عجيبى آنها را فرا گرفته است . مُنبّه بن حَجّاج را ديدند كه مىخواند :\r\n لا يتركُ الجوع لنا مبيتاً * لابّد انْ نموتَ او نُميتا \r\nگرسنگى شديد خواب از چشمان ما ربوده است و به ناچار بايد كه بميريم يا آنكه بميرانيم !\r\nوقتى اين خبر را براى رسول اللّه صلى الله عليه و آله گزارش كردند ، آن حضرت صلى الله عليه و آله فرمود : به خدا قسم كه آنها گرسنه نيستند ؛ ولى از شدت ترس چنين شده‌اند . خداوند ترس و وحشت را بر آنها حكمفرما كرده است .\r\nبرخى از اصحاب رسول اللّه صلى الله عليه و آله كه خبر كثرت لشكر قريش را شنيده بودند ، ترس آنها را فرا گرفته بود ، ولى هنگامى كه شب فرا رسيد ، خداوند خواب را بر اصحاب رسول اللّه صلى الله عليه و آله حكمفرما كرد و همگى به خواب رفتند .\r\nدر آن شب ، خداوند باران ملايمى را بر طرف اصحاب رسول اللّه صلى الله عليه و آله نازل كرد و آنها را شاداب نمود ، امّا قريش در جايى به سر مىبردند كه خداوند باران زيادى بر آنها فرستاد ، به طورى كه در گل زمين‌گير شده بودند .\r\n\r\n","description":"","footnote":"","page_name":" 292 ","page_number":292},
  {"content":"\r\n\r\n\r\nدرگيرى دو لشكر\r\nصبح روز بعد رسول اللّه صلى الله عليه و آله از اصحابش سان ديد و فرمود : چشمانتان را ببنديد و كثرت دشمن را ناديده بگيريد . شروع كنندهء جنگ نباشيد و هيچ كس با ديگرى صحبت نكند .\r\nدر اعلام الورى آمده است : پرچم رسول اللّه صلى الله عليه و آله در آن روز سفيد رنگ و در دست مُصْعَب بن عُمير بود و عَلَم آن حضرت صلى الله عليه و آله در دست على عليه السلام بود . طبرسى در مجمع البيان ج 2 ، ص 828 اين را نقل نموده و اضافه كرده است : صاحب عَلَم انصار در آن روز سعد بن عُبادة يا سعد بن معاذ بود و در مناقب ج 1 ، ص 190 و تاريخ طبرى ، ج 3 ، ص 431 با سندى از ابن عباس و در ألأَغانى ، ج 4 ، ص 175 و در الواقدى ، ج 1 ، ص 101 آمده است وقتى رسول اللّه صلى الله عليه و آله مىخواست براى جهاد خارج شود ؛ سعد بن عُباده به ميان انصار رفت تا آنها را به جنگ و قِتال تشويق كند ، اما در بعضى از محلّه‌ها زخمى شد . همين مانع از خروج او براى جهاد شد . از ابن عباس و سعيد بن مُسيَّب روايت شده است :\r\nرسول‌اللّه صلى الله عليه و آله با شمشيرى كه سعد بن عُبادة به وى هديه داده بود و العَضْب ناميده مىشد و با زرهء او در جنگ بدر حاضر شده بود ، براى همين وقتى رسول اللّه صلى الله عليه و آله از جنگ فارغ شد ، فرمود : اگر چه سعد بن عُباده در جنگ حاضر نشد ؛ ولى مىخواست كه در آن شركت كند و يك سهم از غنيمت را براى او در نظر گرفت .\r\nابن اسحاق در ج 2 ، ص 278 نقل مىكند : در روز بدر رسول اللّه صلى الله عليه و آله با چوبى كه در دست داشت ، صف‌هاى مسلمانان را منظم مىكرد . در همين حال از جلوى سواد بن غَزّية كه از هم پيمانان بنى النجّار به شمار مىرفت و جلوتر از صف ايستاده بود ، ردّ شد و با چوب بر شكم او زد و فرمود : درست بايست اى سَواد . او گفت : اى رسول اللّه صلى الله عليه و آله ، دردم آمدم و همانا خداوند تو را براى حق و عدل فرستاده است . پس مرا راضى كن ! رسول اللّه صلى الله عليه و آله پيراهن خود را بالا زد و فرمود : قصاص كن . سواد رسول اللّه صلى الله عليه و آله را در بغل گرفت و سپس شكم آن حضرت صلى الله عليه و آله را بوسيد ! رسول اللّه صلى الله عليه و آله فرمود : چرا چنين كردى ؟ سَواد گفت : ملاحظه مىفرماييد كه ميدان جنگ است و مىخواستم كه بدن شما را لمس كنم . رسول اللّه صلى الله عليه و آله براى او دعاى خير كرد . چنان كه بعضى گمان كرده‌اند ، اين اتفاق كمى قبل از وفات آن حضرت صلى الله عليه و آله نبوده است .\r\nهنگامى كه قريشيان تعداد اندك لشكر رسول اللّه صلى الله عليه و آله را مشاهده كردند ، عُتبه بن ربيعه به ابوجهل\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nگفت : آيا نيروهاى پشتيبانى يا كمين كرده هم دارند ؟ براى همين عمر بن وَهْب جُمَحى را فرستادند كه موضوع را بررسى كند . او سواركار شجاعى بود ؛ لذا به جولان دادن در اطراف لشكر رسول اللّه صلى الله عليه و آله پرداخت . سپس به سوى قريش بازگشت و گفت : هيچ نيروى كمكى يا كمين كرده ندارند . ولى گويى شترهاى يثرب مرگ را به اين جا حمل كرده‌اند ! آنها را مىبينى كه گويى لال هستند و فقط مانند أفعى زبان در دهان تكان مىدهند ! هيچ پناهگاهى جز شمشيرهايشان ندارند و گمان نمىكنم كه چيزى جز كشته شدن بتواند آنها را برگرداند ! و كشته هم نمىشوند ، مگر اين‌كه به اندازه خود از شما بكشند ! پس در كارتان تجديد نظر كنيد !\r\nابوجهل گفت : دروغ گفتى و ترسيدى . وقتى چشم‌هايت به شمشيرهاى يثرب افتاده ، خوف تو را فرا گرفته است !\r\nرسول اللّه صلى الله عليه و آله قاصدى را نزد قريش فرستاد تا اعلام كند : « اى جماعت قريش ، هيچ قومى از عرب نزد من مبغوض‌تر از كسانى نيستند كه جنگ با شما را آغاز كنند . من دوست ندارم كه با شما وارد جنگ شوم ، اگر شما جنگ را شروع نكنيد . مرا با اعراب واگذاريد . اگر من صادق و به واقع پيامبر باشم كه باعث چشم روشنى شما خواهم بود و اگر دروغگو باشم كه گرگ‌هاى عرب مرا كفايت خواهند كرد . پس برگرديد و باعث جنگ و خون ريزى نشويد » !\r\nعُتبه گفت : به خدا قسم كه هيچ‌گاه رستگار نخواهند شد قومى كه اين درخواست را ردّ كنند . سپس جلوى آنها رفت و گفت :\r\nاى جماعت قريش ! همين يك روز حرف مرا بشنويد و تا ابَد الدهر اعتنايى به حرف‌هاى من نداشته باشيد . به مكه باز گرديد و در كمال آسايش به زندگى بپردازيد . همانا محمّد داراى حسب و نسَب عالى و عموزادهء شما است . برگرديد و با نظر من مخالفت نكنيد . و اگر از محمد كالاهاى كاروانى را مىخواهيد كه در نُخليه مصادره كرده است و خونخواه ابن حَضْرمى هستيد ، او هم پيمان من است و دِيهء او و خسارت‌ها را مىپردازم .\r\nهنگامى كه ابوجهل اين سخنان را شنيد ، خشمگين شد و گفت :\r\nعُتبه زبان درازترين مردم است و بسيار بليغ مىباشد . اگر قريش به پيروى از سخنان او به مكه باز گردند ، تا ابد سيد و بزرگ آنان خواهد بود .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nپس فرياد زد : اى عتبه ، نگاهت به شمشيرهاى بنى عبدالمطلب افتاده و ترس تو را فرا گرفته است و براى همين به مردم دستور مىدهى كه برگردند ، در حالى كه پيروزى خود را با چشمانمان مىبينيم !\r\nعُتبه از شتر خود پايين آمد و به ابوجهل كه بر اسب خود سوار بود حمله كرد . سپس پاى اسبش را پى كرد و موى سر او را گرفت و گفت : آيا من ترسو هستم ؟ ! به زودى قريش خواهند فهميد كه كدام‌يك از ما ترسو و شايستهء سرزنش هستيم ؟ و كدام‌يك خويشان خود را به تباهى مىكشد ! هيچ كس به غير از من و تو آشكارا به سوى مرگ نخواهيم رفت ! سپس موى سرش را محكم به دنبال خود كشيد !\r\nقريشيان دور آنها جمع شدند و مىگفتند : اى ابووليد ، بس كن ! و روحيهء مردم را سست نكن تا اين‌كه ابوجهل را از دست او نجات دادند .\r\nپس عتبه رفت و زره‌اش را پوشيد و كلاه خودى را براى سرش جستجو كردند ، اما نيافتند ؛ زيرا سرش بسيار بزرگ بود ! براى همين دو عمّامه بر سر خويش بست . سپس شمشيرش را برداشت و به پسرش وليد نگاهى انداخت و گفت : برخيز اى پسرم . او برخاست . سپس نگاهى به برادرش ، شيبه كرد و او هم برخاست .\r\n\r\nاوّلين مبارزه\r\nعتبه و برادرش شيبه و پسرش وليد براى مبارزه جلو رفتند . آن‌گاه عتبه فرياد زد : اى محمد ، هم كفوهاى ما را براى مبازره بفرست .\r\nسه نفر از انصار ، از طايفهء بنى عفرا به نام‌هاى عَوف ، عُوذ و مُعَوَّذ به پيش رفتند .\r\nعتبه سؤال كرد : شما كى هستيد ؟ خود را معرفى كنيد تا شما را بشناسيم .\r\nگفتند : ما از بنى عفرا و از انصار خدا و انصار رسول خدا هستيم .\r\nگفت : برگرديد ، ما شما را نمىخواهيم ، ما هم كفوهايمان از قريش را مىخواهيم !\r\nپس رسول اللّه صلى الله عليه و آله به آنها دستور داد كه برگرديد . آنها برگشتند و در جايگاه خود ايستادند .\r\nسپس رسول اللّه صلى الله عليه و آله به عمويش عُبيدة بن حارث بن عبدالمطلب و حمزة بن عبدالمطلب و على بن ابى طالب بن عبدالمطلب دستور داد كه به ميدان بروند و فرمود : حقى را كه خدا براى شما قرار داده\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nاست مطالبه كنيد . همانا قريش با گردن‌كشان خود آمده است و مىخواهد كه نور خدا را خاموش كند .\r\nسپس فرمود : اى عُبيده ، بر تو باد به عتبه و اى حمزه ، بر تو باد به شيبه و اى على ، بر تو باد به وليد بن عتبه .\r\nآنها پيش رفتند تا در مقابل عتبه قرار گرفتند .\r\nعتبه گفت : شما كى هستيد ؟ نسب خود را بگوييد تا شما ر ابشناسيم .\r\nعُبيده گفت : من عبيدة بن حارث بن عبدالمطلب هستم .\r\nعتبه گفت : هم كفو كريمى هستى ، اين دو نفر چه كسانى هستند .\r\nعبيده گفت : اينها حمزة بن عبدالمطلب و على بن ابىطالب بن عبد المطلب هستند .\r\nعتبه گفت : هم كفوهاى كريمى هستند . خدا لعنت كند كسى كه ما و شما را در مقابل هم قرار داد !\r\nپس حمزه در مقابل شيبه قرار گرفت . شيبه پرسيد : تو چه كسى هستى ؟\r\nحمزه پاسخ داد : من حمزة بن عبدالمطلب ، شير خدا و رسول او هستم .\r\nشيبه گفت : بدان كه در مقابل شير حَلْفاء قرار گرفته‌اى ، پس مواظب باش ، اى شير خدا .\r\nعُبيده به عتبه حمله كرد و ضربه‌اى به سر او وارد كرد كه پيشانىاش شكافت . عتبه هم ضربه‌اى بر ساق پاى عُبيده وارد كرد . آن‌گاه هر دو بر زمين افتادند .\r\nحمزه به شيبه حمله كرد . با هم زد و خورد مىكردند تا اين‌كه شمشيرها به هم گره خورد . على عليه السلام به وليد بن عتبه حمله كرد و در همان ابتدا چنان ضربه‌اى به شانه‌اش زد كه شمشير از زير بغلش در آمد .\r\nمسلمانان فرياد مىزدند : اى على ، آيا نمىبينى كه آن سگ ، عمويت را در تنگنا قرار داده است ؟ !\r\nعلى عليه السلام به سوى شيبه رفت و به عمويش گفت : اى عمو ، سرت را بدزد . در يك لحظه حمزه سرش را پايين آورد و على عليه السلام در يك چشم بر هم زدن ، ضربه‌اى بر گردن شيبه وارد كرد و سر او را به پرواز در آورد !\r\nآن‌گاه به سوى عتبه كه هنوز رمقى داشت برگشت و او را خلاص كرد .\r\nسپس او و حمزه ، عُبيدة بن حارث را بلند كردند و نزد رسول اللّه صلى الله عليه و آله آوردند . وقتى كه نگاه رسول اللّه صلى الله عليه و آله به او افتاد ، اشك هايش جارى شد . در اين حال عُبيده گفت : پدر و مادرم به فدايت ، آيا من شهيد نيستم ؟ رسول اللّه صلى الله عليه و آله فرمود : چرا ، تو اوّلين شهيد از خاندان من هستى .\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nعُبيده گفت : اگر عمويت زنده بود ، مىديد كه من نسبت به آنچه كه او گفته است ، اولىتر هستم !\r\nرسول اللّه صلى الله عليه و آله فرمود : كدام عمويم را مىگويى ؟\r\nعرض كرد : ابوطالب را مىگويم كه مىگفت :\r\n كذبتم - و بيتِ الله - نبُزى محمداً * و لّما نطاعنْ دونه و نناضل\r\nو نُسلمه ، حتى نُصرَّع حوله * و نُذْهَل عن أبنائنا و الحلائلِ \r\nبه كعبه سوگند ، خيال باطل كرده‌ايد كه گمان برده‌ايد محمّد را تنها مىگذاريم در حالى كه ما در راه او شمشير مىزنيم و مىجنگيم .\r\nو خيال باطل كرده‌ايد كه گمان برده‌ايد او را به شما تحويل مىدهيم ، مگر اين‌كه در اطراف او كشته شويم و بر زمين بيفتيم و از زن و فرزندانمان چشم بپوشيم .\r\nرسول اللّه صلى الله عليه و آله فرمود : اى عمو ، آيا پسر او را نمىبينى كه مثل شير در كنار خدا و رسولش دلاورى مىكند ، در حالى كه پسر ديگر او براى جهاد در راه خدا در حبشه به سر مىبرد ؟\r\nعبيده گفت : اى رسول اللّه صلى الله عليه و آله ، آيا از سخن من ناراحت شدى ؟ فرمود : خير ، ناراحت نشده‌ام . « 1 »\r\nدر إرشاد ، ج 1 ، ص 74 آمده است كه عبيده به هنگام بازگشت از بدر در صفراء شهيد شد . در مناقب آل ابى طالب ، ج 1 ، ص 188 و در مغازى واقدى ، ج 1 ، ص 147 از يونس بن محمد نقل شده است : پدرم قبر عُبيدة بن حارث را در ذات الجدال در منطقهء مضيق به من نشان داد .\r\n\r\nدعاى پيامبر صلى الله عليه و آله\r\nرسول اللّه صلى الله عليه و آله مشتى سنگريزه برداشت و به طرف كفار قريش پاشيد و فرمود : زشت باد چهره‌تان ! پس خداوند بادى را فرستاد كه بر صورتشان مىوزيد و اين يكى از علل شكست آنها بود .\r\nرسول اللّه صلى الله عليه و آله دستانش را بالا برد و فرمود : خدايا ، فرعون اين امّت ، ابوجهل بن هشام را رها مكن . « 2 »\r\n\r\n\r\n","description":"","footnote":"\r\n( 1 ) . مغازى واقدى ، ج 1 ، ص 61 - 69 ؛ شرح ابن ابى الحديد ، ج 3 ، ص 334 .\r\n( 2 ) . ارشاد ، ج 1 ، ص 69 ؛ تبيان ، ج 5 ، ص 93 ؛ إعلام الورى ، ج 1 ، ص 169 ؛ سيره ابن اسحاق ، ج 2 ، ص 280 - 323 ؛ مغازى ، ج 1 ، ص 81 ؛ تاريخ طبرى ، ج 3 ، ص 424 .\r\n","page_name":" 297 ","page_number":297},
  {"content":"\r\n\r\nدر حين كارزار عَمرْو بن جَموح با ابوجهل در گير شد و ضربه‌اى بر ران ابوجهل زد . ابوجهل نيز ضربه‌اى بر دست او وارد كرد . دست عمرو از بازو قطع شد .\r\nعبدالله بن مسعود به كنار ابوجهل كه در خونش غوطه ور بود ، رسيد . خطاب به او گفت : حمد و سپاس خدايى را كه تو را خوار و ذليل كرد !\r\nابوجهل سرش را بالا آورد و گفت : همانا خداوند پسر عبدالله را رسوا كرد . بگو بدانم كه پيروزى از آنِ كيست ؟ ابن مسعود گفت : از آنِ خدا و رسولش . و بدان كه من الان تو را به قتل مىرسانم . سپس پايش را بر گردن ابوجهل گذاشت و فشار داد . ابوجهل گفت : همانا پايت را بر موضع بلندى گذارده‌اى ، اى بزغاله چران ! بدان كه براى من چيزى سخت‌تر از اين نيست كه امروز به دست تو كشته شوم ! آيا كسى از أحلاف يا مطّيبّين نمىآيد كه مرا به قتل برساند ؟ !\r\nابن مسعود كلاهخود ابوجهل را در آورد . آن‌گاه سرش را از تن جدا كرد و آن را نزد رسول اللّه صلى الله عليه و آله آورد و عرض كرد : بشارت بر تو باد اى رسول اللّه ! اين سر ابوجهل بن هشام است . رسول اللّه صلى الله عليه و آله با ديدن اين منظره سجدهء شكر به جاى آورد .\r\nدر اين جنگ هفتاد نفر از مشركان به قتل رسيده و هفتاد نفر اسير شده بودند\r\nدر مغازى واقدى ، ج 1 ، ص 152 آمده است : بيست و دو مرد را حضرت على عليه السلام به قتل رساند .\r\nشيخ مفيد در إرشاد ، ج 1 ، ص 69 - 70 مىنويسد : تعداد كشته شدگان قريش هفتاد نفر بودند كه اميرالمؤمنين به تنهايى و با كمك و تأييد و توفيق الهى نصف آن‌ها را به قتل رسانيد . سپس اسامى مقتولين را ذكر كرده و گفته است : آنها 36 نفر بوده‌اند و اين غير از كسانى هستند كه در قاتل آنها اختلاف شده است يا اميرالمؤمنين در قتل آنها با ديگران شريك بوده است و آنها بيش از نصف مقتولين مشرك در بدر بوده‌اند .\r\nدر اعلام الورى ، ج 1 ، ص 170 آمده است : على عليه السلام در جنگ بدر 36 نفر از مشركان را به قتل رسانيد و رسول اللّه صلى الله عليه و آله دستور داد كه كشته‌ها را در چاه‌هاى كهنهء بدر بريزند .\r\n\r\nنزول سورهء انفال\r\nواقدى مىگويد : هنگامى كه قريش شكست خورد ، اصحاب رسول اللّه صلى الله عليه و آله به سه دسته تقسيم شدند :\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nگروهى به محافظت از رسول اللّه صلى الله عليه و آله پرداختند ، دسته‌اى به تعقيب دشمن پرداختند و گروه سوم به جمع آورى غنائم و اسراء مشغول شدند .\r\nسعد بن مُعاذ در كنار نبى اكرم صلى الله عليه و آله به نگهبانى پرداخت . هنگامى كه غنائم جمع‌آورى شد ؛ سعد اين احتمال را داد كه رسول اللّه آن را بين كسانى كه به تعقيب دشمن و جمع‌آورى غنائم پرداخته‌اند ، تقسيم كند و چيزى به كسانى كه به محافظت از آن حضرت صلى الله عليه و آله پرداخته‌اند ، ندهد ؛ لذا گفت :\r\nيا رسول اللّه ، ترس از دشمن و يا خستگى از جنگ باعث نشده است كه به تعقيب دشمن نپردازيم ، بلكه خوف اين را داشتيم كه اگر از تو دور شويم ، دشمن به شما هجوم آورد . مىدانيد كه افراد زياد و غنائم كم است . اگر اين غنائم به جنگجويان داده شود ، چيزى براى ديگر اصحاب تو باقى نمىماند .\r\nسعد بن ابى وقاص گفت : يا رسول اللّه ! آيا سواره‌ها را با افراد ضعيف مساوى قرار مىدهى ؟ ! رسول اللّه صلى الله عليه و آله فرمود : مادرت به عزايت بنشيند ! آيا جزِ به كمك همين ضعفا پيروز مىشويد ؟ ! « 1 »\r\nاختلاف بر سر تصاحب غنائم بر پا شده بود . نزد رسول اللّه صلى الله عليه و آله آمدند و پرسيدند ؟ اين غنائم مال كيست ؟\r\nخداوند نازل فرمود :\r\n« بِسْمِ اللَّهِ الرَّحْمنِ الرَّحِيمِ * يَسْئَلُونَكَ عَنِ الأَنْفالِ قُلِ الأَنْفالُ للَّهِ وَالرَّسُولِ فَاتَّقُوا اللَّهَ وَأَصْلِحُوا ذاتَ بَيْنِكُمْ وَأَطِيعُوا اللَّهَ وَرَسُولَهُ إِنْ كُنْتُمْ مُؤْمِنِينَ » « 2 » ؛\r\nبنام خداوند بخشنده و مهربان . از تو دربارهء انفال ( غنائم ) مىپرسند ، بگو : « انفال از آنِ خدا و پيامبر است » . از خدا بترسيد و ميانهء خودتان آن را اصلاح كنيد و اگر ايمان داريد از خدا و پيامبرش اطاعت كنيد .\r\nمردم از بدر برگشتند ، در حالى كه غنيمتى نداشتند . تا اين‌كه نازل شد :\r\n« وَاعْلَمُوا أَنَّما غَنِمْتُمْ مِنْ شَيْءٍ فَأَنَّ للَّهِ خُمُسَهُ وَلِلرَّسُولِ وَلِذِي الْقُرْبى وَالْيَتامى وَالْمَساكِينِ وَابْنِ السَّبِيلِ . . . » « 3 » ؛\r\n\r\n\r\n","description":"","footnote":"\r\n( 1 ) . مغازى واقدى ، ج 1 ، ص 99 .\r\n( 2 ) . آيهء اول از سورهء انفال .\r\n( 3 ) . الانفال ( 8 ) ، 41 .\r\n","page_name":" 299 ","page_number":299},
  {"content":"\r\n\r\nبدانيد از هر چيزى كه به غنيمت گرفتيد ، يك پنجم آن براى خدا ، پيامبر ، خويشان ، يتيمان ، فقيران و در راه ماندگان است .\r\nرسول اللّه صلى الله عليه و آله ، غنائم بدر را تخميس نكرد ، بلكه همهء آن را بين اصحابش تقسيم نمود . « 1 »\r\nواقدى مىگويد : از ميان اسراى بدر ، رسول اللّه صلى الله عليه و آله بر ابوعزه ، عمرو بن عبدالله جُمحى منّت گذاشت و او را بدون فديه آزاد كرد . او مردى شاعر بود كه به رسول اللّه صلى الله عليه و آله گفت : من پنج دختر دارم كه چيزى ندارند ؛ بنابراين مرا به خاطر آنها ببخش . در مقابل به تو قول شرف مىدهم كه هيچ گاه در جنگ عليه تو شركت نكنم و اقدامى عليه تو انجام ندهم .\r\nپس رسول اللّه صلى الله عليه و آله او را بدون فديه آزاد كرد .\r\nوقتى كه قريش براى جنگ احُد حركت كردند ، ابوعزه بر خلاف قولى كه به رسول اللّه صلى الله عليه و آله داده بود ، در ميان قبايل عرب دور مىزد و آنها را به جنگ تشويق مىنمود و جالب اين‌كه وى تنها فردى بود كه در جنگ احُد اسير شد . پس به رسول اللّه صلى الله عليه و آله گفت : اى محمد ! من دختران بى سرپرستى دارم ، بر من منت بگذار و بدان كه به اكراه مرا آورده‌اند ! رسول اللّه صلى الله عليه و آله فرمود : كجا رفت آن قول و قرارى كه با من بسته بودى ؟ ! به خدا قسم كه تو را آزاد نمىكنم كه به مكه برگردى و بگويى دوبار محمّد را مسخره كردم . همانا مؤمن از يك سوراخ دوبار گزيده نمىشود . آن‌گاه فرمود : اى عاصم بن ثابت ، بيا گردنش را بزن و عاصم او را گردن زد . « 2 »\r\n\r\nفرستادن افرادى براى اعلام پيروزى\r\nواقدى مىگويد : رسول اللّه صلى الله عليه و آله ، عبدالله بن رواحه را به سوى اهالى بالاى مدينه و زيد بن حارثه را به سوى اهالى پايين مدينه فرستاد تا خبر پيروزى سپاهيان اسلام را اعلام كنند .\r\nعبداللّه بن رواحه در عقيق از زيد بن حارثه جدا شد و به سمت محله‌هاى بالاى مدينه كه خانه‌هاى بنى خَطْمه و بنى عَمْرو بن عوف و بنى وائل در آن‌جا واقع شده بود رفت و فرياد زد : اى جماعت انصار ، به شما بشارت مىدهم كه رسول اللّه صلى الله عليه و آله سالم است و مشركان بسيارى كشته يا اسير شده‌اند ؛ دو\r\n\r\n\r\n","description":"","footnote":"\r\n( 1 ) . تفسير قمى ، ج 1 ، ص 254 - 255 .\r\n( 2 ) . مغازى واقدى ، ج 1 ، ص 111 .\r\n","page_name":" 300 ","page_number":300},
  {"content":"\r\n\r\nپسر ربيعه و دو پسر حجاج و ابوجهل و امية بن خلف و زمعة بن أسود كشته شده‌اند . سُهيل بن عمرو ذو الأنياب به همراه عدهء زيادى اسير شده است و ان شاءالله فردا رسول اللّه به همراه اسيران كه به بند كشيده شده‌اند ، وارد مدينه مىشود . در اين حال اطفال با صداى بلند فرياد مىزدند : ابوجهل كشته شد ، ابوجهل كشته شد . . . .\r\nزيد بن حارثه در حالى كه بر شتر پيامبر صلى الله عليه و آله ، قَصْواء سوار بود وارد مدينه شد . وقتى كه به مُصلّى رسيد ، فرياد زد : عُتبه و شيبه از فرزندان ربيعه و دو پسر حجّاج و ابوجهل و ابولبخترى و اميّة بن خلف و زَمْعَة بن أسود به قتل رسيدند و سُهيل بن عمروِ ذو الأنياب به همراه تعداد زيادى اسير شده‌اند .\r\nيكى از منافقين به ابى لُبابة بن منُذر گفت : زيد از شدت ترس نمىداند كه چه مىگويد . حتماً محمد به همراه بزرگان اصحابش به قتل رسيده است « 1 » !\r\nكعب بن اشرف از يهوديان بنى نبهان و از طايفهء طىّ بود كه مادرش از قبيلهء بنىنضير بود . او وقتى كه اين خبر را شنيد ، گفت : آيا اين حقيقت دارد ؟ ! آيا گمان مىكنيد محمد اين افرادى را كه نام بردند كشته است ؟ ! اينها از اشراف عرب و بزرگان مردم بودند ! به خدا قسم كه اگر محمد بر اينها پيروز شده باشد ، زير زمين بهتر از روى زمين است . « 2 »\r\n\r\nاستقبال از رسول اللّه صلى الله عليه و آله\r\nمردم در الروحاء به استقبال آن حضرت آمده و پيروزى را به وى تبريك مىگفتند . در تِربان ، عبداللّه بن انيس آن حضرت را ملاقات كرد و عرض كرد : اى رسول اللّه صلى الله عليه و آله ، خدا را سپاس مىگوييم كه تو سالم هستى و پيروز شدى ؛ از آن شبى كه خارج شدى تا كنون مبتلا به تب بوده‌ام و يك لحظه تب من قطع نشد تا ديروز . پس از آن بلافاصله حركت كردم تا به شما بپيوندم .\r\nرسول اللّه صلى الله عليه و آله فرمود : خدا به تو پاداش دهد .\r\nهم‌چنين اسيد بن حضير آن حضرت را ملاقات كرد و گفت : شكر خداى را كه تو را پيروز گردانيد و چشمان تو را روشن كرد ! اى رسول اللّه ، به خدا قسم كه نيامدن من به بدر بدين خاطر نبوده است كه\r\n\r\n\r\n","description":"","footnote":"\r\n( 1 ) . مغازى واقدى ، ج 1 ، ص 115 .\r\n( 2 ) . سيرهء ابن هشام ، ج 3 ، ص 55 .\r\n","page_name":" 301 ","page_number":301},
  {"content":"\r\n\r\nگمان مىكردم با دشمن روبه‌رو خواهى شد ؛ بلكه گمان مىكردم كه با كاروان برخورد خواهيد كرد .\r\nاگر مىدانستم كه با دشمن درگير خواهيد شد ، حتماً با شما همراهى مىكردم .\r\nرسول اللّه صلى الله عليه و آله فرمود : راست مىگويى . « 1 »\r\n\r\nگريه براى شهدا\r\nپس از ورود لشكر اسلام به مدينه ، خانواده‌هاى شهدا مجالس سوگوارى بر پا كرده بودند . از جمله خاندان عَفْراء براى دو فرزندشان ؛ معوِّذ و عوف مجلس سوگوارى گرفته و گريه مىكردند . و همسر پيامبر صلى الله عليه و آله سَوده نيز در اين مجلس شركت نمود و تا اين زمان آيات حجاب نازل نشده بود . « 2 »\r\nواقدى با سندى از داود بن حُصين از افرادى از بنى عبدالأشْهل نقل مىكند : وقتى خبر شهادت حارثه بن سُرادقه كه به وسيلهء تير غيبى در كنار حوض بدر به شهادت رسيده بود ، به مادرش رسيد ؛ گفت : به خدا قسم گريه نمىكنم تا رسول اللّه صلى الله عليه و آله بيايد و از او سؤالى را بپرسم . پس اگر فرزندم در بهشت باشد ، براى او گريه نمىكنم و اگر در جهنم و آتش باشد ، بسيار بر او خواهم گريست !\r\nهنگامى كه رسول اللّه صلى الله عليه و آله از بدر بازگشت ، ام حارثه نزد وى آمد و عرض كرد : يا رسول اللّه صلى الله عليه و آله ، تو مىدانى كه من چقدر حارثه را دوست داشتم . براى همين مىخواستم كه براى او گريه كنم ، امّا پيش خود گفتم : اين كار را نخواهم كرد تا رسول اللّه صلى الله عليه و آله را ببينم و از او سؤال كنم كه آيا حارثه در بهشت است تا بر او گريه نكنم و يا در جهنم است كه بر او گريه كنم .\r\nپيامبراكرم صلى الله عليه و آله فرمود : اين چه سوالى است ، مگر تنها يك بهشت است ؟ بهشت داراى درجه‌هاى زيادى است و قسم به آن‌كه جانم در دست او است جايگاه حارثه در فردوس اعلى است !\r\nمادر حارثه گفت : در اين صورت اصلًا براى مرگ او گريه نخواهم كرد .\r\nرسول اللّه صلى الله عليه و آله فرمود تا ظرف آبى بياورند . آن‌گاه دست خود را در آن فرو برد و مقدارى از آن را مضمضه كرد . سپس آن را به امّ حارثه داد كه مقدارى از آن را بنوشد و سپس آن را به خواهر حارثه داد كه مقدارى از آن را بنوشد . آن‌گاه به آنها دستور داد كه باقيماندهء آب را به گريبان خود بپاشند . آنها هم\r\n\r\n\r\n","description":"","footnote":"\r\n( 1 ) . مغازى واقدى ، ج 1 ، ص 116 ؛ سيرهء ابن هشام ، ج 2 ، ص 299 ؛ تاريخ طبرى ، ج 2 ، ص 482 .\r\n( 2 ) . مغازى واقدى ، ص 114 - 118 ؛ سيرهء ابن هشام ، ج 2 ، ص 299 .\r\n","page_name":" 302 ","page_number":302},
  {"content":"\r\n\r\nچنين كردند و سپس از نزد رسول اللّه صلى الله عليه و آله بازگشتند . پس از آن هيچ زنى نبود كه شادتر و چشم روشن‌تر از آنها باشد . « 1 »\r\n\r\nتغيير قبله\r\nبر طبق آنچه كه شيخ طوسى در تهذيب از رسالهء إزاحة العلة فى معرفة القبلة از شاذان بن جبرئيل قمى از معاوية بن عمار از امام صادق عليه السلام نقل كرده است ؛ رسول اللّه صلى الله عليه و آله بعد از بازگشت از جنگ بدر به سوى كعبه نماز خواند . « 2 »\r\nاين مطلب را شيخ حّر عاملى در وسائل الشيعه از شيخ طوسى نقل كرده و كامل آن چنين است :\r\nآن حضرت به مدّت هفده ماه در مدينه به سوى بيت المقدس نماز مىخواند و سپس دوباره به سوى كعبه . « 3 » اين خبر در جواب سؤال عمار روايت شده است .\r\nدر خبرى ديگر كه حمْيرى آن را در قرب الاسناد با سندى از امام صادق عليه السلام از پدرش امام باقر عليه السلام آورده ، آمده است : رسول اللّه صلى الله عليه و آله نوزده ماه به سوى بيت المقدس نماز خواند . سپس دوباره به سوى كعبه متمايل شد ، در حالى كه مشغول نماز عصر بود . « 4 »\r\nاين دو روايت را حّر عاملى در وسائل الشيعه نقل كرده و بر نسخه‌اى كه در آن نوزده ماه ( تسعة عشر ) نوشته شده ، اعتماد كرده است و به نسخهء ديگر ( سبعة عشر ) در داخل پرانتز اشاره كرده است . و صحيح همان است كه وى بر آن اعتماد كرده است ؛ زيرا اين اتفاق بعد از مراجعت آن حضرت از جنگ بدر بوده است و بدر در ماه رمضان كه نوزدهمين ماه بعد از هجرت بوده ، رخ داده است .\r\nاز قول امام عليه السلام كه فرموده است : « دوباره به سوى كعبه منحرف شد . » فهميده مىشود كه قبلهء اول آن حضرت صلى الله عليه و آله كعبه بوده است كه به بيت المقدس تغيير يافته است . در خبر بعدى از امام عليه السلام كه تفسير خبر اول مىباشد ، آمده است : آن حضرت صلى الله عليه و آله در مكه به سوى بيت المقدس نماز مىخواند ؛ امّا كعبه را بين خود و بين بيت المقدس قرار مىداده و كعبه پشت سر او قرار نمىگرفت . بنابراين معلوم مىشود\r\n\r\n\r\n","description":"","footnote":"\r\n( 1 ) . مغازى واقدى ، ج 1 ، ص 93 - 94 .\r\n( 2 ) . التهذيب ، ج 2 ، ص 43 حديث 135 .\r\n( 3 ) . وسائل الشيعه ، ج 4 ، ض 298 .\r\n( 4 ) . قرب الاسناد ، ص 69 و از او در وسائل الشيعه ، ج 4 ، ص 303 .\r\n","page_name":" 303 ","page_number":303},
  {"content":"\r\n\r\nكه آن حضرت صلى الله عليه و آله در ابتدا به سوى كعبه نماز مىخوانده است و سپس دوباره به سوى آن منحرف شده است .\r\nكلينى در فروع كافى با سندى از حلبى نقل مىكند كه از امام صادق عليه السلام سؤال كردم : آيا رسول اللّه صلى الله عليه و آله به سوى بيت المقدس نماز مىخواند ؟ فرمود : بله . گفتم : آيا كعبه را پشت سر خود قرار مىداد ؟\r\nفرمود : هنگامى كه در مكه بود ، خير و امّا وقتى كه به مدينه مهاجرت كرد ، بله . تا اين‌كه قبله به كعبه تغيير كرد . « 1 »\r\nطبرسى در مجمع البيان از امام حسن عسكرى عليه السلام نقل مىكند : وقتى رسول اللّه صلى الله عليه و آله در مكه بود ، خداوند به او دستور داد كه به سوى بيت المقدس نماز بگزارد و اگر برايش امكان دارد كعبه را بين خود و بيت المقدس قرار دهد و اگر امكان ندارد ، در هر صورت به سوى بيت المقدس متوجه باشد .\r\nرسول اللّه صلى الله عليه و آله اين كار را در مدت سيزده سال اقامت در مكه انجام داد و هنگامى كه به مدينه رفت ، به سوى بيت المقدس نماز مىگزارد و در نتيجه از كعبه منحرف شد . « 2 »\r\nقمى در تفسير خود « 3 » مىنويسد : يهوديان بر رسول اللّه صلى الله عليه و آله عيب مىگرفتند و مىگفتند : تو تابع ما هستى ؛ زيرا به سوى قبلهء ما نماز مىگزارى ! از اين عيب جويى رسول اللّه صلى الله عليه و آله غمگين شد و در دلِ شب از منزل خارج شد و به آفاق آسمان مىنگريست و منتظر امر خداوند تبارك و تعالى در اين مورد بود . فرداى آن روز كه آن حضرت براى نماز ظهر در مسجد بنى سالم ( مسجد ذو قبلتين ) حاضر شده و دو ركعت از نماز ظهر را با مردم به جاى آورده بود ، جبرئيل نازل شد و بازوهايش را گرفت و او را به سوى كعبه متوجه گردانيد و دو ركعت ديگر را به سوى كعبه به جاى آورد . در همين مورد قول خداوند متعال بر او نازل شد :\r\n« قَدْ نَرى تَقَلُّبَ وَجْهِكَ فِي السَّماءِ فَلَنُوَلِّيَنَّكَ قِبْلَةً تَرْضاها فَوَلِّ وَجْهَكَ شَطْرَ الْمَسْجِدِ الْحَرامِ » « 4 » ؛\r\nما توجه تو را به سوى آسمان مىبينيم ، پس قبله‌اى را كه مىپسندى به تو عطا\r\n\r\n\r\n","description":"","footnote":"\r\n( 1 ) . فروع كافى ، ج 3 ، ص 286 و از او در وسائل الشيعه ، ج 4 ، ص 298 .\r\n( 2 ) . الاحتجاج ، ج 1 ، ص 43 .\r\n( 3 ) . تفسير قمى ، ج 1 ، ص 63 .\r\n( 4 ) . بقره ( 2 ) ، 144 .\r\n","page_name":" 304 ","page_number":304},
  {"content":"\r\n\r\nمىكنيم ، روى خود را به جانب مسجد الحرام بگردان و هر كجا باشيد روى به جانب آن بگردانيد .\r\n\r\nتحريم خمر\r\nدر آيهء 144 سوره بقره به مسأله تغيير قبله اشاره شده و در آيه 219 به مسأله تحريم خمر اشاره شده است . قرآن كريم مىفرمايد :\r\n« يَسْئَلُونَكَ عَنِ الْخَمْرِ وَالْمَيْسِرِ قُلْ فِيهِما إِثْمٌ كَبِيرٌ وَمَنافِعُ لِلنَّاسِ وَإِثْمُهُما أَكْبَرُ مِنْ نَفْعِهِما وَيَسْئَلُونَكَ ماذا يُنْفِقُونَ قُلِ الْعَفْوَ كَذلِكَ يُبَيِّنُ اللَّهُ لَكُمُ الآْياتِ لَعَلَّكُمْ تَتَفَكَّرُونَ فِي الدُّنْيا وَالآْخِرَةِ » « 1 » ؛\r\nدربارهء شراب و قمار از تو مىپرسند ، بگو در هر دو گناه بزرگى است و سودهايى هم براى مردم دارد اما گناهشان بيش از سودشان است ، و نيز از تو مىپرسند چه چيز انفاق كنند ، بگو از مازاد نياز خود . خداوند ، اين چنين آيات را براى شما بيان مىكند تا در كار دنيا و آخرت بينيديشيد .\r\nمرحوم كلينى در كافى از على بن يقطين روايت مىكند : مهدى عبّاسى از امام كاظم عليه السلام سؤال كرد :\r\nآيا شراب خوارى در قرآن كريم تحريم شده است ؟ در حالى كه مردم تنها نهى از آن را در قرآن مىبينند و نه تحريم آن را .\r\nامام عليه السلام فرمود : بلكه شراب خوارى در قرآن تحريم شده است .\r\nمهدى عباسى پرسيد : اى اباالحسن ، اين تحريم در كجاى قرآن آمده است ؟\r\nفرمود : خداوند مىفرمايد :\r\n« . . . إِنَّما حَرَّمَ رَبِّيَ الْفَواحِشَ ما ظَهَرَ مِنْها وَما بَطَنَ وَالإِثْمَ وَالْبَغْيَ بِغَيْرِ الْحَقِّ . . . » « 2 » ؛\r\nخداوند كارهاى زشت چه آشكار باشد چه پنهان و گناه و سركشى بنا حق را حرام كرده است .\r\n\r\n\r\n","description":"","footnote":"\r\n( 1 ) . بقره ( 2 ) ، 219 - 220 .\r\n( 2 ) . اعراف ( 7 ) ، 33 .\r\n","page_name":" 305 ","page_number":305},
  {"content":"\r\n\r\nو منظور از إثم همان شراب خوارى است ؛ زيرا خداوند در جاى ديگر مىفرمايد :\r\n« يَسْئَلُونَكَ عَنِ الْخَمْرِ وَالْمَيْسِرِ قُلْ فِيهِما إِثْمٌ كَبِيرٌ وَمَنافِعُ لِلنَّاسِ وَإِثْمُهُما أَكْبَرُ مِنْ نَفْعِهِما » ؛\r\nدربارهء شراب و قمار از تو مىپرسند ، بگو در هر دو گناه بزرگى است و سودهايى هم براى مردم دارد ؛ اما گناهشان بيش از سودشان است .\r\nمهدى گفت : اى على بن يقطين ، اين گونه‌است فتواى بنىهاشم !\r\nگفتم : صحيح مىفرماييد يا اميرالمؤمنين ، خدا را سپاس مىگوييم كه اين علم را از ميان خاندان شما خارج نگردانيد .\r\nمهدى عباسى لحظه‌اى درنگ كرد و گفت : درست مىگويى اى رافضى ! « 1 »\r\n\r\nزكات فطره و عيد فطر\r\nبرخى از مسلمانان از طريق غنائم بدر و فديهء اسراء صاحب اموال خوبى شده بودند و مىخواستند كه اموالى را انفاق كنند ، لذا مناسب بود كه رسول‌اللّه صلى الله عليه و آله به آنها دستور دهد كه در اين سال زكات فطره بپردازند . « 2 »\r\nيعقوبى مىنويسد : مردم در اين سال براى نماز عيد در مصلّى جمع شدند و تا قبل از آن چنين اجتماع بزرگى نداشتند . در آن‌جا رسول اللّه صلى الله عليه و آله با دستان خود دو گوسفند را قربانى و تقسيم كرد . در اين روز پيامبر اكرم صلى الله عليه و آله نيزهء كوچكى را به دست گرفته و بر آن تكيه مىكرد . « 3 »\r\nدر اين روز رسول اكرم صلى الله عليه و آله آيهء : « وَلِتُكَبِّرُوا اللَّهَ عَلى ما هَداكُمْ وَلَعَلَّكُمْ تَشْكُرُونَ » « 4 » ؛ را كه در متن آيات روزه آمده است ، تفسير كرد .\r\nدر همين زمينه مرحوم كلينى در اصول كافى از ريّان بن صَلْت و ياسر ، خادم امام رضا عليه السلام نقل كرده است . وقتى عيد فطر فرا رسيد ، مأمون از امام رضا عليه السلام خواست كه نماز عيد را بخواند و\r\n\r\n\r\n","description":"","footnote":"\r\n( 1 ) . فروع كافى ، ج 6 ، ص 46 ، حديث اول .\r\n( 2 ) . التنبيه و الاشراف ، ص 206 .\r\n( 3 ) . تاريخ يعقوبى ، ج 2 ، ص 46 .\r\n( 4 ) . بقره ( 2 ) ، 185 .\r\n","page_name":" 306 ","page_number":306},
  {"content":"\r\n\r\nخطبه‌هاى آن را ايراد كند . امام عليه السلام درخواست كرد كه او را معذور دارند و فرمود : اگر مرا معاف نكنيد ، همانند رسول اللّه صلى الله عليه و آله و اميرالمؤمنين عليه السلام براى نماز خارج مىشوم . مأمون گفت : هرطور كه مىخواهيد خارج شويد .\r\nهنگامى كه خورشيد طلوع كرد ، امام عليه السلام غسل كرد و عمامهء سفيدى بر سر گذاشته و يك طرف آن را بر سينه‌اش و طرف ديگر را بين شانه‌هايش انداخت . سپس عصايى را در دست گرفت و خارج شد .\r\nهنگامى كه به سوى مصلى پييش مىرفت ، تكبيرهاى چهار گانه را تكرار مىكرد : اللّه اكبر ، الله اكبر ، الله اكبر ، الله اكبر عَلى مَا هَدانَا وَ اللَّه اكبُر عَلى مَا أَولَانَا . « 1 » سپس فرمود : اين همان قول خداوند است كه مىفرمايد :\r\n« وَ لِتُكبّروا اللّهَ عَلى مَا هَداكُم » ؛\r\nخدا را به خاطر آن‌كه شما را هدايت كرد ، بزرگ بشماريد . « 2 »\r\n\r\nغزوهء بنى سُليم\r\nطبرسى در إعلام الورى مىنويسد : رسول الله صلى الله عليه و آله وقتى كه از غزوه بدر بازگشت ، تنها هفت شب در مدينه ماند . سپس براى غزوهء بنى سليم از مدينه خارج شد تا به كنار آبى از آب‌هاى آنها كه بدان « الكُدْر » « 3 » گفته مىشد ، رسيد . سه شب در آن‌جا اردو زد و چون توطئه‌اى را مشاهده نكرد ، بازگشت « 4 » .\r\nابن شهر آشوب اين خبر را به صورت مختصر در مناقب آل ابى طالب آورده است « 5 » طبرسى آن را از ابن اسحاق در سيره نقل كرده « 6 » ؛ ولى روز حركت را مشخص نكرده است ، اما طبرى بعد از آن كه متن ابن اسحاق را نقل مىكند ؛ مىنويسد : آن حضرت در روز جمعه ، مصادف با اول شوّال سال دوم هجرى كه روز عيد فطر بود ، از مدينه خارج شد . « 7 »\r\n\r\n\r\n","description":"","footnote":"\r\n( 1 ) . اصول كافى ، باب ولادت امام رضا عليه السلام ، ج 1 ، ص 498 .\r\n( 2 ) . فروع كافى ، ج 4 ، ص 166 ، حديث 1 ؛ تفسير عياشى ، ج 1 ، ص 82 ؛ كتاب من لا يحضره الفقيه مرحوم صدوق ، ج 2 ، ص 167 ؛ خصال ، ج 2 ، ص 609 و تهذيب شيخ طوسى ، ج 3 ، ص 138 ، حديث 311 .\r\n( 3 ) . الكُدْر در هشت منزلى مدينه از طرف مكه قرار دارد ؛ طبقات ، ج 2 ، ص 12 .\r\n( 4 ) . اعلام الورى ، ج 1 ، ص 172 .\r\n( 5 ) . المناقب ، ج 1 ، ص 190 .\r\n( 6 ) . ابن هشام ، ج 3 ، ص 46 .\r\n( 7 ) . طبرى ، ج 2 ، ص 482 .\r\n","page_name":" 307 ","page_number":307},
  {"content":"\r\n\r\n\r\nيكى از احكام زنان\r\nاز جمله آياتى كه با مسائل بعد از بدر و شهادت شهداى چهارده گانه ارتباط دارد ، آيهء متوفّى يا شهيد است ، آيات 234 تا 240 در همين مورد مىباشد و در ميان آنها احكامى قرار دارد كه مربوط به تاريخ صدر اسلام است و اشاره‌اى به آنها مىشود .\r\nسيوطى در الدر المنثور از أنس بن مالك نقل مىكند : رسم يهوديان بر اين بود كه وقتى زنى به روزهاى عادتش مىرسيد ، او را از خانه بيرون مىكردند و با او آب و غذا نمىخوردند و با او در يك اتاق نمىخوابيدند . او از سدى و مقاتل نقل مىكند كه ثابت بن دحداحه انصارى « 1 » در اين مورد از رسول اللّه صلى الله عليه و آله سؤال كرد و خداوند اين آيه را نازل فرمود :\r\n« يَسْئَلُونَكَ عَنِ الْمَحِيضِ قُلْ هُوَ أَذىً فَاعْتَزِلُوا النِّساءَ فِي الْمَحِيضِ » ؛\r\nدربارهء حيض از تو مىپرسند ، بگو رنجى است در قاعده گى از زنان كناره بگيريد .\r\nپس از آن رسول اللّه صلى الله عليه و آله دستور داد كه با زنان در قاعدگى ، تمام روابط و ارتباطهاى عادى را داشته باشيد و تنها با آنها آميزش نكنيد . وقتى اين خبر به گوش يهوديان رسيد ، گفتند : اين مرد هيچ حكمى را وانگذارده ، مگر اين‌كه با ما در آن حكم مخالفت كرده است . « 2 »\r\nشيخ طوسى از الحسن و قتاده و ربيع روايت كرده است كه : آنها از حيض سؤال كردند ؛ زيرا در آن وقت از آب و غذا خوردن با زنان اجتناب مىكردند و حتى با او در يك اتاق نمىنشستند و براى همين سؤال كردند كه چنين كارهايى لازم است يا خير ؟ « 3 »\r\nطبرسى در مجمع البيان اين مطلب را از شيخ طوسى نقل كرده و گفته است : آنها در جاهليّت از زنان حائض اجتناب مىكردند « 4 » و اين به خاطر تأثيرپذيرى و الگوگيرى از اهل كتاب و به ويژه از يهوديان بود .\r\n\r\n\r\n","description":"","footnote":"\r\n( 1 ) . اين مرد همان كسى است كه در روز احد فرياد زد : اى جماعت انصار ! اگر محمد كشته شده است ، همانا خداى محمد زنده است و هرگز نمىميرد ؛ پس در راه دين خود كارزار كنيد و بدانيد كه خداوند ياور شما است . پس از اين عده‌اى از انصار به يارى وى پرداختند و در همين هنگام خالد بن وليد با اسب خود به نزديكى ثابت رسيد و با نيزه به او حمله كرد و او را به شهادت رسانيد . مغازى واقدى ، ج 1 ، ص 28 . در واقع ثابت آن‌چنان شخص با تقوايى بوده كه لياقت چنين سؤالى را داشته است .\r\n( 2 ) . الدر المنثور ، ج 1 ، ص 258 .\r\n( 3 ) . التبيان ، ج 2 ، ص 219 - 220 .\r\n( 4 ) . مجمع البيان ، ج 2 ، ص 562 .\r\n","page_name":" 308 ","page_number":308},
  {"content":"\r\n\r\nآيه ، دستور به اجتناب از زنان داده و فرموده است :\r\n« فَاعْتَزِلُوا النِّساءَ فِي الْمَحِيضِ » ؛\r\nاز زنان در دوران حيض كناره‌گيرى كنيد ؛\r\nولى اين كناره‌گيرى را تفسير كرده و فرموده است : « و لا تقربوهُنَّ » ؛ با آنها نزديكى نكنيد . و اين كار را نيز محدود كرده و فرموده است : « حتى يَطْهُرن » ؛ تا پاك شوند . سپس تطهير و غسل از حيض را تشريع كرده و فرموده است :\r\n« فاذا تَطَهّرْنَ فأتوهُنَّ » ؛ پس از آن كه غسل كردند اجازه داريد كه با آنها نزديكى كنيد . و نزديكى بايد از طريقى باشد كه خداوند به شما دستور داده است ؛ يعنى از شرمگاه باشد : « مِنْ حَيْثُ أَمَرَكُمُ اللّهُ » . « 1 »\r\nپس از اين آيات ، مسلمانانى كه در زمان حيض با زنان خويش نزديكى كرده بودند و يا آنهايى كه همانند يهود از آنها به مدت طولانى كناره‌گيرى كرده بودند ، احساس گناه مىكردند ، لذا خداوند در ادامه مىفرمايد : « انّ اللّه يحب التّوابين » ؛ خداوند توبه كنندگان را دوست مىدارد . آن‌گاه علّت تشريع اجتناب از نزديكى در زمان حيض را بازگو كرده و مىفرمايد : « وَ يُحِّبُّ المتطهّرين » « 2 » ؛ خداوند پاكيزگان را دوست مىدارد .\r\nيهوديان همان‌طور كه در كناره‌گيرى از حائض افراط مىكردند ، در كيفيت نزديكى با زنان نيز بدعت‌هايى را ايجاد كرده بودند . عياشى در تفسير خود از امام صادق عليه السلام و امام رضا عليه السلام نقل مىكند كه : يهوديان مىگفتند : اگر مردى شرمگاه زن خود را از پشت وطى كند ، فرزند او لوچ به دنيا مىآيد ! براى همين خداوند اين آيه را نازل فرمود :\r\n« نِساؤُكُم حَرْثٌ لَكُمْ فَأتُوا حَرْثَكُم أنَّى شِئْتَم » ؛\r\nزنانتان كشتزار شمايند ، هر گونه كه مىخواهيد به كشتزار خود در آييد .\r\nيعنى بر خلاف قول يهوديان ، مىتوانيد از عقب يا جلو يا از پهلو به شرمگاه زنان خود نزديكى كنيد .\r\nسيوطى از جابر بن عبدالله انصارى نقل كرده است : انصار تنها به صورت خوابيده از پهلو با زنان خود\r\n\r\n\r\n","description":"","footnote":"\r\n( 1 ) . التبيان ، ج 2 ، ص 222 از ربيع و مجاهد و قتاده از ابن عباس .\r\n( 2 ) . ر . ك . به الميزان ، ج 2 ، ص 212 .\r\n","page_name":" 309 ","page_number":309},
  {"content":"\r\n\r\nنزديكى مىكردند ؛ امّا قريش به صورت‌هاى مختلف چنين مىكردند تا اين‌كه مردى از قريشيان با زنى از انصار ازدواج كرد و خواست كه همانند زنان قريشى با وى رفتار كند ؛ اما آن زن مانع شد و گفت :\r\nتنها به صورتى كه در ميان ما رسم است ، با من نزديكى كن . و الا از تو جدا مىشوم . جدال بالا گرفت و اين خبر به رسول‌اللّه صلى الله عليه و آله رسيد . پس خداوند فرمود : « فَأْتُوا حَرْثَكُم أَنَّى شِئْتُم » ؛ يعنى به صورت ايستاده و نشسته و خوابيده از راه شرمگاه با آنها نزديكى كنيد « 1 » .\r\nعياشى در تفسير خود از صفوان بن يحيى از بعضى از اصحاب نقل كرده است : از امام صادق عليه السلام سؤال كردم كه منظور خداوند كه مىفرمايد : « نساؤكم حرثٌ لكم فأتوا حرثكم أنّى شئتم » ؛ چيست ؟\r\nفرمود : يعنى مجاز هستيد از پشت و جلو به شرمگاه او نزديكى كنيد . « 2 »\r\n\r\nغزوهء بنى قينقاع\r\nواقدى از محمد بن كعب قُرظى روايت مىكند : وقتى رسول اللّه صلى الله عليه و آله و يارانش در جنگ بدر پيروز شدند و به مدينه برگشتند ، حسادت يهوديان بنى قينقاع بر انگيخته شد و راه سرپيچى در پيش گرفتند و عهد و پيمان هايى را كه بين آنها و رسول اللّه صلى الله عليه و آله منعقد شده بود ، زير پا گذاشتند . « 3 »\r\nوى سركشىهاى يهود و قطع رابطه‌ها را ذكر نكرده ؛ امّا گفته است : در همان اوضاع و احوال زنى از عرب كه همسر يكى از انصار بود به بازار بنى قَيْنقَاع آمد و براى تهيهء جواهر ، نزد زرگرى نشست .\r\nدر اين هنگام يكى از يهوديان بنى قَيْنقَاع پشت سر او نشست و بدون اين‌كه او بفهمد ، دامنش را با خارى به پشت او سنجاق كرد . وقتى كه زن از جايش برخاست ؛ پُشتش نمايان شد و يهوديان بر او خنديدند .\r\nدر اين لحظه مردى از مسلمانان ، اين يهودى را دنبال كرد و او را كشت ! در مقابل يهوديان بنى قينقاع نيز به آن مسلمان حمله كردند و او را كشتند . به اين ترتيب عهدى را كه ميان آنها و رسول اللّه صلى الله عليه و آله بود شكستند و به جنگ با آن حضرت صلى الله عليه و آله پرداختند . « 4 »\r\n\r\n\r\n","description":"","footnote":"\r\n( 1 ) . الدر المنثور ، ج 1 ، ص 261 .\r\n( 2 ) . تفسير عياشى ، ج 1 ، ص 111 .\r\n( 3 ) . مغازى واقدى ، ص 176 .\r\n( 4 ) . همان ، ص 176 - 177 ؛ سيرهء ابن هشام ، ج 3 ، ص 51 .\r\n","page_name":" 310 ","page_number":310},
  {"content":"\r\n\r\nقمى در تفسير خود مىنويسد : رسول اللّه صلى الله عليه و آله به ميان آنها آمد و فرمود : اى يهوديان ، مىدانيد كه چه بلايى بر سر قريش آمد ، درحالىكه آنها قوىتر و بيشتر از شما بودند . پس اسلام را بپذيريد تا در امان باشيد .\r\nآنها گفتند : اى محمد ! آيا گمان مىكنى كه جنگ با ما همانند جنگ با قوم خودت مىباشد ؟ ! به خدا قسم كه اگر با ما روبه‌رو شوى ، مىفهمى كه با چه جنگجويانى روبه‌رو شده‌اى ! « 1 »\r\nسپس از عروه روايت كرده‌است كه وقتى رسول اللّه صلى الله عليه و آله از بدر بازگشت و يهوديان سركشى خويش را آشكار كردند ، جبرئيل آيات زير را نازل كرد :\r\n« إِنَّ شَرَّ الدَّوَابِّ عِنْدَ اللَّهِ الَّذِينَ كَفَرُوا فَهُمْ لا يُؤْمِنُونَ * الَّذِينَ عاهَدْتَ مِنْهُمْ ثُمَّ يَنْقُضُونَ عَهْدَهُمْ فِي كُلِّ مَرَّةٍ وَهُمْ لا يَتَّقُونَ * فَإِمَّا تَثْقَفَنَّهُمْ فِي الْحَرْبِ فَشَرِّدْ بِهِمْ مَنْ خَلْفَهُمْ لَعَلَّهُمْ يَذَّكَّرُونَ * وَإِمَّا تَخافَنَّ مِنْ قَوْمٍ خِيانَةً فَانْبِذْ إِلَيْهِمْ عَلى سَواءٍ إِنَّ اللَّهَ لا يُحِبُّ الْخائِنِينَ * وَلا يَحْسَبَنَّ الَّذِينَ كَفَرُوا سَبَقُوا إِنَّهُمْ لا يُعْجِزُونَ » ؛ « 2 »\r\nبدترين جنبدگان نزد خدا كسانى هستند كه كافرند و ايمان نمىآورند . كسانى كه با آنها پيمان بستى و هر بار پيمان خود را مىشكنند و پرهيزگار نيستند ، اگر ديدى كه بر جنگ تو آمده‌اند چنان به آنها حمله ببر تا پيروانشان نيز پراكنده شوند ، شايد به خود آيند . اگر از خيانت قومى ترس داشتى ، منصفانه فسخ پيمان خود را به آنها اعلام كن ؛ كه خداوند خائنان را دوست ندارد . كافران نپندارند كه رها شده‌اند ، آنها هرگز ما را عاجز نخواهند كرد .\r\nنبى اكرم صلى الله عليه و آله ابولبابة بن عبدالمنذر را جانشين خود در مدينه كرد و به دستور آيه حركت كرد و بنى قينقاع را به مدت پانزده شبانه روز در محاصرهء شديدى قرارد داد . « 3 »\r\nآنها نيز در قلعه‌هايشان ماندند و حتى يك تير پرتاب نكردند زيرا خداوند ترس و وحشت در\r\n\r\n\r\n","description":"","footnote":"\r\n( 1 ) . تفسير قمى ، ج 1 ، ص 97 ؛ اعلام الورى ، ج 1 ، ص 175 ؛ المناقب ، ج 1 ، ص 190 ؛ سيرهء ابن اسحاق ، ج 3 ، ص 50 ؛ مغازى واقدى ، ج 1 ، ص 174 .\r\n( 2 ) . انفال ( 8 ) ، 55 - 59 .\r\n( 3 ) . مغازى واقدى ، ج 1 ، ص 135 - 180 ؛ التبيان ، ج 5 ، ص 146 ؛ مجمع البيان ، ج 4 ، ص 850 .\r\n","page_name":" 311 ","page_number":311},
  {"content":"\r\n\r\nدل‌هايشان افكنده بود . پس از رسول‌اللّه صلى الله عليه و آله پرسيدند : آيا مىتوانيم از قلعه هايمان پايين بياييم و هر جا مىخواهيم برويم ؟ آن حضرت صلى الله عليه و آله فرمود : خير ، مگر آن‌كه تسليم شويد . پس به فرمان رسول اللّه صلى الله عليه و آله گردن نهادند مبنى بر اين‌كه دارائيشان در اختيار رسول اللّه صلى الله عليه و آله باشد .\r\nآنها افراد صنعت گرى بودند و وسايل صنعتى و سلاح‌هاى زيادى در اختيار داشتند . تمام اين دارايى در اختيار رسول اللّه صلى الله عليه و آله قرار گرفت . پس از آن كه از قلعه هايشان پايين آمدند و قلعه‌ها فتح شد ، محمد بن مسلم دارائيشان را ضبط كرد و رسول اللّه صلى الله عليه و آله به منذر بن قُدامهء سُلَمى دستور داد كه يهوديان را با طناب به هم ببندند او شانه‌هاى آنها را به هم بست .\r\nو رسول اللّه صلى الله عليه و آله به عُبادة بن صامت دستور داد كه آنها را كوچ دهد .\r\nبنى قَيْنقُاع به عُبادة گفتند : اى اباالوليد ، آيا با ما چنين مىكنى در حالى كه در جنگ اوس و خزرج ما از دوستان تو بوده‌ايم ؟ ! عُباده گفت : وقتى كه شما به جنگ با پيامبر صلى الله عليه و آله پرداختيد ، من نزد آن حضرت رفتم و عرض كردم : يا رسول اللّه صلى الله عليه و آله من از آنها و پيمانشان بيزارم .\r\nبنى قَيْنقُاع گفتند : ما طلبكارى هايى در ميان مردم داريم و از او فرصت خواستند . عُبادة گفت : سه روز به شما فرصت مىدهم و آن را تمديد نخواهم كرد و اين دستور رسول اللّه صلى الله عليه و آله است و اگر خودم بودم ، لحظه‌اى به شما فرصت نمىدادم ! « 1 »\r\nپس از سه روز ، عُبادة آنها را حركت كرد تا به پشت دبَاب رسانيد . آنها راه شام را در پيش گرفتند .\r\nآنان زنان و بچه‌هاى خود را بر شتر سوار كرده و خودشان پياده مىرفتند تا به وادى القرى رسيدند .\r\nيهوديان وادى القرى به مدت يك‌ماه از آنها پذيرايى كردند . سپس مركب‌هايى را به آنها دادند تا همگى سواره باشند و از لحاظ مالى به آنان كمك كردند . آنها هم حركت كردند تا به « أذرِعات » رسيدند . « 2 »\r\nدر مورد تاريخ اين غزوه واقدى مىگويد : نبى اكرم صلى الله عليه و آله از روز شنبه نيمهء شوال بيستمين ماه هجرت آن حضرت صلى الله عليه و آله به مدينه تا اول ذى القعده « 3 » آنها را محاصره كرد و پرچمدار رسول اللّه صلى الله عليه و آله حمزه بود « 4 » و در ذى القعده آن حضرت صلى الله عليه و آله از جنگ دست كشيد .\r\n\r\n\r\n","description":"","footnote":"\r\n( 1 ) . مغازى واقدى ، ج 1 ، ص 179 ؛ سيرهء ابن هشام ، ج 3 ، ص 51 - 52 .\r\n( 2 ) . همان ، ج 1 ، ص 178 - 180 . أذرعات اوّلين سرزمين در مرزهاى اردن با حجاز بوده است .\r\n( 3 ) . مغازى واقدى ، ج 1 ، ص 174 .\r\n( 4 ) . تاريخ طبرى ، ج 2 ، ص 48 .\r\n","page_name":" 312 ","page_number":312},
  {"content":"\r\n\r\n\r\nازدواج على با زهرا عليهما السلام\r\nدو شب باقيمانده از ماه صفر ، على عليه السلام زهرا عليها السلام را عقد كرد و اين قبل از آن بود كه يك سال از هجرت بگذرد . بعضى گفته‌اند : عقد آنها بعد از يك سال از هجرت بوده است و برخى ديگر گفته‌اند :\r\nدر ماه صفر سال دوم هجرى بوده است و منظور آنها از سال دوم ، شروع سال دوم با حلول ماه محرم بوده و منظورشان يكى است . اما در مورد ازدواج ، طبرى از واقدى با سندى از امام باقر عليه السلام روايت كرده است : على بن ابىطالب عليه السلام در ماه ذى الحجه كه مصادف با بيست و دومين ماه هجرت بود . « 1 » با زهرا عليها السلام ازدواج كرد . با همين سند و تقريباًبا همين الفاظ دولابى در الذرية الطاهره از امام صادق عليه السلام و إربلى از او در كشف الغمه و از او در بحارالانوار ، اين روايت را آورده‌اند . « 2 »\r\nاما در مورد روز آن ، شيخ مفيد در مَسارّ الشيعه « 3 » و شيخ طوسى در المصباح گفته‌اند كه ازدواج در روز اول ذى الحّجه بوده است ؛ « 4 » بنابراين ازدواج آنها بعد از ورود خواهرش زينب ، همسر ابى العاص بن ربيع به مدينه بوده است ؛ زيرا ازدواج حدود يك ماه بعد از واقعهء بدر صورت گرفته است . « 5 » و خواهر ديگرش ام كلثوم هم حضور داشته است ؛ اما در مورد رُقيّه ، همسر عثمان گفته‌اند : او قبل از بدر مريض شد و بعد از بدر و پيش از آن‌كه مسلمانان به مدينه برسند ، فوت كرد .\r\n\r\nاز سنت‌هاى شب ازدواج\r\nبعضى از سنت‌هاى پيامبراكرم صلى الله عليه و آله در شب ازدواج دخترش فاطمه عليها السلام را خوارزمى در المناقب و گنجى شافعى در كفاية الطالب فى مناقب على بن ابىطالب عليه السلام از حافظ ابن بُطة عُكْبَرى با سندى كه آن را بسيار خوب و عالى توصيف كرده ، از ابن عباس نقل كرده است :\r\nرسول اللّه صلى الله عليه و آله رو به زنان كرد و فرمود : همانا دخترم را به پسر عمويم تزويج كردم و شما مقام و منزلت دخترم را نزد من مىدانيد . حال او را به على عليه السلام سپرده‌ام ، پس براى او بهتر از دختران خويش اقدام كنيد .\r\n\r\n\r\n","description":"","footnote":"\r\n( 1 ) . تاريخ طبرى ، ج 2 ، ص 485 - 486 .\r\n( 2 ) . الذرية الطاهره ، ص 93 ؛ كشف الغمة ، ج 1 ، ص 364 ؛ بحار الانوار ، ج 43 ، ص 92 .\r\n( 3 ) . مسارّ الشيعه ، ص 53 ؛ حدائق الرياض ؛ الاقبال ؛ بحار الانوار ، ج 43 ، ص 92 .\r\n( 4 ) . چنان‌كه در بحارالانوار ، ج 43 ، ص 92 آمده است .\r\n( 5 ) . ابن هشام ، ج 2 ، ص 308 .\r\n","page_name":" 313 ","page_number":313},
  {"content":"\r\n\r\nزنان در اتاق فاطمه فرشى از ليف و يك بالش و پرده‌اى خيبرى و يك تشت لباس‌شويى گذاشتند و ام ايمن هم دربان شد . آنها برخاستند و بر حضرت زهرا زيورهايى آويختند و خوشبويش نمودند .\r\nرسول اللّه صلى الله عليه و آله بلال را فرا خواند و فرمود : حال كه ازدواج دخترم ، با پسر عمويم است ، دوست دارم كه از سنت‌هاى امت من اين باشد كه در ازدواج ، وَليمه بدهند . پس برو و يك گوسفند تهيه كن تا مهاجران و انصار را دعوت كنم . بلال آنها را آماده كرد و نزد رسول اللّه صلى الله عليه و آله آورد . آن حضرت صلى الله عليه و آله آن را جلوى خود گذارد . سپس فرمود : اى بلال ، مردم را دعوت كن كه دسته دسته به مسجد بيايند .\r\nمردم گروه گروه به مسجد مىآمدند و پس از غذا خوردن مىرفتند تا همگى اطعام شدند و مقدارى غذا باقى ماند . رسول اللّه صلى الله عليه و آله مقدارى از غذاى اضافه را متّبرك كرد و به بلال فرمود : اينها را نزد زنان ببر و بگو : اين را بخوريد و كسانى را كه با شما هستند با آن اطعام كنيد .\r\nسپس رسول اللّه صلى الله عليه و آله به همراه على عليه السلام به خانه‌اش آمد و فاطمه را صدا زد . هنگامى كه فاطمه جلو آمد ، همسرش را ديد كه با رسول اللّه صلى الله عليه و آله است . رسول اللّه صلى الله عليه و آله به وى فرمود : نزديك بيا . فاطمه به پدر نزديك شد . رسول اللّه صلى الله عليه و آله دست او و دست على عليه السلام را گرفت . هنگامى كه مىخواست دست فاطمه عليها السلام را در دست على عليه السلام قرار دهد ، دل فاطمه گرفت و اشك چشمانش جارى شد ! رسول اللّه صلى الله عليه و آله پرسيد : چه چيز باعث گريهء تو شده است ؟ ! به خدا قسم كه قدر تو را گرامى داشته و تو را به تزويج بهترين فردِ خاندانم در آورده‌ام . به خدا سوگند ، تو را به تزويج كسى در آورده‌ام كه سيّد و آقاى دنيا و آخرت و از صالحان مىباشد .\r\nپس فاطمه آرام گرفت و آن حضرت صلى الله عليه و آله دست او را در دست على عليه السلام قرار داد و فرمود : به سوى اتاق خودتان برويد . « 1 » خداوند اين ازدواج را بر شما مبارك گرداند و كارهايتان را اصلاح كند .\r\nآنها رفتند و در جاى مخصوص عروس و داماد نشستند . زنان پيامبر صلى الله عليه و آله نيز در پشت پرده بودند .\r\nپس از مدتى پيامبراكرم صلى الله عليه و آله مراجعت كرد و در زد . ام ايمن گفت : كيست ؟ فرمود : من رسول اللّه هستم . ام ايمن در حالى كه مىگفت : پدر و مادرم فدايت باد ، در را باز كرد . رسول اللّه صلى الله عليه و آله از او سؤال كرد : آيا برادرم اين‌جا است اى ام أيمن ؟ جواب داد : برادرت كيست ؟ فرمود : على بن ابىطالب .\r\n\r\n\r\n","description":"","footnote":"\r\n( 1 ) . اعلام الورى ، ج 1 ، ص 161 ؛ الطبقات الكبرى ، ج 8 ، ص 14 .\r\n","page_name":" 314 ","page_number":314},
  {"content":"\r\n\r\nپرسيد : اى رسول خدا ، آيا او برادر تو است در حالى كه دامادت مىباشد ؟ فرمود : بله . آن‌گاه ام ايمن گفت : ما حلال و حرام را از تو ياد مىگيريم اى رسول خدا .\r\nپيامبراكرم صلى الله عليه و آله داخل شد . وقتى كه زنان از پشت پرده او را ديدند از جاى خود برخاستند و به سرعت خارج شدند . وقتى كه أسماء بنت عميس آمادهء رفتن شد ، رسول اللّه صلى الله عليه و آله از او پرسيد : تو در اين جا چه كارى انجام مىدهى ؟\r\nعرض كرد : من از دخترت محافظت مىكنم . دختران جوان در شب ازدواج به همراهى احتياج دارند تا اگر حاجتى داشتند يا چيزى مىخواستند برايشان انجام دهد .\r\nرسول اللّه صلى الله عليه و آله به او فرمود : از خدا مىخواهم كه در همه حال نگهدار تو باشد و تو را از شرّ شيطان در امان نگه دارد . برايم ظرف آبى بياور .\r\nاسماء برخاست و ظرفى از آب را آورد . پيامبراكرم صلى الله عليه و آله دست و صورتش را با آن شست و مقدارى از آن را مضمضمه كرد . سپس فاطمه را فرا خواند . فاطمه در حالى كه لباس بزرگ و نقابى بر چهره داشت نزد او آمد . آن حضرت كفى از آب برداشت و آن را بر سرش پاشيد و كف ديگرى برداشت و بر دست‌هايش پاشيد ، آن‌گاه مقدارى هم به گردن و بدنش پاشيد . سپس فرمود : خدايا فاطمه از من و من از فاطمه هستم ، پس همان‌طور كه پليدى را از من دور كردى و مرا تطهير نمودى ؛ او را هم تطهير كن . پس از آن به او فرمود كه از آن آب بخورد و رويش را با آن بشويد و با آن مضممضه و استنشاق نمايد . سپس ظرف ديگرى از آب طلب كرد و على عليه السلام را فرا خواند و همين كارها را با او هم انجام داد و براى او به همين صورت دعا كرد و آن‌گاه فرمود : خداوند دل‌هايتان را به هم نزديك و مهربان كند و نسل شما را مبارك گرداند و كارهاى شما را اصلاح كند . بلند شويد و به اتاقتان برويد .\r\nسپس از نزد آنها خارج شد و در را بر آنها بست و داخل حجرهء خود شد .\r\n\r\nتحقيق يك خبر\r\nگنجى شافعى متوفاى م 658 قمرى در حاشيهء اين خبر نوشته است : حافظ ، ابن بُطة عُكبّرى خبر را اين گونه روايت كرده است ، الّا اين‌كه ذكر نام أسماء بنت عميس در اين روايت صحيح نيست ؛ زيرا اين اسماء ، زن جعفر بن ابىطالب عليه السلام بوده و با همسرش در حبشه به سر مىبرده است و در سال هفتم و بعد از فتح خيبر به مدينه باز گشته است .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nمن آوردن نام او را در اين حديث چيزى جز اشتباه بعضى از راويان نمىدانم ، بلكه درست اين است كه اسماء مذكور در اين حديث كه در ازدواج فاطمه عليها السلام شركت داشت ، أسماءِ بنت يزيد بن سكن انصارى بوده است . وى احاديثى را هم از نبى اكرم صلى الله عليه و آله روايت كرده است و شهر بن حوشب و بعضى ديگر از تابعين از او روايت كرده‌اند . « 1 »\r\nإربلى حديث را از او در كشف الغمة نقل كرده است و نوشته است : از كتاب الذرية الطاهره تأليف أبى بشر بن حّماد انصارى دولابى با سندى از اسماء بنت عميس نقل شده است كه على عليه السلام زره‌اش را پيش يك يهودى به گِرو گذاشت و با پول آن وليمه داد\r\nاسماء مىگويد : من فاطمه عليها السلام را در حالى براى على عليه السلام آماده مىكردم كه فرش و بالش‌هاى آنها از ليف خرما بود !\r\nسپس در تعليقهء آن نوشته است : چنان كه مشاهده مىكنيد روايات بسيارى دلالت بر دارند بر اين كه اسماء بنت عميس در شب زفاف فاطمه عليها السلام حاضر بوده است ! اين در حالى است كه اسماء به همراه شوهرش در حبشه به سر مىبرده است و همراه همسرش در سال هفتم هجرى به مدينه بازگشتند و لذا در زمان زفاف فاطمه در مدينه نبوده است ؛ زيرا زفاف در ذى الحجّه سال دوم بوده است و زنى كه شاهد زفاف بوده ، خواهرش سلمى بنت عميس ، همسر حمزة بن عبدالمطلب بوده است ، لكن أسماء نزد راويان حديث از خواهرش مشهورتر بوده است . لذا از او روايت كرده‌اند يا اين‌كه يك راوى اشتباه كرده است و بقيه از او پيروى كرده‌اند ! « 2 »\r\nاما جا دارد بگوييم كه أسماء بنت سكن و سلمى بنت عميس ، هر دو حاضر بوده‌اند و توجيه إربلى با آنچه كه از قول اسماء گذشت به ذهن نزديك‌تر است . او در جواب رسول اللّه صلى الله عليه و آله گفت : « هر زن جوانى در شب زفاف به يكى از زنان نزديك خويش احتياج دارد » . « 3 » و سلمى ، همسر حمزه از نزديكان زهرا بوده است ؛ ولى اسماء دختر سكن انصارى چنين قرابتى نداشته است .\r\nلكن محقق بحارالانوار ، مرحوم ربّانى شيرازى ، توجيه گنجى شافعى را ترجيح داده است ؛ « 4 » زيرا\r\n\r\n\r\n","description":"","footnote":"\r\n( 1 ) . كفاية الطالب ، ص 307 ؛ كشف الغمه ، ج 1 ، ص 372 .\r\n( 2 ) . كشف الغمه ، ج 1 ، ص 366 - 367 .\r\n( 3 ) . همان ، ج 1 ، ص 351 .\r\n( 4 ) . بحارالانوار ، ج 43 ، ص 182 .\r\n","page_name":" 316 ","page_number":316},
  {"content":"\r\n\r\nبه وى خطيب ( خواستارى كن ) زنان مىگفتند و كنيه‌اش امّ سلمه بوده است . در اين صورت آنچه در مورد قضيهء ازدواج زهرا از ام سلمه روايت شده است در حقيقت از اسماء بنت يزيد بن سكن بوده است نه از ام سلمه كه نبى اكرم صلى الله عليه و آله يك سال پس از آن با او ازدواج كرد . « 1 »\r\n\r\nغزوهء سَويق\r\nابن اسحاق با سندى از عبدالله بن كعب بن مالك انصارى نقل مىكند : وقتى ابوسفيان به مكّه بازگشت ، مشاهده كرد كه قهرمانان قريش شكست خورده و از بدر باز گشته‌اند . او نذر كرد كه سرش را به سبب جنابت نشويد « 2 » تا وقتى كه با محمد صلى الله عليه و آله بجنگد ، لذا براى عمل كردن به نذر خود به همراه چهل يا دويست سواره حركت كرد و راه صحراى نجد را در پيش گرفت تا در كنار چشمه‌اى در كوه ثيَبْ كه تا مدينه يك منزل ( حدود 22 كيلومتر ) فاصله داشت ، فرود آمدند . « 3 »\r\nسپس شبانه به سوى مدينه حركت كردند . او پشت درِ خانه حُيّى بن أخطب از رؤساى بنى نضير رفت و در زد . ابن أخطب از ترس در را باز نكرد ، لذا ابوسفيان به خانهء سلّام بن مِشكم كه صاحب اموالشان در مدينه بود آمد . او در را باز كرد و از او پذيرايى نمود و خبرهاى مدينه را برايش گفت .\r\nسپس ابوسفيان نزد ياران خود بازگشت و افرادى را به ناحيهء عُريض در مدينه فرستاد . آنها در آن‌جا فردى از انصار را ديدند كه به همراه غلامش مشغول كشاورزى است . اورا كشتند و نخل هايشان را به آتش كشيدند و سپس باز گشتند .\r\nرسول اللّه صلى الله عليه و آله به محض اطلاع از حادثه ، همانند دفعه قبل ابولُبابه ، بشير بن عبدالمنذر را به عنوان جانشين خود بر مدينه گماشت و براى دستيابى به مشركان قريش حركت كرد تا به قَرْقَرَة الكُدُرْ ( كه در ناحيه مَعِدن و به فاصله هشت منزلى مدينه قرار دارد ) رسيد ، اما نتوانست به ابوسفيان و اصحابش دست يابد ، لذا باز گشت .\r\nاصحاب آن حضرت صلى الله عليه و آله سؤال كردند : آيا مىتوانيم اين را هم يك غزوه بدانيم ؟ فرمود : بله . و آن\r\n\r\n\r\n","description":"","footnote":"\r\n( 1 ) . همان ، ص 132 .\r\n( 2 ) . غسل جنابت ، از سنت‌هاى دين حنيف ابراهيم عليه السلام بوده كه باقى مانده بود ؛ چنان كه در الروض الانف آمده است .\r\n( 3 ) . مغازى واقدى ، ج 1 ، ص 47 .\r\n","page_name":" 317 ","page_number":317},
  {"content":"\r\n\r\nرا غزوه سَويق ( آرد خمير شده با روغن ، عسل و آب ) ناميدند ، زير سَويق‌هاى زيادى را ديدند كه مشركان براى سبك‌تر شدن بارها و افزايش سرعت مركب هايشان بر زمين ريخته بودند . اين غزوه در روز يكشنبه ، پنجم ذى الحجه « 1 » كه بيست و دومين ماه هجرت به مدينه بود ؛ رخ داد و پنج روز طول كشيد « 2 » و اين بدان معنا است كه آن حضرت در عيد قربان به مدينه بازگشت .\r\n\r\nعيد قربان\r\nنُميرى بصرى با سندى از جابر بن عبداللّه انصارى نقل مىكند : اوّلين عيد قربانى كه مسلمانان آن را گرامى داشتند ، صبح دهم ذى الحجه بود كه از بنى قَيْنقُاع برگشته بوديم و در بنى سَلمه قربانى كرديم و من هفده قربانى را در آن‌جا ديدم . « 3 »\r\nيعقوبى مىنويسد : رسول اللّه صلى الله عليه و آله عيد قربان در مدينه بود و به همراه مردم به طرف مصلّى حركت كرد و در همين حال گوسفند را به همراه مىبرد . در مصلّى يك يا دو گوسفند را با دست خويش قربانى كرد و از يك راه به مصلّى رفت و از راه ديگرى برگشت . « 4 »\r\n\r\nشهادت عثمان بن مظعون\r\nطبرى مىنويسد : در ذى الحجهء همين سال عثمان بن مظعون از زخمىهاى بدر ، به شهادت رسيد .\r\nرسول اللّه صلى الله عليه و آله او را در بقيع به خاك سپرد و سنگى را به عنوان نشانه بر روى قبر او گذاشت . « 5 »\r\nوقتى كه مروان بن حكم از سوى معاويه والى مدينه شد ، روزى از كنار آن سنگ مىگذشت كه دستور داد آن را از قبر به جاى ديگرى پرت كنند و گفت : به خدا قسم كه نبايد روى قبر عثمان بن مظعون سنگى باشد كه به وسيلهء آن شناخته شود . به او گفتند : آيا سنگى را پرتاب كرده‌اى كه\r\n\r\n\r\n","description":"","footnote":"\r\n( 1 ) . سيرهء ابن هشام ، ج 3 ، ص 47 ؛ اعلام الورى ، ج 1 ، ص 172 ؛ مناقب آل ابى طالب ، ج 1 ، ص 190 ، .\r\n( 2 ) . مغازى واقدى ، ج 1 ، ص 181 .\r\n( 3 ) . تاريخ مدينه ، ج 1 ، ص 137 - 138 ؛ تاريخ طبرى ، ج 2 ، ص 481 آن را از واقدى نقل كرده است ؛ امّا اين مطلب در مغازى نيامده است و شايد در سيره‌اش بوده است .\r\n( 4 ) . تاريخ يعقوبى ، ج 2 ، ص 46 و تاريخ طبرى ، ج 2 ، ص 481 و مسعودى در التنبيه و الاشراف ، ص 207 و از طبرى جزرى در الكامل ، ج 2 ، ص 98 و از او در بحارالانوار ، ج 20 ، ص 8 .\r\n( 5 ) . تاريخ طبرى ، ج 2 ، ص 485 و از او در الكامل ، ج 2 ، ص 98 و از در بحار الانوار ، ج 20 ، ص 8 .\r\n","page_name":" 318 ","page_number":318},
  {"content":"\r\n\r\nنبّى اكرم صلى الله عليه و آله با دستان خود آن را در اين‌جا گذارده بود ؟ ! كار بسيار بدى كردى . دستور بده كه آن را به جاى اوّل خود باز گردانند . او گفت : به خدا قسم كه پس از پرت كردن آن به جاى اول باز گردانده نمىشود ! و شايد كه اين اقدام وى بدين خاطر بوده است كه عثمان در جنگ بدر يك نفر از مشركين را كشته بود و فرد ديگرى را اسير كرده بود ! « 1 »\r\nكلينى در فروع كافى با سندى از امام صادق عليه السلام روايت مىكند : وقتى عثمان بن مظعون به شهادت رسيد ، رسول اللّه صلى الله عليه و آله شنيد كه همسرش مىگويد : اى ابوسائب ، بهشت گوارايت باد و رسول اللّه صلى الله عليه و آله فرمود : تو چه مىدانى ؟ فقط همين را بگو كه او خدا و رسولش را دوست مىداشت . « 2 »\r\nنُميرى بصرى از قُدامة بن موسى نقل مىكند : بقيع پوشيده شده از درختچهءهاى غرقد بود . پس از آن كه عثمان بن مظعون در گذشت و در بقيع دفن شد ، رسول اللّه صلى الله عليه و آله به جايى كه وى در آن دفن شده بود ، اشاره كرد و فرمود : اين‌جا قطعه‌اى از بهشت است و به جهت منزل محمد بن زيد تا گوشه خانهء عقيل بن ابى طالب اشاره كرد و سپس به ناحيهء ديگرى اشاره كرد و فرمود : اين هم از زمين‌هاى بهشتى است و آن‌گاه به جهتِ راه از منزل محمد بن زيد تا دورترين نقاط امروزى بقيع اشاره كرد . « 3 »\r\n\r\n\r\n","description":"","footnote":"\r\n( 1 ) . تاريخ مدينه ، ج 1 ، ص 101 - 102 .\r\n( 2 ) . فروع كافى ، ج 1 ، ص 64 .\r\n( 3 ) . تاريخ مدينه ، ج 1 ، ص 100 .\r\n","page_name":" 319 ","page_number":319},
  {"content":"\r\n\r\n\r\nفصل دهم‌مهم‌ترين حوادث سال سوم هجرى\r\n\r\n","description":"","footnote":"","page_name":" 320 ","page_number":320},
  {"content":"\r\n\r\n\r\nواقعهء ذى قار\r\nيعقوبى مىنويسد : واقعهء ذى قار چهار يا پنج ماه بعد از بدر رخ داد ، در اين واقعه قبيلهء ذى قار با لشكريان كسرى درگير شدند ، پس از كشتنِ تعدادى از لشكريان كسرى ، آنها را شكست دادند . هنگامى كه خبر پيروزى آنها به رسول اللّه صلى الله عليه و آله رسيد ، فرمود : اين اوّلين روزى است كه عرب بر عجم پيروز مىشود و اين به بركتِ من بوده است . « 1 »\r\nمسعودى مىنويسد : واقعهء ذى قار بين بكربن وائل ( از قبيلهء ربيعة ) كه حنظلة بن سيار فرمانده آنها بود و سپاهى كه خسرو پرويز آنها را به فرماندهى هرمز گسيل داشته بود ، رخ داد .\r\nعلت جنگ آن بود كه هانى بن قَبيصه شيبانى از تحويل دادن آنچه كه نعمان بن منذر لَخْمى ، حاكم حيره نزد او به وديعه گذاشته بود ، به كسرى خوددارى كرد . اين امانت‌ها عبارت بود از : اهل و عيال و اموال و سلاح . و اين حادثه قبل از آن بود كه كسرى نُعمان را به قتل برساند . به دنبال جنگ شديدى كه رخ داد فارس‌ها و عرب‌هاى همراه آنها كه عبارت بودند از : تغلب به فرماندهى بشر بن سَوادهء تغلبى و قبيلهء طىء به فرماندهى إياس بن قَبيصه طايى و ضَبّة و تميم به فرماندهى عُطارد بن حاجب و نَمْر به فرماندهى أوس بن خزرج نِمرى و بَهراء و تنوخ و عرب‌هاى ديگر ؛ شكست خوردند .\r\nوقتى كه خبر پيروزى آنها بر عجم‌ها به رسول اللّه صلى الله عليه و آله رسيد ، فرمود : اين اوّلين بارى است كه عرب‌ها بر عجم پيروز شده‌اند و اين به خاطر من بوده است . « 2 » مسعودى احتمال مىدهد كه تعريف و تمجيد رسول اللّه صلى الله عليه و آله از آنها به خاطر وفادارى و امانت دارى آنها بوده است ؛ زيرا اموال و اهل و عيال و جان‌هاى خودشان را در معرض نابودى قرار دادند ، امّا حاضر نشدند كه به امانت و وديعه خيانت كنند . « 3 »\r\n\r\n\r\n","description":"","footnote":"\r\n( 1 ) . يعقوبى ، ج 2 ، ص 46 .\r\n( 2 ) . التنبيه و الاشراف ، ص 207 - 208 .\r\n( 3 ) . مروج الذهب ، ج 1 ، ص 306 - 307 .\r\n","page_name":" 321 ","page_number":321},
  {"content":"\r\n\r\n\r\nغزوهء قَرْقَرة الكُدْر « 1 »\r\nابن اسحاق آن را يك هفته بعد از بازگشت از بدر مىداند . طبرى ، تاريخ خروج به اين غزوه را ابتداى ماه شوال و بعد از زوال ظهر مىداند ، لكن واقدى مىگويد : اين غزوه در نيمهء محرم كه مصادف با بيست و سومين ماه هجرت به مدينه بوده رخ‌داده است و رسول اللّه صلى الله عليه و آله به مدت پنج شب از مدينه غائب بود .\r\nوى از يعقوب بن عتبه روايت مىكند : رسول اللّه صلى الله عليه و آله مطلع شد كه جمعى از بنىسُليم و غطفان براى جنگ در قررة الكُدْر اجتماع كرده‌اند . آن حضرت صلى الله عليه و آله عبدالله بن ام مكتوم را به عنوان جانشين خود در مدينه انتخاب كرد . و همراه دويست نفر حركت كرد . پس از آن‌كه رد پاى آنها را پيدا كردند ، نتوانستند هيچ يك از آنها را پيدا كنند . آن‌گاه رسول اللّه صلى الله عليه و آله عده‌اى از اصحابش را به بلندى آن منطقه فرستاد . آنها پانصد شتر را يافتند كه غلامى به نام يسار آنها را چوپانى مىكرد . شترها را حركت دادند و نزد رسول اللّه صلى الله عليه و آله در دشت آمدند . آن حضرت دربارهء لشكريان دشمن از او سؤال كرد . يسار گفت :\r\nمن مسؤول محافظت از شتران بودم . افراد قبيله از اين جا رفتند و اطلاعى از آنها ندارم .\r\nپيامبراكرم صلى الله عليه و آله دستور داد شترها را به غنيمت گرفتند و آن غلام را اسير نمودند و به سوى مدينه به راه افتادند . هنگام نماز صبح رسول اللّه صلى الله عليه و آله مشاهده كرد كه آن غلام هم نماز مىخواند ؛ لذا سهمى از غنيمت را براى او قرار داد و آزادش كرد . هنگامى كه به صِرار در پنج كيلومترى مدينه رسيدند ، خمس غنائم را كه صد شتر مىشد ، جدا كرد و بقيه را بين مسلمانان تقسيم نمود كه به هر نفر دو شتر رسيد . « 2 »\r\n\r\nغزوهء ذى أَمرّ « 3 »\r\nدر تاريخ اين غزوه اختلاف است . به طور كلى واقدى در نقل تاريخ حوادث از ابن اسحاق كامل‌تر و\r\n\r\n\r\n","description":"","footnote":"\r\n( 1 ) . قرقره الكُدْر ، ناحيه‌اى است در نزديكى اخضيه در پشت سدّ معونه كه هشت منزل ( حدود 176 كيلومتر ) از مدينه فاصله دارد .\r\n( 2 ) . مغازى واقدى ، ج 1 ، ص 182 - 184 .\r\n( 3 ) . سيرهء ابن هشام ، ج 3 ، ص 49 و ذى امّر ناحيه‌اى در نزديكى روستاى نخيل در سه منزلى مدينه در جهت كوفه بوده است ، چنان كه در وفاء الوفاء ، ج 2 ، ص 249 به اين مطلب اشاره شده است .\r\n","page_name":" 322 ","page_number":322},
  {"content":"\r\n\r\nدقيق‌تر است ؛ ولى اين تاريخى كه نقل كرده ، از آن تاريخ هايى است كه بايد در آن تأمل كرد ، زيرا وى در تاريخ سريه‌اى كه رسول اللّه صلى الله عليه و آله براى قتل كعب بن أشرف فرستاد ، مىگويد : آن حضرت صلى الله عليه و آله به همراه آنها حركت كرد و به بقيع آمد و در شب چهاردهم ربيع الاوّل كه اول بيست و پنجمين ماه هجرت بود ، « 1 » آنها را بدرقه كرد !\r\nبنابراين اگر خروج آن حضرت براى غزوهء ذى امّر - چنان كه واقدى مىگويد - در دوازدهم ربيع الاول باشد ، اين با مشايعت آن حضرت از اصحاب سرّيهء قتل كعب بن اشرف كه در چهاردهم ربيع الاول رخ داده است ، منافات دارد . و اگر تاريخ قتل كعب بن اشرف را مشخص كرديم و احتمال داديم كه تاريخ غزوهء ذى امّر كه واقدى آن را در ربيع نقل كرده است ، ربيع الاخر باشد نه ربيع الّاول و بدانيم كه غيبت آن حضرت صلى الله عليه و آله براى غزوه ذى امر يازده روز بوده است كه بعد از دوازدهم ربيع الاخر اتفاق افتاده است ، در اين صورت باز گشت آن حضرت از غزوه ذى امّر مقارن و مصادف با خروج وى براى غزوهء بُحران در ناحيهء فرع مىباشد كه اين هم بعيد به نظر مىرسد .\r\nبنابراين آنچه كه قوىتر به ذهن مىرسد ، اين است كه در اين مورد روايت ابن اسحاق را ترجيح بدهيم و بگوييم غزوهء ذى امّر در ماه صفر رخ داده است ، به خصوص كه وى غزوه يا سريهء ديگرى را در اين ماه ذكر نكرده است و با عنايت به اين‌كه روايت وى مُعارض ندارد . امّا تفصيل و توضيح مطلب را از واقدى نقل مىكنيم ؛ زيرا روايت ابن اسحاق مختصر است .\r\nواقدى از جمعى روايت مىكند : به رسول اللّه صلى الله عليه و آله خبر رسيد كه مردى از بنى محارب به نام دُعثور بن حارث ، جمعى از بنى محارب و بنى ثعلبه را در ذى امّر به دور خود جمع كرده است و مىخواهند كه به مسلمانان حمله كنند .\r\nرسول اللّه صلى الله عليه و آله همراه چهار صد و پنجاه نفر حركت كرد . آنها از راه مُنقى و سپس از تنگهء خُبيت در يك منزلى مدينه گذشتند . آن‌گاه به سوى ذى القَصّه در جهت نجد پيش رفتند . در آن‌جا به مردى از بنى ثعلبه برخوردند كه جبّار ناميده مىشد . او را نزد رسول اللّه صلى الله عليه و آله آوردند . آن حضرت صلى الله عليه و آله او را به اسلام دعوت كرد . او پذيرفت . آن‌گاه از وى سؤال كردند كه آيا اطّلاعى از افراد قوم خوددارى ؟\r\n\r\n\r\n","description":"","footnote":"\r\n( 1 ) . مغازى واقدى ، ج 1 ، ص 189 و 197 .\r\n","page_name":" 323 ","page_number":323},
  {"content":"\r\n\r\nگفت : نه ، الّا اين‌كه شنيده‌ام كه دُعثور بن حارث به همراه عده‌اى از افراد قبيله‌اش گِرد هم آمده‌اند و اگر مطلع شوند كه تو آمده‌اى ، به بالاى كوه‌ها فرار مىكنند و با تو درگير نمىشوند . من همراه شما مىآيم و شما را به مخفيگاه‌هاى آنها آگاه مىسازم .\r\nنبى اكرم صلى الله عليه و آله او را همراه بلال پيش فرستاد و خود به همراه يارانش به صورت مخفيانه به سوى جايگاه آن افراد حركت كردند ؛ اما آنها رسول اللّه صلى الله عليه و آله را ديدند و به بالاى كوه‌ها فرار كردند و مسلمانان نتوانستند كه به هيچ‌يك از آنها دست يابند . اين در حالى بود كه آنها از بالاى كوه آن حضرت را مىديدند و آن حضرت هم آنها را مىديد . « 1 »\r\nرسول اللّه صلى الله عليه و آله و يارانش حدود ده روز در اردوگاه خويش مستقر شدند . روزى آن حضرت براى قضاى حاجت رفته بود كه زير باران گرفتار شد و لباس هايش خيس شد ؛ لذا آنها را در آورد و بر در ختچه‌اى آويزان كرد تا آفتاب آنها را خشك كند . خودش هم زير درختچه دراز كشيد و منتظر خشك شدن لباس‌هايش ماند .\r\nباديه نشين‌ها به دُعثور گفتند : محمد را ببين كه از اصحابش جدا شده است ، به طورى كه اگر از آنها كمك بخواهد ، نمىتوانند او را يارى كنند . پس به سويش برو و او را به قتل برسان كه اين بهترين فرصت است .\r\nدُعثور شمشير برنده‌اى انتخاب كرد و مخفيانه حركت كرد تا ناگهان بالاى سر رسول اللّه صلى الله عليه و آله ظاهر شد و در حالى كه شمشير خود را در دست داشت ، گفت : چه كسى مىتواند تو را از دست من نجات دهد ؟ ! رسول اللّه صلى الله عليه و آله فرمود : اللّه . ناگهان دُعثور بر زمين افتاد و شمشيرش به گوشه‌اى پرتاب شد .\r\nرسول اللّه صلى الله عليه و آله پريد و شمشير را برداشت و بالاى سرش ايستاد و فرمود : حال چه كسى تو را از دست من نجات مىدهد ؟ گفت : هيچ كس ! و من شهادت مىدهم لا إله الا الله ، محمدٌ رسول الله . به خدا قسم كه بعد از اين افرادى را عليه تو جمع نمىكنم ! پس رسول اللّه صلى الله عليه و آله شمشير را به او داد !\r\nوى به سوى افراد خودش رفت . يارانش گفتند : بر او دست يافتى در حالى كه شمشير در دست داشتى ، چرا اقدام نكردى ؟ ! گفت : به خدا قسم كه اقدام كردم ؛ ولى مرد سفيد و بلند قامتى ظاهر شد و\r\n\r\n\r\n","description":"","footnote":"\r\n( 1 ) . قريب به همين مضمون در الكامل ، ج 2 ، ص 99 آمده است و بحارالانوار ، ج 2 ، ص 99 اين مطلب را از الكامل نقل كرده و گفته است : توقف آن حضرت در آن‌جا دوازده شب طول كشيد .\r\n","page_name":" 324 ","page_number":324},
  {"content":"\r\n\r\nدست بر سينه‌ام زد و مرا به گوشه‌اى پرت كرد ! من فهميدم كه او از ملائكه است ؛ لذا شهادت دادم كه لا إله الا الله ، محمدٌ رسول اللّه . به خدا قسم كه بعد از اين افراد را عليه او جمع نمىكنم و آن‌گاه شروع به دعوت قوم خود به اسلام كرد . « 1 »\r\n\r\nارسال سرّيه براى كشتن كعب بن اشرف\r\nكعب بن اشرف نبهانى طايى با كشته و اسير شدن بزرگان قريش ، بسيار بى قرار شد ، لذا به مكه رفت تا در عزادارى قريشىها شركت كند و با اين بهانه آنها را به جنگ و انتقام از مسلمانان تحريك كند .\r\nبدين ترتيب به سوى مكه حركت كرد و در آن جا بر ابى وادعة بن ضُبيرهء سَهمى وارد شد و با عاتكه دختر اسيَد بن ابى العَيصْ بن اميّة بن عبد شمس ازدواج كرد . او در آن‌جا اشعارى مىسرود و براى كشته شدگان بدر مىخواند و گريه مىكرد و مردم را به جنگ با رسول اللّه صلى الله عليه و آله تشويق مىكرد . « 2 »\r\nرسول اللّه صلى الله عليه و آله هم حسّان بن ثابت را فرا خواند و به او اطلاع داد كه كعب با عاتكه دختر اسيد ازدواج كرده است و از او خواست كه كعب را هجو كند .\r\nپس از مدتى كعب به مدينه برگشت . وقتى كه نبى اكرم صلى الله عليه و آله از بازگشت كعب آگاه شد ، فرمود :\r\nخدايا مرا از شرّ ابن اشرف و اشعارش كفايت كن . « 3 »\r\nو از اصحابش پرسيد : چه كسى مرا از ابن اشرف كفايت مىكند ؟\r\nمحمد بن مسَلمة أوسى كه برادر رضاعى ابن اشرف بود ، گفت : من تو را كفايت مىكنم و او را به قتل مىرسانم .\r\nآن حضرت فرمود : اگر بر او دست يافتى ، او را به قتل برسان .\r\nمحمّد بن مَسلمه به خانه‌اش بازگشت و به مدت سه روز آب و غذا نمىخورد ، مگر به اندازه‌اى كه او را زنده نگه دارد . اين قضيه براى رسول اللّه صلى الله عليه و آله نقل شد و آن حضرت او را فرا خواند و فرمود : چرا از خوردن و آشاميدن دست كشيده‌اى ؟ گفت : اى رسول خدا ، حرفى را زده‌ام كه نمىدانم آيا به آن وفا\r\n\r\n\r\n","description":"","footnote":"\r\n( 1 ) . مغازى واقدى ، ج 1 ، ص 193 - 196 ؛ اعلام الورى ، ج 1 ، ص 173 - 174 ؛ مناقب آل ابى طالب ، ج 1 ، ص 190 .\r\n( 2 ) . سيرهء ابن هشام ، ج 3 ، ص 55 و مغازى واقدى ، ج 1 ، ص 187 .\r\n( 3 ) . مغازى واقدى ، ج 1 ، ص 186 - 187 .\r\n","page_name":" 325 ","page_number":325},
  {"content":"\r\n\r\nمىكنم يا خير ؟ فرمود : بر تو باد به سعى و تلاش ، « 1 » و در اين كار با سعد بن مُعاذ مشورت كن .\r\nمحمد بن مسلمه و عده‌اى از أوسىها كه از جملهء آنها عَبّاد بن بشر بن‌وَقْش و برادرش سلْكان بن سلامة بن وقش ( برادر رضاعى كعب ) و حارث بن أوس و ابوعبَش بن جَبر بودند ، گرد هم آمدند و نزد رسول اللّه صلى الله عليه و آله رفتند و عرض كردند : ما او را به قتل مىرسانيم ، ولى شما اجازه دهيد كه حيله گرى كنيم و او را فريب دهيم ؛ زيرا چاره‌اى جز اين نداريم . « 2 » آن حضرت صلى الله عليه و آله فرمود : شما در اين زمينه مجاز هستيد . « 3 »\r\nآنها قبل از اين كه به سوى كعب بروند ، برادر رضاعىاش سَلكان بن سَلامة ، ابونائلة را كه شاعر بود ، نزد او فرستادند . سَلكان پيش او كه در ميان جمعى از اقوام و هم كيشان خود نشسته بود رفت . او مىخواست كه كعب را طورى آماده سازد كه اگر يارانش به صورت مسلح به سوى او آمدند ، از آنها فرار نكند . براى همين گفت : كارى پيش آمده و نيازمند توشدايم .\r\nكعب گفت : نزديك‌تر بيا و حاجت خود را بگو . آنها مدتى با هم صحبت كردند و مقدارى مشاعره نمودند تا اين‌كه كعب گفت : گويى دوست مىدارى كه اين افراد كه دور ما نشسته‌اند ، برخيزند و بروند ؟\r\nآن افراد وقتى كه اين را شنيدند ، برخاستند و رفتند .\r\nابونائله گفت : من دوست نداشتم كه اين افراد بعضى از صحبت‌هاى ما را بشنوند و به ما گمان بد كنند . ورود پيامبر به مدينه به منزلهء بلايى بود كه بر ما نازل شد . او باعث دشمنى عرب با ما و شعله ور شدن جنگ‌ها و ناامن شدن راه‌ها گرديد و بسيارى از جان‌ها و خانواده‌ها را ضايع گردانيد !\r\nكعب گفت : من پسر أشرف هستم ! به خدا قسم - اى پسر سلامه - من پيش از اين به تو مىگفتم كه اين چنين خواهد شد !\r\nابونائله گفت : عده‌اى از دوستان من هستند كه با من هم عقيده‌اند . ما آمده‌ايم كه از تو مقدارى غذا و خرما بخريم . تو هم بايد كه با ما مدارا كنى . چيزى كه تو آن را قبول داشته باشى را پيش تو به رهن مىگذاريم .\r\n\r\n\r\n","description":"","footnote":"\r\n( 1 ) . سيرهءابن هشام ، ج 3 ، ص 58 .\r\n( 2 ) . مغازى واقدى ، ج 1 ، ص 187 .\r\n( 3 ) . سيرهءابن هشام ، ج 3 ، ص 58 .\r\n","page_name":" 326 ","page_number":326},
  {"content":"\r\n\r\nكعب گفت : اى ابونائله ، به خدا كه دوست نداشتم تو را اين‌گونه فقير و بيچاره ببينم ، در حالى كه تو عزيزترين فرد نزد من هستى . حال چه چيزى را مىخواهيد به رهن بگذاريد ؛ زنان و فرزندانتان را ؟ « 1 »\r\nابونائله گفت : گويى كه مىخواهى ما را رسوا كنى و آبروى ما را ببرى ! ما اسلحه هايى را به رهن مىگذاريم تا تو راضى شوى . كعب گفت : درست است ، سلاح چيز خوبى براى وفاى به عهد است .\r\nآن‌گاه شب آينده را براى ديدار معين كردند .\r\nسَلكان پيش دوستان خود رفت و قضيه را براى آنها تعريف كرد . پس از تبادل نظر به اين نتيجه رسيدند كه بر سرِ قرار بروند . هنگام غروب چهاردهم ربيع الّاول ، نزد نبى اكرم صلى الله عليه و آله آمدند و بعد از آن‌كه نماز عشاء را با آن حضرت صلى الله عليه و آله به جاى آورند ، او را از قضيه با خبر كردند .\r\nآن حضرت صلى الله عليه و آله قدم زنان تا بقيع آنها را همراهى كرد و سپس فرمود : با تكيه بر لطف و يارى خداوند ، حركت كنيد . آنها رفتند و رسول اللّه صلى الله عليه و آله هم به منزل بازگشت . « 2 »\r\nابن اسحاق از عِكرمه از ابن عباس از محمد بن مسَلمه نقل مىكند : آنها پيش رفتند تا به خانهء ابن اشرف رسيدند . در آن‌جا ابونائله او را صدا زد . وى در حالى كه پتويى به دور خود پيچيده بود ، « 3 » از منزل بيرون آمد .\r\nپس از آن‌كه مدتى با هم گفت‌وگو كردند ، ابونائله به او گفت : آيا برايت ممكن است كه قدرى با هم قدم بزنيم و تا شِعْب عجوز « 4 » پيش برويم و او قبول كرد و قدم زنان به راه افتادند . « 5 »\r\nاز آن‌جا كه كعب به تازگى ازدواج كرده بود ، با مُشك و عنبر خود را خوشبو مىكرد و موهايش هم فرفرى بود . « 6 » براى همين ابونائله دستش را در موهاى جلوى سر وى فرو برد و سپس دست خود را بو كشيد و گفت : عطرى خوشبوتر از اين نديده‌ام ! سپس مقدارى راه رفتند و ابونائله همين كار را تكرار كرد . پس از مدتى براى سومين بار اين كار را تكرار كرد و ناگهان كعب را محكم در بغل گرفت\r\n\r\n\r\n","description":"","footnote":"\r\n( 1 ) . از اين سخن فهميده مىشود كه گِرو گذاشتن زن و فرزند در ميان آنها امر متعارفى بوده و زشت و منكر شمرده نمىشده است .\r\n( 2 ) . مغازى واقدى ، ج 1 ، ص 189 .\r\n( 3 ) . نشان مىدهد كه اين حادثه در تابستان نبوده است .\r\n( 4 ) . جايى در پشت مدينه .\r\n( 5 ) . ابن هشام ، ج 3 ، ص 60 .\r\n( 6 ) . مغازى واقدى ، 1 : 189 .\r\n","page_name":" 327 ","page_number":327},
  {"content":"\r\n\r\nو گفت : اين دشمن خدا را بكشيد . همراهان بر او شمشير كشيدند ؛ امّا شمشيرهايشان به هم گره خورد و بر او كارگر نشد و حتى بعضى از ضربه‌ها به حارث بن أوس اصابت كرد و پاى او را مجروح كرد .\r\nسپس محمد بن مسلمه مىگويد : وقتى ديدم كه شمشيرها بر وى كارگر نشد ، چاقوى كوچكى را در آوردم و آن را به نزديك ناف او زدم . در اثر آن اين دشمن خدا بر زمين افتاد . پس از آن از محلّهء بنى امُيّة بن زيد و محلّهء بنى قُريظه و بُعاث گذشتيم و به بالاى سنگلاخ عُريض در اطراف مدينه رفتيم و منتظر حارث بن اوس مانديم كه به دنبال ما مىآمد . پس از آن‌كه به ما رسيد او را به دوش گرفتيم و در آخر شب او را نزد رسول اللّه صلى الله عليه و آله آورديم . آن حضرت صلى الله عليه و آله مقدارى آب دهان بر زخم حارث ماليد « 1 » تا درد او را اذيت نكند . « 2 » آن‌گاه خبر كشته شدن دشمن خدا را به او داديم .\r\nصبح آن شب يهوديان را ديديم كه به شدت از اين واقعه ترسيده‌اند . هيچ يهودى نبود ، مگر اين‌كه از جان خود مىترسيد . « 3 » همين باعث شد كه يهوديان و مشركانى كه با آنها بودند ، نگران شوند . فرداى آن شب نزد نبى اكرم صلى الله عليه و آله آمدند و گفتند : كعب ابن أشرف كه يكى از بزرگان ما بود شب گذشته مورد تعرّض قرار گرفته و بدون اين‌كه جُرمى مرتكب شده باشد ، به قتل رسيده است !\r\nرسول اللّه صلى الله عليه و آله فرمود : اگر او در جاى خودش آرام مىگرفت - چنان‌كه افراد ديگرى كه هم عقيده با او بودند ، آرام گرفتند - هر آينه كشته نمىشد ، امّا او با اشعار خود ما را مورد هجو قرار مىداد و اذيت مىكرد و هر كسى از شما كه چنين خطاهايى را مرتكب شود ، گرفتار لبهء تيز شمشير مىگردد .\r\nآن‌گاه رسول اللّه صلى الله عليه و آله از آنها خواست كه قرار دادى ميان خويش بنويسند تا به اين وضع خاتمه دهند . سپس در سايهء درخت خرمايى در منزل مَلّة دختر حارث قرار داد را نوشتند . پس از آن يهوديان با ترس و خوارى زندگى مىكردند و اين ذّلت با قتل كعب بن اشرف « 4 » و نوشتن قرار داد ، شروع شد .\r\n\r\n\r\n","description":"","footnote":"\r\n( 1 ) . ابن هشام ، ج 3 ، ص 60 .\r\n( 2 ) . مغازى واقدى ، ج 1 ، ص 190 .\r\n( 3 ) . سيرهءابن هشام ، ج 3 ، ص 60 ؛ الكامل ج 2 ، ص 100 ، المنتقى ، ص 116 ؛ بحار الانوار ، ج 20 ، ص 10 - 12 .\r\n( 4 ) . مغازى واقدى ، ج 1 ، ص 192 . وى متن قرار داد را متذكر نشده ، اما روايت كرده است : يك يهودى به نام ابن يامين نَضْرى ( از بنى نضير ) بر مروان بن حكم كه از سوى معاويه يا يزيد والى مدينه بود وارد شد و يك روز نزد او ماند . در همين روز محمد بن مَسلمه كه خيلى پير شده بود ، نزد مروان نشسته بود . در همين اوضاع ، مروان به ابن يامين گفت : قتل كعب بن اشرف را چگونه مىبينى ؟ جواب داد : قتل او يك مكر و حيله بود . مروان اين گفته ابن يامين را انكار نكرد ! امّا محمد بن مَسلمة فرياد زد : اى مروان ! آيا به نظر تو رسول اللّه صلى الله عليه و آله اهل مكر و حيله بوده است ؟ ! به خدا قسم كه ما كعب را نكشتيم ، مگر به دستور رسول اللّه صلى الله عليه و آله و خدا را شاهد مىگيرم كه از اين به بعد هيچ گاه با تو در زير سقفى جمع نمىشوم ، مگر در مسجد . سپس متوجه ابن يامين شد و گفت اى ابن يامين ، به خدا قسم مىخورم كه اگر در جايى بر تو دست يابم و شمشير داشته باشم ، گردن تو را مىزنم !\r\nقضيه گذشت تا اين‌كه محمد بن مسلمه در تشييع جنازه‌اى در بقيع شركت كرد . ابن يامين هم در همان موقع در بقيع حضور داشت . محمد بن مسلمه به سوى نعش رفت كه چوب شاخه‌هاى تازهء خرما كنار بغل‌هاى او گذاشته بودند . او چند تا از آنها را برداشت و بر سر ابن يامين مىكوبيد و فرياد مىزد : به خدا قسم ، اگر دسترسى به شمشير داشتم ، تو را مىكشتم سپس او را در حالى كه هيچ قدرتى در بدن نداشت ، بردند .\r\n","page_name":" 328 ","page_number":328},
  {"content":"\r\n\r\n\r\nغزوهء بُحران از فُرع\r\nواقدى از زُهرى نقل مىكند : به رسول اللّه صلى الله عليه و آله خبر رسيد ، عدهء زيادى از بنى سُليم در بُحران عليه او جمع شده‌اند . آن حضرت صلى الله عليه و آله آمادهء جنگ شد و به هنگام حركت جهت‌هاى خاصى را معين نكرد و هنگام خروج از مدينه ، عبدالله بن ام مكتوم را جانشين خود قرار داد .\r\nاو به همراه سيصد نفر از اصحابش با سرعت حركت كردند تا يك‌شبه به نزديكى بُحران رسيدند .\r\nدر آن جا مردى از بنى سليم را ديدند و از او در مورد اجتماع بنى سليم سؤال كردند . او گفت : آنها متفرق شده و به منزلگاه خود برگشته‌اند .\r\nنبى اكرم صلى الله عليه و آله حركت كرد و وارد بُحران شد ؛ ولى كسى در آن‌جا نبود و به مدت ده شب در آن‌جا توقف كرد و با هيچ حركت مشكوكى مواجه نشد و باز گشت . اين غزوه در چند شب بعد از حلول ماه جمادى الأول رخ داد . « 1 »\r\n\r\nسرية قرَدَه « 2 »\r\nواقدى مىنويسد : اين سريه به فرماندهى زيد بن حارثهء كلبى ، پسرخواندهء رسول اللّه صلى الله عليه و آله در جمادى الثانى به وقوع پيوست . قضيه از اين قرار بود كه نُعيم بن مسعود أشجعى از مكه به مدينه آمد و بر كنانة بن أبى الحُقيق يهودى از قبيلهء بنى نضير وارد شد . سَليط بن نُعمان بن اسلم كه مسلمان شده بود پيش او مىرفت و چون هنوز شراب خوارى حرام نشده بود با هم خمر مىنوشيدند . در حال مستى نُعيم گفت :\r\n\r\n\r\n","description":"","footnote":"\r\n( 1 ) . مغازى واقدى ، ج 1 ، 196 - 197 ؛ سيرهء ابن هشام ، ج 3 ، ص 50 ؛ الكامل ، ج 2 ، ص 99 ؛ بحارالانوار ، ج 20 ، ص 90 .\r\n( 2 ) . قَرَده : در راه نجد به سوى عراق در ناحيهء ذات عرق كه بعد از ربذه و قبل از غمره قرار دارد ، چنان كه در الطبقات ، ج 2 ، ص 24 آمده است .\r\n","page_name":" 329 ","page_number":329},
  {"content":"\r\n\r\nصفوان بن امية جُمحى همراه كاروانى از قريش كه شامل سيصد مثقال طلا و شمشى از نقره و يك ظرف نقره‌اى به وزن سى هزار درهم و كالاهاى ديگر است ، از مكه خارج شده است . در اين كاروان افرادى از قريش و از جمله حُويطب بن عبدالعُزّى و عبدالله بن ربيعه شركت دارند . آنها به سوى ذات عرق رفته‌اند . « 1 »\r\nدر همان ساعت سَليط بن نُعمان بن أسلم پيش پيامبراكرم صلى الله عليه و آله رفت و اين خبر را به او داد .\r\nرسول اللّه صلى الله عليه و آله زيد بن حارثه را همراه صد نفر سواره ارسال كرد . آنها متعرض كاروان شدند .\r\nبزرگان كاروان فرار كردند و مسلمانان فردى به نام فرات بن حيّان عِجْلى را اسير كردند .\r\nپس از آن‌كه زيد و يارانش كاروان را تصاحب كردند ، آن را بر رسول اللّه صلى الله عليه و آله عرضه كردند و آن حضرت صلى الله عليه و آله خمس آن را كه به اندازهء بيست هزار درهم بود ، برداشت و بقيه را بين اهل سَريّه تقسيم كرد .\r\nبه فرات بن حيّان گفته شد ، اگر مسلمان شوى تو را رها مىكنيم و الّا تو را به قتل مىرسانيم . او اسلام آورد و مسلمانان رهايش كردند . « 2 »\r\n\r\nولادت امام حسن عليه السلام\r\nدولابى در كتاب الذرية الطاهرة از ليث بن سعد نقل مىكند : فاطمه دختر رسول الله صلى الله عليه و آله ، حسن بن على عليه السلام را در ماه رمضان سال سوم هجرى به دنيا آورد . « 3 »\r\nطبرى مىنويسد : حسن بن علىبن‌ابىطالب « 4 » در نيمهء رمضان سال سوم هجرى به دنيا آمد .\r\nمسعودى در مورد حوادث سال سوم مىگويد : در نيمهء ماه رمضان اين سال ، حسن بن على بن ابىطالب عليه السلام متولد شد . « 5 »\r\n\r\n\r\n","description":"","footnote":"\r\n( 1 ) . ذات عرق : يكى از منزلگاه‌هاى بين راه به سوى عراق است و مرز ميان نجد و تهامه به شمار مىرود ، چنان كه در معجم البلدان ، ج 6 ، ص 154 آمده است .\r\n( 2 ) . مغازى واقدى ، ج 1 ، ص 197 - 198 ؛ سيرهءابن اسحاق ج 3 ، ص 53 ؛ اعلام الورى ، ج 1 ، 174 - 175 .\r\n( 3 ) . الذرية الطاهره ، ص 101 و 202 و از او در كشف الغمه ، ج 1 ، ص 514 و از او در بحار الانوار ، ج 44 ، ص 136 .\r\n( 4 ) . طبرى ، ج 2 ، ص 537 .\r\n( 5 ) . التنبيه و الاشراف ، ص 210 ؛ بنابراين در مقدار عمر آن حضرت عليه السلام مىنويسد : وى در سال 49 هجرى به شهادت رسيد ، در حالى كه 46 سال داشت ( ص 260 ) و هم‌چنين إربلى در كشف الغمه ، ج 2 ، ص 140 از ابن طلحة در مَطالب السؤول و از گنجى شافعى در كفاية الطالب همين مطلب را نقل مىكند .\r\n","page_name":" 330 ","page_number":330},
  {"content":"\r\n\r\nدر مُروُج الذهب و در مقاتل الطالبيين اصفهانى ، سال سوم هجرى سال ميلاد دانسته شده است . « 1 » و مرحوم مفيد به نقل از امام صادق عليه السلام در ارشاد نقل مىكند كه آن حضرت عليه السلام در شب نيمهء ماه رمضان سال سوم هجرى به دنيا آمد . « 2 »\r\n\r\nنام‌گذارى امام حسن عليه السلام و بعضى از سنّت‌ها\r\nطوسى در أمالى با سندى از امام رضا عليه السلام از پدرش از على بن حسين عليه السلام از أسماء بنت يزيد بن سكن انصارى كه قابلهء زنان مدينه بود ، نقل مىكند : وقتى فاطمه عليها السلام حسن عليه السلام را به دنيا آورد ، نبى اكرم صلى الله عليه و آله آمد و فرمود : اى أسماء ، پسرم را بياور .\r\nمن او را كه در پارچهء زردى پيچيده شده بود ، نزد آن حضرت صلى الله عليه و آله بردم . او پارچهء زرد را به كنارى انداخت و در گوش راست او اذان و در گوش چپ او اقامه گفت : سپس رو به على عليه السلام كرد و فرمود : نام فرزندم را چه گذاشته‌اى ؟\r\nفرمود : هرگز در نام‌گذارى او از شما سبقت نمىگيرم اى رسول خدا .\r\nپيامبر صلى الله عليه و آله هم فرمود : من هم از خدا در نام‌گذارى او پيشى نمىگيرم .\r\nجبرئيل عليه السلام نازل شد و فرمود : اى محمد ، خداى بلند مرتبه سلام مىرساند و مىگويد : على عليه السلام براى تو به منزلهء هارون براى موسى عليه السلام است ؛ الا اين كه هيچ پيامبرى بعد از تو نخواهد بود . نام اين فرزند را همان نام فرزند هارون بگذار .\r\nنبى اكرم صلى الله عليه و آله پرسيد : نام پسر هارون چه بوده است ؟ فرمود : شبّر . پيامبر صلى الله عليه و آله فرمود : زبان من عربى\r\n\r\n\r\n","description":"","footnote":"\r\n( 1 ) . مروج الذهب ، ج 2 ، ص 288 و مقاتل الطالبيين ، ص 31 و مىگويد : آن حضرت عليه السلام در سال پنجاه هجرى به شهادت رسيد و با اين وجود در سنّ آن حضرت به هنگام شهادت دچار ترديد در بين دو خبر از امام صادق عليه السلام شده است كه يكى سنّ آن حضرت عليه السلام را 46 و ديگرى 48 مىداند ، در حالى كه بايد عمر او معيّن باشد . و لكن در ص 52 مىنويسد : حسن بن على عليه السلام در سال سوم هجرى متولد شد و در سال پنجاه و يك هجرى به شهادت رسيد و اختلافى در اين وجود ندارد ؛ بنابراين سنّ او چهل و هشت سال يا در حدود آن بوده است .\r\n( 2 ) . ارشاد مفيد ، ج 2 ، ص 5 ؛ اعلام الورى ، ج 1 ، ص 402 - 403 ؛ مناقب ، ج 4 ، ص 28 - 29 .\r\n","page_name":" 331 ","page_number":331},
  {"content":"\r\n\r\nاست . جبرئيل فرمود : او را حَسن نام گذارى كن و پيامبر صلى الله عليه و آله او را حسن ناميد .\r\nدر روز هفتم نبّى اكرم صلى الله عليه و آله دو گوسفند فربه براى حسن عليه السلام قربانى كرد و يك ران و يك دينار را براى قابله فرستاد . سپس موى سر او را تراشيد و به وزن موهاى سرش ، نقره صدقه داد و عطر و بوى خوشى به سرش ماليد و فرمود : اى أسماء ، ماليدن خون به سر نوزاد از آداب و رسوم جاهليّت بوده است . « 1 »\r\n\r\nقضاوت و شفاعت\r\nواقدى روايت مىكند : قبل از جنگ احُد يتيمى از انصار از ابولبابه ( ابن عبدالمنذر ) در مورد نخل خرمايى شكايت كرد رسول اللّه صلى الله عليه و آله به نفع ابولبابه حكم كرد ؛ امّا يتيم به جزع و فزع پرداخت . رسول اللّه صلى الله عليه و آله از ابولبابه خواست كه آن را به يتيم واگذار كند ؛ اما ابولبابه امتناع كرد ! رسول اللّه صلى الله عليه و آله به او گفت : اين را به او واگذار و من قول مىدهم كه معادل آن را در بهشت به تو بدهند ! باز هم ابولبابه امتناع كرد .\r\nدر اين حال ثابت بن دَحْداحه پيش آمد و گفت : اى رسول خدا ، اگر من نخل خرمايى به اين يتيم بدهم ، چه وعده‌اى به من مىدهى ؟ فرمود : نخل خرمايى در بهشت !\r\nثابت بن دحداحه آن نخل خرما را در مقابل چندين نخل از ابولبابه خريد . آن‌گاه آن نخل خرما را به پسر يتيم واگذار كرد . رسول اللّه صلى الله عليه و آله در مورد او فرمود : چه نخل‌هاى پر بركتى براى ابن دحداحه در بهشت باشد ! « 2 »\r\n\r\nجنگ احُد\r\nقمى در تفسير خود مىنويسد : وقتى قريشيان از جنگ بدر كه در طى آن دچار مصيبت‌هاى زيادى شده و هفتاد كشته و هفتاد اسير داده بودند ، برگشتند ، ابوسفيان فرياد زد : اى جماعت قريش ! نگذاريد زنان در مصيبت كشته شدگان گريه كنند ؛ زيرا گريه كردن باعث مىشود غم و اندوه و بغض و كينه\r\n\r\n\r\n","description":"","footnote":"\r\n( 1 ) . عيون اخبار الرضا ، ج 2 ، ص 25 . در جاهليت به سر نوزاد خون مىماليدند تا پر جرأت و جنگجو باشد .\r\n( 2 ) . مغازى واقدى ج 1 ، ص 281 . وى در جنگ احُد به شهادت رسيد .\r\n","page_name":" 332 ","page_number":332},
  {"content":"\r\n\r\nنسبت به محمد از دل‌ها بيرون برود و او و يارانش ما را مورد شماتت و سرزنش قرار دهند ! « 1 »\r\nپس از آن‌كه تصميم گرفتند به جنگ با محمد بپردازند ، به ميان هم پيمانان خود در كنانه و غيره رفتند و به جمع آورى افراد و اسلحه پرداختند . آنان سه هزار نفر بودند « 2 » كه از مكه خارج شدند در حالى كه هزار نفر سواره و دو هزار نفر پياده بودند . آنها زنان را هم با خود برده بودند تا آنها را به جنگ تشويق كند كه از جمله آن‌ها هند دختر عتبة بن ربيعه و عَمْره دختر عَلْقَمه حارثى بودند . « 3 »\r\nوقتى اين خبر به رسول اللّه صلى الله عليه و آله رسيد ، اصحاب خود را جمع كرد و به آنها گفت : خدا به او خبر داده است كه قريشىها جمع شده‌اند و مىخواهند به مدينه حمله كنند . « 4 »\r\nطبرسى مىنويسد : آن حضرت صلى الله عليه و آله به مشورت با ياران خود پرداخت . نظر خودش اين بود كه مردان جنگى در كوچه‌ها به جنگ بپردازند و ضعيف‌ترها و زنان و بچه‌ها از بالاى بام سنگ بيندازند . « 5 »\r\nقمى مىنويسد : عبدالله بن ابّى ( خزرجى ) گفت : اى رسول خدا ، از مدينه خارج نشو تا در كوچه‌هاى آن با دشمن بجنگيم . در اين صورت افراد ضيعف و زنان و بچه ها مىتوانند از پشت بام‌ها بجنگند ، بدان كه هيچ قومى به جنگ ما در خانه هايمان نيامد ، مگر اين‌كه بر او پيروز شديم و براى جنگ با هيچ دشمنى بيرون نرفتيم مگر اين كه بر ما پيروز شدند . « 6 »\r\nسپس سعد بن مُعاذ از قبيلهء أوس برخاست و گفت : اى رسول خدا ، در آن زمانى كه مشرك بوديم و بت مىپرستيديم ، أحَدى از اعراب در ما طمع نكرد و حال كه تو در ميان ما هستى ، چگونه در ما طمع مىكنند ؟ ! ما حتماً براى جنگ بيرون مىرويم كه در آن صورت هر كدام از ما كه كشته شود ، شهيد است و هر كدام از ما كه زنده بماند ، در راه خدا جهاد كرده است . « 7 »\r\nبعد از آن عده‌اى از بزرگان و صاحب نظران سخن گفتند كه از جملهء آنها سعد بن عُباده بود كه\r\n\r\n\r\n","description":"","footnote":"\r\n( 1 ) . تفسير قمى ، ج 1 ، ص 110 - 111 ؛ سيرهء ابن اسحاق ، ج 2 ، ص 302 ؛ مغازى واقدى ، ج 1 ، ص 123 .\r\n( 2 ) . سيره ابن هشام ، ج 3 ، ص 70 ؛ مغازى واقدى ، ج 1 ، ص 203 .\r\n( 3 ) . سيرهء ابن اسحاق ، ج 3 ، ص 66 .\r\n( 4 ) . تفسير قمى ، ج 1 ، ص 111 ؛ سيرهءابن اسحاق ، ج 3 ، ص 67 .\r\n( 5 ) . اعلام الورى ، ج 1 ، ص 176 ؛ قصص الانبياء ، ص 340 ؛ مناقب آل ابىطالب ، ج 1 ، ص 191 . در حالى كه قمى در تفسير خود ج 1 ، ص 111 مىگويد : رسول اللّه صلى الله عليه و آله اصحابش را به جهاد و خروج تشويق كرد .\r\n( 6 ) . ابن اسحاق ، ج 3 ، ص 67 .\r\n( 7 ) . تفسير قمى ، ج 1 ، ص 111 ؛ مغازى واقدى ، ج 1 ، ص 201 .\r\n","page_name":" 333 ","page_number":333},
  {"content":"\r\n\r\nگفت : اى رسول خدا ، ما مىترسيم كه دشمن گمان كند ما از ترس بيرون نرفته‌ايم و همين بر جرأت آنها بيفزايد و در جنگ بدر كه با سيصد نفر بودى ، خداوند تو را بر آنها پيروز كرد ، در حالى كه امروز تعداد ما بسيار بيشتراست ما از قبل آرزوى چنين روزى را داشتيم و آن را از خدا درخواست مىكرديم و حال خداوند آن را بر ما ارزانى داشته است .\r\nو مالك بن سِنان خُدْرى ، پدر ابوسعيد خُدرى گفت : اى رسول خدا ، به خد قسم كه ما بين إحْدَى الحُسنَيَين هستيم : يا اين‌كه خداوند ما را بر آنها پيروز مىكند و آنها را خوار و ذليل مىكند كه در آن صورت اين جنگ شبيه جنگ بدر مىشود و چيزى از آنها را باقى نمىگذارد و يا اين‌كه خداوند توفيق شهادت را نصيب ما مىكند . و به خدا قسم اى رسول خدا كه ما از هيچ‌كدام ترسى نداريم و در هر كدام از آنها خير است .\r\nپس از آن كه رسول اللّه صلى الله عليه و آله پافشارى آنها را ديد ، سكوت كرد و حرفى نزد تا اين‌كه حمزة بن عبدالمطّلب گفت : قسم به آن‌كه قرآن را بر تو نازل كرده است ، امروز افطار نمىكنم تا اين‌كه با شمشيرم در بيرون مدينه با آنها درگير شوم و در اين حال وى روزه دار بود .\r\nنعمان بن مالك گفت : اى رسول خدا ، من شهادت مىدهم كه گاو ذبح شده در عالَم رؤيا ، كشته شدگان از ياران تو هستند و من نيز از آنها مىباشم . پس چرا ما را از بهشت محروم مىكنى ؟ قسم به خدايى كه جز او نيست ، من حتماً داخل بهشت مىشوم .\r\nرسول اللّه صلى الله عليه و آله فرمود : به واسطهء چه چيزى وارد بهشت مىشوى ؟ گفت : من خدا و رسولش را دوست دارم . و از جنگ با دشمنان فرار نمىكنم . فرمود : درست مىگويى .\r\nو إياس بن أوس گفت : اى رسول خدا ، ما فرزندان عبدالأشهل از همان گاو ذبح شده هستيم و اميدواريم كه عده‌اى از دشمنان را ذبح كنيم و آنها هم ما را ذبح كنند و ما به بهشت برويم و آنها روانهء آتش جهنم شوند . به اضافهء اين‌كه - اى رسول خدا - من دوست ندارم قريشيان به سوى قوم خويش باز گردند و بگويند : محمد را در كوچه‌ها و محله‌هاى مدينه محاصره كرديم و همين باعث جرأت يافتن قريش عليه ما گردد ، در حالى كه تيزى شمشير مارا ديده‌اند . و اگر ما از سرزمين خويش دفاع نكنيم ، نمىتوانيم در آن زراعت كنيم . اى رسول خدا ، در زمان جاهليّت كه عرب‌ها به سرزمين ما مىآمدند ، هيچ گاه چنين طمعى نمىكردند ، مگر اين‌كه با شمشير به استقبالشان مىرفتيم و آنها را از سرزمين خود\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nدور مىكرديم و امروز كه مورد تأييد خداوند هستيم و سرنوشت خود را مىدانيم ، سزاوار نيست كه خود را در خانه‌هايمان محصور كنيم .\r\nو انس بن قتاده گفت : اى رسول خدا ، سرنوشت ما إِحْدَى الحُسنَييَن است : يا اين‌كه به پيروزى و غنيمت مىرسيم و آنها را به قتل مىرسانيم و يا اين‌كه خودمان شهيد مىشويم .\r\nرسول اللّه صلى الله عليه و آله فرمود : مىترسم كه شكست بخوريد !\r\nپدر خَيثمه ( از شهداى بدر ) برخاست و گفت : اى رسول خدا ، قريشيان در مدت يك سال به جمع آورى نيرو از نواحى مختلف پرداخته‌اند و با اسب و شتر فراوان به سرزمين ما تجاوز كرده‌اند و حال ما منتظر بمانيم تا آنها ما را محاصره كنند و سپس برگردند و هيچ پاسخى به آنها داده نشود ؟ ! اين باعث مىشود كه دائماً به ما حمله كنند و اطراف ما را نا أمن كنند و جاسوس و كمين براى ما بگذارند و كشاورزى ما را ضايع كنند و به علاوه باديه نشين‌هاى اطراف را جرأت ببخشند كه در ما طمع كنند ؛ زيرا ما از شهر خود خارج نشده‌ايم تا آنها را دفع كنيم و اميدواريم كه خداوند ما را پيروز گرداند كه اين به عقيدهء ما يك سنت الهى است و يا اين‌كه به شهادت مىرسيم .\r\nجنگ بدر كه از سرم گذشت در حالى كه نسبت به آن حريص بودم و حرص من به حدى بود كه با پسرم قرعه كشى كردم و او برنده شد و در جنگ بدر شركت كرد و شهيد شد ، در حالى كه من حريص به شهادت بودم . ديشب پسرم را در بهترين صورت در خواب ديدم كه در ميان باغ‌ها و نهرهاى بهشتى گردش مىكند و مىگويد : به ما ملحق شو تا در بهشت كنار ما باشى . من آنچه را كه خداوند وعده داده بود ، حق يافتم ! و - به خدا قسم اى رسول خدا - كه مشتاق پيوستن به او در بهشت شده‌ام و مىبينى كه پير شده‌ام و استخوان‌هايم پوك شده‌است و مشتاق لقاى پروردگارم گشته‌ام . اى رسول خدا ، دعا بفرماييد كه خداوند توفيق شهادت و محشور شدن با سعد در بهشت را به من عنايت فرمايد و رسول اللّه صلى الله عليه و آله براى او دعا كرد كه به آرزوهاى خود برسد . « 1 »\r\nطبرسى مىنويسد : پس از آن‌كه پيامبر صلى الله عليه و آله حركت كرد ، اصحاب گفتند : بر مىگرديم ؛ امّا آن حضرت صلى الله عليه و آله فرمود : سزاوار نيست كه وقتى پيامبرى به سوى قومى حركت كرد ، باز گردد . « 2 »\r\n\r\n\r\n","description":"","footnote":"\r\n( 1 ) . مغازى وقداى ، ج 1 ، ص 210 - 213 .\r\n( 2 ) . اعلام الورى ، ج 1 ، ص 179 ؛ قصص الأنبياء ، ص 340 ؛ مناقب آل ابى طالب ، ج 1 ، ص 191 .\r\n","page_name":" 335 ","page_number":335},
  {"content":"\r\n\r\nنمايش تصوير\r\n\r\n","description":"","footnote":"","page_name":" 336 ","page_number":336},
  {"content":"\r\n\r\n\r\nمسابقه براى شهادت\r\nابن اسحاق از پدرش اسحاق بن يسار از بعضى از بنى سَلمة نقل مىكند : وقتى كه روز احُد فرا رسيد ، عمرو بن جَموح چهار پسر دلاور داشت ؛ ولى خودش به شدت شل بود . پسرانش به او گفتند : خداوند عذر تو را خواسته است و به اين بهانه مىخواستند او را در خانه نگه دارند .\r\nآنها براى حل اختلاف نزد رسول اللّه صلى الله عليه و آله آمدند . عَمْرو عرض كرد : اى رسول خدا ، پسرانم مىخواهند مرا در خانه نگه دارند و از همراهى با تو باز دارند . به خدا قسم من اميدوارم با همين پاى شل وارد بهشت شوم !\r\nرسول اللّه صلى الله عليه و آله فرمود : خدا عذر تو را خواسته و جهاد بر تو واجب نيست .\r\nاما به پسرانش فرمود : مانع او نشويد ، شايد كه خداوند شهادت را نصيب او كند . به دنبال آن ، او كه داماد عمر و بن حرام بود . براى جنگ خارج شد . « 1 »\r\nعبداللّه بن عمرو بن حرام ، پدر جابر بن عبداللّه به غير از جابر ، هفت دختر داشت . براى همين به جابر گفت : پسرم ؛ شايسته نيست كه هر دوى ما اين زنان را رها كنيم و برويم . از سوى ديگر من تو را براى همراهى با رسول اللّه صلى الله عليه و آله و جهاد از خودم برتر نمىدانم ! لذا تو پيش خواهرانت بمان . بدين ترتيب جابر باقى ماند و پدرش به احُد رفت و به شهادت رسيد . « 2 »\r\nقمى مىنويسد : عبدالله بن ابّى از رفتن به احُد خوددارى كرد . عدهء زيادى از خزرجىها هم به تبع او از رفتن خوددارى كردند . در روايت ابى الجارود از امام باقر عليه السلام آمده است : افرادى كه برگشتند سيصد نفر بودند . « 3 »\r\nواقدى مىگويد : خورشيد غروب كرد . بلال اذان مغرب را گفت . رسول اللّه صلى الله عليه و آله با يارانش نماز مغرب را به جاى آورد . سپس اذان عشاء را گفت و رسول اللّه صلى الله عليه و آله با اصحابش نماز عشاء را به جاى آورد . شب را در شيخين به استراحت پرداختند . پس از سپرى شدن شب و نزديك شدن سحر حركت كردند تا به موضع قنطره كه امروز جزء منطقهء احُد است ، رسيدند . وقت نماز صبح فرا رسيد . به بلال دستور داد كه اذان بگويد . آن‌گاه نماز صبح را با يارانش كه صف بسته بودند ، به جاى آورد .\r\n\r\n\r\n","description":"","footnote":"\r\n( 1 ) . مغازى واقدى ، ج 1 ، ص 264 - 265 ؛ سيرهء ابن هشام ، ج 3 ، ص 96 .\r\n( 2 ) . ابن هشام ، ج 3 ، ص 107 .\r\n( 3 ) . تفسير قمى ، ج 1 ، ص 111 .\r\n","page_name":" 337 ","page_number":337},
  {"content":"\r\n\r\n\r\nسازماندهى لشكر اسلام\r\nطبرسى مىنويسد : رسول اللّه صلى الله عليه و آله پس از فرا رسيدن صبح آمادهء جنگ شد . او على عليه السلام را پرچمدار مهاجرين و سعد بن عباده را پرچمدار انصار كرد و خود آن حضرت صلى الله عليه و آله زير پرچم انصار قرار گرفت . « 1 »\r\nقمى مىنويسد : رسول اللّه صلى الله عليه و آله اصحاب خود را آماده كرد و پرچم را به اميرالمؤمنين عليه السلام سپرد . « 2 »\r\nآن حضرت صلى الله عليه و آله پنجاه نفر از تير اندازان را به فرماندهى عبداللّه بن جبير بر تنگهء احُد مستقر كرد ؛ زيرا احتمال مىداد كه مشركان از آن ناحيه ، از پشت به مسلمانان حمله كنند و به عبدالله بن جبير و افرادش فرمود : اگر ديديد كه آنها را به عقب رانده‌ايم تا جايى كه آنها را وارد مكه كرده‌ايم ، از جاى خود تكان نخوريد و اگر ديديد كه آنها ما را شكست داده‌اند و تا مدينه ما را تعقيب كرده‌اند ، جايگاه خود را ترك نكنيد و در جاى خود ثابت قدم باشيد . « 3 »\r\nآن‌گاه فرمود : از خدا بترسيد و صبور باشيد و حتى اگر ديديد كه از بيكارى پرنده بر سر ما نشسته است ، باز هم از جاى خود تكان نخوريد تا به شما اطلاع بدهم و آنها را بر بالاى تنگه مستقر كرد . « 4 »\r\nهم‌چنين فرمود : از جاى خود تكان نخوريد ، اگر چه تا آخرين نفر كشته شويم ، زيرا تنها از همين موضع آسيب‌پذير هستيم . « 5 »\r\n\r\nپرچم‌دارن در قريش\r\nشيخ مفيد در ارشاد با سندى از عبداللّه بن مسعود نقل مىكند : پرچمدارى قريش مخصوص بنى عبدالدار بود . ابوسفيان به ميان آنها آمد و گفت : مىدانيد كه پرچم براى يك لشكر بسيار مهم است و در جنگ بدر به خاطر بر زمين افتادن پرچم شكست خورديد . اگر احتمال مىدهيد كه نمىتوانيد آن را حفظ كنيد ، به ما بسپاريد تا آن را حفظ كنيم .\r\n\r\n\r\n","description":"","footnote":"\r\n( 1 ) . اعلام الورى ، ج 1 ، ص 176 ؛ قصص الأنبياء ، ص 341 ؛ مناقب آل ابى طالب ، ج 1 ، ص 191 - 192 .\r\n( 2 ) . تفسير قمى ، ج 1 ، ص 112 .\r\n( 3 ) . همان .\r\n( 4 ) . اعلام الورى ، ج 1 ، ص 176 - 177 ؛ قصص الانبياء ، ص 341 .\r\n( 5 ) . ارشاد ، ج 1 ، ص 80 ؛ مناقب آل ابى طالب ، ج 1 ، ص 192 ؛ سيرهء ابن اسحاق ج 3 ، ص 70 ؛ مغازى واقدى ، ج 1 ، ص 224 .\r\n","page_name":" 338 ","page_number":338},
  {"content":"\r\n\r\nطلحه بن ابى طلحه خشمگين شد و گفت : آيا دربارهء ما چنين مىگويى ؟ به خدا قسم كه امروز در كنار پرچم حمام خون به راه خواهيم انداخت . « 1 »\r\nابن اسحاق مىنويسد : قريشيان آمادهء نبرد شدند و خالد بن وليد را فرماندهء ميمنه و عِكرمة بن ابى جهل را فرماندهء ميَسْرة كردند . « 2 »\r\n\r\nخطبهء رسول اللّه صلى الله عليه و آله\r\nواقدى مىگويد : رسول اللّه صلى الله عليه و آله پياده راه مىرفت و صفوف را منظم مىكرد و مىگفت : جلوتر بيا فلانى ، عقب‌تر برو فلانى . و اگر مىديد كه پاى كسى از صف جلوتر است ، او را عقب‌تر مىبرد .\r\nسپس رسول اللّه صلى الله عليه و آله ايستاد و در ضمن خطبه‌اى فرمود :\r\n« اى مردم ، شما را سفارش مىكنم به آنچه كه خداوند در كتابش مرا بدان سفارش كرده است .\r\nخداوند مرا سفارش كرده كه از دستورهايش اطاعت و از محرمات او دورى كنم . شما امروز در معرض كسب أجر و پاداش هستيد براى كسى كه خدا را به ياد داشته باشد و خودش را به صبر و يقين آراسته كند و سعى تلاش و داشته باشد . بدانيد كه جهاد با دشمن سخت است و افرادى كه ايستادگى مىكنند ، كم هستند ، مگر آنان كه خداوند ارادهء آنها را قوى كرده باشد . بدانيد كه خداوند با كسى است كه از او اطاعت كند و شيطان با كسى است كه از حق نافرمانى كند . با صبر بر جهاد ، اميد به فتح و پيروزى داشته باشيد . از خدا بخواهيد كه آنچه را وعده داده است به شما ارزانى دارد و در همه حال از او اطاعت كنيد . من به هدايت شما بسيار حريص هستم . بدانيد كه اختلاف و نزاع و به تأخير انداختن كارها ، باعث ضعف و عجز مىگردد كه خدا آن را دوست ندارد و با وجود آن يارى و پيروزى خود را دريغ مىكند .\r\nاى مردم ، هر كسى مشغول كار حرامى شود ، خداوند بين خود و او جدايى مىافكند و هر كسى كه روبه سوى خدا كند ، گناهانش را مىآمرزد . روح الامين به من الهام كرده است : هيچ كسى نمىميرد تا اين‌كه تمام رزق و روزى خود را دريافت كند ، اگر چه خودش در كسب آن كاهلى كند . از خدا بترسيد\r\n\r\n\r\n","description":"","footnote":"\r\n( 1 ) . ارشاد ، ج 1 ، ص 80 .\r\n( 2 ) . سيرهء ابن اسحاق ، ج 3 ، ص 70 .\r\n","page_name":" 339 ","page_number":339},
  {"content":"\r\n\r\nو در طلب رزق ، حريص نباشيد . تدريجى بودن رزق شما را وادار نكند كه آن را با معصيت پروردگار به دست آوريد . بدانيد كه آنچه به وسيلهء او مقّدر گرديده است ، جز از راه اطاعت او به دست نمىآيد ، در حالى كه حلال و حرام را براى شما بيان كرده است و در اين ميان اموال شبهه ناكى وجود دارد كه بسيارى از مردم آن را نمىدانند ، مگر كسى كه مورد عنايت خاص خداوند باشد . هر كسى كه از شبهه دورى كند ، دين و آبروى خود را حفظ كرده است و هر كسى كه خود را به شبهه آلوده كند ، همانند كسى است كه لبهء پرتگاهى قرار گرفته و نزديك است كه در آن سقوط كند . و هيچ مالك و فرمانروايى نيست مگر اين‌كه حريمى دارد و حريم خداوند محرمّات او است ! .\r\nهر مؤمنى نسبت به مؤمنان ديگر به منزله عضوى از بدن است كه اگر به دردى گرفتار شود ، ساير اعضاى بدن هم آزرده مىشوند . هر كسى به مسلمان يا كافرى نيكى كند ، خداوند در دنيا يا در آخرت به او اجر و ثواب عنايت مىكند . . . » . « 1 »\r\n\r\nشروع درگيرى\r\nواقدى با سندى از مطلّب بن عبداللّه نقل مىكند : اوّلين كسى كه آتش جنگ را برانگيخت ، ابوعامر عمرو بن صيفىِ ، راهبِ فاسق بود . او همراه پنجاه نفر از افراد قوم خود جلو آمد و فرياد زد : اى آل أوس ، من ابوعامر هستم ! رسول اللّه صلى الله عليه و آله او را فاسق ناميده بود . وقتى كه قومش صداى او را شنيدند ، گفتند : لَعْن و نفرين بر تو باد اى فاسق ! سپس بين آنها و مسلمانان سنگ پرانى شروع شد و آنها فرار كردند . « 2 »\r\nسپس زنان قريش جلو صفوف مشركان آمدند و قبل از درگيرى طبل و دف زدند . سپس برگشتند و در عقب صفوف سپاه ، پشت سر مردان قرار گرفتند « 3 » و نام كسانى كه در بدر كشته شده بودند را ياد آورى مىكردند و بدين وسيله مردان را به جنگ تشويق مىكردند .\r\n\r\n\r\n","description":"","footnote":"\r\n( 1 ) . مغازى واقدى ، ج 1 ، ص 220 .\r\n( 2 ) . همان ، ج 1 ، ص 221 - 223 .\r\n( 3 ) . همان ، ص 225 و سيرهء ابن هشام ، ج 3 ، ص 72 .\r\n","page_name":" 340 ","page_number":340},
  {"content":"\r\n\r\n\r\nملحق شوندگان به لشكر اسلام\r\nبا وجودى كه عدهء زيادى به رسول اللّه صلى الله عليه و آله پشت كردند و برگشتند ؛ ولى عده‌اى بعداً به آن حضرت ملحق شدند . اوّلين آنها حنظله پسر ابو عامرِ راهب و فاسق و داماد إبن ابّى سَلولِ منافق بود ! رسول اكرم صلى الله عليه و آله ابو عامر را فاسق ناميد ، ولى پسرش را غسيل الملائكه ناميد !\r\nقمى در تفسير خود مىگويد : حنظله پسر ابى عامر يكى از افراد [ أوس 
  ] « 1 » بود و در شبى كه صبح آن جنگ رخ داد ، با دختر عبدالله بن ابّى بن سَلول ازدواج كرده بود . او از رسول اللّه صلى الله عليه و آله اجازه خواسته بود كه آن شب را نزد همسرش بماند . خداوند در اين مورد نازل فرمود :\r\n« إِنَّمَا الْمُؤْمِنُونَ الَّذِينَ آمَنُوا بِاللَّهِ وَرَسُولِهِ وَإِذا كانُوا مَعَهُ عَلى أَمْرٍ جامِعٍ لَمْ يَذْهَبُوا حَتَّى يَسْتَأْذِنُوهُ إِنَّ الَّذِينَ يَسْتَأْذِنُونَكَ أُولئِكَ الَّذِينَ يُؤْمِنُونَ بِاللَّهِ وَرَسُولِهِ فَإِذَا اسْتَأْذَنُوكَ لِبَعْضِ شَأْنِهِمْ فَأْذَنْ لِمَنْ شِئْتَ مِنْهُمْ وَاسْتَغْفِرْ لَهُمُ اللَّهَ إِنَّ اللَّهَ غَفُورٌ رَحِيمٌ » « 2 » ؛\r\nمؤمنان واقعى كسانى هستند كه به خدا و رسولش ايمان آورده‌اند و چون با او در كارى همگانى باشند ، بدون اجازه‌اش به جايى نمىروند ، كسانى كه از تو اجازه مىگيرند ، به راستى به خدا و پيامبرش ايمان آورده‌اند ، در اين صورت هر گاه از تو براى پاره‌اى از كارهاى مهمشان اجازه بخواهند به هر كدام كه خواستى اجازه بده و براى شان طلب مغفرت كن كه خدا بخشندهء مهربان است .\r\nو پس از آن رسول اللّه صلى الله عليه و آله به وى اجازه داد .\r\nحنظله در آن شب بر همسرش وارد شد و زفاف را انجام داد . صبح زود در حالى كه جنب بود ، مىخواست به سوى احُد حركت كند . همسرش به دنبال چهار نفر از انصار فرستاد كه بيايند و جلوى آنها از او اقرار گرفت كه با او ازدواج و عروسى كرده است .\r\nبه وى گفته شد كه چرا چنين مىكنى ؟\r\nگفت : در اين شب در خواب ديدم كه آسمان شكافته شد و حنظله در آن داخل شد و شكاف به هم آمد ؛ لذا فهميدم كه او به شهادت مىرسد .\r\n\r\n\r\n","description":"","footnote":"\r\n( 1 ) . در تفسير چاپ شده ، كلمه خزرج آمده است ! اين باطل است ؛ زيرا وى از أوس بوده است ، چنان كه در مورد پدرش گذشت . شايد كه اين نسبت به خاطر دامادى وى با ابن ابّى خزرجى بوده است .\r\n( 2 ) . نور ( 24 ) ، 62 .\r\n","page_name":" 341 ","page_number":341},
  {"content":"\r\n\r\nحنظله در حال جنب خود را به احُد رسانيد و در جنگ حاضر شد و به شهادت رسيد . در حالى كه پدرش ابو عامر ، نصرانى و فردى فاسق بود . « 1 » و پدر زنش عبدالله بن ابى ، رئيس منافقان بود و با اصرار بر ازدواج حنظله در آن شب ، سعى داشت كه او را از رفتن به جنگ باز دارد !\r\nاز افراد ديگر كه به رسول اللّه صلى الله عليه و آله در احُد ملحق شدند ، فردى يهودى به نام مُخيريق از بنى ثعلبه بود كه از أحبار يهود به شمار مىرفت .\r\nابن اسحاق مىنويسد : اين فرد به هم كيشان خود گفت : اى جماعت يهود ، به خدا قسم مىدانيد كه يارى محمّد بر شما واجب است ! سپس وسايل و شمشير خود را برداشت و گفت : اگر كشته شدم ، اموال من در اختيار محمد باشد تا هر گونه كه مىخواهد به مصرف برساند . سپس صبح زود حركت كرد و به رسول اللّه صلى الله عليه و آله ملحق شد و اسلام آورد و در كنار آن حضرت صلى الله عليه و آله بود تا به شهادت رسيد . رسول اللّه صلى الله عليه و آله در مورد او فرمود : مُخيرق از بهترين يهوديان بود . « 2 » و صدقه هايى را كه پيامبر صلى الله عليه و آله اعطا مىكرد ، از اموال او بود . « 3 »\r\nاز جمله كسانى كه اسلام آورد و به مسلمانان ملحق شد : عَمْرو بن ثابت بن وَقْش از بنى عبدالأشْهل خزرجى بوده است . با وجودى كه قوم وى اسلام را پذيرفته بودند ، او از پذيرش اسلام خوددارى مىكرد پس از آن كه رسول اللّه صلى الله عليه و آله به سوى احُد حركت كرد ، انقلابى در وى ايجاد شد و سريعاً اسلام آورد و شمشير خود را برداشت و به مسلمانان محلق شد و در لشكر آنها قرار گرفت . « 4 »\r\nشايد تغيير عقيدهء عَمْرو بن ثابت متأثر از سخنان پدرش ثابت بن وَقْش باشد كه با رفيق يمانى اش ، حَسيل بن جابر ، پدر حُذيفة بن يمان صحبت مىكرد . آن دو كه پيرمرد بودند ، به همراه زن‌ها و بچه‌ها در پشت بام نشسته بودند . در اين حال يكى از آنها به ديگرى گفت : منتظر چه هستيم ؟ ! به خدا قسم كه از عُمْر جز به اندازهء يك نفس باقى نمانده است و همين امروز يا فردا مىميريم ! . پس چرا شمشير بر نمىداريم و به رسول اللّه صلى الله عليه و آله ملحق نمىشويم تا شايد خداوند توفيق شهادت در ركاب رسول\r\n\r\n\r\n","description":"","footnote":"\r\n( 1 ) . تفسير قمى ، ج 1 ، ص 118 ؛ مغازى واقدى ، ج 1 ، ص 273 .\r\n( 2 ) . ابن هشام ، ج 3 ، ص 94 .\r\n( 3 ) . مغازى واقدى ، ج 1 ، ص 263 .\r\n( 4 ) . ابن هشام ، ج 3 ، ص 95 و واقدى ، ج 1 ، ص 262 و تفسير قمى ، ج 1 ، ص 117 .\r\n","page_name":" 342 ","page_number":342},
  {"content":"\r\n\r\nاللّه صلى الله عليه و آله را به ما عنايت كند ؟ ! . سپس شمشيرهاى خود را برداشتند و حركت كردند تا در ميان مسلمانان قاطى شدند و كسى از اين موضوع آگاه نشد . « 1 »\r\n\r\nاداى حقِ شمشير\r\nابن اسحاق مىنويسد : رسول اللّه صلى الله عليه و آله شمشيرى در دست گرفت و فرمود : چه كسى حق اين شمشير را ادا مىكند ؟ عده‌اى - و از جمله زُبير بن عَوّام - به سوى آن حضرت صلى الله عليه و آله رفتند ؛ ولى آن را تحويلشان نداد ، « 2 » تا اين‌كه ابودُجانه سَمّاك بن خَرشَه از بنى ساعده نزد آن حضرت صلى الله عليه و آله رفت و سؤال كرد : حق آن چيست اى رسول خدا ؟ فرمود : آن قدر آن را به دشمن بزنى تا كج شود ! گفت : من حق آن را ادا مىكنم اى رسول خدا ! آن‌گاه آن را به او سپرد . وقتى كه ابودجانه شمشير را از دست رسول اللّه صلى الله عليه و آله گرفت ، با دستمال قرمزى پيشانى خود را بست و شروع به راه رفتن با تبختر كرد . « 3 »\r\nكلينى با سندى از امام صادق عليه السلام در فروع كافى نقل كرده است : ابودجانهء انصارى در روز احُد پارچه‌اى به سر بست و در حالى كه انتهاى آن را بر شانه‌هايش انداخته بود ، با تبختر راه مىرفت .\r\nرسول اللّه صلى الله عليه و آله با ديدن او فرمود : چنين راه رفتنى را خداوند دوست ندارد مگر در هنگام جهاد در راه خدا . « 4 »\r\n\r\nشروع جنگ تن به تن\r\nقمى در تفسير خود مىنويسد : پرچم قريش در دست طلحه بن ابى طلحهء عَبْدَرى ( از بنى عبدالدار ) بود . وى جلو آمد و فرياد زد :\r\nاى محمد ! گمان مىكنيد كه با شمشيرهايتان ما را به جهنم مىفرستيد و ما با شمشيرهايمان شما را به بهشت مىفرستيم ، پس هر يك از شما كه مىخواهد به بهشت برود ، به كارزار من بيايد !\r\n\r\n\r\n","description":"","footnote":"\r\n( 1 ) . ابن هشام ، ج 3 ، ص 92 ؛ مغازىواقدى ، ج 1 ، ص 233 .\r\n( 2 ) . سيرهءابن هشام ، ج 3 ، ص 72 - 73 ؛ مغازى واقدى ، ج 1 ، ص 259 .\r\n( 3 ) . ابن هشام ، ج 3 ، ص 71 ؛ مغازى واقدى ، ج 1 ، ص 259 .\r\n( 4 ) . فروع كافى ، ج 1 ، ص 329 و بحارالانوار ، ج 20 ، ص 116 .\r\n","page_name":" 343 ","page_number":343},
  {"content":"\r\n\r\nامير المؤمنين عليه السلام به مبازرهء وى رفت در حالى كه مىخواند :\r\n يا طَلْحُ إنْ كنت كما تقولُ * لنا خيولٌ و لكم نُصولُ \r\n فاثبت لننظر اينا المقتول * و أيّنا أولى بما تقول\r\nفقد أتاك الأسد الصّؤول * بصارم ليس به فلولُ \r\nينصره القاهر والرسول\r\nاى طلحه ، اگر راست مىگويى كه شما اسب داريد و ما فقط شتر داريم .\r\nپس ثابت كن كه كدام يك از ما مقتول است و كدام يك به سخنانى كه مىگويى سزاوارتر است .\r\nبدان كه شير بيشه با شمشير برّانى كه خطا نمىكند به سوى تو آمده است .\r\nو او مورد حمايت خداى قاهر و رسول اكرم است .\r\nطلحه گفت : تو كه هستى اى جوان ؟ فرمود : من على بن ابىطالب هستم .\r\nطلحه گفت : اى قَضيم « 1 » ، فهميدم كه هيچ كس غير از تو جرأت جنگ با من را ندارد ! .\r\nپس از رويارويى ، طلحه ضربه‌اى به اميرالمؤمنين عليه السلام حواله كرد ؛ امّا آن حضرت عليه السلام با سپر جلوى آن را گرفت و سريعاً ضربه‌اى به ران طلحه وارد كرد و آن را به طور كامل قطع كرد كه در نتيجه طلحه به پشت بر زمين افتاد و پرچم سقوط كرد .\r\nپس على براى تمام كردن كار به بالاى سرش رفت و طلحه او را به حق خويشاوندى ( قرشى ) قسم داد ؛ لذا على عليه السلام او را به حال خود رها كرد . مسلمانان سؤال كردند : چرا كار او را تمام نكردى ؟ فرمود :\r\nضربه‌اى به او وارد كردم كه هيچ گاه زنده نخواهد ماند .\r\n\r\n\r\n","description":"","footnote":"\r\n( 1 ) . قمى از پدرش از ابن ابى عمير از هشام روايت كرده است : از امام صادق عليه السلام در مورد معناى سخن طلحة بن طلحه سؤال شد كه چرا به هنگامى كه درگيرى با على بن ابىطالب ، به وى گفت : اى قَضيم ؟ فرمود : به خاطر مقام و جايگاهى كه ابوطالب در مكّه داشت ، كسى از قريش جرأت نمىكرد كه به پيامبر اكرم صلى الله عليه و آله جسارت كند ؛ لذا بچه‌ها را تحريك مىكردند تا به رسول اللّه صلى الله عليه و آله سنگ و كلوخ پرتاب كنند . آن حضرت اين قضيه را با على بن ابىطالب عليه السلام در ميان گذاشت . على عليه السلام فرمود : پدر و مادرم به فدايت اى رسول الله ، هر گاه بيرون مىروى ، مرا هم به خود ببر .\r\nپس از آن رسول اللّه صلى الله عليه و آله على عليه السلام را هم با خود به بيرون برد . بچه‌ها بر طبق عادت خود مزاحم آن حضرت صلى الله عليه و آله شدند ، ولى اين بار على صلى الله عليه و آله بر آنها حمله كرد و با دندانش صورت و بينى و گوش‌هايشان را گاز مىگرفت . آنها در حالى كه گريه مىكردند ، به سوى پدر و مادر شان بازگشتند و گفتند : « قَضَمَنا علىٌ » ؛ على ما را گاز گرفت . براى همين آن حضرت عليه السلام در نوجوانى به قضيم معروف شد . ( ج 1 ، ص 114 ) .\r\n","page_name":" 344 ","page_number":344},
  {"content":"\r\n\r\nپس از طلحه ، مسافع بن طلحه پرچم را به دست گرفت كه على عليه السلام او را هم كشت و دوباره پرچم بر زمين افتاد .\r\nپس از او به ترتيب : عثمان بن ابى طلحه ، حارث بن ابى طلحه ، ابوعذير بن عثمان ، عبدالله بن حميد ، پرچم را به دست گرفتند كه كشته شدند و پرچم سقوط كرد . تا اين‌كه اميرالمؤمنين عليه السلام نهمين نفر از بنى عبدالدار به نام ارطارق بن شُرَحْبيل را به قتل رسانيد و پرچم سقوط كرد .\r\nپس از آن غلام ايشان به نام صَوأب پرچم را برداشت كه اميرالمؤمنين ضربه‌اى به دست راست او وارد كرد و آن را قطع كرد ، صواب پرچم را به دست چپ گرفت كه اميرالمؤمنين ضربه‌اى بر آن وارد كرد و دست چپ او را هم قطع كرد ، او با دست‌هاى بريده‌اش پرچم را در بغل گرفت ! در اين حال اميرالمؤمنين ضربه‌اى به سر او وارد كرد و او را كشت و پرچم دوباره بر زمين افتاد .\r\nپس از آن عَمْره دختر حارث بن علقمهء كِنانّيه پرچم را برداشت و آن را نگاه داشت « 1 » و بلافاصله قريشيان دور او جمع شدند و به حمايت از پرچم پرداختند .\r\n\r\nنافرمانى تيراندازان\r\nمسلمانان به مشركان حمله كردند . آنها شكست تلخى خوردند به طورى كه اصحاب رسول اللّه صلى الله عليه و آله به لشكر گاه آنها رسيدند . در اين هنگام خالد بن وليد همراه دويست اسب سوار به عبدالله بن جُبير و يارانش حمله كردند ؛ ولى با تيراندازى كمانداران به عقب نشستند .\r\nدر همين حال نيروهاى عبداللّه بن جُبير مشاهده كردند كه مسلمانان به لشكر گاه قريش رسيده‌اند ، براى همين به عبدالله بن جُبير گفتند : ما را در اين جا نگه مىدارى و رفقاى ما به جمع‌آورى غنائم مىپردازند و ما بىنصيب مىمانيم ؟ !\r\nعبداللّه گفت : از خدا بترسيد : مگر رسول اللّه صلى الله عليه و آله تأكيد نكرد كه از موضع خود تكان نخوريم ؟\r\nآنها قبول نكردند و يكى يكى از سينهء كوه پايين آمدند تا اين‌كه عبداللّه بن جُبير به همراه دوازده نفر در آن‌جا باقى ماندند .\r\n\r\n\r\n","description":"","footnote":"\r\n( 1 ) . تفسير قمى ، ج 1 ، ص 112 - 113 ؛ ارشاد ، ج 1 ، ص 85 ؛ سيرهء ابن اسحاق ، ج 3 ، ص 77 - 83 ؛ مغازى واقدى ، ج 1 ، ص 283 .\r\n","page_name":" 345 ","page_number":345},
  {"content":"\r\n\r\nنمايش تصوير\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nخالد بن وليد همراه نيروهايش به تنگه حمله كردند . ابن جُبير همراه تعداد كمى از نيروها در جايگاه خود باقى مانده بودند كه به شهادت رسيدند . پس از آن مشركان از پشت بر مسلمانان حمله كرده و آنها را از دَمِ شمشير گذراندند . « 1 »\r\n\r\nپراكنده شدن مسلمانان\r\nقمى مىنويسد : مسلمانان شكست سختى را متحمل شدند و از هر سو شروع به بالا رفتن از كوه كردند .\r\nهنگامى كه رسول اللّه صلى الله عليه و آله فرار عده‌اى از مسلمانان را مشاهده كرد ، كلاهخود را از سرش برداشت و فرمود : من رسول اللّه صلى الله عليه و آله هستم ، از خدا و رسولش به كجا فرار مىكنيد ؟\r\nعلى عليه السلام مشتى از سنگريزه برداشت و به روى مسلمانان فرارى پاشيد و فرمود : رويتان سياه باد ! به كجا فرار مىكنيد ؟ ! به سوى جهنم ؟ ! امّا آنها باز نگشتند ، على عليه السلام براى دومين بار اين كار را تكرار كرد در حالى كه در دستش شمشير پهن لبه‌اى بود كه از آن خون مىچكيد و فرمود : پيمان بستيد و سپس پيمان شكستيد ؟ ! به خدا قسم كه شما براى كشته شدن اولى هستيد ! « 2 »\r\nشيخ مفيد در ارشاد با اسناد به زيد بن وهب از عبدالله بن مسعود « 3 » نقل مىكند : خالد بن وليد همراه دويست نفر از سواره نظام از پشت به مسلمانان حمله كرد شيرازهء سپاه اسلام از هم گسست و هر كسى\r\n\r\n\r\n","description":"","footnote":"\r\n( 1 ) . تفسير قمى ، ج 1 ، ص 113 ؛ ارشاد ، ج 1 ، ص 81 ؛ مغازى واقدى ، ج 1 ، ص 283 - 302 .\r\nابن اسحاق از يحيى بن عَبّاد بن عبدالله از پدرش عبدالله بن زُبير از پدرش زبُير بن عواّم نقل مىكند : به خدا قسم كه هند دختر عتبه و همراهانش را مىديدم كه با سرعت فرار مىكردند و از ترس هيچ وسيله‌اى را با خود بر نمىداشتند ، تا اين‌كه تيراندازان به طمع غنائم به لشكرگاه قريش آمدند . در نتيجه عقبهء سپاه اسلام را خالى گذاشتند و از پشت مورد حملهء اسب سواران قرار گرفتيم . ( ابن هشام ، ج 3 ، ص 82 ) . او در اين‌جا متذكر نمىشود كه چه كسى از پشت بر آنها حمله كرد ! ؟ بلكه نامى از خالد بن وليد در جنگ احُد به ميان نمىآورد ! تنها به همين اكتفا مىكند كه وى فرماندهء ميسرهء سواره نظام قريش بوده است . ( ج 3 ، ص 70 ) .\r\nبديهى است كه حذف اين قسمت به وسيلهء ابن هشام ، به خاطر همان مطلبى است كه در مقدمهء كتاب گفته است : « بعضى از مسائلى را كه مردم از شنيدن آن ناراحت مىشوند ، حذف مىكنم ! ( ج 1 ، ص 4 ) .\r\n( 2 ) . تفسير قمى ، ج 1 ، ص 114 - 115 ؛ روضهء كافى ، ص 320 از امام صادق عليه السلام ؛ بحار الانوار ، ج 20 ، ص 107 - 108 ؛ علل الشرائع از كتاب أبان بن عثمان أحمر بجلى از امام صادق عليه السلام ؛ خصال ، ج 2 ، ص 556 از على عليه السلام ؛ عيون اخبار الرضا عليه السلام ، ج 1 ، ص 85 از امام كاظم عليه السلام ؛ تفسير فرات كوفى از حذيفة بن يمان ، ص 24 - 26 ؛ شرح الأخبار قاضى نعمان ، ج 3 ، ص 286 ؛ شرح ابى الحديد معتزلى ، ج 14 ، ص 250 . .\r\n( 3 ) . تاريخ الارشاد ، ج 1 ، ص 80 - 84 .\r\n","page_name":" 347 ","page_number":347},
  {"content":"\r\n\r\nاز طرفى فرار كرد . او به دنبال رسول اللّه صلى الله عليه و آله مىگشت تا اين‌كه ديد به همراه تعداد كمى از اصحابش مشغول كارزار است . به يارانش گفت : آنچه مىخواستيد بسيار به شما نزديك است ! پس هر اقدامى كه مىتوانيد بكنيد ! آنها هم به صورت دسته جمعى با شمشير و نيزه و تير و پرتاب سنگ به آن جمع كوچك حمله كردند . از جمله ابن قميئه به سوى آن جمع حمله‌رو شد و فرياد مىزد : محمد را به من نشان دهيد . من رستگار نباشم اگر او نجات يابد ! او ضربه‌اى بر شانهء پيامبر صلى الله عليه و آله وارد كرد و فرياد زد :\r\nقسم به لات و عزّى كه محمّد را كشتم !\r\nمُغيرة بن عاص مردى چپ دست بود . او سه سنگ را برداشت و گفت : با اين سنگ‌ها محمد را مىكُشم ! پس از متلاشى شدن سپاه اسلام او سنگى به سوى آن حضرت صلى الله عليه و آله پرتاب كرد كه به دست آن حضرت صلى الله عليه و آله خورد و شمشير از دستش افتاد ، سپس سنگ ديگرى را به سوى آن حضرت صلى الله عليه و آله پرتاب كرد كه به پيشانىاش اصابت كرد . و خون جارى شد ، آن‌گاه فرياد زد : قسم به لات و عزّى كه او را كشتم !\r\nاميرالمؤمنين عليه السلام ، ابودجانه و سهل بن حنيف همراه با رسول خدا صلى الله عليه و آله به شدت مىجنگيدند و حملات مشركان لحظه به لحظه شديدتر مىشد . « 1 » نبى اكرم صلى الله عليه و آله مانند شير دلاورى مبارزه مىكرد . حضرت على عليه السلام مىفرمود :\r\nكنّا إذَا إحَمَّر البَأس إتَّقيئا بِرَسُولِ اللّه صلى الله عليه و آله فَلَمْ يَكُنْ أحَدٌ مَنّا أقْرَبُ إلى العَدُوِّ مَنهُ « 2 » ؛\r\nهرگاه آتش جنگ شعله مىكشيد ، ما به رسول خدا صلى الله عليه و آله پناه مىبرديم ، كه در آن لحظه كسى از ما همانند پيامبر صلى الله عليه و آله به دشمن نزديكتر نبود .\r\nزيد بن وهب مىگويد : از ابن مسعود سؤال كردم : يعنى تمام مردم از اطراف رسول اللّه صلى الله عليه و آله پراكنده شدند ، به طورى كه جز على بن ابىطالب عليه السلام و ابودجانه و سهل بن حنيف كسى در كنار آن حضرت صلى الله عليه و آله نبود ؟ ! گفت : و طلحة بن عبيدالله هم به آنها محلق شد .\r\nسؤال كردم : تو كجا بودى ؟ گفت : من هم به بالاى كوه رفته بودم !\r\n\r\n\r\n","description":"","footnote":"\r\n( 1 ) . تاريخ ارشاد ، ج 1 ، ص 80 - 84 ؛ روضهء كافى ، ص 110 ؛ بحار الانوار ، ج 20 ، ص 107 ؛ علل الشرايع ، ج 1 ، ص 7 ؛ اعلام الورى ، ج 1 ، ص 177 - 178 .\r\n( 2 ) . نهج البلاغه ، ترجمهء محمد دشتى ، غرايب كلام 9 .\r\n","page_name":" 348 ","page_number":348},
  {"content":"\r\n\r\nسؤال كردم : پس چه كسى اين حديث را براى تو بازگو كرده است ؟ گفت : حضرت على عليه السلام و سهل بن حنيف .\r\nگفتم : مقاومت على در آن مدت طولانى باعث تعّجب است !\r\nگفت : اگر از آن تعجب مىكنى ، بايد بدانى كه ملائكه هم تعّجب كردند . آيا نشنيدى كه جبرئيل در آن روز در حالى كه به سوى آسمان عروج مىكرد ، فرمود :\r\n« لا سَيفَ الّا ذُوالفقار وَ لافَتى الّا عَلى » ! ؛\r\nشمشيرى جز شمشير ذوالفقار و جوانمردى جز على نيست !\r\nسؤال كردم : از كجا معلوم كه جبرئيل آن را گفته باشد ؟ گفت : مردم شنيدند كه اين صيحه در آسمان طنين انداز است . وقتى از نبى اكرم صلى الله عليه و آله در اين مورد پرسيدند ، فرمود : اين صداى جبرئيل است . « 1 »\r\nعِكرمه ، غلام ابن عباس روايت مىكند : از على عليه السلام شنيدم كه مىفرمود : وقتى در روز احُد مردم از اطراف رسول اللّه صلى الله عليه و آله پراكنده شدند ، در يك لحظه به چنان بى تابى و اضطرابى دچار شدم كه تا كنون بدان مبتلا نشده‌ام و آن هنگامى بود كه وقتى به پشت سرم نگاه كردم ، رسول خدا صلى الله عليه و آله را نديدم ! پيش خودم گفتم : رسول‌اللّه صلى الله عليه و آله كه فرار نمىكند . در ميان كشته‌ها هم او را نديدم ؛ لذا گمان كردم كه به آسمان عروج كرده است . پيش خود گفتم : آن قدر مىجنگم تا كشته شوم ! به مشركين حمله كردم و آنها از جلويم فرار كردند . ناگهان رسول‌اللّه صلى الله عليه و آله را ديدم كه در يكى از گودال‌هايى كه ابوعامر فاسق همراه با پنجاه نفر از يارانش براى مسلمانان حفر كرده بودند ، افتاده است « 2 » فوراً او را كمك كردم تا از گودال بيرون بيايد\r\nمن با شمشيرم از چپ و راست به مهاجمان حمله كردم به طورى كه مجبور به فرار شدند . سپس پيامبر صلى الله عليه و آله فرمود : اى على ! ، آيا مدح خود را در آسمان نمىشنوى ؟ فرشته‌اى مىگويد : « لا سيفَ الّا ذوالفقار ولا فتى الّا علّى » ! شمشيرى جُز شمشير ذوالفقار و جوانمردى جز على نيست !\r\n\r\n\r\n","description":"","footnote":"\r\n( 1 ) . ارشاد ، ج 1 ، ص 83 - 85 .\r\n( 2 ) . مغازى واقدى ، ج 1 ، ص 221 - 223 ؛ سيرهء ابن هشام ، ج 3 ، ص 72 .\r\n","page_name":" 349 ","page_number":349},
  {"content":"\r\n\r\nمن از خوشحالى گريه كردم و خدا را سپاس فراوان گفتم كه چنين نعمتى به من ارزانى داشته است . « 1 »\r\n\r\nنداى آسمانى !\r\nابن اسحاق نداى آسمانى رادر مورد على عليه السلام ذكر نمىكند ، اما ابن هِشام به عنوان استدراك آن را از ابن ابى نجَيح نقل مىكند كه گفت : در روز احُد منادى آسمانى فرياد زد : « لا سيفَ الّا ذوالفقار و لا فتى الّا علّى » « 2 » .\r\nواقدى هم آن را نقل نكرده است ، اما ابن ابى الحديد معتزلى شافعى با روايتى از أمالى محمد بن حبيب و أبى عمرو ، غلام ثعلبِ لُغَوىِ زاهد آن را استدراك كرده و نوشته است : هنگامى كه اكثر مسلمانان در جنگ احُد از اطراف آن حضرت صلى الله عليه و آله پراكنده شدند ، هجوم مشركان بر آن حضرت صلى الله عليه و آله شدّت گرفت . در اين ميان گروهى از بنى كِنانه كه پسران سفيان بن عُويف بودند ، بر آن حضرت صلى الله عليه و آله حمله‌ور شدند . آنها عبارت بودند از : خالد بن سُفيان و ابو شعثاء و ابو حمراء بن سُفيان و غراب بن سُفيان .\r\nرسول‌الله صلى الله عليه و آله فرمود : اى على ، مرا در مقابل اين گروه - كه حدود پنجاه اسب سوار بودند - ؛ كفايت كن . على عليه السلام در حالى كه پياده بود ! بر آنها حمله كرد و پياپى با شمشير بر آنها ضربه مىزد تا اين‌كه چهار پسر سُفيان را به قتل رساند و ده نفرى كه شناخته نشدند را كشت . پس جبرئيل به رسول‌الله صلى الله عليه و آله فرمود : اى محمّد ، به اين مىگويند فداكارى و از خودگذشتگى ! ملائكه از فداكارى اين جوان به شگفت آمده‌اند . رسول‌الله صلى الله عليه و آله فرمود : عجيب نيست ؛ زيرا كه من از اويم و او از من است ! پس جبرئيل فرمود : و من از شما هستم . در آن روز به طور مكرر از آسمان اين ندا شنيده مىشد : « لا سيف الّا ذوالفِقار و لافتى الّا على » . از رسول‌اللّه صلى الله عليه و آله در اين مورد سؤال شد . و آن حضرت صلى الله عليه و آله فرمود : اين صداى جبرئيل است .\r\nسپس در ادامه مىگويد : اين خبر را گروهى از محدثان روايت كرده‌اند و من آن را در بعضى از\r\n\r\n\r\n","description":"","footnote":"\r\n( 1 ) . تاريخ ارشاد ، ج 1 ، ص 86 - 87 .\r\n( 2 ) . سيرهء ابن هشام ، ج 3 ، ص 106 .\r\n","page_name":" 350 ","page_number":350},
  {"content":"\r\n\r\nنسخه‌هاى مغازى ابن اسحاق ديدم و در بعضى از نسخه‌ها آن را نديدم ! لذا از استادم عبدالوهاب بن سُكينه در مورد اين خبر سؤال كردم . او گفت : اين خبرِ صحيح است . پرسيدم : پس چرا در صحاح نيامده است ؟ جواب داد : آيا تمام آنچه كه صحيح است در صحاح آمده است ؟ ! بدان كه صحاح بسيارى از اخبار صحيح را مهمل گذارده‌اند ! « 1 »\r\n\r\nتحقيقى درباره صيحهء ابليس ؟ !\r\nقُمىّ در تفسير خود ، پس از آن‌كه اقدامات آن حضرت صلى الله عليه و آله در مورد جمع‌آورى كشته شدگان و اقامهء نماز بر آنها و دفنشان را بيان نموده است ؛ مىگويد : ابليس در مدينه فرياد زد : محمد كشته شده است ! براى همين هيچ زنى از مهاجرين و انصار در مدينه باقى نماند و همگى خارج شدند و فاطمه دختر رسول‌الله صلى الله عليه و آله نيز خارج شد و پياده حركت كرد تا آن حضرت صلى الله عليه و آله را ملاقات كرد . « 2 »\r\nشيخ مفيد در ارشاد نقل مىكند : صيحه‌اى در مدينه پيچيد كه : رسول‌اللّه صلى الله عليه و آله كشته شده است ! به دنبال آن دل‌ها از جا كنده شد و آنهايى كه عقب نشينى كرده بودند ، سرگردان شده و به اين طرف و آن طرف مىرفتند . « 3 »\r\nطبرسى در تفسير مجمع البيان مىنويسد : عبدالله بن قَميئهء حارثى سنگى را به سوى رسول‌اللّه صلى الله عليه و آله پرتاب كرد كه در اثر آن بينى و دندان رباعيه‌اش شكست و رويش پاره شد و حتى جلوتر آمد تا رسول‌اللّه صلى الله عليه و آله را به قتل برساند كه مَصْعَب بن عُمَير جلو او را گرفت و پس از درگيرى ابن قميئه او را به شهادت رساند و به گمان اين‌كه رسول‌الله صلى الله عليه و آله را كُشته است ، بازگشت و فرياد مىكشيد :\r\nمن محمّد را كشتم ! و صيحه زننده‌اى فرياد زد : همانا محمد كشته شد !\r\nگفته مىشود كه آن صيحه زننده ابليس - لعنه‌الله - بوده است و در نتيجه مردم پراكنده شدند !\r\nپس از آن گروهى از اصحاب آن حضرت صلى الله عليه و آله دورِ او جمع شدند و پس از آن كه آن حضرت صلى الله عليه و آله آنها را به خاطر فرار ملامت كرد ؛ گفتند : پدر و مادرمان به فدايت باد ، با خبر شديم كه شما كشته شده‌ايد ، لذا دل‌هاى ما از ترس فرو ريخت و فرار كرديم . « 4 »\r\n\r\n\r\n","description":"","footnote":"\r\n( 1 ) . شرح نهج البلاغه ، ابن ابى الحديد ، ج 14 ، ص 250 - 251 .\r\n( 2 ) . تفسير قمى ، ج 1 ، ص 123 - 124 .\r\n( 3 ) . ارشاد ، ج 1 ، ص 82 .\r\n( 4 ) . مجمع البيان ، ج 2 ، ص 849 .\r\n","page_name":" 351 ","page_number":351},
  {"content":"\r\n\r\nابن هشام مىگويد : فرياد زننده همان شيطان ( أزَبُّ العَقَبة ) « 1 » بوده است .\r\nابن اسحاق به شيطان تصريح نكرده ، بلكه گفته است : گويندهء اين سخن ابن قَميئه بود كه فرياد زد :\r\nمن محمد را كشتم . « 2 »\r\nاز قاسم بن عبدالرحمن از طايفهء بنىالنجّار نقل شده است : عده‌اى از مهاجران و انصار كه از جملهء آنها عمر بن خطّاب و طلحة بن عبيدالله بودند از عقب‌نشينى و دست روى دست گذاشتن خود عذر خواهى كردند . « 3 »\r\nواقدى خبر صيحهء ابليس را در چهار موضع تكرار كرده است . « 4 » سپس با سندى از ابى بشير مازنى نقل كرده است : وقتى شيطان ( ازَبُّ العَقَبه ) صيحه زد كه : همانا محمد كشته شد - هنگامى كه خدا آن را اراده كرد [ ؟ ! 
  ] - اختيار امور از دست مسلمانان خارج شد و به هر طرف متفرق شدند و به بالاى كوه پناه بردند . « 5 »\r\nمازنى صيحه را به شيطان ( و نه خود ابليس ) نسبت مىدهد ، تعليل مىكند كه خداوند از اين صيحه امورى را اراده كرده بود [ ؟ ! 
  ] در اين صورت متفرق شدن مسلمانان خارج از اختيار آنها بوده است و مجبور بوده‌اند ؟ !\r\nسپس واقدى از عمر نقل مىكند كه مىگفت : هنگامى كه شيطان صيحه زد : محمد كشته شد ، من با سرعت تمام همانند يك بزكوهى از كوه بالا رفتم تا به نبى اكرم صلى الله عليه و آله رسيدم كه مشغول خواندن اين آيه بود : « و ما محمدٌ إلّا رسولٌ قد خَلَتْ من قبلِه‌ِالرسل . . . » . « 6 »\r\nاز اين سخنان ، چنين بر مىآيد كه گويى نبى اكرم صلى الله عليه و آله قبل از همهء يارانش و قبل از صيحه به بالاى كوه پناه برده است و پس از صيحهء شيطان ، اصحابش نيز به وى ملحق شده‌اند ؟ ! آن‌گاه آياتى از سورهء آل عمران بر وى نازل شده است ، و هنگامى كه ياران به وى رسيده‌اند ، او آن آيات را قرائت مىكرده است ؟ !\r\n\r\n\r\n","description":"","footnote":"\r\n( 1 ) . ابن هشام ، ج 3 ، ص 82 و در مورد ازب‌ّالعقبة ابن اثير در النهايه ، ج 1 ، ص 28 مىگويد كه اين از اسماء شياطين است .\r\n( 2 ) . ابن هشام ، ج 3 ، ص 99 .\r\n( 3 ) . همان ، ص 88 .\r\n( 4 ) . مغازى واقدى ، ج 1 ، ص 232 .\r\n( 5 ) . همان ، ص 235 .\r\n( 6 ) . همان ، ص 293 .\r\n","page_name":" 352 ","page_number":352},
  {"content":"\r\n\r\nبايد گفت كه در بسيارى از اخبار مربوط به شكست يا عقب‌نشينى مسلمانان ، تصريح به صيحه يا فرياد نشده است ! اگر اين صيحه واقعيت داشته و ، يكى از عوامل مهم شكست مسلمانان بوده است ، پس چگونه بعضى از اخبار از اين علتِ مهم خالى است ؟ ! چنين به نظر مىرسد كه عده‌اى براى توجيه فرار خود و كم اثر كردن نقش خالدبن وليد ، صيحهء ابليس را جعل كرده و قائل شده‌اند كه رسول خدا صلى الله عليه و آله قبل از ديگران به بالاى كوه رفته است ؟ ! از همين رو ، محققان در سيره و مغازى به اين ظن و گمان باطل اعتماد نكرده‌اند . براى مثال ابن ابى الحديد آن را نياورده است . « 1 »\r\n\r\nشهادت حمزه عليه السلام\r\nاز آن‌جا كه نام حمزه در روايات نيامده است ، فهميده مىشود كه او قبل از شكست مسلمانان ، در همان حملات اوليه به شهادت رسيده است . كشته شدن وى يكى از عوامل عقب نشينى مسلمانان و ايجاد جُرأت در مشركان بوده است ، از اين رو به شهادت وى اشاره مىكنيم .\r\nابن اسحاق با سندى از جعفر بن عمرو ضَمْرى از وحشى نقل مىكند : من غلام جُبير بن مُطْعِم بودم كه عمويش ، طُعَيمة بن عَدّى در جنگ بدر كشته شده بود . هنگامى كه قريش به سوى احُد روانه شدند ، وى به من گفت : اگر حمزه عموى محمّد را به جاى عمويم بكشى ، آزاد هستى .\r\nمن غلامى حبشى بودم كه حربه ( نيزه كوچك ) را به شيوهء حبشىها مىانداختم و بسيار كم به خطا مىرفت . در آن زمان به همراه قريش حركت كردم هنگامى كه از كنار هند دختر عُتبه مىگذشتم ، گفت : اى ابورَسْمه ، مرا شفا بده تا شفا بگيرى ! پس از درگيرى دو سپاه به دنبال حمزه مىگشتم تا اين‌كه او را ديدم كه مردم را از دمِ تيغ مىگذرانيد و كسى توان مقابله با او را نداشت ! من در پشت درختچه‌اى مخفى شدم تا او به من نزديك‌تر شود . در اين هنگام سِباع بن عبدالعزّى كه مادرش امّ أنمار كنيز شُريق بن أخنس ثقفى بود و دختران مكه را ختنه مىكرد . « 2 » به وى حمله كرد . حمزه فرياد زد : به سوى من بيا اى پسر ختنه‌كنندهء دختران ! و ضربه‌اى به سرِ او وارد كرد . در اين هنگام من حربه را چندين بار نشانه رفتم و وقتى كه از نشانه‌گيرى خود مطمئن شدم ، آن را پرتاب كردم كه به پايين شكم او اصابت كرد و\r\n\r\n\r\n","description":"","footnote":"\r\n( 1 ) . شرح نهج البلاغه ، ابن ابى الحديد ، ج 14 ، ص 244 - 245 .\r\n( 2 ) . سيرهء ابن هشام ، ج 3 ، ص 74 - 75 .\r\n","page_name":" 353 ","page_number":353},
  {"content":"\r\n\r\nاز بين پاهايش خارج شد . به سختى از جايش بلند شد و چند قدمى به سوى من حركت كرد ، ولى پس از لحظه‌اى افتاد . من كمى صبر كردم تا بميرد . سپس به كنار جنازه‌اش رفتم و حربه‌ام را برداشتم . سپس نزد هند دختر عتبه رفتم و به او بشارت دادم . او دو خلخال از ياقوت‌هاى ظُفار و دست بندهايى از جنس نقره و انگشترهايى كه در انگشتان پاهايش بود را به من هديه كرد ! « 1 »\r\nپس از آن كه به مكه بازگشتم ، آزاد شدم . در همان جا ماندم تا اين‌كه رسول‌اللّه صلى الله عليه و آله مكه را فتح كرد . من به طائف فرار كردم و در آن جا اقامت كردم . هنگامى كه هيأتى از طائف قصد ملاقات با رسول‌اللّه صلى الله عليه و آله را كردند تا اسلام بياورند ، من پيش خود گفتم : بايد به سرزمين شام يا يمن فرار كنم ، اما مردى به من گفت : به خدا قسم ، او كسى را كه دين اسلام را بپذيرد و شهادتين را بگويد ، به قتل نمىرساند . هنگامى كه اين سخن را به من گفت ؛ با آنها خارج شدم و نزد رسول‌اللّه صلى الله عليه و آله به مدينه رفتم و شهادتين را گفتم . پس از آن‌كه مرا ديد ، پرسيد : آيا تو وحشى هستى ؟ گفتم : بله ، يا رسول‌اللّه . فرمود :\r\nبنشين و بگو كه چگونه حمزه را به شهادت رساندى ؟ من آن را براى او بازگو كردم و پس از آن‌كه سخنانم به اتمام رسيد ، در حالى كه اشك از چشمانش جارى بود ، فرمود : واى بر تو ، خودت را از من مخفى كن تا ديگر چهرهء تو را نبينم . من خودم را از رسول‌الله صلى الله عليه و آله مخفى نگه مىداشتم تا او مرا نبيند ، تا اين‌كه آن حضرت صلى الله عليه و آله رحلت كرد .\r\nپس از آن وحشى به حِمص رفت . او مدام به خاطر شُرب خمر حدّ مىخورد تا اين‌كه اسم وى از فهرست بيت‌المال حذف شد و در همان حِمص هلاك شد . « 2 »\r\nواقدى مىگويد : هند اوّلين كسى است كه اصحاب پيامبر صلى الله عليه و آله را مُثله كرد . خودش لب و بينى و گوش‌ها و شرمگاه حمزه را بريد و به زنان دستور داد كه با بريدن بينى و گوش‌ها ، شهدا را مُثله كنند ! هيچ زنى باقى نماند ، مگر اين‌كه دو دستنبد و دو خلخال براى خود درست كرده بود و تمام شهداء را مُثله كردند ، مگر حنظله پسر ابوعامر ، راهبِ فاسق را ؛ زيرا وى فرياد مىزد : اى جماعت قريش ، حنظله را مُثله نكنيد ، اگر چه با من و شما مخالفت كرده ! بدين ترتيب ديگران را مُثله كردند امّا حنظله را رها كردند .\r\n\r\n\r\n","description":"","footnote":"\r\n( 1 ) . مغازى واقدى ، ج 1 ، ص 286 - 288 .\r\n( 2 ) . سيرهء ابن هشام ، ج 3 ، ص 75 - 74 .\r\n","page_name":" 354 ","page_number":354},
  {"content":"\r\n\r\nحمزه در طرف جنوب شرقى جَبلُ الرماة ، مورد اصابت قرار گرفت و در همان جا افتاد و شهيد شد و در همان جا دفن گرديد . « 1 »\r\n\r\nشهادت حنظله ، غَسيل الملائكه\r\nحنظله بن ابى عامر در كنار حمزه به شهادت رسيد . قمى درباره او مىنويسد :\r\nپس از شروع درگيرى و شكست اوليهء مشركان ، حنظله ، ابوسفيان را ديد كه بر اسبى سوار است .\r\nپس بر او حمله‌ور شد و ضربه‌اى به پاى اسب او وارد كرد و آن را پىكرد . ابوسُفيان بر زمين افتاد و فرار كرد در حالى كه فرياد مىكشيد : اى جماعت قريش ، مرا در يابيد . فردى از مشركان متعّرض حنظله شد و ضربه‌اى بر وى وارد كرد . با وجود اين ضربه ، حنظله به سوى ضارب پيش رفت و با ضربه‌اى او را به قتل رساند . آن‌گاه حنظله در ميان حمزه و عمرو بن جَموع و عبدالله بن حرام ( پدر جابر ) و جماعتى از انصار بر زمين افتاد . رسول‌الله صلى الله عليه و آله دربارهء او فرمود : ملائكه را ديدم كه حنظله را بين زمين و آسمان غسل مىدهند ! لذا حنظله ، غسيل الملائكه ناميده شد . « 2 »\r\n\r\nنمونه‌اى از ايثار و فداكارى\r\nعمرو بن جموع از اوّلين كسانى بود كه بعد از پراكنده شدن مسلمانان زخمى شد . او شجاعانه مىجنگيد و مىگفت : به خدا قسم ، من مشتاق بهشت هستم . پسرش نيز در كنار وى جهاد مىكرد تا هر دو شهيد شدند .\r\nعبداللّه بن حَجْش يك روز قبل از احُد به رسول‌اللّه صلى الله عليه و آله گفته بود : اى رسول خدا ، من به درگاه خداى عزوجّل دعا كرده و گفته‌ام : خدايا ، تو را قسم مىدهم ، مقدرّ بفرما كه فردا به هنگامى كه با دشمن روبه‌رو مىشويم ، آنها مرا بكشند و مرا ذبح كنند و سپس مُثله‌ام كنند ! آن‌گاه در جهان ديگر با اين وضع تو را ملاقات كنم . و تو از من سؤال كنى : در چه راهى اين‌گونه شده‌اى ؟ من بگويم : در راه تو !\r\n\r\n\r\n","description":"","footnote":"\r\n( 1 ) . مغازى واقدى ، ج 1 ، ص 274 ؛ تفسير قمى ، ج 1 ، ص 116 ؛ تاريخ ارشاد ، ج 1 ، ص 83 ؛ اعلام الورى ، ج 1 ، ص 181 ؛ مناقب آل ابىطالب ، ج 1 ، ص 192 - 193 .\r\n( 2 ) . تفسير قمى ، ج 1 ، ص 118 ؛ كتاب من لا يحضره الفقيه ، ج 1 ، ص 159 ، ح 445 ؛ سيرهء ابن هشام ، ج 3 ، ص 79 ؛ مغازى واقدى ، ج 1 ، ص 264 - 274 ؛ اعلام الورى ، ج 1 ، ص 182 .\r\n","page_name":" 355 ","page_number":355},
  {"content":"\r\n\r\nهمچنين عبدالله از رسول خدا صلى الله عليه و آله در خواست كرد تا تركه‌اش را بپذيرد و آن حضرت صلى الله عليه و آله پذيرفت .\r\nپس از بروز جنگ ، عبداللّه آن قدر جنگيد تا به شهادت رسيد و كاملًا مُثله شد . « 1 »\r\nواقدى مىگويد : مالك بن دُخْشُم از كنار خارجة بن زيد بن ابى زهير گذشت و ديد كه خارجه سيزده زخم برداشته است ! به او گفت : آيا مىدانى كه محمد كشته شد ؟ ! خارجه گفت : اگر محمد كشته شده باشد ؛ خداى محمد كه زنده است و نمىميرد ، محمد رسالت پروردگار خود را به انجام رسانيد و تو هم بايد در راه دين خودت جهاد كنى !\r\nاز كنار سعد بن ربيع گذشت كه دوازده زخم برداشته بود . به او گفت : آيا مىدانى كه محمد كشته شده است ؟ سعد گفت : من شهادت مىدهم كه محمد رسالت پروردگارش را ابلاغ كرد . تو در راه دين خود جهاد كن و بدان كه خداوند زنده است و نمىميرد .\r\nانس بن نَضْر بن ضَمْضَم ، عموى أنس بن مالك ، از كنار گروهى از مسلمانان كه در گوشه‌اى نشسته بودند و عمر بن خطّاب هم در ميان آنها بود ، گذشت . پرسيد : چرا نشسته‌ايد ؟ گفتند رسول‌اللّه صلى الله عليه و آله كشته شده است . پرسيد : زندگىِ پس از رسول‌اللّه صلى الله عليه و آله را مىخواهيد چه كنيد ؟ برخيزيد و در همان راهى كه او كشته شد ، كشته شويد و خودش آن قدر جنگيد تا شهيد شد .\r\nثابت بن دَحْداحه مشاهده كرد كه مسلمانان پراكنده شده و رشتهء كار از دستشان خارج شده است ، لذا فرياد زد : اى جماعت انصار ، به سوى من بياييد ، من ثابت بن دَحْداحه هستم ، اگر محمّد كشته شده است ، خداى محمد زنده است و نمىميرد ، پس در راه دينتان بجنگيد و بدانيد كه خداوند ياور و پشتيبان شما است !\r\nعده‌اى از انصار به سوى او شتافتند و با هم بر مشركين حمله كردند . در مقابل گروهى از مشركان كه از جملهء آنها خالد بن وليد و عَمْرو بن عاص و عِكرمة بن ابى جهل و ضرار بن خطّاب ( برادر عمر ) بودند ، بر آنان حمله‌ور شدند و پس از مدتى درگيرى ، همراهان ثابت به شهادت رسيدند . آن‌گاه خالد با نيزه بر ثابت حمله كرد و او را به شهادت رساند . اينها آخرين افراد مسلمانان بودند كه كشته شدند .\r\n\r\n\r\n","description":"","footnote":"\r\n( 1 ) . همان ، ص 291 .\r\n","page_name":" 356 ","page_number":356},
  {"content":"\r\n\r\nبعد از آن درگيرى پيش نيامد و در اين هنگام رسول‌اللّه صلى الله عليه و آله همراه عده‌اى از اصحابش به سينهء كوه رسيده بودند و جنگ متوقف شد . « 1 »\r\n\r\nقرار سال آينده\r\nاصحاب رسول‌اللّه صلى الله عليه و آله كه به هر سو پراكنده شده بودند ، به بالاى كوه رفتند . گروهى از قريش همراه ابوسفيان به پاى كوه رفتند . وى فرياد زد : أعْلِ هُبَل ، أعْلِ هُبَل ؛ برتر شوى هُبل ! دينت را بالا ببر هبل !\r\nقمى در تفسيرش مىنويسد : در اين حال رسول‌الله صلى الله عليه و آله به اميرالمؤمنين عليه السلام فرمود : بگو : اللّه اعْلى و أَجَل ؛ خداوند بالا و برتر است . على آن را گفت . سپس ابوسفيان گفت : اى على ، همانا هُبل به ما نعمت داد .\r\nسپس ابوسفيان گفت : اى على ، تو را به لات و عزّى ، آيا محمّد كشته شده است ؟\r\nعلى عليه السلام فرمود : خداوند تو را با لات و عزّى لعنت كند ، به خدا قسم كه محمّد كشته نشده است و الان سخنان تو را مىشنود .\r\nسپس ابوسفيان فرياد زد : قرار ما و شما سال آينده . رسول‌اللّه صلى الله عليه و آله به على عليه السلام فرمود : بگو : باشد . « 2 »\r\nشيخ طوسى رحمه الله در التبيان از عِكرمه از ابن عباس نقل مىكند : ابوسفيان گفت : قرار ما و شما در بَدر صفراء . « 3 »\r\n\r\nنزول آرامش بر مؤمنان\r\nواقدى از كعب بن مالك مازنى نقل مىكند : من اوّلين كسى بودم كه رسول‌اللّه صلى الله عليه و آله را شناختم ، در حالى كه كلاهخودى بر سر داشت و فرياد زدم : اين رسول‌اللّه است كه زنده و سالم برگشته است .\r\nرسول‌اللّه صلى الله عليه و آله با دست به دهانش اشاره كرد و گفت : ساكت باش . سپس تن پوش مرا - كه زرد بود - از من گرفت و تن پوش خود را در آورد و آن را پوشيد . « 4 »\r\n\r\n\r\n","description":"","footnote":"\r\n( 1 ) . مغازى واقدى ، ج 1 ، ص 280 - 281 .\r\n( 2 ) . تفسير قمى ، ج 1 ، ص 117 - 124 .\r\n( 3 ) . التبيان ج 3 ، ص 314 ؛ مجمع‌البيان‌ج 3 ، ص 160 . در اين دو تفسير ، « بدرالصغرى » نوشته شده است و در كتاب واقدى ج 1 ، ص 297 بدرالصَفراء آمده و همين صحيح است ؛ زيرا اين جنگ پس از وقوع ، متصف به صُغرى گرديد .\r\n( 4 ) . مغازى واقدى ، ج 1 ، ص 294 - 296 .\r\n","page_name":" 357 ","page_number":357},
  {"content":"\r\n\r\nابو اسيد ساعدى مىگويد : ما از غم و اندوه چنان شده بوديم كه تسليم هر كسى مىشديم كه قصد ما را مىكرد . كم كم چُرت زدن ما را فرا گرفت و خوابيديم تا آن‌جا كه سپرهاى چرمى ما به يكديگر برمىخورد .\r\nابوالسير مىگويد : من همراه چهارده نفر از قوم خود در كنار رسول‌اللّه صلى الله عليه و آله بوديم كه خواب ما را فرا گرفت . هيچ فردى باقى نماند ، مگر اين‌كه به خواب عميقى فرو رفت و ديدم كه شمشير بِشر بن بَراء بن مَعْرور از دستش افتاد و او متوجه نشد .\r\nابو طَلْحه مىگويد : خواب ما را فرا گرفت ، به طورى كه شمشير از دستم افتاد . البته اين خواب اهل ايمان و يقين را فرا گرفت و اهل نفاق و شك از آن بىنصيب ماندند و مشغول صحبت دربارهء خود بودند .\r\nزُبير بن عَّوام مىگويد : خواب ما را فرا گرفت و من كه نيمه خواب بودم شنيدم كه معتب بن قشير مىگويد : اگر ما بر حق بوديم در اين‌جا كشته نمىشديم .\r\nو در اين مورد آيهء 154 از سورهء آل عمران نازل :\r\n« ثُمَّ أَنْزَلَ عَلَيْكُمْ مِنْ بَعْدِ الْغَمِّ أَمَنَةً نُعاساً يَغْشى طائِفَةً مِنْكُمْ وَطائِفَةٌ قَدْ أَهَمَّتْهُمْ أَنْفُسُهُمْ يَظُنُّونَ بِاللَّهِ غَيْرَ الْحَقِّ ظَنَّ الْجاهِلِيَّةِ يَقُولُونَ هَلْ لَنا مِنَ الأَمْرِ مِنْ شَيْءٍ قُلْ إِنَّ الأَمْرَ كُلَّهُ للَّهِ يُخْفُونَ فِي أَنْفُسِهِمْ ما لا يُبْدُونَ لَكَ يَقُولُونَ لَوْ كانَ لَنا مِنَ الأَمْرِ شَيْءٌ ما قُتِلْنا هاهُنا . . . » ؛\r\n« آن‌گاه پس از اندوه ، آرامشى بر شما فرستاد ، اين آرامش ( خلسه مانند ) جمعى از شما را فرا گرفت و ديگران در فكر جان خويش بودند ، آنها دربارهء خدا گمان‌هاى نادرستى همچون گمان‌هاى دوران جاهليت داشتند و مىگفتند : « آيا چيزى نصيب ما مىشود ؟ . » بگو : « همهء كارها به دست خدا است . » آنان در دل خود امورى را پنهان مىدارند و آن را بر تو آشكار نمىكنند ، مىگويند : « اگر اختيارى داشتيم در اين‌جا كشته نمىشديم . »\r\n\r\nنگرانى مسلمانان\r\nكم كم تاريكى همه جا را فرا گرفت . لشكر قريش حركت كرده بود . سكوت بر همه جا حكمفرما شد\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nبود . مسلمانان به آرامى از سينه كوه احد پايين آمدند ، اما نمىدانستند كه لشكر قريش قصد كجا را دارد و آن‌ها بايد چه موضعى را اتخاذ كنند .\r\nطبرسى در إعلام الورى مىنويسد : سپس رسول‌اللّه صلى الله عليه و آله على عليه السلام را فرا خواند و فرمود : برو ببين كه قصد كجا را دارند . اگر سوارِ اسب‌ها شده‌اند و شترها را يدك مىكشند ، قصد مدينه را كرده‌اند و اگر سوار شترها شده‌اند و اسب‌ها را يدك مىكشند ، قصد مكه را كرده‌اند . على عليه السلام پيش رفت و مشاهده كرد كه سوار شترها شده‌اند و اسب‌ها را به يدك مىكشند . او فوراً بازگشت و گزارش خود را تقديم كرد . وقتى مسلمانان شنيدند كه مشركان قصد مكه را كرده‌اند ، خيالشان راحت شد . « 1 »\r\n\r\nتفحص از شهيدان و مجروحان\r\nشيخ صدوق در معانى الاخبار با سندى از خارجة بن زيد بن ثابت از پدرش نقل مىكند :\r\nرسول‌اللّه صلى الله عليه و آله مرا به جست‌وجوى سعد بن ربيع فرستاد و فرمود : اگر او را پيدا كردى ، سلامم را به او برسان و بگو ، حالت چطور است ؟\r\nپس من شروع به جست‌جو ميان شهدا پرداختم تا او را پيدا كردم . شمشير و نيزه و تير زيادى بر بدن او زده بودند . به او گفتم : رسول‌الله صلى الله عليه و آله سلام مىرساند و مىگويد : حالت چطور است ؟ سعد گفت : سلام مرا به رسول‌اللّه صلى الله عليه و آله برسان و به انصار بگو : هيچ عذر و بهانه‌اى نزد پروردگار نخواهيد داشت اگر به رسول‌اللّه صلى الله عليه و آله آسيبى برسد و يكى از شما زنده باشد ! و آن‌گاه جان سپرد . « 2 » سپس نزد رسول‌اللّه صلى الله عليه و آله آمدم و آنچه اتفاق افتاده بود را به عرض وى رساندم . آن حضرت رو به قبله كرد و دست به دعا برداشت و فرمود : خدا سعد را رحمت كند كه در زندگى ما را يارى نمود و هنگام شهادت ، دربارهء ما سفارش كرد . « 3 »\r\nسپس رسول‌اللّه صلى الله عليه و آله فرمود : چه كسى از عمويم حمزه اطلاع دارد ؟ حارث بن صِمّه عرض كرد : من جاى او را مىدانم . پس به موضع شهادت حمزه آمد ، اما وقتى كه آن حالت را ديد ، ديگر پيش رسول‌اللّه بازنگشت تا رسول‌اللّه صلى الله عليه و آله را از جايگاه حمزه آگاه كند .\r\n\r\n\r\n","description":"","footnote":"\r\n( 1 ) . تفسير قمى ، ج 1 ، ص 124 ؛ اعلام الورى ، ج 1 ، ص 181 ؛ سيرهءابن هشام ، ج 3 ، ص 100 ؛ مغازى واقدى ، ج 1 ، ص 299 .\r\n( 2 ) . معانى الأخبار ، ص 102 ؛ بحارالانوار ، ج 20 ، ص 74 - 75 .\r\n( 3 ) . مغازى واقدى ، ج 1 ، ص 293 ؛ سيرهء ابن هشام ، ج 3 ، ص 100 .\r\n","page_name":" 359 ","page_number":359},
  {"content":"\r\n\r\nپس رسول‌الله صلى الله عليه و آله به على عليه السلام فرمود : اى على ، به جست‌وجوى عمويت برو . سپس على عليه السلام رفت و جنازهء حمزه را پيدا كرد ؛ ولى دوست نداشت كه برگردد و قضيه را به اطلاع آن حضرت صلى الله عليه و آله رساند . تا اين‌كه رسول‌الله صلى الله عليه و آله خودش آمد و بالاى سر جنازهء ايستاد . « 1 »\r\nعياشى در تفسير خود از حسين بن حمزه از امام صادق عليه السلام روايت كرده است : وقتى رسول‌اللّه صلى الله عليه و آله حمزه را با آن وضع مشاهده كرد ، فرمود : پروردگارا ، تو را سپاس مىگويم و به درگاه تو شكايت مىكنم از اين جسارتى كه به حمزه شده است . همانا تو يار و ياور من در مشكلات هستى .\r\nسپس فرمود : اگر بر آنها دست يابم ، آنها را مُثله خواهم كرد . اما خداوند نازل فرمود :\r\n« وَإِنْ عاقَبْتُمْ فَعاقِبُوا بِمِثْلِ ما عُوقِبْتُمْ بِهِ وَلَئِنْ صَبَرْتُمْ لَهُوَ خَيْرٌ لِلصَّابِرِينَ » « 2 » ؛\r\nاگر خواستيد مجازات كنيد تنها به مقدارى كه عقوبت شده‌ايد ، كيفر دهيد و اگر شكيبايى پيشه كنيد ، براى شكيبايان بهتر است .\r\nرسول‌اللّه صلى الله عليه و آله پس از آن فرمود : صبر مىكنم ، صبر مىكنم . « 3 »\r\nسپس رسول‌اللّه صلى الله عليه و آله فرمود كه شهدا را در جايى جمع كنند و آن‌گاه براى هر كدام به همراه حمزه نماز خواند و بر حمزه هفتاد تكبير گفت و آنها را دفن كردند . « 4 »\r\n\r\nمقام والاى شهداى احد\r\nابن اسحاق از عمويش موسى بن يسار ، از ابو هريره نقل مىكند : شهيدان را بدون غسل به خاك سپردند . واقدى روايت مىكند : رسول خدا صلى الله عليه و آله شهيدان را غسل نداد و فرمود : آن‌ها را با همان بدن‌هاى مجروح و غرقه به خون دفن كنيد ، همانا هر شهيدى كه در راه خدا در خون خويش غلطيده ، در روز قيامت حاضر مىشود در حالى كه رنگ جراحت وى به رنگ خون است و از آن بوى مشك برى خيزى و من براى اين‌ها در روز قيامت شهادت مىدهم . « 5 »\r\n\r\n\r\n","description":"","footnote":"\r\n( 1 ) . تفسير قمى ، ج 1 ، ص 123 و در آن حارث بن سُميّه آمده است كه اين تصحيف است ؛ مغازى واقدى ، ج 1 ، ص 289 ؛ سيرهء ابن اسحاق ، ج 3 ، ص 174 - 175 .\r\n( 2 ) . نحل ( 16 ) ، 126 .\r\n( 3 ) . تفسير عياشى ، ج 2 ، ص 274 - 275 ؛ تبيان ، ج 6 ، ص 44 مجمع‌البيان ، ج 7 ، ص 605 ؛ إعلام الورى ج 1 ، ص 193 .\r\n( 4 ) . سيرهء ابن اسحاق ، ج 3 ، ص 102 .\r\n( 5 ) . همان .\r\n","page_name":" 360 ","page_number":360},
  {"content":"\r\n\r\nواقدى مىگويد : ابن عباس و جابر بن عبدالله و طلحة بن عُبيداللّه مىگفتند : رسول‌اللّه صلى الله عليه و آله بر شهداى احُد نماز خواند و فرمود : من شاهد بر اينها هستم . ابوبكر پرسيد : آيا ما برادران آنها نيستيم كه اسلام آورديم ؛ چنان كه آنها اسلام آوردند و جهاد كرديم ، چنان كه آنها جهاد كردند ؟ ! فرمود : بلى و لكن اينها بهره‌اى از رنج‌ها و مشقت‌هاى خويش نبردند و نمىدانم كه شما بعد از من چه مىكنيد !\r\nابوبكر گريه كرد و گفت : آيا ما بعد از تو باقى هستيم ؟ !\r\nهنگامى كه معاويه مىخواست چشمهء كَظامه را از احُد به مدينه جارى سازد ، جارچى اعلان مىكرد : هر كسى كه شهيدى در احُد دارد ، بايد حاضر شود . تا جاى قبر شهدا را معلوم كنند . مردم به سوى احُد رفتند . پس از حفارى بدن‌هاى شهدا را ديدند كه‌تر و تازه است . در اين هنگام كلنگ به بدن يكى از آنها اصابت كرد و خون جارى شد ! و هر چه كه از خاك آن قبرها برمىداشتند ، بوى مُشك از آن به مشام مىرسيد .\r\nدر حين حفارى مشاهده گرديد كه دست عبدالله بن عمرو بن حرام بر جراحت رويش نهاده شده است و وقتى كه دست او را از روى جراحت برداشتند خون جارى شد ؛ لذا آن را سرِ جاى اولِ خود گذاشتند و خون بند آمد ! و هيچ تغييرى در حالت او ايجاد نشده بود و گويى كه در خواب عميقى فرو رفته است ، در حالى كه چهل و شش سال از زمان دفن او مىگذشت . با مشاهدهء اين وضع ، مسير چشمه را به مكان ديگرى منتقل كردند .\r\nواقدى مىگويد : رسول‌اللّه صلى الله عليه و آله در آن روز به مسلمانان فرمود : قبرهاى محكم و وسيع حفر كنيد و دو و سه نفر را در يك قبر دفن كنيد و آنها را كه قرآن بيشترى حفظ بوده‌اند را مقدم بداريد ، لذا مسلمانان آن كسى را كه قرآن بيشترى حفظ بود ، اوّل دفن مىكردند .\r\nرسول‌اللّه صلى الله عليه و آله هر سال يك بار به زيارت آنها مىرفت . هنگامى كه به ابتداى احُد مىرسيد ، با صداى بلند مىفرمود : السلام عليكم بما صبرتم فنعم عُقْبى الدار ؛ سلام بر شما كه صبر و مقاومت كرديد و خانهء آخرت چه خوش خانه‌اى است .\r\nرسول‌اللّه صلى الله عليه و آله وقتى جنازه مُصْعَب بن عُمير را مشاهده كرد ، ايستاد و فرمود :\r\n\r\n","description":"","footnote":"","page_name":" 361 ","page_number":361},
  {"content":"\r\n\r\n« رِجالٌ صَدَقُوا ما عاهَدُوا اللَّهَ عَلَيْهِ فَمِنْهُمْ مَنْ قَضى نَحْبَهُ وَمِنْهُمْ مَنْ يَنْتَظِرُ وَما بَدَّلُوا تَبْدِيلًا » « 1 » ؛\r\nاز مؤمنان كسانى هستند كه به عهد و پيمانى كه با خدا بسته بودند ، وفا كردند و بعضى از آنها به آرزوى خود رسيدند و بعضى منتظر آن هستند و هيچ تغيير در عقيدهء خويش نداده‌اند .\r\nسپس به ياران خود رو كرد و فرمود : شهادت مىدهم كه اينها شاهدان خداوند در روز قيامت خواهند بود . به كنار آنها بياييد و آنها را زيارت كنيد . به آنها سلام كنيد و قسم به آن كه جانم در دست او است ، هيچ كدام از شما تا روز قيامت به آنها سلام نمىكند ، مگر اين‌كه جواب سلام شما را مىدهند .\r\nاى كاش من در كنار شهداى احُد باقى مىماندم .\r\nامّ سَلَمه ، همسر پيامبر اكرم صلى الله عليه و آله ماهى يك بار به زيارت شهداى احُد مىرفت و بر آنها سلام مىكرد و تمام روز را در همان جا باقى مىماند . يك روز همراه غلام خود ، نَبهان به زيارت رفته بود كه نبهان سلام نكرد ؛ لذا به وى گفت : چرا به آنها سلام نمىكنى ؟ ! به خدا قسم كه هيچ كس تا روز قيامت بر آنها سلام نمىكند ، مگر آن‌كه جواب او را مىدهند !\r\nفاطمه دختر رسول‌اللّه صلى الله عليه و آله ، هر دو يا سه روز در ميان به زيارت شهداى احُد مىآمد و در كنار آنها گريه مىكرد و دست به دعا برمىداشت .\r\nاز جمله زائرين آنها عبارت بوده‌اند از : سلَمة بن سلامه ، محمّد بن مَسلمه ، ابو سعيد خُدرى ، ابوهريره ، ابوبكر ، عمر ، عثمان ، سعد بن ابى وقاص و معاويه . « 2 »\r\n\r\nبعضى از زنان ايثارگر\r\nقمى در تفسير خود مىنويسد : فاطمه عليها السلام از اولين زنانى بود كه به احد رسيد . وى در حالى كه زخم‌هاى پدرش را مداوا كرد ، فرمود : خشم خدا بر كسانى كه سر و روى فرستاده‌ى خدا را خونين مىكردند . « 3 »\r\n\r\n\r\n","description":"","footnote":"\r\n( 1 ) . احزاب ( 33 ) ، 23 .\r\n( 2 ) . مغازى واقدى ، ج 1 ، ص 308 - 309 .\r\n( 3 ) . تفسير قمى ، ج 1 ، ص 123 - 124 .\r\n","page_name":" 362 ","page_number":362},
  {"content":"\r\n\r\nوى در ادامه مىنويسد : حَمْنَه « 1 » دختر جَحْش نزد رسول‌اللّه صلى الله عليه و آله آمد . رسول‌الله صلى الله عليه و آله به وى فرمود : تسليت مىگويم . پرسيد : تسليت چه كسى را ؟ فرمود : برادرت عبداللّه بن جَحْش را . او گفت : انّالِلّه و انااليه راجعون ، شهادت بر او مبارك باشد . دوباره رسول‌اللّه صلى الله عليه و آله فرمود : باز هم به تو تسليت مىگويم .\r\nپرسيد : تسليت چه كسى را ؟ فرمود : تسليت دايى ات حمزة بن عبدالمطلب را . گفت : انّالِلّه و انااليه راجعون ، شهادت بر او مبارك باشد . دوباره رسول‌اللّه صلى الله عليه و آله فرمود : باز هم به تو تسليت مىگويم .\r\nپرسيد : تسليت چه كسى را ؟ فرمود : تسليت بر همسرت مُصْعَب بن عمير را .\r\nحَمْنة شيون زد : واحزناه ، وامصيبتاه . . . !\r\nرسول‌اللّه صلى الله عليه و آله فرمود : شوهر در نزد زن جايگاهى را دارد كه هيچ كس چنان جايگاهى را ندارد . « 2 »\r\nطبرسى در إعلام الورى از كتاب ابان بن عثمان احمر بجلى كوفى نقل مىكند : زنى از بنى عبدالنجار كه پدرش و برادرش و همسرش به شهادت رسيده بودند ، به رسول‌اللّه صلى الله عليه و آله و مسلمانان نزديك شد و در حالى كه سرش را بالا گرفته بود ، سؤال كرد : آيا رسول‌اللّه صلى الله عليه و آله زنده است ؟ شخصى جواب داد : بله . سؤال كرد : آيا مىتوانم او را ببينم ؟ گفت : بله . سپس راه را باز كردند او به آن حضرت صلى الله عليه و آله نزديك شد و عرض كرد : هر مصيبتى غير از مصيبت تو قابل تحمل است ! « 3 »\r\nواقدى مىگويد : سُميراء ( و در شرح نهج‌البلاغهء ابن ابىالحديد ، ج 15 ، ص 37 سَمراء آمده است ) دختر قيس ، از بنى دينار ، دو پسرش در احُد شهيد شدند . پس از آن‌كه وى از مدينه خارج شد ، به او تسليت گفتند . او سؤال كرد : حال رسول‌اللّه چطور است ؟ گفتند : بحمداللّه خوب است . گفت : او را به من نشان دهيد پس از آن‌كه او را ديد ، عرض كرد : اى رسول خدا ، هر مصيبتى غير از مصيبتِ تو كوچك است . « 4 »\r\nوى همچنين مىگويد : هند ، دختر عمرو بن حَرام و خواهر عبدالله بن عمرو بن حرام و همسر عمرو\r\n\r\n\r\n","description":"","footnote":"\r\n( 1 ) . در كتاب چاپ شدهء اصلى ، زينب آمده است كه وى خواهر حَمْنَة و همسر پيامبر صلى الله عليه و آله بوده است و نه مصعب بن عمير و اما همسر مصعب ، حَمْنَة بوده است ، چنان كه در سيرهء ابن هشام ، ج 3 ، ص 104 و واقدى ، ج 1 ، ص 291 آمده است و بعد از مُصعب ، طلحة بن عبيدالله وى را تزويج كرد ، چنان كه در واقدى ، ج 1 ، ص 292 آمده است .\r\n( 2 ) . تفسير قمى ، ج 1 ، ص 124 سيرهء ابن اسحاق ، ج 3 ، ص 104 .\r\n( 3 ) . اعلام الورى ، ج 1 ، ص 183 ، سيرهء ابن اسحاق ، ج 3 ، ص 105 .\r\n( 4 ) . مغازى واقدى ، ج 1 ، ص 292 .\r\n","page_name":" 363 ","page_number":363},
  {"content":"\r\n\r\nبن جَمْوح شترى به همراه داشت كه جنازه‌هاى برادرش عبدالله و همسرش عمرو و پسرش خلّاد بن عمرو را بر روى آن گذاشته بود تا به مدينه ببرد و در آن‌جا دفن كند . سپس به شترش گفت : حَلْ حَلْ ، و او را بلند كرد ؛ اما شتر زانو زد و ( حركت نكرد ) . دوباره او را بلند كرد و رويش را به سوى مدينه كرد ، اما شتر دوباره زانو زد . وقتى كه رويش را به سوى احُد كرد ، شتر به سرعت حركت كرد ! هند نزد نبى اكرم صلى الله عليه و آله آمد و قضيه را بيان كرد . رسول‌الله صلى الله عليه و آله فرمود : اين شتر مأمور است . . . اى هند ، ملائكه از لحظه‌اى كه برادرت به شهادت رسيده است تاكنون ، مراقب هستند تا ببينند كه برادرت در كجا دفن مىشود ! اى هند ، آنها در بهشت نيز با هم هستند . عَمْرو بن جَموح و پسرت خلّاد و برادرت عبدالله يك جا هستند . هند گفت : اى رسول خدا ، دعا كن من هم با آنها باشم ! « 1 »\r\n\r\nبازگشت رسول اكرم صلى الله عليه و آله از احُد\r\nواقدى مىگويد : پس از آن كه رسول‌اللّه صلى الله عليه و آله از دفن شهدا فارغ شد ، سوار اسب خود شد . مسلمانان كه اكثراً از بنى سَلَمه و بنى عبدالأشهل و همگى زخمى بودند اطراف وى را گرفتند . وقتى كه به حَّرة رسيدند ، فرمود : رو به قبله صف ببنديد تا خدا را حمد و ثنا بگوييم . مردم به صف ايستادند . آن حضرت دست‌هايش را به دعا برداشت و فرمود :\r\n« خدايا حمد و سپاس مخصوص تو است . خدايا هيچ كس نمىتواند آنچه را كه توسعه داده‌اى ، محدود كند و آنچه را كه عطا كرده‌اى ، مانع شود و آنچه را كه منع كرده‌اى ، عطا كند . هيچ هدايت‌گرى براى كسى كه او را گمراه كردى وجود ندارد و هيچ نزديك كننده‌اى براى كسى كه او را دور كرده‌اى وجود ندارد و هيچ دور كننده‌اى براى آنچه كه او را نزديك كرده‌اى وجود ندارد !\r\nخدايا ، من بركت و رحمت و فضل و عافيت تو را از تو درخواست مىكنم .\r\nخدايا ، از تو نعمتى را درخواست مىكنم كه تغيير ناپذير باشد .\r\nخدايا ، امن و امان را در روز وحشت ، بىنيازى را در روز فقر و ندارى از تو درخواست مىكنم .\r\nخدايا ، از شر آنچه كه به ما اعطا كردى و از شر آنچه كه از ما منع كردى به تو پناه مىبرم .\r\n\r\n\r\n","description":"","footnote":"\r\n( 1 ) . همان ، ص 265 - 266 .\r\n","page_name":" 364 ","page_number":364},
  {"content":"\r\n\r\nپروردگارا ، ما را مسلمان بميران .\r\nپروردگارا ، ايمان را در دل‌هاى ما محبوب گردان و قلب‌هاى ما را بدان مزين فرما و كفر و فسق و نفاق را نزد ما مكروه قرار بده و ما را از هدايت شدگان قرار بده .\r\nخدايا ، كافران اهل كتاب را كه رسولان تو را تكذيب مىكنند و مانع سبيل‌الله مىشوند ، عذاب كن .\r\nخدايا ، عذاب خود را بر آنها نازل فرما . آمين اى پروردگار جهانيان » . « 1 »\r\n\r\nگريه بر حمزهء سيدالشهداء\r\nطبرسى در إعلام الورى از كتاب أبان بن عثمان أحمر بجلى كوفى نقل مىكند :\r\nهنگامى كه رسول‌اللّه صلى الله عليه و آله به سوى مدينه آمد ، از كنار خانه‌هاى بنى الأشهل و بنى ظَفَر گذشت و صداى گريهء آنها بر شهداى خود را شنيد ، پس اشك از چشمان رسول‌اللّه صلى الله عليه و آله جارى شد و گريه كرد و سپس فرمود : اما امروز حمزه گريه كننده‌اى ندارد ! وقتى كه سعد بن مُعاذ و اسيد بن حُضير اين را شنيدند ، گفتند : هيچ زنى براى شهيد خود گريه نكند مگر پس از آن‌كه به نزد فاطمه بيايند و او را در گريه يارى دهند . « 2 »\r\nواقدى از امّ عامر ، از بنى عبدالاشهل روايت مىكند : در حال گريه و زارى بر شهداى خود بوديم كه به ما گفته شد : پيامبر اكرم صلى الله عليه و آله آمده است ، خارج شديم تا او را ببينيم ، من به او نگاه كردم ، در حالى كه زره بر تن داشت و به او گفتم : هر مصيبتى غير از مصيبت تو كوچك است .\r\nدر اين حال رسول‌اللّه صلى الله عليه و آله بر اسب خود سوار بود و سعد بن مُعاذ افسار اسب او را به دست گرفته بود و در همين حال مادر سعد خارج شد و به سوى او دويد . سعد گفت : اى رسول‌خدا ، مادرم است ! رسول‌اللّه صلى الله عليه و آله فرمود : درود بر او ! مادر سعد نزديك آمد و به رسول‌اللّه صلى الله عليه و آله فرمود : حال كه ديدم تو سالم هستى ، مصيبت آسان و كم شد .\r\nرسول‌اللّه صلى الله عليه و آله به خاطر شهادت پسرش عمرو بن مُعاذ ( برادر سعد ) به وى تسليت گفت و فرمود : اى امّ سعد ، من به تو بشارت مىدهم و تو هم به خانواده‌هاى شهداى بنى عبدالاشهل بشارت بده كه آنها\r\n\r\n\r\n","description":"","footnote":"\r\n( 1 ) . همان ، ج 1 ، ص 314 - 315 .\r\n( 2 ) . إعلام الورى ، ج 1 ، ص 183 ؛ كتاب من لا يحضره الفقيه ج 1 ، ص 183 ، ح 553 .\r\n","page_name":" 365 ","page_number":365},
  {"content":"\r\n\r\nهمگى در بهشت و در كنار هم هستند و در حق خانواده‌هاى خود شفاعت مىكنند .\r\nمادر سعد گفت : راضى شديم اى رسول خدا ، و بعد از اين چه كسى بر شهيدان گريه مىكند ؟ ! اى رسول‌خدا براى بازماندگانِ آنها دعا كن .\r\nآن حضرت فرمود : پروردگارا ، حزن و اندوه قلب‌هايشان را زايل گردان و مصيبت آنها را جبران فرما و ذريهء شايسته‌اى براى آنها به يادگار بگذار . « 1 »\r\n\r\nغزوهء حمراء الأسد\r\nطبرسى در إعلام الورى از كتاب أبان بن عثمان احمر بجلى كوفى نقل مىكند . ابوسفيان با مشركان حركت كرد تا به الّروحاء رسيدند در آن توقف كردند . در آن جا تصميم گرفتند كه برگردند و بقيهء مسلمانان را به قتل برسانند . « 2 »\r\nقمى مىنويسد : جبرئيل بر رسول‌اللّه صلى الله عليه و آله نازل شد و فرمود : خداوند به تو امر مىكند كه به تعقيب مشركان بپرداز و تنها كسانى كه مجروح شده‌اند ، در اين غزوه شركت نمايند . « 3 »\r\nطبرسى مىنويسد : خبر تصميم مشركين مبنى بر رجوع به اطلاع رسول‌اللّه صلى الله عليه و آله رسيد و براى آن‌كه آنها را بترساند و به آنان بفهماند كه مسلمانان هنوز قوى هستند ، به اصحاب خود دستور داد كه براى تعقيب ابوسفيان آماده شوند . « 4 »\r\nفرداى روز احد منادى رسول اللَّه صلى الله عليه و آله اعلام كرد كه زخمىها حركت كنند و آنها با وجود زخم و جراحت‌هايى كه داشتند حركت كردند . على عليه السلام پرچم مهاجرين را به دست گرفت تا به حمراء الأسد رسيدند . « 5 »\r\nطبرسى از كتاب أبان بجبلى كوفى نقل مىكند : ابوسفيان به مَعْبد خُزاعى برخورد كرد و از او پرسيد : چه خبر از مدينه ؟ گفت : به خدا قسم كه محمد و اصحاب او را در حالى ترك كردم كه از دست\r\n\r\n\r\n","description":"","footnote":"\r\n( 1 ) . مغازى واقدى ، ج 1 ، ص 315 - 316 .\r\n( 2 ) . اعلام الورى ، ج 1 ، ص 184 .\r\n( 3 ) . تفسير قمى ، ج 1 ، ص 124 .\r\n( 4 ) . مجمع البيان ، ج 2 ، ص 886 .\r\n( 5 ) . اعلام الورى ، ج 1 ، ص 183 - 184 .\r\n","page_name":" 366 ","page_number":366},
  {"content":"\r\n\r\nشما آتش گرفته بودند و على بن ابىطالب پيشاپيش عده‌اى ار مردم در حركت است و به دنبال شما مىگردد . كسانى هم كه از دستورهاى وى سرپيچى كرده بودند ، حال به گِردش جمع شده‌اند . « 1 »\r\nابن اسحاق مىگويد : روز احد در شنبه ، نيمهء شوال واقع شد و فرداى روز احد ، شانزدهم شوّال بود .\r\nدر همين روز مؤذّن رسول اللَّه صلى الله عليه و آله اعلام كرد كه براى تعقيب دشمن اجتماع كنند و كسانى كه ديروز با ما همراهى نكرده‌اند ، حاضر نشوند ! پس رسول اللَّه صلى الله عليه و آله حركت كرد تا به حمراء الاسد كه در هشت مايلى ( / 14 كيلومترى تقريباً ) مدينه واقع است رسيد و روزهاى دوشنبه ، سه شنبه و چهارشنبه را در آن‌جا اقامت كرد . « 2 »\r\nواقدى مىنويسد : عده‌اى از افرادى كه در جنگ احد شركت نكرده بودند ، از آن حضرت اجازه خواستند كه در تعقيب دشمن شركت كنند ؛ امّا آن حضرت صلى الله عليه و آله اجازه نداد . و تنها جابر بن عبداللَّه انصارى اجازه يافت كه با آنها حركت كند ؛ زيرا وى به رسول اللَّه صلى الله عليه و آله عرض كرد : اى رسول خدا منادى اعلام كرده است كه فقط افرادى كه ديروز در جنگ شركت داشته‌اند ، آمادهء حركت شوند و من مىخواستم كه ديروز در جنگ حضور داشته باشم ؛ امّا پدرم مرا مأمور نگهدارى از خواهرانم كرد و گفت : پسرم ، سزاوار نيست كه من و تو آنها را رها كنيم در حالى كه سرپرست مرد ندارند و من نگران حال آنها هستم ؛ بنابراين من با رسول اللَّه صلى الله عليه و آله حركت مىكنم و شايد كه خداوندتوفيق شهادت را عنايت فرمايد و تو بمان . به اين ترتيب من نزد خواهرانم ماندم و خداوند به او توفيق شهادت عنايت فرمود ، در حالى كه من همچنين اميدى داشتم . و حال اى رسول خدا ، به من هم اجازه بده كه با شما بيايم ! و رسول اللَّه صلى الله عليه و آله به وى اجازه داد .\r\nآن حضرت سه نفر از سالم‌ترين افراد را به عنوان پيشتاز به تعقيب مشركان فرستاد آنها سليط و نُعمان ، پسران سُفيانِ سهمىِ دارمى بودند . نام نفر سومى كه همراه آنها بوده ، برده نشده است . آنها در حمراء الاسد به مشركان رسيدند كه آنها را ديدند و دستگيرشان كردند . « 3 »\r\nمشركان براى مدتى در حمراء الاسد توقف كردند ، سپس حركت كردند . اباعزّه ( عمرو بن عبداللَّه\r\n\r\n\r\n","description":"","footnote":"\r\n( 1 ) . همان ، ص 184 .\r\n( 2 ) . سيرهء ابن هشام ، ج 3 ، ص 106 - 109 .\r\n( 3 ) . مغازى واقدى ، ج 1 ، ص 337 .\r\n","page_name":" 367 ","page_number":367},
  {"content":"\r\n\r\nجُمحى ) را كه خواب مانده بود ، جا گذاشتند . مسلمانان در وسط روز به او كه بيدار شده بود ، رسيدند .\r\nعاصم بن ثابت بن ابى أقلح انصارى او را دستگير كرد . « 1 »\r\nابا عزه به پيامبر اكرم صلى الله عليه و آله گفت : اى محمد ، مرا به زور همراه خويش آورده‌اند ! به خاطر دخترانم بر من منت بگذار !\r\nرسول اللَّه صلى الله عليه و آله فرمود : كجا رفت آن عهد و ميثاقى كه با من بسته بودى ؟ به خدا قسم تو را رها نخواهم كرد تا به مكه به روى و بگويى كه محمد را دوباره مسخره كردم ! همانا مؤمن از يك سوراخ دوبار گزيده نمىشود ! سپس به عاصم‌بن ثابت دستور داد كه گردنش را بزند . « 2 »\r\nمسلمانان در حمراء الاسد اردو زدند . رسول الله صلى الله عليه و آله به آنها دستور داد كه در روز هيزم جمع كنند و وقتى كه شب فرا رسيد ، آتش روشن كنند . به دستور آن حضرت پانصد آتش درست كردند به طورى كه آتش لشكرگاه از هر طرف ديده مىشد همين باعث شد كه خدا در دل دشمنان خوف ايجاد كرد . و به سوى مكه رفتند . « 3 »\r\n\r\nموضع‌گيرى يهود و منافقان\r\nپس از جنگ احد يهوديان مىگفتند : همانا محمد ، به دنبال مُلك و پادشاهى است كه اين چنين شكست خورده است و گرنه هيچ پيامبرى اين گونه شكست نخورده است !\r\nمنافقان هم به ياران پيامبر مىگفتند : آن افرادى كه كشته شده‌اند اگر پيش ما مىماندند ، كشته نمىشدند . با اين سخنان اصحاب رسول اللّه صلى الله عليه و آله را دچار ترديد مىكردند و آنها را تشويق به جدا شدن از آن حضرت صلى الله عليه و آله مىكردند .\r\nخداوند متعال در اين باره فرمود :\r\n« يا أَيُّهَا الَّذِينَ آمَنُوا لا تَكُونُوا كَالَّذِينَ كَفَرُوا وَقالُوا لِإِخْوانِهِمْ إِذا ضَرَبُوا فِي الأَرْضِ أَوْ\r\n\r\n\r\n","description":"","footnote":"\r\n( 1 ) . همان ، ص 309 .\r\n( 2 ) . همان ، ص 309 .\r\n( 3 ) . همان ، ص 388 .\r\n","page_name":" 368 ","page_number":368},
  {"content":"\r\n\r\nكانُوا غُزًّى لَوْ كانُوا عِنْدَنا ما ماتُوا وَما قُتِلُوا لِيَجْعَلَ اللَّهُ ذلِكَ حَسْرَةً فِي قُلُوبِهِمْ وَاللَّهُ يُحْيِي وَيُمِيتُ وَاللَّهُ بِما تَعْمَلُونَ بَصِيرٌ » « 1 » ؛\r\nاى مؤمنان شما مانند كافران نباشيد كه در زمان مسافرت برادرانشان يا به هنگام شركت در جنگ مىگفتند : « اگر آنها نزد ما مىبودند نمىمردند و يا كشته نمىشدند » تا خدا اين پندار را چون حسرتى بر دلشان بگذارد . خدا زنده مىكند و مىميراند و به كردارتان آگاه است .\r\n\r\nاولين قصاص\r\nابن هشام مىنويسد : مجذِّر بن زياد ، سوُيد بن صامت را در خلال بعضى از جنگ هايى كه بين اوس و خزرج در جاهليت جريان داشت ، به قتل رسانده بود . « 2 »\r\nپس از آن كه رسول اللّه صلى الله عليه و آله به مدينه هجرت كرد مجذِّر و حارث بن سُويد اسلام آوردند و در جنگ بدر شركت كردند . حارث به دنبال اين بود كه در جنگ بدر ، مُجذِّر را به قتل برساند ؛ ولى موفق نشد . تا اين‌كه جنگ احُد فرا رسيد و مسلمانان شكست خورده و فرار كردند . در آن اوضاع آشفته حارث از پشت به مجِّذر نزديك شد و گردنش را زد .\r\nخُبيب بن يَساف اين صحنه را ديد و آن را به پيامبراكرم صلى الله عليه و آله گزارش داد . هنگامى كه نبى اكرم صلى الله عليه و آله از حمراء الأسد باز گشت ، جبرئيل بر وى نازل شد و فرمود : حارث بن سُويد ، مُجذر به را صورت ناجوانمردانه به قتل رسانده و به او دستور داد كه سوُيد را قصاص كند .\r\nدر آن زمان رسول اللّه صلى الله عليه و آله روزهاى شنبه و دوشنبهء هر هفته به قباء مىرفت . پس از آن كه جبرئيل اين خبر را نازل كرد ، آن حضرت به سوى قباء حركت كرد . روز بسيار گرمى بود و در چنان هواى گرمى كسى به قُباء نمىرفت . پس از آن‌كه به مسجد قُباء رسيد ، در آن نماز به جاى آورد . انصار كه خبر ورود او را شنيدند ، نزد او آمده و عرض ادب مىكردند . رسول اللّه صلى الله عليه و آله نشست و به صحبت و مصافحه با مردم پرداخت تا اين‌كه حارث بن سُويد وارد شد . هنگامى كه رسول اللّه صلى الله عليه و آله او را ديد ، عُويم بن ساعده را فرا خواند و به وى گفت : حارث بن سُويد را جلو در مسجد ببر و در ازاى مُجذّر بن زياد ،\r\n\r\n\r\n","description":"","footnote":"\r\n( 1 ) . آل عمران ( 3 ) ، 156 .\r\n( 2 ) . ابن هشام ، ج 2 ، ص 67 .\r\n","page_name":" 369 ","page_number":369},
  {"content":"\r\n\r\nگردنش را بزن ، زيرا او در روز احُد مُجّذر را به قتل رسانده است .\r\nعُويم او را گرفت كه به بيرون مسجد ببرد ، اما حارث گفت : مرا رها كن با رسول اللّه صحبت كنم . و در اين حال آن حضرت از جا برخاسته بود و مىخواست كه حركت كند و فرموده بود كه تا مركبش را بياورند . حارث مىگفت : به خدا قسم كه كشتن وى به خاطر ارتداد من از اسلام يا شك در آن نبوده است ، بلكه شيطان بر من غلبه كرد و مرا وادار به اين كار كرد . من به در گاه خدا و رسولش از اين كارى كه مرتكب شده‌ام ، توبه مىكنم و ديه‌اش را مىپردازم و دو ماه متوالى روزه مىگيرم و بنده‌اى را آزاد مىكنم و شصت مسكين را اطعام مىكنم . همين دال بر اين است كه اين احكام قبل از آن تشريع شده بوده در اين حال فرزندان مجذَّر نيز حاضر بودند و چيزى نمىگفتند . رسول اللّه صلى الله عليه و آله هم چيزى به آنها نگفت . او سخنان حارث را شنيد و آن‌گاه به عويم فرمود : او را ببر و گردنش را بزن و خودش سوار مركب شد . عُويم او را جلوى در مسجد برد و گردن زد . « 1 » و اين اوّلين قصاص در ميان مسلمانان بوده كه اخبار آن نقل گرديده است .\r\n\r\nاحكام ارث\r\nواقدى از جابر بن عبداللّه انصارى نقل مىكند : وقتى سعد بن ربيع در احُد به شهادت رسيد ، برادرش آمد و ميراث او را تصاحب كرد . اين در حالى بود كه سعد دو دختر داشت و زنش حامله بود . مسلمانان بر طبق عادت‌هاى زمان جاهليّت ارث را تصاحب مىكردند و هنوز احكام آن صادر نشده بود .\r\nزن سعد آبگوشتى تهيه كرد و رسول اللّه صلى الله عليه و آله را براى غذا دعوت كرد . در حالى كه ما نزد رسول اللّه صلى الله عليه و آله نشسته بوديم و خاطره‌هاى احُد را تعريف مىكرديم و كسانى را كه كشته شده بودند نام مىبرديم ، رسول اللّه صلى الله عليه و آله فرمود : بياييد با هم به مهمانى برويم . ما حدود بيست نفر بوديم ، در حالى كه غذا براى يك يا دو نفر تهيه شده بود ! رفتيم تا به انتهاى بازارچه رسيديم و همسر سعد را ديديم كه در ميان نخل‌ها حصيرى را بدون فرش و پشتى پهن كرده و آمادهء پذيرايى مىباشد .\r\nپس از آن‌كه نشستيم رسول اللّه صلى الله عليه و آله شروع به صحبت دربارهء سعد بن ربيع كرد و براى او طلب مغفرت كرد . او فرمود : در آن روز ديدم كه نيزه‌هاى زيادى به او اصابت كرد و او شهيد شد . زنان كه\r\n\r\n\r\n","description":"","footnote":"\r\n( 1 ) . مغازى واقدى ، ج 1 ، ص 303 - 305 .\r\n","page_name":" 370 ","page_number":370},
  {"content":"\r\n\r\nاين را مىشنيدند ، شروع به گريه كردند . چشمان رسول اللّه صلى الله عليه و آله هم خيس شد . پس از لحظاتى فرمود :\r\nالان مردى ظاهر مىشود كه اهل بهشت است . ما از خلال نخل‌ها نگاه كرديم و ديديم كه على عليه السلام دارد مىآيد . برخاستيم و او را به بهشت بشارت داديم . او سلام كرد و نشست . سپس غذا را آوردند كه به اندازهء يك يا دو نفر بود . رسول اللّه صلى الله عليه و آله دستش را در آن قرار داد و فرمود : با بسم اللّه بخوريد . همگى از آن غذا خورديم و سير شديم ، ولى چيزى از غذا كم نشده بود . سپس خرماى كمى را كه در طبق نهاده شده بود آوردند و آن حضرت فرمود : با بسم اللّه بخوريد . خورديم تا سير شديم و من ديدم كه در طبق هنوز مقدارى خرما باقى مانده بود .\r\nظهر فرا رسيد و رسول اللّه صلى الله عليه و آله براى ما نماز خواند و تجديد وضو هم نكرد . سپس آن حضرت به جاى اوليه‌اش برگشت و شروع به صحبت كرد تا اين‌كه عصر فرا رسيد . نبى اكرم صلى الله عليه و آله بدون آن‌كه تجديد وضو كند به نماز عصر ايستاد .\r\nپس از آن همسر سعد پيش آمد و عرض كرد : اى رسول خدا ، سعد بن ربيع در احُد به شهادت رسيد . برادرش آمد و تمام دارايى اش را ضبط كرد و دو دخترى كه هيچ مالى ندارند براى من باقى گذاشت و اين در حالى است كه زنان با جهيزيه با مرد ازدواج مىكنند !\r\nرسول اللّه صلى الله عليه و آله فرمود : خدايا بازماندگان وى را يار و ياور باش . سپس فرمود : چيزى در اين مورد بر من نازل نشده است . براى اين مسأله دوباره به من رجوع كن .\r\nپس از آن‌كه رسول اللّه صلى الله عليه و آله به خانه‌اش بازگشت ، جلوى در خانه‌اش نشست . ما هم نشستيم . در اين حال رسول اللّه صلى الله عليه و آله به حالت روحانى نزول وحى فرو رفت . هنگامى كه از اين حالت در آمد ، دانه‌هاى درشت عرق از پيشانى اش روان بود . آن‌گاه فرمود : زن سعد را بگوييد بيايد .\r\nابوسعود ، عُتبه بن عَمْرو رفت و او را آورد . رسول اللّه صلى الله عليه و آله سؤال كرد : عموى بچه‌هايت كجا است ؟\r\nگفت : در منزلش اى رسول خدا . آن حضرت قاصدى به سوى او فرستاد . او را در حالى كه خسته بود از محلهء بنى حارث بن خزرج آوردند .\r\nرسول اللّه صلى الله عليه و آله به وى فرمود : دو سوم ميراث برادرت را به دخترانش بده و يك هشتم آن را به همسر برادرت بده و بقيه در دست خودت باقى مىماند . همسر سعد با شنيدن اين حكم تكبير گفت ، به طورى كه اهل مسجد صداى او را شنيدند . « 1 »\r\n\r\n\r\n","description":"","footnote":"\r\n( 1 ) . مغازى واقدى ، ج 1 ، ص 329 - 331 ؛ درّالمنثور ، ج 2 ، ص 122 .\r\n","page_name":" 371 ","page_number":371},
  {"content":"\r\n\r\n\r\nفصل يازدهم‌مهم‌ترين حوادث سال چهارم هجرى\r\n\r\n","description":"","footnote":"","page_name":" 372 ","page_number":372},
  {"content":"\r\n\r\n\r\nحادثه بئر معونه\r\nواقدى با سندى از ابى سعيد خُدرى نقل مىكند : هفتاد نفر از جوانان انصار پس از فرا رسيدن شب در محله‌اى از مدينه گرد هم مىآمدند و به اقامهء نماز و قرائت قرآن مىپرداختند تا اين‌كه به قُرّاء مشهور شدند . آنها به هنگامهء صبح مقدارى هيزم جمع آورى مىكردند و مقدارى آب گوارا برمىداشتند و آنها را به سوى حُجرهء رسول‌اللّه صلى الله عليه و آله حمل مىكردند . خانوادهء اين جوانان گمان مىكردند كه آنها در مسجد هستند و حاضران در مسجد مىپنداشتند كه آنها از نزد خانواده‌هايشان مىآيند .\r\nواقدى مىگويد : گمان مىكنم كه آنها چهل نفر بوده‌اند و قدر متيقّن همين است « 1 » . ابن اسحاق نيز همين را گفته است . « 2 »\r\nطبرسى در إعلام الورى از كتاب ابان بجلى كوفى نقل مىكند : ابوبَراء ، عامر بن مالك نزد رسول‌اللّه صلى الله عليه و آله در مدينه آمد و اسلام آورد . « 3 »\r\nسپس گفت : اى محمد ! اگر افرادى را به سوى اهل نَجْد بفرستى تا آنها را به اسلام دعوت كنند ، اميدوارم كه جواب مثبت بدهند !\r\nپيامبر صلى الله عليه و آله فرمود : مىترسم كه اهل نجد به آنها آسيبى برسانند ، اما ابوبَراء گفت : آنها در پناه من هستند ! لذا رسول‌اللّه صلى الله عليه و آله مُنْذر بن عَمْرو را همراه بيست و چند نفر از بهترين مسلمانان به سوى نَجْد فرستاد - و گفته شده است كه آنها چهل نفر و بنابر قولى هفتاد نفر بوده‌اند . - از جملهء اين مسلمانان ، حارث بن صمِّه و حرام بن مَلْحان و عامر بن فُهَيره بودند و نامهء رسول‌اللّه صلى الله عليه و آله را نيز با خود داشتند .\r\nآنها طى مسير كردند تا به بئر معونه رسيدند و در آن‌جا اطراق كردند . اين چاه ما بين سرزمين بنى\r\n\r\n\r\n","description":"","footnote":"\r\n( 1 ) . مغازى واقدى ، ج 1 ، ص 347 .\r\n( 2 ) . ابن هشام ، ج 3 ، ص 194 .\r\n( 3 ) . بعيد نيست كه او اسلام نياورده باشد ؛ چنان‌كه در اعلام الورى ، ج 1 ، ص 186 و سيرهء ابن اسحاق ، ج 3 ، ص 193 و مغازى واقدى ، ج 1 ، ص 346 به اين مطلب اشاره شده است والّا چرا به پيامبر مىگويد : اى محمد ؟ !\r\n","page_name":" 373 ","page_number":373},
  {"content":"\r\n\r\nعامر و دشت‌هاى بنى سُليم قرار داشت . سپس حرام بن مَلْحان را به همراه نامهء رسول‌اللّه صلى الله عليه و آله نزد عامر بن طُفيل فرستادند . ابن طُفيل بدون اين‌كه نگاهى به نامه بيندازد ، بر او حمله كرد و وى را به شهادت رسانيد !\r\nسپس ابن طفيل ، بنى عامر را به جنگ با آنها فرا خواند ؛ ولى آنها گفتند : ما پيمان ابوبراء را نمىشكنيم ! لذا قبايلى از بنى سُليم به نام‌هاى : عُصيّه و رِعْل و ذَكوان را به كمك طلبيد . آنها درخواست او را اجابت كردند و فرستادگان پيامبر صلى الله عليه و آله را محاصره كردند . وقتى كه آنها وضع را چنين ديدند ، شمشيرها را كشيدند و به جنگ پرداختند و تا آخرين نفر كشته شدند .\r\nدر اين حال دو نفر به نام‌هاى عَمْرو بن اميّهء ضَمْرى و مُنْذِر بن محمّد أنصارى كه از كاروان عقب مانده بودند ؛ با مشاهدهء پرواز پرندگان بر بالاى صحنهء كارزار متوجه شدند كه اتفاقى افتاده است ؛ لذا جلوتر رفتند تا ببينند كه چه خبر است . ناگهان ياران خود را ديدند كه در خون خويش در غلطيده‌اند ! « 1 »\r\nپس مُنذر بن محمد انصارى به عَمْرو ضَمْرى گفت : چه كنيم ؟ گفت : نزد رسول‌اللّه صلى الله عليه و آله برويم و قضيه را به اطلاع او برسانيم . مُنذر بن محمد انصارى گفت : من دوست ندارم كه از محلّى كه مُنذر بن عَمْرو ( ساعدى ، فرماندهء آنها ) در آن كشته شده است ، سالم بيرون بروم . تو به مدينه باز گرد و من به جنگ اينان مىروم ، لذا بر آنها حمله كرد و آن قدر جنگيد تا شهيد شد .\r\nعَمْرو ضَمْرى به مدينه بازگشت و قضيه را به اطلاع رسول‌اللّه صلى الله عليه و آله رسانيد . آن حضرت صلى الله عليه و آله فرمود :\r\nاين حادثه در اثر اصرار ابوبَراء پيش آمد . من از همان ابتدا با فرستادن اين رسولان مخالف بودم .\r\nاين خبر به ابوبَراء رسيد . شكستن پيمان او به وسيلهء عامر بن طُفيل و كشتن اصحاب رسول‌اللّه صلى الله عليه و آله برايش بسيار ناگوار و سخت بود ؛ لذا پسر خود ، ربيعة بن ابى بَراء را به سوى عامر بن طُفيل فرستاد . او ضربه‌اى بر عامر وارد كرد كه بر رانش اصابت كرد .\r\nعامر گفت : اين به دستور عمويم ، ابوبَراء بوده است ، اگر مردم كه خونم بر گردن عمويم مىباشد و شما چيزى از او طلب نكنيد و اگر زنده ماندم ، خودم مىدانم كه چه كنم . « 2 »\r\n\r\n\r\n","description":"","footnote":"\r\n( 1 ) . سيرهء ابن هشام ، ج 3 ، ص 195 .\r\n( 2 ) . إعلام الورى ، ج 1 ، ص 187 ؛ مجمع البيان ، ج 2 ، ص 881 - 882 .\r\n","page_name":" 374 ","page_number":374},
  {"content":"\r\n\r\n\r\nغزوهء بنىنضير\r\nدر تفسير قمى - كه گويى آن را از كتاب أبان بن عثمان « 1 » بجلى كوفى نقل كرده - آمده است : در مدينه سه طايفه از يهود به نام‌هاى : بنى قَيْنُقاع ، بنى قُريظه و بنى نَضير زندگى مىكردند و هر كدام با رسول‌اللّه صلى الله عليه و آله پيمانى بسته بودند كه آن را شكستند .\r\nعلّت پيمان شكنى بنى نَضير اين بود كه رسول‌اللّه صلى الله عليه و آله نزد آنها آمده بود تا از آنها مقدارى مال قرض بگيرد و ديهء دو فردى را كه يكى از اصحابش آنها را با فريب و ناگهانى كشته بود « 2 » ، بپردازد و براى اين كار تصميم گرفته بود كه نزد كعب بن أشرف برود .\r\nپس از آن كه پيامبر صلى الله عليه و آله ( به همراه عده‌اى از اصحاب ) بر كعب وارد شد ، وى گفت : خوش آمدى اى ابوالقاسم . سپس بلند شد و بيرون رفت و چنان وانمود كرد كه مىخواهد براى آنها غذا تهيه كند ، اما پيش خودش گفت : خوب است رسول‌اللّه صلى الله عليه و آله و يارانش را به قتل برسانيم .\r\nجبرئيل نازل شد و او را از قضيه با خبر كرد ، لذا رسول‌اللّه صلى الله عليه و آله به مدينه بازگشت . « 3 »\r\nطبرسى در إعلام الورى مىنويسد : جبرئيل نازل شد و او را از توطئه يهوديان آگاه كرد ؛ لذا رسول‌اللّه صلى الله عليه و آله از جايش برخاست و چنين وانمود كرد كه مىخواهد براى قضاى حاجت به بيرون برود و چون مىدانست كه يهوديان يارانش را در صورت زنده بودن او نخواهند كشت ، پس از خارج شدن از منزل كَعْب بن اشرف به سوى مدينه رفت .\r\nكَعْب بعضى از ياران خود را به دنبال افرادى فرستاد تا بيايند و او را عليه رسول‌اللّه صلى الله عليه و آله يارى كنند .\r\nآنها در راه آن حضرت صلى الله عليه و آله را ديدند و كعب را از بازگشت رسول‌الله صلى الله عليه و آله به مدينه با خبر كردند و او نيز خبر را به ياران آن حضرت رسانيد و آنها هم بازگشتند . « 4 »\r\nقمى مىنويسد : رسول‌اللّه صلى الله عليه و آله به محمد بن مَسلمهء أنصارى فرمود : به سوى بنى نضير برو و به آنها\r\n\r\n\r\n","description":"","footnote":"\r\n( 1 ) . تفسير قمى ، ج 1 ، ص 360 .\r\n( 2 ) . او همان عَمْرو بن اميّهء ضَمْرى بوده است كه دو نفر از بنى عامر را كه مسلمان شده بودند يا در پناه رسول‌اللّه صلى الله عليه و آله بودند ، به قتل رسانده بود .\r\n( 3 ) . تفسير قمى ، ج 2 ، ص 358 - 359 .\r\n( 4 ) . اعلام الورى ، ج 1 ، ص 188 .\r\n","page_name":" 375 ","page_number":375},
  {"content":"\r\n\r\nاعلام كن كه خداوند - عزوجل - مرا از نيّت پليد شما آگاه كرد . حال يا اسلام بياوريد يا از سرزمين ما خارج شويد و يا آمادهء جنگ باشيد . « 1 »\r\nاو اين پيام را به آنها رسانيد . « 2 » آنها گفتند : از اين سرزمين مىرويم ؛ اما عبدالله بن ابّى براى آنها پيغام فرستاد كه سرزمين خود را ترك نكنيد ، بلكه ثابت قدم باشيد و با محمّد صلى الله عليه و آله وارد جنگ شويد و بدانيد كه من و قبيله‌ام و هم پيمانانم از شما حمايت مىكنيم و در آن صورت اگر از سرزمين خويش خارج شديد ، من هم خارج مىشوم و اگر به كارزار پرداختيد ، من هم‌با شما همكارى مىكنم !\r\nبنابراين يهوديان در قلعهء خويش ماندند و آمادهء جنگ شدند و به رسول‌اللّه صلى الله عليه و آله پيغام فرستادند كه ما سرزمين خويش را ترك نمىكنيم و تو هر كارى كه مىخواهى بكن !\r\nپس از دريافت پيام آنها رسول‌اللّه صلى الله عليه و آله تكبير گفت . ياران وى نيز تكبير گفتند . آن‌گاه به اميرالمؤمنين عليه السلام فرمود : به سوى بنى نَضير حركت كن .\r\nاميرالمؤمنين عليه السلام پرچم را برداشت و حركت كرد . رسول‌اللّه صلى الله عليه و آله قلعه آنها را محاصره كرد و دستور داد كه نخل‌هاى آنها را قطع كنند . يهوديان به جزع و فزع افتادند و گفتند : اى محمد ، آيا خدا به تو دستور داده است كه به فساد بپردازى ؟ اگر اينها براى تو باشد كه آنها را تصاحب كن و اگر مال ما است كه آنها را قطع نكن . « 3 »\r\nشيخ مفيد در ارشاد مىنويسد : رسول‌اللّه صلى الله عليه و آله خيمه‌اش را بر بلندترين مكان بنىخَطْمه از سرزمين بَطحاء بر پا كرد ؛ ولى هنگام كه تاريكى شب همه جا را فرا گرفت ، مردى از بنى نضير تيرى به سوى خيمه پرتاب كرد كه بر ديوارهء خيمه اصابت كرد ! لذا نبى اكرم صلى الله عليه و آله دستور داد كه خيمه را از جاى بلند به جاى پستى منتقل كنند و انصار و مهاجران اطراف آن را بگيرند .\r\nدر اين شب تاريك ناگهان على عليه السلام غايب شد . گفتند : اى رسول خدا ، على عليه السلام را نمىبينيم ؟\r\nفرمود : او مشغول كارى است كه به صلاح شما است . پس از مدتى على عليه السلام آمد در حالى كه سرِ آن\r\n\r\n\r\n","description":"","footnote":"\r\n( 1 ) . تفسير قمى ، ج 2 ، ص 359 .\r\n( 2 ) . اعلام الورى ، ج 1 ، ص 188 .\r\n( 3 ) . تفسير قمى ، ج 2 ، ص 359 .\r\n","page_name":" 376 ","page_number":376},
  {"content":"\r\n\r\nشخص يهودى كه تير را پرتاب كرده بود در دستش بود . به اين شخص غرورا مىگفتند . على عليه السلام سرش را در مقابل پيامبر اكرم صلى الله عليه و آله انداخت .\r\nرسول‌الله صلى الله عليه و آله پرسيد : چگونه او را كشتى اى ابوالحسن ؟\r\nعرض كرد : ديدم كه اين خبيث ، بسيار شجاع و بى پروا است . پيش خود گفتم : چطور جرأت كرده است كه در تاريكى شب به ما شبيخون بزند ! لذا در كمين او نشستم . ناگهان ديدم در حالى كه شمشير را كشيده است به همراه نه نفر از يهوديان پيش مىآيد . در يك لحظه بر وى حمله كردم و او را به قتل رساندم . همراهانش فرار كردند ، ولى هنوز خيلى دور نشده‌اند ، حال چند نفر را به همراهم بفرست و اميدوارم كه بر آنها دست يابم .\r\nرسول‌اللّه صلى الله عليه و آله ده نفر را همراه وى فرستاد كه ابودُجانه سّماك بن خَرْشه و سَهل بن حُنيف هم در ميانشان بودند . آنها به يهوديان قبل از آن‌كه وارد قلعه شوند رسيدند و آنها را كشتند و سرهايشان را نزد نبىّ اكرم صلى الله عليه و آله آوردند . آن حضرت صلى الله عليه و آله دستور داد كه آنها را در يكى از چاه‌هاى بنى خَطْمه بريزند . « 1 »\r\nقمى مىنويسد : بعد از آن يهوديان گفتند : اى محمد ، از سرزمين تو بيرون مىرويم به شرطى كه اموال خويش را هم ببريم .\r\nفرمود : مىتوانيد هر كدام به اندازهء يك بار شتر ببريد . آنها قبول نكردند و چند روز ديگر در محاصره باقى ماندند و سپس گفتند : قبول است ، خارج مىشويم و هر كدام به اندازهء يك شتر بار با خود مىبريم .\r\nفرمود : خير ؛ خارج مىشويد ؛ ولى هيچ كدام چيزى با خود بر نمىداريد كه اگر ببينيم كه كسى چيزى با خود برداشته است ، او را به قتل مىرسانيم !\r\nآنها باهمين حال خارج شدند وعده‌اى ازآنها به فدك و وادىالقرى وعده‌اى به‌سوى شام رفتند . « 2 » و در مناقب آمده است : آنها به خيبر و حيره و أريحا و أذرعات رفتند و هر سه نفر يك شتر داشتند . « 3 »\r\n\r\n\r\n","description":"","footnote":"\r\n( 1 ) . ارشاد ، ج 1 ، ص 92 - 93 .\r\n( 2 ) . تفسير قمى ، ج 2 ، ص 359 .\r\n( 3 ) . مناقب آل ابىطالب ، ج 1 ، ص 197 .\r\n","page_name":" 377 ","page_number":377},
  {"content":"\r\n\r\nو شيخ مفيد در ارشاد مىنويسد : پيامبر اكرم صلى الله عليه و آله اموال بنى نضير را تصرف كرد و اين اوّلين موردى بود كه تمام اموال ، خالصهء رسول‌اللّه صلى الله عليه و آله شد . « 1 »\r\nابن هشام و واقدى مىنويسند : غزوهء بنى نضير در ماه ربيع الاول كه سى و هفتمين ماه هجرى بود ، رخ داد و محاصرهء آنها به مدت شش شبانه روز طول كشيد . « 2 »\r\n\r\nنزول سورهء حشر دربارهء يهوديان\r\nقمى مىنويسد : خداوند دربارهء آنها نازل فرمود :\r\n« بسم اللّه الرحمن الرحيم سَبَّحَ لِلَّهِ ما فِي السَّماواتِ وَ ما فِي الْأَرْضِ وَ هُوَ الْعَزِيزُ الْحَكِيمُ هُوَ الَّذِي أَخْرَجَ الَّذِينَ كَفَرُوا مِنْ أَهْلِ الْكِتابِ مِنْ دِيارِهِمْ لِأَوَّلِ الْحَشْرِ ما ظَنَنْتُمْ أَنْ يَخْرُجُوا وَ ظَنُّوا أَنَّهُمْ مانِعَتُهُمْ حُصُونُهُمْ مِنَ اللَّهِ فَأَتاهُمُ اللَّهُ مِنْ حَيْثُ لَمْ يَحْتَسِبُوا وَ قَذَفَ فِي قُلُوبِهِمُ الرُّعْبَ يُخْرِبُونَ بُيُوتَهُمْ بِأَيْدِيهِمْ وَ أَيْدِي الْمُؤْمِنِينَ فَاعْتَبِرُوا يا أُولِي الْأَبْصارِ ، وَ لَوْ لا أَنْ كَتَبَ اللَّهُ عَلَيْهِمُ الْجَلاءَ لَعَذَّبَهُمْ فِي الدُّنْيا وَ لَهُمْ فِي ال‌ْآخِرَةِ عَذابُ النَّارِ ، ذلِكَ بِأَنَّهُمْ شَاقُّوا اللَّهَ وَ رَسُولَهُ وَ مَنْ يُشَاقِّ اللَّهَ فَإِنَّ اللَّهَ شَدِيدُ الْعِقابِ ، ما قَطَعْتُمْ مِنْ لِينَةٍ أَوْ تَرَكْتُمُوها قائِمَةً عَلى أُصُولِها فَبِإِذْنِ اللَّهِ وَ لِيُخْزِيَ الْفاسِقِينَ ، وَ ما أَفاءَ اللَّهُ عَلى رَسُولِهِ مِنْهُمْ فَما أَوْجَفْتُمْ عَلَيْهِ مِنْ خَيْلٍ وَ لا رِكابٍ وَ لكِنَّ اللَّهَ يُسَلِّطُ رُسُلَهُ عَلى مَنْ يَشاءُ وَ اللَّهُ عَلى كُلِّ شَيْءٍ قَدِيرٌ » « 3 » ؛\r\nبه نام خداوند بخشندهء مهربان ، آنچه كه در زمين و آسمان است خداوند را تسبيح مىكنند و او عزيز و حكيم است . اوست كه كافر شدگان اهل كتاب را با نخستين برخورد از خانه‌هايشان راند و شما رانده شدن آنها را گمان نمىكرديد و آنها نيز گمان داشتند كه دژهاى محكم آنها ( از عذاب الهى ) مصونشان خواهد داشت ، امّا\r\n\r\n\r\n","description":"","footnote":"\r\n( 1 ) . ارشاد ، ج 1 ، ص 93 و مناقب آل ابىطالب ، ج 1 ، ص 197 .\r\n( 2 ) . سيرهء ابن هشام ، ج 3 ، ص 200 ؛ مغازى واقدى ، ج 1 ، ص 364 .\r\n( 3 ) . حشر ( 59 ) ، 1 - 6 . اين سوره صد و يكمين سورهء نازل شده و پانزدهمين سورهء نازل در مدينه مىباشد ، يعنى در وسط آن تعداد از سوره‌هايى قرار دارد كه در مدينه نازل شده است و از جهت زمانى متناسب با پايان جنگ بنى نضير در حدود سال پنجم هجرى مىباشد .\r\n","page_name":" 378 ","page_number":378},
  {"content":"\r\n\r\nخداوند از جايى كه گمان نمىكردند به سراغشان آمد و در دلشان ترس و وحشت افكند به گونه‌اى كه خانه‌هايشان را با دست خود و دست مؤمنان ويران كردند ، پس اى صاحب نظران عبرت گيريد .\r\nاگر خدا مقرر نداشته بود كه آنها بيرون روند در دنيا معذبشان مىكرد و نصيب آنها در آخرت عذاب آتش است . اين بدان جهت است كه آنان با خدا و فرستاده‌اش مخالفت كردند و هر كس با خدا مخالفت كند ( بداند كه ) خدا سختگير است . هر درخت خرمايى كه بريديد و يا آن را بر ريشه‌اش واگذارديد به فرمان خدا بود تا فاسقان خوار شوند . چيزى كه خدا از آنها به رسولش غنيمت داد ، نه اسبى بر آن تاختيد نه شترى ؛ ولى رسولانش را بر هر كس بخواهد مسلط مىسازد و خدا بر هر چيز توانا است .\r\nدر اين تفسير با سندى از ابى بصير آمده است : رسول‌اللّه صلى الله عليه و آله به انصار فرمود : اگر موافق باشيد ، سهم شما را به مهاجرين بدهم و آنها را در تأمين هزينهء زندگى از شما مستقل كنم و الّا آن را ببين شما و ايشان تقسيم كنم و همچنان با شما به سر ببرند ؟\r\nگفتند : تمام اين اموال را بين مهاجران تقسيم كن .\r\nبنابر اين رسول‌اللّه صلى الله عليه و آله آن غنائم را بين مهاجران تقسيم كرد و چيزى به انصار نداد مگر به دو نفر كه اظهار نياز كردند و آنها ابودُجانه و سهل بن حُنيف بودند . « 1 »\r\nطبرسى در مجمع البيان از كلبى نقل مىكند : رؤساى مسلمانان به رسول‌الله صلى الله عليه و آله عرض كردند : اى رسول خدا ، چنان كه در جاهليت ما عمل مىكرديم ، شما هم يك چهارم اين غنائم و آنچه را كه انتخاب مىكنى بردار و بقيه را براى ما بگذار ، اما سورهء حشر نازل شد كه در آن خداوند مىفرمايد :\r\n« ما أَفاءَ اللَّهُ عَلى رَسُولِهِ مِنْ أَهْلِ الْقُرى فَلِلَّهِ وَ لِلرَّسُولِ وَ لِذِي الْقُرْبى وَ الْيَتامى وَ الْمَساكِينِ وَ ابْنِ السَّبِيلِ كَيْ لا يَكُونَ دُولَةً بَيْنَ الْأَغْنِياءِ مِنْكُمْ وَ ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا وَ اتَّقُوا اللَّهَ إِنَّ اللَّهَ شَدِيدُ الْعِقابِ » « 2 » ؛\r\n\r\n\r\n","description":"","footnote":"\r\n( 1 ) . تفسير قمى ، ج 2 ، ص 360 .\r\n( 2 ) . حشر ( 59 ) ، 7 .\r\n","page_name":" 379 ","page_number":379},
  {"content":"\r\n\r\nآنچه خدا از اموال چنين آبادىهايى به رسولش غنيمت داد از آنِ خدا و رسول ، خويشاوندان ، يتيمان ، تهيدستان و به راه ماندگان است تا در ميان ثروتمندان شما دست به دست نشود ، آنچه را رسول خدا به شما داد بگيريد و از آنچه نهى كرده است خوددارى كنيد و از خدا بترسيد كه عذاب او بسيار سخت است .\r\nآنها هم گفتند : ما مطيع امر خدا و رسولش هستيم . « 1 »\r\nپس از آن كه انصار گفتند : مهاجران را در اموال و خانه‌هاى خود شريك مىگردانيم و غنيمت را هم به آنها وامىگذاريم ، اين آيه دربارهء آنها نازل شد : « 2 »\r\n« لِلْفُقَراءِ الْمُهاجِرِينَ الَّذِينَ أُخْرِجُوا مِنْ دِيارِهِمْ وَ أَمْوالِهِمْ يَبْتَغُونَ فَضْلًا مِنَ اللَّهِ وَ رِضْواناً وَ يَنْصُرُونَ اللَّهَ وَ رَسُولَهُ أُولئِكَ هُمُ الصَّادِقُونَ وَ الَّذِينَ تَبَوَّؤُا الدَّارَ وَ الْإِيمانَ مِنْ قَبْلِهِمْ يُحِبُّونَ مَنْ هاجَرَ إِلَيْهِمْ وَ لا يَجِدُونَ فِي صُدُورِهِمْ حاجَةً مِمَّا أُوتُوا وَ يُؤْثِرُونَ عَلى أَنْفُسِهِمْ وَ لَوْ كانَ بِهِمْ خَصاصَةٌ وَ مَنْ يُوقَ شُحَّ نَفْسِهِ فَأُولئِكَ هُمُ الْمُفْلِحُونَ » « 3 » ؛\r\nاز غنائم ، سهمى از آنِ فقراى مهاجر است كه از خانه و اموالشان بيرون رانده شدند ، آنها در پى فضل و خشنودى خدا هستند كه خدا و رسولش را يارى مىكنند ، آنها در حقيقت راستگويانند . آنان كه پيش از مهاجران در ديار خود بوده و ايمان آورده بودند ، كسانى را كه به سويشان هجرت كنند ، دوست دارند و در دل خود حسدى از آنچه به مهاجران داده شود احساس نمىكنند و آنان را بر خود مقدم مىدارند هر چند خود فقير باشند ، كسانى كه از بخل خويش بر كنار مانده باشند ، رستگارند .\r\n\r\nآگاهى و لجبازى يهوديان\r\nواقدى مىنويسد : رسول الله صلى الله عليه و آله شخصى را به دنبال محمد بن مسَلمه فرستاد تا بيايد . پس از آن‌كه\r\n\r\n\r\n","description":"","footnote":"\r\n( 1 ) . مجمع البيان ، ج 9 ، ص 392\r\n( 2 ) . مجمع البيان ، ج 9 ، ص 391 ؛ سيرهء ابن هشام ، ج 3 ، ص 202 ؛ مغازى واقدى ، ج 1 ، ص 380 - 383 .\r\n( 3 ) . حشر ( 59 ) ، 8 - 9 .\r\n","page_name":" 380 ","page_number":380},
  {"content":"\r\n\r\nمحمد بن مسَلمه آمد ، به وى فرمود : نزد يهوديان بنى نضير برو و بگو : رسول‌اللّه صلى الله عليه و آله مرا فرستاده است وپيام مرا ابلاغ كن . پس از رفتن رسول خدا صلى الله عليه و آله ، يهوديان دور هم جمع شدند .\r\nكِنانة بن صُويراء گفت : به تورات قسم ، محمّد از توطئه شما مطلع شده است . و به خدا قسم كه او رسولِ خدا است و به خاطر اين برخاست كه از توطئه شما به وى خبر داده شد . او خاتم‌الأنبيا است ، اگر چه شما انتظار داشتيد كه خاتم الأنبيا از فرزندان هارون باشد ؛ ولى خدا رسالت خويش را هر جا بخواهد به وديعه مىگذارد . قسم به آنچه كه نوشته‌ايم و آنچه كه در تورات خوانده‌ايم و تغيير و تبديلى در آن راه نيافته است ، ميلاد خاتم الأنبيا در مكه و محل هجرت وى مدينه . صفات او همان صفاتى است كه در كتاب‌هاى ما آمده است . بنابر اين پيشنهاد مى كنم اسلام بياوريد و از ياران محمّد شويد كه در اين صورت اموال و خانه‌هاى شما در امان مىماند و از بزرگان اصحاب محمّد مىشويد و اموالتان در دست شما باقى مىماند و از سرزمين خود اخراج نمىگرديد .\r\nگفتند : حاضر نيستيم كه تورات و عهد موسى را كنار بگذاريم .\r\nگفت : پس بدانيد او قاصدى را به سوى شما مىفرستد كه از سرزمين ما خارج شويد ! و شما هم بگوييد كه خارج مىشويم و بدانيد كه او خون و مال شما را محترم مىشمارد و مىتوانيد كه آن را نگه داريد يا بفروشيد .\r\nگفتند : همين را مىپذيريم .\r\nپس از آن كه محمد بن مسَلمه آمد ، به آنها گفت : رسول‌الله صلى الله عليه و آله مرا فرستاده است كه پيامى را به شما ابلاغ كنم . آن را ذكر نمىكنم تا شما به مطلبى كه آن را مىشناسيد اعتراف كنيد ! شما را به توراتى قسم مىدهم كه خدا آن را بر موسى عليه السلام نازل كرده است ، اين را به ياد مىآوريد كه قبل از بعثت محمّد صلى الله عليه و آله پيش شما آمدم ، در حالى كه تورات در مقابل شما قرار داشت . در همان جلسهء خودتان به من گفتيد : اى پسر مسَلمه ، اگر بخواهى كه از تو پذيرايى كنيم ، پذيرايى مىكنيم و اگر مىخواهى كه تو را يهودى كنيم ، با كمال ميل مىپذيريم ؟ گفتم : حال از من پذيرايى كنيد و نمىخواهم كه مرا يهودى كنيد و به خدا قسم كه من هرگز يهودى نخواهم شد ! گفتيد : چه چيز باعث مىشود كه از يهودى شدن رويگردان باشى ؟ شايد مىخواهى دين حنيفى را كه خبر آن را شنيده‌اى بپذيرى ؟ ! صاحب اين دين كه\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nمردى خوش چهره و جنگجو است مىآيد ! از چشمانش آتش مىبارد ، از سوى يمن مىآيد ، بر شتر سوار مىشود و رداء مىپوشد و به كم اكتفا مىكند ! هميشه شمشير خود را بر دوش دارد . آيه و نشانه‌اى با خود ندارد ، مگر اين‌كه حكيمانه سخن مىگويد . به خدا قسم كه در همين شهر شما قتل و درگيرى و كارزار به وجود مىآيد !\r\nيهوديان گفتند : بله ، ما اين حرف‌ها را به تو گفته‌ايم ؛ ولى محمد ، آن شخص موعود نيست .\r\nمحمد بن مسَلمه گفت : همين اندازه كه اعتراف كرديد بس است . و امّا رسول‌الله صلى الله عليه و آله مرا فرستاده است تا به شما بگويم كه با توطئه‌اى كه عليه من طرح ريزى كرديد ، عهد و پيمان را نقض كرده‌ايد ! پيامبر مىگويد كه از سرزمين من خارج شويد و براى اين كار ده روز به شما فرصت مىدهم و اگر كسى از شما بعد از آن ديده شود ، كشته خواهد شد !\r\nيهوديان به مشورت پرداختند و چون عبدالله بن ابى منافق به آنها وعدهء كمك و يارى داده بود ، پيشنهاد پيامبر صلى الله عليه و آله را نپذيرفتند و آمادهء جنگ شدند .\r\nرسول اللّه صلى الله عليه و آله به همراه اصحاب خود حركت كردو نماز عصر را در منطقهء بنى نضير به جاى آورد . آنها هنگامى كه رسول الله صلى الله عليه و آله و اصحابش را ديدند در حالى كه سنگ و تير و كمان در دست داشتند بر بالاى ديوارهاى قلعه رفتند و آن روز تا به هنگام فرارسيدن شب به تير اندازى و پرتاب سنگ پرداختند . رسول اللّه صلى الله عليه و آله نماز عشاء را به جاى آورد و پس از آن‌كه على عليه السلام را به فرماندهى لشكر اسلام گمارد ، خودش در حالى كه بر اسب سوار بود و زره بر تن داشت به همراه ده نفر از اصحاب به منزل بازگشت ، اما مسلمانان تا صبح در كنار قلعه بنى نضير ماندند .\r\nپس از آن كه بلال اذان صبح را در مدينه گفت ، آن حضرت ابن امّ مكتوم را در مدينه به عنوان نمايندهء خويش تعيين كرد و همراه اصحاب به سوى بنى نضير حركت كرد .\r\nمحاصره چند روزى طول كشيد و در اين مدت چند نفر از يهوديان كشته شدند .\r\nآن حضرت صلى الله عليه و آله براى آن كه روحيهء بنى نضير را تضعيف كند و به آن‌ها ثابت كند كه براى تصاحب اموال و باغ‌هاى آن‌ها به جنگ نيامده است ، به دو نفر از اصحابش به نام‌هاى عبدالله بن سلّام و ابويعلى مازنى دستور داد تا نخل‌هاى آنها را قطع كنند . عبدالله بن سلّام به قطع نخل‌هاى جوان بى بار پرداخت\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nو ابويعلى مشغول قطع نخل‌هاى باردار شد . پس از آن كه نخل‌هاى باردار قطع شدند ، زنان يهود صدا به گريه و شيون بلند كردند و به صورت خود لطمه مىزدند و گريبان چاك مىكردند . رسول الله صلى الله عليه و آله سؤال كرد : آنها را چه شده است ؟ گفته شد : به خاطر قطع نخل‌هاى باردار به شيون و زارى پرداخته‌اند ! به دنبال آن حُيَّى به رسول اللّه صلى الله عليه و آله پيغام فرستاد كه‌اى محمد ، مگر تو مردم را از فساد نهى نمىكردى ؟\r\nپس چرا نخل‌ها را قطع مىكنى ؟ ما هر چه بخواهى به تو مىدهيم و از ديار خود خارج مىشويم .\r\nرسول اللّه صلى الله عليه و آله فرمود : امروز ديگر آن را قبول نمىكنم . امروز تنها مىتوانيد هر كدام به اندازه يك بارِ شتر به استثناى سلاح به همراه خود ببريد .\r\nسلّام بن مشكم به حُيّى بن اخطب گفت : واى بر تو ، قبل از اين‌كه مجبور به پذيرش بدتر از اين باشى ، همين را قبول كن ! اما حُيَّى يك يا دو روز ديگر اين پيشنهاد را قبول نكرد . وقتى كه ابوسعيد بن وَهْب و يامين بن عمير يهودى اين وضع را ديدند ، يكى از آنها به ديگرى گفت : تو ميدانى كه او رسول خدا است ، پس بيا اسلام بياوريم تا جان و مال ما در امان باشد ؛ لذا همان شب از قلعه پايين آمده و اسلام آوردند و جان و مال خود را حفظ كردند .\r\nرسول اللّه صلى الله عليه و آله پانزده روز آنها را محاصره كرد تا اين كه يهوديان حاضر به ترك ديار خود شدند به اين شرط كه هر كدام يك بار شتر به جز سلاح با خود ببرند و گفتند : ما طلبكارىهاى مدّت دارى نزد مردم داريم ! رسول اللّه صلى الله عليه و آله فرمود : عجله كنيد و آنها را به صورت نقد تحويل بگيريد . در اين ميان ابى رافع سلّام بن ابى حُقيق مبلغ صد و بيست دينار به صورت يك ساله از اسيد بن حُضير طلبكار بود .\r\nبا وقوع اين حادثه با هم مصالحه كردند كه اصل مال را به مبلغ هشتاد دينار از اسيد بگيرد و سود آن را باطل نمايد ( معلوم مىشود كه اين يك قرض ربوى بوده است ) .\r\nيهوديان در حالى كه زنان و بچه‌هاى خود را سوار كرده بودند به محلّهء بنى حارث بن خزرج و سپس به جبليّه و سپس به طرف پل رفتند و از آن‌جا به مصلّى و سپس به سوى بازار مدينه رفتند . آنها زنان خويش را در هودج‌هايى از حرير و ديبا و پارچه‌هاى پنبه‌اى قرمز و سبز سوار كرده بودند و در حالى كه بر ششصد شتر سوار بودند ، به صورت قطار حركت مىكردند و مردم نيز در دو طرف مسير حركت آنها صف كشيده بودند و آنها را تماشا مىكردند . آنها به هنگام حركت ، طبل و شيپور مىزدند .\r\nو در اين حال زنانشان لباس‌هاى طلا بافت و گران قيمت پوشيده بودند و به اين وسيله مىخواستند كه\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nخود را بزرگ نشان دهند ! ابو رافع سلّام ابن ابى حُقيق در حالى كه افسار شترى را در دست داشت فرياد زد : اين همان چيزهايى است كه براى روز مبادا ذخيره مىكرديم !\r\nاگر نخل‌هاى خود را از دست داده‌ايم ، به خيبر مىرويم و نخل‌هاى آن‌جا را مالك مىشويم !\r\nآن‌گاه رسول اللّه صلى الله عليه و آله اموال و سلاح‌ها را كه پنجاه زره و پنجاه كلاه خود و سيصد و چهل شمشير بود مصادره كرد « 1 » .\r\n\r\nتأكيد بر حرمت خمر\r\nاصل تحريم خمر در سال دوم ، تشريع شده بود . ابن هشام مىنويسد : در ماه ربيع الاول آيات ديگرى دربارهء تحريم خمر نازل شد « 2 » .\r\nخداوند متعال نازل فرمود :\r\n« يا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالأَنْصابُ وَالأَزْلامُ رِجْسٌ مِنْ عَمَلِ الشَّيْطانِ فَاجْتَنِبُوهُ لَعَلَّكُمْ تُفْلِحُونَ إِنَّما يُرِيدُ الشَّيْطانُ أَنْ يُوقِعَ بَيْنَكُمُ الْعَداوَةَ وَالْبَغْضاءَ فِي الْخَمْرِ وَالْمَيْسِرِ وَيَصُدَّكُمْ عَنْ ذِكْرِ اللَّهِ وَعَنِ الصَّلاةِ فَهَلْ أَنْتُمْ مُنْتَهُونَ وَأَطِيعُوا اللَّهَ وَأَطِيعُوا الرَّسُولَ وَاحْذَرُوا فَإِنْ تَوَلَّيْتُمْ فَاعْلَمُوا أَنَّما عَلى رَسُولِنَا الْبَلاغُ الْمُبِينُ » « 3 » ؛\r\nاى مؤمنان ! شراب ، قمار ، بت ، و تيرهاى قرعه پليد و عمل شيطان است ، از آن دورى كنيد تا رستگار شويد . شيطان مىخواهد با شراب و قمار بين شما عداوت و كينه ايجاد كند و شما را از ياد خدا و نماز باز دارد ، آيا خوددارى خواهيد كرد ؟\r\n\r\n\r\n","description":"","footnote":"\r\n( 1 ) . مغازى واقدى ، ص 364 - 380 .\r\n( 2 ) . ابن هشام ، ج 3 ، ص 200 ؛ مسعودى در التنبيه و الإشراف ، ص 213 ؛ مقريزى در إمتاع الاسماع ، ص 193 ؛ كازرونى در المنتقى ، ص 126 ؛ علامه مجلسى در بحارالانوار ، ج 2 ، ص 183 و شوكايى در تفسيرش ، ج 2 ، ص 71 از جابر نقل كرده است : خمر پس از جنگ احد تحريم شد . و در روايتى ديگر از او نقل شده است كه پس از جنگ بنىنضير حرام شد . چنين به نظر مىرسد كه تشديد و تأكيد بر تحريم خمر در اين‌جا به مناسبت نزول سورهء نساء است كه در آيه 43 مىفرمايد :\r\n« لاتقربوا الصلاة و انتم سكارى » ؛ به نماز نزديك ( و وارد ) نشويد در حالى كه مست هستيد . هذيان گوى در نماز عبدالرحمان بن عوف بوده است چنانچه در الغدير ج 6 ، ص 252 به نقل از احكام القرآن از قصاص ، ج 2 ، ص 245 آمده است .\r\n( 3 ) . مائده ( 5 ) ، 90 - 92 .\r\n","page_name":" 384 ","page_number":384},
  {"content":"\r\n\r\nخدا و رسول را اطاعت كنيد و بترسيد و اگر روى گردانيد ، بدانيد كه بر پيامبر ما جز ابلاغ روشن چيزى نيست .\r\nقمى مىنويسد : يكى از صحابه قبل از تحريم خمر ، شراب نوشيده بود و لذا در عالم مستى شعر مىگفت و براى مشركانى كه در جنگ بدر كشته شده بودند ، گريه مىكرد . وقتى كه اين خبر به رسول اللّه صلى الله عليه و آله رسيد ، فرمود : خدايا زبانش را از سخن گفتن باز دار ! بدين ترتيب وى ديگر نتوانست حرفى بزند تا از حالت مستى خارج شد . بعد از آن آيات تحريم خمر نازل شد . « 1 »\r\nدر زمان محاصرهء بنى نضير پيامبر صلى الله عليه و آله نزديك مسجدِ فضيخ ، در چادرى به مدت شش شب نماز مىخواند . پس از نزول اين آيات ، ابوايوب انصارى با گروهى از انصار سرگرم نوشيدن شراب فضيخ ( خرما ) بودند . وقتى خبر به آنها رسيد ، سر ظرف‌هايشان را باز كردند و شراب‌هاى را ريختند . بعدها در آن‌جا مسجدى ساخته شد كه مسجد فضيخ ناميده شد . « 2 »\r\n\r\nغزوهء ذات الرّقاع\r\nطبرْسى در إعلام الورى مىنويسد : دو ماه بعد از غزوهء بنى نضير ، غزوهء ذاتُ الرُّقاع به وقوع پيوست .\r\nمسلمانان در خلال آن با جمعى از بنى غَطَفان برخورد كردند ، اما جنگى پيش نيامد ؛ در اين غزوه رسول اللّه صلى الله عليه و آله نماز خوف خواند و سپس همراه مردم برگشت . « 3 »\r\nخداوند درباره اين حادثه مىفرمايد :\r\n« وَإِذا ضَرَبْتُمْ فِي الأَرْضِ فَلَيْسَ عَلَيْكُمْ جُناحٌ أَنْ تَقْصُرُوا مِنَ الصَّلاةِ إِنْ خِفْتُمْ أَنْ يَفْتِنَكُمُ الَّذِينَ كَفَرُوا إِنَّ الْكافِرِينَ كانُوا لَكُمْ عَدُوًّا مُبِيناً * وَإِذا كُنْتَ فِيهِمْ فَأَقَمْتَ لَهُمُ الصَّلاةَ فَلْتَقُمْ طائِفَةٌ مِنْهُمْ مَعَكَ وَلْيَأْخُذُوا أَسْلِحَتَهُمْ فَإِذا سَجَدُوا فَلْيَكُونُوا مِنْ وَرائِكُمْ وَلْتَأْتِ طائِفَةٌ أُخْرى لَمْ يُصَلُّوا فَلْيُصَلُّوا مَعَكَ وَلْيَأْخُذُوا حِذْرَهُمْ وَأَسْلِحَتَهُمْ وَدَّ الَّذِينَ كَفَرُوا لَوْ تَغْفُلُونَ عَنْ أَسْلِحَتِكُمْ وَأَمْتِعَتِكُمْ فَيَمِيلُونَ عَلَيْكُمْ مَيْلَةً واحِدَةً وَلا جُناحَ عَلَيْكُمْ إِنْ كانَ\r\n\r\n\r\n","description":"","footnote":"\r\n( 1 ) . تفسير قمى ، ج 1 ، ص 180 .\r\n( 2 ) . تاريخ المدينه المنوره ، ج 1 ، ص 69 .\r\n( 3 ) . اعلام الورى ، ج 1 ، ص 189 ؛ سيرهء ابن هشام ج 3 ، ص 214 ؛ مغازى واقدى ، ج 1 ، ص 359 .\r\n","page_name":" 385 ","page_number":385},
  {"content":"\r\n\r\nبِكُمْ أَذىً مِنْ مَطَرٍ أَوْ كُنْتُمْ مَرْضى أَنْ تَضَعُوا أَسْلِحَتَكُمْ وَخُذُوا حِذْرَكُمْ إِنَّ اللَّهَ أَعَدَّ لِلْكافِرِينَ عَذاباً مُهِيناً » « 1 » ؛\r\nبه گاه سفر چنانچه از گزند كافران بترسيد ، گناهى بر شما نيست كه نمازتان را كوتاه كنيد ؛ زيرا كافران آشكارا دشمن شمايند . چون در ميان آنها بودى و بر آنان ( به امامت ) نماز بر پا كردى بايد گروهى از آنها سلاح برگيرند و با تو به نماز بايستند و چون سجدهء نماز به جا آوردند . اين سپاه عقب بروند و دستهء ديگر كه نماز نخوانده‌اند بيايند و با تو نماز بخوانند و احتياط كنند و سلاح خويش برگيرند ، زيرا كافران خوش دارند كه از وسايل و سلاحتان غافل شويد تا غافلگيرتان كنند . اگر بيمار بوديد و يا باران آزارتان مىداد ، مانعى ندارد كه سلاح بر زمين گذاريد ولى وسايل دفاعى را با خود برداريد ، خداوند عذاب خواركننده‌اى براى كافران آماده كرده است .\r\nطبرسى در مجمع البيان مىنويسد : اين آيه هنگامى نازل شد كه نبى اكرم صلى الله عليه و آله در عَسْفان و مشركان در ضَجنان بودند . پس از مصالحه‌اى كه كردند ، مسلمانان مشغول اقامهء نماز ظهر به امامت پيامبر صلى الله عليه و آله شدند و نماز را به طور كامل به جاى آوردند .\r\nمشركان با مشاهدهء اين منظره ، تصميم گرفتند كه بر مسلمانان شبيخون بزنند ؛ اما بعضى از ايشان گفتند : آنها نماز ديگرى هم دارند كه آن را بيش از اين دوست مىدارند و هنگام اقامه آن بر آنها حمله مىكنيم .\r\nخداوند اين آيه را نازل كرد و لذا نبى اكرم صلى الله عليه و آله نماز خوف را با مسلمانان به جاى آورد . « 2 »\r\n\r\nوفات فاطمه بنت اسد\r\nاز جمله حوادث سال چهارم هجرى اين بود كه فاطمه دختر اسد بن هاشم بن عبد مناف ، مادر حضرت\r\n\r\n\r\n","description":"","footnote":"\r\n( 1 ) . نساء ( 4 ) ، 101 - 102 .\r\n( 2 ) . مجمع البيان ، ج 3 ، ص 157 - 158 .\r\n","page_name":" 386 ","page_number":386},
  {"content":"\r\n\r\nعلى عليه السلام وفات كرد . او زنى صالح بود كه در همان ابتداى بعثت اسلام آورد و رسول اللّه صلى الله عليه و آله دائماً به ديدارش مىرفت و در خانه‌اش به استراحت مىپرداخت . « 1 »\r\nيعقوبى مىنويسد : وى زنى مسلمان و فاضل بود و روايت شده است كه وقتى او رحلت كرد ، رسول اللّه صلى الله عليه و آله فرمود : امروز مادرم از دنيا رفت ! و آن‌گاه او را با لباس خودش كفن كرد و در قبرش وارد شد و در آن خوابيد !\r\nبه آن حضرت گفته شد : اى رسول خدا ، بر فاطمه بسيار جزع و فزع مىكنى !\r\nفرمود : او به جاى مادرم بود كه بچه‌هايش را گرسنه نگه مىداشت و مرا سير مىكرد . آنها را خشكيده رها مىكرد و به بدن من روغن مىماليد و مثل مادرم بود . « 2 »\r\nبلاذرى در أنساب الأشراف با سندى از على عليه السلام روايت مىكند : بعد از ازدواج با فاطمه عليها السلام به مادرم عرض كردم : فاطمه را در كارهاى خارج از خانه از قبيل آب آوردن و غيره يارى كن و او هم در كارهاى داخلى خانه از قبيل آسيا كردن و خمير كردن آرد به تو كمك مىكند . « 3 »\r\nابن اثير در اسد الغابه با سندى از جُعدة بن هُبيره مخزومى از على عليه السلام نقل مىكند : به رسول اللّه صلى الله عليه و آله يك پارچهء راهراه ابريشمى هديّه شد . او آن را به من داد . سؤال كردم : با آن چه كنم ؟ آيا آن را بپوشم ؟ فرمود : آيا براى تو راضى مىشوم به آنچه كه براى خود نمىپسندم ؟ ! آن را به روسرىهايى تقسيم كن و به فواطم هديّه كن . آن را به چهار روسرى تقسيم كردم و يكى را به فاطمه دختر اسد و يكى را به فاطمه دختر محمد صلى الله عليه و آله و يكى را به فاطمه دختر حمزه دادم . او فاطمهء ديگرى را نام برد كه نامش را فراموش كردم . « 4 »\r\nاز اين خبر به دست مىآيد كه پوشيدن حرير براى مرد جايز نبوده ، ولى براى زنان جايز بوده\r\n\r\n\r\n","description":"","footnote":"\r\n( 1 ) . بحارالانوار ، ج 20 ، ص 185 ، از المنتقى ، ص 128 .\r\n( 2 ) . تاريخ يعقوبى ، ج 2 ، ص 14 .\r\n( 3 ) . انساب الاشراف ، ج 2 ، ص 37 - 38 ؛ أسد الغابه ، ج 5 ، ص 517 ؛ الإصابة ، ج 7 ، ص 161 . و اين در حالى است كه شيخ طوسى در أمالى ص 66 ، ج 1369 ، با سندى از امام صادق صلى الله عليه و آله روايت مىكند : حضرت على صلى الله عليه و آله هيزم و آب مىآورد و منزل را جاروب مىكردو فاطمه ( س ) آرد را آسياب و خمير مىكرد و نان مىپخت شايد اين كمك‌ها بعد از وفات مادرش فاطمه بنت اسد بوده است .\r\n( 4 ) . اسد الغابه ، ج 5 ، ص 518 ؛ الاصابة ، ج 8 ، ص 161 ، شمارهء 832 ؛ حاشيهء أنساب الاشراف ، ج 2 ، ص 36 - 37 به تحقيق محمودى .\r\n","page_name":" 387 ","page_number":387},
  {"content":"\r\n\r\nاست . و از اين دو خبر فهميده مىشود كه فاطمهء بنت اسد بعد از ازدواج حضرت على و زهرا عليهما السلام فوت كرده است . و از تاريخ وفات وى به دست مىآيد كه او بعد از تولّد امام حسن عليه السلام از دنيا رفته است ؛ اما با اين وجود ذكرى از وى به هنگام ازدواج زهرا ( س ) يا ميلاد امام حسن عليه السلام به چشم نمىخورد و به جاى وى اسم اسماء بنت عميس كه تصحيف شدهء اسماء بنت يزيد بن سكن انصارى است به چشم مىخورد .\r\nاصفهانى اموى در مقاتل الطالبيّين با سندى از امام صادق عليه السلام نقل مىكند : فاطمهء بنت اسد يازدهمين زنى بود كه اسلام آورد و از كسانى بود كه بعد از واقعهء بدر در بدر حاضر شد .\r\nسپس با سندى از زبير بن عوّام نقل مىكند : وقتى آيهء :\r\n« يا أَيُّهَا النَّبِيُّ إِذا جاءَكَ الْمُؤْمِناتُ يُبايِعْنَكَ . . » ؛\r\nاى رسول ما ، هنگامى كه زنان مؤمن پيش آمدند تا با تو بيعت كنند . . . ؛ نازل شد ، فاطمهء بنت اسد اوّلين زنى بود كه با آن حضرت صلى الله عليه و آله بيعت كرد .\r\nاصفهانى مىنويسد : هنگامى كه مرگ فاطمه فرا رسيد ، وى نبى اكرم صلى الله عليه و آله را وصى خويش قرار داد و آن حضرت قبول كرد . « 1 »\r\nكلينى در كافى با سندى از امام صادق عليه السلام نقل مىكند : فاطمهء بنت اسد ، از اوّلين زنانى بود كه پياده از مكه به سوى مدينه هجرت كرد .\r\nابن صباغ مالكى در الفصول المهمّة مىنويسد : وقتى كه فاطمه رحلت كرد ، رسول اللّه صلى الله عليه و آله او را در لباس خود كفن كرد و به ابو ايوب انصارى و اسامة بن يزيد و عمربن خطاب و يك غلام حبشى دستور داد كه قبرى براى وى آماده كنند . هنگامى كه آنها به لحد قبر رسيدند ، آن حضرت صلى الله عليه و آله با دست خويش به حفر آن پرداخت و با دست خاك‌هاى آن را بيرون ريخت . سپس در قبر خوابيد و فرمود :\r\n« همانا خدا است كه زنده مىكند و مىميراند و او جاودانى است كه هيچ‌گاه نمىميرد . خدايا مادرم ، فاطمهء بنت اسد را ببخش و حجت او را به او تلقين فرما و قبرش را بر او فراخ گردان ، به حق پيامبرت محمد و پيامبرانى كه قبل از من بوده‌اند ، به درستى كه تو ارحم الراحمين هستى . »\r\n\r\n\r\n","description":"","footnote":"\r\n( 1 ) . مقاتل الطالبيين ، ص 4 - 5 .\r\n","page_name":" 388 ","page_number":388},
  {"content":"\r\n\r\nبه آن حضرت صلى الله عليه و آله گفته شد : اى رسول خدا ، كارهايى دربارهء فاطمه انجام دادى كه قبلًا براى كس ديگرى انجام ندادى ؟ !\r\nدر جواب فرمود : او را با لباس خودم كفن كردم تا از لباس‌هاى بهشتى بر او بپوشانند و در قبر وى خوابيدم تا فشار قبر بر او آسان گردد ، به درستى كه او بهترين و نيكوكارترين فرد براى من بعد از ابوطالب بود . « 1 »\r\n\r\nميلاد امام حسين صلى الله عليه و آله\r\nاز جمله حوادثى كه در اوايل شعبان المعظم سال چهارم هجرى رخ داد ، ميلاد حسين‌بن‌على عليهما السلام بوده است .\r\nدر مورد تاريخ ولادت آن حضرت عليه السلام اختلاف است . شيخ طوسى در المتهجّد از حسين بن زيد از امام صادق عليه السلام روايت كرده است : حسين عليه السلام در پنجم شعبان سال چهارم هجرى متولد شد ، لكن از قاسم بن علاء همدانى ، وكيل امام حسن عسكرى عليه السلام نقل كرده است كه توقيعى از سوى ناحيهء مقدسه براى وى ارسال شد كه در آن آمده است : مولايمان حسين عليه السلام در روز پنج‌شنبه ، سوم شعبان متولد شد . « 2 » شيخ مفيد همين قول را در مسارّ الشيعه اختيار نموده است . « 3 » طبرسى در اعلام الورى دچار ترديد مىشود و مىنويسد : آن حضرت در مدينه متولد شد . گفته‌اند كه در روز پنج شنبه مصادف با سوم شعبان و بنابر قولى در پنجم شعبان سال چهارم هجرى متولد شده است . « 4 »\r\nكلينى در كافى از عبدالرحمان عزْرمى از امام صادق عليه السلام نقل مىكند : بين حسن و حسين عليهما السلام يك پاكى ، و بين ولادت آنها شانزده ماه فاصله بوده است . « 5 »\r\n\r\n\r\n","description":"","footnote":"\r\n( 1 ) . الفصول المهمّة ، ص 13 ؛ بحارالانوار ، ج 20 ، ص 181 .\r\n( 2 ) . مصباح المتهجد ، ص 757 ؛ طبرى ، ج 2 ، ص 555 ؛ مروج الذهب ، ج 2 ، ص 289 ؛ التنبيه و الاشراف ، ص 213 ؛ مقاتل الطالبيين ، ص 51 ؛ ارشاد ، ج 2 ، ص 26 ؛ الذرية الطاهره ، ص 102 ، ج 94 و 121 و 135 و اربلى از او در كشف الغمه ، ج 1 ، ص 514 نقل كرده است و مجلسى از او در بحار الانوار ، ج 44 ، ص 136 .\r\n( 3 ) . مسارّ الشيعه ، ص 37 .\r\n( 4 ) . اعلام الورى ، ج 1 ، ص 420 .\r\n( 5 ) . اصول كافى ، ج 1 ، ص 463 - 464 .\r\n","page_name":" 389 ","page_number":389},
  {"content":"\r\n\r\nمجلسى در جلاء العيون مىنويسد : مشهور بين علماى شيعه آن است كه حضرت امام حسين عليه السلام در سوم شعبان سال چهارم هجرى پا به عرصهء وجود نهاده است . « 1 »\r\n\r\nنام‌گذارى امام حسين عليه السلام\r\nطوسى در أمالى با سندى از امام صادق عليه السلام ، از پدرش از على بن الحسين عليه السلام نقل كرده است : أسماء بنت عميس « 2 » براى من تعريف كرده است : وقتى فاطمه به حسن عليه السلام حامله شد و او را به دنيا آورد . و حدوداً پس از يك سال حسين عليه السلام را به دنيا آورد و پس از آن نبى اكرم صلى الله عليه و آله آمد و فرمود : اى أسماء فرزندم را نزد من بياور .\r\nپس او را در پارچهء سفيدى پيچيدم و نزد آن حضرت صلى الله عليه و آله بردم كه در گوش راست او اذان و در گوش چپ وى اقامه گفت و آن‌گاه او را در دامن خويش نهاد و گريست .\r\nگفتم : پدر و مادرم به فدايت ، چرا گريه مىكنى ؟ فرمود : براى اين پسرم گريه مىكنم .\r\nگفتم : او كه همين الان متولد شده است اى رسول خدا !\r\nفرمود : گروه سركشى پس از من او را مىكشند كه خداوند شفاعت مرا نصيب آنها نكند ! سپس فرمود : اى اسماء ، فاطمه را از اين خبر مطّلع نكن ؛ زيرا او به تازگى از حمل فرزندش فارغ شده است .\r\nسپس به على عليه السلام فرمود : اسم اين پسرم را چه گذاشته‌اى ؟\r\nعلى گفت : اى رسول خدا ، من از شما پيشى نمىگيرم .\r\nنبى اكرم صلى الله عليه و آله فرمود : من هم در نام‌گذارى او از خداى عزّوجلّ پيشى نمىگيرم . « 3 »\r\nآن‌گاه جبرئيل نازل شد و فرمود : اى محمد ، خداى بلند مرتبه بر تو سلام مىرساند و مىفرمايد :\r\nعلى براى تو به منزلهء هارون براى موسى است . پس اين پسرت را به اسم پسر هارون نام‌گذارى كن . نبى اكرم صلى الله عليه و آله فرمود : اسم پسر هارون چه بوده است ؟ فرمود : شُبَير . پيامبر صلى الله عليه و آله فرمود : زبان من عربى است .\r\nجبرئيل فرمود : او را حسين بنام .\r\n\r\n\r\n","description":"","footnote":"\r\n( 1 ) . جلاءُ العيون ، ج 2 ، ص 2 - 3 .\r\n( 2 ) . همان اشكال قبلى در اين‌جا هم وارد است .\r\n( 3 ) . اين خبر را مرحوم صدوق در عيون اخبار الرضا صلى الله عليه و آله ، ج 2 ، ص 25 نيز نقل مىكند و در اين قسمت از حديث اين مطلب اضافه شده است كه : « دوست داشتم او را حرب بنامم » . ولى اين مطلب در آنچه كه شيخ طوسى آورده است ، وجود ندارد . و بسيار بعيد است كه على دوست داشته باشد كه او را حرب نام‌گذارى كند .\r\n","page_name":" 390 ","page_number":390},
  {"content":"\r\n\r\nوقتى كه روز هفتم ولادت آن حضرت عليه السلام فرا رسيد ، نبى اكرم صلى الله عليه و آله دو قوچ فربه را براى او قربانى كرد و يك ران آن را به همراه يك دينار طلا به قابله داد ، سپس موى سر او را تراشيد و هم وزنِ آن نقره ، صدقه داد و آن‌گاه خلوق ( ماده‌اى خوشبو ) به سر او ماليده و فرمود : اى اسماء ، ماليدن خون به سر بچّه ، از رسوم جاهليّت است . « 1 »\r\n\r\nازدواج پيامبر صلى الله عليه و آله با ام سلمه رضى الله عنه\r\nواقدى با سندى از عمربن ابى سلمه نقل مىكند : پس از آن‌كه زخم پدرم كه در جنگ احد مجروح شده بود عفونى شد ؛ وى در سوّم جمادى الآخر « 2 » فوت كرد . آن‌گاه مادرم به مدت چهار ماه و ده روز عدّه نگه داشت . پس از آن كه مدّت عدّهء وى سپرى شد ، ابوبكر واسطه‌اى براى خواستگارى از وى فرستاد كه قبول نكرد . سپس عمر واسطه‌اى را فرستاد كه آن را هم قبول نكرد . « 3 »\r\nپس از آن رسول الله صلى الله عليه و آله از وى خواستگارى كرد . مادرم گفت : اى رسول خدا ، من زنى بسيار غيرتمند هستم . مىترسم شما از من چيزى را ببينيد كه خدا مرا به خاطر آن عذاب كند . همچنين سنّ و سال من بالا رفته و از جوانى گذشته‌ام . علاوه بر اين من زنى عيال وار هستم كه بايد براى تأمين معاش كار كنم .\r\nرسول اللّه صلى الله عليه و آله به وى فرمود : امّا آنچه در مورد غيرتمندى ذكر كردى ، به زودى خدا آن را از تو بر مىدارد و امّا در مورد سنّ من هم مثل تو مسن شده‌ام و امّا در مورد عيال و فرزندانت بايد بگويم كه آنها عيال من هستند . آن‌گاه مادرم امّ سلمه راضى شد . « 4 »\r\nطبرسى در إعلام الورى مىنويسد : مادر ابى سلمة برّة ، دختر عبدالمطلّب بوده و در نتيجه وى پسر عمّهء رسول الله صلى الله عليه و آله بوده است . امّ سلمة از وى دو فرزند به نام‌هاى زينب و عمر داشته است . عمر بن\r\n\r\n\r\n","description":"","footnote":"\r\n( 1 ) . أمالى شيخ طوسى ، ص 367 ، ح 781 .\r\n( 2 ) . در متن مغازى واقدى ، ج 1 ، ص 343 - 344 ، لفظ « لِثَلاثِ ليالٍ بقينَ مِنْ جَمادِى الآخِرَة » ، سه شب باقى مانده از جمادى الثانى ، آمده است ، لكن اين با اتمام مدت عدّه كه چهار ماه و ده روز است مطابقت ندارد ، مگر اين‌كه به جاى « بقين » لفظ « مضين » را به كار ببريم ، يعنى در شب سوم جمادى الاخر كه در اين صورت هماهنگ مىگردد و درست اين است كه لفظ « مضين » به « بقين » تصحيف شده است .\r\n( 3 ) . طبقات ابن سعد ، ج 8 ، ص 62 .\r\n( 4 ) . البدايه و النهايه ، ج 4 ، ص 91 .\r\n","page_name":" 391 ","page_number":391},
  {"content":"\r\n\r\nابى سلمه در جنگ جمل در ركاب حضرت على عليه السلام بود و آن حضرت او را والى بحرين قرار داد . « 1 »\r\nابن سعد در طبقات از عايشه نقل كرده است : هنگامى كه رسول الله صلى الله عليه و آله با امّ سَلَمه ازدواج كرد ، بسيار ناراحت شدم ؛ زيرا فهميدم كه بسيار با حسن و جمال است ؛ امّا به خودم دلدارى مىدادم تا اين‌كه او را ديدم و فهميدم كه حسن و جمالش چندين برابر بيشتر از آن است كه براى من توصيف شده بود . « 2 »\r\nعلّامه حِلّى در كتاب كشف الحقّ « 3 » از حُميدى از سُدّى نقل مىكند : وقتى ابو سلمه و عبدالله بن حذافه شهيد شدند ، پيامبراكرم صلى الله عليه و آله با همسرانشان امّ سلمه و حَفْصَه ازدواج كرد . به دنبال آن افرادى به اذيت و آزار رسول خدا صلى الله عليه و آله پرداختند كه خداوند نازل فرمود :\r\n« وَما كانَ لَكُمْ أَنْ تُؤْذُوا رَسُولَ اللَّهِ وَلا أَنْ تَنْكِحُوا أَزْواجَهُ مِنْ بَعْدِهِ أَبَداً إِنَّ ذلِكُمْ كانَ عِنْدَ اللَّهِ عَظِيماً إِنْ تُبْدُوا شَيْئاً أَوْ تُخْفُوهُ فَإِنَّ اللَّهَ كانَ بِكُلِّ شَيْءٍ عَلِيماً » « 4 » ؛\r\nشما حق آزار رسول خدا را نداريد و پس از او هرگز نبايد همسران او را به نكاح خود در آوريد كه اين كار نزد خدا گران مىآيد و اگر چيزى را آشكار يا پنهان كنيد خداوند از همه چيز آگاه است .\r\nبعد از نزول اين آيه عثمان گفت : چگونه مىشود كه محمّد پس از مرگ ما با همسرانمان ازدواج مىكند و ما حق نداريم كه پس از مرگ وى با همسرانش ازدواج كنيم ؟ ! به خدا قسم ، اگر او بميرد با همسرانش ازدواج خواهيم نمود ! و او به دنبال تصاحب امّ سَلَمه بود ، طلحه نيز همين حرف‌ها را مىزد و او به دنبال همسرى با عايشه بود ، زيرا عايشه و طلحه هر دو از طايفه تيم بودند . و براى همين خدا اين آيه را نازل فرمود :\r\n« إنَّ الذين يوذونَ اللّهَ و رسولَهُ لعنهم اللّهُ فى الدنيا و الآخرة و اعَدَّ لهم عذاباً مهيناً » « 5 » ؛\r\nخداوند كسانى را كه خدا و پيامبرش را آزار مىدهند در دنيا و آخرت از رحمت خود دور خواهد كرد و عذاب خوار كننده‌اى براى شان آماده كرده است .\r\n\r\n\r\n","description":"","footnote":"\r\n( 1 ) . اعلام الورى ، ج 1 ، ص 277 ؛ فروع كافى ، ج 2 ، ص 24 ، بحارالانوار ، ج 22 ، ص 224\r\n( 2 ) . طبقات ابن سعد ، ج 8 ، ص 66 و از او در الاصابة ، ج 4 ، ص 459 .\r\n( 3 ) . كشف الحق ، ص 247 .\r\n( 4 ) . احزاب ( 33 ) ، 53 - 54 .\r\n( 5 ) . احزاب ( 33 ) ، 57 .\r\n","page_name":" 392 ","page_number":392},
  {"content":"\r\n\r\n\r\nتعطيل كردن احكام الهى\r\nمسعودى در نقل حوادثى كه در ماه شوال سال چهارم هجرى رخ داده است ، پس از نقل ازدواج رسول الله صلى الله عليه و آله با امّ سلمه مىنويسد : و در اين ماه - چنان كه نقل شده است - يك مرد و زن يهودى كه زنا كرده بودند ، سنگسار شدند . « 1 » و مجلسى هم آن را در بحارالانوار به نقل از المنتقى « 2 » ذكر كرده و گفته است : در ذى القعدهء سال چهارم هجرى ، رسول الله صلى الله عليه و آله يك مرد و زن يهودى را سنگسار كرد و در اين مورد خداوند نازل شد كه :\r\n« وَمَنْ لَمْ يَحْكُمْ بِما أَنْزَلَ اللَّهُ فَأُولئِكَ هُمُ الْفاسِقُونَ » « 3 » ؛\r\nو آنان كه مطابق با احكامى كه خدا نازل كرده است حكم نكنند ، فاسق‌اند . « 4 »\r\nطبرسى در مجمع البيان از امام باقر عليه السلام روايت كرده است :\r\nزنى از اشراف خيبر با مردى از اشرافشان زنا كرد كه هر دو محصنه بودند . از آن‌جا كه يهود خيبر از سنگسار كردن آنها كراهت داشتند ، قاصدى را نزد يهوديان مدينه فرستادند و براى آنها نوشتند كه از پيامبر صلى الله عليه و آله در اين باره سؤال كنند تا شايد كه به آنها اجازه دهد كه اين دو نفر را سنگسار نكنند !\r\nعده‌اى از يهوديان كه در ميان آنها كعب بن أشرف و كعب بن اسيد و شُعبة بن عمرو و مالك بن صَيف و كنانة بن ابى الحقيق هم بودند ، نزد آن حضرت آمده و گفتند : اى محمّد ، به ما بگو كه حدّ يك مرد و زن زناكارى كه محصنه بوده‌اند چيست ؟ فرمود : آيا قضاوت مرا در اين مورد قبول داريد ؟\r\nگفتند : بله . پس جبرئيل حكم سنگسار را نازل كرد .\r\nآن حضرت هم حكم را به آنها اعلام كرد ؛ امّا از قبول آن امتناع ورزيدند !\r\nجبرئيل فرمود : پس ابن صوريا را حاكم بين خود و آنها قرار بده و ويژگىهاى ابن صوريا را باز گفت .\r\nنبى اكرم صلى الله عليه و آله سؤال كرد : آيا مردى جوان و سفيد چهره و يك چشم را مىشناسيد كه ساكن فدك است و به او ابن صوريا مىگويند ؟\r\n\r\n\r\n","description":"","footnote":"\r\n( 1 ) . التنبيه و الإشراف ، ص 213 .\r\n( 2 ) . بحارالانوار ، ج 20 ، ص 183 به نقل از المنتقى ، ص 126 - 128 .\r\n( 3 ) . مائده ، ( 5 ) ، 47 .\r\n( 4 ) . بحارالانوار ، ج 20 ، ص 183 به نقل از المنتقى .\r\n","page_name":" 393 ","page_number":393},
  {"content":"\r\n\r\nگفتند : بله سؤال كرد : او چگونه فردى در ميان شما است ؟\r\nگفتند : او داناترين فرد روى زمين نسبت به مطالبى است كه خداوند بر موسى نازل كرده است !\r\nفرمود : شخصى را به دنبال او بفرستيد . پس آنها رفتند و او را آوردند .\r\nنبى اكرم صلى الله عليه و آله به ابن صوريا گفت : تو را به خداى يگانه‌اى كه تورات را بر موسى عليه السلام نازل كرد و دريا را برايتان شكافت و شما را نجات داد و آل فرعون را غرق كرد و ابر را سايه بان شما قرار داد و انگبين و مرغ بريان را از آسمان بر شما نازل كرد ، قسم مىدهم كه آيا در كتاب شما حكم رَجم بر زناى محصنه نيامده است ؟\r\nابن صوريا گفت : چرا آمده است ، اما قسم به آنچه مرا به آن قسم دادى ، اگر نمىترسيدم كه در اثر دروغ گفتن يا تغيير دادن احكام ، خداى تورات مرا آتش بزند ، به اين حكم اعتراف نمىكردم . لكن بگو كه حكم اين كار در كتاب تو چگونه است ، اى محمد ؟\r\nفرمود : اگر چهار مرد عادل شهادت بدهند كه مرد به زن دخول كرده است ؛ چنان‌كه ميل در سرمه دان داخل مىشود ، در آن صورت رَجم واجب مىشود .\r\nابن صوريا گفت : خداوند در تورات نيز همين حكم را بر موسى نازل كرده است !\r\nنبى اكرم صلى الله عليه و آله سؤال كرد : پس چرا حكم خدا را تعطيل كرديد ؟\r\nگفت : اگر فردى از اشراف در ميان ما مرتكب زنا مىشد او را رها مىكرديم و اگر شخص ضعيفى زنا مىكرد ، حدّ را بر آنها جارى مىكرديم . براى همين زنا در ميان اشراف ما شايع شد ، لذا گفتيم :\r\nبياييد با هم مشورت كنيم و حكم ديگرى به جاى سنگسار وضع كنيم كه بر اشراف و ضعفا جارى شود ! و به جاى سنگسار ، تازيانه و سياهكارى را وضع كرديم . و آن بدين صورت بود كه زناكاران را چهل ضربه تازيانه مىزديم و آن‌گاه صورت‌هايشان را سياه مىكرديم و پشت و رو بر الاغ سوار مىكرديم و در ميان مردم مىگردانديم . و اين به جاى سنگسار بود !\r\nيهوديان با اعتراض به ابن صوريا گفتند : چه زود او را از اسرارمان با خبر ساختى ؟ تو اهليّت آن را نداشتى كه به اين‌جا آورده شوى !\r\nخداوند نازل فرمود :\r\n\r\n","description":"","footnote":"","page_name":" 394 ","page_number":394},
  {"content":"\r\n\r\n« يا أَهْلَ الْكِتابِ قَدْ جاءَكُمْ رَسُولُنا يُبَيِّنُ لَكُمْ كَثِيراً مِمَّا كُنْتُمْ تُخْفُونَ مِنَ الْكِتابِ وَيَعْفُوا عَنْ كَثِيرٍ » ؛\r\nاى اهل كتاب ، هر آينه رسول ما به سوى شما آمده است كه بسيارى از احكام كتاب را كه مخفى مىكرديد ، براى شما بازگو مىكند و از بسيارى از احكام مىگذرد .\r\nپس ابن صوريا برخاست و دست‌هايش را بر زانوهاى رسول الله صلى الله عليه و آله گذاشت و گفت : اين حال كسى است كه به خدا و تو پناه آورده است . به حقيقت كه تو فرستادهء خداوند هستى . آنگاه اسلام آورد . « 1 »\r\n\r\nرفع اتهام\r\nقمى در تفسير قول خداوند متعال كه مىفرمايد :\r\n« إِنَّا أَنْزَلْنا إِلَيْكَ الْكِتابَ بِالْحَقِّ لِتَحْكُمَ بَيْنَ النَّاسِ بِما أَراكَ اللَّهُ وَلا تَكُنْ لِلْخائِنِينَ خَصِيماً » « 2 » ؛\r\nما اين كتاب را به حق بر تو نازل كرديم تا بدانچه خداوند به تو آموخته است در ميان مردم داورى كنى و طرفدار خيانت‌كاران مباش .\r\nمىنويسد : سبب نزول آيه اين بوده است كه سه برادر به نام : بشر ، بشير ، و مُبَشِّر از انصار و از طايفهء بنى ابيرق و از منافقان بودند . آن‌ها به خانهء عموى قتادة بن نُعمان نفوذ كردند و شمشير و زره و آذوقه‌اى كه براى خانواده‌اش تهيه كرده بود را دزديدند . قتاده از بدريون بود . او شكايت اين حادثه را به رسول اللّه صلى الله عليه و آله برد و عرض كرد : اى رسول خدا ، گروهى به خانهء عمويم نفوذ كرده‌اند و شمشير و زره و آذوقه‌اى را كه براى خانواده‌اش تهيه كرده بود ، دزديده‌اند .\r\nدر اين زمان فرد مؤمنى به نام لبيد بن سهل در ميان بنى ابيرق زندگى مىكرد . بنىابيرق به قَتاده گفتند : اين كار لَبيد بن سَهل بوده است !\r\nوقتى كه اين خبر به گوش لَبيد رسيد ، شمشيرش را برداشت و نزد آنها آمد و گفت :\r\n\r\n\r\n","description":"","footnote":"\r\n( 1 ) . مجمع البيان ، ج 2 ، ص 299 - 301 .\r\n( 2 ) . نساء ( 4 ) ، 105 .\r\n","page_name":" 395 ","page_number":395},
  {"content":"\r\n\r\nاى بنى ابيرق ، آيا مرا متهم به سرقت مىكنيد ؟ ! در حالى كه شما أولى به آن هستيد ! شما منافقانى هستيد كه رسول اللّه صلى الله عليه و آله را هجو مىكنيد و آن را به قريش نسبت مىدهيد ! يا اين مطلب را روشن كنيد و يا اين‌كه شمشيرم را از خون شما سيراب مىكنم !\r\nآنها با ديدن اين وضع او را از دزدى تبرئه كردند ؛ اما پس از آن نزد يكى از افراد طايفهء خويش به نام اسيد بن عروه كه فردى سخنور و بليغ بود رفتند و از او خواستند كه نزد رسول اللّه صلى الله عليه و آله برود و آنها را از اتهامى كه قتاده به آنها وارد كرده بود ، تبرئه كند .\r\nاسيد بن عروة نزد رسول اللّه صلى الله عليه و آله رفت و گفت : اى رسول خدا ، قَتادة بن نعمان به عده‌اى از افراد طايفهء ما كه داراى آبرو و حَسب و نسب هستند ، تهمت دزدى زده است و گفته كه آنها اموال خانه عمويش را به سرقت برده‌اند .\r\nرسول اللّه صلى الله عليه و آله قتاده را فراخواند و او را مورد عتاب قرار داد و فرمود : چرا به خانواده‌اى كه داراى آبرو و حَسب و نسب هستند ، تهمت دزدى زدى ؟ !\r\nقتاده از اين موضوع بسيار ناراحت شد و نزد عمويش برگشت و گفت : اى كاش مىمردم و با رسول اللّه صلى الله عليه و آله هم كلام نمىشدم .\r\nعمويش گفت : بر خدا توكل كن .\r\nپس از مدتى خداوند اين آيات را نازل كرد :\r\n« إِنَّا أَنْزَلْنا إِلَيْكَ الْكِتابَ بِالْحَقِّ لِتَحْكُمَ بَيْنَ النَّاسِ بِما أَراكَ اللَّهُ وَلا تَكُنْ لِلْخائِنِينَ خَصِيماً * وَاسْتَغْفِرِ اللَّهَ إِنَّ اللَّهَ كانَ غَفُوراً رَحِيماً * وَلا تُجادِلْ عَنِ الَّذِينَ يَخْتانُونَ أَنْفُسَهُمْ إِنَّ اللَّهَ لا يُحِبُّ مَنْ كانَ خَوَّاناً أَثِيماً * يَسْتَخْفُونَ مِنَ النَّاسِ وَلا يَسْتَخْفُونَ مِنَ اللَّهِ وَهُوَ مَعَهُمْ إِذْ يُبَيِّتُونَ ما لا يَرْضى مِنَ الْقَوْلِ وَكانَ اللَّهُ بِما يَعْمَلُونَ مُحِيطاً * ها أَنْتُمْ هؤُلاءِ جادَلْتُمْ عَنْهُمْ فِي الْحَياةِ الدُّنْيا فَمَنْ يُجادِلُ اللَّهَ عَنْهُمْ يَوْمَ الْقِيامَةِ أَمْ مَنْ يَكُونُ عَلَيْهِمْ وَكِيلًا » « 1 »\r\nما اين كتاب را به حق بر تو نازل كرديم تا بدان سان كه خداوند به تو آموخته است در ميان مردم داورى كنى و طرفدار خيانت‌كاران مباش . از خدا طلب آمرزش كن\r\n\r\n\r\n","description":"","footnote":"\r\n( 1 ) . همان ، آيه 105 - 109 .\r\n","page_name":" 396 ","page_number":396},
  {"content":"\r\n\r\nكه او آمرزندهء مهربان است . از كسانى كه به خود خيانت مىكنند ، دفاع مكن ؛ زيرا خدا خيانت پيشگان گنه‌كار را دوست ندارد . آنان زشت كارى هاى خود را از مردم پنهان مىدارند اما از خدا پنهان نمىدارند ، شبانگاه كه در انديشهء سخنانى ناپسند هستند خدا با آنهاست و به اعمال‌شان واقف است ، گيرم شما در زندگى دنيا از آنها دفاع كرديد ، ولى كيست كه در روز قيامت با خداى دربارهء آنها مجادله ( و دفاع ) كند ؟ ! و يا چه كسى وكيل ( و حامى ) آنها خواهد بود ؟\r\nابوجارود از امام باقر عليه السلام روايت كرده است : هنگامى كه اين آيات نازل شد ، عده‌اى از اقوام و طايفهء بشير نزد وى آمدند و گفتند : اى بشير ، به درگاه خدا استغفار و توبه كن !\r\nاو گفت : قسم مىخورم كه كسى جز لَبيد آن سرقت را انجام نداده است ؟ !\r\nپس از آن نازل شد كه :\r\n« وَمَنْ يَعْمَلْ سُوءاً أَوْ يَظْلِمْ نَفْسَهُ ثُمَّ يَسْتَغْفِرِ اللَّهَ يَجِدِ اللَّهَ غَفُوراً رَحِيماً * وَمَنْ يَكْسِبْ إِثْماً فَإِنَّما يَكْسِبُهُ عَلى نَفْسِهِ وَكانَ اللَّهُ عَلِيماً حَكِيماً * وَمَنْ يَكْسِبْ خَطِيئَةً أَوْ إِثْماً ثُمَّ يَرْمِ بِهِ بَرِيئاً فَقَدِ احْتَمَلَ بُهْتاناً وَإِثْماً مُبِيناً » « 1 » ؛\r\nآن‌كه مرتكب كار ناپسندى شود و يا به خويشتن ستم كند و سپس از خداوند آمرزش بطلبد او را آمرزندهء مهربان خواهد يافت . هر كس مرتكب گناهى شود تنها به خودش زيان رسانده است و خدا داناى فرزانه است . و هر كس مرتكب خطا يا گناهى شود ، آن‌گاه بى گناهى را بدان متهم كند ، بار گناه و تهمت آشكارى را به گردن گرفته است .\r\nپس از آن كه بشير مرتد شد و به مكه فرار كرد ، خداوند دربارهء عده‌اى كه نزد پيامبر اكرم صلى الله عليه و آله آمده بودند تا او را تبرئه كنند ، نازل فرمود :\r\n« وَلَوْ لا فَضْلُ اللَّهِ عَلَيْكَ وَرَحْمَتُهُ لَهَمَّتْ طائِفَةٌ مِنْهُمْ أَنْ يُضِلُّوكَ وَما يُضِلُّونَ إِلَّا أَنْفُسَهُمْ وَما يَضُرُّونَكَ مِنْ شَيْءٍ وَأَنْزَلَ اللَّهُ عَلَيْكَ الْكِتابَ وَالْحِكْمَةَ وَعَلَّمَكَ ما لَمْ تَكُنْ تَعْلَمُ وَكانَ فَضْلُ اللَّهِ عَلَيْكَ عَظِيماً » « 2 » ؛\r\n\r\n\r\n","description":"","footnote":"\r\n( 1 ) . همان ، آيه 110 - 112 .\r\n( 2 ) . همان ، آيه 113 .\r\n","page_name":" 397 ","page_number":397},
  {"content":"\r\n\r\nاگر فضل و رحمت خدا شامل حالت نبود گروهى از آنها قصد داشتند گمراهت كنند ؛ امّا جز خودشان را گمراه نكنند و هيچ زيانى به تو نرسانند و خداوند كتاب و حكمت را بر تو نازل كرد و آنچه را نمىدانستى به تو آموخت و كرم خدا نسبت به تو بزرگ است .\r\nدربارهء بشير نيز كه به مكه فرار كرده بود ، نازل شد :\r\n« وَمَنْ يُشاقِقِ الرَّسُولَ مِنْ بَعْدِ ما تَبَيَّنَ لَهُ الْهُدى وَيَتَّبِعْ غَيْرَ سَبِيلِ الْمُؤْمِنِينَ نُوَلِّهِ ما تَوَلَّى وَنُصْلِهِ جَهَنَّمَ وَساءَتْ مَصِيراً » « 1 » ؛\r\nكسى كه بعد از روشن شدن راه حق با رسول خدا به مخالفت برخيزد و راهى غير از راه مؤمنان برگزيند ، وى را بدانچه روى خود را بدان سو كرده واگذاريم و به دوزخش كشانيم كه بد جايگاهى است .\r\n\r\nغزوهء بدر الصفراء\r\nواقدى مىنويسد : بدر الصفراء منطقه‌اى بود كه عرب‌ها در آن‌جا اجتماع مىكردند و از اول تا هشتم ذى القعده در آن‌جا بازارى بر پا مىكردند و سپس متفرق مىشدند .\r\nهنگامى كه ابوسفيان در روز احُد مىخواست به سوى مكه بازگردد ، فرياد زد : قرار ما و شما در سالروز احُد در منطقهء بدر الصفراء . در آن‌جا يكديگر را مىبينيم و مىجنگيم !\r\nقريشيان به مكه بازگشتند و به هركس كه برمى خوردند مىگفتند كه در سال آينده در همين روز با محمد قرار جنگ گذاشته‌ايم ، پس خود را آماده كنيد و وسايل لازم را تدارك ببينيد . آن‌ها انتظار داشتند كه در سال آينده هم پيروزى و غلبه از آنها باشد . امّا هنگامى كه نزديكىهاى موعد فرا رسيد ، ابوسفيان از حركت به سوى بدر پشيمان شد و آرزو داشت كه رسول اللّه و يارانش در مدينه بمانند و به محل قرار نيايند ؛ لذا به هر كسى كه مىخواست از مكه به مدينه برود ، مىگفت : مىخواهيم كه با لشكرى گران به جنگ محمد و اصحابش برويم !\r\nدر اين زمان ، نُعيم بن مسعود أشجعى وارد مكه شد . ابوسفيان همراه عده‌اى از قريش نزد وى رفت\r\n\r\n\r\n","description":"","footnote":"\r\n( 1 ) . همان ، آيه 115 .\r\n","page_name":" 398 ","page_number":398},
  {"content":"\r\n\r\nو گفت : اى نُعيم ، من به محمد و اصحابش در روز احُد وعده دادم كه در سال آينده در منطقهء بدر الصفراء با هم ديدار داشته باشيم و حال زمان آن قرار فرا رسيده است .\r\nنعيم گفت : محمّد و يارانش را ديدم كه به جمع آورى سلاح و مركب مشغولند و هم پيمانان أوس از قبيل بَلّى و جُهينه و غيره را نيز به كمك طلبيده‌اند . من مدينه را در حالى ترك كردم كه از جمعيت غلغله بود !\r\nابوسفيان گفت : امسال ، سال خشكى بوده است . صلاح ما در اين است كه در سالى سرسبز و پرباران به جنگ برويم تا مركب‌هايمان بچرند و ما هم از شير آنها بياشاميم . من دوست ندارم كه محمد و يارانش به محل قرار بيايند و ما نرويم تا همين باعث جرى شدن آنها شود ! اگر بتوانى آنها را از آمدن منصرف كنى ، بيست شتر به تو مىدهيم ؛ ده شتر پنج ساله و ده شتر چهار ساله و اين شترها را در اختيار سهيل بن عمرو قرار مىدهيم و او آنها را براى تو تضمين مىكند .\r\nنعيم به سهيل گفت : اى ابو يزيد ، آيا براى من بيست شتر را تضمين مىكنى ؟ گفت : بله .\r\nنعيم بر شتر خود سوار شد و به سرعت خودش را به مدينه رسانيد . او در حالى وارد مدينه شد كه سرش را به خاطر عمرهء حج تراشيده بوده او ديد كه ياران رسول الله صلى الله عليه و آله سرگرم آماده كردن خود براى خروج هستند . با ديدن وى گفتند : از كجا مىآيى ؟ گفت : از عُمْره بر مىگردم . پرسيدند : از ابوسفيان خبرى دارى ؟ گفت : آرى ، در حالى او را ترك كردم كه سپاه گرانى را فراهم كرده و هم پيمانانش را فرا خوانده بود . و با سپاهى كه تا به حال مثل آن را نديده‌ايد به جنگ شما خواهد آمد . من به شما پيشنهاد مىكنم كه در مدينه بمانيد و به ميعادگاه نرويد .\r\nآنها در سال گذشته به جنگ شما آمدند و هيچ كدام از شما نبود مگر اين‌كه مجروح شده بود و بزرگان شما كشته شدند و محمد به شدت مجروح شد و حال مىخواهيد كه باز هم از مدينه خارج شويد و در منطقه‌اى ديگر در مقابل آنها قرار گيريد ؟ تصميم بدى براى خويش گرفته‌ايد . به خدا قسم ، گمان نمىكنم حتى يك نفر از شما بتواند جان سالم به در ببرد !\r\nاو اين سخن را بارها در ميان تمام ياران پيامبر صلى الله عليه و آله تكرار كرد و رعب و وحشت در دل آنها ايجاد كرد تا جايى كه بعضى گفته‌هاى نعيم را تصديق كردند . منافقان و يهود از اين خبر به همديگر بشارت مىدادند و مىگفتند : همانا محمد از اين جنگ ، جان سالم به در نمىبرد !\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nبه تدريج اين خبر به گوش رسول اللّه صلى الله عليه و آله رسيد و فرمود : قسم به آن كسى كه جانم در دست او است ، من به تنهايى به سوى ميعادگاه حركت مىكنم ، اگر چه هيچ كدام از شما نياييد !\r\nهنگامى كه رسول اللّه صلى الله عليه و آله اين سخن را فرمود ، خداوند به مسلمانان بصيرت عنايت فرمود و ترس شيطانى را از آنها دور كرد . پس از آن پيامبر صلى الله عليه و آله به همراه هزار و پانصد نفر از اصحابش به سوى ميعادگاه حركت كرد .\r\nپرچم بزرگ رسول اللّه صلى الله عليه و آله را على بن ابىطالب در دست داشت و آن حضرت صلى الله عليه و آله ، عبدالله بن رواحة را به عنوان جانشين خويش در مدينه تعيين كرد . او همراه يارانش ، در حالى كه كالا و زاد و توشه‌هايى برداشته بودند ، حركت كرد و در هلال ماه ذى القعده به بدر رسيد . در صبح اول ماه بازار بر پا گرديد و آنها به مدت هشت روز در آن‌جا ماندند . در اين مدت بازار هم بر پا بود و در اين داد و ستد ، در مقابل هر دينار ، يك دينار سود بردند !\r\nابوسفيان به قريش گفت : اى جماعت قريش ، هر آيينه نُعيم بن مسعود را به مدينه روانه كرده‌ايم تا ياران رسول اللّه صلى الله عليه و آله را از خروج پشيمان كند . او شخص پرتلاشى است و به هدف خود مىرسد . امّا ما هم خارج مىشويم و به اندازهء يك يا دو شب راهپيمايى مىكنيم و سپس بر مىگرديم ! اگر محمد خارج نشده باشد كه به گوش وى مىرسد كه ما خارج شده‌ايم و چون او خارج نشده است ، برگشته‌ايم و اين به نفع ما است و اگر خارج شده بود ، اظهار مىداريم از آن‌جا كه امسال ، سالى خشك و بى آب و علف است ، خارج نمىشويم و به صلاح ما نيست كه در غير سال سرسبز و پرآب و علف خارج شويم .\r\nگفتند : هر چه تو بگويى .\r\nاو همراه دو هزار نفر از قريشيان حركت كرد كه در ميان آنها پانصد اسب وجود داشت تا اين‌كه به مَجنّة در سر راه ظَهران رسيدند . در آن‌جا ابوسفيان به يارانش گفت : برگرديد ، زيرا به صلاح ما نيست كه جز در سال سبز و پرآب و علف حركت كنيم . و امسال خيلى خشك است ؛ لذا من برمى گردم و شما هم برگرديد . بدين ترتيب همه برگشتند .\r\nبراى اين غزوه رسول اللّه صلى الله عليه و آله به مدت شانزده شب از مدينه غايب بود و چهار شب باقيمانده به آخر ماه ذى القعده به مدينه بازگشت . « 1 »\r\n\r\n\r\n","description":"","footnote":"\r\n( 1 ) . مغازى واقدى ، ج 1 ، ص 384 - 389 .\r\n","page_name":" 400 ","page_number":400},
  {"content":"\r\n\r\n\r\nفصل دوازدهم‌مهم‌ترين حوادث سال پنجم هجرى\r\n\r\n","description":"","footnote":"","page_name":" 401 ","page_number":401},
  {"content":"\r\n\r\n\r\nغزوهء خندق « 1 »\r\nعلى بن ابراهيم قمى در تفسير خود مىنويسد : هنگامى كه رسول الله صلى الله عليه و آله بنى قينقاع و بنى نضير را مجبور به ترك ديار خود كرد ، آن‌ها به خيبر رفتند . در اين زمان رئيس بنى نضير ، حُيّى بن اخطب بود كه نزد قريش رفت و گفت :\r\n« همانا محمّد به ما و شما اهانت كرد . ما و پسر عموهايمان بنى قينقاع را مجبور به ترك اموال و ديار خود كرد . در حال حاضر هفتصد نفر مرد جنگجو از عموزادگانمان ؛ يعنى بنى قريظة در يثرب ساكن هستند . بين آنها و محمد قرارداد صلح منعقد شده است ؛ امّا من نزدشان مىروم و آنان را به نقض پيمان تحريك و تشويق مىكنم . در اين صورت آنها با ما متحد مىشوند . شما هم قاصدانى به اطراف و اكناف بفرستيد و هم پيمانان خويش را فرا بخوانيد تا با لشكرى گران به سوى مدينه حركت كنيم . آن‌گاه ما از بالا و بنى قريظه از پايين بر مسلمانان حمله ور مىشويم » . بنى قريظة در بئر مطلّب در دومايلى مدينه ساكن بودند . « 2 »\r\nشيخ مفيد در ارشاد مىنويسد : جماعتى از يهود و از جمله : سلّام بن ابى حُقيق نضيرى ، حُيَى بن اخطب ، كنانة بن ربيع ، هَوْذة بن قيس والبى ، ابوعُمارهء والبى و . . . نزد ابى سفيان ، صخربن حرب رفتند « 3 » .\r\nطبرسى در تفسير خود مىنويسد : ابورافع و كعب بن اشرف به همراه عده‌اى از علماى يهود به مكه رفتند . پس از رسيدن به مكه ، در منازل قريشيان ساكن شدند و كَعْب بن اشرف به منزل ابى سفيان رفت .\r\nابوسفيان او را بسيار تحويل گرفت و احترام كرد .\r\n\r\n\r\n","description":"","footnote":"\r\n( 1 ) . خندق ، معرّب واژهء كَندِه و به معناى حفره مىباشد . علّت تسميه اين بوده است كه سلمان فارسى به پيامبر پيشنهاد كرد آن را ايجاد كنند . اين غزوه ، ، غزوة الأحزاب هم ناميده مىشود ، زيرا خداوند فرموده است :\r\n« ولمّا رأى المؤمنون الاحزاب » ؛ يعنى هنگامى كه مؤمنان احزاب كفار را مشاهده كردند .\r\n( 2 ) . تفسير قمى ، ج 3 ، ص 176 .\r\n( 3 ) . ارشاد ، ج 1 ، ص 91 .\r\n","page_name":" 402 ","page_number":402},
  {"content":"\r\n\r\nابوسفيان به كعب گفت : تو كسى هستى كه كتاب مىخوانى و آن را مىفهمى و ما بى سواد هستيم و چيزى نمىدانيم ؛ حال بگو كه كدام يك از ما بر طريق حق و درست هستيم ، ما يا محمد ؟ كعب گفت : دينتان را بر من عرضه كنيد . ابوسفيان گفت : ما براى پذيرايى از حجّاج شترهاى چاق و بزرگ نحر مىكنيم و آنها را سيراب كرده و مهمان را اكرام مىكنيم و اسير را آزاد مىكنيم و اهل حرم هستيم ، اما ، محمد دست از دين آباء و اجدادىاش برداشته و قطع رحم كرده و از حرم جدا شده است !\r\nكعب گفت : شما از محمد به راه راست و حق نزديك‌تر هستيد !\r\nدر اين مورد ، نازل شد « 1 » :\r\n« أَلَمْ تَرَ إِلَى الَّذِينَ أُوتُوا نَصِيباً مِنَ الْكِتابِ يُؤْمِنُونَ بِالْجِبْتِ وَالطَّاغُوتِ وَيَقُولُونَ لِلَّذِينَ كَفَرُوا هؤُلاءِ أَهْدى مِنَ الَّذِينَ آمَنُوا سَبِيلًا * أُولئِكَ الَّذِينَ لَعَنَهُمُ اللَّهُ وَمَنْ يَلْعَنِ اللَّهُ فَلَنْ تَجِدَ لَهُ نَصِيراً أَمْ لَهُمْ نَصِيبٌ مِنَ الْمُلْكِ فَإِذاً لا يُؤْتُونَ النَّاسَ نَقِيراً * أَمْ يَحْسُدُونَ النَّاسَ عَلى ما آتاهُمُ اللَّهُ مِنْ فَضْلِهِ فَقَدْ آتَيْنا آلَ إِبْراهِيمَ الْكِتابَ وَالْحِكْمَةَ وَآتَيْناهُمْ مُلْكاً عَظِيماً * فَمِنْهُمْ مَنْ آمَنَ بِهِ وَمِنْهُمْ مَنْ صَدَّ عَنْهُ وَكَفى بِجَهَنَّمَ سَعِيراً » « 2 » ؛\r\nآيا كسانى را كه بهره‌اى از كتاب دارند ، نديدى چگونه به جبت و طاغوت گرويدند و مشركان را گفتند راه شما به صواب نزديك‌تر از طريقهء اهل ايمان است . آنان كسانىاند كه خداوند از رحمت خود دورشان كرده و كسى را كه خدا از رحمت خود دور كند ياورى برايش نخواهى يافت . مگر اينان اختيار ملت را دارند ؟ در اين صورت پوستهء هستهء خرمايى هم به مردم نمىدادند يا به آنان كه خدا از كرمش بهره‌مند شان كرده است حَسَد مىورزند . حق اين است كه ما بر خاندان ابراهيم كتاب و حكمت عطا كرديم و مُلك عظيمى در اختيارشان نهاديم . جمعى از آنان به او ايمان آوردند و جمعى روى گرداندند . آتش افروختهء جهنم آنان را بسنده است .\r\n\r\n\r\n","description":"","footnote":"\r\n( 1 ) . مجمع البيان ، ج 3 ، ص 92 ؛ شرح الاخبار ، ج 1 ، ص 291 ؛ ارشاد ، ج 1 ، ص 91 ؛ مغازى واقدى ، ج 2 ، ص 441 - 442 .\r\n( 2 ) . نساء ( 4 ) ، 51 - 55 .\r\n","page_name":" 403 ","page_number":403},
  {"content":"\r\n\r\nشيخ مفيد مىنويسد :\r\nبا اين اقدام يهود ، عزم و ارادهء قريش براى جنگ با رسول اللّه صلى الله عليه و آله تقويت شد ! سپس يهوديان از مكه خارج شدند و نزد قبايل غطفان و قيس عيلان رفتند و آنها را به جنگ با رسول اللّه صلى الله عليه و آله فرا خواندند و پيروزى و كمك به آنها را تضمين كردند و به آنها خبر دادند كه با قريش بر سر اين مسأله به توافق رسيده‌اند . « 1 »\r\n\r\nحركت أحزاب براى جنگ\r\nواقدى نوشته است : با سپاهى چهار هزار نفره خارج شدند . آنها پرچم را در دارالندوه بستند و سيصد اسب با خويش داشتند و براى حمل وسايل ، هزار و پانصد شتر در اختيار داشتند . . . . فرماندهى آنها را ابوسفيان بر عهده داشت . بنى سُليم ، هفتصد نفر بودند كه فرماندهى آنها را ابوالأعور ، سفيان بن عبد شمس ، هم پيمان حرب بن اميّه بر عهده داشت بنىفِزاره هزار نفر بودند كه فرماندهى آنها را عُيَيْنَة بن حِصن بر عهده داشت . أشجع چهارصد نفر بودند كه فرماندهى آنها را مسعود بن رُخيلة بر عهده داشت . بنى مُرّه چهار صد نفر بودند كه فرماندهى آن‌ها را حارث بن عَوفْ بر عهده داشت . تعداد تمام قبائل از قريش و سُليم و غطفان و أسد كه در جنگ خندق شركت كرده بودند ، ده هزار نفر بود كه فرماندهى كلّ آنها را ابوسفيان بر عهده داشت . « 2 »\r\n\r\nمشاورهء نظامى\r\nقمى مىنويسد : وقتى رسول اللّه صلى الله عليه و آله از حركت احزاب مطلع شد ، با اصحاب خود به مشورت پرداخت .\r\n\r\n\r\n","description":"","footnote":"\r\n( 1 ) . ارشاد ، ج 1 ، ص 95 ؛ اعلام الورى ، ج 1 ، ص 190 ؛ مجمع البيان ، ج 8 ، ص 533 .\r\n( 2 ) . مغازى واقدى ، ج 2 ، ص 444 ؛ ارشاد ، ج 1 ، ص 95 ؛ اعلام الورى ، ج 1 ، ص 190 ؛ سيرهء ابن اسحاق ، ج 3 ، ص 266 ؛ مجمع‌البيان ، ج 8 ، ص 533 ؛ مناقب ، ج 1 ، ص 197 ؛ التنبيه و الاشراف ، ص 216 .\r\n","page_name":" 404 ","page_number":404},
  {"content":"\r\n\r\nنمايش تصوير\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nدر اين ميان سلمان فارسى « 1 » گفت : اى رسول خدا ، تعداد ما اندك است و نمىتوانيم به مدت طولانى در مقابل تعداد زياد مقاومت كنيم .\r\nرسول اللّه صلى الله عليه و آله فرمود : پس چه كنيم ؟\r\nسلمان گفت : خندقى را حفر مىكنيم كه بين ما و آنها حايل باشد . در آن صورت مىتوانيم به مدت زياد در برابر آنها مقاومت كنيم ؛ زيرا آنها نمىتوانند از تمام جهات به ما حمله كنند . ما عجم‌ها به هنگامى كه در سرزمين‌هاى فارس مورد هجوم دشمن قرار مىگرفتيم ، خندق حفر مىكرديم تا از جاهاى معلومى جنگ بر پا شود . « 2 »\r\nشيخ مفيد در ارشاد مىنويسد : هنگامى كه رسول اللّه صلى الله عليه و آله از حركت احزاب و تعداد زياد آنها مطلع شد ، به مشورت با ياران خود پرداخت . اتفاق نظر آنها بر اين بود كه در مدينه بمانند و با استفاده از امكانات و موانع دفاعى شهر به جنگ با دشمن بپردازند ، اما سلمان به آن حضرت صلى الله عليه و آله پيشنهاد كرد كه خندق حفر كنند . رسول الله صلى الله عليه و آله دستور حفر خندق را صادر كرد و خودش هم در آن به كار پرداخت . « 3 »\r\nواقدى مىنويسد : هنگامى كه رسول اللّه صلى الله عليه و آله از حركت قريش مطلع شد ، مردم را جمع كرد و آنها را از جريان مطلع نموده و به تلاش و كوشش سفارش كرد و به آنها در صورت صبر و استقامت و پرهيزگارى وعدهء پيروزى داد و فرمود كه از خدا و رسولش اطاعت كنند .\r\nآن حضرت صلى الله عليه و آله در مورد جنگ‌ها ، زياد به مشورت با اصحاب مىپرداخت و در مورد جنگ خندق هم با اصحاب به مشورت پرداخت .\r\nسلمان گفت : اى رسول خدا ، هنگامى كه در سرزمين فارس مورد حمله قرار مىگرفتيم و از سواره‌هاى دشمن مىترسيديم ، خندقى در مقابل آنها مىكنديم . من پيشنهاد مىكنم كه دستور دهيد خندقى را حفر كنيم .\r\n\r\n\r\n","description":"","footnote":"\r\n( 1 ) . طبرسى اين خبر را در مجمع البيان ، ج 8 ، ص 533 به صورت مختصر ذكر كرده و گفته است : جنگ خندق ، اوّلين جنگى بوده است كه سلمان در حالى كه آزاد شده بود ، در كنار نبى اكرم صلى الله عليه و آله در آن شركت داشت .\r\nو در الدرجات الرفيعة ، ص 205 از شواهد النبوه آمده است : چون سلمان بَرده بود ، نتوانست در بدر و احد شركت كند تا اين‌كه در سال پنجم هجرى آزاد شد .\r\n( 2 ) . تفسير قمى ، ج 2 ، ص 177 .\r\n( 3 ) . ارشاد ، ج 1 ، ص 95 . و به مشورت با سلمان در اعلام الورى ، ج 1 ، ص 191 و مناقب آل ابىطالب ، ج 1 ، ص 197 و سيرهء ابن هشام ، ج 3 ، ص 235 و تاريخ يعقوبى ، ج 2 ، ص 50 و التنبيه والاشراف ، ص 216 اشاره شده است .\r\n","page_name":" 406 ","page_number":406},
  {"content":"\r\n\r\nپس از قبول اين پيشنهاد رسول اللّه صلى الله عليه و آله بر مركب خود سوار شد و همراه عده‌اى از مهاجران و انصار به بررسى منطقه پرداخت تا بهترين محل‌ها را براى حفر خندق مشخص كند . بهترين موضعى كه به نظر آن حضرت رسيد ، اين بود كه كوه سَلْح را پشت سرخود قرار دهند و از مذاذ تا ذباب و از آن جا تا راتج خندق را بكَنند .\r\nآنها براى حفر خندق تعداد زيادى بيل و كلنگ و زنبيل‌هاى بزرگ از بنى قريظه به عاريه گرفتند .\r\nدر آن هنگام رابطهء بنىقريظه با مسلمانان خوب بود .\r\nرسول اللّه صلى الله عليه و آله حفر هر يك از دو قسمت خندق را به گروهى واگذار كرد . به اين ترتيب كه مهاجران از راتج تا ذباب را حفر مىكردند و انصار از ذباب تا مذاذ را حفر مىكردند . طرف‌هاى ديگر مدينه نيازى به حفاظت خاصّى نداشت . « 1 »\r\nقمى مىنويسد : رسول اللّه صلى الله عليه و آله دستور به حفر خندق ازناحيهء احُد تا راتج را صادر فرمود و بر هر بيست الى سى قدم ، گروهى را گمارده بود تا آن را حفر كنند . « 2 »\r\n\r\nاشعار پيامبر و مسلمانان\r\nقمى مىنويسد : رسول اللّه صلى الله عليه و آله كلنگ شروع حفر خندق را بر زمين زد . براى اين كار كلنگى را به دست گرفت و در جايى كه از سهم مهاجرين بود ، شروع به كلنگ زدن كرد و اميرالمؤمنين صلى الله عليه و آله خاك‌ها را بيرون مىريخت ، تا اين‌كه رسول اللّه صلى الله عليه و آله عرق كرد و خسته شد .\r\nهنگامى كه مردم ايشان را با اين حال مشاهده كردند ، به سختى مشغول حفر خندق و انتقال خاك‌هاى آن شدند . « 3 »\r\nواقدى با سند خود نوشته است : افراد مسن‌تر خندق را حفر مىكردند و جوان‌ترها با زنبيل خاك‌ها را با سر به خارج از آن حمل مىكردند تا اين‌كه عمق خندق به اندازهء قامت يك انسان شد . آن‌گاه از\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 445 - 446 .\r\n( 2 ) . تفسير قمى ، ج 2 ، ص 177 .\r\n( 3 ) . همان ، ص 177 .\r\n","page_name":" 407 ","page_number":407},
  {"content":"\r\n\r\nكوه سَلَح ، سنگ‌هايى را آوردند و در روى خاكريز چيدند . اين سنگ‌ها از مهم‌ترين سلاح‌هاى آنها به شمار مىرفت . « 1 »\r\nرسول اللّه صلى الله عليه و آله به همراه مسلمانان خندق حفر مىكرد تا آنان را با نشاط و داراى انگيزه كند . به همين علّت مسلمانان به سرعت خندق را حفر مىكردند ؛ زيرا مىدانستند كه دشمن به زودى سر مىرسد . « 2 » و رسول اللّه صلى الله عليه و آله در حالى كه با زنبيل خاك‌ها را حمل مىكرد ، اين رجز را مىخواند :\r\n هذا الجمال لاجمال خيبر * هذا أبّر - رَبَّنا - وأطهر \r\nجمال و عظمت اين است نه جمال قلعه‌هاى خيبر ، اما اى خدا ، اين خندق و اين برج و باروها بهتر و پاكيزه‌تر است .\r\nمسلمانان نيز رجز مىخواندند و اگر فردى را مىديدند كه تنبلى مىكند ، بر او مىخنديدند . « 3 »\r\nرسول اللّه صلى الله عليه و آله در آن ايام فرمود : هيچ كس از شوخىهاى رفيقش كه قصد سوئى نداشته ، ناراحت نشود . لكن به حسّان بن ثابت و كعب بن مالك دستور داد كه شعرى نگويند . و در آن ايام اسم جُعيل بن سُراقه را به عَمْرو تغيير داد . مسلمانان براى او شعر مىخواندند و مىگفتند :\r\n سَمّاه من بعد جُعيلٍ عَمْراً * و كان للبائس يوماً ظهراً . « 4 » \r\nپيامبر او را بعد از جُعيل ( سوسك كوچك ) ، عمرو ناميد و براى آدم بدبخت هم ، روز خوشبختى فرا مىرسد .\r\nرسول اللّه صلى الله عليه و آله هم در تكرار كلمات آخر شعر با آنها همراهى مىكرد و مىگفت : عمراً . . . ظهراً . . .\r\n. « 5 »\r\nاز ابى سعيد خُدرى نقل شده است : رسول اللّه صلى الله عليه و آله را ديدم كه همراه مسلمانان مشغول حفر خندق است و خاك‌ها را حمل مىكند و مىخواند :\r\n لاهمّ لولا انت ما اهتدينا * ولا تَصدَّقْنا ولاصلَّينا \r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 446 .\r\n( 2 ) . همان ، ص 445 .\r\n( 3 ) . مغازى واقدى ، ج 2 ، ص 446 .\r\n( 4 ) . ابن اسحاق نيز آن را در سيره‌اش ، ج 3 ، ص 227 آورده است .\r\n( 5 ) . مغازى واقدى ، ج 2 ، ص 447 - 448 .\r\n","page_name":" 408 ","page_number":408},
  {"content":"\r\n\r\nاى خدا ، اگر تو اراده نمىكردى ، هدايت نمىشديم و نماز نمىخوانديم انصار رجز مىخواندند و مىگفتند :\r\n نحن الذين بايعوا محمّداً * على الجهاد ما بقينا ابداً . \r\nما كسانى هستيم كه با محمد بر جهاد بيعت كرديم و تا هنگامى كه زنده باشيم بر اين بيعت خواهيم بود .\r\nو پيامبر هم در جوابشان فرمود :\r\n لاهمّ لا خير الّا خير الآخرة * فاغفر للأنصار و للمهاجرة \r\nخدايا هيچ خيرى بهتر از خير آخرت نيست ، اى خدا انصار و مهاجرين را بيامرز . « 1 »\r\n\r\nسلمان فارسى\r\nواقدى مىنويسد : سلمان فارسى قوىّ و زورمند و آشناى به كندن خندق بود . براى سلمان مساحتى به پهنا و درازاى پنج ذرع در نظر گرفتند و مدت زيادى نگذشت كه او به تنهايى از حفر آن فارغ شد .\r\nمسلمانان دربارهء او نزاع مىكردند ! مهاجران مىگفتند : سلمان از ما است و انصار مىگفتند : سلمان از ما است و ما نسبت به او أولىتر هستيم . اين خبر به اطلاع رسول اللّه صلى الله عليه و آله رسيد و آن حضرت صلى الله عليه و آله فرمود : « سَلمانُ مِنَّا أهْلَ البيتِ » ؛ سلمان ، يكى از ما اهل بيت است . « 2 »\r\nاو به تنهايى به اندازهء ده نفر كار مىكرد تا اين‌كه قيس بن ابى صَعْصَعه او را چشم زد و او از پا افتاد ! رسول اللّه صلى الله عليه و آله را از جريان مطلع كردند . آن حضرت صلى الله عليه و آله فرمود : به او بگوييد كه وضو بگيرد و ظرف آبى يك جا به پشت پاى او ريخته شود . اين كار را كردند و چنان شد كه گويى از بند آزاد شده است . « 3 »\r\n\r\nپيشگويى پيغمبر به پيروزى\r\nكلينى در روضهء كافى از ابان بن عثمان بجلى كوفى از امام صادق عليه السلام نقل كرده است : مسلمانان هنگام\r\n\r\n\r\n","description":"","footnote":"\r\n( 1 ) . همان ، ص 499 .\r\n( 2 ) . طبرسى آن را در مجمع البيان ، ج 8 ، ص 533 از حافظ بيهقى در دلائل النبوة نقل كرده و ظاهراً او نيز از ابن هشام در سيره ، ج 3 ، ص 235 آورده است .\r\n( 3 ) . مغازى واقدى ، ج 2 ، ص 446 - 447 و شايد همين منشأ آب ريختن به پشت پاى مسافر باشد .\r\n","page_name":" 409 ","page_number":409},
  {"content":"\r\n\r\nحفر خندق ، به سنگ بزرگ و محكمى برخورد كردند . آنها رسول اللّه صلى الله عليه و آله را مطلع كردند و آن حضرت صلى الله عليه و آله آمد و كلنگ را از دست سلمان گرفت و ضربه‌اى بر آن صخره زد كه سه جرقه از آن برخاست و به دنبال آن رسول اللّه صلى الله عليه و آله فرمود :\r\nبه دنبال اين ضربه‌ام گنج‌هاى كسرى و قيصر بر من گشوده مىشود !\r\nدر اين حال يكى از اصحاب به ديگرى گفت : به ما وعدهء گنج‌هاى كِسرى و قيصر را مىدهد در حالى كه از ترس نمىتوانيم به دستشويى برويم ! « 1 »\r\nقمى مىنويسد : جابر نقل مىكند : به مسجد رفتم و ديدم كه رسول اللّه صلى الله عليه و آله به پشت دراز كشيده و رداى خود را زير سرش گذاشته و شالى را بر شكم خود بسته است . عرض كرد : اى رسول خدا ، در هنگام كندن خندق به سنگ بزرگى برخورد كرده‌ايم كه كلنگ بر آن كارگر نيست .\r\nآن حضرت صلى الله عليه و آله به سرعت برخاست و به كنار خندق آمد . سپس ظرف آبى طلب كرد و وضو گرفت . سپس مقدارى از آن را نوشيد و مضمضه كرد و در ظرف ريخت . آن‌گاه آن آب را بر سنگ ريخت . سپس كلنگ را گرفته و ضربه‌اى بر آن زد . جرقه‌اى از آن به سوى شام جهيد . سپس ضربهء ديگرى زد و جرقه‌اى به سوى مدائن جهيد سپس ضربهء سوّمى زد كه جرقه‌اى به سوى يمن جهيد .\r\nرسول اللّه صلى الله عليه و آله فرمود : به زودى خداوند اين سرزمين‌هايى را كه جرقه‌ها به سوى آنها جهيد براى شما فتح خواهد كرد . سپس آن سنگ سخت تكه تكه شد . « 2 »\r\n\r\nحضور نوجوانان\r\nواقدى مىگويد : رسول الله از نوجوانان ديدن كرد و به بعضى اجازهء حضور در جنگ را داد . از جمله كسانى كه آن روز اجازهء حضور در جنگ را يافتند ، بَراءبن عازب و عبدالله بن عُمَر و زيد بن ثابت بودند كه همگى پانزده سال داشتند .\r\nزيد بن ثابت از كسانى بود كه هنگام خندق حفر ، خاك حمل مىكرد . پس از اتمام خندق در يكى\r\n\r\n\r\n","description":"","footnote":"\r\n( 1 ) . روضهء كافى ، : 182 ح 264 .\r\n( 2 ) . تفسير قمى ، ج 2 ، ص 178 ؛ سيرهء ابن اسحاق ، ج 3 ، ص 228 ؛ مغازى واقدى ، ج 2 ، ص 452 ؛ اعلام الورى ، ج 1 ، ص 19 ؛ مناقب آل ابىطالب ، ج 1 ، ص 119 ؛ مجمع البيان ، ج 2 ، ص 727 و ج 8 ، ص 534 .\r\n","page_name":" 410 ","page_number":410},
  {"content":"\r\n\r\nاز روزها مشغول نگهبانى بود كه خواب چشمانش را فرا گرفت و در كنار خندق خوابيد . در اين وقت عُمارة بن حرم ، شمشير و كمان و تيردان او را برداشت . او از بازرسان بود و همه جا را سركشى مىكرد .\r\nپس از آن‌كه سلاح‌هاى زيد را برداشت ، او را به حال خواب رها كرد . زيد پس از آن‌كه بيدار شد به جزع و فزع پرداخت . رسول اللّه صلى الله عليه و آله از موضوع با خبر شد ؛ لذا زيد را فراخواند و فرمود : اى خوش خواب ! چرا خوابيدى تا سلاح تو را بردارند ؟ ! سپس سؤال كرد : چه كسى از اسلحهء اين نوجوان خبر دارد ؟ عُمارة بن حرم عرض كرد : من يا رسول اللّه . اسلحهء او پيش من است . فرمود : آن را به او بازگردان . « 1 »\r\n\r\nرسيدن سپاه دشمن\r\nقمى مىنويسد : رسول الله صلى الله عليه و آله سه روز قبل از رسيدنِ سپاه دشمن از حفر خندق فارغ شد . قريش در منطقهء كنانه و قبايل سُليم و هِلال پس از رسيدن در الزعابه و وادى العقيق اطراق كردند « 2 » و تعداد آنها را ده هزار نفر نوشته‌اند . « 3 »\r\nطبرسى در تفسير خود مىنويسد : قريشيان همراه احزاب ديگر از بنى كنانه و اهالى تهامه كه ده هزار نفر بودند ، پيش آمدند تا بين جُرْف و غابه « 4 » مستقر شدند و غَطَفان و همراهان آنها از اهل نَجد پيش آمدند تا دركنار كوه احُد فرود آمدند . « 5 »\r\nخداوند در سورهء احزاب مىفرمايد :\r\n« يا أَيُّهَا الَّذِينَ آمَنُوا اذْكُرُوا نِعْمَةَ اللَّهِ عَلَيْكُمْ إِذْ جاءَتْكُمْ جُنُودٌ فَأَرْسَلْنا عَلَيْهِمْ رِيحاً وَجُنُوداً لَمْ تَرَوْها وَكانَ اللَّهُ بِما تَعْمَلُونَ بَصِيراً * إِذْ جاؤُكُمْ مِنْ فَوْقِكُمْ وَمِنْ أَسْفَلَ مِنْكُمْ\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 453 ؛ تفسير قمى ، ج 2 ، ص 179 .\r\n( 2 ) . تفسير قمى ، ج 2 ، ص 179 و مغازى واقدى ، ج 2 ، ص 444 .\r\n( 3 ) . تفسير قمى ، ج 2 ، ص 176 - 177 .\r\n( 4 ) . جُرف ، در سه مايلى ، حدود 5 كيلومترى مدينه به سوى شام قرار دارد و غابه از مدينه به سوى كوه سَلْع و هشت مايل ، حدود 15 كيلومتر قبل از آن قرار دارد و از خندق بسيار دور تر است . پس صحيح همان است كه از قمىّ نقل شده است ؛ چنان‌كه در مغازى واقدى ، ج 2 ، ص 444 و روض الانف سهيلى و در حاشيهء سيره ابن هشام ، ج 3 ، ص 230 از او آمده است .\r\n( 5 ) . مجمع البيان ، ج 8 ، ص 535 .\r\n","page_name":" 411 ","page_number":411},
  {"content":"\r\n\r\nوَإِذْ زاغَتِ الأَبْصارُ وَبَلَغَتِ الْقُلُوبُ الْحَناجِرَ وَتَظُنُّونَ بِاللَّهِ الظُّنونَا » ؛\r\nاى كسانى كه ايمان آورده‌ايد به ياد آوريد نعمت‌هاى خدا بر خودتان را به هنگامى كه جنود ( دشمن ) به سوى شما آمدند . پس بر سر آنان تند بادى و لشكرهايى كه آنها را نمىديدند فرستاديم و خدا به آنچه مىكنيد همواره بينا است هنگامى كه از بالاى شما و از پايين شما آمدند و آنگاه كه چشم‌ها خيره شد و جان‌ها به گلوگاه‌ها رسيد و به خدا گمان‌هاى نابجا مىبرديد .\r\nطبرسى در مجمع البيان مىنويسد : « اذجاؤكم من فوقكم » ؛ يعنى از بالاى وادى و از سوى مشرق كه آنها قُريظه و نضير و غَطفان بوده‌اند . و « مِنْ أَسْفَلَ مِنْكُمْ » ؛ يعنى از جهت مغرب و از طرف مكه كه قريش به فرماندهى ابوسفيان و همراهان آنها را شامل مىشده است . « 1 »\r\nواقدى مىنويسد : سه لشكر به خندق رسيدند كه فرماندهى كل را ابوسفيان بر عهده داشت . آنها عبارت بودند از : قريش و حبشىها و كسانى كه به آنها پيوسته بودند كه در الرومه و وادى العقيق اطراق كردند و غَطفان كه در زَغابه و در كنار كوه احُد فرود آمدند .\r\nمسلمانان قبل از رسيدن لشكريان دشمن ، تمام زراعت‌هاى خويش را درو كرده بودند . در خارج از مدينه هيچ محصولى وجود نداشت ، بلكه مدينه در سالى كه آنها آمده بودند ، دچار خشكسالى بود ، لذا قريش به سرعت از وادى العقيق گذشتند ؛ زيرا در آن منطقه هيچ گونه علفى وجود نداشت و چهارپايان خود را با علوفه‌اى كه به همراه آورده بودند ، تغذيه مىكردند . قبيلهء غَطَفان هم شترهاى خويش را به سرعت از جُرف به سوى زُغابه كه در آن درختچه‌ها و خارهاى مغيلان و علف‌هاى بيابانى وجود داشت ، راندند و نزديك بود كه شترهايشان از گرسنگى هلاك شوند . « 2 »\r\nطبرسى مىنويسد : مسلمانان در حالى كه سه هزار نفر بودند ، پشت خود را به سَلع كرده و پشت خاكريز خندق سنگر گرفتند و به زنان و بچه‌ها دستور دادند كه به قلعه‌ها بروند . « 3 »\r\n\r\n\r\n","description":"","footnote":"\r\n( 1 ) . مجمع البيان ، ج 8 ، ص 532 .\r\n( 2 ) . واقدى ، ج 2 ، ص 444 .\r\n( 3 ) . مجمع البيان ، ج 8 ، ص 535 .\r\n","page_name":" 412 ","page_number":412},
  {"content":"\r\n\r\n\r\nپيمان شكنى بنى قريظه\r\nقمى مىنويسد : بنى قُريظه بر طبق پيمانى كه با رسول اللّه صلى الله عليه و آله به امضا رسانده بودند در قلعه‌هاى خود به سر مىبردند . هنگامى كه قريش پيش آمدند ، و در عقيق اردو زدند ، حيّى بن أخطب در تاريكى شب به قلعهء آنها آمد و در زد . وقتى كه كعب بن أسد صداى در را شنيد ، به خانواده‌اش گفت : اين برادر تو است كه سرنوشت شومى براى قوم خودش رقم زد و الان آمده است كه ما را به سرنوشت شومى مبتلا كند ! او به ما خواهد گفت كه پيمانى را كه با محمد بسته‌ايم ، نقض كنيم ، در حالى كه محمد به عهد خويش دربارهء ما وفا كرده و حقّ همسايگى را به جاى آورده است . كعب گفت : كه هستى ؟ حُيّى بن أخطب گفت : كسى هستم كه سربلندى ابدى را براى تو به ارمغان آورده‌ام ! كعب گفت : بلكه بدبختى ابدى را برايم آورده‌اى ! حيى گفت : اى كعب ، مگر نمىبينى كه قريش همراه با بازرگان و رؤسا و هم‌پيمانانشان از كنانه آمده و در الزعابه اردو زده‌اند ؟ مگر نمىبينى كه فزاره با بزرگان و رؤساى خود آمده‌اند و در زَعابه اردو زده‌اند ؟ مگر نمىبينى كه سُليم و غيره آمده‌اند و در قلعهء بنى ذبيان فرود آمده‌اند ؟ به خدا قسم كه محمد و اصحابش هرگز از دست اين جمع بسيار زياد ، نجات نخواهند يافت ! پس در را باز كن و پيمانى را كه بين شما و محمد است نقض كن !\r\nكعب گفت : در را باز نخواهم كرد ! از همان جايى كه آمده‌اى برگرد !\r\nحُيّى گفت : حتماً از ترس اين‌كه در خوردن مقدارى نان جو با تو شريك شوم ، در را باز نمىكنى ؟ ! در را باز كن و بدان كه از اين جهت ضررى به تو نمىزنم !\r\nكعب گفت : خدا تو را لعنت كند ، از راه بدى مرا مجبور به باز كردن در نمودى ! در را برايش باز كنيد .\r\nحيى پس از ورود گفت : اى كعب ، حرف مرا بشنو . پيمانى را كه با محمد بسته‌ايد ، نقض كن و بدان كه محمد هرگز از دست اين جمع خلاص نخواهد شد ! اگر اين فرصت طلايى را از دست بدهى ، هرگز آن را به دست نخواهى آورد !\r\nتمامى رؤساى بنى قريظة كه در قلعه بودند از قبيل : غزّال بن شَمَوْأَل ، باشى بن قيس ، رُفاعة بن زيد و زبير بن باطا به دور او جمع شدند . كعب به آنها گفت : نظر شما چيست ؟ گفتند : تو بزرگ و صاحب اختيار ما هستى . تو عهد نامه را ترتيب داده‌اى و اگر تو آن را نقض كنى ، ما هم آن را نقض مىكنيم و\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nاگر بدان پاىبند باشى ، ما هم بدان پاىبند هستيم و اگر آمادهء جنگ شوى ، ما هم آمادهء جنگ مىشويم .\r\nدر اين ميان زَبير بن باطا پيرمرد با تجربه و كهنسالى بود كه نابينا شده بود . او گفت : در توراتى كه خدا براى ما نازل كرده ، آمده است كه خداوند پيامبرى را در آخرالزمان مبعوث مىكند كه خروج او از مكه و مهاجرتش به مدينه ، مىباشد . او بر الاغ برهنه سوار مىشود و عبا مىپوشد و به كمى نان و خرما قناعت مىكند . او در عين خنده رو بودن ، قتّال است و در چشمانش سرخى ديده مىشود و بين كتف‌هايش مُهر نبوت به چشم مىخورد . شمشيرش را بر دوش مىگذارد و از درگيرى با هيچ كس نمىترسد و حكومتش فراگير مىشود . پس اگر محمد همين پيامبر مذكور در تورات باشد ، اين جمع زياد ، نمىتوانند هيچ آسيبى به او برسانند و حتى اگر اين كوه‌هاى بلند به او هجوم آورند ، بر آنها غالب خواهد شد !\r\nحيّى گفت : اين مرد ، آن پيامبر نيست ؛ آن پيامبر از بنى اسرائيل خواهد بود و اين مرد از عرب و از فرزندان اسماعيل است . هيچ گاه فرزندان اسرائيل ( يعقوب ) تابع فرزندان اسماعيل نخواهند بود ! زيرا خداوند آنها را بر تمام مردم فضيلت داده و پيامبرى و پادشاهى را در ميان آنها قرار داده است . موسى از ما پيمان گرفته است كه به هيچ رسولى ايمان نياوريم ، مگر اين‌كه قربانى را بياورد كه آتش آن را بخورد . محمد آيت ومعجزه‌اى ندارد وتوانسته است كه باسحر وجادو اصحابش رادور خود جمع كند و برآنها چيره شود !\r\nاو آن قدر اصرار نمود تا نظر آنها را عوض كرد و به درخواست وى پاسخ مثبت دادند .\r\nسپس گفت : عهدنامه‌اى را كه بين خود و محمد نوشته‌ايد بياوريد . آن را آوردند . او آن را گرفت و پاره پاره كرد و گفت : كار تمام شد . خود را مهياى جنگ كنيد . آن‌گاه خودش نزد ابوسفيان برگشت و آنها را از نقض عهدنامهء بنى قريظه و محمد صلى الله عليه و آله با خبر كرد . قريشيان بسيار خوشحال شدند . « 1 »\r\n\r\nتدبير رسول خدا صلى الله عليه و آله\r\nاين خبر به گوش رسول اللّه صلى الله عليه و آله رسيد . او بسيار ناراحت شد و اصحابش به دلهره افتادند . آن حضرت\r\n\r\n\r\n","description":"","footnote":"\r\n( 1 ) . تفسير قمى ، ج 2 ، ص 179 - 181 ؛ مجمع البيان ، ج 8 ، ص 535 - 536 سيرهء ابن اسحاق ، ج 3 ، ص 231 - 232 ؛ مغازى واقدى ، ج 2 ، ص 454 - 457 .\r\n","page_name":" 414 ","page_number":414},
  {"content":"\r\n\r\nسعدبن معاذ و اسيدبن حُضير را كه از أوس و هم‌پيمان بنى قريظه بودند طلبيد و به آنها فرمود : نزد بنى قريظه برويد و ببينيد كه چه كرده‌اند ؟ اگر پيمان شكنى كرده بودند ، هنگامى كه برگشتيد هيچ كس را از آن باخبر نكنيد و بگوييد : عضَل و القارّه .\r\nاين به خاطر آن بود كه عضَل و القارّه دو قبيله از اعراب بودند كه اسلام را پذيرفتند و سپس راه مكر و حيله را در پيش گرفتند ، براى همين اگر كسى راه مكر و حيله را در پيش مىگرفت ، گفته مىشد :\r\nعضَل و القاره .\r\nسعد بن معاذ و اسيد بن حُضير به كنار در قلعه آمدند . كعب به لبهء ديوار قلعه آمد و به سعد و رسول اللّه صلى الله عليه و آله ناسزا گفت !\r\nسعد گفت : تو همانند روباهى هستى كه به لانه‌اش خزيده است ! به زودى قريشيان باز مىگردند آن‌گاه رسول اللّه صلى الله عليه و آله شما را محاصره خواهد كرد و تو را به خاك مذلّت نشانده و گردنت را خواهد زد !\r\nسپس نزد رسول اللّه صلى الله عليه و آله بازگشتند و گفتند : عضل و القاره .\r\nرسول اللّه صلى الله عليه و آله فرمود : خدا آن‌ها را لعنت كند .\r\n\r\nتزلزل بعضى از مسلمانان !\r\nكم كم اين قضيه آشكار گشت . مشكلات زياد شد و ترس و دلهرهء عجيبى مسلمانان را فرا گرفت ، زيرا دشمن از بالا و پايين بر آنها هجوم آورده بود . در اين اوضاع بسيارى از مسلمانان به شك و ترديد افتادند و نفاق بعضى از منافقان آشكار شد . معتِّب بن قُشير از بنى عَمْروبن عَوف گفت : محمّد به ما وعده مىداد كه به گنج‌هاى كسرى و قيصر دست مىيابيم ؛ اما حالا بر جان خويش ايمن نيستيم تا به دستشويى برويم ! « 1 »\r\nأوس بن قيظىّ از بنى حارثه گفت : اى رسول خدا ، خانه‌هاى ما در خارج از مدينه واقع شده است و محافظى ندارد . به ما اجازه بده كه به خانه هايمان برويم . خداوند متعال در سورهء احزاب در باره اين افراد مىفرمايد :\r\n\r\n\r\n","description":"","footnote":"\r\n( 1 ) . با اين وجود ابن هشام نوشته : بعضى از اهل علم گفته‌اند : معتِّب از منافقان نبوده است ! و استدلال كرده به اين‌كه او از بدريّون بوده است ! و اين مطلب را واقدى از ابن كعب قرظى روايت كرده است . ( ج 2 ، ص 459 - 460 ) .\r\n","page_name":" 415 ","page_number":415},
  {"content":"\r\n\r\n« إِذْ جاؤُكُمْ مِنْ فَوْقِكُمْ وَمِنْ أَسْفَلَ مِنْكُمْ . . . وَكانَ اللَّهُ قَوِيًّا عَزِيزاً » « 1 » ؛\r\n« آن‌گاه كه از بالا و پايين به شما حمله بردند و آن‌دم كه چشم‌ها خيره شد و جان‌ها به گلو رسيد و گمان‌هاى گوناگونى به خدا برديد ، در آن‌جا مؤمنان آزمايش شدند و به سختى تكان خوردند ؛ چون منافقان و بيمار دلان مىگفتند : خدا و پيامبرش جز فريب به ما وعده‌اى نداده‌اند . و نيز هنگامى كه گروهى از آنها گفتند : « اى يثربيان اين‌جا جاى ماندن شما نيست ، برگرديد . »\r\nگروهى از آنها از پيامبر اجازه مىخواستند و مىگفتند خانه‌هاى ما بى حفاظ است ، در حالى كه بى حفاظ نبود و مىخواستند فرار كنند .\r\nاگر در اطراف شهر افراد متزلزل را محاصره و به آنها پيشنهاد بازگشت به كفر و شرك مىكردند بى درنگ مىپذيرفتند .\r\nحال كه آنها پيش از آن ، با خدا پيمان بسته بودند كه به دشمن پشت نكنند و خدا از پيمان خود بازخواست خواهد كرد .\r\nبگو : « فرار از مرگ و كشته شدن به حالتان مفيد نيست و در اين صورت بهره‌مندى شماجز مدت كوتاهى نخواهد پاييد . »\r\nبگو : « اگر خدا خواستار مصيبت يا رحمتى براى شما باشد چه كسى در برابر ارادهء او حفظتان مىكند و غير از خدا دوست و مددكار نخواهيد يافت .\r\nخداوند به خوبى كسانى را كه مردم را از جنگ باز مىداشتند و كسانى را كه به برادران خود مىگفتند به سوى ما بياييد و جز اندكى به كارزار نمىآيند ، مىشناسد .\r\nآنها بر شما بخل مىورزند و در زمان ترس آنها را مىبينى كه نگاهت مىكنند و ديدگانشان برمى گردد ، مثل اين‌كه از سكرات مرگ بى هوش شده‌اند ، امّا وقتى بر طرف شد ، با زبان تند از حرص مال ( غنايم ) شما را مىرنجانند ، آنها ايمان نياورده‌اند و خداوند اعمالشان را تباه كرده است و اين كار بر خدا آسان است .\r\nآنها گمان مىكردند كه احزاب نرفته‌اند و اگر بازگشتى در كار باشد دوست دارند به ميان\r\n\r\n\r\n","description":"","footnote":"\r\n( 1 ) . احزاب ( 33 ) ، 10 - 25 .\r\n","page_name":" 416 ","page_number":416},
  {"content":"\r\n\r\nاعراب بازگردند و از اخبار شما جويا شوند و اگر در ميان شما باشند جز عدهء كمى به جنگ نپردازند .\r\nبه طور يقين زندگى رسول خدا براى شما و آنان كه به خدا و روز قيامت اميد دارند ، و خدا را بسيار ياد مىكنند ، سرمشق نيكويى است .\r\nمؤمنان با ديدن احزاب گفتند : « اين همان است كه خدا و رسولش به ما وعده داده‌اند و خدا و رسولش راست گفته‌اند . » و اين امر جز بر ايمان و تسليمشان نيفزود .\r\nدر ميان مؤمنان مردمانى هستند كه بر پيمان با خدا صادقانه وفادار ماندند بعضى پيمان خود را به آخر رساندند و عده‌اى در انتظارند . هرگز تغيير و تبديلى در عهد و پيمان خود نداده‌اند .\r\nتا خدا پاداش صدق راستگويان را بدهد و اگر بخواهد منافقان را عذاب كند يا توبهء آنها را بپذيرد ؛ زيرا خداوند آمرزندهء مهربان است .\r\nخداوند كافران را خشمناك و نااميد بازگرداند . خداوند مؤمنان را از جنگ بى نياز كرد .\r\nخداوند مقتدر و نيرومند است . »\r\n\r\nتلاش براى ايجاد اختلاف در ميان مشركان\r\nقاضى نُعمان مصرى مىنويسد : مسلمانان در فشار سختى واقع شدند ، به طورى كه خداوند آنها را چنين توصيف مىكند :\r\n« إْذجاؤوكم من فوقكم و مِنْ أسفل منكم و اذ زاغت الأبصارُ و بَلَغَتِ القلوبُ الحناجر و تظنّونَ باللّهِ الظنونا * هنالك ابتُلى المؤمنون و زُلزلوا زلزالًا شديداً * واذ يقول المنافقون و الذين فى قلوبهم مرضٌ ما وعَدَنا اللّه و رسولُه إلّاغروراً » « 1 » ؛\r\nآن‌گاه كه از بالا و پايين بر شما حمله بردند و آن‌دم كه چشم‌ها خيره شد و جان‌ها به گلو رسيد و گمان‌هاى گوناگونى به خدا برديد . در آن‌جا مؤمنان آزمايش شدند\r\n\r\n\r\n","description":"","footnote":"\r\n( 1 ) . احزاب ( 33 ) ، 10 - 12 .\r\n","page_name":" 417 ","page_number":417},
  {"content":"\r\n\r\nو به سختى تكان خوردند . چون منافقان و بيمار دلان مىگفتند خدا و پيامبرش جز فريب به ما وعده‌اى نداده‌اند .\r\nهنگامى كه نبى اكرم صلى الله عليه و آله دلهرهء مسلمانان و كارشكنى منافقان را ديد ، احتمال داد كه ممكن است حوادث ناگوارى در ميان مسلمانان پيش آيد ، از اين رو قاصدى را نزد عُيَيْنَة بن حِصن فرماندهء غطفان فرستاد و به وى وعده داد كه اگر غطفان را بازگرداند ، يك سوّم محصولات مدينه را در آن سال به وى بدهد . « 1 »\r\nشيخ مفيد در ارشاد مىنويسد : نبى اكرم صلى الله عليه و آله قاصدى نزد عُيَيْنة بن حِصن و حارث بن عوف مرّى كه از فرماندهان غَطَفان بودند فرستاد و آنها را به صلح و بازگرداندن قبيلهء خود و انصراف از جنگ دعوت كرد و به آنها وعده داد كه در مقابل ، يك سوم حاصل مدينه را به آنها بدهد . سپس با سعد بن معاذ و سعد بن عباده در مورد پيغامى كه براى عُيَينه و حارث فرستاده بود به مشورت پرداخت .\r\nآنها گفتند : اى رسول اللّه ، اگر از سوى خدا به اين كار مأمور شده‌اى و در اين باره وحى نازل شده است ، ما بايد بدان عمل كنيم و شما هرگونه كه مىخواهيد عمل كنيد . و اگر مختار هستيد كه در اين صورت ما هم نظرى داريم .\r\nآن حضرت صلى الله عليه و آله فرمود : در اين مورد وحى نازل نشده است ؛ اما من ديدم كه اعراب بر ضد شما متحد شده‌اند و از هر طرف بر شما هجوم آورده‌اند ؛ لذا مىخواستم كه اتحاد آنها را در هم بشكنم .\r\nسعد بن مُعاذ گفت : هنگامى كه ما مشرك بوديم و خدا را نمىشناختيم و او را عبادت نمىكرديم و بت مىپرستيديم ، هيچ گاه از محصولات‌مان چيزى به آنها نمىداديم ، مگر از راه معامله و داد و ستد .\r\nو حال كه خداوند به وسيلهء اسلام ما را هدايت كرده و ما را عزيز و شريف قرار داده است ، اموالمان را به آنها بدهيم ؟ !\r\nهيچ احتياجى به اين كار نداريم . به خدا قسم كه چيزى جز برق شمشيرهايمان را به آنها نمىدهيم تا وقتى كه خدا بين ما و آنان حكم كند !\r\nرسول اللّه صلى الله عليه و آله فرمود : حال فهميدم كه چگونه هستيد . بر همين حال پايدار باشيد و بدانيد كه خداوند پيامبرش را خوار نخواهد كرد و به وعده‌هايى كه به او داده است وفا خواهد نمود .\r\n\r\n\r\n","description":"","footnote":"\r\n( 1 ) . شرح الاخبار ، ج 1 ، ص 293 .\r\n","page_name":" 418 ","page_number":418},
  {"content":"\r\n\r\nسپس آن حضرت صلى الله عليه و آله در ميان مسلمانان ايستاد و آنها را به جنگ و جهاد عليه دشمن دعوت و تشجيع كرد و به آنها وعده داد كه خداوند ياريشان خواهد كرد . « 1 »\r\n\r\nمبارزهء عمرو عبدود با على عليه السلام\r\nقاضى نعمان مصرى مىنويسد : مشركان به كنار خندق آمده و به آن مىنگريستند ، امّا از ورود به آن مىترسيدند ؛ زيرا تا آن زمان مثل آن را نديده بودند . آن‌ها سواره و پياده دركنارهء آن راه مىرفتند و فرياد مىزدند : چرا به جنگ و مبارزه نمىآييد ؟\r\nمسلمانان به دستور رسول اللّه صلى الله عليه و آله در حالى كه سلاح جنگ پوشيده بودند ، در پشت خاكريز خندق سنگر گرفته و تكان نمىخوردند و هيچ حرفى نمىزدند !\r\nيك ماه به همين وضع گذشت و جنگى بين آنها رخ نداد . فقط از دو طرف خندق تير و سنگ به سوى همديگر پرتاب مىكردند . با طولانى شدن محاصره و تمام شدن آذوقه ، مشركان به مشورت با هم پرداختند . آن‌ها از ميان خود عده‌اى را انتخاب كردند كه ناگهان از خندق عبور كرده و بر رسول اللّه صلى الله عليه و آله حمله ور شوند . براى همين قهرمانان خود را برگزيدند كه شجاع‌ترين و قوىترين آنها عَمرو بن عبدوَدّ « 2 » بود و همه به برترى او معترف بودند . او در بدر شركت كرده و زخمى شده بود ، امّا خود را نجات داده بود . در احُد شركت نكرده بود ؛ لذا مىخواست كه نشان دهد از قهرمانان قريش است . او علامتى بر كلاه‌خود گذاشته بود تا بدان وسيله شناخته شود .\r\nاين عده به سوى خندق آمدند و در كنارهء آن حركت كردند تا به قسمت باريكى رسيدند . در آن‌جا ناگهان اسب‌هاى خويش را راندند و از خندق پريدند . بقيه در پشت خندق ايستادند و منتظر ماندند تا ببينند كه چه پيش مىآيد . مسلمانان بنا به دستور رسول اللّه صلى الله عليه و آله در جايگاه خويش ثابت ماندند و سنگرهاى خود را ترك نكردند . « 3 »\r\n\r\n\r\n","description":"","footnote":"\r\n( 1 ) . ارشاد ، ج 1 ، ص 95 - 96 ؛ سيره ابن اسحاق ، ج 3 ، ص 234 ؛ مغازى واقدى ، ج 2 ، ص 477 .\r\n( 2 ) . ودّ : اسم بت بنى عامر ، از عشيرهء عَمْرو بود و اسم آن در سورهء نوح هم آمده است : « وَقالُوا : لَاتَذَرُنّ آلهتكم وَلَاتَذَرُنَّ ودّاً وَلَا سُواعاً . . . » ؛ گفتند : خدايان خويش را رها نكنيد و ودّ و سُواع را تنها مگذاريد . . . » ، ( نوح ( 71 ) ، 23 .\r\n( 3 ) . شرح الأخبار ، ج 1 ، ص 292 - 293 ؛ مجمع البيان ، ج 8 ، ص 537 .\r\n","page_name":" 419 ","page_number":419},
  {"content":"\r\n\r\nقمى مىنويسد : عَمْرو بن عَبدوَدّ و هُبيرة بن وَهْب و ضرار بن خطّاب « 1 » به كنار خندق آمدند و ناگهان اسب‌هاى خويش را هِى كردند و از خندق گذشتند . در آن‌جا عَمْرو بن عبدوَدّ نيزه‌اش را بر زمين كوبيد و در اطراف آن به جولان پرداخت و اين اشعار را مىخواند :\r\nولقد بُحِحْتُ مِنَ النَّداءِ بِجَمْعِكُم : هَلْ مِنْ مُبَارِزْ . . .\r\nاز بس كه در ميان شما فرياد زدم : هل من مبارز صدايم گرفت و از آن‌جا كه شجاعان شما ترسيده‌اند ، هم‌چنان در اين‌جا ايستاده‌ام و منتظر هماورد هستم . من هم‌چنان براى ورود به مهلكه‌ها و سختىها عجله دارم ، همانا شجاعت - براى يك جوانمرد - و سخاوتمندى از بهترين صفات است . « 2 »\r\nنبى اكرم صلى الله عليه و آله سه بار فرمود : چه كسى به مبارزه با عمرو مىرود در حالى كه از سوى خدا بهشت را براى او ضمانت مىكنم ؟ ! هر بار على عليه السلام برمىخاست و ديگران سر خود را پايين مىانداختند . سپس على عليه السلام را فرا خواند و با دستان خود عمامه به دور سرش پيچيده و فرمود : همانا تمام ايمان در مقابل تمام كفر قرار گرفته است . « 3 »\r\nو با سندى از امام باقر عليه السلام روايت كرده است : در آن روز نبى اكرم صلى الله عليه و آله فرمود : خدايا ، عبيده را در روز بدر از من گرفتى و حمزه را در روز احد و اين برادرم ، على بن ابىطالب است ، پس خدايا :\r\n« رَبِّ لاتَذَرنى فرداً وَ انْتَ خيرُ الوارثين » « 4 » ؛ خدايا ، مرا تنها مگذار و تو بهترين وارث هستى !\r\nحلبى ساروى در مناقب نوشته است : پيامبر اكرم صلى الله عليه و آله در حالى كه بر زانوهايش نشسته بود و دستهايش را به سوى آسمان دراز كرده بود و اشك‌هايش جارى بود ، چنين دعا مىكرد : « يَا صَرِيخَ المَكْروْبِيَن ، يَا مُجيبَ دَعْوَةَ المُضْطَرّينَ ، اكْشِفْ هَمَّى وَ كَرْبِى ، فَقَدْتَرى حَالى ! » اى فرياد رس بيچارگان ، اى اجابت كنندهء درخواست درماندگان ، تو كه حال مرا مىبينى ، پس مشكل و غم را از من‌برطرف كن . « 5 »\r\n\r\n\r\n","description":"","footnote":"\r\n( 1 ) . و در ارشاد ، ج 1 ، ص 96 اسامى عِكرمة بن ابى جهل و مرداس القهرى ، جدّ ضرار بن خطّاب هم اضافه شده است .\r\n( 2 ) . تفسير قمى ، ج 2 ، ص 183 .\r\n( 3 ) . شرح نهج البلاغه ، ج 19 ، ص 61 ؛ بحارالانوار ، ج 39 ، ص 1 .\r\n( 4 ) . انبياء ( 21 ) ، 89 .\r\n( 5 ) . مناقب آل ابىطالب ، ج 1 ، ص 198 .\r\n","page_name":" 420 ","page_number":420},
  {"content":"\r\n\r\nقمى مىنويسد : اميرالمؤمنين به آرامى به او نزديك شد در حالى كه چنين رجز مىخواند :\r\n لَاتَعْجَلَنَّ فقد أتاك مُجيبُ صوتك غيرَ عاجزٍ * ذوُنيّةٍ و بصيرةٍ ، والصِّدقُ مُنجى كلّ فائزٍ .\r\nإنىّ لَأرجوُ أنْ اقيمَ عليك نائحة الجَنائز ! * مِنْ ضَرْبَةٍ نَجْلاء يبقى صوتها بعدَ الهزاهز ! « 1 » \r\nعجله نكن زيرا براى پاسخگويى به نداى تو فردى توانمند آمده است . او فردى شجاع و صاحب نيّت و بصيرت است و راستى نجات دهندهء هر رستگارى است . اميدوارم كه شيون كنندگان بر جنازه‌ها ، بر جنازهء تو نوحه گرى كنند . از همان ضربهء كارآمدى كه صدايش بعد از اتمام درگيرى ، همچنان باقى خواهد ماند !\r\nعَمْرو پرسيد : تو كه هستى ؟ گفت : من على بن ابىطالب ، پسر عموى رسول اللّه صلى الله عليه و آله و داماد او هستم .\r\nعمرو گفت : به خدا قسم كه پدرت رفيق قديمى من بود و دوست ندارم كه تو را بكشم . آيا پسر عمويت وقتى كه تو را فرستاد ، احتمال نداد كه با نيزه‌ام تو را بردارم و در ميان زمين و آسمان معلّق نگاه دارم ، در حالى كه نه مرده باشى و نه زنده ؟ !\r\nعلى عليه السلام فرمود : پسر عمويم مىدانست كه اگر مرا بكشى ، وارد بهشت مىشوم و تو به جهنم مىروى و اگر تو را بكشم ، به جهنم مىروى و من به بهشت مىروم !\r\nعمرو گفت : اين‌كه هر دو به سود تو شد ، اى على ! تقسيم ناعادلانه‌اى است !\r\nعلى عليه السلام فرمود : اين حرف ها را واگذار اى عمرو ، من از تو به هنگامى كه پرده‌هاى كعبه را با پنجه‌ات گرفته بودى ، شنيدم كه مىگويى : هرگاه شخصى به هنگام مبارزه در جنگ سه خواسته از من داشته باشد ، حتماً به يكى عمل خواهم كرد و حال من سه خواسته از تو دارم و مىخواهم كه به يكى عمل كنى .\r\nعمرو گفت : خواسته هايت را بگو .\r\nعلى فرمود : اوّل اين‌كه شهادت دهى : لاالهَ الّااللّه ، محمّد رسول‌ُاللّه .\r\nعمرو گفت : اين را از من نخواه و خواستهء دوم را مطرح كن .\r\n\r\n\r\n","description":"","footnote":"\r\n( 1 ) مجمع البيان ج 8 ص 538 .\r\n","page_name":" 421 ","page_number":421},
  {"content":"\r\n\r\nفرمود : اين‌كه خودت برگردى و شر اين احزاب را از سر رسول الله صلى الله عليه و آله كوتاه كنى ؛ زيرا اگر او صادق باشد باعث افتخار شما است و اگر كاذب باشد ، گرگ‌هاى عرب او را كفايت مىكنند ! عمرو گفت : آيا زنان قريش در گفت‌وگويشان و شعراى عرب در اشعارشان نمىگويند كه من ترسيدم و از جنگ دست كشيدم و قومى را كه مرا رئيس خود قرار داده بودند ، خوار كردم ؟\r\nفرمود : پس سومين خواستهء من اين است كه از اسب پياده شوى ؛ زيرا تو سواره و من پياده هستم .\r\nعمرو از اسب پايين پريد و آن را پى كرد و گفت : اين خصلت و ويژگىاى بود كه گمان نداشتم كسى از عرب با من بر آن معامله كند و غالب شود . « 1 »\r\nقاضى نعمان مىنويسد : رسول اللّه صلى الله عليه و آله هنگامى كه مشاهده كرد عَمْرو بن عبدوَدّ همراه عده‌اى از خندق گذشته است و با اسب‌هاى خود در مقابل مسلمانان به جولان پرداخته‌اند ، خوف اين را داشت كه ساير مشركان هم از خندق بگذرند ، لذا على عليه السلام را فرا خواند و فرمود : به همراه عده‌اى از مسلمانان چابك ، به سرعت گذرگاهى را كه مشركان از آن عبور كرده‌اند مسدود كن . « 2 » على عليه السلام فوراً به همراه عده‌اى به آن مكان رفت .\r\nآنها به مبارزه پرداختند و ضربه‌هايى را ردّ و بدل كردند . عمرو ضربه‌اى بر كلاهخود آن حضرت زد به گونه‌اى كه شمشير كلاهخود را شكافت و سر آن حضرت را زخمى كرد . على عليه السلام هم ضربه‌اى بر بالاى حلقهء زره‌اش وارد كرد . گردو خاك زيادى اطراف آنها را گرفته بود و چيزى ديده نمىشد . تا اين‌كه على عليه السلام را ديدند بالاى سر عمرو ايستاده است\r\nسپس آن حضرت به همراه يارانش بر ياران عمرو حمله كردند . آنها به سرعت فرار كرده و از گذرگاهى كه آمده بودند ، برگشتند . بدين ترتيب مشركان از كنارهء خندق عقب نشستند . مسلمانان تكبير گفته و بسيار خوشحال شدند و ترس و دلهره‌اى كه آنها را فرا گرفته بود ، زايل شد . « 3 »\r\nحلبى ساروى مىنويسد : پس از آن كه گرد و غبار فرو نشست ، مسلمانان ديدند كه على عليه السلام بر سينهء عمرو نشسته و مىخواهد سرِ او را از بدن جدا كند ؛ اما سر او را جدا نكرد . منافقان به انتقاد از على عليه السلام\r\n\r\n\r\n","description":"","footnote":"\r\n( 1 ) . تفسير قمى ، ج 2 ، ص 183 - 184 .\r\n( 2 ) . شرح الاخبار ، ج 1 ، ص 294 ؛ سيرهء ابن اسحاق ، ج 3 ، ص 235 - 236 .\r\n( 3 ) . شرح الاخبار ، ج 1 ، ص 296 ؛ ارشاد ، ج 1 ، ص 97 - 99 ؛ سيرهء اين اسحاق ، ج 3 ، ص 236 .\r\n","page_name":" 422 ","page_number":422},
  {"content":"\r\n\r\nپرداختند ، اما حُذيفة بن يمان به دفاع از آن حضرت عليه السلام پرداخت . پيامبر اكرم صلى الله عليه و آله فرمود :\r\nصبر كنيد به زودى على عليه السلام علت مكث كردن خودش را توضيح مىدهد .\r\nپس از لحظاتى على عليه السلام سر عمرو را جدا كرد و در حالى كه در اثر ضربهء عمرو از سر وى خون جارى بود و از شمشيرش خون مىچكيد ، نزد پيامبر آمد و سر عمرو را مقابل آن حضرت انداخت و اين شعر را خواند :\r\n أنَا عَلىٌ و ابنُ عَبْدُ المطّلبْ * الموتُ خيرٌ لِلْفَتى مِنَ الهِرَبْ \r\nمن على ، فرزند عبدالمطلب هستم ، كشته شدن براى يك جنگجو بهتر از فرار است .\r\nپيامبر صلى الله عليه و آله از علّتِ درنگ و مكث وى در جدا كردن سر عمروسؤال كرد و آن حضرت فرمود : او به مادرم فحش داد و آب دهان به صورتم انداخت . من ترسيدم كه اگر در همان لحظه او را بكشم به خاطر هواى نفسم باشد ؛ لذا از كشتن وى در همان لحظه منصرف شدم تا خشمم فرو نشيند و آن‌گاه او را به قصد قربت كشتم . « 1 »\r\nسپس از محمد بن اسحاق روايت كرده است : عُمر از آن حضرت پرسيد : چرا زرهء او را در نياوردى كه سه هزار درهم مىارزد و در ميان زره‌هاى عرب منحصر به فرد است ؟ !\r\nفرمود : من حيا كردم كه پسر عمويم را برهنه كنم . « 2 »\r\nسپس نبى اكرم صلى الله عليه و آله گرد و خاك را از چهره‌اش پاك كرد و فرمود : اگر كار امروز تو با تمام اعمال و كارهاى امت محمد سنجيده شود ، هر آينه بر آنها رُجحان دارد ! « 3 »\r\n\r\nشدت درگيرى\r\nبه دنبال كشته شدن عمرو چند نفر از مشركان قريشيان به اردوگاه خويش در عقيق بازگشتند و غطفان هم به اردوگاه خود رفتند و قرار گذاشتند كه فردا همگى در كنار خندق حاضر شوند . قريشيان و\r\n\r\n\r\n","description":"","footnote":"\r\n( 1 ) . مناقب آل ابىطالب ، ج 2 ، ص 115 .\r\n( 2 ) . همان ، ص 117 - 118 .\r\n( 3 ) . كنزالفوائد ، ص 138 . چنان كه در بحارالانوار ، ج 20 ، ص 215 - 216 آمده است . و آنچه را در اين‌جا فرموده ، همان است كه بعداً در حديث مشهور آمده است كه : « ضربهء على در روز خندق بهتر از - يا معادل - عبادت جنّ و انس بوده است » .\r\n","page_name":" 423 ","page_number":423},
  {"content":"\r\n\r\nغطفان در حالى كه همديگر را به جنگ تحريض مىكردند ، آن شب را خوابيدند و قبل از طلوع آفتاب ، همگى در كنار خندق حاضر شدند .\r\nرسول اللّه صلى الله عليه و آله هم يارانش را به جنگ و استقامت تحريض و تشويق كرده و به آنها وعده داد كه اگر استقامت كنند ، پيروز مىشوند .\r\nمشركان از تمام جهات خندق را محاصره كردند و گروه گروه اطراف آن را فرا گرفتند !\r\nآن‌ها گروه‌هاى جنگى خويش را در اطراف خندق مستقر كردند و يك گروه جنگجو و قوى را به فرماندهى خالدبن وليد در مقابل مقر فرماندهى پيامبر صلى الله عليه و آله مستقر كردند .\r\nآن‌ها در صدد بودند كه از كوچك‌ترين غفلت مسلمانان استفاده كرده و يك راه نفوذ به داخل مدينه را باز كنند ، اما مسلمانان براى جلوگيرى از عبور مشركان از خندق در سنگرهاى خويش ماندند و با آنها مقابله كردند . فشار مشركان آن قدر زياد بود كه كسى قادر نبود از جاى خويش تكان بخورد .\r\nاصحاب آن حضرت صلى الله عليه و آله مىگفتند : اى رسول خدا ، نماز ظهر را نخوانده‌ايم ! آن حضرت صلى الله عليه و آله مىگفت : به خدا قسم كه من هم نخوانده‌ام !\r\nعده‌اى از اسب سواران دشمن به فرماندهى خالدبن وليد كه وحشى هم در ميان آنها بود ، به مسلمانان حمله كردند و مىخواستند با ايجاد آشوب و بى نظمى مسلمانان را فريب دهند تا از نقاط ديگرى به داخل خندق نفوذ كنند . آن‌ها ساعتى با هم درگير شده و به سوى همديگر سنگ و تير پرتاب كردند . در اين حال وحشى با نيزهء كوچكى طُفيل بن نعمان انصارى را هدف قرار داد و او را به شهادت رساند .\r\nدر هنگام عصر از فشار مشركان كاسته شد و عده زيادى از آن‌ها به قرارگاه‌هاى خويش باز گشتند .\r\nدر اين هنگام رسول اللّه صلى الله عليه و آله به چادر فرماندهىاش رفت و به بلال دستور داد كه اذان بگويد . آن‌گاه نماز ظهر را به بهترين صورتى كه در هنگام صلح به جاى مىآورد ، اقامه كرد . سپس نمازهاى عصر و مغرب و عشاء را نيز به همين صورت به جاى آورد . شب هنگام بنى مخزوم ديهء كاملى را براى نبى اكرم صلى الله عليه و آله فرستادند تا جنازهء نَوْفَل بن عبدالله مخزومى را كه در خندق افتاده و با پرتاب سنگ كشته شده بود ، تحويل بگيرند . امّا رسول الله صلى الله عليه و آله فرمود : جنازه‌اش مانند يك لاشهء الاغ است ! و قبول نكرد كه ديهء آن را بگيرد . « 1 »\r\n\r\n\r\n","description":"","footnote":"\r\n( 1 ) . واقدى ، ج 2 ، ص 472 - 474 .\r\n","page_name":" 424 ","page_number":424},
  {"content":"\r\n\r\n\r\nزخمى شدن سعد بن معاذ\r\nبه دنبال تير اندازى بين دو لشكر ، ابن عَرِقَه تيرى را به سوى سعد بن معاذ پرتاب كرد و تير به ران وى اصابت كرد . هنگامى كه وى تير را انداخت ، گفت بگير اين تير را كه من إبن عَرِقَة هستم . سعدبن معاذ گفت :\r\nخداوند رويت را با آتش جهنم بسوزاند !\r\nسپس دست به دعا برداشت و گفت : خدايا اگر چيزى از جنگ قريش باقى گذاشته‌اى ، مرا زنده بدار تا با آنها بجنگم ؛ زيرا بسيار دوست دارم با قومى كه رسول تو را تكذيب كرده و او را از حرم تو اخراج كردند ، بجنگم . خدايا اگر قرار است كه جنگى ميان ما و آنها رخ ندهد ، به من توفيق شهادت را عنايت فرما و مرا نميران تا چشمان من با ديدن خوارشدنِ بنى قُريظة روشن گردد !\r\nسعد بن معاذ از بزرگان اصحاب و مورد علاقهء خاص رسول خدا صلى الله عليه و آله بود . وقتى كه زخمى شد او را نزد رسول اللّه صلى الله عليه و آله آوردند و او در كنار آن حضرت بر زمين دراز كشيد .\r\nرسول اللّه صلى الله عليه و آله زخم او را با آهن سرخ شده داغ كرد تا خون بند بيايد . « 1 » سپس به اصحابش فرمود : او را در خيمهء رُفيده ( در مسجد ) بگذاريد تا از نزديك او را عيادت كنم . « 2 »\r\n\r\nاختلاف احزاب\r\nقمى در تفسير خود مىنويسد : مسلمانان در آماده باش كامل به سر مىبردند ، چون مشركان به بنىقريظه اصرار مىكردند كه هر چه زودتر از پشت به مسلمانان حمله كنند . در نيمهء همان شب نُعيم بن مسعود أشجعى نزد رسول اللّه صلى الله عليه و آله آمد و عرض كرد : اى رسول خدا ، من چند روز پيش به خدا ايمان آورده و تو را تصديق كرده‌ام ، اما ايمان آوردن خويش را از كفار پنهان داشته‌ام . و حال در لشكر احزاب هستم . اگر بفرماييد در كنار شما بيايم و شما را يارى كنم ، اين كار را خواهم كرد و اگر دستور دهيد كه بين يهوديان و قريش اختلاف بيندازم ، كارى مىكنم كه يهوديان از قلعه‌هاى خود خارج نشوند !\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 469 .\r\n( 2 ) . سيرهء ابن هشام ، ج 3 ، ص 250 و در تفسير قمى ، ج 2 ، ص 188 آمده است : رسول الله صلى الله عليه و آله خيمه‌اى براى سعد در مسجد برپا كرده بود و دائماً او را عيادت مىكرد .\r\n","page_name":" 425 ","page_number":425},
  {"content":"\r\n\r\nآن حضرت صلى الله عليه و آله فرمود : بين يهود و قريش جدايى بينداز كه اين برايم بهتر است .\r\nاو پرسيد : آيا اجازه مىدهيد كه آنچه مىخواهم دربارهء شما بگويم ؟ فرمود : آنچه را مىخواهى بگو . « 1 »\r\nقاضى نعمان مىنويسد : نُعيم بن مسعود ، يكى از افراد غَطَفان بود كه در كنار مشركان حضور داشت . از سوى ديگر وى از نديمان بنى قريظه به شمار مىرفت . او براى ديد و باز ديد پيش آنها آمد .\r\nيهوديان نيز به وى خوش آمد گفته و احترام زيادى به او گذاشتند . پس از آن كه مجلس خلوت‌تر شد ، وى به بزرگان گفت : محبت و دوستى مرا نسبت به خود مىدانيد ، اگر قبول كنيد آمده‌ام كه نصيحتى به شما بكنم .\r\nگفتند : خداوند به تو جزاى خير بدهد . ما نسبت به تو گمان بد نداريم ؛ بلكه به محبت و دوستى تو اطمينان داشته و نصيحت تو را قبول مىكنيم .\r\nنُعيم گفت : شما كارى دربارهء خود كرديد كه هيچ خوب نبود ؛ شما با محمد پيمان شكنى كرديد و با قريش و غَطفان همدست شديد ، در حالى كه وضعيت آنها را نداريد ، قريش و غَطَفان در حالى به جنگ محمد آمده‌اند كه سرزمينشان از اين جا دور و در امن و أمان است و اگر بتوانند ، ضربه‌اى بر محمد وارد مىآورند و گرنه برمىگردند و شما را با او تنها مىگذارند ! خود مىدانيد كه توان مقابله با محمد و يارانش را نداريد . در حال حاضر بين احزاب ما اختلاف افتاده و انتظار آنها در پشت خندق به طول كشيده و در نتيجه آذوقه به اتمام رسيده است . قضيهء عَمروبن عبدود و يارانش را هم كه شنيده‌ايد ؟ آنها تنها اميد ما بودند و همه انتظار مىكشيديم كه بعد از عبور از خندق چه خواهند كرد ؟ ! و وقتى كه آن بلا بر سرشان آمد ، يأس و نوميدى بر دل‌هاى ما سايه افكنده و اختلاف‌ها بيشتر شده با اين اوضاع احزاب بيش از چند روز ديگر دوام نمىآورند كه اگر در اين چند روز فرصتى به دست آورند ، از آن استفاده خواهند كرد و گرنه هر كدام به ديار خود بازخواهند گشت و شما را تنها خواهند گذاشت .\r\nگفتند : آنچه را كه گفتى صادقانه و از روى خيرخواهى بود . خداوند به تو جزاى خير دهد . حال مىگويى چه چاره‌اى بينديشيم ؟ !\r\n\r\n\r\n","description":"","footnote":"\r\n( 1 ) . تفسير قمى ، ج 2 ، ص 181 - 182 .\r\n","page_name":" 426 ","page_number":426},
  {"content":"\r\n\r\nگفت : چاره اين است كه وارد جنگ نشويد تا وقتى كه افرادى از اشراف آنها را به عنوان گروگان تحويل بگيريد تا به خاطر آنها ، اين قوم شما را تنها نگذارند !\r\nگفتند : پيشنهاد خوبى را مطرح كردى ، خدا به تو جزاى خوبى بدهد .\r\nپس از آن نُعيم نزد عُيَيْنة بن حِصن و ابوسفيان رفت و گفت :\r\nمىدانيد كه چه رابطهء صميمانه‌اى با بنى قُريظه دارم . ديشب نزد آنها خوابيدم . در اين اثنا از رازى با خبر شدم كه بسيار نگران شده‌ام !\r\nپرسيدند : از چه رازى ؟ !\r\nگفت : بنى قريظه از پيمان شكنى خود ، پشيمان شده‌اند ؛ زيرا مىبينند كه مدت‌ها در پشت خندق سرگردان مانده‌ايم و نتوانسته‌ايم اقدامى بكنيم .\r\nاخبار مربوط به عَمْروبن عبدود و يارانش را هم شنيده‌اند و ترس اين را دارند كه ما بازگرديم و در نتيجه محمد بر آنها مسلّط شود . لذا به وى پيغام فرستاده‌اند كه از پيمان شكنى خود پشيمان و راغب به صلح و دوستى هستند و به وى گفته‌اند : افرادى از اشراف و بزرگان قريش و غَطفان را به تو تحويل مىدهيم تا گردن آنها را بزنى و در نتيجه از ما راضى شوى . پس از آن در كنار تو هستيم و از تو در مقابل مشركان حمايت خواهيم كرد . حال مواظب باشيد كه يهوديان شما را فريب ندهند و به هيچ‌كدام از شما دست نيابند !\r\nابوسفيان و عُيَيْنة بن حِصن ، عِكرمة بن ابى جهل را همراه افرادى از قريش و غَطفان به سوى بنى قريظه فرستادند تا از اوضاع آنها كسب خبر كنند و دوباره آن‌ها را به جنگ ترغيب نموده و بگويند : ما در وضعيت خوبى نيستيم . آذوقهء ما به اتمام رسيده و بسيارى از چارپايان ما هلاك شده‌اند . محمد و يارانش نيز شبانه روز مراقب خندق هستند و از آن چشم بر نمىدارند . اين در حالى است كه شما نسبت به نقاط ضعف و مجارى نفوذ مدينه آگاه‌تر هستيد . پس همگى به ما بپيونديد تا در كنار هم با محمد وارد جنگ شويم و با راهنمايى شما از خندق بگذريم و همگى بر محمد و يارانش هجوم آوريم .\r\nهنگامى كه اين سخنان را به بنى قُريظه گفتند ، آنها جواب دادند : ما با محمد پيمان بسته بوديم و با وجودى كه جز خير از او نديده بوديم ، پيمان را شكستيم . حال مىترسيم كه اگر جنگ بر شما فشار بياورد ، به مناطق خود بازگرديد و ما را با محمّد در اين منطقه تنها بگذاريد ، در حالى كه توان مقابلهء با\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nوى را نداريم . ما شروع به جنگ نمىكنيم تا اين‌كه عده‌اى از اشراف خود را به عنوان گروگان نزد ما بفرستيد !\r\nوقتى كه فرستادگان قريش ، اين خبر را براى ابوسفيان و عُيَيْنه آوردند ، آنها دانستند كه قضيه همان‌گونه است كه نُعيم بن مسعود گفته است و از اين‌كه افرادى را به عنوان گروگان نزد آنها بفرستند ، خوددارى كردند !\r\nپس از آن بنى قُريظه هم گفتند : معلوم شد كه سخنان نُعيم درست بوده است ؛ لذا در قلعه‌هاى خويش باقى ماندند !\r\nپس از آن ، اطمينان احزاب به همديگر از بين رفت و از همديگر متنفّر شدند و چاره‌اى جز بازگشت به ديار خويش نداشتند . « 1 »\r\n\r\nشكست احزاب\r\nاز حذيفة بن يمان روايت شده است : گرسنگى و ترس در يكى از شب‌هاى بسيار سرد ، ما را تحت فشار قرار داده بود . در اين اوضاع رسول اللّه صلى الله عليه و آله فرمود : چه كسى به ميان احزاب مىرود تا خبرى براى ما بياورد تا خداوند او را همنشين من در بهشت قرار دهد ؟ اين درخواست را سه مرتبه تكرار كرد ، امّا از شدت سرما و گرسنگى كسى داوطلب نشد ! هنگامى كه رسول الله صلى الله عليه و آله اين وضع را مشاهده كرد ، مرا فرا خواند و فرمود : حُذيفه !\r\nوقتى كه اسم مرا صدا زد چاره‌اى نداشتم جز اين‌كه بلند شوم و نزد آن حضرت بروم . در حالى كه دلم به شدت مىطپيد پيش او رفتم .\r\nفرمود : صداى مرا مىشنوى و جواب نمىدهى ؟\r\nگفتم : از شدت سرما و گرسنگى طاقت نداشتم !\r\nفرمود : برو ببين احزاب چه كار كرده‌اند ؟\r\nگفتم : مىترسم كه مرا پاره پاره كنند !\r\n\r\n\r\n","description":"","footnote":"\r\n( 1 ) . شرح الاخبار ، ج 1 ، ص 297 - 299 ؛ و خبر او را ابن اسحاق در سيره ، ج 3 ، ص 240 - 242 ؛ نقل كرده است و طبرسى از او در مجمع البيان ، ج 8 ، ص 539 - 540 اين مطلب را نقل كرده است .\r\n","page_name":" 428 ","page_number":428},
  {"content":"\r\n\r\nفرمود : نترس آسيبى به تو نمىرسد ! به ميان آنها برو و ببين كه چه مىكنند .\r\nرفتم و در كنار آتشى در ميان آنها نشستم . سوز و سرما امان همه را بريده بود و همه از شدت باد و سرما تمام سر و صورت خود را پوشانده بودند . ابوسفيان بلند شد و گفت :\r\nمواظب جاسوسان و خبر چينان باشيد و هركدام ببينيد كه چه كسى در كنار شما نشسته است .\r\nمن فورى متوجه سمت راستم شدم و پرسيدم : چه كسى هستى ؟ جواب داد : عَمْروبن عاص . سپس متوجه سمت چپ شدم و پرسيدم : چه كسى هستى ؟ جواب داد : معاويه بن ابى سفيان .\r\nآن‌گاه ابوسفيان گفت : يك ماه است كه سختىها و قحطى و سرما و گرسنگى را تحمل كرده‌ايم و به خدا قسم كه ديگر طاقت ماندن در اين‌جا را نداريد ؛ زيرا اسبان و شتران به زودى تلف مىشوند .\r\nقحطى تمام اين منطقه را فرا گرفته و بيمارى شيوع يافته است . از سوى ديگر بنى قريظه هم به ما خيانت كرده‌اند و خبرهاى ناخوشايندى از طرف آنها به ما رسيده است . باد هم امان ما را بريده است ! به خدا قسم كه هيچ خيمه‌اى بر جاى خود باقى نمانده و هيچ ديگى بر روى اجاق آرام نمىگيرد . پس به سوى شهر و ديار خود بر مىگرديم .\r\nسپس ابوسفيان برخاست و بر شتر خود كه هنوز زانوهايش را باز نكرده بود ، سوار شد . شتر به دنبال ضربات شلاق ابوسفيان بر روى سه پايش بلند شد و بعد از آن‌كه برخاست ، ابوسفيان متوجه بسته بودن زانوى شتر شد و آن را باز كرد . در اين هنگام عِكرمه بن ابى جهل او را صدا زد و گفت : اى ابوسفيان ، تو رئيس و فرمانده اين اقوام هستى ، پس چگونه به خود اجازه مىدهى كه به روى و آنها را به حال خود رها كنى ؟ !\r\nابوسفيان خجالت كشيد و شترش را خواباند و از آن پياده شد و افسارش را به دست گرفت و در حالى كه آن را به دنبال خود مىكشيد ، فرياد مىزد : حركت كنيد ، حركت كنيد . . . او منتظر ماند تا بيشتر مردم حركت كردند . آن‌گاه به عَمْروبن عاص گفت : اى ابوعبدالله ، چون كه از تعقيب محمد و يارانش در امان نيستيم ، بايد عده‌اى از اسب سواران را در اين‌جا باقى بگذاريم تا تمام لشكريان منطقه را ترك كنند . عَمْرو گفت : من مىمانم . آن‌گاه به خالدبن وليد گفت : تو چه كار مىكنى اى ابوسليمان ؟ او هم گفت : من نيز باقى مىمانم .\r\nپس عَمْرو و خالد به همراه دويست اسب سوار باقى ماندند و بقيهء لشكر منطقه را ترك كردند .\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nسپس حُذيفه به ميان غَطَفان رفت و مشاهده كرد كه آنها هم مشغول ترك اردوگاه خويش هستند و اسب سواران قريش در محل اردوگاه تا هنگام سحر باقى ماندند و سپس حركت كرده و پس از برآمدن روز در منزلگاه مَلَل به سپاه ملحق شدند .\r\nباقيماندهء اسب سواران غَطَفان هم حركت كردند تا در منزلگاه مَراض به قبيلهء خويش ملحق شدند ، و پس از آن‌كه قبايل مختلف احزاب به سوى مناطق خويش بازگشتند ، حُذيفه هم شبانه به سوى رسول اللّه صلى الله عليه و آله مراجعت كرد و قضايا را به اطلاع وى رسانيد .\r\nوقتى هيچ كدام از لشكريان مشركان در اطراف خندق باقى نماندند ، رسول خدا صلى الله عليه و آله به مسلمانان اجازه داد كه به خانه‌هاى خود بازگردند . به دنبال آن مسلمانان با عجله به خانه‌هاى خود بازگشتند !\r\nرسول اللّه صلى الله عليه و آله احتمال داد كه جاسوسى از قريش در ميانشان باشد و سرعت زياد مسلمانان در ترك سنگرهاى خويش و بازگشت به منازل را مشاهده كند و آن را گزارش دهد . به همين علّت جابربن عبدالله را به دنبال مسلمانان فرستاد كه برگردند .\r\nجابر بن عبدالله مىگويد : رسول اللّه صلى الله عليه و آله به من دستور داد كه مسلمانان را بازگردانم ؛ بدين جهت اين در خواست را با صداى بلند اعلام مىكردم ؛ اما از شدت گرسنگى و سرما حتى يك نفر هم بازنگشت ! براى همين نزد رسول اللّه صلى الله عليه و آله برگشتم و مطلب را به اطلاع وى رساندم . آن حضرت با شنيدن اين خبر به خنده افتاد . و آن شب سرد را رسول خدا صلى الله عليه و آله همراه تعدادى از يارانش در كنار خندق به صبح آوردند . « 1 »\r\n\r\nپيش بينى رسول خدا صلى الله عليه و آله\r\nواقدى از ابى وَجْزه روايت كرده است : هنگامى كه قريش از ادامهء اقامت در آن‌جا ناتوان شدند و برگشتند ، ابوسفيان در يكى از منزلگاه‌ها نامه‌اى به اين مضمون به رسول لله صلى الله عليه و آله نوشت :\r\nباسمك اللّهم ، به لات و عزى قسم مىخورم كه دوباره با اين جمع زياد به سوى تو مىآيم تا تو را ريشه كن كنم ! اين بار ديدم كه از جنگ و درگيرى با ما كراهت داشته و اين خندق‌ها را بين ما و خود قرار دادى ! اى كاش مىدانستم كه چه كسى اين را به تو آموخته است ؟ ! اگر امروز بدون نتيجه\r\n\r\n\r\n","description":"","footnote":"\r\n( 1 ) . سيرهء ابن هشام ، ج 3 ، ص 242 - 244 ؛ تفسير قمى ، ج 2 ، ص 187 ؛ مغازى واقدى ، ج 2 ، ص 488 - 493 .\r\n","page_name":" 430 ","page_number":430},
  {"content":"\r\n\r\nبرمىگرديم بايد بدانيد كه در روزى همانند احُد بر شما مسلط شديم كه زنان ما به شادى و پايكوبى پرداختند !\r\nابوسفيان نامه را به وسيلهء ابوأسامه جُشمى براى رسول الله صلى الله عليه و آله فرستاد . وقتى نامه به دست آن حضرت رسيد ؛ ابىّ بن كعب را فرا خواند . أبى وارد خيمهء آن حضرت شد و نامه را خواند .\r\nرسول اللّه صلى الله عليه و آله در جوابش نوشت :\r\n« از محمد رسول اللّه به ابى سفيان بن حرب ؛ امّا بعد ، هر آينه كه در مقابل خدا به خويش مغرور شده‌اى ؟ ! در اين‌كه گفته بودى با جمع زيادى به سوى ما آمده بودى و مىخواهى كه دوباره به سوى ما بازگردى و ما را ريشه كن كنى ، بايد به تو بگويم كه خدا بين تو و اين آرزويت فاصله مىاندازد و عاقبت امر را براى ما قرار مىدهد ، به گونه‌اى كه ديگر نامى از لات و عزّى باقى نمىماند . و امّا دربارهء اين سخن تو كه چه كسى اين را به من آموخته است ، بايد بگويم كه خداوند تبارك و تعالى به خاطر به غيظ درآوردن تو و اصحابت آن را به من الهام كرده است . « 1 » و روزى فرا خواهد رسيد كه از دست تو راحت خواهم شد و روزى فرا خواهد رسيد كه لات و عزّى و إساف و نائلة و هُبل را خواهم شكست و در آن زمان اين مطلب را به ياد تو خواهم آورد » .\r\nرسول خدا صلى الله عليه و آله در صبح پنج شنبه كه هفت روز تا آخر ذى القعده باقى مانده بود ، وارد مدينه شد . « 2 »\r\n\r\nغزوهء بنى قُريظه « 3 »\r\nطبرسى در إعلام الورى از أبان بن عثمان أحمر بجلى كوفى از امام صادق عليه السلام روايت كرده است :\r\nرسول اللّه صلى الله عليه و آله آن شب را با مسلمانان در كنار خندق به صبح آورد و آن‌گاه وارد مدينه شد .\r\nدخترش فاطمه آبى تهيه كرده و مشغول شستن سر آن حضرت بود كه جبرئيل نازل شد .\r\n\r\n\r\n","description":"","footnote":"\r\n( 1 ) . اين مطلب منافاتى با اين ندارد كه خداوند اين فكر را به سلمان الهام كرده و آن‌گاه به پيامبرش الهام كرد كه با سلمان مشورت كرده و به پيشنهاد او عمل كند .\r\n( 2 ) . مغازى واقدى ، ج 2 ، ص 488 - 493 .\r\n( 3 ) . يعقوبى در تاريخ خود ، ج 1 ، ص 52 مىنويسد : آنها طايفه‌اى از جذام بودند كه در كنار كوهى به نام قُريظه ساكن شدند و به همين كوه منسوب شدند و گفته شده است كه اين نسبت ، به جدشان قريظه بوده است و شايد كوه منسوب به جدشان بوده است .\r\n","page_name":" 431 ","page_number":431},
  {"content":"\r\n\r\nقمى در تفسير خود روايت مىكند : جبرئيل آن حضرت را مورد خطاب قرار داد و فرمود :\r\nخداوند دستور داده است كه نماز عصر را نخوانى ، مگر در بنى قُريظه ! پس رسول اللّه صلى الله عليه و آله از منزل خارج شد . در اين حال حارثة بن نُعمان به استقبال آن حضرت آمد . پيامبر اكرم صلى الله عليه و آله فرمود : على را فرا بخوان . پس از لحظاتى على عليه السلام حاضر شد . پيامبر به وى فرمود : به مردم اعلام كن كه هيچ كس نماز عصر را نخواند ، مگر در بنى قُريظه ! اميرالمؤمنين اين مطلب را اعلام كرد و مردم به سرعت به سوى بنى قريظه حركت كردند .\r\nرسول اللّه صلى الله عليه و آله هم در حالى كه على عليه السلام در جلوى او حركت مىكرد و پرچم بزرگ را در دست داشت ؛ عازم بنى قريظه شد . « 1 » و در قرب الإسناد از امام صادق عليه السلام روايت شده است : رسول اللّه صلى الله عليه و آله على عليه السلام را با پرچم بزرگى كه سياه رنگ بود و عقاب ناميده مىشد ، به سوى بنى قريظه فرستاد و بيرق آن حضرت صلى الله عليه و آله سفيد بود . « 2 »\r\n\r\nمحاصرهء بنى قريظه\r\nقمى در تفسير خود مىنويسد : اميرالمؤمنين عليه السلام پيش افتاد و قلعه‌هاى آنها را محاصره كرد . كعب بن اسد بر لبهء ديوار قلعه آمد و شروع كرد به فحش و ناسزاگويى به مسلمانان و رسول الله صلى الله عليه و آله . در همين حال پيامبر صلى الله عليه و آله كه بر الاغى سوار شده بود « 3 » به نزديكىهاى قلعه رسيد . اميرالمؤمنين عليه السلام به استقبال وى رفت و عرض كرد : پدر و مادرم به فدايت اى رسول اللّه ، لطفاً نزديك‌تر نشويد !\r\nآن حضرت فرمود : اى على ، شايد كه آنها به من فحش مىدهند ؟ ! اگر مرا ببينيد ، خداوند ذليلشان مىكند ! سپس به نزديك قلعه آمد و فرياد زد : اى برادران بوزينه‌ها و خوك‌ها و اى بندگان طاغوت ! آيا به من ناسزا مىگوييد ؟ بايد بدانيد كه واى به حال قومى كه ما با آنها وارد جنگ شويم !\r\n\r\n\r\n","description":"","footnote":"\r\n( 1 ) . تفسير قمى ، ج 2 ، ص 189 .\r\n( 2 ) . قرب الإسناد ، ص 62 ؛ بحارالانوار ، ج 20 ، ص 246 ابن اسحاق در سيره ، ج 3 ، ص 245 نقل كرده است در آن روز پرچم در دست على عليه السلام بود و پرچم نشانهء لشكر بود . و لواءها ( بيرق‌ها ) نشانه‌هاى گروه‌ها و دسته‌هاى مختلف بود و كم اهميت‌تر از پرچم بود ، واقدى در مغازى ، ج 2 ، ص 497 ذكر كرده است : پرچم رسول اللّه صلى الله عليه و آله به هنگام بازگشت ازخندق بر همان حال خود باقى مانده و باز نشده بود كه على را فرا خواند و پرچم را به وى سپرد !\r\n( 3 ) . در تاريخ يعقوبى ، ج 1 ، ص 52 نيز اين‌گونه آمده است .\r\n","page_name":" 432 ","page_number":432},
  {"content":"\r\n\r\nكعب بن اسد فرياد زد :\r\nاى ابوالقاسم ، به خدا قسم كه تو بداخلاق و بد زبان نبودى !\r\nرسول اللّه صلى الله عليه و آله از آنچه گفته بود شرمگين شد و در حالى كه ردايش از پشتش افتاده بود به عقب بازگشت !\r\nرسول اللّه سپاه اسلام را در اطراف قلعه مستقر كرده و يهوديان را محاصره كرد .\r\nبعد از سه روز فرستاده يهوديان از قلعه بيرون آمد و گفت :\r\nاى محمد ! آيا با ما نيز همانند برادرانمان از بنى نضير معامله مىكنى كه خونمان را نريزى و در عوض ما سرزمين خود را تخليه كنيم و آنچه در آن است را تقديم داريم و هيچ چيزى را از تو پنهان نكنيم ؟\r\nفرمود : نه ، بايد به حكم من گردن نهيد . به دنبال آن اين شخص به قلعه بازگشت . « 1 »\r\nواقدى مىنويسد : رسول اللّه صلى الله عليه و آله زره و كلاهخود به تن كرده و نيزه‌اى به دست گرفته بود . و در حالى كه سپرى بر دوش انداخته بود ، بر اسب خود نشسته بود . و اصحاب وى نيز سلاح بر گرفته و بر اسب‌هاى خويش سوار شده و دور او را فرا گرفته بودند . آنها 36 اسب سوار بودند . بقيه نيز به صورت پياده و يا سوار بر شتر به دنبال آن حضرت به سوى بنى قريظه حركت مىكردند .\r\nوقتى به قلعه رسيدند ، آن حضرت به تيراندازان دستور داد كه پيش بيايند و تيراندازى كنند .\r\nكعب بن عَمْرو مازنى روايت كرده است : در آن روز آنچه تير در اختيار داشتم ، پرتاب كردم تا ساعتى از شب گذشت ! در تمام اين مدت رسول الله صلى الله عليه و آله در حالى كه سلاح پوشيده بود ، بر اسب نشسته بود و بر كار ما نظارت مىكرد . ديگر اسب سواران نيز در اطراف او به حالت آماده باش ايستاده بودند .\r\nبا تاريك شدن هوا رسول الله صلى الله عليه و آله دستور داد كه به اردوگاه خويش بازگرديم . در اردوگاه ، شام ما را خرماهايى تشكيل مىداد كه سعد بن عُباده فرستاده بود . آن حضرت هم از آن مىخورد و مىفرمود : خرما چه غذاى خوبى است !\r\nفرداى آن روز ، رسول اللّه صلى الله عليه و آله تيراندازان را به جلو فرستاد و به بقيهء لشكريان دستور داد كه قلعه‌ها را از هرطرف محاصره كنند . تيراندازان از هر طرف به سوى قلعه تير و سنگ پرتاب مىكردند و اگر\r\n\r\n\r\n","description":"","footnote":"\r\n( 1 ) . تفسير قمى ، ج 2 ، ص 19 ؛ اعلام الورى ، ج 1 ، ص 195 - 196 ؛ التنبيه و الاشراف ، ص 217 .\r\n","page_name":" 433 ","page_number":433},
  {"content":"\r\n\r\nعده‌اى خسته مىشدند ، عدهء ديگرى جاى آنها را پر مىكردند . محمد بن مَسلمه روايت كرده است : ما پاى قلعه رفته و از نزديك بر آنها تير مىانداختيم و اطراف قلعه را لحظه‌اى خالى نمىكرديم تا شب فرا رسيد .\r\nدر اين چند روز ما به اردوگاه خود بازنگشتيم تا يهوديان از جنگ دست برداشتند و گفتند :\r\nمذاكره مىكنيم .\r\nبراى همين نبّاش بن قيس را فرستادند كه او به صحبت با رسول اللّه پرداخت و گفت :\r\nاى محمد ، همان گونه كه با بنى نضير رفتار كردى با تو مذاكره مىكنيم ، به اين صورت كه تمام اموال و اسلحه مال تو باشد و در مقابل از خون ما درگذرى . آن‌گاه همراه زنان و فرزندان ، ديار خود را ترك مىكنيم و هر كدام به اندازهء يك بار شتر با خود مىبريم .\r\nرسول اللّه صلى الله عليه و آله اين پيشنهاد را قبول نكرد .\r\nدوباره آمدند و گفتند : از خون ما بگذر و زنان و فرزندانمان را به ما واگذار و احتياجى به يك بار شتر نداريم .\r\nرسول اللّه فرمود : نه . بايد بر حكم من گردن نهيد .\r\nنبّاش برگشت و سخنان رسول اللّه صلى الله عليه و آله را براى بنى قريظه بازگو كرد . « 1 »\r\n\r\nشوراى بنى قريظه\r\nطبرسى در مجمع البيان از عروة نقل مىكند : بيست و پنج شبانه روز از محاصره قلعه مىگذشت . بنى قريظه در رنج و سختى افتاده و رعب و وحشت آنها را فرا گرفته بود . هنگامى كه مطمئن شدند رسول اللّه صلى الله عليه و آله از آنها دست بر نمىدارد تا آنها را تحت فرمان خويش درآورد ، كعب بن أسد گفت :\r\nاى جماعت يهود ، مىبينيد كه چه بلايى بر سر شما آمده است . حال من سه پيشنهاد را بر شما عرضه مىكنم تا هر كدام را كه مىخواهيد اختيار كنيد ، گفتند : پيشنهادت چيست ؟ گفت : اول اين‌كه اين مرد را تصديق كنيم و با او بيعت كنيم . به خدا قسم او پيامبرى است كه از سوى خدا فرستاده شده است و او\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 497 - 500 .\r\n","page_name":" 434 ","page_number":434},
  {"content":"\r\n\r\nهمان كسى است كه در تورات بدان بشارت داده شده‌ايد . در اين صورت خون و مال و زنانتان در امان مىماند .\r\nگفتند : ما هيچ‌گاه از تورات جدا نمىشويم و آن را با چيز ديگرى عوض نمىكنيم !\r\nگفت : اگر اين را قبول نمىكنيد ، پس بياييد زنان و فرزندان خود را به قتل برسانيم و سپس با شمشيرهاى كشيده بر محمد هجوم آوريم . در اين صورت چيزى در پشت سر نداريم كه نگران آن باشيم و آن قدر مىجنگيم تا خدا بين ما و محمد حكم كند . پس اگر كشته شديم كه غمى نداريم ، چون زن و فرزندى از خويش باقى نگذاشته‌ايم كه نگران آنها باشيم و اگر پيروز شديم كه دوباره زن و فرزندان جديدى براى خويش فراهم مىكنيم !\r\nگفتند : چگونه اين بيچاره‌ها را بكشيم ؟ ! زندگى بدون آنها چه خيرى دارد ؟\r\nگفت : اگر اين را هم قبول نمىكنيد ، بايد بدانيد كه امشب ، شب شنبه است و شايد كه محمد و اصحابش در آن به استراحت پرداخته‌اند ، پس بياييد همگى از قلعه بيرون برويم تا شايد آنها را غافلگير كرده و ضربه‌اى به آنها وارد كنيم !\r\nگفتند : شنبهء خود را خراب كنيم و در آن دست به كارى بزنيم كه پيشينيان ما انجام دادند و مسخ شدند ؟ !\r\nگفت : از زمانى كه مادرتان شما را زاييده است هيچ كدام ، حتى براى يك شب ، كاردان و دورانديش نبوده‌ايد ! « 1 »\r\n\r\nخيانت ابو لبابه\r\nطبرسى در مجمع البيان از كلبى ، از زُهرى نقل مىكند : رسول اللّه صلى الله عليه و آله هر پيشنهادى را ردّ مىكرد ، مگر اين‌كه بر حكم وى گردن نهند . پس يهوديان گفتند : ابولبابه را به سوى ما بفرست تا با او مشورت كنيم . او هم پيمان بنى قريظه بود و براى همين خيرخواه آنها به شمار مىرفت . « 2 »\r\nقمى نقل كرده است : رسول الله صلى الله عليه و آله فرمود : اى ابولبابه ، به سوى هم پيمانان و هم قسمان خويش برو و ببين چه مىگويند .\r\n\r\n\r\n","description":"","footnote":"\r\n( 1 ) . مجمع البيان ، ج 8 ، ص 552 ؛ سيرهءابن اسحاق ، ج 3 ، ص 249 .\r\n( 2 ) . مجمع البيان ، ج 8 ، ص 823 .\r\n","page_name":" 435 ","page_number":435},
  {"content":"\r\n\r\nيهوديان گفتند : اى ابولبابه ، نظر تو چيست ؟ آيا حكم محمد را دربارهء خود بپذيريم .\r\nگفت : تسليم شويد و بدانيد كه حكم او دربارهء شما اين - با اشاره به گردن خويش - است !\r\nاما از كار خود پشيمان شد و گفت : به خدا و رسولش خيانت كردم ! « 1 »\r\nواقدى در مغازى با سندى از سائب بن ابى لبابه از پدرش نقل مىكند : وقتى بنى قريظه براى پيامبر صلى الله عليه و آله پيغام فرستادند كه مرا پيش آنها بفرستد ؛ رسول اللّه صلى الله عليه و آله مرا فرا خواند و فرمود : به سوى هم پيمانان خويش برو ؛ زيرا آنها از ميان أوس تو را برگزيده‌اند .\r\nنزد آنها رفتم . به سرعت دور من جمع شدند و گفتند : اى ابولبابه ، ما از ميان تمام اين مردم ، فقط با تو هم پيمان هستيم .\r\nكعب بن اسد برخاست و گفت : اى ابوبشر ، تو مىدانى كه دربارهء تو و قومت در جنگ حدائق و جنگ بُعاث و هر جنگ ديگرى كه وارد آن شديد ، چه اقداماتى كرديم . حال اين محاصره ، باعث رنج و سختى و هلاكت ما شده است . محمد هيچ پيشنهادى را نمىپذيرد ، مگر اين‌كه حكم وى را گردن نهيم ! اگر او از ما بگذرد به سرزمين شام يا خيبر مىرويم و بعد از اين با هيچ جمعى عليه وى متحد نمىشويم .\r\nحال نظر تو چيست ؟ آيا برحكم وى گردن نهيم ؟ آيا اين را قبول كنيم ؟\r\nگفتم : بله ، بر حكم وى گردن نهيد و در همين حال به گردن خويش اشاره كردم ؛ يعنى او شما را مىكُشد !\r\nسپس از قلعه بيرون آمدم . مردم انتظار مىكشيدند كه نزد آنها بروم ؛ امّا من از كار خود پشيمان شده بودم ؛ براى همين استغفار و گريه مىكردم و از راه ديگرى از پشت قلعه عبور كردم تا به مسجد رسيدم و خود را به ستون مخلّقة بستم . وقتى كه خبر مربوط به من به اطلاع رسول اللّه صلى الله عليه و آله رسيد ، فرمود : او را رها كنيد تا خداوند آنچه را اراده مىكند در مورد او انجام دهد . اگر پيش من مىآمد ، براى او طلب استغفار مىكردم . امّا حال كه نزد من نيامده است ، او را به حال خود بگذاريد « 2 »\r\n\r\n\r\n","description":"","footnote":"\r\n( 1 ) . تفسير قمى ، ج 1 ، ص 303 .\r\n( 2 ) . مغازى ، ج 2 ، ص 506 - 507\r\n","page_name":" 436 ","page_number":436},
  {"content":"\r\n\r\n\r\nاسلام آوردن تعدادى از بنى قريظه\r\nواقدى نقل مىكند : در شبى كه بنى قُريظه تصميم گرفتند تا حكم رسول اللّه دربارهء خود را بپذيرند ، فردى به نام عَمروبن سُعدى در ميان آنها برخاست و گفت :\r\nاى جماعت يهود ، با محمد هم قسم شديد كه دشمنان وى را يارى نكنيد و از او در مقابل دشمنانش پشتيبانى كنيد ؛ امّا پيمان شكنى كرديد ! من در پيمان بستن شركت نكردم و در هنگام مكر و پيمان شكنى نيز با شما شريك نشدم .\r\nحال اگر قبول نمىكنيد كه مسلمان شويد ، لااقل بر يهوديّت خويش باقى بمانيد و جزيه « 1 » بپردازيد . اما به خدا قسم نمىدانم كه آيا محمد اين پيشنهاد را قبول مىكند يا خير ؟\r\nآنها گفتند : ما قبول نمىكنيم كه عرب‌ها بر ما مسلط باشند و از ما جزيه بگيرند و مرگ براى ما بهتر از اين است .\r\nگفت : پس در اين صورت من از شما بيزار هستم و از شما جدا مىشوم .\r\nپس از آن اسد بن عُبيد و برادرزاده‌هايش اسيد و ثعلبه ، فرزندان سَعيّه برخاستند و گفتند :\r\nاى جماعت بنى قريظه ، به خدا قسم ، شما مىدانيد كه او رسول خدا است و صفت‌هايش را مىدانيد كه علماى ما و علماى بنى نضير آن را بازگو كرده‌اند . جُبير بن هَيّبان كه راستگوترين مردم در ميان ما بود ، به هنگام مرگش ، صفت‌هاى اين پيامبر را براى ما بازگو كرد ! پس بياييد همگى اسلام را بپذيريم تا جان و مالمان در امان باشد .\r\nامّا آنها گفتند : ما هرگز از تورات جدا نمىشويم .\r\nهنگامى كه اين سه نفر ، لجبازى و بى منطقى قوم خويش را ديدند در همان شب از قلعه خارج شدند و اسلام آوردند . عَمْروبن سُعدى هم از قلعه خارج شد و كسى نفهميد كه به كجا رفت . « 2 »\r\n\r\nتسليم شدن بنى قريظه\r\nقمى در تفسير خود مىنويسد : آنها به مدت طولانى در محاصره ماندند تا اين‌كه به شدت به جزع و\r\n\r\n\r\n","description":"","footnote":"\r\n( 1 ) . اين اوّلين جايى است كه ذكرى از جزيه در اسلام به ميان آمده است ، بدون آن‌كه ذكرى از آن در سنت يا قرآن آمده باشد و اصل آن در يونانى ، گِزيت به معناى حساب سرانه مىباشد .\r\n( 2 ) . مغازى واقدى ، ج 2 ، ص 503 - 504 . سيره ابن اسحاق ، ج 3 ، ص 249 .\r\n","page_name":" 437 ","page_number":437},
  {"content":"\r\n\r\nفزع افتادند . پس از آن كه محاصره 25 روزه آنها را به رنج و سختى انداخت ، تسليم شدند و به حكم رسول اللّه صلى الله عليه و آله گردن نهادند . آن حضرت صلى الله عليه و آله دستور داد كه كتف‌هاى مردان را كه هفتصد نفر بودند به هم ببندند و زنان را در گوشه‌اى جمع كنند .\r\nأوسىها نزد رسول اللّه صلى الله عليه و آله رفتند و گفتند : اى رسول خدا ، اينها هم پيمان و پشتيبان ما بوده‌اند كه در تمام جنگ‌ها ما را عليه خزرج يارى كرده‌اند و شما در يك جلسه هفتصد مرد جنگى و سيصد نفر از مردم عادى را به عبداللّه بن ابىّ بخشيدى و ما از او كمتر نيستيم !\r\nهنگامى كه اصرار آنها زياد شد ، فرمود : آيا رضايت مىدهيد كه قضاوت دربارهء آنها را به مردى از شما واگذار كنم ؟ !\r\nگفتند : بله . او كيست ؟ فرمود : سعد بن معاذ . گفتند : حكم او را قبول داريم .\r\nسپس سعد بن مُعاذ را آوردند . أوسىها دور او جمع شده و مىگفتند :\r\nاى ابوعمرو ، از خدا بترس و دربارهء هم پيمانان و دوستانت خوبى كن ؛ زيرا آنها ما را در جنگ‌هاى بُعاث و حدائق و جنگ‌هاى ديگر يارى كردند .\r\nهنگامى كه اصرار آنها زياد شد ، گفت : الآن وقت آن فرا رسيده است كه سعد در راه خدا از سرزنش هيچ ملامت گرى نترسد !\r\nأوسىها گفتند : اى واى ! به خدا قسم كه بنى قريظه از دست رفت ! و زنان و بچه‌ها شروع به گريه در اطراف سعد كردند .\r\nهنگامى كه ساكت شدند ، سعد گفت : اى جماعت يهود ، آيا به حكم من دربارهء خود راضى هستيد ؟\r\nگفتند : بله ، راضى هستيم و اميدواريم كه دربارهء ما انصاف و حُسنِ نظر داشته باشى .\r\nسعد دوباره حرف خود را تكرار كرد و آنها گفتند : بله ، اى ابوعمرو ، حكم تو را قبول داريم .\r\nسعد به خاطر احترام به رسول اللّه صلى الله عليه و آله متوجه آن حضرت شد و پرسيد :\r\nنظر شما چيست اى رسول خدا كه پدر و مادرم به فدايتان باد ؟\r\nفرمود : اى سعد ، هر چه مىخواهى دربارهء آنها حكم كن ؛ من به حكم تو دربارهء آنها راضى هستم . « 1 »\r\n\r\n\r\n","description":"","footnote":"\r\n( 1 ) . تفسير قمى ، ج 2 ، ص 190 - 191 و مثل همين در سيره ، ج 3 ، ص 249 - 251 و مغازى واقدى ، ج 2 ، ص 510 - 512 و با تفصيل بيشترى آمده است .\r\n","page_name":" 438 ","page_number":438},
  {"content":"\r\n\r\nطبرسى در إعلام الورى از امام صادق صلى الله عليه و آله روايت كرده است : سعد حكم كرد كه مردان بنىقريظه كشته و زنان و بچه‌ها اسير شوند و اموالشان تقسيم شود و زمين و خانه‌هايشان فقط در ميان مهاجران تقسيم گردد .\r\nرسول اللّه صلى الله عليه و آله فرمود : هر آينه بر حكم خدا دربارهء آنها كه از بالاى هفت آسمان نازل شده بود ، حكم كردى . « 1 »\r\nقمى مىنويسد : اسيران را به مدينه آوردند . رسول اللّه صلى الله عليه و آله دستور داد : از آب گوارا به آنها بنوشانيد و خوراك پاكيزه و خوب به آنها بخورانيد و به اسيرانشان با نيكى رفتار نماييد و سپس دستور فرمود كه گودال‌هايى را در بقيع حفر كنند . هنگامى كه شب فرا رسيد ، دستور داد كه مردان را يكى يكى خارج كنند و گردنشان را بزنند . « 2 »\r\n\r\nكشته شدن كعب بن أسد\r\nقمى در تفسيرش مىنويسد : كعب بن اسد ، رئيس بنى قريظه را در حالى كه دست‌هايش به گردنش بسته شده بود ، پيش آوردند . او مردى خوش سيما و زيبا بود . وقتى نگاه پيامبر صلى الله عليه و آله بر وى افتاد ، فرمود : اى كعب ، آيا وصيّت إبن خراش براى تو كافى نبود ؟ همان راهب زيركى كه از شام پيش شما آمده بود و گفت :\r\n« شراب خوارى و خوش گذرانى را كنار گذاشته‌ام و به اين منطقهء خشك و بى آب و علف آمده‌ام تا پيامبرى را كه مبعوث مىشود درك كنم . بعثت او در مكه و هجرت وى به اين منطقه مىباشد . او به تكه‌اى نان و مقدارى خرما بسنده مىكند و بر الاغ بدون پالان سوار مىشود . « 3 » در چشمانش سرخى ديده مىشود و بين كتف هايش مهر ختم نبوت به چشم مىخورد . شمشيرش را بر دوش مىگذارد و از درگير شدن با هيچ كدام از شما نمىترسد . حكومت و سيطرهء وى فراگير مىشود و مناطق زيادى را در بر مىگيرد » !\r\n\r\n\r\n","description":"","footnote":"\r\n( 1 ) . اعلام الورى ، ج 1 ، ص 196 ؛ مناقب آل ابىطالب ، ج 1 ، ص 200 .\r\n( 2 ) . تفسير قمى ، ج 2 ، ص 191 و 192 .\r\n( 3 ) . قبلًا از قمى نقل شد كه نبى اكرم صلى الله عليه و آله در حالى كه بر الاغ سوار شده بود ، به قلعه‌هاى بنى قريظه نزديك شد .\r\n","page_name":" 439 ","page_number":439},
  {"content":"\r\n\r\nكعب گفت : اين چنين بوده است اى محمد ! اگر يهود بر من ايراد نمىگرفتند كه به خاطر ترس از مرگ به جزع و فزع افتاده‌ام ، به تو ايمان آورده و تو را تصديق مىكردم . لكن من بر دين يهود هستم و برهمين دين زنده بوده‌ام و مىميرم !\r\nرسول الله صلى الله عليه و آله فرمود : او را ببريد و گردنش را بزنيد . و گردنش را زدند . « 1 »\r\nسپس حيى بن اخطب را پيش آوردند . رسول الله صلى الله عليه و آله به وى فرمود :\r\nاى فاسق ، كار خدا دربارهء خود را چگونه ديدى ؟ !\r\nگفت : اى محمد ، به خدا قسم كه خودم را به سبب دشمنى با تو ملامت نمىكنم .\r\nمن تمام سعى و تلاش خويش را براى دشمنى با تو به كار بردم و هر كسى را مىتوانستم عليه تو تحريك كردم ، ليكن هر كسى كه خدا او را ذليل كند ، خوار و ذليل مىشود ! « 2 »\r\nشيخ مفيد در ارشاد افزوده است : پس از آن وى رو به مردم كرد و گفت :\r\nاى مردم ، هيچ راه فرارى از امر الهى نيست ، اين حادثه چيزى بوده است كه براى بنىاسرائيل مقدر شده بود !\r\nسپس او را پيش على عليه السلام بردند تا گردنش را بزند . در اين حال او گفت : اين است كشته شدن يك فرد شريف به دست يك مرد شريف !\r\nعلى عليه السلام فرمود : همانا بهترين مردم ، بدترين ها رامىكشند و بدترين مردم ، بهترين‌ها را مىكشند ؛ پس واى به حال كسى كه بهترين و شريف‌ترين انسان‌ها او را بكشد و خوشا به حال كسى كه بدترين كفار او را بكشد !\r\nپيامبراكرم صلى الله عليه و آله قبل از بروز اختلاف ، روزى براى مناظره به ميان بنى قريظه رفته بود كه زنى از آنها ، سنگى را به سوى آن حضرت پرتاب كرد . پيامبر صلى الله عليه و آله او را شناخت و دستور داد كه امروز او را بكشند . از ميان آن همه زن ، فقط همين يكى به قتل رسيد . « 3 »\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 516 .\r\n( 2 ) . تفسير قمى ، ج 2 ، ص 191 ؛ مغازى واقدى ، ج 2 ، ص 513 - 514 .\r\n( 3 ) . مغازى واقدى ، ج 2 ، ص 516 - 517 .\r\n","page_name":" 440 ","page_number":440},
  {"content":"\r\n\r\n\r\nپذيرش شفاعت‌ها\r\nابن اسحاق با سندى از عبدالله بن صَعصَعه از بنى نجّار نقل مىكند : ام منذر ، سَلمى دختر قيس از بنى نجّار از خاله‌هاى رسول الله صلى الله عليه و آله بود كه در بيعت نساء شركت كرده و به سوى دو قبله نماز خوانده بود .\r\nاو با بعضى از بنى قُريظه آشنايى داشت . به همين علّت نوجوانى بالغ كه رُفاعة بن سَمَوأَل ناميده مىشد به وى پناه آورده بود . او به رسول الله صلى الله عليه و آله عرض كرد :\r\nاى پيامبر خدا ، پدر و مادرم به فدايت . رُفاعه را به من ببخش ؛ زيرا او اميد دارد كه زنده بماند و نماز بخواند . رسول الله صلى الله عليه و آله رُفاعه را به او بخشيد . « 1 »\r\nبنى قُريظه از هم پيمانان قبيلهء اوس عليه خزرج بودند و در روز جنگ بُعاث آنها را يارى كردند .\r\nدر اين ميان زَبير بن باطا از بنى قُريظه ، ثابت بن قيس بن شماس از قبيلهء خزرج را اسير كرد . ابن اسحاق از زُهرى از بعضى از فرزندان زَبير نقل كرده است : وى موى جلوى پيشانى ثابت را تراشيد و بر او منت گذاشته و آزادش كرد .\r\nدر واقعهء بنى قُريظه ، زبير از پيرمردانى بود كه اسير شده بود ؛ لذا ثابت تصميم گرفت كه احسان وى را در زمان جاهليت ، تلافى كند . پس نزد پيامبر اكرم صلى الله عليه و آله رفت و عرض كرد : اى رسول خدا ، زَبير در زمان جاهليت بر من منّت گذاشته و حال مىخواهم كه آن را تلافى كنم ، پس او را به من ببخش .\r\nرسول الله صلى الله عليه و آله فرمود : او را به تو بخشيدم .\r\nثابت نزد زَبير آمد و گفت : رسول الله صلى الله عليه و آله تو را به من بخشيده و من تو را آزاد مىكنم !\r\nزَبير گفت : پيرمردى كه خانواده و فرزند ندارد ، زندگى را مىخواهد چه كند ؟ !\r\nپس ثابت نزد رسول الله صلى الله عليه و آله بازگشت و عرض كرد :\r\nپدر و مادرم به فدايت اى رسول خدا ، همسر و فرزندانش را هم به من ببخش .\r\nآن حضرت صلى الله عليه و آله قبول كرد . ثابت به زبير گفت : رسول الله خانواده و فرزندانت را هم به من بخشيد و من آنها را به تو مىبخشم .\r\nزبير گفت : خانواده‌اى كه در حجاز هيچ مالى ندارند ، چگونه مىتوانند زندگى خود را بگذرانند ؟ !\r\n\r\n\r\n","description":"","footnote":"\r\n( 1 ) . سيرهء ابن هشام ، ج 3 ، ص 255 ؛ مغازى واقدى ، ج 2 ، ص 514 - 515 .\r\n","page_name":" 441 ","page_number":441},
  {"content":"\r\n\r\nپس ثابت نزد رسول الله صلى الله عليه و آله آمد و عرض كرد : اى رسول خدا ، مال او را هم به من ببخش . فرمود :\r\nآن را هم به تو بخشيدم .\r\nثابت نزد زَبير آمد و گفت : رسول الله صلى الله عليه و آله مال تو را به من بخشيد و من آن را به تو مىبخشم . گفت :\r\nاى ثابت ، بر سر كعب بن أسد چه آمد ؟ گفت : كشته شد .\r\nپرسيد : بر سر حُىّ بن أخطب چه آمد ؟ گفت : كشته شد .\r\nپرسيد : فرزندان بنى كعب بن قُريظه و بنى عَمرو بن قريظه چه شدند ؟ گفت : همگى كشته شدند .\r\nگفت : اى ثابت ، تو را به حقى كه بر گردن تو دارم ، قسم مىدهم كه مرا هم به آنها ملحق كن . به خدا قسم كه زندگى بعد از اينها هيچ خيرى ندارد !\r\nثابت گفت : من هرگز تو را نمىكشم . زَبير گفت : اى ثابت ، من از كشته شدن هيچ ترس و خوفى ندارم ، اما به زن و بچه‌هايم نگاه كن كه از مرگ من جزع و فزع مىكنند . تو از پيامبر صلى الله عليه و آله درخواست كن كه آنها را آزاد كند و اموالشان را به آنها برگرداند .\r\nپس ثابت او را نزد زُبير بن عوّام برد و او گردنش را زد .\r\nسپس ثابت از رسول الله صلى الله عليه و آله درخواست كرد مال و فرزندان زَبير را به او ببخشد . رسول الله صلى الله عليه و آله فرزندان او را آزاد كرد و اموال آنها را كه عبارت بود از نخلستان و شتران و وسايل خانه ، به آنها برگردانيد . آنها با خاندان ثابت بن قيس بن شماس زندگى مىكردند . « 1 »\r\n\r\nتقسيم و فروش غنائم\r\nطبرسى در مجمع البيان مىنويسد : رسول خدا صلى الله عليه و آله ، زنان و فرزندان و اموال آنها را ميان مسلمانان تقسيم كرد و اسيران را به همراه سعدبن زيد انصارى به نجد فرستاد و با فروش آنها ، سلاح و اسب براى مسلمانان خريد . « 2 »\r\nابن اسحاق مىگويد : رسول الله صلى الله عليه و آله خمس اموال بنى قُريظه را جدا نمود و بقيه را بين مسلمانان تقسيم كرد . و به اسب سوار سه سهم مىداد . « 3 »\r\n\r\n\r\n","description":"","footnote":"\r\n( 1 ) . سيرهء ابن هشام ، ج 3 ، ص 253 - 254 ؛ مغازى واقدى ، ج 2 ، ص 520 .\r\n( 2 ) . مجمع البيان ، ج 8 ، ص 553 و مثل همين مطلب در سيره‌ها هم آمده است .\r\n( 3 ) . سيرهء ابن هشام ، ج 3 ، ص 255 - 256 .\r\n","page_name":" 442 ","page_number":442},
  {"content":"\r\n\r\nواقدى اضافه مىكند : مسلمانان سه هزار نفر بودند كه 36 اسب داشتند . بنابراين اموال را به سه هزار و هفتاد و دو سهم تقسيم كردند و به اسب دو سهم و به صاحبش يك سهم مىدادند .\r\nكسى كه غنائم را بين مسلمانان تقسيم مىكرد ، مَحميّة بن جَزء زُبيدى بود . پيامبر صلى الله عليه و آله دستور داده بود : مادر و فرزندانش از هم جدا نشوند تا بالغ شوند .\r\nپرسيدند : نشانهء بلوغ چيست ؟\r\nفرمود : تا هنگامى كه دختران قاعده و پسران محتلم شوند .\r\nبراى همين مادر به همراه فرزندان كوچكش فروخته مىشد و آنها را از هم جدا نمىكردند .\r\nگفته‌اند : هنگامى كه مىخواستند اسيران را تقسيم كنند ، دختران و زنان جوان را در كنارى و پير زنان را در گوشهء ديگر جاى دادند . آنها به عثمان بن عَفّان و عبدالرحمان بن عوف فروخته شدند . در اين حال عبدالرحمان ، عثمان را مخير كرد كه هر گروه را كه مىخواهد ، بردارد . عثمان گروه پيرزنان را برداشت و در نتيجه سود زيادى نصيب وى شد ، زيرا پيرزنان بر خلاف جوانان ، طلا و جواهر زيادى به همراه خود داشتند .\r\nاز محمد بن مَسلمة روايت كرده است : سهم من و اسبم از اسرا و زمين و اثاثيه 45 دينار شد كه در آن روزگار با اين مبلغ يك زن را به همراه فرزندش خريدم .\r\nو از أسلم بن نَجرهء ساعدى نقل كرده است : ابوالشحم يهودى دو زن را به مبلغ صد و پنجاه دينار خريدارى كرد كه هر كدام از آنها سه فرزند دختر و پسر داشتند .\r\nهمچنين روايت كرده است : آن حضرت صلى الله عليه و آله براى خلّادبن سويد كه زير ديوارهاى قلعه به واسطهء سنگى كه پرتاب شده بود ، به شهادت رسيد ، سهمى قرار داد و براى ابى سنان بن مِحصَن كه در ميان جنگجويان حضور داشت و فوت كرد ، سهمى قرار داد .\r\nپنج زن نيز در غزوه بنىقُريظه حضور داشتند كه سهمى براى آنها قرار نداد ؛ اما هديه‌اى را به آنها اعطا كرد . « 1 »\r\nدربارهء اين غزوه ، آيات 26 تا 27 سوره احزاب نازل شد كه خداوند مىفرمايد :\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 521 - 525 .\r\n","page_name":" 443 ","page_number":443},
  {"content":"\r\n\r\n« وَأَنْزَلَ الَّذِينَ ظاهَرُوهُمْ مِنْ أَهْلِ الْكِتابِ مِنْ صَياصِيهِمْ وَقَذَفَ فِي قُلُوبِهِمُ الرُّعْبَ فَرِيقاً تَقْتُلُونَ وَتَأْسِرُونَ فَرِيقاً * وَأَوْرَثَكُمْ أَرْضَهُمْ وَدِيارَهُمْ وَأَمْوالَهُمْ وَأَرْضاً لَمْ تَطَؤُها وَكانَ اللَّهُ عَلى كُلِّ شَيْءٍ قَدِيراً » « 1 » ؛\r\nگروهى از اهل كتاب را كه از آنها حمايت مىكردند از قلعه‌هاى محكمشان پايين كشيد و در دلشان وحشت انداخت و شما گروهى از آنها را به قتل رسانديد و گروهى را اسير كرديد . خدا زمين و خانه و اموالشان و نيز زمينى را كه گام در آن ننهاده بوديد به شما واگذاشت كه خداوند بر هر كارى تواناست .\r\n\r\nشهادت سعدبن مُعاذ\r\nدر مجمع البيان آمده است : وقتى غزوهء بنى قُريظه به پايان رسيد ، زخم وارد شده بر سعد بن مُعاذ عفونت كرد و براى همين رسول الله صلى الله عليه و آله او را به خيمه‌اى كه در مسجد برپا شده بود ؛ فرستاد .\r\nواقدى مىنويسد : رسول الله صلى الله عليه و آله به همراه عده‌اى از اصحاب بر سعدبن مُعاذ وارد شد و بالاى سرش نشست و سر او را در دامن گرفت و عرض كرد : خدايا ، همانا سعد در راه تو جهاد كرد و رسول تو را تصديق نمود . پس روح او را به بهترين صورتى كه ارواح خلايق را قبض مىكنى ، قبض كن .\r\nدر اين هنگام سعد چشمانش را باز كرد و گفت : سلام بر تو اى پيامبر خدا . شهادت مىدهم كه تو رسالتش را تبليغ نمودى .\r\nآن‌گاه رسول الله صلى الله عليه و آله سر او را از دامن بر زمين گذاشت و به منزل خود بازگشت . پس از ساعتى سعد فوت كرد . « 2 »\r\nصدوق در امالى با سندى از امام صادق عليه السلام نقل مىكند : به رسول الله صلى الله عليه و آله خبر داده شد كه سعدبن مُعاذ فوت كرده است . آن حضرت به همراه اصحاب برخاست و دستور داد كه وى را غسل دهند ، در حالى كه خود بر كنارهء در ايستاده بود .\r\nپس از آن‌كه جنازه‌اش حنوط و كفن شد ، بر تابوتى گذاشته شد تا به سوى بقيع حمل شود . رسول\r\n\r\n\r\n","description":"","footnote":"\r\n( 1 ) . احزاب ( 33 ) 26 - 27 .\r\n( 2 ) . مجمع البيان ، ج 8 ، ص 553 .\r\n","page_name":" 444 ","page_number":444},
  {"content":"\r\n\r\nالله صلى الله عليه و آله بدون كفش و عبا در تشييع جنازه شركت كرد و گاهى سمت راست و گاهى سمت چپ تابوت را به دوش مىكشيد تا اين‌كه به كنار قبر رسيدند . آن‌گاه رسول الله صلى الله عليه و آله وارد قبر شد و او را در لحد گذاشت و با دستان خود لحد را مىپوشانيد و مىگفت : سنگى بدهيد خاكى بدهيد . و با آن شكاف‌هاى بين خشت‌ها را مىبست . هنگامى كه آن حضرت از پوشاندن لحد فارغ شد و خاك برآن ريختند و آن را صاف كردند ، فرمود : مىدانم كه اين قبر به زودى مىپوسد و پوسيدگى به خودش هم مىرسد ، اما خداوند بنده‌اى را دوست دارد كه اگر كارى را انجام مىدهد ، آن را خوب و محكم انجام دهد !\r\nپس از آن‌كه خاك قبر را صاف كردند ، مادر سعد از گوشه‌اى فرياد زد : بهشت بر تو گوارا باد اى سعد !\r\nرسول الله صلى الله عليه و آله فرمود : اى مادر سعد ، اين گونه با جزم و يقين دربارهء كار پروردگارت سخن نگو ، هم اكنون سعد گرفتار فشار قبر شده است !\r\nپس از آن‌كه رسول الله صلى الله عليه و آله و مردم بازگشتند ، به آن حضرت گفتند : اى رسول خدا ، ديديم كه دربارهء سعد كارهايى انجام دادى كه در مورد هيچ كس انجام ندادى ؛ در تشييع جنازه‌اش با پاى برهنه و بدون عبا شركت كردى ؟\r\nفرمود : ملائكه بدون كفش و بدون عبا بودند و من از آنها پيروى كردم .\r\nگفتند : چرا گاهى سمت راست و گاهى سمت چپ تابوت را به دوش مىگرفتى ؟ !\r\nفرمود : دست من در دست جبرئيل بود ؛ هر جايى كه او آن را مىگرفت ، من هم مىگرفتم !\r\nگفتند : دستور دادى كه او را غسل دهند و بر جنازه‌اش نماز خواندى و او را در قبر گذاشتى و با اين حال فرمودى كه سعد به فشار قبر مبتلا شده است ؟ !\r\nفرمود : بلى . رفتار او با خانواده‌اش خوب نبود . « 1 »\r\n\r\nتوبهء ابى لُبابه\r\nقمى در تفسير خود مىنويسد : ابولبابة بن عبدالمُنذر روزها را روزه مىگرفت و در شب مقدار كمى از\r\n\r\n\r\n","description":"","footnote":"\r\n( 1 ) . أمالى صدوق ، ص 427 ، ح 955 ؛ بحارالانوار ، ج 22 ، ص 107 - 108 .\r\n","page_name":" 445 ","page_number":445},
  {"content":"\r\n\r\nغذايى را كه دخترش مىآورد ، مىخورد تا رمقى داشته باشد . و دخترش به هنگام قضاى حاجت او را باز مىكرد .\r\nدر يكى از شب‌ها رسول الله صلى الله عليه و آله در خانهء ام سلمه بود كه وحى نازل گرديد و توبهء ابى لبابة پذيرفته شد . رسول الله صلى الله عليه و آله به ام سلمه فرمود : خدا توبهء ابى لبابه را پذيرفت .\r\nام سلمه گفت : آيا اجازه مىدهيد كه به او اعلام كنم ؟ حضرت اجازه فرمود و ام سلمه سرش را از حجره بيرون آورد و گفت : اى ابولبابه ، مژده باد تو را كه خداوند توبه‌ات را پذيرفت .\r\nابولبابه گفت : الحمدلله . پس عده‌اى به سرعت رفتند كه او را باز كنند ؛ اما ابولبابه گفت : نه به خدا قسم ، نمىگذارم مرا باز كنيد تا رسول الله صلى الله عليه و آله مرا باز كند !\r\nرسول الله صلى الله عليه و آله پس از نماز صبح پيش آمد و فرمود : اى ابولبابة ، خداوند توبهء تو را چنان پذيرفته است كه گويى همين امروز متولد شده‌اى ! « 1 »\r\nواقدى از ام سلمه روايت كرده است : ديدم كه رسول الله صلى الله عليه و آله مشغول باز كردن بندهايش مىباشد و با صداى بلند با او صحبت مىكند تا خبر پذيرش توبه‌اش را به او بدهد ، اما ابولبابه از شدت ضعف و سستى ، بسيارى از سخنان وى را نمىفهمد .\r\nطنابى كه ابولبابه با آن خودش را به ستون بسته بود ، از مو بود و از آن‌جا كه وى به مدت پانزده شبانه روز خود را بسته بود ، طناب در بازوهايش زخم ايجاد كرده بود و بعد از آن تا مدت‌ها آنها را مداوا مىكرد و حتى بعد از خوب شدن هم اثر آنها در بازوهايش نمايان بود . « 2 »\r\nابولبابه گفت : اى رسول خدا ، آيا اجازه مىدهى كه تمام اموالم را صدقه بدهم ؟ فرمود : نه . گفت : دو سوّم آن را چطور ؟ فرمود : نه . گفت : يك سوم آن را چطور ؟ فرمود : اشكالى ندارد .\r\nپس از آن خداوند اين آيات را نازل كرد :\r\n« وَ آخَرُونَ اعْتَرَفُوا بِذُنُوبِهِمْ خَلَطُوا عَمَلًا صالِحاً وَ آخَرَ سَيِّئاً عَسَى اللَّهُ أَنْ يَتُوبَ عَلَيْهِمْ إِنَّ اللَّهَ غَفُورٌ رَحِيمٌ * خُذْ مِنْ أَمْوالِهِمْ صَدَقَةً تُطَهِّرُهُمْ وَ تُزَكِّيهِمْ بِها وَ صَلِّ عَلَيْهِمْ إِنَّ صَلاتَكَ سَكَنٌ لَهُمْ وَ اللَّهُ سَمِيعٌ عَلِيمٌ * أَ لَمْ يَعْلَمُوا أَنَّ اللَّهَ هُوَ يَقْبَلُ التَّوْبَةَ عَنْ عِبادِهِ وَ\r\n\r\n\r\n","description":"","footnote":"\r\n( 1 ) . تفسير قمى ، ج 1 ، ص 303 - 304 .\r\n( 2 ) . مغاى واقدى ، ج 2 ، ص 508 ؛ سيرهء ابن اسحاق ، ج 3 ، ص 248 .\r\n","page_name":" 446 ","page_number":446},
  {"content":"\r\n\r\nيَأْخُذُ الصَّدَقاتِ وَ أَنَّ اللَّهَ هُوَ التَّوَّابُ الرَّحِيمُ » « 1 » ؛\r\nعدهء ديگرى نيز هستند كه به گناه خود اعتراف كردند و كارهاى شايسته و ناشايسته را به هم درآميختند كه اميد است خداوند توبهء آنها را بپذيرد ، زيرا او آمرزندهء مهربان است * از اموال‌شان تصدق ( و كفّاره ) بگير تا به آن وسيله تزكيه و پاك‌شان كنى و برايشان دعا كن ؛ زيرا دعاى تو موجب آرامش آنها است و خداوند شنواى دانا است . آيا ندانسته‌اند كه تنها خداست كه از بندگانش توبه را مىپذيرد و صدقات را مىگيرد . و خداست كه خود توبه‌پذير مهربان است .\r\n\r\nسريهء ابوعَتيك به خيبر\r\nطبرسى در اعلام الورى مىنويسد : بعد از جريان بنى قريظه رسول الله صلى الله عليه و آله عبدالله بن عَتيك را به خيبر فرستاد تا ابورافع سلّام بن ابى الحُقيق را به قتل برساند . « 2 » سلّام بن ابى الحُقيق از كسانى بود كه احزاب را عليه آن حضرت تشويق كرده بود .\r\nابن اسحاق از ابن شِهاب زُهرى از عبدالله بن كعب از پدرش ، كعب بن مالك انصارى نقل كرده است : از جمله عناياتى كه خدا بر رسولش كرد اين بود كه دو طايفهء اوس و خزرج در يارى رسول الله صلى الله عليه و آله با هم رقابت مىكردند و هركارى كه اوسىها انجام مىدادند ، خزرجىها هم مىخواستند مثل آن را انجام دهند و هر كارى كه خزرجىها انجام مىدادند ، اوسىها هم مىخواستند مثل آن را انجام دهند .\r\nاوسىها بعد از بدر و قبل از احُد ، كعب بن اشرف كه دشمنان را عليه رسول الله صلى الله عليه و آله تحريك مىكرد ، به قتل رسانده بودند ؛ براى همين خزرجىها بعد از جنگ خندق از آن حضرت صلى الله عليه و آله اجازه خواستند كه ابن ابى الحُقيق را ترور كنند . او نيز همانند ابن اشرف ، دشمنان را عليه رسول الله صلى الله عليه و آله تحريك مىكرد ؛ از اين رو به آنها اجازه داد .\r\nچهار نفر به نام‌هاى : حارث بن رَبعى ، عبدالله بن أُنيس ، عبدالله بن عَتيك و مسعود بن سنان\r\n\r\n\r\n","description":"","footnote":"\r\n( 1 ) . توبه ( 9 ) ، 102 - 104 .\r\n( 2 ) . اعلام الورى ، ج 1 ، ص 196 .\r\n","page_name":" 447 ","page_number":447},
  {"content":"\r\n\r\nداوطلب شدند . نفر پنجم خُزاعى بن أسود أسلمى ، از هم پيمانان خزرجىها بود .\r\nرسول الله صلى الله عليه و آله عبدالله‌بن‌عتيك را به‌سرپرستى آنها گمارد و آنها را از كشتن زن يا بچه‌هايش نهى كرد . « 1 »\r\nواقدى با سندى از عطية بن عبدالله بن أُنيس از پدرش نقل مىكند : مادر رضاعى عبدالله بن عَتيك يهودى بود و در خيبر زندگى مىكرد و عبدالله مىتوانست كه به زبان عبرى حرف بزند . براى همين او را براى اين كار انتخاب كرديم و در سحرگاه شب دوشنبه ، چهارم ذى الحجه از مدينه خارج شديم .\r\nپس از آن‌كه به پشت قلعه خيبر رسيديم ، عبدالله براى مادرش در خيبر پيغام فرستاد و او را از آمدن خود مطلع كرد . پس از مدتى مادرش با ظرفى پر از نان و خرما آمد و ما آن را خورديم .\r\nسپس عبدالله به وى گفت : اى مادر ، مىبينى كه شب فرا رسيده است ، پس ما را داخل خيبر ببر تا در منزل تو بخوابيم !\r\nمادرش گفت : چه كسى را مىخواهى ؟ گفت : ابورافع را . مادرش گفت : به همراه مردم وارد شويد و شب پيش من بياييد و هنگامى كه سر و صداها خوابيد ، براى او كمين كنيد . آنها اين كار را كردند و شب بر او وارد شدند و هنگامى كه سر و صداها خوابيد ، به آنها گفت : برويد . « 2 »\r\nابن اسحاق از زُهرى از عبدالله بن كعب از كَعب بن مالك انصارى نقل كرده است : آنها شبانه حركت كردند تا به خانهء ابن ابى الحُقيق رسيدند ، اما از هر درى كه مىخواستند وارد شوند ، ديدند كه بسته است . ابن ابى الحُقيق در ساختمانى بلند زندگى مىكرد كه با نردبان از آن بالا مىرفتند .\r\nواقدى از عبدالله بن أنيس نقل كرده است : عبدالله بن عَتيك را جلو فرستاديم و خودمان در گوشه‌اى پنهان شديم . او در زد . پس از مدتى همسر سلّام آمد و پرسيد : چه كار دارى ؟ او به زبان عِبرى گفت : براى ابورافع هديه‌اى آورده‌ام ! او در را باز كرد : فوراً همگى پشت درآمديم و داخل شديم .\r\nوقتى كه شمشيرهايمان را ديد ، مىخواست كه فرياد بكشد ، اما شمشيرم را به سوى او گرفتم و او ساكت شد . از او پرسيدم : ابورافع كجا است ؟ اگر راست نگويى با شمشير تو را مىكشم ! گفت : او در آن اتاق است .\r\n\r\n\r\n","description":"","footnote":"\r\n( 1 ) . سيرهء ابن هشام ، ج 3 ، ص 286 - 287 .\r\n( 2 ) . مغازى واقدى ، ج 1 ، ص 391 - 392 .\r\n","page_name":" 448 ","page_number":448},
  {"content":"\r\n\r\nبه اتاق وارد شديم . ابو رافع را از روى لباس سفيدى كه قبطىهاى مصر به تن مىكردند ، شناختيم .\r\nبا شمشير ضرباتى بر او وارد ساختيم . همسر وى جيغ مىكشيد . بعضى از ما مىخواستيم كه برويم و او را خاموش كنيم ؛ اما به ياد سفارش رسول الله صلى الله عليه و آله افتاديم كه ما را از كشتن زنان نهى كرده بود .\r\nچون سقف اتاق كوتاه بود نمىتوانستيم ضربات محكم بر او وارد كنيم ، براى همين شمشيرم را در شكمش فرو كردم و مطمئن شدم كه به قتل رسيده است كسانى كه با من بودند نيز ضرباتى بر او وارد كردند .\r\nبا جيغ و فرياد همسر وى ، عده‌اى از خانه هايشان بيرون آمدند ما از اتاق ابن ابى الحُقيق پايين آمديم و در راه آبِ خيبر پنهان شديم . يهوديان در حالى كه مشعل‌هايى در دست داشتند به جست‌وجوى ما پرداختند . در اين حال ما در زير راه آب بوديم و آنها در پشت آن راه مىرفتند ، ولى ما را نمىديدند . پس از جست‌وجوى زياد ، چيزى نيافتند و بدين جهت نزد همسرش بازگشتند .\r\nما به همديگر مىگفتيم : اگر يكى از ما مىرفت كه ببيند آيا وى مرده است يا نه ، خيلى خوب بود .\r\nاز قضا أسود اسلمى كمان خود را فراموش كرده بود . براى همين أسود در حالى كه خود را شبيه آنها كرده بود از مخفى گاه خارج شد و مشعلى مثل مشعل آنها به دست گرفت و ميان آنها رفت . او رفت و ديد كه جمعيت زيادى در آن جا جمع شده‌اند و به جنازهء وى مىنگرند .\r\nأسود نقل كرده است : من برگشتم و نزد دوستانم در راه آب رفتم و آنها را از جريان باخبر ساختم .\r\nپس از آن دو روز در مخفى گاه خود باقى مانديم تا يهوديان دست از جست‌وجو برداشتند و آن‌گاه روانهء مدينه شديم .\r\nدر مدينه در حالى بر پيامبر اكرم صلى الله عليه و آله وارد شديم كه آن حضرت بر منبر بود . هنگامى كه ما را ديد ، فرمود : سربلند باشيد .\r\nگفتيم : خداوند شما را سربلند گرداند اى رسول خدا !\r\nسؤال كرد : آيا او را كشتيد ؟ گفتيم : بله . و هر كدام از ما ادّعا مىكرد كه او را كشته است !\r\nفرمود : شمشيرهايتان را نشان دهيد . شمشيرها را به وى عرضه كرديم . او در حالى كه به شمشير ابن\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nأنيس اشاره مىكرد ؛ فرمود : اين شمشير او را كشته است و اين اثر ضربه در شمشير است . « 1 »\r\nوقتى ابورافع به قتل رسيد ، فردى به نام اسيربن رزام كه مردى شجاع بود به رياست يهوديان رسيد .\r\nرسول الله صلى الله عليه و آله سريهء ديگرى به خيبر فرستاد و او را در شوال سال ششم به قتل رساندند ، پس از او كِنانة بن ابى الحُقيق ، برادر سلّام را به رياست خود برگزيدند و غزوهء خيبر با وى رخ داد . « 2 »\r\n\r\nازدواج پيامبر با زينب دختر جحش\r\nمسعودى مىنويسد : در ذى القعدهء سال پنجم هجرى رسول الله صلى الله عليه و آله با زينب دختر جحش كه دختر عمه‌اش ، اميمة بنت عبدالمطلّب بود و سى و پنج سال داشت ازدواج كرد . « 3 »\r\nدر تفسير قمى از امام باقر عليه السلام روايت شده است كه فرمود : رسول الله صلى الله عليه و آله دختر عمه‌اش ، زينب دختر جحش را براى زيدبن حارثه خواستگارى كرد . « 4 »\r\nزيد در اصل كلبى بود . « 5 » سپس دربارهء اصل و نسب زيد از امام صادق عليه السلام روايت كرده است :\r\nوقتى كه رسول الله صلى الله عليه و آله با خديجه بنت خويلد ازدواج كرد به بازار عُكاظ رفت و زيد را ديد كه نوجوان باهوش و عاقلى است و در معرض فروش گذاشته شده است . پس او را خريد .\r\nپس از آن‌كه رسول الله صلى الله عليه و آله به پيامبرى مبعوث شد او را به اسلام دعوت كرد و او مسلمان شد . پدر وى حارثة بن شراحيل كلبى ، مردى جليل بود . كه وقتى خبر حضور فرزندش را در مكه شنيد ، به مكه آمد و بر ابوطالب وارد شد و گفت :\r\nاى ابوطالب ، پسرم اسير شده و شنيده‌ام كه به برادرزاده‌ات فروخته شده است . از وى بخواه كه يا او را بفروشد و يا فديهء او را قبول كند و يا آزادش كند . ابوطالب با رسول الله صلى الله عليه و آله صحبت كرد و آن حضرت فرمود : او آزاد است و هر جايى كه بخواهد مىتواند برود . پس حارثه برخاست و دست زيد\r\n\r\n\r\n","description":"","footnote":"\r\n( 1 ) . مغازى واقدى ، ج 1 ، ص 391 - 394 .\r\n( 2 ) . همان ، ج 2 ، ص 566 .\r\n( 3 ) . مروج الذهب ، ج 2 ، ص 298 ؛ التنبيه و الاشراف ، ص 27 ؛ حارالانوار ، ج 20 ، ص 297 .\r\n( 4 ) . تفسير قمى ، ج 2 ، ص 194 ؛ تبيان ، ج 8 ، ص 343 .\r\n( 5 ) . تفسير قمى ، ج 2 ، ص 172 .\r\n","page_name":" 450 ","page_number":450},
  {"content":"\r\n\r\nرا گرفت و گفت : پسرم ، به شرف و حَسَب خودت ملحق شو ! اما زيد گفت : من هرگز از رسول الله صلى الله عليه و آله جدا نمىشوم ! پدرش گفت : آيا حسب و نسب خودت را رها مىكنى و برده قريش مىشوى ؟ ! زيد گفت : تا زنده‌ام از رسول الله صلى الله عليه و آله جدا نخواهم شد !\r\nپدرش عصبانى شد و گفت : اى جماعت قريش ؛ شاهد باشيد كه از او برائت جستم و او پسر من نيست ! رسول الله صلى الله عليه و آله فرمود : شاهد باشيد كه زيد پسر من است ، از او ارث مىبرم و از من ارث مىبرد ! و بعد از آن وى زيد بن محمد ناميده مىشد ؟\r\nرسول الله صلى الله عليه و آله زينب را به او تزويج كرد و آنها تا مدتى با هم زندگى كردند . پس از مدتى بر سر مسأله‌اى با هم مشاجره كردند و براى حل اختلاف نزد رسول الله صلى الله عليه و آله آمدند . زيد عرض كرد : اى رسول خدا ، اجازه دهيد او را طلاق دهم ؛ زيرا وى مغرور است و با زبانش مرا مىآزارد !\r\nپيامبر فرمود : از خدا بترس و همسرت را نگهدار و به او نيكى كن ، اما سرانجام زيد او را طلاق داد . مدت عدّهء سپرى شد و خداوند آيهء مربوط به تزويج زينب به رسول الله صلى الله عليه و آله را نازل كرد « 1 » :\r\n« . . . فَلَمَّا قَضى زَيْدٌ مِنْها وَطَراً زَوَّجْناكَها لِكَيْ لا يَكُونَ عَلَى الْمُؤْمِنِينَ حَرَجٌ فِي أَزْواجِ أَدْعِيائِهِمْ إِذا قَضَوْا مِنْهُنَّ وَطَراً وَ كانَ أَمْرُ اللَّهِ مَفْعُولًا * ما كانَ عَلَى النَّبِيِّ مِنْ حَرَجٍ فِيما فَرَضَ اللَّهُ لَهُ سُنَّةَ اللَّهِ فِي الَّذِينَ خَلَوْا مِنْ قَبْلُ وَ كانَ أَمْرُ اللَّهِ قَدَراً مَقْدُوراً * الَّذِينَ يُبَلِّغُونَ رِسالاتِ اللَّهِ وَ يَخْشَوْنَهُ وَ لا يَخْشَوْنَ أَحَداً إِلَّا اللَّهَ وَ كَفى بِاللَّهِ حَسِيباً * ما كانَ مُحَمَّدٌ أَبا أَحَدٍ مِنْ رِجالِكُمْ وَ لكِنْ رَسُولَ اللَّهِ وَ خاتَمَ النَّبِيِّينَ وَ كانَ اللَّهُ بِكُلِّ شَيْءٍ عَلِيماً » « 2 » ؛\r\nچون زيد از همسرش كام گرفت ، ما او را به نكاح تو در آوريم تا مؤمنان در نكاح همسران پسر خواندهء خود اگر از آنها كام گرفتند بر خود گناهى نپندارند كه فرمان خدا انجام شده است * در آنچه خدا بر پيامبران حلال كرده بر او گناهى نيست ، همانطور كه خدا براى پيامبران پيشين چنين سنتى نهاده بود و فرمان خدا حساب شده و دقيق است * آنان كه رسالت خدا را ابلاغ مىكنند و جز او خدا از كسى نمىترسند ، خدا براى حسابگرى ( اعمالشان ) كافى است * محمد پدر هيچ\r\n\r\n\r\n","description":"","footnote":"\r\n( 1 ) . همان ، ج 2 ، ص 194 .\r\n( 2 ) . احزاب ( 33 ) ، 37 - 40 .\r\n","page_name":" 451 ","page_number":451},
  {"content":"\r\n\r\nيك از مردان شما نيست لكن رسول خدا و آخرين پيامبر است و خداوند به هر چيز آگاه است .\r\nمرحوم صدوق در عيون اخبار الرضا نقل كرده است : امام رضا عليه السلام در جواب اين پرسش مأمون الرشيد كه پيامبر صلى الله عليه و آله چه چيزى را در دلش پنهان كرده بود كه خداوند آن را آشكار ساخت ؟ فرمود :\r\nزيد بن حارثه نزد پيامبر اكرم صلى الله عليه و آله آمد و گفت : اى رسول خدا ، همسرم بد اخلاق است و مىخواهم كه او را طلاق دهم !\r\nپيامبر اكرم فرمود : « از خدا بترس و همسرت را براى خودت نگه دار . » در حالى كه خداوند عزوجل او را از تعداد همسرانش آگاه كرده و به وى خبر داده بود كه زينب نيز از همسرانش خواهد شد ؛ اما پيامبر اين امر را مخفى نگاه داشت و آن را به زيد نگفت ، زيرا مىترسيد كه مردم بگويند :\r\nمحمد به پسرخواندهء خويش گفته است كه زن تو به زودى همسر من خواهد شد و از او عيب جويى كنند . براى همين خداوند عزوجل فرمود :\r\n« وَ اذْ تَقُولُ لِلَّذى انْعَمَ اللّهُ عَلَيْهِ وَ انْعَمتَ عَلَيهِ امْسِكْ عَلَيكَ زَوْجَكَ وَاتَّقِ اللّهَ » ؛ و تو ، به كسى كه خداوند به او نعمت داده و تو نيز نعمتش دادى ، گفتى : همسرت را براى خودت نگاه‌دار و از خدا بترس .\r\nسپس زيد بن حارثه او را طلاق داد و زينب عده نگه داشت و خداوند او را به پيامبرش تزويج كرد و فرمود :\r\n« فَلَمَّا قَضى زَيْدٌ مِنْها وَطَراً زَوَّجْناكَها لِكَيْ لا يَكُونَ عَلَى الْمُؤْمِنِينَ حَرَجٌ فِي أَزْواجِ أَدْعِيائِهِمْ إِذا قَضَوْا مِنْهُنَّ وَطَراً وَ كانَ أَمْرُ اللَّهِ مَفْعُولًا » ؛\r\nچون زيد از همسرش كام گرفت ما او را به نكاح تو در آورديم تا مؤمنان در نكاح همسران پسر خواندهء خود اگر از آنها كام گرفتند بر خود گناهى نپندارند كه فرمان خدا انجام شده است . « 1 »\r\n\r\n\r\n","description":"","footnote":"\r\n( 1 ) . عيون الاخبار الرضا ، ج 1 ، ص 203 ؛ التبيان ، ج 8 ، ص 344 - 345 .\r\n","page_name":" 452 ","page_number":452},
  {"content":"\r\n\r\n\r\nواجب شدنِ حجاب\r\nدر آيهء 53 همين سوره آمده است :\r\n« . . . وَإِذا سَأَلْتُمُوهُنَّ مَتاعاً فَسْئَلُوهُنَّ مِنْ وَراءِ حِجابٍ . . . » ؛\r\nو اگر از همسران پيامبر چيزى خواستيد از پس پرده بخواهيد .\r\nو در آيه 55 آمده است :\r\n« لا جُناحَ عَلَيْهِنَّ فِي آبائِهِنَّ وَ لا أَبْنائِهِنَّ وَ لا إِخْوانِهِنَّ وَ لا أَبْناءِ إِخْوانِهِنَّ وَ لا أَبْناءِ أَخَواتِهِنَّ وَ لا نِسائِهِنَّ وَ لا ما مَلَكَتْ أَيْمانُهُنَّ وَ اتَّقِينَ اللَّهَ إِنَّ اللَّهَ كانَ عَلى كُلِّ شَيْءٍ شَهِيداً » ؛\r\nبر آن زنان گناهى نيست اگر نزد پدر ، پسر ، برادر ، برادرزاده ، خواهر زاده ، زنان مسلمان و يا مملوكان خود بدون حجاب باشند . از خدا بترسيد كه او بر هر چيز ناظر است .\r\nقبل از آن در آيهء 32 آمده است :\r\n« يا نِساءَ النَّبِيِّ لَسْتُنَّ كَأَحَدٍ مِنَ النِّساءِ إِنِ اتَّقَيْتُنَّ فَلا تَخْضَعْنَ بِالْقَوْلِ فَيَطْمَعَ الَّذِي فِي قَلْبِهِ مَرَضٌ وَ قُلْنَ قَوْلًا مَعْرُوفاً * وَ قَرْنَ فِي بُيُوتِكُنَّ وَ لا تَبَرَّجْنَ تَبَرُّجَ الْجاهِلِيَّةِ الْأُولى . . . » ؛\r\nاى زنان پيامبر ! شما مانند زنان ديگر نيستيد ، اگر پرهيزگار باشيد نرم و نازك سخن نگوييد تا بيمار دلان به طمع افتند . پسنديده سخن بگوييد و در خانه هايتان بمانيد و به شيوهء جاهليت پيشين ظهور و بروز نكنيد .\r\nبعد از آن در آيه 59 مىفرمايد :\r\n« يا أَيُّهَا النَّبِيُّ قُلْ لِأَزْواجِكَ وَ بَناتِكَ وَ نِساءِ الْمُؤْمِنِينَ يُدْنِينَ عَلَيْهِنَّ مِنْ جَلَابِيبِهِنَّ ذلِكَ أَدْنى أَنْ يُعْرَفْنَ فَلا يُؤْذَيْنَ وَ كانَ اللَّهُ غَفُوراً رَحِيماً » ؛\r\nاى پيامبر ! به همسران و دخترانت و زنان با ايمان بگو روسرى بلند بر سر ببندند ، اين كار بهتر از اين است كه شناخته شوند و نيز مورد آزار قرار نگيرند ، خداوند آمرزندهء مهربان است .\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nتفسير قمى در مورد سبب نزول آيهء اخير مىنويسد : زنان به مسجد مىرفتند تا پشت سر رسول الله صلى الله عليه و آله نماز بخوانند و در هنگامهء شب كه براى اقامهء نماز عشاء و نماز صبح به مسجد مىرفتند ، جوانان بر سر راهشان مىنشستند و متعرض آنها شده و اذيتشان مىكردند و براى همين آيه نازل شد . « 1 »\r\nابن سعد در الطبقات از أنس بن مالك روايت كرده است كه حجاب در سالى كه پيامبر اكرم صلى الله عليه و آله با زينب ازدواج كرد ، واجب شد و از ابن سعد نقل شده است كه وجوب حجاب در ذى القعدهء اين سال بوده است . « 2 »\r\n\r\nمادران مؤمنين\r\nدر آيه ششم آمده است :\r\n« النَّبِيُّ أَوْلى بِالْمُؤْمِنِينَ مِنْ أَنْفُسِهِمْ وَ أَزْواجُهُ أُمَّهاتُهُمْ » ؛\r\nپيامبر نسبت به مؤمنان از خودشان سزاوارتر است و همسران او مادران مؤمنان هستند .\r\nو در ذيل آيه 53 آمده است :\r\n« وَ ما كانَ لَكُمْ أَنْ تُؤْذُوا رَسُولَ اللَّهِ وَ لا أَنْ تَنْكِحُوا أَزْواجَهُ مِنْ بَعْدِهِ أَبَداً إِنَّ ذلِكُمْ كانَ عِنْدَ اللَّهِ عَظِيماً » ؛\r\nو شما حق آزار رسول خدا را نداريد و پس از او هرگز نبايد همسران او را به نكاح خود درآوريد كه اين كار نزد خدا گران مىآيد .\r\nدر تفسير قمى آمده است : سبب نزول آيهء فوق اين بوده است كه وقتى خداوند نازل فرمود :\r\n« النّبىُّ أَولى بالمؤمنينَ مِنْ انْفُسِهم وَ أَزواجُهُ امَّهاتُهم . . . » ؛\r\nپيامبر نسبت به مؤمنان از خودشان سزاوارتر است و همسران او مادران مؤمنان هستند .\r\nطلحه [ بن عبيدالله تَيمى پسر عموى عايشه 
  ] گفت : محمد با زنان ما ازدواج كرده است و ازدواج با\r\n\r\n\r\n","description":"","footnote":"\r\n( 1 ) . تفسير قمى ، ج 2 ، ص 196 و مثل همين مطلب در مجمع البيان ، ج 9 ، ص 580 آمده است .\r\n( 2 ) . چنان كه در الميزان ، ج 16 ، ص 343 آمده است .\r\n","page_name":" 454 ","page_number":454},
  {"content":"\r\n\r\nزنان خود را بر ما حرام كرده است ؟ ! اگر خدا محمد را بميراند ! حتماً با زنان وى ازدواج مىكنيم ! . . .\r\nبراى همين خداوند آيهء فوق را نازل فرمود . « 1 »\r\nشيخ طوسى از سُدّى نقل كرده است كه وقتى خداوند آيهء حجاب را نازل فرمود ؛ مردى از قبيله تيم گفت : آيا از دختر عموهايمان [ عايشه 
  ] چشم بپوشيم ؟ ! اگر او بميرد با آنها ازدواج خواهيم كرد ! پس از آن بود كه اين آيه نازل شد : « ولا تَنكَحوا . . . »\r\nاز شِعبى از عِكرمه نقل شده است كه وقتى آيهء حجاب نازل شد ، پدران و فرزندان زنان گفتند : آيا ما هم مثل ديگران هستيم ؟ و خداوند نازل فرمود :\r\n« لا جُناحَ عَلَيْهِنَّ فِي آبائِهِنَّ وَ لا أَبْنائِهِنَّ وَ لا إِخْوانِهِنَّ وَ لا أَبْناءِ إِخْوانِهِنَّ وَ لا أَبْناءِ أَخَواتِهِنَّ وَ لا نِسائِهِنَّ وَ لا ما مَلَكَتْ أَيْمانُهُنَّ وَ اتَّقِينَ اللَّهَ إِنَّ اللَّهَ كانَ عَلى كُلِّ شَيْءٍ شَهِيداً » « 2 » ؛\r\nبر اين زنان گناهى نيست اگر نزد پدر ، پسر ، برادر و برادر زاده و خواهر زاده ، زنان مسلمان و يا مملوكان خود بدون حجاب باشند و از خدا بترسيد كه او بر هر چيز ناظر است .\r\nطبرسى از ابن عباس روايت مىكند كه : مردى از صحابه گفت : اگر رسول الله بميرد با عايشه دختر ابوبكر ازدواج مىكنم ! و مُقاتل گفته است كه اين شخص ، طلحة بن عُبيدالله بوده است . « 3 »\r\nآيهء 50 مىفرمايد :\r\n« يا أَيُّهَا النَّبِيُّ إِنَّا أَحْلَلْنا لَكَ أَزْواجَكَ اللَّاتِي آتَيْتَ أُجُورَهُنَّ وَ ما مَلَكَتْ يَمِينُكَ مِمَّا أَفاءَ اللَّهُ عَلَيْكَ . . . » ؛\r\nاى پيامبر ! ما همسرانى را كه مهرشان را پرداخته‌اى و كنيزانى كه خدا به غنيمت نصيبت كرده است و . . . را براى تو حلال كرديم .\r\nقمى مىنويسد : منظور زنانى هستند كه از راه غنيمت به آن حضرت رسيدند « 4 » و آنها عبارت بودند\r\n\r\n\r\n","description":"","footnote":"\r\n( 1 ) . تفسير قمى ، ج 2 ، ص 195 .\r\n( 2 ) . التبيان ، ج 8 ، ص 358 ؛ مجمع البيان ، ج 9 ، ص 577 ؛ الميزان ، ج 16 ، ص 343 .\r\n( 3 ) . مجمع البيان ، ج 9 ، ص 574 .\r\n( 4 ) . تفسير قمى ، ج 2 ، ص 195 .\r\n","page_name":" 455 ","page_number":455},
  {"content":"\r\n\r\nاز : جُويريه دختر حارث ، بزرگ بنى المُصْطَلِق كه جنگ با آنها در سال ششم رخ داد و صفيّه دختر حُيّى بن أخطب كه در جنگ خيبر در اوايل سال هفتم به اسارت درآمد . اين اقتضا مىكند كه اين آيه حداقل بعد از جنگ بنى المُصْطَلق نازل شده باشد .\r\nآيه‌هاى 28 و 29 ، آيه‌هاى تخيير هستند كه مىفرمايند :\r\n« يا أَيُّهَا النَّبِيُّ قُلْ لِأَزْواجِكَ إِنْ كُنْتُنَّ تُرِدْنَ الْحَياةَ الدُّنْيا وَ زِينَتَها . . . » ؛\r\nاى پيامبر ! به همسرانت بگو : « اگر طالب زندگى دنيا و زينت آن هستيد . . . »\r\nقمى در مورد زمان نزول اين دو آيه مىنويسد : هنگامى كه رسول الله صلى الله عليه و آله از غزوهء خيبر « 1 » بازگشت . در التبيان و مجمع البيان نيز مطالبى آمده است كه دلالت مىكند اين دو آيه بعد از ازدواج پيامبر با ميمونه دختر حارث هلالى در آخر سال هفتم « 2 » نازل شده است .\r\n\r\n\r\n","description":"","footnote":"\r\n( 1 ) . همان ، ج 2 ، ص 192 .\r\n( 2 ) . التبيان ، ج 8 ، ص 334 - 335 ؛ مجمع البيان ، ج 9 ، ص 554 - 573 .\r\n","page_name":" 456 ","page_number":456},
  {"content":"\r\n\r\n\r\nفصل سيزدهم‌مهم‌ترين حوادث سال ششم هجرى\r\n\r\n","description":"","footnote":"","page_name":" 457 ","page_number":457},
  {"content":"\r\n\r\n\r\nغزوهء بنى لحيان\r\nواقدى روايت كرده است : رسول الله صلى الله عليه و آله به مناسبت سالگرد شهادت عاصم بن ثابت و يارانش كه در يَوم الرَّجيع سال چهارم مظلومانه به شهادت رسيده بودند ، به همراه دويست نفر از اصحابش كه بيست نفر از آنها سواره بودند ، در اوّل ربيع الاوّل سال ششم از مدينه خارج شد . او پس از آن‌كه به ناحيهء جُرف رسيد ، در اوّل روز در آن جا اطراق كرد و چنين وانمود كرد كه مىخواهد به سوى شام برود ، تا بتواند بنى لحيان را كه قاتل اصلى شهداى رجيع بودند ، غافلگير كند . او از راه شام از كوه‌هاى غُراب و سپس مَحيص و بَتراء گذشت ، آن‌گاه از بين صخره‌هاى يمام نيز گذشت و سپس از راه مكه به سوى مَحجّه حركت كرد . در آن‌جا به سرعت خويش افزود تا در منازل بنى لحيان در غَرّان كه منطقه‌اى بين أمَج و عُسفان است فرود آمد . در آن منطقه كه بدان سايه گفته مىشد ، اطراق كرد ؛ اما مشاهده كرد كه بنى لحيان از حركت آن حضرت مطلع شده و به بالاى كوهها پناه برده‌اند .\r\nآن حضرت يك يا دو روز در آن‌جا اقامت كرد و گروه‌هايى را به جهت‌هاى مختلف ارسال كرد ؛ اما بر هيچ يك از آنها دست نيافتند . براى همين فرمود : اگر از عُسفان پايين مىرفتيم ، اهل مكه ما را مىديدند كه به مكه آمده‌ايم . براى همين به همراه اصحابش حركت كرد و در عُسفان اطراق كرد . از آن‌جا دو سواره از يارانش را فرستاد تا به كُراع الغميم رفتند و برگشتند . رسول الله صلى الله عليه و آله به مدينه بازگشت در حالى كه مىفرمود : « از خداييم و به سوى او باز مىگرديم و او را حمد و سپاس مىگوييم .\r\nپناه مىبرم به خدا از سختى سفر و عاقبت بد و چشم زخم در مورد اهل و مال و فرزندان » .\r\nدر اين غزوه رسول الله صلى الله عليه و آله به مدت چهارده شبانه روز از مدينه غايب بود . « 1 »\r\n\r\n\r\n","description":"","footnote":"\r\n( 1 ) . مغازى ، ج 2 ، ص 535 ؛ سيره ابن اسحاق ، ج 2 ، ص 292 - 293 .\r\n","page_name":" 458 ","page_number":458},
  {"content":"\r\n\r\n\r\nنماز استسقاء\r\nكازرونى در المنتقى دربارهء حوادث سال ششم از زُهرى از أنس بن مالك نقل كرده است : مسلمانان نزد رسول الله صلى الله عليه و آله آمدند و گفتند : اى رسول خدا ، باران نيامده و درختان و علفزارها خشك شده و چارپايان به هلاكت افتاده‌اند . در نتيجه مردم به رنج و سختى افتاده‌اند و از تو مىخواهيم كه از خدايت براى ما طلب باران كنى .\r\nآن حضرت فرمود : فلان روز كه فرا رسيد ، همگى خارج شويد و صدقه‌هاى خود را به همراه بياوريد .\r\nهنگامى كه روز مقرّر فرا رسيد ، رسول الله صلى الله عليه و آله با طمأنينه و وقار و با پاى پياده خارج شد و مردم نيز به دنبال وى حركت مىكردند . پس از آن‌كه به مصلّى رسيدند ، آن حضرت صلى الله عليه و آله پيشنماز شد و دو ركعت نماز به همراه آنها به جاى آورد . در ركعت اوّل با صداى بلند سورهء فاتحه و أعلى و در سورهء دوم با صداى بلند سورهء فاتحه و غاشيه را قرائت كرد .\r\nپس از پايان نماز رو به مردم نمود و عباى خود را وارونه كرد - به فال اين‌كه قحطى به سرسبزى تبديل شود - سپس به زمين زانو زد و دست هايش را به سوى آسمان گرفت و فرمود : « بار خدايا ، بر ما ترحم كن و باران رحمتت را بر ما فرو فرست ، بارانى كه باعث بهار و زندگانى گردد و گوارا و آرام و دائمى و نرم باشد ، بارانى كه نافع و سريع بوده و زيان آور و خسارت بار نباشد . بار خدايا ، بارانى بر ما نازل كن كه سرزمين‌ها با آن آباد و زنده شود و بندگان تو سيراب گردند . و آن را به عنوان بشارتى براى حاضر و غايب ما قرار بده . پروردگارا ، زينت سرزمين ما را بر ما فرو فرست و آرامش آن را بر ما نازل كن . بار خدايا ، از آسمان آبى پاكيزه بر ما نازل كن كه سرزمين‌هاى مرده را زنده‌گرداند و با آن ، حيوانات و انسان‌هاى بسيارى را سيراب كن . »\r\nانس مىگويد : هنوز آن‌جا را ترك نكرده بوديم كه پاره‌هايى از ابر نمايان شد كه پس از مدتى در هم فرو رفتند و سپس به مدت هفت شبانه روز باران مىباريد و ابرها مدينه را ترك نمىكردند . « 1 »\r\n\r\n\r\n","description":"","footnote":"\r\n( 1 ) . به نقل از المنتقى در بحار الانوار ، ج 20 ، ص 299 - 300 .\r\n","page_name":" 459 ","page_number":459},
  {"content":"\r\n\r\n\r\nمصادرهء قافله‌هاى تجارتى قريش\r\nرسول الله صلى الله عليه و آله سعى مىكرد كه قبل از محاصرهء نظامى قريش ، آنها را محاصره اقتصادى كند و در مقابل آنچه كه از اموال مسلمانان مهاجر مصادره كرده‌اند ، اموال تجارتى آنان را مصادره كند . جنگ بدر اوّلين تلاش وى براى انجام اين كار بود كه روى داد . پس از واقعهء بدر ، قريشيان مىترسيدند از مسير هميشگى به سوى شام بروند ؛ براى همين فرات بن حيّان از افراد قبيله بكربن وائل را استخدام كرده بودند تا آنها را از طريق عراق به شام ببرد .\r\nوقتى رسول الله صلى الله عليه و آله از جريان باخبر شد ، زيد بن حارثه را به سوى آنها فرستاد . او آنها را در قرده در كنار يكى از آب‌هاى منطقهء نجد ، غافلگير كرد و كاروان را مصادره نمود . در اين كاروان نقرهء بسيارى مربوط به ابوسفيان وجود داشت كه يك مرد نمىتوانست آنها را به تنهايى حمل كند . زيد همهء غنائم را نزد رسول الله صلى الله عليه و آله آورد . « 1 »\r\nبعد از غزوهء الغابه به آن حضرت خبر رسيد كه كاروانى از قريش از شام حركت كرده است . آن حضرت دوباره زيد بن حارثه را همراه 170 نفر سواره نظام به سوى كاروان فرستاد كه كاروان را مصادره كردند . در اين كاروان نيز نقرهء بسيارى وجود داشت كه مال صفوان بن امية جُمحى بود . اين سريه در جمادى الاول سال ششم هجرى « 2 » در منطقهء عَيص كه از نواحى ذى المروه است و در كنار ساحل دريا واقع شده است ، رخ داد . اين مسيرى بود كه قريشيان آن را براى تجارت با شام برگزيده بودند . « 3 »\r\nطبرسى در اعلام الورى مىنويسد : در اين كاروان اموالى مربوط به ابى العاص بن ربيع و كالايى مربوط به قريشيان وجود داشت كه همهء آن را مسلمانان به رسول الله صلى الله عليه و آله تقديم كردند و آن حضرت آن را ميان جنگجويان تقسيم كرد . ابوالعاص هم آزاد شد ؛ ولى به سوى مدينه آمد و به زينب دختر رسول الله صلى الله عليه و آله كه قبلًا همسرش بود پناهنده شد و از او تقاضا كرد كه از رسول الله صلى الله عليه و آله درخواست كند تا اموال او و اموال مردم كه در دست وى بوده است را به او بازگرداند . « 4 »\r\n\r\n\r\n","description":"","footnote":"\r\n( 1 ) . سيرهء ابن هشام ، ج 3 ، ص 53 - 54 .\r\n( 2 ) . مغازى واقدى ، ج 2 ، ص 533 .\r\n( 3 ) . سيرهء ابن هشام ، ج 3 ، ص 338 .\r\n( 4 ) . اعلام الورى ، ج 1 ، ص 203 .\r\n","page_name":" 460 ","page_number":460},
  {"content":"\r\n\r\nواقدى مىنويسد : ابوالعاص به هنگام سحر بر زينب ، دختر رسول الله صلى الله عليه و آله ( همسرش ) وارد شد و از او تقاضاى امان كرد و زينب او را امان داد . پس از آن‌كه رسول الله صلى الله عليه و آله نماز صبح را به جاى آورد ، زينب جلوى در خانهء خويش كه چسبيده به مسجد بود ايستاد و با صداى بلند گفت : همانا من به ابوالعاص پناه داده‌ام !\r\nرسول الله صلى الله عليه و آله صداى او را شنيد و گفت : اى مردم ، آيا آنچه را كه من شنيدم ، شنيديد ؟ گفتند :\r\nآرى . فرمود : قسم به آن كه جانم در دست اوست . هيچ خبرى از اين قضيه نداشتم تا آنچه را كه شما شنيديد من هم شنيدم و مؤمنان يد واحده عليه دشمنان خود هستند و ضعيف‌ترين آنها مىتواند به كسى پناه دهد و حال ما به كسى كه زينب به او پناه داده است ، پناه مىدهيم . سپس به سوى منزل خود رفت . پس از آن دخترش زينب نزد او آمد و از او درخواست كرد كه اموال قافلهء ابى العاص را به وى بازگردانند . رسول الله صلى الله عليه و آله اين درخواست را از وى پذيرفت و به او دستور داد كه به شويش نزديك نشود ، زيرا تا وقتى كه شويش مشرك است ، بر وى حرام است .\r\nسپس رسول الله صلى الله عليه و آله به گفت‌وگو با اصحاب خويش در اين مورد پرداخت و آنها هم اين پيشنهاد را قبول كردند و تمام اموال قافله وى و حتى طناب و چنگه را به وى بازگرداندند .\r\nابوالعاص به سوى مكه بازگشت . و حق هر كسى را به وى داد و سپس به آنها گفت : اى جماعت قريش ، آيا چيزى از كسى نزد من باقى مانده است ؟ گفتند : نه . گفت : پس شهادت مىدهم كه : لااله الاالله و انَّ محمداً رسول اللّه . بايد بدانيد كه من در مدينه اسلام آوردم و تنها چيزى كه باعث شد در مدينه نمانم و به سوى شما بيايم ، اين بود كه گمان نكنيد مسلمان شده‌ام تا اموال شما را كه با من بوده است ، تصاحب كنم .\r\nسپس به سوى پيامبر صلى الله عليه و آله بازگشت و آن حضرت زينب را بر طبق همان ازدواج سابق بر او روا دانست . « 1 »\r\n\r\nسريّه على عليه السلام به فدك\r\nواقدى روايت مىكند : بنى سعد در فدك ( كه روستايى در نزديكى خيبر بود و تا مدينه شش شبانه روز\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 553 .\r\n","page_name":" 461 ","page_number":461},
  {"content":"\r\n\r\nفاصله داشت ساكن بودند . حال به رسول الله صلى الله عليه و آله خبر رسيد كه عده‌اى از آنها به كمك يهوديان خيبر قصد توطئه دارند « 1 » ؛ براى همين على عليه السلام را به همراه صد نفر در ماه شعبان سال ششم هجرى به سوى آنها فرستاد .\r\nوى شب‌ها حركت مىكرد و روزها مخفى مىشد تا اين‌كه به هَمَج كه آبشخورى بين فدك و خيبر بوده است ، رسيدند . در آن‌جا به مردى از بنى سعد برخوردند . او را دستگير كردند . على عليه السلام به او فرمود : آيا اطلاعى از اجتماع بنى سعد دارى ؟ گفت : نه ، من هيچ اطلاعى از آنها ندارم . او را مورد فشار قرار دادند تا اقرار كرد كه بنى سعد او را به سوى يهوديان خيبر فرستاده‌اند تا بگويد كه مقدارى از خرماى خود را به بنى سعد بدهند ، چنان‌كه به ديگران داده‌اند .\r\nاز او سؤال كردند : الان قوم تو كجا هستند ؟ گفت : در حالى آنها را ترك كردم كه دويست نفر از آنها جمع شده بودند و وَبَر بن عُليم فرماندهى آنها را بر عهده داشت . گفتند : ما را راهنمايى كن و پيش آنها ببر . گفت : به شرط امان ! گفتند : اگر ما را به سوى جايگاه آنها و محل نگهدارى دام هايشان راهنمايى كنى ، در امان هستى والّا هيچ امانى ندارى !\r\nاو به همراه‌شان حركت كرد و آنان را از ميان صخره‌ها و تپه‌ها عبور مىداد و همين باعث شد كه به وى بدگمان شدند ؛ اما پس از مدتى به دشتى رسيدند كه چهارپايان زيادى در آن به چشم مىخورد . او گفت : اين گوسفندان و چارپايان آنها است ؛ حال مرا رها كنيد . گفتند : نه ، تو را رها نمىكنيم تا از منطقه خطر دور شويم .\r\nسپس به سوى چارپايان حمله ور شدند كه به دنبال آن چوپان‌ها فرار كردند و به سوى اهالى ساكن در آن‌جا رفتند و آنها را مطلع كرده و از حضور مسلمانان ترساندند در نتيجه همگى فرار كردند و وقتى كه مسلمانان به محل سكونت‌شان رسيدند ، كسى را نيافتند ، براى همين آن مرد را رها كردند . پس از آن على عليه السلام سه روز در آن‌جا اردو زد و سپس خمس غنائم را جدا كرد ، و بقيهء غنائم را كه پانصد شتر و هزار گوسفند بود ، در ميان آنان تقسيم كرد . « 2 »\r\n\r\n\r\n","description":"","footnote":"\r\n( 1 ) . شايد كه بعد از بنى قريظه آمادهء مقابله با آنها شده بودند .\r\n( 2 ) . مغازى ، ج 2 ، ص 562 و ساروى در مناقب آل ابىطالب ، ج 1 ، ص 202 به اين مطلب اشاره كرده است .\r\n","page_name":" 462 ","page_number":462},
  {"content":"\r\n\r\n\r\nسريهء ذات السلاسل\r\nشيخ مفيد از سيره نويسان نقل مىكند : روزى پيامبر اكرم صلى الله عليه و آله در محلى نشسته بود كه يك اعرابى پيش آمد و در مقابل آن حضرت زانو زد و گفت : آمده‌ام تا تو را از روى اخلاص باخبر كنم ! فرمود : خبر مخلصانهء تو چيست ؟ گفت : قبايلى از اعراب آماده شده‌اند تا به مدينه شبيخون بزنند « 1 » در واقع بنى سُليم در منطقهء الرّمل و در كنار حرّة جمع شده‌اند تا بر شما حمله كنند . « 2 »\r\nآن حضرت صلى الله عليه و آله به اميرالمؤمنين فرمود كه همهء مردم را به نماز فرا بخواند آن‌گاه بر فراز منبر رفت و حمد و ثناى خدا را به جاى آورد و سپس فرمود : اى مردم ، دشمنان خدا و شما به سوى مدينه روى آورده‌اند و گمان مىكنند كه مىتوانند به شهر شما شبيخون بزنند ! حال چه كسى به سوى وادى الرّمل حركت مىكند ؟\r\nمردى از ميان مهاجران برخاست و گفت : من آماده‌ام كه حركت كنم . رسول الله صلى الله عليه و آله پرچم را به دست وى داد و پس از آن‌كه هفتصد نفر به وى پيوستند ؛ فرمود : با نام خدا حركت كن . او حركت كرد و اندكى پس از طلوع خورشيد به مقابل آن اعراب رسيد . آنها پرسيدند : تو كيستى ؟ گفت : فرستاده‌اى از سوى رسول خدا هستم . يا شهادت بدهيد كه لااله الاالله و محمد رسول الله صلى الله عليه و آله و يا اين‌كه با شمشير روبرو خواهيد شد ! آنها گفتند : به سوى رئيس خود بازگرد ، زيرا تعداد ما آن قدر زياد است كه توانايى مقابلهء با ما را ندارى . او هم بازگشت و رسول الله صلى الله عليه و آله را از جريان باخبر كرد !\r\nپس پيامبر دوباره اعلام كرد : چه كسى به سوى وادى الرّمل حركت مىكند ؟ مرد ديگرى از مهاجران برخاست و گفت : من آماده‌ام ! اى رسول خدا . پس رسول الله صلى الله عليه و آله پرچم را به وى داد او حركت كرد ؛ اما پس از مدتى همانند رفيق خود بازگشت و جريان را باز گفت !\r\nپس از آن رسول خدا على بن ابى طالب را فراخواند و فرمود : به سوى وادى الرمل حركت كن .\r\nعلى عليه السلام در حالى كه پرچم رسول الله صلى الله عليه و آله در دستش بود حركت كرد و در هنگامهء سحر به مقابل اعراب رسيد . در آن جا توقف كرد تا فجر طلوع كرد و نماز صبح را به همراه يارانش به جاى آورد .\r\nآن‌گاه لشكريان خود را به آماده كرد و خودش به مقابل دشمن رفت و در حالى كه بر شمشيرش تكيه\r\n\r\n\r\n","description":"","footnote":"\r\n( 1 ) . ارشاد مفيد ، ج 1 ، ص 114 .\r\n( 2 ) . مناقب ، ج 1 ، ص 202 .\r\n","page_name":" 463 ","page_number":463},
  {"content":"\r\n\r\nزده بود ، فرمود : اى جماعت ، من فرستادهء رسول خدا ، به سوى شما هستم ؛ يا شهادت بدهيد كه لا إله الاالله و محمد رسول الله و يا اين‌كه با شمشير ، جواب شما را خواهم داد !\r\nجواب دادند : همان طورى كه آن دو رفيقت برگشتند ، تو هم بازگرد .\r\nفرمود : من بازگردم ؟ ! هرگز ! مگر اين‌كه اسلام بياوريد و يا اين‌كه با شمشيرم در ميان شما داورى كنم . من على بن ابى طالب بن عبدالمطلّب هستم .\r\nهنگامى كه آنها فهميدند كه او على بن ابى طالب است ، نگران شدند ؛ اما به خود جرأت دادند و با او به كارزار پرداختند . آن حضرت در مبارزات اول شش يا هفت نفر از آنها را به هلاكت رساند . بقيه با ديدن اين وضع گريختند . پس از آن مسلمانان غنائم را جمع آورى كرده و به سوى نبى اكرم صلى الله عليه و آله بازگشتند .\r\nسپس از ام سلمه روايت كرده است : نبى اكرم صلى الله عليه و آله در حجرهء من خوابيده بود كه ناگهان از جاى خود بلند شد . عرض كردم : خداوند ياور تو باشد . فرمود : راست مىگويى ، خداوند ياور من است .\r\nالان جبرئيل به من خبر داد كه على دارد مىآيد . سپس به ميان مردم رفت و به آنها دستور داد كه به استقبال على عليه السلام بروند . مردم همراه رسول الله صلى الله عليه و آله براى استقبال از وى دو صف تشكيل دادند .\r\nهنگامى كه چشمان على عليه السلام به پيامبر افتاد ، از اسب پياده شد و خود را به روى پاهاى پيامبر انداخت و آنها را بوسيد . پيامبر به او فرمود : سوار شو ، همانا خدا و رسولش از تو راضى هستند .\r\nاميرالمؤمنين از خوشحالى اشك شوق ريخت و به سوى منزل خويش رفت .\r\nپيامبر اكرم صلى الله عليه و آله از بعضى از ياران آن حضرت عليه السلام پرسيد : فرماندهء خود را چگونه ديديد ؟ عرض كردند : هيچ عيبى در او نديديم ، ولى هيچ نمازى را به او اقتدا نكرديم ، مگر اين‌كه سورهء « قل هوالله احَد » را خواند .\r\nپيامبر اكرم فرمود : از او در اين مورد سؤال خواهم كرد .\r\nهنگامى كه على عليه السلام نزد آن حضرت رسيد ، از او سؤال كرد : چرا در نمازها فقط سورهء اخلاص را خوانده‌اى و سورهء ديگرى را براى آنها قرائت نكرده‌اى ؟\r\nجواب داد : اى رسول خدا ؛ من اين سوره را بسيار دوست دارم .\r\nنبى اكرم صلى الله عليه و آله فرمود : همانا خداوند تو را دوست دارد ، چنان‌كه تو اين سوره را دوست دارى . سپس\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nفرمود : اى على ، اگر خوف اين را نداشتم كه عده‌اى دربارهء تو همان سخنى را بگويند كه نصارى دربارهء عيسى بن مريم گفتند ، امروز در مورد تو سخنى را مىگفتم كه از هيچ جمعى نمىگذشتى ، مگر اين‌كه خاك زير پايت را براى تبرك بردارند . « 1 »\r\n\r\nغزوهء بنى المُصطَلِق\r\nواقدى روايت مىكند : بنى المُصطلق طايفه‌اى از خُزاعه بودند كه در ناحيهء فُرع جمع شده بودند .\r\nمسافرانى كه از آن ناحيه مىگذشتند ، براى پيامبر اكرم صلى الله عليه و آله خبر آوردند كه حارث بن ابى ضرار ، رئيس و بزرگ بنى المصطلق به همراه قوم و قبيلهء خويش و كسانى كه با وى همراه شده‌اند ، قصد جنگ با رسول الله صلى الله عليه و آله را دارد .\r\nپيامبر اكرم صلى الله عليه و آله بُريدة بن حُصيب أسلمى را فرستاد تا از اين حادثه كسب اطلاع كند . او از پيامبر اكرم صلى الله عليه و آله اجازه گرفت كه هر چه را كه صلاح مىداند ، بگويد . آن حضرت به وى اجازه داد . او حركت كرد تا به كنار اردوگاه آنها رسيد . ديد كه آنها جماعت زيادى را گرد آورده‌اند و بسيار به خود مىبالند . از او سؤال كردند ؛ كيستى ؟ گفت : يكى از ياران شما هستم . وقتى شنيدم كه عليه اين مرد قيام كرده‌ايد ، آمدم تا به شما بپيوندم . حال مىخواهم به ميان قوم خويش بروم تا همراه كسانى كه دعوت مرا مىپذيرند ، به شما بپيوندم ، آن‌گاه با هم متّحد مىشويم تا اين مرد را به زانو درآوريم .\r\nحارث به وى گفت : ما بر اين عقيدهء خويش ثابت قدم هستيم ، پس هر چه زودتر به ما بپيونديد . او نزد رسول الله صلى الله عليه و آله بازگشت ، و وى را از جريان آگاه كرد .\r\nآن حضرت مردم را از حضور دشمن آگاه كرد . مردم به سرعت براى حركت آماده شدند . در ميان سپاه اسلام ، سى نفر اسب سوار بودند كه ده نفر آنها از مهاجرين بودند .\r\nدر اين غزوه بسيارى از منافقان نيز شركت داشتند كه هرگز تا آن زمان در چنين جنگى شركت نكرده بودند . آنها هيچ رغبتى به جهاد نداشتند ، اما از آن‌جا كه محلّ كارزار نزديك بود ، آمده بودند تا بهره‌اى از غنائم ببرند .\r\n\r\n\r\n","description":"","footnote":"\r\n( 1 ) . ارشاد ، ج 1 ، ص 116 - 117 ؛ تفسير قمى ، ج 2 ، ص 434 ؛ مجمع البيان ، ج 2 ، ص 802 - 803 ؛ مناقب آل ابىطالب ، ج 3 ، ص 140 .\r\n","page_name":" 465 ","page_number":465},
  {"content":"\r\n\r\nرسول الله صلى الله عليه و آله با لشكريان خويش حركت كرد تا به حلائق رسيد و در آن‌جا اطراق كرد . در همين قرارگاه ، مردى از طايفهء عبدالقيس نزد آن حضرت آمد و سلام كرد . پيامبر از او پرسيد : اهل و عيال تو در كجا هستند ؟ گفت : در الرّوحا . فرمود : حال به كجا مىروى ؟ گفت : آمده‌ام تا به تو ايمان بياورم و شهادت بدهم كه آنچه را آورده‌اى ، حق است و با دشمنان تو بجنگم . رسول الله صلى الله عليه و آله فرمود : حمد و سپاس خدايى را كه تو را به اسلام هدايت كرد .\r\nاو از پيامبر پرسيد : اى رسول خدا ، خداوند چه عملى را بيشتر دوست دارد ؟ فرمود : « نماز اوّل وقت را » .\r\nدوباره پرسيد : اى رسول خدا ، ديروز يكى از افراد طايفهء عبدالقيس را ديدم و او را به اسلام دعوت كردم و او را به اين كار تشويق نمودم و او اسلام آورد . به نظر شما اين كار چطور است ؟\r\nآن حضرت صلى الله عليه و آله فرمود : « اسلام آوردن او به دست تو از آنچه كه خورشيد بر آن مىتابد ، بهتر است » .\r\nسپس فرمود : همراه ما باش تا با دشمن روبه‌رو شويم . من اميدوارم كه خداوند اموال و ذرّيه آنها را نصيب ما بگرداند . « 1 »\r\nدر بَقعاء مردى از مشركان را دستگير كردند . از وى سؤال كردند ؟ از پشت سرت چه خبر ؟ اعراب در كجا گرد آمده‌اند ؟ جواب داد : من هيچ اطلاعى از آنها ندارم . عمربن خطاب به او گفت : راستش را بگو و گرنه گردنت را مىزنم ! مرد جواب داد : من يكى از افراد بنى المُصطَلق هستم كه از پيش حارث بن ابى ضرار مىآيم . او افراد زيادى را عليه شما گردآورى كرده و مرا به سوى شما فرستاده است تا ببينم كه آيا از مدينه خارج شده‌ايد يا خير ؟\r\nعمر اين جريان را به اطلاع رسول اللّه صلى الله عليه و آله رسانيد . آن حضرت او را خواست و وى را به اسلام دعوت كرد . اما او گفت : اسلام را نمىپذيرم تا ببينم كه قبيله‌ام چه مىكنند ، اگر آنها اسلام را پذيرفتند من هم يكى از آنها مىباشم و اگر بر عقيدهء خويش ثابت قدم بمانند كه من هم مردى از همان قبيله هستم !\r\n\r\n\r\n","description":"","footnote":"\r\n( 1 ) . مغازى ، ج 2 ، ص 409 . بقيه خبر چنين است : پس از جنگ ، رسول الله تعدادى شتر و تعدادى گوسفند به من داد . به او گفتم : اى رسول خدا ، چگونه مىتوانم شترها را برانم در حالى كه گوسفندان نيز با من هستند ؟ همهء آنها را گوسفند يا شتر قرار بده . رسول الله صلى الله عليه و آله لبخندى زد و فرمود : كدام يك را بيشتر دوست دارى ؟ گفتم : شتر را . فرمود : به او ده شتر بدهيد و به من دادند .\r\n","page_name":" 466 ","page_number":466},
  {"content":"\r\n\r\nعمر گفت : اى رسول خدا ، گردنش را بزنم ؟ آن حضرت به او اجازه داد و عمر گردنش را زد .\r\nاين خبر به بنى المُصطلق رسيد و حارث بن ابى ضِرار ، رئيس بنى المُصطلق و همراهانش را بسيار ناراحت كرد . در ضمن ترس و وحشت شديدى در دل آنها ايجاد كرد . به دنبال آن افرادى كه از نواحى مختلف به وى پيوسته بودند ، پراكنده شدند و فقط بنى المُصطلق باقى ماندند .\r\n\r\nقرارگاه مُريسيع\r\nرسول الله صلى الله عليه و آله در مُريسيع فرود آمدند . بنى المُصطلق در كنار چاه آب مريسيع جمع شده و براى جنگ آماده شده بودند . رسول الله صلى الله عليه و آله لشكريانش را سازماندهى كرد . سپس پرچم مهاجران را به دست عمار بن ياسر و پرچم انصار را به دست سعد بن عباده سپرد .\r\nواقدى با سندى از زيدبن طلحه روايت كرده است : رسول الله صلى الله عليه و آله عمر را صدا زد تا به آنها اعلام كند : بگوييد : لااله الااللّه تا جان و مالتان در امان باشد ! اما آنها از پذيرش آن امتناع ورزيدند و يكى از آنها تيرى به سوى مسلمانان پرتاب كرد . به دنبال آن ، مسلمانان آنها را تيرباران كردند . « 1 »\r\nسپس رسول الله صلى الله عليه و آله دستور داد كه مسلمانان به طور دسته جمعى بر آنها حمله كنند . در پى اين حملهء دسته جمعى ده نفر از بنى مُصطَلق كشته شده و بقيه اسير شدند و هيچ كس نتوانست فرار كند . « 2 » بعد از اسلام آوردن باقيماندهء اين قبيله ، حارث ، پدر جُويَريه نزد نبى اكرم صلى الله عليه و آله آمد و گفت : اى رسول خدا ، سزاوار نيست كه دختر من در اسارت باشد ، زيرا كه وى زنى ارجمند و بزرگوار است .\r\nپيامبر فرمود : برو و او را مخيّر گردان . حارث گفت : پيشنهاد خوب و منصفانه‌اى كردى . سپس نزد وى آمد و گفت : دخترم ، قبيلهء خود را مفتضح مكن . جُويريه گفت : اما من خدا و رسولش را برگزيده‌ام ! پدرش گفت : نفرين بر تو باد !\r\nپس از آن رسول الله صلى الله عليه و آله جويريه را آزاد كرد و او را در زمرهء همسران خويش قرار داد . « 3 »\r\n\r\n\r\n","description":"","footnote":"\r\n( 1 ) . مغازى ، ج 2 ، ص 404 - 407 .\r\n( 2 ) . اعلام الورى ، ج 1 ، ص 197 و اين عين عبارات واقدى ، ج 2 ، ص 407 مىباشد .\r\n( 3 ) . ارشاد ، ج 1 ، ص 119 . ساروى در مناقب آل ابىطالب ، ج 1 ، ص 201 مىنويسد : پدر جُويريه نزد پيامبر اكرم صلى الله عليه و آله آمد تا دخترش را با دادن فديه آزاد كند ؛ در اين هنگام رسول الله صلى الله عليه و آله از او دربارهء دو شترى كه آنها را در درّه‌اى پنهان كرده بود ، سؤال كرد . او با شنيدن اين غيب گويى گفت : شهادت مىدهم كه لااله الاالله و محمد رسول الله . به خدا قسم كه هيچ كس غير از من چيزى دربارهء آن دو شتر نمىدانست . اى رسول خدا ، دختر من شايستهء اسارت نيست ؛ زيرا زنى ارجمند و بزرگوار مىباشد . . . .\r\n","page_name":" 467 ","page_number":467},
  {"content":"\r\n\r\nپس از آن‌كه مردم مطلع شدند ، رسول الله صلى الله عليه و آله جُويريه دختر حارث را به همسرى گزيده است ؛ گفتند : رسول الله صلى الله عليه و آله داماد اينها شده است ؛ براى همين اسيرانى را كه در اختيار داشتند ، آزاد كردند . « 1 »\r\nاز جمله حوادثى كه طى اين غزوه رخ داد اين بود كه فردى از بنى عمرو بن عوف از قبيلهء انصار كه هِشام بن صُبابه يا هاشم بن صُبابه ناميده مىشد - چنان كه واقدى نقل كرده است - در ميان گرد و خاك شديد ناشى از باد با مرد ديگرى از انصار كه أوس ناميده مىشد ، برخورد كرد و گمان كرد كه وى از مشركان است ، براى همين بر او حمله كرد و او را كشت ، اما بعداً معلوم شد كه وى از مسلمانان بوده است ، و بدين جهت رسول الله صلى الله عليه و آله دستور داد كه ديه‌اش را از اموال جدا كنند و بپردازند . برادر مقتول به نام مِقيس نزد پيامبر اكرم صلى الله عليه و آله آمد و آن حضرت دستور داد كه ديهء برادرش را به وى بدهند . او پس از تحويل گرفتن ديه ، همچنان با قاتل برادرش دشمنى ورزيد تا اين‌كه او را كشت و در حالى كه مرتد شده بود ، به سوى قريشيان فرار كرد « 2 »\r\n\r\nرسوايى منافق\r\nقمى مىنويسد : هنگامى كه رسول الله صلى الله عليه و آله از غزوهء بنى المُصطلق در سال پنجم هجرى باز مىگشت ، در كنار چاهى فرود آمد . آب اين چاه بسيار كم بود . مسلمانان دور چاه جمع شده بودند تا از چاه آب بكشند . در اين اثنا دلو سنان بن وبرجهنى ، هم پيمان خزرجى ها با دلو جَهجاه بن سعيد غِفارى كه اجير عُمر بن خطّاب بود ، به هم گره خورد . آنها به مشاجره پرداختند و جهجاه ، سيلى محكمى به صورت سنان زد . صورت وى خونين شد ، لذا خزرجىها را به كمك طلبيد ! جهجاه نيز قريشىها را صدا زد ! فتنهء عظيمى برپا شد . عبدالله بن ابىّ بن سلول خزرجى اين سرو صداها را شنيد و پرسيد : چه خبر شده ؟\r\nاو را از قضيه مطلع كردند .\r\n\r\n\r\n","description":"","footnote":"\r\n( 1 ) . اعلام الورى ، ج 1 ، ص 197 ؛ مغازى واقدى ، ج 2 ، ص 411 - 412 .\r\n( 2 ) . مغازى واقدى ، ج 2 ، ص 408 ؛ سيرهء ابن اسحاق ، ج 3 ، ص 302 .\r\n","page_name":" 468 ","page_number":468},
  {"content":"\r\n\r\nوى بسيار خشمگين شد و گفت : من ديگر خوارترين عرب شده‌ام ؟ ! از ابتدا نمىخواستم كه در اين سفر شركت كنم ، گمان نمىكردم كه زنده باشم و چنين چيزى را بشنوم و نتوانم كارى بكنم !\r\nسپس رو به خزرجىها كرد و گفت : اين نتيجهء كارهاى شما است ! آنها را در خانه‌هاى خويش جاى داديد و اموال خود را در اختيار آنها قرار داديد و از آنها دفاع كرديد و خود را در معرض كشته شدن قرار داديد . در نتيجه بسيارى از زنان شما بيوه شدند و بچه‌هاى شما يتيم گشتند ، در حالى كه اگر آنها را اخراج مىكرديد ، به ديگران پناه مىبردند . سپس گفت : اگر به مدينه برسيم ، عزيزترين مردم ذليل‌تر آنها را آن اخراج خواهند كرد !\r\nدر اين هنگام ، كاروانيان پس از طى مسافتى طولانى تازه بار انداخته بودند . پيامبر اكرم صلى الله عليه و آله در سايهء درختى به استراحت پرداخته بود و عده‌اى از مهاجرين و انصار به دورش حلقه زده بودند .\r\nزيدبن ارقم كه نوجوانى بيش نبود و سخنان ابن ابى را شنيده بود نزد پيامبر اكرم صلى الله عليه و آله آمد و آن حضرت را از سخنان ابن ابى آگاه كرد .\r\nرسول الله صلى الله عليه و آله فرمود : اى جوان ، شايد كه دچار توهم شده‌اى ؟ ! گفت : نه به خدا ، دچار توهم نشده‌ام .\r\nفرمود : شايد كه از وى ناراحت هستى و اين سخنان را دربارهء وى مىگويى ؟ !\r\nگفت : نه .\r\nآن‌گاه رسول الله صلى الله عليه و آله به غلام خود شُقران فرمود : شتر را آماده كن . وى شتر حضرت را آماده كرد .\r\nرسول الله صلى الله عليه و آله سوار شد و حركت كرد . در ميان لشكريان نيز جار زدند تا آنها هم حركت كنند .\r\nسعد بن عُباده خود را به آن حضرت رساند و گفت : سلام و رحمت و بركات خداوند برتو باد اى رسول خدا . پيامبر نيز فرمود : و عليك السلام . سعد گفت : در چنين وقتى حركت نمىكردى ؟ ! فرمود :\r\nآيا نشنيده‌اى كه رفيق شما چه گفته است ؟ عرض كرد : ما چه رفيقى غير از تو داريم ، اى رسول خدا ؟\r\nفرمود : عبدالله بن ابى گمان كرده است كه اگر به مدينه بازگردد ، عزيزترين مردمش ، ذليل‌تر را از آن اخراج خواهند كرد !\r\nسعد گفت : اى رسول خدا ، تو و اصحابت عزير هستيد و ابن ابى و رفقايش ذليل هستند .\r\nرسول الله صلى الله عليه و آله تمام آن روز را راه پيموده و لشكريان فقط براى نماز توقف كردند و دستور داد كه\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nآن شب هم حركت كنند ! تا صبح شد و پس از نماز صبح به حركت ادامه دادند تا ظهر شد ! ! و هدف آن حضرت صلى الله عليه و آله از حركت مداوم اين بود كه مردم را از صحبت كردن با همديگر بازدارد و پس از طى مسيرى طولانى ، آن حضرت دستور توقف داد كه بلافاصله لشكريان از فرط خستگى به خواب رفتند .\r\nقمى مىنويسد : خزرجىها پيش عبدالله بن ابى آمده و او را سرزنش مىكردند و او قسم خورد كه چنين حرف‌هايى را نزده است ! به وى گفتند : پس در اين صورت بيا نزد رسول الله صلى الله عليه و آله برويم و از او معذرت خواهى كنيم !\r\nاو نزد پيامبر اكرم صلى الله عليه و آله آمد و قسم خورد كه شهادت مىدهد به اين‌كه : لااله الا الله و محمدٌ رسول اللّه ، و اين‌كه او چنين حرفى را نزده و زيد به او نسبت دروغ بسته است .\r\nرسول الله صلى الله عليه و آله هم حرف او را پذيرفت . بعد از آن خزرجىها نزد زيد بن أرقم رفتند و گفتند : چرا به عبدالله بن ابى نسبت دروغ دادى ؟ ! و به او بد و بيراه گفتند . زيد كه در تنگناى بدى گرفتار شده بود ، دست به آسمان كرد و گفت : پروردگارا ! تو مىدانى كه من نسبت دروغ به عبدالله بن ابى نزده‌ام !\r\nرسول الله صلى الله عليه و آله حركت كرد ، اما چيزى نگذشت كه حالت نزول وحى بر وى عارض شد . چنان فشارى بر وى آمد كه نزديك بود ناقه‌اش از سنگينى وحى بر زمين بخوابد . پس از لحظه‌اى آن حضرت صلى الله عليه و آله از اين حالت خارج شد در حالى كه عرق از پيشانى مباركش فرو مىريخت . آن‌گاه به زيد بن ارقم نزديك شد و گوشش را گرفت و فرمود : جوان ، حرفت راست درآمد و دل تو آگاه و ظرفيت دارد و خداوند آياتى دربارهء سخنان تو نازل فرموده و گوش هايت را تصديق نموده است . پس از آن‌كه اصحاب آن حضرت به دورش جمع شدند اين آيات را تلاوت فرمود :\r\n« بِسْمِ اللَّهِ الرَّحْمنِ الرَّحِيمِ * إِذا جاءَكَ الْمُنافِقُونَ قالُوا نَشْهَدُ إِنَّكَ لَرَسُولُ اللَّهِ وَ اللَّهُ يَعْلَمُ إِنَّكَ لَرَسُولُهُ وَ اللَّهُ يَشْهَدُ إِنَّ الْمُنافِقِينَ لَكاذِبُونَ * اتَّخَذُوا أَيْمانَهُمْ جُنَّةً فَصَدُّوا عَنْ سَبِيلِ اللَّهِ إِنَّهُمْ ساءَ ما كانُوا يَعْمَلُونَ * ذلِكَ بِأَنَّهُمْ آمَنُوا ثُمَّ كَفَرُوا فَطُبِعَ عَلى قُلُوبِهِمْ فَهُمْ لا يَفْقَهُونَ * وَ إِذا رَأَيْتَهُمْ تُعْجِبُكَ أَجْسامُهُمْ وَ إِنْ يَقُولُوا تَسْمَعْ لِقَوْلِهِمْ كَأَنَّهُمْ خُشُبٌ مُسَنَّدَةٌ يَحْسَبُونَ كُلَّ صَيْحَةٍ عَلَيْهِمْ هُمُ الْعَدُوُّ فَاحْذَرْهُمْ قاتَلَهُمُ اللَّهُ أَنَّى يُؤْفَكُونَ * وَ إِذا قِيلَ لَهُمْ تَعالَوْا يَسْتَغْفِرْ لَكُمْ رَسُولُ اللَّهِ لَوَّوْا رُؤُسَهُمْ وَ رَأَيْتَهُمْ يَصُدُّونَ وَ هُمْ مُسْتَكْبِرُونَ * سَواءٌ عَلَيْهِمْ أَسْتَغْفَرْتَ لَهُمْ أَمْ لَمْ تَسْتَغْفِرْ لَهُمْ لَنْ يَغْفِرَ اللَّهُ لَهُمْ إِنَّ اللَّهَ لا يَهْدِي الْقَوْمَ\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nالْفاسِقِينَ * هُمُ الَّذِينَ يَقُولُونَ لا تُنْفِقُوا عَلى مَنْ عِنْدَ رَسُولِ اللَّهِ حَتَّى يَنْفَضُّوا وَ لِلَّهِ خَزائِنُ السَّماواتِ وَ الْأَرْضِ وَ لكِنَّ الْمُنافِقِينَ لا يَفْقَهُونَ * يَقُولُونَ لَئِنْ رَجَعْنا إِلَى الْمَدِينَةِ لَيُخْرِجَنَّ الْأَعَزُّ مِنْهَا الْأَذَلَّ وَ لِلَّهِ الْعِزَّةُ وَ لِرَسُولِهِ وَ لِلْمُؤْمِنِينَ وَ لكِنَّ الْمُنافِقِينَ لا يَعْلَمُونَ » « 1 »\r\nآن‌گاه كه منافقان نزد تو آمدند ، گفتند : « شهادت مىدهيم كه تو فرستادهء خدايى » .\r\nخدا مىداند كه تو فرستاده‌اش هستى ولى خداوند گواهى مىدهد كه منافقان دروغگو هستند * آنها سوگندهايشان را سپر كردند تا مردم را از راه خدا بازدارند ، آنها كار ناشايستى انجام مىدهند * چراكه پس از ايمان آوردن باز كافر شدند ، به اين خاطر بر دل‌هايشان مهر زده شده كه به درك و فهم درستى نرسند * هنگامى كه آنها را ببينى پيكرشان تو را به شگفت آورد و اگر سخن گويند به سخنشان گوش دهى ، گويى چوب‌هاى تكيه زده به ديوارند و هر بانگى را عليه خود پندارند ، آنها دشمن تو هستند از آنان دورى كن . خدا آنها را بكشد كه چگونه از حق منصرف مىشوند * چون به آنها گفته مىشود بياييد تا فرستادهء خدا برايتان استغفار كند سر بگردانند و مىبينى كه روى مىگردانند و تكبر مىورزند * تفاوت نكند كه براى شان استغفار بكنى يا نكنى ، خداوند هرگز آنها را نخواهد بخشيد ، زيرا خدا فاسقان را هدايت نمىكند * آنها كسانى هستند كه مىگويند به آنان كه نزد رسول خدايند چيزى ندهيد تا پراكنده شوند و حال آن‌كه خزائن آسمان‌ها و زمين از آن خداست ولى منافقان نمىدانند * آنها مىگويند :\r\n« اگر به مدينه بازگرديم عزت يافتگان ، خوار شدگان را بيرون مىكنند » در حالى كه عزت از آن خدا و فرستادهء او و مؤمنان است ، ولى منافقان اين را نمىدانند .\r\nبا نزول اين آيات عبدالله بن ابى مفتضح شد .\r\nأبان بجلى مىنويسد : فرزند عبدالله بن ابى پيش رسول الله صلى الله عليه و آله رفت و گفت : اى رسول خدا ! اگر تصميم به قتل وى دارى ، مرا مأمور اين كار كن تا سر او را برايت بياورم ! به خدا قسم كه همهء اوس و\r\n\r\n\r\n","description":"","footnote":"\r\n( 1 ) . منافقون ( 63 ) ، 1 - 8 .\r\n","page_name":" 471 ","page_number":471},
  {"content":"\r\n\r\nخزرج مىدانند كه من يكى از نيكوكارترين افراد نسبت به پدر خويش هستم ؛ براى همين مىترسم كه اگر ديگرى را مأمور قتل وى كنى ، تحمل اين را نداشته باشم كه به قاتل پدرم بنگرم و مؤمنى را در مقابل كافرى به قتل برسانم و داخل جهنم شوم !\r\nرسول الله صلى الله عليه و آله فرمود : بلكه به خاطر تو ، با او تا زمانى كه در كنار ما است به نيكى رفتار خواهيم كرد . « 1 »\r\n\r\nزن با ايمان\r\nدربارهء اين كه مصداق « امراة مومنة » كيست ، خبرهاى متفاوتى نقل شده است .\r\nشيخ طوسى در التبيان از على بن حسين عليه السلام نقل مىكند : وى زنى به نام امّ شريك « 2 » از طايفهء بنى اسد بود . طبرسى هم آن را نقل كرده و گفته است : ام شريك ، دختر جابر بود « 3 » . سيوطى هم در الدرالمنثور آن را نقل كرده و گفته است : ام شريك أزدى « 4 » به جاى اسدى .\r\nكُلينى با سندى از امام باقر عليه السلام در كافى روايت كرده است : زنى انصارى نزد رسول الله صلى الله عليه و آله آمد و عرض كرد : اى رسول خدا ، هيچ‌گاه زن از مرد خواستگارى نمىكند . من زنى باكره هستم كه هيچ گاه شوهر و فرزند نداشته‌ام . آيا احتياجى به زن داريد ؟ ! اگر نياز داشته باشيد و قبول كنيد ، من خود را به شما بخشيده‌ام !\r\nآن حضرت صلى الله عليه و آله فرمود : اى خواهر انصار ، خدا به خاطر رسول خودش به شما خير عنايت فرمايد ؛ زيرا مردان شما مرا يارى مىكنند و زنان شما به ازدواج با من رغبت دارند .\r\nحفصه به ام شريك گفت : اى بى حيا ! چطور جرأت مىكنى كه خود را بر مردان عرضه كنى ؟\r\nرسول الله صلى الله عليه و آله فرمود : اى حفصه ، دست از او بردار كه او از تو بهتر است . او به رسول خدا رغبت دارد و تو او را سرزنش مىكنى !\r\n\r\n\r\n","description":"","footnote":"\r\n( 1 ) . تفسير قمى ، ج 2 ، ص 368 - 470 ؛ سيرهء اين اسحاق ، ج 3 ، ص 303 - 305 ؛ مجمع البيان ، ج 9 ، ص 442 - 443 ؛ مغازى واقدى ، ج 2 ، ص 415 - 425 .\r\n( 2 ) . التبيان ، ج 8 ، ص 352 .\r\n( 3 ) . مجمع البيان ، ج 8 ، ص 571 .\r\n( 4 ) . الميزان ، ج 16 ، ص 341 .\r\n","page_name":" 472 ","page_number":472},
  {"content":"\r\n\r\nسپس به آن زن فرمود : خدا تو را رحمت كند . بازگرد و بدان كه خدا به خاطر محبت و رغبت تو به من ، بهشت را بر تو واجب گردانيده است و اگر خدا بخواهد در اين باره صحبت خواهيم كرد .\r\nپس از آن خداوند نازل فرمود :\r\n« يا أَيُّهَا النَّبِيُّ إِنَّا أَحْلَلْنا لَكَ أَزْواجَكَ اللَّاتِي آتَيْتَ أُجُورَهُنَّ وَ ما مَلَكَتْ يَمِينُكَ مِمَّا أَفاءَ اللَّهُ عَلَيْكَ وَ بَناتِ عَمِّكَ وَ بَناتِ عَمَّاتِكَ وَ بَناتِ خالِكَ وَ بَناتِ خالاتِكَ اللَّاتِي هاجَرْنَ مَعَكَ وَ امْرَأَةً مُؤْمِنَةً إِنْ وَهَبَتْ نَفْسَها لِلنَّبِيِّ إِنْ أَرادَ النَّبِيُّ أَنْ يَسْتَنْكِحَها خالِصَةً لَكَ مِنْ دُونِ الْمُؤْمِنِينَ قَدْ عَلِمْنا ما فَرَضْنا عَلَيْهِمْ فِي أَزْواجِهِمْ وَ ما مَلَكَتْ أَيْمانُهُمْ لِكَيْلا يَكُونَ عَلَيْكَ حَرَجٌ وَ كانَ اللَّهُ غَفُوراً رَحِيماً » « 1 » ؛\r\nيا پيامبر ! ما همسرانى را كه مهرشان را پرداخته‌اى و كنيزانى كه خدا به غنيمت نصيبت كرده است و دختران عموها ، دختران عمه‌ها ، دختران دايىها و دختران خاله هايت را كه با تو مهاجرت كرده‌اند براى تو حلال كرديم ، و هم‌چنين هر زن با ايمانى كه خود را به پيامبر ببخشد به شرط اين‌كه پيامبر بخواهد با او ازدواج كند ، اين حكم مخصوص تو است نه ساير مؤمنان - ما مىدانيم براى آنها دربارهء همسران و كنيزانشان چه حكمى مقرر كرده‌ايم - تا مشكلى براى تو نباشد و خداوند آمرزندهء مهربان است .\r\nطبق اين آيات فقط هبهء به رسول الله صلى الله عليه و آله حلال است و يك زن نمىتواند كه خود را به ديگرى هبه كند . « 2 »\r\nطبرسى مىنويسد : وقتى اين زن خود را به پيامبر اكرم صلى الله عليه و آله بخشيد ، عايشه گفت : زنان را چه شده است كه خود را بدون مهر و كابين هبه مىكنند ؟ ! و پس از نزول آيات گفت : چطور است كه خدا در برآوردن خواسته‌هاى تو مىشتابد !\r\nرسول الله صلى الله عليه و آله فرمود : اگر تو هم خداوند را اطاعت مىكردى ، در برآوردن خواسته‌هاى تو شتاب مىكرد . « 3 »\r\n\r\n\r\n","description":"","footnote":"\r\n( 1 ) . احزاب ( 33 ) ، 50 .\r\n( 2 ) . فروع كافى ، ج 5 ، ص 568 ، ح 53 .\r\n( 3 ) . مجمع البيان ، ج 9 ، ص 571 .\r\n","page_name":" 473 ","page_number":473},
  {"content":"\r\n\r\n\r\nسريهء ابن رواحه به خيبر\r\nواقدى با سندى از ابن عباس روايت مىكند : وقتى ابورافع سلّام بن ابى حُقيق ، رئيس يهوديان خيبر كشته شد ؛ اسير بن زارم رئيس آنها شد . وى فردى شجاع بود كه در ميان آنها برخاست و گفت : به خدا قسم ، چنين بوده است كه محمد به سوى هيچ قومى از يهود حركت نكرده ، مگر اين‌كه هر گونه خواسته بر آنها ضربه زده است ، اما من مىخواهم كارى بكنم كه هيچ يك از ياران ما چنين نكرده‌اند .\r\nپرسيدند : مىخواهى چه كنى ؟\r\nگفت : به سوى قبيلهء عطفان مىروم و آنها را با خويش متحد مىسازم . سپس بر محمد در خانه‌اش حمله مىكنيم و هيچ كس در خانه‌اش مورد حمله قرار نمىگيرد ، مگر اين‌كه دشمنش به بعضى از آنچه كه مىخواهد ، دست مىيابد .\r\nگفتند : رأى خوبى است . او به سوى غطفان حركت كرد و آنها را با خود همراه ساخت .\r\nاز سوى ديگر خارجة بن حُسيل أشجعى نزد رسول الله صلى الله عليه و آله آمد و او را از آنچه ديده بود مطلع كرد\r\nسپس از عروة بن زُبير نقل كرده است : نبى اكرم صلى الله عليه و آله عبدالله بن رَواحه را همراه سه نفر در ماه رمضان به خيبر فرستاد تا اخبار آن‌جا را براى حضرت گزارش كنند . هنگامى كه عبدالله به خيبر رسيد ، افرادش را به محله‌هاى يهود : شقّ ، كَتيبه و نطاة فرستاد . آنها به مدت سه روز در اين محله‌ها ماندند و اخبار مربوط به اسير و غيره را جمع آورى كرده و دو شب باقيمانده به پايان ماه رمضان نزد پيامبر صلى الله عليه و آله بازگشتند و او را از اوضاع خيبر مطلع كردند .\r\nسپس از ابن عباس نقل مىكند : رسول الله صلى الله عليه و آله افرادى را مىخواست كه براى رفتن به خيبر داوطلب شوند . سى نفر آمادگى خويش را اعلام كردند . آن حضرت عبدالله بن رواحه را به فرماندهى ايشان گمارد .\r\nعبدالله بن أنيس مىگويد : ديدم كه عده‌اى از دوستان من آمادهء حركت به سوى اسير بن زارم هستند و شنيدم كه پيامبر اكرم صلى الله عليه و آله مىگويد : اسير بن زارم را نبينم ، يعنى او را بكشيد . به آنها پيوستم و حركت كرديم تا به خيبر رسيديم .\r\nبراى اسير پيغام فرستاديم كه آيا ما در امان هستيم تا پيش تو بياييم و اخبارى را كه مىدانيم در\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nاختيار تو قرار دهيم ؟ گفت : بله . بر او وارد شديم و گفتيم : رسول الله صلى الله عليه و آله ما را به سوى تو فرستاده است تا با ما نزد آن حضرت بيايى تا تو را به امارت خيبر بگمارد و به تو نيكى كند !\r\nاو به مشورت با يهوديان پرداخت . آنها گفتند : هيچ‌گاه ، محمد ، فردى از بنى اسرائيل را به امارت نگمارده است ! گفت : درست است ؛ اما از جنگ خسته شده‌ايم .\r\nاو به همراه سى نفر از يهوديان با ما به سوى مدينه حركت كرد . در راه به قَرقَره ثبار « 1 » رسيديم . ديدم دستش را به سوى شمشير من دراز كرده است تا آن را بردارد ! متوجه شدم و فوراً شترم را از شتر وى دور كردم و گفتم : اى دشمن خدا ، مىخواهى كه حيله بزنى ؟ سپس براى امتحان ، خود را به خواب زدم و دوباره به او نزديك شدم تا ببينم چه مىكند ؟ دوباره دستش را به سوى شمشيرم دراز كرد . از شترم پياده شدم و افراد را به گونه‌اى هدايت كردم كه اسير تنها ماند . در يك لحظه ضربه‌اى به ران وى وارد كرده و آن را قطع كردم . او از شترش پايين افتاد و افراد من بلافاصله بر همراهان وى حمله ور شدند و همهء آنها را به هلاكت رساندند ، مگر يك نفر كه فرار كرد .\r\nپس از آن به سوى رسول الله صلى الله عليه و آله كه با اصحابش در ثَنيّة الوداع در مسير شام نشسته بود ، بازگشتيم و جريان را براى وى نقل كرديم . آن حضرت صلى الله عليه و آله فرمود : خداوند شما را از دست قومى ستمگر نجات داد . « 2 »\r\n\r\nسريّه به سوى بنى ضَبّه\r\nكلينى در فروع كافى با سندى از ابان بن عثمان احمر بجلى كوفى از امام صادق عليه السلام روايت مىكند :\r\nعده‌اى از افراد قبيلهء بنى ضَبّه كه مريض بودند بر رسول الله صلى الله عليه و آله وارد شدند . آن حضرت فرمود : نزد من بمانيد تا پس از اين‌كه خوب شديد شما را به سريّه‌اى بفرستم . آنها گفتند : ما را به خارج مدينه بفرست . آن حضرت آنان را به سوى شترهاى خود فرستاد تا از شير آنها بنوشند و زودتر خوب شوند ؛ اما آنها پس از آن‌كه خوب و قوى شدند ، سه نفر از كسانى را كه از شترها محافظت مىكردند كشتند و شترها را با خويش بردند . ! !\r\n\r\n\r\n","description":"","footnote":"\r\n( 1 ) . منطقه‌اى در شش مايلى خيبر ، وفاء الوفاء ، ج 2 ، ص 273 .\r\n( 2 ) . مغازى ، ج 2 ، ص 566 - 568 ؛ سيره‌ابن اسحاق ، ج 4 ، ص 266 ؛ اعلام الورى ، ج 1 ، ص 211 .\r\n","page_name":" 475 ","page_number":475},
  {"content":"\r\n\r\nاين خبر به رسول الله صلى الله عليه و آله رسيد ؛ لذا بلافاصله على عليه السلام را به همراه عده‌اى به دنبال آنها فرستاد .\r\nعلى عليه السلام آنها را در حالى كه در دره‌اى سرگردان شده بودند و نمىدانستند كه بايد از كدام طرف بروند ، اسير كرد و نزد رسول الله صلى الله عليه و آله آورد . درباره آن‌ها نازل شد :\r\n« إِنَّما جَزاءُ الَّذِينَ يُحارِبُونَ اللَّهَ وَ رَسُولَهُ وَ يَسْعَوْنَ فِي الْأَرْضِ فَساداً أَنْ يُقَتَّلُوا أَوْ يُصَلَّبُوا أَوْ تُقَطَّعَ أَيْدِيهِمْ وَ أَرْجُلُهُمْ مِنْ خِلافٍ أَوْ يُنْفَوْا مِنَ الْأَرْضِ » « 1 » ؛\r\nكيفر كسانى كه با خدا و پيامبرش مىجنگند و در زمين به فساد مىكوشند اين است كه كشته يا به دار آويخته شوند يا دست و پايشان در جهت مخالف قطع شود و يا از سرزمين خود تبعيد شوند .\r\nرسول الله صلى الله عليه و آله قطع كردن را اختيار كرد و دستور داد كه دست و پاى آنها را بر خلاف يكديگر قطع كنند . « 2 »\r\nشيخ طوسى در التبيان از قَتاده و سُدّى و سعيدبن جُبير و از انس بن مالك روايت مىكند : آيه دربارهء عُرَنييّن و عُكْليّين نازل شده است كه پس از آن‌كه مرتد شدند و به فساد در زمين پرداختند ، به دستور پيامبر صلى الله عليه و آله دستگير شدند و دست و پاى آنها بر خلاف هم قطع شد . « 3 »\r\n\r\nصلح حديبيه\r\nقمى در تفسير خود به نقل از امام صادق عليه السلام نقل كرده است : خداوند متعال در خواب به پيامبر اكرم صلى الله عليه و آله نشان داد كه به همراه اصحابش وارد مسجدالحرام شده است و طواف به جاى آورده و به همراه ديگران سرش را تراشيده است . اين خواب به عنوان دستورى براى آن حضرت بود . « 4 »\r\nواقدى مىنويسد : رسول الله صلى الله عليه و آله در خانه‌اش غسل كرد و پارچه‌اى حُمارى را پوشيد و از جلوى در خانه‌اش بر القصواء سوار شد و در روز دوشنبه از ماه ذى القعده از مدينه خارج شد در حالى كه ابن ام مكتوم را به عنوان جانشين خويش در مدينه گمارده بود .\r\n\r\n\r\n","description":"","footnote":"\r\n( 1 ) . مائده ( 5 ) ، 33 .\r\n( 2 ) . فروع كافى ، ج 7 ، ص 245 ، ح 1 ؛ تفسيرعياشى ، ج 1 ، ص 314 ، ح 90 ؛ التبيان ، ج 3 ، ص 505 .\r\n( 3 ) . مجمع البيان ، ج 3 ، ص 291 .\r\n( 4 ) . تفسير قمى ، ج 2 ، ص 31 .\r\n","page_name":" 476 ","page_number":476},
  {"content":"\r\n\r\nآن حضرت به بُسر بن سُفيان كعبى دستور داده بود كه شترانى را براى وى بخرد و به ذى الجَدر ببرد . پس از آن كه هنگامهء حركت فرا رسيد ، دستور داد كه آن‌ها را به مدينه بياورد . سپس ناحية بن جُندب أسلمى را مسؤول نگهدارى از شتران كرد و به وى دستور داد كه آن‌ها را به ميقات ذى الحُليفه ببرد . مسلمانانى كه قدرت مالى داشتند ، شترهايى را براى قربانى با خود برداشته بودند .\r\nسعدبن عَباده به آن حضرت عرض كرد : اى رسول خدا ، اگر اجازه بفرماييد ، سلاح‌هاى خويش را برداريم تا اگر دشمن به ما حمله كرد ، ما آمادگى لازم را داشته باشيم !\r\nآن حضرت فرمود : من براى عمره خارج مىشوم و سلاح برنمى دارم .\r\nعمربن خطاب عرض كرد : اى رسول خدا ، آيا از ابى سفيان بن حرب بر جان ما نمىترسى در حالى كه سلاحى براى جنگ برنداشته‌ايم ؟ !\r\nرسول الله صلى الله عليه و آله فرمود : نمىدانم ، ولى دوست ندارم كه در حال عمره سلاح بردارم .\r\nابن اسحاق مىنويسد : آن حضرت شترهاى قربانى را به همراه برداشت و احرام عمره را به تن كرد تا مردم بدانند كه وى به عنوان زائر بيت الله الحرام خارج شده است و مردم از او و اصحابش در امان هستند .\r\nواقدى روايت كرده است كه رسول الله صلى الله عليه و آله در ذى الخليفه نماز به جاى آورد و آن‌گاه دستور داد كه شترها قربانى را آوردند و آن حضرت صلى الله عليه و آله با دستان مبارك خويش جُل مخصوص را كه علامت قربانى است ، بر پشت آن‌ها انداختند . سپس در گونهء راست يكى از شتران در حالى كه رو به قبله بود ، شكافى زد و سپس به ناجية بن جندب دستور داد كه بقيه را با شكاف نشانه گذارى كند و لنگه كفشى را در گردن يكى از آنها انداخت . مسلمانان به تبع آن حضرت صلى الله عليه و آله بر شتر خويش ، نشانهء قربانى ايجاد كردند و كفش‌ها را بر گردن آنها انداختند . سپس رسول الله صلى الله عليه و آله وارد مسجد شد و دو ركعت نماز به جاى آورد . آن‌گاه از مسجد خارج شد و درخواست كرد كه مركب او را بياورند و از جلوى در مسجد سوار آن شد و پس از آن كه مركب خويش را رو به قبله كرد ، احرام بسته و مىگفت :\r\n« لبيك اللهم لبيك ، لبيك لا شريك لك لبيك ، انّ الحمد و النعمة لك و الملك ، لا شريك لك لبيك » .\r\nتمام مسلمانان به دنبال آن حضرت صلى الله عليه و آله محرم شدند و در اين سفر ام سلمه با آن حضرت بود .\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nپس از آن رسول الله صلى الله عليه و آله بُسربن سُفيان كعبى را فرا خواند و فرمود : قريشىها مطلع شده‌اند كه من قصد عمره دارم ، پس اخبار آنها را برايم بياور و مرا از اقدامات آنها مطلع كن . بُسر براى انجام اين مأموريت به پيش تاخت .\r\nآن حضرت عَبّاد بن بِشر را فراخواند و او را به همراه بيست نفر اسب سوار از مهاجرين و انصار كه از جملهء آنها محمد بن مَسلمه و مقداد بن عمرو بودند به پيش فرستاد . بنابرقولى ، فرماندهء آنها سعد بن زيد أشهلى بوده است .\r\nتفسير قمى مىنويسد : آن حضرت صلى الله عليه و آله اعراب و قبايلى را كه در مسير بودند دعوت كرد تا با وى به عمره بروند ، اما بسيارى از آنها به خاطر ترس از قريش از اين كار خوددارى كردند .\r\nواقدى روايت كرده است : رسول الله صلى الله عليه و آله اعرابى را كه در مسير مدينه تا مكه زندگى مىكردند و عبارت بودند از : بنى بكر ، جُهينه و مُزينه را به عمره دعوت كرد ، ولى آنها بهانه مىآوردند كه گرفتار اموال و فرزندان خويش هستند و مىگفتند ، آيا محمد صلى الله عليه و آله مىخواهد ما را به جنگ قومى ببرد كه غرق در سلاح هستند . در حالى كه او و اصحابش گرسنه و پابرهنه هستند ! آنها هرگز از اين سفر سالم برنمى گردند ! آن هم با وجودى كه سلاح با خويش برنداشته‌اند و از نظر تعداد كم هستند و به سوى قومى مىروند كه به تازگى در جنگ بدر از آنها زخم خورده‌اند ! در طول اين سفر هفتاد يا صد نفرى كه مسلمان شدند به وى پيوستند و حدود هزار و پانصد نفر از مسلمانان آن حضرت را همراهى مىكردند .\r\nدر اين سفر چهار زن به نام‌هاى : امّ سلمة ، امّ عامر أشهليه ، امّ عُماره و امّ مَنيع حضور داشتند .\r\nرسول الله صلى الله عليه و آله در جلوى سپاه حركت مىكرد . قربانىها به وسيلهء ناجية بن جُندب در عقب سپاه حركت داده مىشد . پيامبر اكرم صلى الله عليه و آله عصر روز دوشنبه از ذى الحُليفه حركت كرد و صبح روز سه شنبه در ملل بود و از ملل حركت كرد تا در هنگامه شب به سَيّاله رسيد و سپس صبح آن روز در رَوحاء بود .\r\n\r\nشكار حيوانات\r\nدر ميان مسلمانان افرادى بودند كه مُحرم نشده بودند آنها در روحاء حيواناتى را شكار كردند و آن را به افرادى كه محرم شده بودند ، تعارف كردند ؛ اما آنها از خوردن امتناع ورزيده و از رسول الله صلى الله عليه و آله در اين مورد سؤال كردند . آن حضرت صلى الله عليه و آله فرمود : از غذاى آنها بخوريد ، هر غذايى كه خودتان آن را\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nصيد نكرده‌ايد براى شما حلال است ، مگر اين‌كه خودتان آن را صيد كرده باشيد يا براى شما صيد شده باشد .\r\nسپس از ابى قتاده روايت كرده است صعب بن جَثامة در ابواء گورخرى را براى خود و همراهانش كه محرم نشده بودند ، شكار كرد . پس از آن‌كه آن را پختند به افرادى كه محرم شده بودند ، تعارف كردند ، اما آنها از خوردن آن امتناع ورزيدند و در اين مورد از رسول الله صلى الله عليه و آله سؤال كردند . آن حضرت صلى الله عليه و آله فرمود : مقدارى از آن را به من بدهيد صَعب مقدارى از ران آن را به آن حضرت داد و پيامبر صلى الله عليه و آله در حالى كه مُحرم بود آن را خورد ، زيرا صَعب در حال احرام يا براى يك محرم آن را صيد نكرده بود ، بلكه يك مُحل آن را براى افراد مُحل صيد كرده بود .\r\nهنگامى كه به نزديكى ابواء رسيدند يكى از شترهاى قربانى ، مريض شد و از حركت باز ايستاد .\r\nناجية بن جُندب ، رسول الله صلى الله عليه و آله را از اين قضيه باخبر كرد . آن حضرت صلى الله عليه و آله فرمود : آن را نحر كن و قلاده‌اش را با خونش رنگين كن سپس آن را در اختيار مردم بگذار تا از آن بخورند ؛ ولى تو و همراهانت چيزى از آن را نخوريد .\r\nرسول الله صلى الله عليه و آله در أبواء كعب بن عُجره را ديد كه مشغول آشپزى است و شپش‌هاى سرش او را اذيت مىكند . از وى سؤال كرد : آيا موهاى سرت تو را اذيت مىكند ؟ گفت : بله يا رسول الله . فرمود :\r\nپس موهاى سرت را بتراش .\r\nو قسمتى از آيات از سوره بقره ، در مورد كعب بن عُجره نازل شده است كه مىفرمايد :\r\n« وَ أَتِمُّوا الْحَجَّ وَ الْعُمْرَةَ لِلَّهِ فَإِنْ أُحْصِرْتُمْ فَمَا اسْتَيْسَرَ مِنَ الْهَدْيِ وَ لا تَحْلِقُوا رُؤُسَكُمْ حَتَّى يَبْلُغَ الْهَدْيُ مَحِلَّهُ فَمَنْ كانَ مِنْكُمْ مَرِيضاً أَوْ بِهِ أَذىً مِنْ رَأْسِهِ فَفِدْيَةٌ مِنْ صِيامٍ أَوْ صَدَقَةٍ أَوْ نُسُكٍ فَإِذا أَمِنْتُمْ فَمَنْ تَمَتَّعَ بِالْعُمْرَةِ إِلَى الْحَجِّ فَمَا اسْتَيْسَرَ مِنَ الْهَدْيِ فَمَنْ لَمْ يَجِدْ فَصِيامُ ثَلاثَةِ أَيَّامٍ فِي الْحَجِّ وَ سَبْعَةٍ إِذا رَجَعْتُمْ تِلْكَ عَشَرَةٌ كامِلَةٌ ذلِكَ لِمَنْ لَمْ يَكُنْ أَهْلُهُ حاضِرِي الْمَسْجِدِ الْحَرامِ وَ اتَّقُوا اللَّهَ وَ اعْلَمُوا أَنَّ اللَّهَ شَدِيدُ الْعِقابِ » ؛\r\nحج و عمره را براى خدا به جاى آوريد . اگر بازتان داشتند ، هر چه ميسر است قربانى كنيد و تا آن قربانى به قربانگاه نرسيده موى سر را نتراشيد ، و اگر كسى از شما بيمار بود و يا آزارى به سر داشت ( كه ناچار از سر تراشيدن بود ) بايد\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nكفاره‌اى بدهد - اعم از روزه گرفتن يا صدقه دادن و يا گوسفند ذبح كردن - و چون امان حاصل شد هر كس از عمرهء تمتع به حج بازآيد هر چه ميسر شود قربانى كند و هر كس قربانى نيابد ، سه روز در ايام حج و هفت روز پس از بازگشت روزه بدارد تا ده روز كامل شود و اين حكم براى كسى است كه خاندانش مقيم مسجدالحرام نباشد . از خدا بترسيد و بدانيد كه مجازات خدا سخت است .\r\nمجاهد از كعب بن عُجره روايت كرده است : پس از آن رسول الله صلى الله عليه و آله به من دستور داد كه به عنوان كفاره گوسفندى را قربانى كنم يا سه روز روزه بگيرم يا شش مسكين را با دو مد طعام سير كنم و فرمود هر يك از كارها كافى است\r\nاين آيات از آيه‌هاى 196 تا 203 سورهء بقره مىباشد و از آياتى است كه در اواخر سال ششم نازل شده و به سورهء بقره كه در سال اول نازل شده ملحق گرديده است .\r\n\r\nپيش آمدن سپاه قريش\r\nشيخ مفيد در ارشاد روايت كرده است : رسول الله صلى الله عليه و آله و لشكريان در منزل جُحفه از ميقات‌هاى پنج گانه حج پياده شدندو بعضى به آب احتياج داشتند ؛ اما آبى را در آن‌جا نيافتند ؛ رسول خدا صلى الله عليه و آله سعد بن مالك ابى وقاص زُهرى را همراه مشك داران فرستاد تا آب بياورند . او كمى پيش رفت و بازگشت و گفت : اى رسول خدا ، به خاطر ترس از دشمن ، پاهايم از حركت باز ايستاد و بازگشتم !\r\nرسول خدا ، شخص ديگرى را جهت آوردن آب فرستاد . او هم تا همان حدى كه سعد رفته بود پيش رفت و بازگشت و گفت : قسم به خدايى كه تو را فرستاده است ، گام‌هايم به خاطر رُعب و وحشت از سپاهيان دشمن از حركت باز ايستاد !\r\nآن‌گاه رسول الله صلى الله عليه و آله على بن ابىطالب را به همراه مشك داران فرستاد . على عليه السلام پيش رفت تا وارد خرار شد و آب برداشت و نزد پيامبر صلى الله عليه و آله بازگشت . رسول الله صلى الله عليه و آله با ديدن وى تكبير گفت و براى او دعاى خير كرد . « 1 »\r\n\r\n\r\n","description":"","footnote":"\r\n( 1 ) . ارشاد ، ج 1 ، ص 121 - 122 و حلبى به صورت مختصر آن را در مناقب آل ابىطالب ، ج 2 ، ص 90 در دو سطر آورده است و ابن حجر در الاصابة ، ج 3 ، ص 199 آن را به نقل از مفيد ذكر كرده است و عجيب اين است كه واقدى ، ج 2 ، ص 578 اين خبر را با همين الفاظ نقل كرده است ، الّا اين‌كه نامى از على عليه السلام و سعد نبرده است ؟ !\r\n","page_name":" 480 ","page_number":480},
  {"content":"\r\n\r\nقمى مىنويسد : هنگامى كه قريش از نزديك شدن مسلمانان مطلع شدند ، خالدبن وليد را به همراه دويست اسب سوار به مقابل رسول الله صلى الله عليه و آله فرستادند . « 1 »\r\nابن اسحاق با سندى از مِسْوَربن مَخرمه نقل كرده است : رسول الله صلى الله عليه و آله به حركت خويش ادامه داد تا به عُسفان كه در دو منزلى مكه قرار دارد ، رسيد . در آن جا بسربن سفيان كعبى را كه پيامبر او را براى جمع آورى اطلاعات به مكه فرستاده بود ، ملاقات كرد . بُسر گفت : اى رسول خدا ، قريشيان از حركت شما مطلع شده و در ذى طوى ( نزديك مكه ) هم پيمان شده‌اند كه هرگز به شما اجازه ندهند كه وارد مكه شويد و سپاهى را به فرماندهى خالدبن وليد به كُراع الغميم منطقه‌اى كه هشت مايل بعد از عُسفان قرار دارد فرستاده‌اند .\r\nرسول الله صلى الله عليه و آله فرمود : واى بر قريش ! جنگ‌ها آنها را خرد و نابود خواهد كرد ! چه مىشد اگر مرا در برابر ساير قبايل عرب وا مىگذاشتند ؟ در اين صورت اگر شكست مىخوردم كه قريش به آرزوى خويش مىرسيد و اگر خداوند مرا بر آنها پيروز مىكرد ، همگى به اسلام وارد مىشدند و اگر اسلام را نمىپذيرفتند ، با قدرت و نفس تازه وارد جنگ با من مىشدند ! نمىدانم كه قريش به دنبال چيست ؟ ! به خدا قسم تا هنگامى كه جان در بدن دارم در راه هدفى كه خداوند مرا براى آن فرستاده است مىجنگم و از پاى نخواهم نشست مگر اين‌كه پيروز شوم يا كشته شوم .\r\nسپس رسول الله صلى الله عليه و آله دستور فرمودند كه مسلمانان تغيير جهت داده و از سمت راست حركت كنند تا به ثَنيّة المَرار كه جايگاه حُديبيه در پايين مكه است ؛ وارد شوند . « 2 »\r\n\r\nآماده باش هميشگى\r\nهنگامى كه مسلمانان به نزديكىهاى مكه رسيدند ، وقت نماز ظهر شد . بلال اذان گفت و رسول الله صلى الله عليه و آله نماز ظهر را به اتفاق مسلمانان به جماعت برپا كرد . خالدبن وليد به همراهانش گفت : اگر در حال نماز\r\n\r\n\r\n","description":"","footnote":"\r\n( 1 ) . تفسير قمى ، ج 2 ، ص 310 ؛ اعلام الورى ، ص 98 ؛ مناقب آل ابى طالب ، ج 2 ، ص 202 .\r\n( 2 ) . سيرهء ابن اسحاق ، ج 3 ، ص 323 - 324 .\r\n","page_name":" 481 ","page_number":481},
  {"content":"\r\n\r\nحمله كنيم ؛ بر آنان پيروز مىشويم ؛ زيرا نمازشان را قطع نمىكنند . سپس گفت : ولى بعد از اين ، نماز ديگرى مىخوانند كه از چشمشان عزيزتر است . اگر مشغول آن نماز شوند به آنها حمله‌ور مىشويم !\r\nاما جبرئيل پس از نماز ظهر بر رسول الله صلى الله عليه و آله نازل شد و اين آيات را بر وى نازل فرمود :\r\n« وَ إِذا كُنْتَ فِيهِمْ فَأَقَمْتَ لَهُمُ الصَّلاةَ فَلْتَقُمْ طائِفَةٌ مِنْهُمْ مَعَكَ وَ لْيَأْخُذُوا أَسْلِحَتَهُمْ فَإِذا سَجَدُوا فَلْيَكُونُوا مِنْ وَرائِكُمْ وَ لْتَأْتِ طائِفَةٌ أُخْرى لَمْ يُصَلُّوا فَلْيُصَلُّوا مَعَكَ وَ لْيَأْخُذُوا حِذْرَهُمْ وَ أَسْلِحَتَهُمْ وَدَّ الَّذِينَ كَفَرُوا لَوْ تَغْفُلُونَ عَنْ أَسْلِحَتِكُمْ وَ أَمْتِعَتِكُمْ فَيَمِيلُونَ عَلَيْكُمْ مَيْلَةً واحِدَةً وَ لا جُناحَ عَلَيْكُمْ إِنْ كانَ بِكُمْ أَذىً مِنْ مَطَرٍ أَوْ كُنْتُمْ مَرْضى أَنْ تَضَعُوا أَسْلِحَتَكُمْ وَ خُذُوا حِذْرَكُمْ إِنَّ اللَّهَ أَعَدَّ لِلْكافِرِينَ عَذاباً مُهِيناً * فَإِذا قَضَيْتُمُ الصَّلاةَ فَاذْكُرُوا اللَّهَ قِياماً وَ قُعُوداً وَ عَلى جُنُوبِكُمْ فَإِذَا اطْمَأْنَنْتُمْ فَأَقِيمُوا الصَّلاةَ إِنَّ الصَّلاةَ كانَتْ عَلَى الْمُؤْمِنِينَ كِتاباً مَوْقُوتاً » « 1 » ؛\r\nچون در ميان آنان بودى و براى آنان به ( امامت ) نماز برپا كردى بايد گروهى از آنها سلاح برگيرند و با تو به نماز بايستند و چون سجدهء نماز به جاى آورند اين سپاه عقب بروند و دستهء ديگر كه نماز نخوانده‌اند ، بيايند و با تو نماز بخوانند ، و احتياط كنند و سلاح خويش برگيرند ، زيرا كافران خوش دارند كه از وسايل و سلاحتان غافل شويد تا غافلگيرتان كنند . اگر بيمار بوديد و يا باران آزارتان مىداد ، مانعى ندارد كه سلاح بر زمين گذاريد ؛ ولى وسايل دفاعى را با خود برداريد ، خداوند عذاب خوار كننده‌اى براى كافران آماده كرده است * و چون نماز را به پايان برديد ، خدا را ايستاده و نشسته و به پهلو خفته ياد كنيد و چون آرامش يافتيد ، نماز را تمام كنيد كه نماز در وقت‌هاى معين بر مؤمنان واجب شده است .\r\nپس از آن رسول الله صلى الله عليه و آله اصحاب خود را به دو گروه تقسيم كرد : گروه اوّل سلاح خويش را برگرفته و در مقابل مشركان صف كشيدند و گروه دوم ركعت اوّل را با رسول الله صلى الله عليه و آله به جاى آورند و نماز خويش را به اتمام رسانده و به جاى گروه اول رفتند تا آنها به نماز بايستند . گروه دوم آمده و در\r\n\r\n\r\n","description":"","footnote":"\r\n( 1 ) . نساء ( 4 ) ، 102 - 103 و اين خبر در تفسير قمى ، ج 2 ، ص 310 آمده است .\r\n","page_name":" 482 ","page_number":482},
  {"content":"\r\n\r\nركعت دوم پيامبر صلى الله عليه و آله به وى اقتدا كردند و پس از آنها تشهد نماز را خواند ، برخاستند و ركعت دوم نماز خود را به صورت فُرادى به اتمام رساندند . « 1 »\r\nبا توجه به اين كه قبل از حديبيه بين مسلمانان و مشركان فاصلهء نزديكى نبوده است كه باعث نماز خوف شده باشد و با عنايت به اين كه سوره نساء در سال چهارم هجرى نازل شده است ، بايد گفت كه اين حادثه مربوط به غزوهء ذات الرقاع بوده است ؛ اما واقدى گفته است كه نماز خوف دوبار رخ داده است و اين آيات براى دومين بار در سال ششم بر رسول خدا صلى الله عليه و آله نازل شده است . « 2 »\r\n\r\nمأموريت شتر پيغمبر\r\nواقدى از ابى سعيد خُدرى نقل كرده است : بيشترين آذوقه ما در آن سفر خرما بود كه رسول الله صلى الله عليه و آله به همراه خود آورده بود . پس از آن‌كه پيامبر صلى الله عليه و آله اطراق كرد ، فرمود : هر كسى كه آرد به همراه دارد ، نان بپزد .\r\nگفتيم : اى رسول خدا ، مىترسيم كه قريشيان ما را ببينند ! فرمود : خداوند شما را يارى خواهد كرد و شما را نخواهند ديد . پس مسلمانان بيش از پانصد آتش روشن كردند . و پس از پشت سر گذاشتن آن شب ، رسول الله صلى الله عليه و آله نماز صبح را به جماعت به جاى آورد . « 3 »\r\nابن اسحاق با سندى از مِشور بن مَخرمه نقل كرده است كه رسول الله صلى الله عليه و آله به حركت خويش ادامه داد تا به تنگهء مُرار رسيد . در آن جا شترش از حركت باز ايستاد به گونه‌اى كه مردم گفتند : شترش بيمار شد و حركت نمىكند ؛ اما رسول الله صلى الله عليه و آله فرمود : شترم هيچ بيمارى نگرفته است ؛ بلكه همان كسى كه فيل‌ها را از حركت به سوى مكه بازداشت ، او را از حركت بازداشته است ! امروز قريشيان هر خواهشى كه از من داشته باشند ، به خاطر خويشاوندى كه با آنها دارم ، خواهش آنها را برآورده مىكنم . « 4 »\r\nواقدى نيز همين خبر را روايت كرده و افزوده است : سپس ناقه آن حضرت صلى الله عليه و آله از جاى خود برخاست و حركت كرد تا آن حضرت را به منطقهء خشكى برد . آن جا آب بسيار كم بود « 5 » ؛ ولى رسول\r\n\r\n\r\n","description":"","footnote":"\r\n( 1 ) . تفسير قمى ، ج 1 ، ص 150 و ج 2 ، ص 310 التبيان ، ج 3 ، ص 311 ؛ مجمع البيان ، ج 3 ، ص 157 .\r\n( 2 ) . مغازى واقدى ، ج 2 ، ص 583 .\r\n( 3 ) . همان ، ج 2 ، ص 583 - 585 .\r\n( 4 ) . سيرهء ابن هشام ، ج 3 ، ص 324 ؛ مجمع البيان ، ج 9 ، ص 178 ؛ مناقب ، ج 1 ، ص 202 .\r\n( 5 ) . مغازى واقدى ، ج 2 ، ص 587 ؛ مجمع البيان ، ج 9 ، ص 178 .\r\n","page_name":" 483 ","page_number":483},
  {"content":"\r\n\r\nالله صلى الله عليه و آله فرمود : در همين جا توقف مىكنيم . گفته شد : اى رسول خدا ، در اين جا آبى وجود ندارد تا فرود آييم ؟ !\r\n\r\nكرامتى از رسول خدا صلى الله عليه و آله\r\nواقدى با سندى از ناجية بن أعجم أسلمى روايت كرده است : مشركان زودتر از ما به بَلحَح رسيده و بر آب‌هاى آن‌جا مسلط شدند . مسلمانان با تعداد زياد و چار پايان بسيارى كه به همراه داشتند در گرماى شديد به تشنگى دچار شده بودند در حالى كه فقط يك چاه در اختيار داشتند ! از كمى آب اين چاه نزد رسول الله صلى الله عليه و آله شكوه كردند . آن حضرت صلى الله عليه و آله فرمودند : دلوى از آب چاه را نزد من بياويد . من يك دلو آب براى آن حضرت بردم . او پس از آن‌كه وضو گرفت ، جرعه‌اى از آب را مضمضه كرد و آن را در داخل ظرف ريخت و آن‌گاه تيرى از تيردان خويش خارج نمود و به من داد و فرمود : به داخل چاه برو و اين آب را در آن بريز و با اين تير ته چاه را تحريك كن . من اين كار را انجام دادم . به خدايى كه او را به حق مبعوث كرده است ، آب از چاه جوشيد ، چنان‌كه ديگ آبى مىجوشد و نزديك بود كه مرا غرق كند ! به سرعت خارج شدم . آب تا لبه‌هاى چاه رسيد و مسلمانان مىتوانستند بدون طناب از چاه آب بردارند و بدين ترتيب همگى سيراب شدند . « 1 »\r\n\r\nنفاق در حُديبيه\r\nواقدى مىنويسد : در آن روز عده‌اى از منافقان نشسته بودند و به آب چاه مىنگريستند كه تا لبه‌هاى چاه بالا آمده بود ! ! در اين هنگام أوس بن خَولى به عبدالله بن ابىّ بن سَلول گفت : واى بر تو اى ابوحباب ، آيا وقت آن نرسيده است كه از خواب غفلت بيدار شوى ؟ آيا معجزه‌اى بهتر از اين مىخواهى ؟ !\r\nبر چاهى وارد شديم كه بسيار كم آب بود ؛ اما رسول الله صلى الله عليه و آله از آب آن وضو گرفت و مقدارى از آن را مضمضه كرد و در دلو ريخت و سپس آب دلو را در چاه ريختند و همين باعث شد كه آب چاه\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 588 - 589 ؛ روضهء كافى ، ص 266 ؛ التبيان ، ج 9 ، ص 313 ؛ مجمع البيان ، ج 9 ، ص 167 ؛ سيره ابن اسحاق ، ج 3 ، ص 322 ؛ الخرائج و الجرائح ، ج 1 ، ص 58 و 123 .\r\n","page_name":" 484 ","page_number":484},
  {"content":"\r\n\r\nتا لبهء آن بالا آمد ؟ !\r\nابن ابىّ گفت : مثل اين را ديده‌ام !\r\nأوس گفت : خدا تو و ديدنت را لعنت كند !\r\nسپس اين قضيه را به اطلاع رسول خدا صلى الله عليه و آله رسانيد .\r\nرسول الله صلى الله عليه و آله ابن ابى را فراخواند و به وى گفت : اى ابوحباب ، كجا مثل آنچه را كه امروز مشاهده كردى ؛ ديده‌اى ؟ !\r\nگفت : هرگز مثل اين قضيه را نديده‌ام !\r\nرسول الله صلى الله عليه و آله فرمود : پس چرا چنين حرفى را زدى ؟\r\nگفت : استغفار مىكنم ! « 1 »\r\nدر غروب همان روز باران باريد و آب فراوان شد . ابن ابى گفت : اين نشانهء فال خوب براى پاييز امسال است . به علّت جايگاه و موقعيت ستارهء شعرى ، بر ما باران باريده است !\r\nزيد بن خالد جُهنى نقل كرده است : رسول الله صلى الله عليه و آله در حُديبيه در صبح همان شبى كه باران باريده بود ، براى ما نماز خواند . پس از نماز متوجه ما شد و پرسيد : آيا مىدانيد كه خداوند چه فرمود : عرض كرديم : خدا و رسولش بهتر مىدانند . فرمود : خداوند به من الهام كرد كه بندگان من شب را به صبح آوردند در حالى كه بعضى كافر و بعضى مؤمن بودند . اما آن كسى كه گفت : به فضل و رحمت الهى باران بر ما باريد ، مؤمن به خداوند و كافر به نجوم است و آن كسى كه گفت : به فال خوب فلان ستاره باران بر ما باريد ، به خداوند كافر است و به ستارگان ايمان دارد . « 2 »\r\n\r\nفرستادگان مشركان\r\nابن اسحاق با سندى از مِشور بن مَخرمه روايت مىكند : وقتى رسول الله صلى الله عليه و آله در حديبيه اردو زد ، بُديل بن ورقاء خزاعى همراه عده‌اى از افراد قبيلهء خُزاعه كه از خيرخواهان رسول الله صلى الله عليه و آله بودند و چيزى را از او مخفى نگاه نمىداشتند نزد آن حضرت آمده و سؤال كردند : به چه انگيزه‌اى آمده‌اى ؟\r\nآن حضرت فرمود : كه براى جنگ نيامده‌ام بلكه براى زيارت و تعظيم بيت الله الحرام آمده‌ام .\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 588 - 590 .\r\n( 2 ) . همان .\r\n","page_name":" 485 ","page_number":485},
  {"content":"\r\n\r\nبُديل خزاعى و همراهانش به سوى قريش بازگشتند و به آنها گفتند : اى جماعت قريش ، چرا شما پريشان و دستپاچه شده‌ايد و عليه محمد زود قضاوت مىكنيد ؟ او براى جنگ نيامده است ، بلكه براى زيارت بيت الله الحرام آمده است .\r\nگفتند : اگر به قصد جنگ هم نيامده باشد ، به خدا قسم كه نمىگذاريم وارد مكه شود . « 1 »\r\nكلينى در روضهء كافى از امام صادق عليه السلام روايت كرده است : سپس حُليس ، رئيس أحابيش را به سوى پيامبر صلى الله عليه و آله فرستادند . او شترهاى قربانى را ديد كه كرك‌هاى آنها ريخته بود .\r\nاو برگشت و به ابوسفيان گفت : اى ابوسفيان ، به خدا قسم كه ما با شما بر سر اين پيمان نبسته‌ايم كه شترهاى قربانى را از مكه بازگردانيد .\r\nابوسفيان گفت : ساكت باش ، همانا تو يك باديه‌نشين بيش نيستى !\r\nحُليس گفت : به خدا قسم كه يا بايستى محمد را آزاد بگذاريد تا عمرهء خويش را به جاى آورد و يا اين‌كه من با احابيش از شما كناره‌گيرى خواهيم كرد !\r\nابوسفيان گفت : ساكت باش تا از محمد صلى الله عليه و آله عهد و پيمانى بگيريم . « 2 »\r\nسپس عُروة بن مسعود ثقفى را كه داماد ابوسفيان و با جناق پيامبر بود ، به سوى رسول الله صلى الله عليه و آله فرستادند . عروه پس از بحث و مذاكره با پيامبر صلى الله عليه و آله به مكه بازگشت و به ابوسفيان و يارانش گفت : به خدا قسم هيچ‌گاه افرادى مانند ياران محمد را نديده‌ام كه اين گونه در راه او جان‌فشانى كنند . « 3 »\r\nواقدى مىنويسد : عروة گفت : اى جماعت قريش ، من نزد پادشاهان بزرگى از قبيل كسرى هِرقَل رفته‌ام . به خدا قسم ، هيچ كدام را نديده‌ام كه يارانش همانند ياران محمد از وى اطاعت كنند ! به خدا قسم كه هيچ گاه به وى خيره نمىشوند و صدايشان را نزد او بلند نمىكنند ! و كافى است كه او به كارى اشاره كند تا آن را انجام دهند . وضو نمىگيرد مگر آن‌كه دور او ازدحام مىكنند تا هر كدام بر چيزى از آب وضويش تبرك جويند !\r\nچنانچه شمشير را بخواهيد ، آنها آمادهء بذل و بخشش آن به شما هستند . من با او مردمى را ديدم كه\r\n\r\n\r\n","description":"","footnote":"\r\n( 1 ) . سيرهء ابن هشام ، ج 3 ، ص 325 ؛ مغازى واقدى ، ج 2 ، ص 593 ؛ مجمع البيان ، ج 9 ، ص 178 ؛ مناقب آل ابىطالب ، ج 1 ، ص 202 - 203 .\r\n( 2 ) . روضهء كافى ، ص 267 ؛ سيره‌اين اسحاق ، ج 3 ، ص 325 - 326 ؛ مغازى واقدى ، ج 2 ، ص 599 - 600 .\r\n( 3 ) . روضهء كافى ، ص 267 - 268 ؛ مغازى واقدى ، ج 2 ، ص 595 .\r\n","page_name":" 486 ","page_number":486},
  {"content":"\r\n\r\nبه هيچ وجه و در هيچ حالى او را رها نخواهند كرد ! پس آنچه را او عرضه و پيشنهاد نمود ، بپذيريد و با او نجنگيد كه پيروز نمىشويد ، زيرا او مردى است كه جهت تعظيم خانهء كعبه آمده و قربانىهاى خويش را آورده تا نَحر كند و برگردد ! « 1 »\r\n\r\nفرستادگان رسول الله صلى الله عليه و آله\r\nواقدى نوشته است : اوّلين كسى كه رسول الله صلى الله عليه و آله او را به سوى اشراف قريش فرستاد ؛ خِراش بن اميّة كعبى بود ، وى مىبايست كه به اشراف بگويد : ما براى انجام عمره آمده‌ايم و شترهاى قربانى به همراه داريم ؛ بنابراين كعبه را طواف مىكنيم و از احرام بيرون آمده و باز مىگرديم ؛ اما عِكرمة بن ابى جهل شتر نبى اكرم صلى الله عليه و آله را پى كرد و مىخواست كه فرستادهء آن حضرت را نيز به قتل برساند ؛ ولى افرادى كه در آن‌جا حاضر بودند ؛ مانع شدند و راه را بر وى باز گذاشتند . او نزد پيامبر بازگشت و رسول الله صلى الله عليه و آله را از جريان مطلع نمود و عرض كرد : اى رسول خدا مردى را بفرست كه با نفوذتر از من باشد .\r\nپيامبر صلى الله عليه و آله عُمر بن خطّاب را طلبيد تا او را به سوى قريشيان بفرستد ؛ اما عمر گفت : اى رسول خدا ، من از قريشيان بر جان خويش مىترسم ! در مكه از طايفهء بنى عدّى بن كعب كسى نيست كه از من حمايت كند ! و از سوى ديگر قريشيان دشمنى و خشونت مرا نسبت به خويش مىدانند ؟ لكن فردى را به شما معرفى مىكنم كه بانفوذتر و عزيزتر از من در ميان قريش است و او عثمان بن عفان مىباشد .\r\nپيامبر صلى الله عليه و آله وى را به سوى ابوسفيان و اشراف قريش فرستاد تا به آنها اعلام كند كه او براى جنگ نيامده است ؛ بلكه براى زيارت كعبه و بزرگداشت آن آمده است . « 2 »\r\nپس از آن‌كه عثمان حركت كرد ، با أبان بن سعيد بن العاص اموى برخورد كرد . أبان از اسب پياده شد و عثمان را همراه خود به مكه برد و قريش را از حضور وى باخبر كرد . « 3 »\r\nمشركان از بازگشت عثمان جلوگيرى كرده و او را نگه‌داشتند و به رسول الله صلى الله عليه و آله خبر داده شد كه او را كشته‌اند . « 4 »\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 598 - 599 طبرسى در مجمع البيان ، ج 9 ، ص 178 - 179 از مِشوربن مَخرمه قريب به همين مضمون را نقل كرده است و خلاصهء آن را حلبى در مناقب آل ابىطالب ، ج 1 ، ص 203 آورده است .\r\n( 2 ) . مغازى واقدى ، ج 2 ، ص 600 ؛ سيرهء ابن اسحاق ، ج 3 ، ص 328 .\r\n( 3 ) . روضهء كافى ، ص 268 ؛ سيرهء ابن اسحاق ، ج 3 ، ص 329 .\r\n( 4 ) . اعلام الورى ، ج 1 ، ص 204 ؛ سيرهء ابن اسحاق ، ج 3 ، ص 329 .\r\n","page_name":" 487 ","page_number":487},
  {"content":"\r\n\r\n\r\nآمادگى مسلمانان\r\nواقدى مىنويسد : رسول الله صلى الله عليه و آله در حُديبيه دستور مؤكّد داده بود كه افرادى در شب‌ها نگهبانى بدهند . براى همين عده‌اى تا صبح نمىخوابيدند و در اطراف لشگرگاه دور مىزدند .\r\nسه روز از رفتن عثمان به مكه گذشته بود . عده‌اى از مسلمانان هم با اجازهء رسول الله صلى الله عليه و آله وارد مكه شده بودند تا خانواده‌هاى خويش را ببينند . « 1 » آنها ده نفر از مهاجران و عبارت بودند از : حاطب بن ابى بَلتعه ، ابوحاطب بن عَمرو بن عبدشمس ، ابوالروم بن عُمير ، عُميربن وَهب جُمحى ، عبدالله بن ابى امية بن وَهب ، عبدالله بن حُذافه ، عبداللّه بن سُهيل بن عَمرو عامرى ، عَيّاش بن ابى ربيعه ، كُرزبن جابر فِهرى ، و هِشام بن عاص بن وائل . « 2 »\r\nدر يكى از شب‌هايى كه عثمان در مكه بود ، قريشيان پنجاه نفر را شبانه به فرماندهى مِكرز بن حَفص فرستادند و به آنها دستور دادند كه در اطراف لشگرگاه اسلام دور بزنند تا شايد بتوانند افرادى را اسير كنند يا ضربه‌اى بر آنان وارد كنند ؛ اما مسلمانان آنها را دستگير كردند و نزد رسول الله صلى الله عليه و آله آوردند .\r\nوقتى قريشيان مطلع شدند كه تعدادى از افرادشان به وسيلهء مسلمانان دستگير و حبس شده‌اند ، عده‌اى از آنها مقابل لشكر اسلام آمدند و شروع به پرتاب تير و سنگ كردند . در نتيجه مسلمانان عدهء ديگرى از آنها را اسير كردند ! « 3 »\r\n\r\nبيعت رضوان\r\nقريشيان سُهيل بن عمرو و حُوَيطب بن عبدالغُرّى و مِكرز بن حَفص را براى صلح نزد رسول خدا فرستادند .\r\nدر همين حال به پيامبر اكرم صلى الله عليه و آله خبر رسيد كه عثمان و ده نفر از مهاجران كه به مكه رفته بودند ، كشته شده‌اند . آن حضرت به سوى چادر غُزَيّة بن عمرو ما زَنى از بنى نَجّار ، كه امّ عماره نيز با وى بود ،\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 602 .\r\n( 2 ) . همان ، ص 603 .\r\n( 3 ) . مغازى واقدى ، ج 2 ، ص 602 ؛ مجمع البيان ، ج 9 ، ص 186 .\r\n","page_name":" 488 ","page_number":488},
  {"content":"\r\n\r\nرفت و در كنار اثاثيهء آنها نشست و فرمود : خداوند به من دستور داده است كه با شما بيعت كنم . پس مردم جمع شدند و با او بيعت كردند كه فرار نكنند . « 1 » .\r\nشيخ مفيد در ارشاد مىنويسد : حضرت على عليه السلام پارچه‌اى را بين آن حضرت صلى الله عليه و آله و زنان قرار داد كه زنان با در دست گرفتن يك طرف پارچه با آن حضرت بيعت مىكردند و رسول الله صلى الله عليه و آله طرف ديگر آن را لمس مىكرد . « 2 »\r\nكلينى روايت كرده است كه چون عثمان در مكه بود ، رسول الله صلى الله عليه و آله يك دست خود را بر دست ديگر خود گذاشت و به نيابت از عثمان بيعت كرد . « 3 »\r\n\r\nتعمير كنندهء كفش ؟\r\nشيخ مفيد در ارشاد با سندى از على بن الحسين عليه السلام روايت كرده است : هنگامى كه بند كفش رسول الله صلى الله عليه و آله پاره شد ، آن را به على عليه السلام داد تا تعمير كند . سپس در حالى كه يك لنگه كفش به پا داشت به اندازهء يك تير انداختن يا در حدود آن راه رفت ، آن‌گاه رو به اصحابش كرد و فرمود : « يكى از شما بر تأويل قرآن مىجنگد ، چنان‌كه به همراه من براى تنزيل قرآن جنگيد » .\r\nابوبكر سؤال كرد : آيا آن شخص من هستم ؟ فرمود : نه .\r\nعمر پرسيد : آيا من هستم ؟ فرمود : نه .\r\nافراد ساكت شدند و به همديگر نگاه مىكردند تا اين‌كه رسول الله صلى الله عليه و آله فرمود : « او همان كسى است كه كفش را تعمير مىكند » . و به على عليه السلام اشاره كرد و فرمود : « او به هنگامى كه سنّت من كنار گذاشته مىشود و كتاب خدا سوزانده مىشود و افرادى كه شايستگى ندارند دربارهء دين سخن مىگويند ، براى احياى دين خداى عزوجل با آنها پيكار مىكند . » « 4 »\r\nگويى كه شيخ مفيد اين حديث را با حديثى كه رسول الله صلى الله عليه و آله آن را هنگام ديدار با سُهيل بن عمرو\r\n\r\n\r\n","description":"","footnote":"\r\n( 1 ) . اعلام الورى ، ج 1 ، ص 204 ؛ مناقب ، ج 1 ، ص 202 ؛ سيره ابن اسحاق ، ج 3 ، ص 330 .\r\n( 2 ) . ارشاد ، ج 1 ، ص 119 .\r\n( 3 ) . روضهء كافى ، ص 268 .\r\n( 4 ) . شرح ابن ابى الحديد ، ج 3 ، ص 206 ؛ مستدرك در ج 3 ، ص 122 مُسند ابويعلى موصلى ، ج 2 ، ص 341 ؛ مسند احمد ج 3 ، ص 82 .\r\n","page_name":" 489 ","page_number":489},
  {"content":"\r\n\r\nعامرى ، سفير صلح روايت نموده يكى دانسته است . او از آن‌جا مىنويسد : سُهيل بن عمرو در هنگام مذاكره رو به پيامبر اكرم صلى الله عليه و آله كرد و گفت : اى محمد ، بردگان ما به تو پيوسته‌اند ، آنها را به ما بازگردان ! رسول الله صلى الله عليه و آله با شنيدن اين سخن ، بسيار خشمگين گرديد و فرمود : « اى جماعت قريش ، از كفر و لجبازى خود » دست برداريد و گرنه خداوند مردى را به سوى شما مىفرستد كه قلب او را براى ايمان آزموده است و او گردن‌هاى شما را بر اى پذيرش دين مىزند » .\r\nبعضى از كسانى كه در آن‌جا حاضر بودند پرسيدند : اى رسول خدا ، او كيست ؟\r\nفرمود : « او كسى است كه در چادر مشغول تعمير كفش است » .\r\nافراد به سوى چادر رفتند تا ببينند كه اين مرد كيست ، و ديدند كه اميرالمؤمنين على بن ابىطالب عليه السلام است . « 1 »\r\n\r\nمصالحه با قريشيان مكه\r\nدر روضهء كافى با سندى از امام صادق عليه السلام آمده است : قريشيان سُهيل بن عمرو و حُويطب بن عبدالعزّى را به سوى آن حضرت فرستادند . رسول الله صلى الله عليه و آله دستور داد كه شترهاى قربانى را در معرض ديد آنها قرار دهند .\r\nآنها سؤال كردند : براى چه آمده‌اى ؟\r\nفرمود : آمده‌ام تا بر كعبه طواف كنم و ميان صفا و مروه سعى به جاى آورم و اين شترها را قربانى كنم و گوشت‌هاى اين شترها را براى شما رها كنم .\r\nگفتند : همانا قريشيان تو را به خدا و حق خويشاوندى قسم مىدهند كه بدون اذن آنها وارد شهرشان نشوى و قطع رحم ننمايى و دشمنان را بر آنها مسلط نكنى ، اما رسول الله صلى الله عليه و آله هيچ پيشنهادى را قبول نكرد مگر اين‌كه داخل مكه شود . « 2 »\r\nقمى در تفسيرش از امام صادق عليه السلام آورده است : قريشيان ، مِكرز بن حفص بن أحيف و سُهيل بن عمرو را به سوى آن حضرت فرستادند .\r\n\r\n\r\n","description":"","footnote":"\r\n( 1 ) . ارشاد ، ج 1 ، ص 122 - 123 .\r\n( 2 ) . روضهء كافى ، ص 268 .\r\n","page_name":" 490 ","page_number":490},
  {"content":"\r\n\r\nآنها گفتند : اى محمد ، آيا امسال برنمى گردى تا ببينيم كه كار تو و عرب‌ها به كجا مىانجامد ؟\r\nعرب‌ها متوجه حركت تو به سوى مكه شده‌اند و اگر تو امسال به شهر و حرم ما داخل شوى ، عرب‌ها ما را خوار مىشمارند و بر ما مسلط مىشوند . ما ، در سال آينده در همين ماه ذى القعده به مدت سه روز شهر را براى تو خالى مىكنيم تا بيايى و مناسك عمره را انجام دهى و برگردى .\r\nرسول الله صلى الله عليه و آله قبول كرد .\r\nآنها گفتند : شرط كنيم كه هر يك از افراد ما كه به سوى تو آمدند ، آنها را بازگردانى و ما هم هر يك از افراد تو را كه به سوى ما آمد ، بازگردانيم .\r\nفرمود : هر يك از افراد ما كه به سوى شما آمدند ، احتياجى به آنها نداريم ، لكن شما بايد قول بدهيد كه مسلمانان مكه را آزار ندهيد و آنها را به كارى مجبور نكنيد و از انجام احكام و شرايع اسلام به وسيلهء آنها جلوگيرى نكنيد .\r\nآنها نيز اين را پذيرفتند . آن‌گاه سُهيل بن عمرو و مِكرز بن حَفص بن أحيف به سوى قريشيان بازگشتند و آنها را از توافق‌هاى به عمل آمده مطلع ساختند .\r\n\r\nاعتراض بعضى از اصحاب\r\nقمى مىنويسد : هنگامى كه رسول الله صلى الله عليه و آله صلح را پذيرفتند ، عدهء زيادى از اصحاب آن را انكار كردند . كسى كه از همه بيشتر اعتراض مىكرد عمربن خطّاب بود كه گفت : اى رسول خدا ، آيا ما بر حق و دشمن ما بر باطل نيست ؟ !\r\nفرمود : چرا ؟ !\r\nگفت : پس چرا دين خودمان را خوار و پست مىكنيم ؟ !\r\nفرمود : خداوند به من وعدهء فتح داده است و هرگز خُلف وعده نمىكند .\r\nعمر گفت : اى رسول خدا ، مگر نگفتى كه وارد مسجدالحرام مىشويم و همراه ديگران حلق و تقصير مىكنيم ؟\r\nفرمود : آيا وعده دادم كه امسال وارد مكه مىشوى و آيا گفتم كه خداوند عزوجل به من وعده داده\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nاست كه امسال مكه را فتح مىكنم و همراه حاجيان طواف و سعى را به جاى مىآورم ؟ ! « 1 »\r\nهنگامى كه اعتراض‌ها زياد شد ، رسول الله صلى الله عليه و آله فرمود : آيا شما همان اصحابى نيستيد كه خداوند در جنگ بدر دربارهء شما فرمود :\r\n« إذ تستغيثُونَ ربّكم فاستجاب لكم أنّى ممدّكم بألفٍ من الملائكة مردفين » « 2 » ؛\r\nهنگامى كه از پروردگار يارى خواستيد و او پذيرفت : من با هزار فرشته‌اى كه پياپى مىآيند ، ياريتان مىكنم .\r\nآيا شما همان اصحابى نيستيد كه روز احُد دربارهء شما فرمود :\r\n« إذ تُصعدون و لا تلوون على أحدٍ و الرّسول يدعوكم فى اخراكم . . . » « 3 » ؛\r\nبه ياد بياوريد آن‌گاه كه خود را به بالاى ( كوه احد ) مىكشيديد و گردن بر ( نداى ) كسى برنمى گردانيد حال آن‌كه پيامبر شما را از پشت سرتان فرا مىخواند ( رو به فرار گذاشته بوديد ) و به بالا مىرفتيد و به كسى توجه نمىكرديد . . . .\r\nآيا شما اصحاب من در فلان روز و فلان روز نيستيد ؟\r\nآنها از رسول الله صلى الله عليه و آله معذرت خواهى كردند و از كردار خويش پشيمان شدند و گفتند : خدا و رسولش بهتر مىدانند ، هر كارى كه به نظرتان رسيده انجام دهيد . « 4 »\r\n\r\nقبول صلح از سوى قريش\r\nوى در ادامه مىگويد : مكرزبن حَفص بن أحيف و سُهيل بن عَمرو به سوى رسول الله صلى الله عليه و آله بازگشتند و گفتند : اى محمد ، قريشيان شرط شما را پذيرفتند و قبول كردند كه كسى را به خاطر اظهار اسلام اذيت نكنند و كسى را اكراه بر دين خود نكنند . « 5 »\r\n\r\n\r\n","description":"","footnote":"\r\n( 1 ) . تفسير قمى ، ج 2 ، ص 311 ؛ تبيان ، ج 9 ، ص 335 ؛ مجمع البيان ، ج 9 ، ص 180 ؛ سيرهء ابن هشام ، ج 3 ، ص 331 ؛ مغازى واقدى ، ج 2 ، ص 606 - 609 .\r\n( 2 ) . انفال ( 8 ) ، 9 .\r\n( 3 ) . آل عمران ( 3 ) ، 153 .\r\n( 4 ) . مثل همين را واقدى در مغازى ، ج 2 ، ص 609 آورده است .\r\n( 5 ) . تفسير قمى ، ج 2 ، ص 311 - 312 .\r\n","page_name":" 492 ","page_number":492},
  {"content":"\r\n\r\nسپس گفتند : اى ابوالقاسم ، مكه حرم ما و باعث سربلندى ما است . تمام عرب‌ها شنيده‌اند كه تو به جنگ ما آمده‌اى و هنگامى كه بدون جنگ و خونريزى وارد مكه مىشوى ، در ما طمع مىكنند و ما از اين مىترسيم . تو را به حق خويشاوندى قسم مىدهيم كه ما را خوار و دشمن شاد نكنى زيرا مكه مورد علاقهء تو است كه از آن جا برخاسته‌اى !\r\nآنگاه گفتند : مىخواهيم صلح نامه‌اى را بنويسيم به اين مضمون كه ما مكه را در سال آينده براى تو خالى مىكنيم تا وارد آن شوى ، اما با ايجاد ترس و خوف و همراه با سلاح وارد آن نشوى ، مگر با سلاح انفرادى ، يعنى تير و كمان و شمشيرهايى در غلاف . « 1 »\r\nشيخ مفيد در ارشاد مىنويسد : هنگامى كه سُهيل بن عمرو بر انعقاد صلح نامه‌اى اصرار و پافشارى كرد ، وحى بر پيامبر اكرم صلى الله عليه و آله نازل شد كه آن را قبول كند و اميرالمؤمنين عليه السلام را كاتب صلح نامه قرار دهد . « 2 »\r\n\r\nمتن صلح نامه\r\nطبرسى در اعلام الورى مىنويسد : رسول الله صلى الله عليه و آله على بن ابى طالب عليه السلام را فراخواند . و آن حضرت پوست قرمزى را برداشت و بر روى زانوى خود گذاشت . « 3 »\r\nپيامبر صلى الله عليه و آله به على عليه السلام فرمود : بنويس : بسم الله الرحمن الرحيم .\r\nسُهيل گفت : من چه مىدانم كه رحمان كيست ؟ من گمان مىكنم او همان كسى است كه در يَمامه است ، بلكه همان طورى ما مىنويسيم ؛ بنويس : باسمك اللهم و آن حضرت نوشت : باسمك اللهم\r\nپيامبر صلى الله عليه و آله فرمود : بنويس : اين مصالحه‌اى است كه رسول الله صلى الله عليه و آله با سُهيل بن عمر منعقد كرده است .\r\nسُهيل گفت : مگر بر سر چه چيزى با تو مىجنگيم ، اى محمد ؟ !\r\nآن حضرت صلى الله عليه و آله فرمود : من رسول الله صلى الله عليه و آله و من محمد بن عبدالله هستم . « 4 »\r\n\r\n\r\n","description":"","footnote":"\r\n( 1 ) . اعلام الورى ، ج 1 ، ص 204 .\r\n( 2 ) . ارشاد ، ج 1 ، ص 119 ؛ مناقب آل ابىطالب ، ج 1 ، ص 203 .\r\n( 3 ) . اعلام الورى ، ج 1 ، ص 204 .\r\n( 4 ) . روضهء كافى ، ص 268 - 269 .\r\n","page_name":" 493 ","page_number":493},
  {"content":"\r\n\r\nسُهيل گفت : من قبول نمىكنم كه در معاهده ، كلمهء رسول الله صلى الله عليه و آله باشد . اگر مىدانستم كه تو رسول خدا هستى ، با تو نمىجنگيدم . اگر تو رسول خدا باشى و من مانع از طواف تو شوم ، ظلم بزرگى را مرتكب شده‌ام . بلكه بنويس : محمد بن عبدالله تا با هم به توافق برسيم .\r\nعلى عليه السلام مىفرمايد : من ناراحت شدم و گفتم : به خدا قسم كه او فرستادهء خدا است ، اگر چه آن را قبول نكنى .\r\nرسول الله صلى الله عليه و آله فرمود : « اى على هر آينه من رسول خدا و هم‌چنين محمد بن عبدالله هستم . نوشتن كلمه محمد بن عبدالله ، رسالت الهى مرا نفى نمىكند ، پس بنويس : محمدبن عبدالله . آنچه را كه مىگويد ؛ بنويس ، به حقيقت كه براى تو نيز چنين روزى مقدّر است و چنين خواهى نمود در حالى كه مجبور و مظلوم خواهى بود » . « 1 »\r\nپس رسول الله صلى الله عليه و آله با دست خودش كلمهء رسول الله صلى الله عليه و آله را پاك كرد و دستور داد كه بنويسم :\r\nمحمد بن عبدالله . « 2 »\r\nپس از آن فرستادگان قريش و سهيل بن عمرو مصالحه كردند بر اين‌كه :\r\n« ده سال جنگى بين طرفين رخ ندهد . « 3 » هيچ كدام به ديگرى تعرض نكند و از همديگر اسيرى نگيرند . بين آنها جدايى همه جانبه‌اى باشد و هر كس بر طبق علاقه و مصلحت خويش مىتواند با محمد يا قريش هم پيمان شود . و هر يك از قريشيان كه بدون اجازهء ولىِّ خود به سوى محمد برود ، او را باز مىگردانند و هر يك از اصحاب محمد كه به سوى قريش برود او را باز نمىگردانند . و اظهار اسلام در مكه آزاد باشد و هيچ كس به پذيرش دينى مجبور نباشد و كسى مورد اذيت و آزار قرار نگيرد . و محمد امسال برگردد و سال آينده بيايد و به مدت سه روز در مكه اقامت كند . و هيچ سلاحى\r\n\r\n\r\n","description":"","footnote":"\r\n( 1 ) . وقعةُ صفين ، ص 508 - 509 ؛ شيخ طوسى أمالى ، ص 187 ، ح 315 ؛ تفسير قمى ، ج 2 ، ص 313 ؛ ارشاد ، ج 1 ، ص 121 ؛ اعلام الورى ، ج 1 ، ص 204 ؛ الخرائج ، ج 1 ، ص 116 ، ح 192 ؛ مناقب آل ابىطالب ، ج 3 ، ص 184 .\r\n( 2 ) . تاريخ يعقوبى ، ج 2 ، ص 189 در واقعه صفين ، ص 192 در واقعهء نهروان ؛ تفسير قمى ، ج 2 ، ص 313 ؛ ارشاد ، ج 1 ، ص 121 ؛ اعلام الورى ، ج 1 ، ص 204 و 372 ؛ مجمع البيان ، ج 9 ، ص 179 ؛ مناقب حلبى ، ج 3 ، ص 184 ؛ در اخبار كافى و أمالى شيخ طوسى و وقعه صفين منقرى و تاريخ يعقوبى آمده است : حضرت على عليه السلام از محو كردن كلمهء رسول الله صلى الله عليه و آله به درخواست سهيل بن عمرو امتناع ورزيد و نه به درخواست پيامبر اكرم صلى الله عليه و آله .\r\n( 3 ) . تفسير قمى ، ج 2 ، ص 314 ؛ مجمع البيان ، ج 9 ، ص 179 ؛ مناقب آل ابىطالب ، ج 1 ، ص 203 ؛ تاريخ يعقوبى ، ج 2 ، ص 54 .\r\n","page_name":" 494 ","page_number":494},
  {"content":"\r\n\r\nبا خود نياورند ، مگر سلاح مسافر كه عبارت است از : كمان و شمشير غلاف شده . بر اين نامه مهاجران و انصار شاهد بوده‌اند و على بن ابىطالب آن را نوشته است . »\r\nسپس رسول الله صلى الله عليه و آله به على عليه السلام فرمود : « اى على ، اگر چه كه امروز از محو كردن نام من به درخواست آنها امتناع ورزيدى ، اما قسم به آن كه مرا به حق به رسالت برگزيده است ، تو در حالى كه مجبور و مظلوم هستى ، درخواست فرزندان آنها را در چنين امرى خواهى پذيرفت . » « 1 »\r\nپس از آن‌كه صلح‌نامه را نوشتند ، قبيلهء خزاعه برخاستند و اعلام كردند : با رسول الله صلى الله عليه و آله هم پيمان هستيم . قبيلهء بنى بكر هم برخاستند و اعلام كردند : ما با قريش هم پيمان هستيم . اين صلح‌نامه در دو نسخه تنظيم شد كه يك نسخه نزد رسول الله صلى الله عليه و آله و يك نسخه نزد سُهيل بن عمرو باقى ماند . « 2 »\r\n\r\nپايبندى به صلح نامه\r\nطبرسى در مجمع البيان از مِسوربن مَخرمه نقل كرده است : وقتى كه طرفين مشغول نوشتن صلح نامه بودند ، ابوجَندل بن سُهيل بن عمرو ، در حالى كه پاهايش به بند كشيده بود ، پيش آمد . او از پايين مكه خارج شد و به سرعت خود را به ميان مسلمانان رسانيد . او در مكه اسلام آورده و براى همين به شدت اذيت و شكنجه شده بود .\r\nپدرش سهيل گفت : اى محمد ، اين اوّلين موردى است كه از تو مىخواهم تا دستور دهى او را برگردانند .\r\nپيامبر اكرم صلى الله عليه و آله فرمود : ما هنوز صلح نامه را امضاء نكرده‌ايم .\r\nسهيل گفت : در اين صورت به خدا قسم كه من بر سر چيزى با شما مصالحه نخواهم كرد .\r\nپيامبر اكرم صلى الله عليه و آله فرمود : او را در پناه من قرار بده . گفت : چنين كارى نمىكنم . فرمود : بيا و حرف\r\n\r\n\r\n","description":"","footnote":"\r\n( 1 ) . قمى ، ج 2 ، ص 314 وى مىنويسد : در جنگ صفين كه طرفين به حكمين راضى شدند ، كاتب نوشت : اين صلحنامه‌اى است كه اميرالمومنين ، على بن ابىطالب و معاويةبن ابى سفيان آن را به امضا مىرسانند . عمرو عاص گفت : اگر مىدانستيم كه تو اميرالمومنين هستى ، با تو وارد جنگ نمىشديم . بلكه بنويس : اين صلح نامه‌اى است بين على بن ابىطالب و معاوية بن ابى سفيان . اميرالمؤمنين عليه السلام فرمود : صدق الله و صدق رسول الله صلى الله عليه و آله : همانا پيامبر صلى الله عليه و آله مرا از اين روز خبر داده بود و آن‌گاه كاتب همين را نوشت .\r\n( 2 ) . تفسير قمى ، ج 2 ، ص 314 ؛ مجمع البيان ، ج 9 ، ص 179 .\r\n","page_name":" 495 ","page_number":495},
  {"content":"\r\n\r\nمرا گوش كن . گفت : خير ، چنين كارى نمىكنم !\r\nدر اين هنگام مِكرز بن حَفص گفت : ما خودمان به او پناه مىدهيم .\r\nابوجندل بن سُهيل فرياد زد : اى جماعت مسلمين ، آيا به ميان مشركان بازگردانده مىشوم . در حالى كه مسلمان هستم ؟ ! آيا نمىبينيد كه چه بلايى بر سرم آورده‌اند ؟ ! « 1 »\r\nپس پيامبر صلى الله عليه و آله برخاست و دست او را گرفت و چنين دعا كرد : « خدايا ، اگر مىدانى كه ابوجندل در گفتارش صادق است ، براى او راه گشايشى قرار بده . »\r\nسپس رو به مردم كرد و فرمود : هيچ آسيبى به او نمىرسد . او به سوى پدر و مادرش باز مىگردد .\r\nمن مىخواهم كه به شروط قريش به طور كامل عمل نمايم . « 2 »\r\nقمى مىنويسد : پس از آن سُهيل بن عَمرو به همراه پسرش و مِكرز بن حفص به سوى قريش بازگشتند و آنها را از جريان امور مطلع ساختند . « 3 »\r\n\r\nخروج از احرام\r\nقمى در تفسير خود از امام صادق عليه السلام آورده است كه فرمود : پس از امضاى صلح نامه رسول الله صلى الله عليه و آله به اصحابش دستور داد كه شترهاى خود را قربانى كنند و سرهاى خود را بتراشند . عده‌اى از آنها از اين كار امتناع كردند و گفتند : چگونه قربانى كنيم و سرهاى خود را بتراشيم در حالى كه كعبه را طواف نكرده‌ايم و سعى بين صفا و مروه را به جاى نياورده‌ايم ؟ ! « 4 »\r\nواقدى در مغازى مىنويسد : هنگامى كه رسول الله صلى الله عليه و آله از امضاى صلحنامه فارغ شد به اصحاب خود فرمود : برخيزيد و شترها را قربانى كنيد و سرهايتان را بتراشيد .\r\nآن حضرت صلى الله عليه و آله برخاست و يك طرف لباس احرام را زير بغل راست گذاشت و طرف ديگر را بر\r\n\r\n\r\n","description":"","footnote":"\r\n( 1 ) . مجمع البيان ، ج 9 ، ص 180 .\r\n( 2 ) . اعلام الورى ، ج 1 ، ص 205 ؛ مناقب آل ، ج 1 ، ص 203 - 204 .\r\n( 3 ) . تفسير قمى ، ج 2 ، ص 314 ؛ روضهء كافى ، ص 268 .\r\n( 4 ) . تفسير قمى ، ج 2 ، ص 314 ؛ استبصار ، ج 2 ، ص 42 ؛ تهذيب ، ج 5 ، ص 438 و 243 و 516 ؛ من لا يحضره الفقيه ، ج 2 ، ص 139 ؛ فروع كافى ، ج 1 ، ص 235 ؛ الفقيه ، ج 2 ، ص 155 ؛ تهذيب ، ج 5 ، ص 458 و 578 ؛ سيرهء ابن هشام ، ج 3 ، ص 333\r\n","page_name":" 496 ","page_number":496},
  {"content":"\r\n\r\nشانهء چپ انداخت و كارد را برداشت و بيرون رفت . آن‌گاه شتر قربانىاش را به سويى راند و در حالى كه با صداى بلند مىگفت : بسم اللّه و اللّه اكبر ، شتر را نحر كرد .\r\nمسلمانان از گوشت شترهايى كه نحر كرده بودند ، مصرف كردند و به فقرا و مساكين و بسيارى از كسانى كه در آن‌جا حاضر شده بودند ، بخشيدند .\r\nپس از آن‌كه رسول الله صلى الله عليه و آله از نحر كردن شتر فارغ شد ، وارد چادرى از چرم قرمز شد كه براى وى برپا شده بود و در آن جا خراش بن اميّه سر او را تراشيد . سپس از چادر خارج شد در حالى كه سه مرتبه فرمود : خداوند رحمت كند كسانى كه سرهاى خود را تراشيدند . گفته شد : اى رسول خدا ، دربارهء تقصير كنندگان چطور ؟ فرمود : و كسانى كه تقصير كرده‌اند .\r\nدر آن‌جا عده‌اى سر خود را تراشيده بودند و عده‌اى تقصير كرده بودند و تمام زنان مراسم تقصير را به جاى آورده بودند .\r\nآن حضرت بيش از ده روز و يا بيست روز در حُديبيه باقى ماند . « 1 »\r\n\r\nدر راه بازگشت\r\nنقل كرده‌اند كه رسول خدا صلى الله عليه و آله بيش از ده روز « 2 » در حُديبيه ماند و سپس به سوى مدينه بازگشت .\r\nپس از آن‌كه به تنعيم ، رسيدند ، بعضى از اصحاب آن حضرت صلى الله عليه و آله كه پذيرش صلح را منكر شده بودند ، نزد آن حضرت صلى الله عليه و آله آمدند و عذرخواهى و اظهار ندامت نمودند و از ايشان خواستند كه براى آنها طلب استغفار كند ، پس از آن اوايل سوره فتح نازل شد :\r\n« إنّا فتحنا لك فتحاً مبيناً » « 3 » ؛\r\nما براى تو فتحى آشكار كرديم .\r\nواقدى از مجمّع بن يعقوب از پدرش از مُجمّع بن جاريه نقل كرده است : پس از بازگشت از حُديبيه هنگامى كه به ضَجنان بعد از عُسفان رسيديم ، ديدم كه مردم با سرعت حركت مىكنند و مىگويند : به\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 613 - 616 .\r\n( 2 ) . مغازى واقدى ، ج 2 ، ص 616 و الخرائج و الجرائح ، ج 1 ، ص 123 - 124 به شمارهء 204 .\r\n( 3 ) . تفسير قمى ، ج 2 ، ص 314 ؛ التبيان ، ج 9 ، ص 313 ؛ مجمع البيان ، ج 9 ، ص 166 ؛ اعلام الورى ، ج 1 ، ص 205 ؛ قصص الانبياء ، ص 374 ؛ مناقب آل ابىطالب ، ج 1 ، ص 204 .\r\n","page_name":" 497 ","page_number":497},
  {"content":"\r\n\r\nرسول الله صلى الله عليه و آله وحى نازل شده است . من هم دويدم تا كنار رسول الله صلى الله عليه و آله رسيدم و شنيدم كه قرائت مىكند :\r\n« إنا فتحنا لك فتحاً مبيناً * لِيَغفِرَ لك اللّه ما تقدّم من ذنبك و ماتأخّر . . . » ؛\r\nما پيروزى آشكارى برايت پيش آورديم . تا خدا گناه گذشته و آيندهء تو را بيامرزد . . . .\r\nمرحوم صدوق در عيون اخبار الرضا عليه السلام با سندى از ابن الجَهم نقل كرده است : مأمون به امام رضا عليه السلام گفت : برايم دربارهء قول خداوند كه مىفرمايد :\r\n« لِيَغفرلَك اللّه ما تقدّم مِن ذَنبكَ و ما تأخّر » ؛ توضيح دهيد .\r\nامام رضا عليه السلام فرمود : مشركان مكه به غير از پرسش خداوند ، سيصد و شصت بت مىپرستيدند . پس از آن‌كه رسول الله صلى الله عليه و آله آنها را به پرستش خداى يگانه دعوت كرد ، اين كار بر آنها سنگين آمد و گفتند :\r\n« أجعَلَ الآلهةَ إلهاً واحداً إنّ هذا لشىءٌ عُجاب * وانطلق الملاء منهم أن امشوا واصبروا على آلهتكم إنّ هذا لشىءٌ يُراد * ما سمِعنا بهذا فى الملة الآخرة إن هذاالااختلاق » ؛\r\nآيا همهء معبودها را يك معبود قرار داده است ؟ واقعاً عجيب است . بزرگانشان راهى شدند و گفتند : « برويد و بر پرستش خدايانتان پايدار باشيد كه اين چيزى است خواستنى . ما چنين سخنى از ملت أخير ( متأخرين ) نشنيده‌ايم و اين تنها سخنى ساخته و پرداخته است .\r\nپس از آن‌كه خداوند مكه را براى پيامبرش فتح كرد ( چنين آمده است ) ؛ خداوند فرمود : اى محمد !\r\n« إنا فتحنا لك فتحاً مُبيناً * ليغفرلك اللّه ما تقدّم من ذنبك . . . » ؛\r\nيعنى آن گناه تو در نظر مشركان مكه كه عبارت بود از دعوت به سوى توحيد را با فتح مكه بخشيديم و چون مشركان مكه پس از فتح ، بعضى مسلمان شده و بعضى از آن خارج شدند و آن‌كه\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nمانده بود ديگر نمىتوانست توحيد را منكر شود ، پس با پيروزيش بر آنان گويا گناهش در نظر آنان آمرزيده شده بود !\r\nمأمون در اين‌جا گفت : اى اباالحسن شيرى را كه خورده‌اى حلالت باد ! « 1 »\r\n\r\nزمان نزول سورهء فتح\r\nقمى « 2 » و طبرسى « 3 » و راوندى « 4 » و حلبى « 5 » مىگويند كه سورهء فتح بعد از اتمام صلحنامه به وسيله پيامبر اكرم صلى الله عليه و آله و در اوائل بازگشت به سوى مدينه نازل شده است . و شيخ طوسى از قَتادة « 6 » و طبرسى از و جماعتى از مفسران « 7 » و از مُجمّع بن جاريهء انصارى بدون سند « 8 » اين را نقل كرده ، اما واقدى آن را به طور مستند آورده است . « 9 »\r\nقمى نقل مىكند : رسول الله صلى الله عليه و آله هنگام حركت به سوى عمره ، اعراب بين راه را تشويق به همراهى با خود مىكرد ، اما هيچ كس با او همراهى نكرد . آنها مىگفتند : آيا محمد و اصحابش اميد دارند كه وارد حرم شوند در حالى كه قريشيان به كنار شهرشان رفتند و به جنگ با آنها پرداختند ؟ ! به حقيقت كه محمد و اصحابش هرگز به مدينه باز نخواهند گشت : پس از آن‌كه مسلمانان به سوى قريشيان در كنار شهرشان رفتند و از گزند آنها در امان مانده و با انعقاد صلحنامه‌اى بازگشتند ، گويى كه اين حادثه فتح و پيروزى آشكارى بود نسبت به آنچه كه مشركان و منافقان گمان مىكرده‌اند خداوند در سورهء فتح به اين مطلب اشاره كرده و فرموده است :\r\n« سَيَقُولُ لَكَ الُمخَلَّفُونَ مِنَ الْأَعْرابِ شَغَلَتْنا أَمْوالُنا وَ أَهْلُونا فَاسْتَغْفِرْ لَنا يَقُولُونَ بِأَلْسِنَتِهِمْ ما لَيْسَ فِي قُلُوبِهِمْ قُلْ فَمَنْ يَمْلِكُ لَكُمْ مِنَ اللَّهِ شَيْئاً إِنْ أَرادَ بِكُمْ ضَرًّا أَوْ أَرادَ\r\n\r\n\r\n","description":"","footnote":"\r\n( 1 ) . عيون اخبار الرضا ، ج 1 ، ص 202 .\r\n( 2 ) . تفسير قمى ، ج 2 ، ص 314 .\r\n( 3 ) . اعلام الورى ، ج 1 ، ص 205 .\r\n( 4 ) . قصص الانبياء ، ص 374 .\r\n( 5 ) . مناقب ، ج 1 ، ص 204 .\r\n( 6 ) . التبيان ، ج 9 ، ص 312 - 313 .\r\n( 7 ) . مجمع البيان ، ج 9 ، ص 166 .\r\n( 8 ) . همان ، ص 167 .\r\n( 9 ) . مغازى واقدى ، ج 2 ، ص 617 .\r\n","page_name":" 499 ","page_number":499},
  {"content":"\r\n\r\nبِكُمْ نَفْعاً بَلْ كانَ اللَّهُ بِما تَعْمَلُونَ خَبِيراً * بَلْ ظَنَنْتُمْ أَنْ لَنْ يَنْقَلِبَ الرَّسُولُ وَ الْمُؤْمِنُونَ إِلى أَهْلِيهِمْ أَبَداً وَ زُيِّنَ ذلِكَ فِي قُلُوبِكُمْ وَ ظَنَنْتُمْ ظَنَّ السَّوْءِ وَ كُنْتُمْ قَوْماً بُوراً » « 1 » ؛\r\nبازپس ماندگان باديه نشين‌ها به تو خواهند گفت : « اموال و كسانمان ما را به خود مشغول داشت ، براى ما طلب آمرزش كن » آنها به زبان چيزهايى مىگويند كه در دل ندارند بگو . . . بلكه خداوند بر كردارتان آگاه است * بلكه گمان برديد كه : رسول خدا و مؤمنان هرگز نزد كسان خويش بازنخواهند گشت و به اين خيال دل خوش كرده بوديد و خيال بدى داشتيد و مردمى در خور هلاكت بوديد .\r\nاز اين آيات كاملًا روشن مىشود كه منظور از فتح المبين ، همان صلح حديبيه است « و قوماً بوراً » اعراب باديه نشينى بودند كه خيال مىكردند پيامبر و اصحابش هرگز به مدينه باز نخواهند گشت !\r\n\r\nغيبت ابوسفيان و عمر و عاص در حُديبيه ! ؟\r\nدر اخبار مربوط به حُديبيه هيچ اثر يا ذكرى از عمروبن عاص سَهمى نمىبينيم ! واقدى علّت آن را از عمر و عاص چنين نقل كرده است : در بدر شركت كردم و نجات يافتم ، سپس در احد شركت كردم و جان سالم به در بردم . سپس در خندق حاضر شدم و جان سالم به در بردم . « 2 » و براى همين در حُديبيه شركت نكردم .\r\nابن اسحاق با سندى از عمر و عاص نقل كرده است : هنگامى كه به همراه احزاب « 3 » از خندق بازگشتيم ، پيش خود گفتم : به خدا قسم كه محمد بر قريش پيروز مىشود ! براى همين اموالم را در ميان قوم و قبيله‌ام به امانت گذاشتم و خودم را مخفى كردم تا اين‌كه رسول الله صلى الله عليه و آله با انعقاد صلح‌نامه بازگشت و قريشيان هم به مكه برگشتند . « 4 »\r\nدر مورد ابوسفيان هم از روضهء كافى به نقل از امام صادق عليه السلام نقل كرديم : قريشيان فرستادگانى نزد رسول الله صلى الله عليه و آله فرستادند تا از او دربارهء آمدنش سؤال كنند . در ميان اين گروه ، رئيس احابيش ، حُليس\r\n\r\n\r\n","description":"","footnote":"\r\n( 1 ) . فتح ( 48 ) ، 4 - 12 .\r\n( 2 ) . مغازى واقدى ، ج 2 ، ص 741 .\r\n( 3 ) . سيرهء ابن اسحاق ، ج 3 ، ص 289 .\r\n( 4 ) . مغازى واقدى ، ج 26 ، ص 742 .\r\n","page_name":" 500 ","page_number":500},
  {"content":"\r\n\r\nهم حضور داشت . او پس از بازگشت به ابوسفيان گفت : به خدا قسم كه بايد راه را براى محمد و آنچه او مىخواهد باز بگذاريد و الّا به همراه احابيش از شما جدا مىشوم ! ابوسفيان گفت : تو بيش از يك باديه نشين نيم فهمى ! ساكت باش تا قول و قرارى از محمد بگيريم .\r\nبنابراين ابوسفيان براى مصالح و منافع خويش در سفرهاى تجارتى زمستانى و تابستانى مىخواست كه با محمد صلى الله عليه و آله مذاكره كند و براى رعايت حال كاروان‌ها نمىخواست كه خودش طرف مذاكره باشد ! با صلح‌نامه‌اى كه به امضا رسيد ، او به آنچه كه مىخواست دست يافت .\r\nپيامبر اكرم صلى الله عليه و آله با تزويج دختر ابوسفيان ، رَمله . . كه به امّ حبيبه مشهور بود ، مىخواست كه صلح را پايدارتر ومحكم‌تر كند .\r\nامّ حبيبه همراه شوهرش عُبيدالله بن جَحش اسدى قُريشى ، مسلمان شده بود . مادر عُبيدالله ، اميمه دختر عبدالمطلّب و او پسر عمهء پيامبر صلى الله عليه و آله بود . اين دو پس از اسلام آوردن به حبشه مسيحى هجرت كردند . در آن‌جا عُبيدالله نصرانى شد و در همان جا فوت كرد . « 1 » پس از آن كه همسرش بيوه شد ، رسول الله صلى الله عليه و آله عَمروبن اميّه ضَمرى قريشى را براى خواستگارى از وى به حبشه فرستاد .\r\nبه نظر مىرسد اين كار به همراه ارسال نامه بعد از حُديبيه بوده است كه در آن پيامبر صلى الله عليه و آله نجاشى را به اسلام دعوت كرد .\r\n\r\nكراهتى كه باعث خير شد !\r\nاز جمله مسلمانان مستضعفى كه در مكه محبوس بود ، مردى از طائفه ثقيف به نام ابوبصير بن اسيد بود .\r\nطبرسى مىنويسد : قبل از غزوهء خيبر ابونصير بن اسيد ثقفى از دست مشركان فرار كرد و همراه پنج نفر ديگر از مسلمانان به مدينه آمد .\r\nأخنس بن شُريق ثقفى دو نفر را به دنبالش فرستاد تا او را تحويل بگيرند و برگردانند .\r\nآن حضرت صلى الله عليه و آله به ابوبصير گفت : اى ابوبصير ، با قريشيان قراردادى امضاء كرده‌ام و تو مىدانى كه در اسلام خيانت و حيله‌گرى جايز نيست . و بدان كه خداوند براى تو و مستضعفانى كه با تو هستند فرجى قرار مىدهد . حال بيا و به سوى قوم خود برو !\r\n\r\n\r\n","description":"","footnote":"\r\n( 1 ) . سيرهء ابن اسحاق ، ج 1 ، ص 137 - 138 و ج 4 ، ص 6 .\r\n","page_name":" 501 ","page_number":501},
  {"content":"\r\n\r\nابوبصير گفت : اى رسول خدا ! آيا مرا به مشركان مىسپارى تا در دينم خدشه ايجاد كنند ؟ فرمود :\r\nاى ابوبصير ، برو و بدان كه خداوند براى تو و كسانى كه مثل تو هستند راه گشايشى قرار مىدهد .\r\nاو به همراه فرستادگان قريش حركت كرد تا اين‌كه در ذى الحُليفه ( ميقات ) يكى از آنها را كشت و ديگرى فرار كرد . آن‌گاه نزد پيامبر اكرم صلى الله عليه و آله بازگشت و گفت : اى رسول خدا ، به عهد خويش وفا كردى و برى الذمه شدى ؛ زيرا كه مرا به قريشيان سپردى و من از خدشه دار شدن دينم جلوگيرى كردم ! پيامبر صلى الله عليه و آله سخنانش را قبول نكرد و كلمات خويش را تكرار كرد ، لذا ابوبصير به همراه يارانش به خارج از مدينه رفتند .\r\nابوبصير به همراه پنج نفر از يارانش به سراغ كاروان‌هاى قريش رفتند . آنها در سرزمين جُهينه ، ما بين عَيص و ذى المروه در ساحل دريا اطراق كردند و بعد از آن ابوجندل بن سهيل بن عمرو به همراه عده‌اى كه مسلمان شده بودند از مكه فرار كردند و به ابونصير ملحق شدند . به تدريج افراد زيادى از جُهينه و غِفار و اسلم به آنها ملحق شدند تا جايى كه تعدادشان به هفتاد نفر مرد جنگجو رسيد كه مسلمان بودند . هيچ كاروانى از قريشيان از آن‌جا نمىگذشت ، مگر اين‌كه با آن درگير مىشدند و آن را مصادره مىكردند !\r\nپس از آن قريشيان ابوسفيان بن حرب را نزد رسول الله صلى الله عليه و آله فرستادند تا از او خواهش كند كه ابوبصير و ابوجندل و همراهانشان را به مدينه بازگرداند و اعلام كند كه هيچ اشكالى ندارد كه پيامبر صلى الله عليه و آله افرادى را كه از مكه مىآيند ، پناه دهد و آنها را به مشركان بازنگردانند .\r\nاصحاب رسول الله صلى الله عليه و آله با ديدن اين منظره فهميدند كه اطاعت از رسول الله صلى الله عليه و آله در عمل به شرطهاى صلح‌نامه به نفع آنها بوده است ، اگر چه از آن كراهت داشته‌اند . « 1 »\r\n\r\nارسال دعوت نامه\r\nابن هشام از ابى بكر هُذلى روايت كرده است : رسول الله صلى الله عليه و آله [ روزى 
  ] بعد از صلح حُديبيه خارج شد و فرمود :\r\n\r\n\r\n","description":"","footnote":"\r\n( 1 ) . اعلام الورى ، ج 1 ، ص 206 ؛ سيره‌ابن اسحاق ، ج 3 ، ص 337 - 338 .\r\n","page_name":" 502 ","page_number":502},
  {"content":"\r\n\r\nاى مردم ، همانا خداوند مرا به عنوان رحمت براى تمام جهانيان مبعوث كرده است ، پس دربارهء من اختلاف نكنيد ، چنان كه حواريون در مورد عيسى بن مريم اختلاف پيدا كردند .\r\nاصحاب سؤال كردند : اى رسول خدا ، حواريون چگونه دچار اختلاف شدند ؟\r\nفرمود : به همان كارى كه شما را بدان دعوت مىكنم ، دعوتشان كرد ؛ اما آنهايى را كه به مناطق نزديك فرستاد ، قبول كردند و آنهايى را كه مىخواست به مناطق دور بفرستد ، قبول نكردند و اظهار كراهت نمودند ؛ براى همين عيسى به درگاه خداوند شكوه كرد . آنها در حالى آن شب را به صبح كردند كه تمام آنهايى را كه مىخواست به مناطق دور بفرستد و آنها كراهت داشتند ، به زبان همان امتى كه به سويشان فرستاده مىشدند ، سخن مىگفتند . « 1 »\r\nهنگامى كه تصميم گرفت ، نامه‌هايى را براى پادشاهان بفرستد ، به آن حضرت صلى الله عليه و آله گفته شد : آنها نامه‌اى را كه ممهور نباشد ؛ نمىخوانند .\r\nبراى همين پيامبر صلى الله عليه و آله انگشترى را براى خويش تهيه كرد .\r\nكلينى از امام صادق عليه السلام نوشته روايت كرده است : انگشتر رسول الله صلى الله عليه و آله از نقره بود و نقش آن محمد رسول الله صلى الله عليه و آله بود كه در دو سطر از پايين به بالا نوشته شده بود . « 2 »\r\nطبرى نقل مىكند : رسول الله صلى الله عليه و آله در ذى الحجه سال ششم هجرى ، قاصدانى را ارسال كرد كه عبارت بودند از :\r\nشجاع بن وَهب أسدى قُريشى كه از بدريّون بود و او را به سوى حارث بن ابن شَمر غَسّانى كه از دست نشاندگان روميان در شام بود ، فرستاد .\r\nدِحية بن خليفهء انصارى كه او را به سوى قيصر روم كه در شام بود فرستاد .\r\nحاطب بن ابى بَلتعه قريشى كه او را به سوى مُقَوقس در اسكندريه كه از دست نشاندگان روميان بود ، فرستاد .\r\nسَليط بن عَمرو عامرى كه وى را به سوى هَوذة بن على حنفى در يمامه فرستاد .\r\nعَمرو بن اميّهء ضَمرى كه وى را به سوى نجاشى در حبشه كه عامل روميان بود ، فرستاد .\r\n\r\n\r\n","description":"","footnote":"\r\n( 1 ) . ابن هشام ، ج 3 ، ص 254 .\r\n( 2 ) . فروع كافى ، ج 6 ، ص 474 ، ح 7 .\r\n","page_name":" 503 ","page_number":503},
  {"content":"\r\n\r\nو عبدالله بن حُذافهء سَهمى كه او را به سوى كِسرى فرستاد .\r\nسپس از ابن اسحاق نقل كرده است : رسول الله صلى الله عليه و آله پس از صلح حُديبيه تا هنگام وفاتش ، افرادى را به سوى پادشاهان عرب و عجم مىفرستاد و آنها را به سوى خداى عزوجل دعوت مىكرد . « 1 »\r\nابن هشام به هنگام بحث دربارهء فرستادگان رسول الله صلى الله عليه و آله ؛ از دِحية بن خليفهء كَلبى كه به سوى قيصر روم فرستاده شد و عبدالله بن حُذافهء سهمى كه به سوى كِسرى ارسال شد و عَمرو بن اميّهء ضَمرى كه به سوى نجاشى فرستاده شد ؛ شروع كرده است . « 2 »\r\nيعقوبى در ابتدا عبدالله بن حُذافه سهمى به سوى كسرى و دِحية بن خليفهء كلبى به سوى قيصر و عَمرو بن اميّهء ضَمرى به سوى نجاشى را نام برده است . « 3 »\r\nاين در حالى است كه واقدى سريه‌اى را در جُمادى الثانى سال ششم هجرى نقل كرده و در آن روايت نموده است : دِحيهء كلبى از نزد قيصر بازگشت در حالى كه وى مقدارى پول و لباس به او هديه كرده بود ؛ اما وقتى به كوه حُسمى رسيد ، عده‌اى از افراد قبيله جذام جلوى او را گرفتند و تمام اشيايى را كه با وى بود غارت كردند . او پس از ورود به مدينه ، رسول الله صلى الله عليه و آله را از جريان ملاقاتش با هرقل آگاه كرد « 4 » . در اين صورت ارجح اين است كه اين حادثه در سال هفتم بوده است نه ششم .\r\nاز جملهء فرستادگان ، عَمروبن اميهء ضَمرى بوده است كه پيامبر اكرم صلى الله عليه و آله او را به سوى نجاشى فرستاد .\r\nأولى اين است كه پيامبر اكرم صلى الله عليه و آله ارسال قاصدان را با او شروع كرده ؛ زيرا نجاشى سابقهء خوبى داشت و دختر ابوسفيان را براى وى عقد كرده بود ؛ براى همين از او شروع مىكنيم .\r\n\r\nنامه براى نجاشى در حبشه\r\nطبرى با سندى از ابن اسحاق روايت مىكند رسول الله صلى الله عليه و آله ، عمروبن اميه ضَمرى را همراه با نامه‌اى به اين مضمون به سوى نجاشى فرستاد :\r\n\r\n\r\n","description":"","footnote":"\r\n( 1 ) . طبرى ، ج 2 ، ص 644 - 645 ؛ المنتقى ؛ بحارالانوار ، ج 20 ، ص 382 .\r\n( 2 ) . ابن هشام ، ج 4 ، ص 254 .\r\n( 3 ) . يعقوبى ، ج 2 ، ص 77 - 78 .\r\n( 4 ) . مغازى ، ج 2 ، ص 555 - 556 .\r\n","page_name":" 504 ","page_number":504},
  {"content":"\r\n\r\n« بسم الله الرحمن الرحيم ، از محمد رسول الله صلى الله عليه و آله به نجاشى أصحم ، پادشاه حبشه . اميدوارم كه سلامت باشيد . همانا حمد و سپاس مىگويم خداى جهانيان را كه قدوس و سلام و مؤمن و مهيمن است و شهادت مىدهم كه عيسى بن مريم روح الله و از آيات الهى است كه خداوند آن را بر مريم پاكدامن و عفيف القا كرد و او به عيسى عليه السلام حامله شد . همانا خداوند عيسى را از روح و نفخ خود خلق كرد ، چنان‌كه آدم را با دست و نَفخ خود خلق نمود .\r\nتو را به سوى خداى يكتا كه هيچ شريكى ندارد دعوت مىكنم و از تو مىخواهم كه پيوسته از او اطاعت كنى و از تو مىخواهم كه از من پيروى كنى و ايمان بياورى به آنچه بر من نازل شده كه همانا من ، فرستادهء خدا هستم . همانا تو را و تمام لشكريانت را به سوى خداوند دعوت مىكنم . هر آينه شرط ابلاغ را به جاى آوردم و تو را نصيحت كردم ، پس نصيحت مرا بپذيريد . درود و سلام بر كسى كه راه هدايت را در پيش گيرد . » « 1 »\r\nپس از آن‌كه نامه آن حضرت صلى الله عليه و آله به وى رسيد ، آن را بر چشم هايش گذاشت و از تخت به زير آمد و براى احترام به نامهء پيامبر بر زمين نشست و آن‌گاه درخواست كرد كه ظرفى از عاج را بياورند و نامه را در آن گذاشت .\r\nاز عَمرو بن اميّهُ ضَمرى روايت شده است : به نجاشى گفتم : اى أصحمه ، از من سخن گفتن و از تو شنيدن ، گويى كه تو به ما محبت دارى و بر ما منت مىگذارى و گويى كه ما به تو اعتماد و تكيه داريم ؛ زيرا ما هيچ خيرى را از تو اميد نداشتيم مگر آن‌كه بدان رسيديم . و از هيچ شرى به تو پناه نياورديم ، مگر آن‌كه از آن در امان مانديم . هر آينه كتاب انجيل بين ما و تو شاهد است كه نمىتوان آن را انكار كرد و آن حاكمى است كه نمىتوان آن را كنار گذاشت . اگر چنين باشد تو عاقبت به خير شده‌اى و به فضل و سعادت رسيده‌اى و الّا تو نسبت به اين پيامبر امّى همانند يهوديان هستى نسبت به عيسى بن مريم . آن حضرت صلى الله عليه و آله رسولان خود را به اطراف فرستاده است و به تو بيش از آنها اميدوار است ؛ زيرا سابقهء خوبى داشته‌اى و از تو اميد ثواب و خير دارد .\r\n\r\n\r\n","description":"","footnote":"\r\n( 1 ) . طبرى ، ج 2 ، ص 652 ؛ سيره‌حلبى ، ج 3 ، ص 279 ؛ المواهب اللدينّه به شرح زرقانى ، ج 3 ، ص 393 ؛ صبح الأعشى ، ج 6 ، ص 379 ؛ الوثائق السياسيه ، ص 43 ؛ اعلام الورى ، ج 1 ، ص 118 ؛ قصص الانبياء ، ص 324 ؛ بحارالانوار ، ج 18 ، ص 418 - 419 .\r\n","page_name":" 505 ","page_number":505},
  {"content":"\r\n\r\nنجاشى گفت : شهادت مىدهم كه او همان پيامبر است كه اهل كتاب انتظار او را مىكشيده‌اند و همانا بشارت موسى به راكب دراز گوش « 1 » همانند بشارت عيسى به راكب شتر است « 2 » و اين خبر همانند روز روشن است ، اما طرفداران من در حبشه كم هستند ؛ پس مهلت بدهيد تا ياران من و هم عقيده هايم را زياد كنم و قلب‌ها را نرم و آماده گردانم . و در روايتى آمده است كه گفت : اگر مىتوانستم كه بيايم ، به خدمت مىرسيدم . سپس نجاشى ، جعفر و همراهانش را حاضر كرد و به دست جعفر اسلام آورد .\r\nاز واقدى نقل شده است : رسول الله صلى الله عليه و آله دو نامه براى نجاشى فرستاد : كه در يكى او را به اسلام دعوت كرد و در نامهء ديگر از او درخواست كرد كه ام حبيبه ، دختر ابوسفيان را براى او تزويج كند . « 3 »\r\n\r\nارسال نامه براى مقوقس در اسكندريه\r\nنامه پيامبر صلى الله عليه و آله را حاطب بن ابى بلتعهء قريشى برد و مضمون نامه چنين است : « 4 »\r\n« بسم الله الرحمن الرحيم از محمد بن عبدالله به مُقوقس ، بزرگ قِبطىها .\r\nدرود و سلام بر كسى كه از راه هدايت پيروى مىكند .\r\nاما بعد ، من تو را به سوى شِعار اسلام دعوت مىكنم : اسلام بياور تا سالم بمانى در اين صورت خداوند دوبرابر به شما اجر و ثواب خواهد داد و اگر از پذيرش دعوت خوددارى كنى ، گناه تمام قبطىها بر گردن تو است .\r\n« . . . يا أَهْلَ الْكِتابِ تَعالَوْا إِلى كَلِمَةٍ سَواءٍ بَيْنَنا وَ بَيْنَكُمْ أَلَّا نَعْبُدَ إِلَّا اللَّهَ وَ لا نُشْرِكَ بِهِ شَيْئاً وَ لا يَتَّخِذَ بَعْضُنا بَعْضاً أَرْباباً مِنْ دُونِ اللَّهِ فَإِنْ تَوَلَّوْا فَقُولُوا اشْهَدُوا بِأَنَّا مُسْلِمُونَ » « 5 » ؛\r\nبگو : « اى اهل كتاب به سخنى روى آوريد كه ميان ما و شما يكسان است . اين كه جز خدا را نپرستم و چيزى را شريك او قرار ندهيم و برخى از ما برخى ديگر را\r\n\r\n\r\n","description":"","footnote":"\r\n( 1 ) . اين مطلب تأييد مىكند كه نوشتن نامه بعد از جنگ بنى نضير بوده است ؛ زيرا آن حضرت سوار بر دراز گوش شد و به سوى قلعهء آنها رفت .\r\n( 2 ) . كنايه از عربى بودن آن حضرت است ، چون عرب‌ها مشهور به شترسوارى بوده‌اند .\r\n( 3 ) . مجلسى آن را در بحارالانوار ، ج 20 ، ص 393 ، از المنتقى ، از واقدى نقل كرده است .\r\n( 4 ) . الاصابه ، ص 3 ؛ مكاتيب الرسول ، ج 1 ، ص 97\r\n( 5 ) . آل عمران ( 3 ) ، 64 .\r\n","page_name":" 506 ","page_number":506},
  {"content":"\r\n\r\nغير از خداوند يكتا به خدايى نگيرد . » اگر روى برگردانند ، بگوييد : گواه باشيد كه ما فرمانبرداريم .\r\nحاطب حركت كرد تا به اسكندريه رسيد ؛ امّا مطلع شد كه او به مجلسى در جايى كه مشرِف بر دريا است ، رفته است ؛ براى همين حاطب سوار كشتى شد . وقتى كه به مقابل مجلس مُقوقس رسيد ، نامه‌اش را به سوى او اشاره كرد . وقتى كه مُقوقس اين كار وى را ديد ، دستور داد كه او را بياورند . پس از آن‌كه او را آوردند ، به نامه و مُهر آن نگاهى كرد و آن را خواند . سپس به حاطب گفت : اگر او پيامبر است ، چرا دعا نمىكند تا بر مخالفان و دشمنانش كه او را از شهر مكه بيرون كردند ، پيروز شود ؟\r\nحاطب گفت : آيا شهادت نمىدهى كه عيسى بن مريم از پيامبران الهى بوده است ؟ در اين صورت چرا بر ضد كسانى كه او را گرفته بودند تا او را اعدامش ، دعا نكرد تا همگى به هلاكت برسند ؟ تا اين‌كه خداوند او را به سوى خويش برد .\r\nمُقوقس گفت : احسنت ، تو مرد حكيمى هستى كه از طرف مردى حكيم فرستاده شده‌اى . « 1 »\r\nسپس حاطب به وى گفت : قبل از تو كسى در مصر حكومت مىكرد كه گمان مىكرد پروردگار بزرگ است ؛ اما خداوند او را به عقوبت دنيا و آخرت مبتلا كرد و به وسيله او انتقام گرفت و سپس از او انتقام گرفت . پس ، از ديگران عبرت بگير و چنان مباش كه ديگران از تو عبرت بگيرند . همانا اين پيامبر صلى الله عليه و آله مردم را به خداپرستى دعوت كرده ، اما قريش شديدترين افراد و يهوديان دشمن‌ترين افراد نسبت به وى بودند و نزديك‌ترين افراد به آن حضرت نصارى بودند . به جانم سوگند كه بشارت موسى به عيسى همانند بشارت عيسى به محمد صلى الله عليه و آله بوده است . و اين‌كه ما تو را به قرآن دعوت مىكنيم همانند اين است كه تو اهل تورات را به انجيل دعوت مىكنى . و هر پيامبرى كه قومى را درك كند آنها از امت او محسوب مىشوند و بر آنها واجب است كه از او اطاعت كنند . و تو از كسانى هستى كه اين پيامبر را درك كرده‌اى و ما تو را از دين مسيح نهى نمىكنيم ، بلكه در دين ما به دين و آيين و كيش مسيح نيز فرمان داده شده است . « 2 »\r\nمُقوقس گفت : من در مورد اين پيامبر تحقيق كردم و ديدم به چيزى كه مردم به آن بى رغبت\r\n\r\n\r\n","description":"","footnote":"\r\n( 1 ) . الاستيعاب ، در شرح زندگى حاطب ؛ مكاتيب الرسول ، ج 1 ، ص 98 - 99 .\r\n( 2 ) . سيرهء زينى دحلان ، ج 3 ، ص 70 ؛ سيرهء حلبيه ، ج 3 ، ص 281 ؛ مكاتيب الرسول ، ج 1 ، ص 99 .\r\n","page_name":" 507 ","page_number":507},
  {"content":"\r\n\r\nهستند ، امر نمىكند و از چيز مرغوبى جلوگيرى نمىكند . او را افسونگر گمراه كننده و يا كاهن دروغگو نيافتم و وسايل نبوت را كه عبارتند از : آشكار كردن مخفى شده‌ها و خبر دادن از نجواها ، در او يافتم و در اين باره فكر خواهم كرد .\r\nسپس نامه را گرفت و آن را در جعبه‌اى نهاد و آن را ممهور كرد و به كنيزش سپرد . « 1 »\r\nابن سعد از حاطب روايت كرده است : در پشت در مُقوقس كمى معطّل شدم . سپس پنج روز پيش او اقامت كردم . « 2 »\r\nدر روزى از اين روزها ، حاطب را فرا خواند و گفت : مىخواهم از تو دربارهء سه چيز سؤال كند .\r\nحاطب گفت : از هر چيزى كه سؤال كنى ، صادقانه جواب خواهم داد .\r\nپرسيد : محمد مردم را به چه چيزى دعوت مىكنيد ؟\r\nگفت : به اين‌كه فقط خدا را بپرستيم و مىگويد كه در شبانه روز پنج مرتبه نماز بخوانيم و امر مىكند كه روزه بگيريم . حج به جاى آوريم و به عهد خود وفا كنيم و از خوردن گوشت ميته و خون نهى مىكند و . . . .\r\nسپس گفت : او را براى من وصف كن . من به صورت خلاصه آن حضرت را توصيف كردم ؛ اما مُقوقس گفت : چيزهايى باقى مانده است كه آنها را ذكر نكردى و آن اين‌كه در چشم‌هايش يك سرخى اى وجود دارد كه غالباً هست ، و بين شانه هايش مهر نبوت خورده و بر الاغ سوار مىشود و لباس جنگ مىپوشد و به خرما و نان خشك اكتفا مىكند و از رويارويى با هيچ كس ابايى ندارد ، اگر چه عمو يا پسر عمويش باشند . من مىدانستم كه يك پيامبر ديگر باقى مانده است ، اما گمان مىكردم كه او همانند انبياى قبلى از منطقهء شام مبعوث مىشود ، در حالى كه مىبينم در سرزمين عرب كه منطقهء خشك و خشن است مبعوث شده است قبطىها در پيروى از او حرف مرا نمىشنوند و او به زور بر كشورهاى ديگر مسلط مىشود و اصحابش از راه دور مىآيند و بر سرزمين ما هم غلبه پيدا مىكنند !\r\n\r\n\r\n","description":"","footnote":"\r\n( 1 ) . الطبقات الكبرى ، ج 1 ، ص 260 . مكاتيب الرسول ، ج 1 ، ص 99 آمده است : اين اقدام از سوى مُقوقس ، امكان بقاى اين نامه را فراهم مىكند كه موافق با منابع است . تقريباً قبل از يك قرن در كليسايى در نزديكى أخميم در مصر عُليا كشف شده است و تصوير آن در شمارهء 21904 مجله الهلال منتشر شده است .\r\n( 2 ) . الطبقات الكبرى ، ج 1 ، ص 260 .\r\n","page_name":" 508 ","page_number":508},
  {"content":"\r\n\r\nاما من كلمه‌اى با قبطىها در اين باره سخن نگفته‌ام و دوست ندارم كه از جريان گفت‌وگوى من و تو باخبر شوند . « 1 »\r\n\r\nجواب و هداياى مُقوقس\r\nاو نامه نگارى را كه به عربى مىنوشت فراخواند و براى پيامبر صلى الله عليه و آله نوشت :\r\n« بسم الله الرحمن الرحيم . براى محمد بن عبدالله از مُقوقس ، بزرگ قبطىها . سلام عليك . اما بعد : نامه ات را خواندم و آنچه را كه متذكر شده و بدان دعوت كرده بودى ، فهميدم . مىدانستم كه پيامبرى باقى مانده و گمان مىكردم كه در شام مبعوث خواهد شد . حال قاصد را اكرام كردم و دو كنيز را كه جايگاه ويژه‌اى در ميان قبطىها دارند ، به همراه مقدارى لباس برايت مىفرستم و قاطرى را به تو هديه مىكنم تا بر آن سوار شوى . والسلام عليك » « 2 »\r\nيكى از اين دو كنيز ماريهء قبطيه ، ام ابراهيم « 3 » بوده است . وى خواهرى داشت كه به همراه وى بود و سيرين ناميده مىشد . « 4 »\r\nبه قاصد پيامبر اكرم صلى الله عليه و آله هم پنج دست لباس و صد دينار عطا كرد و عده‌اى را به همراهش فرستاد تا او را به جزيرةالعرب برسانند تا اين‌كه در شام قافله‌اى يافتند كه مىخواست به سوى مدينه حركت كند و آن‌گاه او را به كاروان سپردند و خودشان برگشتند . « 5 »\r\n\r\nارسال نامه براى حارث غسّانى در شام\r\nشجاع بن وهب أسدى قريشى به سوى حارث بن أبى شَمر غَسّانى كه از غساسنهء شام و دست نشاندهء رومىها بود ، فرستاده شد . « 6 »\r\n\r\n\r\n","description":"","footnote":"\r\n( 1 ) . الاصابة الكبرى ، ج 4 ، ص 503 ؛ مكاتب الرسول ، ج 1 ، ص 100 .\r\n( 2 ) . سيرهء زينى دحلان ، ج 3 ، ص 71 ؛ سيرهء حلبيه ، ج 3 ، ص 281 ؛ الطبقات ، ج 1 ، ص 260 .\r\n( 3 ) . قُرب الاسناد ، ص 7 ؛ تفسير قمى ، ص 179 ؛ اعلام الورى ، ج 1 ، ص 119 ؛ قصص الانبياء ، ص 324 .\r\n( 4 ) . مناقب حلبى ، ج 1 ، ص 161 به نقل از مبسوط شيخ طوسى و در مختصر الدول ، ص 96 به جاى سيريه ، كلمه شيرين آمده است و همين صحيح است .\r\n( 5 ) . مكاتيب الرسول ، ج 1 ، ص 101 .\r\n( 6 ) . مروج الذهب ، ج 2 ، ص 84 .\r\n","page_name":" 509 ","page_number":509},
  {"content":"\r\n\r\nابن وهب نقل كرده‌است : در حالى كه او در اطراف دمشق ، مشغول آماده كردن مقدمات لازم براى استقبال از قيصر بود ، به پيش او رفتم . قيصر در اين هنگام به سوى دمشق مىآمد تا به ديدن ايلياى قُدس برود\r\nحاجب وى ، مردى رومى بود . او به من گفت : نمىتوانى او را ببينى تا وقتى كه در فلان روز براى كارى خارج شود . براى همين دو يا سه روز پشت در كاخ انتظار كشيدم و در اين مدت حاجب از من دربارهء رسول الله صلى الله عليه و آله و دعوت وى سؤال مىكرد و من جوابش را مىدادم . در نتيجه دل او نرم مىشد تا جايى كه گريه‌اش مىگرفت و مىگفت : من انجيل را خوانده‌ام و تمام صفات اين پيامبر را در آن يافته‌ام . من به او ايمان دارم و او را تصديق مىكنم . بدين ترتيب حاجب به من احترام مىگذاشت و به خوبى از من پذيرايى مىكرد .\r\nروز خروج حارث فرا رسيد . او مىخواست كه به بلندىهاى جولان برود . پس از خروج در حالى كه تاج بر سرش بود بر تخت نشست . به من اجازه ورود داده شد . پيش رفتم و نامه رسول الله صلى الله عليه و آله را تقديم كردم . « 1 »\r\nطبرى از واقدى روايت مىكند كه در نامه نوشته شده بود :\r\n« سلامٌ على من اتبع الهدى ، درود و سلام بر كسى كه راه هدايت را پيش گيرد و به من ايمان بياورد .\r\nتو را دعوت مىكنم كه به خداى يكتا ايمان بياورى كه در اين صورت پادشاهى ات براى تو باقى مىماند » « 2 »\r\nابن وهب مىگويد : او پس از خواندن ، نامه را پرت كرد و گفت : چه كسى مىتواند پادشاهى ام را از من بگيرد ؟ اگر او را بشناسم به تعقيبش مىروم ، اگر چه در يمن باشد !\r\nسپس گفت : دربارهء لشكرهايى كه مىبينى به رئيس خود گزارش بده و بگو كه من به سوى او حركت خواهم كرد .\r\nسپس نامه‌اى به قيصر نوشت و او را از جريان باخبر كرد . هنگامى كه قيصر نامهء حارث را ديد ، براى او نوشت : به سوى او حركت مكن و او را به حال خود بگذار و در ايليا به من ملحق شو .\r\n\r\n\r\n","description":"","footnote":"\r\n( 1 ) . الطبقات الكبرى ، ج 1 ، ص 261 و از المنتقى در بحارالانوار ، ج 20 ، ص 393 .\r\n( 2 ) . تاريخ طبرى ، ج 2 ، ص 652 .\r\n","page_name":" 510 ","page_number":510},
  {"content":"\r\n\r\nپس از آن‌كه نامهء قيصر براى حارث آمد ، مرا فراخواند و گفت : چه وقت مىخواهى به سوى مدينه حركت كنى ؟ گفتم : فردا . پس دستور داد كه صد مثقال طلا به من بدهند و حاجب او لباسى گران قيمت و زاد و توشهء راه را به من داد و گفت : سلام مرا به رسول الله صلى الله عليه و آله برسان و به او بگو كه من تابع دين او هستم . « 1 »\r\n\r\nنامه براى قبايل غطفان\r\nابن اسحاق مىنويسد : پس از صلح حُديبيه و قبل از فتح خيبر ، رُفاعة بن زيد جُذامى ضُبَيبى بر رسول الله صلى الله عليه و آله وارد شد و اسلام آورد و غلام خودش را به وى هديه كرد . آن حضرت هم نامه‌اى به قوم رُفاعه نوشت و آن را به او داد تا به مقصد برساند . در آن نامه آمده بود :\r\n« بسم الله الرحمن الرحيم . اين نامه‌اى است از محمد رسول الله صلى الله عليه و آله براى رُفاعة بن زيد . من او را به سوى تمام قومش مىفرستم . او همگى را به سوى خدا و رسولش دعوت مىكند . پس هر كس كه قبول كند ، از حزب خدا و حزب رسول است و هر كسى كه تخلف كند ، تا دو ماه به او مهلت مىدهيم » .\r\nرُفاعه بر قوم و قبيله‌اش وارد شد و پيغام رسول الله صلى الله عليه و آله را به آنها رساند . آنان از حرف او اطاعت كردند و اسلام آوردند « 2 » .\r\nپيامبر اكرم صلى الله عليه و آله دو ماه معيّن را براى امان دادن نام نبرد ، زيرا ماه‌هاى حرام ؛ يعنى محرم و صفر را در پيش داشتند كه اوّلين ماه‌هاى سال هفتم هجرى بود . شايد كه اين تعيين وقت براى امان دادن از هنگامهء بازگشت از خيبر شروع مىشده است تا آنها حساب كار خويش را بكنند .\r\nدر اخبار مربوط به خيبر خواهد آمد كه يهوديان تلاش كردند كه نظر قبيلهء غطفان را به پشتيبانى از خود جلب كنند . اين دعوت رسول خدا صلى الله عليه و آله براى پيشى گرفتن از يهوديان براى هم پيمان شدن با آنها بوده است .\r\n\r\n\r\n","description":"","footnote":"\r\n( 1 ) . سيرهء ابن اسحاق ، ج 3 ، ص 345 ؛ مغازى واقدى ، ج 2 ، ص 674 ؛ الطبقات الكبرى ، ج 1 ، ص 261 .\r\n( 2 ) . سيرهء ابن اسحاق ، ج 4 ، ص 234 و 260 ؛ مكاتيب الرسول ، ج 1 ، ص 144 - 145 .\r\n","page_name":" 511 ","page_number":511},
  {"content":"\r\n\r\n\r\nفصل چهاردهم‌مهم‌ترين حوادث سال هفتم هجرى\r\n\r\n","description":"","footnote":"","page_name":" 512 ","page_number":512},
  {"content":"\r\n\r\n\r\nعوامل غزوهء خيبر\r\nپس از آن كه رسول الله صلى الله عليه و آله مطلع گرديد رئيس جديد خيبر به نام اسَيْربن رِزام افرادى را از قبيلهء غطْفان جمع‌آورى كرده است تا به جنگ آن حضرت صلى الله عليه و آله بيايد ، افرادى را مخفيانه در ماه شوّال به خيبر فرستاد . آنها او را در خارج از خيبر به قتل رساندند . علاوه بر اين آنها قبلًا در جنگ احزاب عليه پيامبر صلى الله عليه و آله شركت كرده بودند .\r\nبه دنبال پيروزىهاى معنوى و سياسى كه صلح حديبيه در پى داشت ، رسول الله صلى الله عليه و آله براى يهوديان خيبر كه مركز يهوديان حجاز به شمار مىرفتند ، نامه‌اى به اين شرح نوشت :\r\n« بسم الله الرحمن الرحيم\r\nاز محمّد پيامبر خدا ، و يار و همراه و برادر و تصديق كنندهء موسى و دينش به يهوديان خيبر .\r\nآگاه باشيد كه خداوند به شما اهل تورات مطالبى را نازل كرده است كه آن را در كتابتان مىيابيد و آن اين است : « محمد رسول خدا و همراهانش در برابر كفار سخت‌گير و با يكديگر مهربانند ، آنها را راكع و ساجدبينى كه جوياى فضل و خشنودى خدا هستند . بر پيشانىشان اثر سجده است كه وصفشان در تورات و انجيل چنين است : همانند كاشته‌اى كه جوانه زند و محكم شود و بر پا ايستد و كشاورزان را به شگفت و كافران را به خشم آورد . خداوند مؤمنان نيكوكار را به آمرزش و پاداش بزرگى وعده داده است . » « 1 »\r\nحال شما را به خدا و به آنچه كه بر شما نازل كرده است ، و شما را به كسى كه پيشينيان شما را با آب باران و گوشت پرندگان اطعام كرد و دريا را براى\r\n\r\n\r\n","description":"","footnote":"\r\n( 1 ) . فتح ( 48 ) ، 29 .\r\n","page_name":" 513 ","page_number":513},
  {"content":"\r\n\r\nپدرانتان خشك كرد تا شما را از دست فرعون و عُمّالش نجات داد قسم مىدهم كه آيا در آن‌چه بر شما نازل شده ، نيامده است كه به محمّد ايمان بياوريد ؟ !\r\nاگر اين مطلب را در كتابتان نمىيابيد ، هيچ اجبارى بر شما نيست ؛ زيرا راه حق از راه باطل مشخص شده است . و اگر مىيابيد در اين صورت شما را به سوى خدا و رسولش دعوت مىكنم » « 1 » .\r\nبراى اين نامه جوابى نيامد و از اين رو دومين نامه را براى يهوديان خيبر ارسال كرد :\r\n« بسم الله الرحمن الرحيم .\r\nاز محمّد رسول خدا ، برادر و دوست موسى عليه السلام كه خداوند او را با همان هدفى كه موسى را مبعوث كرد ، به پيامبرى برگزيده است :\r\nشما را به خدا و به آنچه كه بر موسى در طور سينا نازل كرده است و به دريايى كه آن را شكافت تا اجداد شما را نجات داد و دشمنانتان را نابود كرد و به آب باران و پرندگانى كه پدران شما را با آنها اطعام كرد و به ابرهايى كه با آن براى شما سايه ايجاد كرد ، قسم مىدهم آيا در كتابتان نيامده است كه من فرستادهء خدا به سوى شما و تمام مردم هستم ؟ !\r\nاگر آمده است ، تقوا پيشه كنيد و از خدا بترسيد و اسلام را بپذيريد و اگر چنين چيزى در كتابتان نيامده است . شما را مجبور نمىكنم كه از آن پيروى كنيد » « 2 »\r\nبراى اين نامه نيز جواب نيامد . براى همين سومين نامهء را نوشت تا بر يهوديان خيبر اتمام حجّت كرده باشد . و در اين نامه متذكر شد كه با حول و قوهء الهى به زودى سرزمين آنها را فتح خواهد كرد و خداوند او را وارث سرزمين آنها خواهد كرد . در اين نامه آمده است :\r\n« از محمد بن عبداللّه امّى ، رسول خدا به يهوديان خيبر .\r\nاما بعد ، همانا زمين ملك خدا است و هر كه را بخواهد وارث آن مىگرداند و عاقبت امور در دست تقوا پيشگان است و لَاحَولَ وَ لا قوّةَ الّا بِاللّهِ العَلِّى العَظيم » .\r\n\r\n\r\n","description":"","footnote":"\r\n( 1 ) . مكاتيب الرسول ، ج 1 ، ص 174 ؛ كنزالعمال ، ج 5 ، ص 385 .\r\n( 2 ) . مكاتيب الرسول ، ج 1 ، ص 172 به نقل از : السنن الكبرى ، ج 10 ، ص 180 .\r\n","page_name":" 514 ","page_number":514},
  {"content":"\r\n\r\nاين نامه در كتاب الاختصاص كه منسوب به شيخ مفيد مىباشد ، بدون سند از ابن عباس نقل شده است .\r\n\r\nاعلام جهاد\r\nرسول خدا صلى الله عليه و آله بعد از ارسال سه نامه و اتمام حجت ، بقيهء ماه ذى الحجه و محرم را در سال هفتم هجرى صبر كرد ، تا جلوى هر گونه عُذر و بهانه‌اى را گرفته باشد . آنگاه به اصحابش دستور داد تا براى جنگ آماده شوند . افراد كه هميشه در حالت آماده باش كامل به سر مىبردند . به سرعت تمام اين كار را انجام دادند . « 1 »\r\nنقل شده است كه ابو عبْس بن جبر كه از اصحابِ فقير بود ، نزد آن حضرت صلى الله عليه و آله آمد و عرض كرد :\r\nاى رسول خدا ، نفقه و ره توشه و لباسى ندارم تا براى جنگ آماده شوم .\r\nآن حضرت صلى الله عليه و آله لباس خوب و بلندى را به وى هديه كرد .\r\nابو عبْس آن لباس را به هشت درهم فروخت و با نصف پول آن يك بُرد يمانى و به مقدار دو درهم خرما خريدارى كرد و دو درهم باقيمانده را براى خرجى به خانواده‌اش داد .\r\nپس از مدتى رسول خدا صلى الله عليه و آله او را ديد كه آن لباس را بر تن ندارد ! از او پرسيد : آن لباسى را كه به تو بخشيدم چه كردى ؟ !\r\nعرض كرد : آن را به هشت درهم فروختم و با پول آن يك بُرد [ يمانى 
  ] به چهار درهم خريدم و دو درهم آن را خرما خريدم و باقيمانده را براى خرجى به خانواده‌ام دادم .\r\nآن حضرت صلى الله عليه و آله تبسمى كرد و فرمود : « اى ابو عَبْس ، قسم به آنكه جانم در دست اوست ، اگر تو و ياران فقيرت سالم بمانيد و مدتى ديگر زندگى كنيد ، زاد و توشهء شما فراوان خواهد شد و نفقه و ارث و ميراث زيادى براى خانواده‌هاى خود باقى خواهيد گذاشت و اموال و غلامان شما زياد خواهد شد ؛ امّا اين به نفع شما نيست ! » « 2 »\r\n\r\n\r\n","description":"","footnote":"\r\n( 1 ) . الاختصاص ، ص 42 - 51 .\r\n( 2 ) . مغازى واقدى ، ج 2 ، ص 635 - 636 .\r\n","page_name":" 515 ","page_number":515},
  {"content":"\r\n\r\n\r\nمساوات\r\nواقدى در ادامه مىنويسد : هنگامى كه پيامبر بزرگوار صلى الله عليه و آله براى حركت به سوى خيبر كه تقريباً در صد و هشتاد كيلومترى مدينه در جهت شام قرار داشت « 1 » آماده شد ، يهوديان مدينه به مسلمانان مىگفتند : به خدا كه خيبر فتح شدنى نيست ! اگر قلعه‌ها و مردان جنگجوى خيبر را ببينيد ، قبل از آنكه با آنها روبرو شويد ، بر مىگرديد . آنها قعله‌هايى بلند در دامنهء كوهها ساخته‌اند . هيچ‌گاه آبِ داخل قلعه‌ها قطع نمىشود و هزاران مرد جنگى در آنجا حضور دارند . دو قبيلهء أسد و غطَفان از هيچ طايفه‌اى از عرب‌ها نمىترسيده‌اند مگر از آنها و حال شما مىخواهيد به جنگ خيبرىها برويد ؟ !\r\nاصحاب پيامبر صلى الله عليه و آله در جواب مىگفتند : هر چه مىخواهيد بگوييد ؛ ولى بدانيد كه خداوند به پيامبرش وعدهء فتح خيبر و دست‌يابى به غنائم آن را داده است .\r\nجالب اين است كه در همين ايام ، يهوديانى كه چيزى را به مسلمانان قرض داده بودند به آنها فشار مىآوردند تا هر چه زودتر بدهى خويش را بپردازند . از جملهء اين افراد ، عبداللّه أسلمى بود كه مقدارى جو به قيمت پنج درهم از ابوشَحم يهودى گرفته بود تا خانواده‌اش از آن استفاده كنند .\r\nابوشحم وى را تحت فشار قرار داده بود تا هر چه سريع‌تر بدهى خود را پرداخت كند .\r\nعبداللّه گفت : اى ابوشحم ، خداوند به پيامبرش وعدهء فتح خيبر و دست‌يابى به غنائم آن را داده است . اندكى مهلت بده تا به خواست خدا برگردم و دِين خويش را بپردازم .\r\nابوشحم گفت : گمان مىكنى كه جنگ با خيبرىها همانند جنگ با باديه‌نشين‌ها است ؟ ! در خيبر ده هزار مرد جنگجو وجود دارد كه تورات مؤيد ايشان است !\r\nعبدالله گفت : اى دشمن خدا ، آيا ما را از خيبرىها مىترسانى در حالى كه در ذمّهء ما هستى ؟ ! به خدا قسم كه تو را نزد رسول‌اللّه صلى الله عليه و آله مىبرم !\r\nسپس براى طرح دعوا نزد آن حضرت رفتند .\r\nعبدالله عرض كرد : اى رسول خدا ، نمىدانى كه اين يهودى چه گفته است ؟ ! سپس گفته‌هاى او را بازگو كرد .\r\n\r\n\r\n","description":"","footnote":"\r\n( 1 ) . معجم البلدان ، ج 3 ، ص 495 .\r\n","page_name":" 516 ","page_number":516},
  {"content":"\r\n\r\nابوشحم گفت : اى ابوالقاسم ، اين مرد سرمايه‌ام را گرفته و حق مرا حبس كرده و به من ظلم نموده است .\r\nرسول خدا صلى الله عليه و آله فرمود : اى عبدالله ، بايد بدهكارىات را بپردازى . به دنبال آن عبدالله لباس خود را فروخت و بدهكارىاش را پرداخت نمود . « 1 »\r\n\r\nفال نيك زدن\r\nواقدى مىنويسد : رسول خدا صلى الله عليه و آله سباع بن عُرفُطهء غفارى « 2 » را جانشين خود در مدينه قرار داد و در ماه صفر از سال هفتم هجرى به سوى خيبر حركت كرد .\r\nآن حضرت از ثَنيّة الوَداع گذشت . سپس از طريق زَغابه و نَقْمى پيش رفت تا مستناخ را هم پشت سر گذاشت . سپس به سمت كوه عَصَر كه در آنجا مسجدى قرار دارد پيش رفت تا به صهباء رسيد . در آنجا نماز عصر را به جاى آورد و آنگاه فرمود كه غذا را بياورند . مقدارى خرما و سَويق آوردند . آن را تناول فرمود و بدون آنكه تجديد وضو كند ، نماز مغرب را اقامه كرد « 3 » و بلافاصله پس از آن نماز عشاء را به جاى آورد .\r\nآن حضرت همراه دو راهنما از قبيلهء اشجع به نام‌هاى حُسيل بن خارجه و عبداللّه بن نُعيم حركت مىكرد . در ميانهء راه حُسيل را فرا خواند و فرمود : در جلو حركت كن و طورى ما را ببر كه بين خيبر و شام باشيم و حايل بين خيبرىها و هم‌پيمانان آنها از قبايل غطفان بشويم .\r\nحُسيل گفت : بله يا رسول‌اللّه ، همين طور كه فرموديد عمل خواهم كرد . آنگاه لشكر را پيش برد تا به چند راهى رسيدند . در آنجا به رسول خدا صلى الله عليه و آله عرض كرد : در اين جا راههاى مختلفى وجود دارد كه همگى به خيبر مىروند . پيامبر صلى الله عليه و آله فرمود : نام‌هاى آنها را بگو . حُسيل گفت : حُزن ، حاطب ، و شاش .\r\nپيامبر اكرم صلى الله عليه و آله فرمود : از اين راهها نرو .\r\nحُسيل گفت : اى پيامبر خدا ، تنها يك راه مانده كه اسم آن مَرحب است .\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 634 - 635 .\r\n( 2 ) . مغازى واقدى ، ج 2 ، ص 636 و 637 و 684 و در سيرهء ابن هشام آمده است : نُميلة بن عبدالله ليثى را جانشين خود قرار داد .\r\n( 3 ) . اين بر خلاف فتواى عده‌اى است كه غذا خوردن را مبطل وضو مىدانند .\r\n","page_name":" 517 ","page_number":517},
  {"content":"\r\n\r\nفرمود : از همان راه برو .\r\nو علّت اين بود كه پيامبر صلى الله عليه و آله فال بد و اسم بد را دوست نداشت و فال خوب و نام نيكو را دوست مىداشت و مرحَب به معناى « خوش آمديد » مىباشد « 1 » .\r\n\r\nاقدامات يهوديان خيبر\r\nواقدى مىنويسد : هنگامى كه يهوديان خيبر از حركت رسول خدا صلى الله عليه و آله آگاه شدند ، به مشورت پرداختند . يك يهودى به نام ابوزينب حارث گفت : به بيرون قلعه‌ها برويد و در آنجا به مقابله با مسلمانان بپردازيد ؛ زيرا ديده‌ام كه هر گاه محمّد صلى الله عليه و آله اهل يك قلعه را محاصره كرده است ، هيچ چاره‌اى نداشته‌اند مگر اينكه بر حكم وى گردن نهند و در نتيجه عده‌اى كشته و عده‌اى اسير شده‌اند !\r\nيهوديان گفتند : قلعه‌هاى ما بلند است و در دامنهء كوهها واقع شده و مثل آن قلعه‌هايى كه ديده‌اى نيست . براى همين در قلعه‌هاى خويش ماندند .\r\nدر همين ايام باديه‌نشينى از قبيلهء اشجع وارد مدينه شده بود و مىخواست كه كالاهاى خود را بفروشد . وقتى يهوديان مدينه از حضور وى آگاه شدند ، او را به سوى كِنانة بن ابى الحُقيق فرستادند تا او را از تعداد اندكِ افراد و اسب‌ها و اسلحه‌هاى مسلمانان آگاه كند . همچنين به او پيغام دادند كه اگر خوب بجنگند ، مسلمانان عقب‌نشينى خواهند كرد ؛ زيرا تاكنون با قومى كه شيوه‌هاى جنگ را خوب بدانند ؛ روبرو نشده‌اند و گفتند كه قريش و تمام قبايل عرب از اينكه محمد صلى الله عليه و آله به سوى خيبر حركت كرده است ، خوشحال شده‌اند ؛ زيرا از استحكام قلعه‌ها و كثرتِ افراد و اسلحه و ذخاير شما آگاهند و بدانيد كه اگر محمّد صلى الله عليه و آله پيروز شود ، ذلّت ابدى دامن‌گير شما خواهد بود !\r\nهنگامى كه اين باديه‌نشين ، پيغام يهوديان مدينه را براى كِنانة بازگو كرد ، كِنانة به وى گفت : برو و در مسير خودت را در معرض مسلمانان قرار بده . آنان چون تو را نمىشناسند ، متعرض تو نمىشوند .\r\nآنگاه خودت را به آنها نزديك كن تا بتوانى ما را از گزند آنها دور نگه‌دارى . تا جايى كه مىتوانى آنها را از ما بترسان و زود برگرد تا ما را از اوضاع و احوال آنها مطلع كنى .\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 637 .\r\n","page_name":" 518 ","page_number":518},
  {"content":"\r\n\r\nهنگامى كه پيامبر اكرم صلى الله عليه و آله از راه مرحب به سوى خيبر را حركت كرد ؛ عبّاد بن بشر را به عنوان نيروى اطلاعاتى پيش فرستاد .\r\nاو در راه باديه‌نشين أشجعى را ديد و از او پرسيد : كيستى ؟\r\nجواب داد : از قبيلهء أشجع هستم و به دنبال شتر گمشده خود مىگردم .\r\nعبّاد پرسيد : آيا اطلاعى در مورد خيبر دارى ؟\r\nجواب داد : بله ، من به تازگى در آنجا بوده‌ام ، چه اطلاعاتى مىخواهى ؟\r\nپرسيد : از اقدامات يهوديان اطلاعى دارى ؟\r\nجواب داد : بله . قبايل هَوذة بن قيس و كِنانة بن أبى الحُقيق به همراه هم‌پيمانان خود از قبيلهء غَطَفان براى يارى آنها به خيبر آمده‌اند . در مقابل يهوديان تعهد كه كرده‌اند كه خرماى يك سال خيبر را به آنان بدهند . آنها در حالى كه مسلّح و آمادهء جنگ بودند به فرماندهى عُتبة بن بدر وارد قلعه‌هاى خيبر شدند . در حال حاضر ده هزار جنگجو در قلعه‌ها حضور دارند . قلعه‌ها به صورتى است كه در تير رس قرار ندارد و آن قدر سلاح و غذا براى خود ذخيره كرده‌اند كه اگر دو سال هم محاصره شوند آنها را كفايت مىكند . و چشمه‌هايى در قلعه‌ها وجود دارد كه آنها را از آب بيرون قلعه بىنياز مىكند و گمان نمىكنم كه كسى طاقت ايستادگى در مقابل آنها را داشته باشد .\r\nعَبّاد بن بشر گفت : تو حتماً جاسوس آنها هستى . آنگاه با شلاق به جان وى افتاد و گفت : راستش را بگو والّا گردنت را مىزنم !\r\nاعرابى گفت : اگر راستش را بگويم به من امان مىدهى ؟\r\nگفت : بله .\r\nاعرابى جريان كار خويش را تعريف كرد و گفت : يهوديان خيبر دچار رُعب و وحشت شده‌اند .\r\nآنان مىترسند كه همان بلايى را كه بر سر يهوديان يثرب آورده‌ايد ، بر سر آنها بياوريد .\r\nعَبّاد او را نزد پيامبر اكرم صلى الله عليه و آله برد و آن حضرت را از ماجرا آگاه كرد .\r\nعمر بن خطاب گفت : گردنش را بزن !\r\nعَبّاد گفت : او را امان داده‌ام .\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nرسول اكرم صلى الله عليه و آله فرمود : او را با خود نگاه دار و عبّاد او را با طنابى بست . « 1 »\r\nهنگامى كه رسول خدا صلى الله عليه و آله وارد خيبر شد ، اسلام را بر اين مرد عرب عرضه كرد و فرمود : سه بار تو را به اسلام دعوت مىكنم كه اگر نپذيرى اين طناب از گردنت خارج نخواهد شد ، مگر اينكه تو را به بالاى دار خواهد برد ! امّا اعرابى اسلام آورد و نجات يافت .\r\nهنگامى كه كنانة بن ابى الحقيق نزد قبيلهء غطفان رفت ، آنها با او پيمان بستند در حالى كه رئيس آنها عيينةبن حصن بود . آنان كه حدود چهار هزار نفر بودند سه روز قبل از رسيدن رسول خدا صلى الله عليه و آله به خيبر ، وارد قلعهء ناعم شدند . « 2 »\r\nراهنماى سپاه اسلام آنها را از بين دو درهء حياض و سرير كه از نزديكترين دره‌ها به خيبر بودند ، عبور داد . سپس آنها را از بين شقّ و نطاة عبور داد تا بر خيبر مُشرف شدند . در آنجا رسول خدا صلى الله عليه و آله به اصحابش فرمود : بايستيد . سپس فرمود : همه با هم بگوييد : « اى پروردگار آسمان‌هاى هفتگانه و آنچه كه زير آنها قرار دارد و اى پروردگار زمين‌هاى هفتگانه و آنچه كه در بر گرفته است و اى پروردگار بادها و آنچه كه مىپراكنند ! ما خير و خوبى اين منطقه و خير اهل آن و خير آنچه كه در آن است را از تو مىخواهيم و از شر اين منطقه و شر آنچه كه در آن است به تو پناه مىبريم . » « 3 »\r\nسپس به حركت خويش ادامه دادند تا به مَنزِلَه رسيدند . رسول خدا صلى الله عليه و آله در آنجا توقف كرد و ساعتى از شب را به عبادت پرداختند . سپس دستور حركت دادند . هنگامى كه شبانه به اطراف قلعه‌هاى يهوديان رسيدند ، آنها متوجه نشده و هيچ عكس العملى از خود نشان ندادند . وقتى خورشيد طلوع كرد ، يهوديان درهاى قلعه‌ها را باز كرده و براى انجام كارهاى خويش خارج شدند كه ناگهان مسلمانان را ديدند كه در اطراف قلعه‌ها مستقر شده‌اند ! براى همين به سرعت پا به فرار گذاشتند و به قلعه‌هاى خود بازگشتند .\r\nرسول خدا صلى الله عليه و آله با ديدن اين وضع فرياد زد : « اللّه اكبر ، خراب باد خيبر ! اگر ما در كنار خانه‌هاى قومى فرود آييم ، واى به حال آنها ! » « 4 »\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 640 - 641 .\r\n( 2 ) . مغازى واقدى ، ج 2 ، ص 650 .\r\n( 3 ) . سيره ابن اسحاق ، ج 3 ص 343 ، ارشاد ، ص 124 ، مجمع البيان ، ج 9 ، ص 181 ؛ بحارالانوار ، ج 21 ، ص 1 ، مناقب ، ج 1 ، ص 204 .\r\n( 4 ) . مغازى واقدى ، ج 2 ، ص 641 - 643 ؛ سيرهء ابن اسحاق ، ج 3 ، ص 343 - 344 .\r\n","page_name":" 520 ","page_number":520},
  {"content":"\r\n\r\nنمايش تصوير\r\n\r\n","description":"","footnote":"","page_name":" 521 ","page_number":521},
  {"content":"\r\n\r\n\r\nفريب خوردن غطفانىها !\r\nهنگامى كه رسول خدا صلى الله عليه و آله به خيبر رسيد ، سعد بن عباده را نزد رئيس قبيلهء غطفان در قلعه‌هاى ناعم فرستاد . وقتى كه سعد به كنار قلعهء آنها رسيد ، با صداى بلند گفت : مىخواهم با عيينة بن حصن مذاكره كنم .\r\nعيينة بن حصن مىخواست كه او را به قلعه بياورد ، امّا مرحب گفت : اين كار را نكن ؛ زيرا نقاط نفوذ به قلعه و نواقص آن را مىبيند ؛ بلكه خودت نزد او برو .\r\nعيينة گفت : دوست داشتم او را به قلعه بياورم تا استحكام قلعه و تعداد زياد جنگجويان را ببيند ؛ امّا مرحب با اين كار موافقت نكرد ؛ لذا عيينة جلوى در قلعه رفت .\r\nسعد به او گفت : رسول اللّه صلى الله عليه و آله مرا به سوى تو فرستاده و فرموده است : خداوند به من وعدهء فتح خيبر را داده است ، پس به اقامتگاه خود برگرديد و دست از حمايت آنها برداريد . در اين صورت اگر ما بر آنها پيروز شويم ، خرماى يك سال خيبر را به شما مىدهيم ، چنان كه يهوديان به شما وعده داده‌اند .\r\nعيينة گفت : ما هم پيمانان خويش را در مقابل گرفتن چيزى تنها نمىگذاريم . شما قدرت ايستادگى در مقابل اين قوم را كه داراى قلعه‌هاى مستحكمى هستند ؛ نداريد . آنها تعدادشان بسيار زياد است و اسلحهء فراوانى دارند . اگر در مقابل آنها بايستيد ، همگى كشته خواهيد شد . آنان به هنگام جنگ ، با جنگجويان و سلاح‌هاى فراوان به سراغ شما خواهند آمد . اينها مثل قريش نيستند كه به سوى شما بيايند و همين كه ضربه‌هاى به شما وارد ساختند ، خوشحال شوند و برگردند ؛ بلكه اينها آن‌قدر در جنگ مكر و حيله به كار مىبرند و آن قدر آن را ادامه مىدهند تا شما را نابود كنند !\r\nسعد بن عباده گفت : بدان كه در همين قلعه آن قدر تو را در فشار قرار مىدهيم تا ذليلانه اسلامى را تقاضا مىكنى كه الان تو را به آن دعوت مىكنيم و از پذيرش آن خوددارى مىكنى . امّا آن زمان چيزى جز داغ شمشير به تو نمىدهيم ! اى عيينة ، آيا نديدى كه طومار زندگى يهوديان يثرب را چگونه در هم پيچيديم ؟ !\r\nآنگاه سعد نزد رسول اللّه صلى الله عليه و آله ، بازگشت و او را از جريان مطلع نمود و عرض كرد : اى رسول خدا ، خداوند به وعده‌اى كه به تو داده است عمل خواهد كرد و دين خود را پيروز خواهد ساخت . به اين\r\n\r\n","description":"","footnote":"","page_name":" 522 ","page_number":522},
  {"content":"\r\n\r\nباديه نشين حتى يك دانهء خرما نده ! اى رسول خدا ، اگر او داغ شمشير را ببيند ، تسليم خواهد شد و به سرزمين خويش فرار خواهد كرد ؛ چنان كه چندى پيش در خندق چنين كرد .\r\nآنگاه رسول خدا صلى الله عليه و آله به پيك‌ها دستور داد تا اعلام كنند : « همهء گردان‌ها به سرعت به سوى قلعه ناعم كه قبيلهء غطفان در آن هستند پيش برويد » . پيك‌ها اين پيام رسول خدا صلى الله عليه و آله را اعلام كردند . لشكر اسلام به سرعت قلعه ناعم را محاصر كرد ؛ اما در همان ابتداى شب به دستور رسول خدا صلى الله عليه و آله تمام فرماندهان نيروهاى خود را از اطراف قلعهء ناعم عقب كشيدند و به كنار قلعهء نطاة رفتند ! ! پيشروى و عقب نشينى برق آساى لشكر اسلام ترس و وحشت زيادى در يهوديان و غطفانىها ايجاد كرد . در همين اوضاع و احوال دلهره‌آور ، ناگهان شنيدند كه عده‌اى فرياد مىكشند : اى جماعت غطفان ، زن و بچه‌ها و اموال خود را دريابيد كه مورد شبيخون مسلمانان قرار گرفته‌اند . آنها همان شب حركت كردند و صبح زود به اقامتگاه خويش رسيدند ، اما خانواده‌هاى خود را ديدند كه سالم‌اند . از آنها پرسيدند ، آيا ديشب گزندى به شما نرسيد ؟ گفتند : نه . عيينة گفت : اين خدعه محمد و اصحابش بود ، به خدا قسم كه ما را فريب دادند !\r\nآنها چند روز در ميان قوم خويش باقى ماندند . سپس عيينة از آنها خواست كه براى يارى يهوديان به قلعه‌ها بازگردند ؛ امّا حارث بن عوف پيش آمد و گفت : اى عيينة ، حرف مرا بشنو و در منزل خويش بمان و كمك به يهوديان را رها كن . به علاوه من معتقدم وقتى به خيبر مىرسى كه محمد آن را فتح كرده است و در اين صورت با مشكل بزرگى مواجه خواهى شد .\r\nآن شب كنانة بن ابى الحُقيق در قلعهء كتيبه به سر مىبرد . هنگام صبح ، وقتى به وى خبر دادند كه غطفانىها بازگشته‌اند ، چنان لرزه‌اى او را فرا گرفت كه ظرف آبى كه در دستش بود بر زمين افتاد و شكست . او يقين پيدا كرد كه شكست خواهد خورد و با نااميدى گفت : ما بىجهت دل خودمان را به اين باديه‌نشين‌ها خوش كرده بوديم . آنها به ما وعدهء كمك و يارى دادند و ما را اغوا كردند . به جانم قسم كه اگر وعدهء كمك و يارى نمىدادند ، اقدام به جنگ با محمد نمىكرديم . « 1 »\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 650 - 651 ؛ الخرائج و الجرائح ، ج 1 ، ص 164 ، ح 253 .\r\n","page_name":" 523 ","page_number":523},
  {"content":"\r\n\r\n\r\nاستقبال از پيشنهادات\r\nلشكر اسلام در نزديكى قلعه‌ها و در ميان نخلستان‌ها مستقر شده بود . حُباب بن منذر بن جموح نزد پيامبر اكرم صلى الله عليه و آله آمد و عرض كرد : اى رسول خدا ، مىبينم كه در اينجا منزل كرده‌اى ؟ ! اگر اين كار به دستور خداوند است كه حرفى نداريم ؛ امّا اگر به دستور خداوند نبوده است ، ما هم نظرى داريم .\r\nپيامبر اكرم صلى الله عليه و آله فرمود : نظر خود را بگو .\r\nعرض كرد : اى رسول خدا ، زياد به قلعه نزديك شده‌ايم . من بيشتر از هر كس يهوديان اينجا را مىشناسم ، آنها بسيار مكّار و حيله‌گر هستند . با اين وضع در ديدِ آنها قرار داريم و به راحتى مىتوانند ما را هدف تيرهاى خود قرار دهند . همچنين از كمين آنها در امان نيستيم ؛ زيرا ممكن است در ميان نخلستان‌ها پنهان شوند و ناگهان بر ما حمله كنند ؛ بنابراين مصلحت آن است كه در جاى ديگرى مستقر شويم تا از تيررس يهوديان به دور باشد . پيشنهاد من اين است كه دشتى را ميان خود و آنها فاصله قرار دهيم .\r\nرسول خدا صلى الله عليه و آله فرمود : به خواست خدا پس از فرا رسيدن شب نقل مكان مىكنيم . سپس محمد بن مسلمة را فرا خواند و به او فرمود : قرارگاهى را كه از قلعه‌ها فاصله داشته و عارى از بيمارى و با باشد ، پيدا كن تا در آن مستقر شويم .\r\nمحمد بن مسلمه به شناسايى منطقه پرداخت تا وادى الرجيع را به عنوان قرارگاه انتخاب كرد . « 1 »\r\n\r\nامانت دشمن !\r\nواقدى مىنويسد : يسار حبشى ، غلام عامر يهودى بود كه گوسفندان وى را در اطراف خيبر مىچرانيد .\r\nاو وقتى ديد كه يهوديان خيبر براى جنگ مهيا مىشوند ، از آنها پرسيد : مىخواهيد با چه كسى بجنگيد ؟ گفتند : با كسى كه گمان مىكند پيامبر است !\r\nاين جمله ، حس كنجكاوى يسار را برانگيخت ، براى همين در زمان محاصره ، گوسفندان را به سوى اردوگاه سپاه اسلام پيش برد تا به آنها رسيد . سپس نزد پيامبر اكرم صلى الله عليه و آله رفت و پرسيد : اى محمد ، چه مىگويى و به سوى چه دعوت مىكنى ؟\r\n\r\n\r\n","description":"","footnote":"\r\n( 1 ) . همان ، ج 2 ، ص 643 - 644 .\r\n","page_name":" 524 ","page_number":524},
  {"content":"\r\n\r\nفرمود : همه را به اسلام دعوت مىكنم تا شهادت بدهند : لا إله الّا اللّه ، محمد رسول اللّه .\r\nپرسيد : اگر اسلام بياورم چه سودى براى من دارد ؟\r\nفرمود : اگر ثابت قدم باشى ، بهشت نصيبت خواهد شد .\r\nاو اسلام را پذيرفت . سپس پرسيد : با اين گوسفندان كه به عنوان امانت پيش من هستند ، چه كنم ؟\r\nفرمود : آنها را از اردوگاه لشكر بيرون ببر و جهت حركتشان را مشخص كن . سپس با سنگ آنها را هى كن تا پيش بروند ؛ خداوند امانت‌هاى تو را ادا خواهد كرد .\r\nآن غلام همين كار را كرد و بدين ترتيب گوسفندان به صاحبان اصلى خويش بازگردانده شدند . « 1 »\r\n\r\nاطاعت از فرماندهى\r\nواقدى مىنويسد : رسول خدا صلى الله عليه و آله در كنار قلعهء ناعم لشكر خود را سازماندهى و مستقر كرد ، امّا آنها را از شروع جنگ نهى كرد تا هنگامى كه به آنها اجازه بدهد . با اين وجود يكى از سپاهيان اسلام از قبيلهء اشجع به يك يهودى حمله كرد و او را كشت . در مقابل مرحب يهودى به آن مسلمان حمله كرد و او را به قتل رسانيد .\r\nبه پيامبر اكرم صلى الله عليه و آله عرض كردند : فلانى شهيد شد .\r\nرسول خدا صلى الله عليه و آله پرسيد : آيا بعد از شنيدن دستور نهى از شروع جنگ شهيد شد ؟\r\nگفتند : بله .\r\nآنگاه رسول خدا صلى الله عليه و آله دستور داد كه جارچى در ميان مسلمانان اعلام كند : « آگاه باشيد كه بهشت براى فرد متمرّد متخلف مهيا نيست ! »\r\nآن حضرت صلى الله عليه و آله قبل از شروع جنگ ، سپاهيان را موعظه كرد و پرچم‌ها را در ميانشان تقسيم نمود .\r\nسپاه اسلام سه بيرق و يك عَلَم داشت كه يك بيرق را به سعد بن عباده و يكى را به حُباب بن منذر و ديگرى را به على بن ابيطالب عليه السلام داد . « 2 »\r\n\r\n\r\n","description":"","footnote":"\r\n( 1 ) . مغازى ، ج 2 ، ص 649 ؛ سيرهء ابن اسحاق ، ج 3 ، ص 358 - 359 .\r\n( 2 ) . مغازى واقدى ، ج 2 ، ص 649 .\r\n","page_name":" 525 ","page_number":525},
  {"content":"\r\n\r\n\r\nدعاى پيامبر صلى الله عليه و آله\r\nپس از آن كه عيينة بن حصن غطفانى همراه چهار هزار نفر از نيروهايش به سوى قوم و قبيلهء خويش بازگشتند ، رسول خدا صلى الله عليه و آله و مسلمانان قلعهء ناعم را به طور كامل محاصره كردند . در اين حال يهوديان به تيراندازى به سوى آنها پرداختند . در آن روز پيامبر اكرم صلى الله عليه و آله دو زره و يك كلاهخود پوشيده بود .\r\nاو بر اسبى به نام الظّرب سوار بود و يك نيزه و سپر در دست داشت . اصحابش اطراف وى را فراگرفته بودند و هنگامى كه به سوى آن حضرت تيراندازى مىشد ، با سپر از آن حضرت دفاع مىكردند . « 1 »\r\nدر روز اول از سمت پايين قلعهء نطاة و از پشت خندق‌هايى كه دور قلعه حفر كرده بودند با يهوديان جنگيدند و بعد از آن از سمت بالاى قلعه با آنها مىجنگيدند . هر روز جنگ و كارزار تا شب طول مىكشيد و با فرا رسيدن شب سپاهيان اسلام به قرارگاه رجيع باز مىگشتند . هر كدام از مسلمانان كه مجروح مىشدند ، اگر مىتوانستند راه بروند كه خودشان به رجيع مىآمدند و الّا آنها را حمل مىكردند و در آنجا به مداوايشان مىپرداختند . « 2 »\r\nابن اسحاق با سند خود از سلَمة بن اكوع روايت كرده است : در روز دوم عمر بن خطاب به جنگ فرستاده شد . او جنگيد و تلاش كرد ؛ امّا كارى از پيش نبرد و بازگشت . رسول خدا صلى الله عليه و آله با ديدن اين وضع فرمود : « فردا پرچم را به دست كسى مىدهم كه خدا و رسولش را دوست دارد و خدا به دست او پيروزى را نصيب ما مىكند و هيچ‌گاه از جنگ نمىگريزد » . « 3 »\r\nو واقدى روايت كرده است : سپس پرچم را به ديگرى [ ؟ 
  ] واگذار كرد ، اما او كارى از پيش نبرد .\r\nپس از بازگشت صاحب پرچمِ مهاجرين نيروهايش را سرزنش مىكرد و مىگفت : تقصير شما بود كه شكست خورديم ، ولى افرادش او را ترسو مىخواندند . « 4 »\r\nوقتى صبح روز سوم فرا رسيد ، رسول خدا صلى الله عليه و آله كسى را به دنبال على عليه السلام كه به چشم درد مبتلا شده بود ؛ فرستاد تا او را بياورد . او را با همان حال نزد پيامبراكرم صلى الله عليه و آله آوردند .\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 653 .\r\n( 2 ) . مغازى ، ج 2 ، ص 645 .\r\n( 3 ) . سيرهء ابن هشام ، ج 3 ، ص 349 ؛ ارشاد مفيد ، ج 1 ، ص 126 .\r\n( 4 ) . مغازى واقدى ، ج 2 ، ص 653 . امالى صدوق ، ص 414 .\r\n","page_name":" 526 ","page_number":526},
  {"content":"\r\n\r\nآن حضرت صلى الله عليه و آله آب دهان مبارك خود را به چشمان على ماليد و فرمود : چشم‌هايت را باز كن . و على چشمهايش را باز كرد .\r\nعلى عليه السلام بعدها مىفرمود : از آن لحظه تا كنون به چشم درد مبتلا نشده‌ام . سپس پرچم را به وى داد و براى او و كسانى كه همراهش بودند دعا كرد تا پيروز شوند « 1 » و فرمود : « پرچم را بگير و حركت كن كه جبرئيل همراه تو و پيروزى در انتظار تو است و رعب و وحشت دل‌هاى دشمنانت را فرا گرفته است . اى على جان ، بدان كه آنها در كتاب‌هايشان خوانده‌اند : آن كسى كه آنها را درهم مىشكند ، اسمش ايليا است ، پس هرگاه كه به مقابل آنها رسيدى ، بگو : من على هستم و بدان كه ان شاءاللَّه شكست خواهند خورد »\r\nوقتى اميرالمؤمنين عليه السلام جلوى قلعه رسيد به آنها گفت : من على بن ابيطالب هستم .\r\nيكى از علماى يهود گفت : به تورات قسم كه شكست خواهيد خورد . با آمدن على عليه السلام آنچنان ترس و وحشتى آنها را فرا گرفت كه نمىتوانستند آرام باشند .\r\nابن اسحاق از سَلَمة روايت مىكند : على عليه السلام به آرامى حركت مىكرد و ما هم پشت سر او به آرامى حركت مىكرديم . او كنار قلعه رسيد و پرچم خود را در ميان سنگ‌هايى كه زير ديوار قلعه جمع شده بود ؛ مستقر كرد . در اين هنگام يك يهودى از بالاى ديوار قلعه پرسيد : تو چه كسى هستى ؟\r\nفرمود : من على بن ابيطالب هستم .\r\nيهودى فرياد زد : به تورات قسم كه پيروز مىشوند !\r\nعلى عليه السلام نيز در مورد حوادث خيبر فرموده است : پيش رفتم تا به قلعه‌ها رسيدم . براى مقابله با ما ، مرحب كه كلاهخودى سنگى بر سر گذاشته و با زره سراسر بدنش را پوشانده بود بيرون آمد و اين رجز را خواند :\r\n قَد عَلِمَتْ خَيبَرُانّى مَرْحَبُ * شاكى السِّلاحِ بَطَلٌ مُجِّربُ\r\nهمانا أهل خيبر مىدانند كه من مرحب هستم * همانا من سراپا پوشيده از سلاح و قهرمان و با تجربه هستم \r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 653 - 654 ؛ سيرهء ابن هشام ، ج 3 ، ص 349 .\r\n","page_name":" 527 ","page_number":527},
  {"content":"\r\n\r\nمن هم در جواب او خواندم :\r\n انَا الّذى سَمَّتْنى امّى حَيْدَرة * عَبْل الذِّراعَيْنِ شَديدٌ قَسْوَرةٌ\r\nأكليلُكُم بِالسَّيْفِ كَيْلَ السَّنْدَرَةِ \r\nمن همان كسى هستم كه مادرم مرا حيدرة [ شير 
  ] ناميده و داراى بازوانى توانمند و بسيار قوى هستم . من شما را گروه گروه با شمشير از ميان بر مىدارم ؛ همانند كسى كه چيزى را پيمانه مىكند .\r\nآنگاه باهم درگير شديم و چند ضربه را به همديگر حواله كرديم كه من در يك لحظه ضربه‌اى به سرش زدم كه كلاهخود سنگى اش و زرهء متصل به كلاهخود و سرش را در هم شكافت و سرش را تا چانه‌اش به دو نيم كرد و مرحْب با صورت بر زمين افتاد . « 1 »\r\nشيخ مفيد از ابن هشام و ابن اسحاق روايت كرده است : وقتى اميرالمؤمنين مرحب را به قتل رسانيد ، همراهان وى عقب نشينى كردند و وارد قلعه شده و درِ آن را بستند . اميرالمؤمنين عليه السلام به كنار در آمد و با زور آن را باز كرد . سپس در قلعه را از جا كند و به عنوان پل بر روى خندق انداخت و بدين ترتيب سپاهيان اسلام از روى آن گذشتند و قلعه را فتح كردند . « 2 »\r\nپس از فتح قلعهء ناعم ، رسول الله صلى الله عليه و آله براى استقبال از على عليه السلام حركت كرد . آنها در راه همديگر را ملاقات كردند . پيامبر اكرم صلى الله عليه و آله فرمود : « خبر كار بزرگ و مورد تقدير تو به من رسيد و هر آينه خداوند از تو راضى شد و من هم از تو راضى هستم ! »\r\nعلى عليه السلام با شنيدن اين سخن به گريه افتاد . پيامبر سبب گريه‌اش را پرسيد ! عرض كرد : گريهء شوق است به خاطر اينكه خداو رسولش از من راضى هستند . « 3 »\r\nحسّان بن ثابت از رسول اللَّه صلى الله عليه و آله اجازه خواست كه شعرى بسرايد . پس از آن كه پيامبر صلى الله عليه و آله اجازه فرمود ، حسّان چنين سرود :\r\n و كَانَ عَلياً ارمْد العَيْن يَبْتَغي * دواءً فلّما لم يحسَّ مُداوياً \r\n\r\n\r\n","description":"","footnote":"\r\n( 1 ) . ارشاد ، ج 1 ، ص 127 ، به نقل از ابن اسحاق و ابن هشام ؛ اما عجيب اين است كه در سيره مطلبى غير از رجز خوانى مرحب و جواب كعب بن مالك و مبارزهء محمد بن مسلمة و به قتل رسيدن مرحب به دست وى نيامده است ! !\r\n( 2 ) . ارشاد ، ج 1 ، ص 127 - 128 ؛ سيرهء ابن هشام ، ج 3 ، ص 349 - 350 ؛ مجمع البيان ، ج 9 ، ص 182 ؛ دلائل النبوة بيهقى ، ج 4 ، ص 212 .\r\n( 3 ) . مغازى واقدى ، ج 2 ، ص 655 .\r\n","page_name":" 528 ","page_number":528},
  {"content":"\r\n\r\n شفاه رَسُولُ اللَّهِ منهُ بِتَفْلةٍ * فبُورِكَ مرقيّا و بورك راقياً \r\nدر آن روز على عليه السلام به چشم درد مبتلا بود و به دنبال دارويى بود ، امّا هنگامى كه دوايى براى درد خود نيافت ، رسول اللَّه صلى الله عليه و آله با آب دهان خود او را شفا داد و چه مبارك بود آب دهان پيامبر و چه مبارك بود چشمان على عليه السلام !\r\nو در ادامه چنين سرود :\r\n سَأُعطى الرايةَ اليومَ صَارِمَاً * كمياً محباً للرسولِ مواسياً\r\nيُحبُّ إلهى و الالهُ يُحبُّهُ * بِه يَفْتَحُ اللَّهُ الحصونَ الأوابيا\r\nفَاصْفى بِهَا دُونَ البَريَّةِ كُلّها * عَلياً و سماه الوزير المؤاخيا \r\nپيامبر صلى الله عليه و آله فرمود : امروز پرچم را به كسى مىدهم كه درهم شكننده ، قوى پنجه و دوستدار و علاقمند رسول خدا است . او كسى است كه خدا را دوست دارد و خدا هم او را دوست دارد و خدا به وسيلهء او قلعه‌هاى بلند را فتح مىكند . من او را از ميان همهء خلايق برمىگزينم ، همو كه بلند مرتبه است و او را وزير و برادر خويش خواند . « 1 »\r\n\r\nتسليم شدن يهوديان !\r\nپس از فتح قلعهء ناعم به تدريج قلعه‌هاى نطاة و شق كه هر كدام شامل چندين قلعه مىباشد فتح شد تا نوبت به قلعهء نزار رسيد . يهوديان در اين قلعه جمع شده بودند و مقاومت مىكردند تا اين كه شكست خوردند .\r\nواقدى مىنويسد : هنگامى كه رسول خدا صلى الله عليه و آله قلعهء نِزار را فتح كرد ، اهالى آن گريختند و نزد اهالى وَطيح و سُلالِم و كتيبه رفتند . در كتيبه يهوديان و زنان و فرزندانشان بيش از دو هزار نفر را تشكيل مىدادند . تمام يهوديان نطاة و شِق نيز به آنها ملحق شده بودند و با هم به قَموص ، كه همان قلعهء بنى ابى الحقيق بود ، رفتند . « 2 »\r\nرسول اللَّه صلى الله عليه و آله نيز در همين زمان به سوى كتيبه و وَطيح و سُلالِم حركت كرد .\r\n\r\n\r\n","description":"","footnote":"\r\n( 1 ) . ارشاد ، ج 1 ، ص 128 - 129 .\r\n( 2 ) . سيرهء ابن هشام ، ج 3 ، ص 344 و 350 .\r\n","page_name":" 529 ","page_number":529},
  {"content":"\r\n\r\nاهل قموص آمادهء كارزار شده و با تير و كمان بالاى ديوارهاى قلعه سنگر گرفته بودند . كِنانة نيز كمان خويش را به دست گرفته بود ؛ اما از ترس و لرز نتوانست تيراندازى كند و به اهل قلعه اشاره كرد كه تيراندازى نكنند . آنها در قلعه پنهان شدند و بالاى ديوارها نيامدند .\r\nرسول خدا صلى الله عليه و آله آنها را چهارده روز محاصره كرد . « 1 » و هنگامى كه مشاهده كرد در قلعه‌هاى خويش پنهان شده‌اند و هيچ كدام به مبارزه نمىآيند ، تصميم گرفت كه منجنيق‌ها را به كار بيندازد .\r\nمحاصره ، يهوديان را دچار مشكل كرده و ترس در دل ايشان انداخته بود . آنها اطمينان داشتند كه هلاك خواهند شد ، براى همين كِنانة ، فردى به نام شمّاخ را نزد رسول اللَّه صلى الله عليه و آله فرستاد .\r\nهنگامى كه شمّاخ از قلعه بيرون آمد ، مسلمانان او را دستگير كرده و نزد پيامبر اكرم صلى الله عليه و آله آوردند .\r\nاو به رسول خدا صلى الله عليه و آله گفت كه كِنانة مىگويد : آيا مىتوانم پايين بيايم تا با تو صحبت كنم ؟ ! آن حضرت جواب مثبت داد و شمّاخ براى رساندن پيام بازگشت .\r\nكِنانة همراه چند نفر از يهوديان از قلعه پايين آمدند و با رسول خدا صلى الله عليه و آله بر سر اين موارد مصالحه كردند :\r\n1 . خون كسانى كه در قلعه‌ها هستند حفظ شود و فرزندانشان براى آنها باقى بماند .\r\n2 . يهوديان از قلعه و اراضى آن خارج شوند .\r\n3 . زمين و اموالى را كه در اختيار دارند از قبيل : طلا ، نقره ، سلاح و لباس به جز لباسى كه بر تن دارند ، در اختيار مسلمانان بگذارند .\r\nپس از مصالحه رسول خدا صلى الله عليه و آله افرادى را فرستاد كه اموال را تحويل بگيرند و افرادى را هم فرستاد تا اسلحه‌ها را تحويل بگيرند . در آنجا هزار نيزه و پانصد كمان عربى با تيردان آن و چهار صد شمشير و صد زره يافتند . « 2 »\r\n\r\nهدر رفتن خون به خاطر جواهرات\r\nهنگامى كه رسول خدا صلى الله عليه و آله قلعه‌هاى نطاة را فتح كرد ، كِنانة بن ابى الحقيق را ترس و وحشت فرا گرفت\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 670 ؛ سيرهء ابن هشام ، ج 3 ، ص 347 .\r\n( 2 ) . مغازى واقدى ، ج 2 ، ص 670 ؛ مناقب آل ابى طالب ، ج 1 ، ص 204 .\r\n","page_name":" 530 ","page_number":530},
  {"content":"\r\n\r\nو مطمئن شد كه مغلوب خواهند شد ، براى همين شبانه طلا و جواهرات يهود را برداشت و در پوست شترى قرار داد و در خرابه‌اى واقع در قلعهء كتيبه دفن كرد و خاك روى آن را هموار كرد تا كسى نفهمد .\r\nرسول خدا صلى الله عليه و آله پس از فتح از كِنانة سؤال كرد ؛ گنج مخصوص را كه بدان معروف بوده‌ايد و زيورهايى كه در پوست شترى قرار داشت و براى مراسم عروسى به مردم مكه عاريه مىداديد ؛ چه كرده‌اى ؟ !\r\nعرض كرد : اى ابوالقاسم ، آن را براى مثل چنين روزى نگه داشته بودم ؛ امّا امروز آن را صرف هزينه‌هاى جنگ كرديم . شروع جنگ و كمك به جنگجويان باعث شده است كه چيزى از آن باقى نماند . آنگاه براى تأييد گفته‌هاى خود قسم خورد .\r\nرسول خدا صلى الله عليه و آله فرمود : ذمّهء خدا و رسولش را از تو بر مىدارم ؛ اگر اين گنج پيش شما باشد !\r\nگفت : قبول است !\r\nسپس پيامبر اكرم صلى الله عليه و آله فرمود : اگر اين گنج را بيابم ، هر چه از اموال و خون‌هاى شما كه بدان دست يافته‌ام ، براى من حلال است و ذمه‌اى براى شما نيست !\r\nگفت : قبول است !\r\nدر اين هنگام يك يهودى برخاست و به كِنانة بن ابى الحُقيق گفت : اگر چيزى كه محمد آن را طلب مىكند ، نزد توست يا آنكه مىدانى كجاست ، او را آگاه كن ؛ زيرا در اين صورت خون خود را حفظ كرده‌اى و گرنه به خدا قسم كه محمّد از آن آگاه خواهد شد ، همانطور كه از امور ديگرى كه آن‌ها را مخفى كرديم ، با خبر شد .\r\nابن ابى الحُقيق او را مورد شماتت و ناسزاگويى قرار داد و مرد يهودى سر جاى خود نشست .\r\nسپس رسول خدا صلى الله عليه و آله از ثعلبة بن سلّام بن أبى الحقيق كه مرد ضعيف النّفسى بود ، دربارهء گنج سؤال كرد .\r\nاو گفت : نمىدانم كه آن گنج كجاست ؛ امّا من هر روز كنانة را مىديدم كه سحرگاهان به خرابه‌اى رفت و آمد مىكند ! اگر چيزى وجود داشته باشد ، آن را در اين خرابه دفن كرده است !\r\nرسول خدا صلى الله عليه و آله زبير بن عوّام و عده‌اى را همراه ثعلبة بن ابى الحُقيق فرستاد و آن‌ها هر جايى را كه\r\n\r\n","description":"","footnote":"","page_name":" 531 ","page_number":531},
  {"content":"\r\n\r\nثعلبه نشان مىداد . حفر مىكردند تا اينكه گنج را پيدا كردند !\r\nپس از آنكه گنج در خرابه پيدا شد ، رسول خدا صلى الله عليه و آله به زبير دستور داد كه كِنانة بن ابى الحُقيق را تحت فشار قرار دهد كه همه چيز را فاش كند !\r\nسپس به زبير فرمود كه او را به محمد بن مَسلمه بسپارد تا وى را به خون خواهى برادرش گردن بزند . سپس دستور داد كه ثعلبة ابن ابى الحُقيق را هم بكشند و به دنبال آن اموال و زن و فرزندان آنها را حلال كرد . « 1 »\r\n\r\nغنائم فراوان\r\nپس از جمع آورى تمام غنائم آن را پنج قسمت كردند تا با قرعه سهم رسول اللّه صلى الله عليه و آله را مشخص كنند .\r\nدر يكى از قرعه‌ها نوشتند : « لِلّه » . اولين سهمى كه خارج شد مال رسول خدا صلى الله عليه و آله بود و بقيه مال مسلمانان شد .\r\nزيد بن ثابت مسئول سرشمارى مسلمانان گرديد . مسلمانان هزار و چهار صد نفر بودند كه دويست اسب داشتند كه سهم آنها ، چهارصد سهم مىشد ؛ بنابراين غنائم را به هيجده قسمت تقسيم كردند و هر قسمت را به يك نفر دادند كه بين صد نفرى كه با او هستند ، تقسيم كند . « 2 »\r\nدر اين جنگ پنج نفر مريض شدند كه از جمله آنها سويد بن نُعمان و عبدالله بن سعد بن خيثمة و مردى از بنىخُطامه بودند . از اين پنج نفر ، دو نفرشان مردند . و مُرَى بن سنان ، جابر بن عبدالله انصارى و ايمن بن عُبيد ، پسر ام ايمن در مدينه ماندند و پيامبر اكرم صلى الله عليه و آله ، سباع بن عُرفطهء غفارى را جانشين خود در مدينه قرار داده بود .\r\nنوشته‌اند كه ده نفر از يهوديان مدينه به همراه پيامبر اكرم صلى الله عليه و آله به سوى خيبر حركت كردند . كه بعضى از آنها غلام اربابان خود بودند . و پيامبر صلى الله عليه و آله چيزى از غنائم را به آنها داد . و بيست نفر از زنان از مدينه همراه آن حضرت صلى الله عليه و آله حركت كردند كه پيامبر صلى الله عليه و آله سهمى براى آنها قرار نداد ؛ اما هديه‌اى را به آنها داد كه تقريباً مساوى با نصف سهم مردان بود . « 3 »\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 670 - 673 ؛ مناقب آل ابى طالب ، ج 1 ، ص 113 .\r\n( 2 ) . مغازى واقدى ، ج 2 ، ص 680 ؛ سيره ابن اسحاق ، ج 3 ، ص 345 - 346 .\r\n( 3 ) . مغازى واقدى ، ج 2 ، ص 684 - 686 و معناى اخير در سيره ، ج 3 ، ص 356 آمده است .\r\n","page_name":" 532 ","page_number":532},
  {"content":"\r\n\r\nآن حضرت صلى الله عليه و آله براى كسانى از مسلمانان كه شهيد شدند ، « 1 » سهم قرار داد . اين افراد شانزده نفر از انصار و چهار نفر از مهاجرين و سه نفر از هم پيمانان بنى اميّه و يك نفر از هم پيمانان بنى اسد بودند . « 2 »\r\nدر مورد نخلستان‌ها و مزارع خيبر ، يهوديان خيبر به رسول خدا صلى الله عليه و آله عرض كردند : اى محمد ، ما اين نخل‌ها را به بار آورده‌ايم و بهتر از هر كسى مىتوانيم آنها را اداره كنيم . « 3 » و كلينى در كافى از امام باقر عليه السلام روايت كرده است : رسول خدا صلى الله عليه و آله سرزمين خيبر و نخلستان‌هاى آن را بالمناصفه « 4 » به يهوديان خيبر واگذار كرد و از امام رضا عليه السلام آورده است : رسول خدا صلى الله عليه و آله خيبر را به يهود واگذار كرد و در مقابل مىبايست پانزده درصد بهره‌اى را كه مىبردند بپردازند . « 5 »\r\nو نقل شده است كه پس از قرار داد و مصالحه ، مسلمانان به ميان مزرعه و باغ‌هاى يهوديان مىرفتند .\r\nيهوديان از اين مطلب به رسول خدا صلى الله عليه و آله شكايت كردند . آن حضرت صلى الله عليه و آله عبدالرحمن بن عوف را فرا خواند و گفت كه مردم را جمع كند . مردم جمع شدند . رسول خدا صلى الله عليه و آله در ميان‌شان ايستاد و پس از حمد و ثناى الهى فرمود : يهوديان شكايت كرده‌اند كه به ميان مزارع آنها مىرويد و اين در حالى است كه به مال و جانهايشان أمان داده‌ايم و با آنها مصالحه كرده و زمين‌ها را به آنها واگذار كرده‌ايم . بايد بدانيد كه از اموال قرارداد بسته شده ، چيزى حلال نيست مگر به همان اندازهء معين شده !\r\nپس از آن مسلمانان چيزى را از زمين‌هاى يهوديان بر نمىداشتند ؛ مگر آنكه قيمت آن را بپردازند . « 6 »\r\n\r\nبازگشت جعفر بن ابىطالب\r\nطبرسى ، از أبان أحمر بجلى كوفى از زُراره از امام باقر عليه السلام روايت كرده است : رسول خدا صلى الله عليه و آله قبل از آنكه به سوى خيبر حركت كند ، عَمْرو بن اميّهء ضَمْرى را پيش نجاشى ، پادشاه حبشه فرستاد تا جعفر و\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 684 .\r\n( 2 ) . سيرهء ابن هشام ، ج 3 ، ص 358 ؛ مغازى واقدى ، ج 2 ، ص 636 .\r\n( 3 ) . مغازى واقدى ، ج 2 ، ص 690 ، در سيرهء ابن هشام ، ج 3 ، ص 352 .\r\n( 4 ) . فروع كافى ، ج 5 ، ص 266 ، باب 128 ، حديث 1 ؛ مَن لا يَحضره الفقيه ، ج 3 ، ص 151 ، باب 72 ، حديث 1 ؛ استبصار ، ج 3 ، ص 110 ، باب 74 ، حديث 1 ؛ تهذيب ، ج 7 ، ص 148 ، باب 11 ، حديث 6 .\r\n( 5 ) . فروع كافى ، ج 3 ، ص 514 ، باب 7 ، حديث 2 .\r\n( 6 ) . مغازى واقدى ، ج 2 ، ص 691 .\r\n","page_name":" 533 ","page_number":533},
  {"content":"\r\n\r\nاصحابش را بياورد . نجاشى جعفر و اصحابش را آماده كرد و كاملًا آنها را مجهّز نمود و دستور داد كه لباس‌هاى خوب بر آنها بپوشانند و آنان را با دو كشتى فرستاد .\r\nهنگامى كه رسول خدا صلى الله عليه و آله خيبر را فتح كرد ، پيكى آمد و مژده داد كه جعفر بن ابى طالب و اصحابش از حبشه بازگشته‌اند . آن حضرت صلى الله عليه و آله فرمود : « نمىدانم كه براى كداميك از اين دو بيشتر خوشحال باشم : به فتح خيبر يا به رسيدن جعفر ؟ ! »\r\nاز سفيان ثورى از ابن زبير از جابر انصارى روايت شده است : هنگامى كه نگاه جعفر بن ابى طالب به پيامبر صلى الله عليه و آله افتاد ، براى تعظيم و احترام به رسول خدا صلى الله عليه و آله بر روى زمين سجده كرد . پيامبر صلى الله عليه و آله پيش آمد و ما بين دو چشمانش را بوسيد . « 1 »\r\nشيخ طوسى در تهذيب از امام صادق عليه السلام روايت كرده است : رسول خدا صلى الله عليه و آله جعفر را در بغل گرفت و ما بين دو چشمانش را بوسيد و به وى فرمود : اى جعفر ؛ آيا چيزى به تو عطا نكنم ؟ ! آيا چيزى به تو هديه نكنم ؟ ! آيا چيزى به تو نبخشم ؟ !\r\nمردم ، همگى كنجكاو شدند و گمان مىكردند كه مىخواهد طلا يا نقره‌اى را به او هديه كند !\r\nجعفر عرض كرد : چرا اى رسول خدا ، مىخواهم كه چيزى به من عطا كنى . آنگاه پيامبر اكرم صلى الله عليه و آله نماز جعفر طيار را به وى تعليم داد . « 2 »\r\nشيخ طوسى ، در امالى از حُذيفة بن يمان روايت كرده است : وقتى جعفر از حبشه به خيبر آمد ، يك قطيفه و مقدارى عطر را براى آن حضرت صلى الله عليه و آله هديه آورد . پيامبر اكرم صلى الله عليه و آله فرمود : اين قطيفه را به كسى مىدهم كه خدا و رسولش را دوست دارد و خدا و رسول هم او را دوست دارند . اصحاب پيش آمدند تا ببينند كه مقصود رسول خدا صلى الله عليه و آله چه كسى است ؟ آن حضرت صلى الله عليه و آله پرسيد : على عليه السلام كجاست ؟\r\nعمّار بن ياسر از جاى خود برخاست تا على عليه السلام را بياورد و هنگامى كه على عليه السلام آمد ، آن را به او داد . « 3 »\r\n\r\nمصالحه با فدكىها\r\nواقدى مىنويسد : گفته‌اند : هنگامى كه رسول خدا صلى الله عليه و آله به خيبر نزديك شد ، محيِّصة بن مسعود را به\r\n\r\n\r\n","description":"","footnote":"\r\n( 1 ) . إعلام الورى ، ج 1 ، ص 209 ؛ سيرهء ابن هشام ، ج 4 ، ص 3 ؛ مغازى واقدى ، ج 2 ، ص 683 .\r\n( 2 ) . تهذيب ، ج 3 ، ص 186 ، باب 20 ، حديث 1 ؛ كافى ، ج 3 ، ص 465 ؛ الفقيه ، ج 1 ، ص 347 .\r\n( 3 ) . امالى شيخ طوسى ، ص 36 .\r\n","page_name":" 534 ","page_number":534},
  {"content":"\r\n\r\nفدك كه در حدود صد و چهل كيلومترى مدينه قرار داشت « 1 » فرستاد تا آنها را به اسلام دعوت كند .\r\nمُحيِّصه نقل كرده است : هنگامى كه نزد آنها رفتم ، گفتند : در قلعهء نَطاة : عامر ، ياسر ، اسير و حارث و قهرمان يهوديان ، مرحب خيبرى حضور دارند . در آنجا ده هزار مرد جنگى هستند كه گمان نمىكنيم محمّد بتواند حتى به آنها نزديك شود !\r\nآنان وقت‌كشى مىكردند و انتظار مىكشيدند تا ببينند كه عاقبت جنگ خيبر چه مىشود تا اينكه مطلع شدند اهالى قلعهء ناعم و به خصوص قهرمانان آنها كشته شده‌اند . اين خبر ، لرزه بر اندام آنان انداخت ، براى همين جواهرات بسيارى از ميان زنان خود جمع كردند و به من دادند و گفتند : آنچه را به تو گفتيم مخفى نگه‌دار و اين جواهرات مالِ تو باشد ! امّا قبول نكردم . هنگامى كه خباثت آنها را ديدم ، تصميم گرفتم كه باز گردم ؛ امّا گفتند : ما افرادى را همراه تو مىفرستيم تا صلح‌نامه‌اى را با پيامبر صلى الله عليه و آله امضاء كنند . براى همين يكى از بزرگان آنها به نام نون بن يوشع همراه عده‌اى از يهوديان با من حركت كردند .\r\nآنها با رسول خدا صلى الله عليه و آله مصالحه كردند كه خونشان ريخته نشود و در عوض نصف زمين و محصول آن مال رسول خدا صلى الله عليه و آله و نصف ديگر مال آنها باشد . آن حضرت صلى الله عليه و آله اين را قبول كرد و آنها را بر زمين‌هايشان باقى گذاشت و به سوى آنها نرفت . بدين ترتيب فدك خالصهء آن حضرت صلى الله عليه و آله بود ؛ زيرا با لشكركشى فتح نشده بود . « 2 »\r\n\r\nخوراندن زَهر به پيغمبر\r\nواقدى از ابراهيم بن جعفر روايت كرده است : ابوالحكم ، سلّام بن مُشكم ، از بزرگان و شجاعان خيبر و از جنگجويان آنها به شمار مىرفت ؛ امّا خداوند او را به بيمارى مبتلا كرد و در قلعه‌هاى نَطاة بسترى بود .\r\nبه او گفته شد : چون توان جنگ ندارى ، پيش زنان و كودكان در قلعهء كتيبه برو . او گفت : هرگز چنين نمىكنم و در قلعهء نَطاه باقى ماند و به قتل رسيد . او شوهر زينب ، دختر همان حارثى بود كه همراه\r\n\r\n\r\n","description":"","footnote":"\r\n( 1 ) . معجم البلدان ، ج 6 ، ص 342 ؛ مراصد الاطلاع ، ج 3 ، ص 1020 .\r\n( 2 ) . مغازى واقدى ، ج 2 ، ص 706 ؛ اعلام الورى ، ج 1 ، ص 209 ؛ سيرهء ابن هشام ، ج 3 ، ص 352 ؛ مجمع البيان ، ج 6 ، ص 633 - 634 ؛ شواهد التنزيل ، ج 1 ، ص 338 - 341 .\r\n","page_name":" 535 ","page_number":535},
  {"content":"\r\n\r\nبرادرانش : مرحب ، يسار ، ياسر و زُبير در مبارزه كشته شده بودند .\r\nپس از آنكه رسول اللّه صلى الله عليه و آله خيبر را فتح كرد ، زينب ، همسر ابوالحكم از يهوديان خواست كه زهر كشنده‌اى براى او تهيه كنند . آنها زهرى تهيه كردند كه در همان لحظهء اول شخص را مىكشت . او پرسيد كه پيامبر صلى الله عليه و آله چه قسمتى از گوشت گوسفند را بيشتر دوست دارد ؟ گفتند : سر دست و شانه را . او به سوى بزغاله‌اى را كشت و آن زهر كُشنده را در گوشت آن گوسفند و به خصوص در سر دست‌ها و شانه‌هاى آن نفوذ داد و بريان كرد .\r\nپس از غروب خورشيد ، رسول خدا صلى الله عليه و آله نماز مغرب را به جاى آورد و روانهء قرارگاه خود شد . در آنجا زينب را ديد كه در كنار اثاثيهء وى ايستاده است . زينب بلافاصله جلو آمد و گفت : اى رسول خدا ، اين هديه‌اى است كه براى شما آورده‌ام . آن حضرت صلى الله عليه و آله دستور داد كه هديه را از او بگيرند . آن را گرفتند و مقابل آن حضرت صلى الله عليه و آله گذاشتند . عده‌اى از اصحاب نيز آنجا بودند كه آنها را هم دعوت كرد و فرمود : بفرماييد شام بخوريد .\r\nاز جملهء همراهان آن حضرت صلى الله عليه و آله بِشر بن بَراء بن معرور انصارى بود . رسول اللّه صلى الله عليه و آله مشغول خوردن سر دست و بشر بن بَراء مشغول خوردن قسمتى ديگر شد . ناگهان رسول خدا صلى الله عليه و آله فرمود : دست نگه داريد ، اين سر دست به من مىگويد كه با زهر مسموم شده است . سه نفرى كه تازه مشغولِ خوردن غذا شده بودند ، دست از غذا كشيدند و چيز زيادى نخوردند ، اما در مورد بشر بن بَراء گفته مىشود كه چيزى نگذشت كه مُرد . و گفته شده است از جايش بلند نشد تا اينكه رنگش همانند گچ سفيد شد و نتوانست از جاى خود حركت كند تا پس از يك سال فوت كرد .\r\nرسول خدا صلى الله عليه و آله براى دفع سم در بالاى پشت و شانهء راستش با شاخ و زدن تيغ حجامت كرد .\r\nحجامت وى را ابوهند انجام داد . همچنين به سه نفر ديگر دستور داد كه به خاطر خوردن مقدارى از گوشت ، ميانهء سرشان را حجامت كنند .\r\nسپس دستور داد تا زينب را آوردند . از او سؤال كرد : آيا گوشت‌ها را مسموم كرده بودى ؟ گفت :\r\nچه كسى تو را مطلّع كرد ؟ فرمود : خودِ گوشت ! گفت : بله ! فرمود : چرا چنين كردى ؟ گفت : پدرم ، عمويم و شوهرم را كُشتى و قوم مرا تار و مار كردى ؛ از اين رو پيش خود گفتم : اگر پيامبر باشد كه\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nهمين گوشت او را از مسموميتِ خود آگاه مىكند و اگر پادشاه باشد كه از دست او راحت شده‌ايم ! رسول خدا صلى الله عليه و آله او را بخشيد و بنا به قولى ، دستور داد او را كُشتند . « 1 »\r\n\r\nاسماء در منزل پيامبر صلى الله عليه و آله\r\nرسول خدا صلى الله عليه و آله هميشه مسلمانان را به تقواى الهى سفارش مىكرد و آن را ملاك برترى مىدانست و از فخر فروشى و مباهات نهى مىفرمود ، ولى با اين حال بعضى مفاخره مىكردند .\r\nنقل شده است كه بعد از بازگشت پيامبر اكرم صلى الله عليه و آله از خيبر كه جعفر بن ابىطالب و همسرش اسماء نيز به همراه آن حضرت بودند ؛ اسماء بر حفصه ، دختر عمر بن خطاب وارد شد تا او را زيارت كند .\r\nدر همين زمان عمر نيز وارد شد كه دخترش را ببيند . او از دخترش پرسيد : اين كيست ؟ حفصه گفت :\r\nاسماء بنت عميس است . عمر گفت : همان كه در حبشه بوده است ؟ ! همان كه به دريا بوده است ؟ ! سپس به اسماء گفت : ما در هجرت از شما سبقت گرفتيم و از اين رو به رسول خدا صلى الله عليه و آله نزديك‌تر هستيم !\r\nاسماء گفت : به خدا كه چنين نيست . در كنار رسول خدا صلى الله عليه و آله بوديد و او گرسنگان شما را سير مىكرد و نادانان شما را موعظه مىكرد ؛ در حالى كه ما در سرزمين پر از دشمن حبشه بوديم و اين در راه خدا و رسولش بود . به خدا قسم كه دست به آب و غذا نمىبرم تا آنچه را گفته‌اى براى رسول خدا صلى الله عليه و آله بازگو كنم و از او در اين مورد بپرسم و همانا من دروغ نمىگويم و چيزى كم و زياد نمىكنم .\r\nسپس نزد پيامبر اكرم صلى الله عليه و آله رفت و عرض كرد : اى رسول اللَّه ، عمر بن خطاب به من چنين و چنان گفته است .\r\nپيامبر صلى الله عليه و آله از او پرسيد : در جوابش چه گفتى ؟ او پيامبر صلى الله عليه و آله را از جريان گفتگوى خود با عمربن خطاب آگاه كرد .\r\nآن حضرت صلى الله عليه و آله فرمود : او نزد من از شما سزاوارتر و برتر نيست . به علاوه او و اصحابش يك بار هجرت كرده‌اند و شما دو هجرت كرده‌ايد . « 2 »\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 678 ؛ سيرهء ابن هشام ، ج 3 ، ص 352 ؛ مجمع البيان ، ج 9 ، ص 184 - 181 ؛ بحارالانوار ، ج 21 ، ص 6 - 7 ؛ خصال صدوق ، ج 1 ، ص 279 ؛ احتجاج ، ج 1 ، ص 314 - 325 ؛ كافى ، ج 6 ، ص 315 .\r\n( 2 ) . فقه السُنّه از بخارى و مسلم .\r\n","page_name":" 537 ","page_number":537},
  {"content":"\r\n\r\nهمچنين واقدى با سند خود از امّ عبداللَّه مُزنيه به نقل از صَفيّه دختر حُيّى بن اخطب مىنويسد :\r\nروزى رسول خدا صلى الله عليه و آله بر من وارد شد در حالى كه گريه مىكردم . پرسيد : چه شده است - در حالى كه آن حضرت مرا مورد ملاطفت و احترام ويژه قرار مىداد - گفتم : همسرانت به من مىگويند : اى دختر يهودى و بر من فخرفروشى مىكنند !\r\nرسول خدا صلى الله عليه و آله ناراحت شد و فرمود : اگر بر تو فخر فروختند يا چنين حرف‌هايى زدند ، به آنها بگو : پدرم هارون و عمويم موسى عليه السلام است . « 1 »\r\n\r\nارسال نامه به خسروپرويز\r\nطبرى از ابن اسحاق از يزيد بن حبيب روايت كرده است : رسول خدا صلى الله عليه و آله عبداللَّه بن حُذافه سهمى را به سوى كسرى بن هرمز ، پادشاه فارس فرستاد و اين نامه را با او ارسال كرد :\r\n« بسم اللَّه الرحمن الرحيم ، از محمد رسول خدا به كسرى عظيم فارس ، سلام بر كسى كه از راه هدايت پيروى كند و به خدا و رسولش ايمان بياورد و گواهى بدهد كه « لا إله الا اللَّه وحده لا شريك له و انَّ محمّداً عبده و رسوله » . من تو را به سوى خدا دعوت مىكنم . من فرستادهء خدا به سوى تمام مردم هستم تا آنها را هشدار دهم تا حقيقت مطلب بر كافران روشن شود ! اسلام بياور تا سالم و سعادتمند بمانى و اگر از قبول اسلام خوددارى كنى ، گناه مجوس بر گردن تو است . »\r\nعبداللَّه بن حُذافه با نامهء رسول خدا صلى الله عليه و آله بر كسرى خسروپرويز وارد شد . پس از خوانده شدن نامهء خسروپرويز نامه آن را از طول پاره كرد و فرياد زد : او كه بردهء من است ، براى من نامه مىنويسد ! سپس در نامه‌اى به باذان كه دست نشاندهء وى در يمن بود ، نوشت : براى دستگيرى اين مردى كه در حجاز است دو نفر را فوراً بفرست تا او را نزد من بياورند .\r\nباذان قهرمانِ سپاهِ خود ، بابويه را كه مردى حسابگر بود و مىتوانست به فارسى بنويسد ، همراه با فردى به نام خور خسرو به سوى حجاز فرستاد و در ضمن نامه‌اى از رسول خدا صلى الله عليه و آله درخواست كرد كه همراه آنان پيش كسرى برود .\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 675 .\r\n","page_name":" 538 ","page_number":538},
  {"content":"\r\n\r\nآنها حركت كردند تا به طائف رسيدند . قُريشيانى كه در طائف بودند از حركت آنها آگاه شده و بسيار خوشحال شدند و به همديگر مىگفتند : بشارت بر شما باد ! از دست اين مرد راحت شديد ، زيرا كسرى ، پادشاهِ پادشاهان به مقابله با او پرداخته است ! آنها از طائف خارج شدند تا به مدينه رسيده و بر رسول خدا صلى الله عليه و آله وارد شدند در حالى كه ريش‌هاى خود را تراشيده و سبيل‌ها را رها كرده بودند . رسول خدا صلى الله عليه و آله با ديدن اين سر و وضع ، كراهت خود را اظهار داشت . بابويه به صحبت پرداخت و گفت :\r\nشاهنشاه ، كسرى به جناب باذان نامه‌اى را ارسال كرده و به او دستور داده كه تو را به سوى او بفرستد . و من آمده‌ام كه تو را با خود ببرم . پس اگر بيايى كه باذان نامه‌اى به شاهنشاه مىفرستد و دست از تو بر مىدارد و به سود توست و اگر نيايى ، تو و قومت را نابود و سرزمينت را تباه خواهد كرد !\r\nرسول خدا صلى الله عليه و آله به آنها فرمود : واى بر شما ! چه كسى به شما گفته است كه ريش‌هاى خود را بتراشيد ؟ !\r\nگفتند : خداى ما - و منظورشان كسرى خسروپرويز بود - به ما چنين دستور داده است . رسول خدا صلى الله عليه و آله فرمود : امّا خداى من به من فرموده است كه ريش را رها و شارب را كوتاه كنم . سپس به آنها فرمود : الان برويد و فردا نزد من بياييد .\r\nدر همين زمان بر رسول خدا صلى الله عليه و آله وحى شد كه خداوند شيرويه را بر خسروپرويز مسلط كرده و او در فلان شب از فلان ماه پدرش را كشته است ! رسول خدا صلى الله عليه و آله آن دو را فراخواند و اين خبر را به آنها داد . آنها گفتند : ما از تو به خاطر خطايى كمتر از اين شكايت داشتيم ! حال مىدانى كه چه مىگويى ؟ ! آيا اين سخن تو را بنويسيم و به اطلاع پادشاه برسانيم ؟ !\r\nفرمود : بله ، اين خبر را از جانب من به آگاهى وى برسانيد و بگوييد : به زودى دين و آئين و نام من در سرزمين‌هاى زير نفوذِ كسرى گسترش مىيابد و تمام اطراف عالم را فرا مىگيرد ! به بادان بگوييد :\r\nاگر اسلام بياورى ، حكومتت را به تو واگذار مىكنم و پادشاهىِ تو را بر ايرانى زادگان « 1 » تثبيت خواهم نمود . سپس كمربندى را كه در آن قطعه‌هايى از طلا و نقره به كار رفته بود و آن را بعضى از پادشاهان به وى هديه نموده بودند ، به خور خسرو هديه كرد و آنها از نزد وى خارج شدند .\r\n\r\n\r\n","description":"","footnote":"\r\n( 1 ) . ايرانى زادگان ( الأبناء ) ، فرزندان و نوادگان نظاميان ساسانى بودند كه همراه سيف بن ذى يزن براى نجات يمن از دست حبشىها به يمن آمده بودند . اينها در همان يمن متولد شده و عرب شده بودند .\r\n","page_name":" 539 ","page_number":539},
  {"content":"\r\n\r\nوقتى پيش باذان رسيدند ، اين گزارش را به آگاهى وى رساندند . او گفت : اگر سخن وى به حقيقت پيوست ، او پيامبر خدا است و الّا دربارهء او انديشهء ديگرى مىكنيم .\r\nبابويه به باذان گفت : تاكنون با مردى صحبت نكرده‌ام كه با هيبت‌تر از او باشد !\r\nباذان از او پرسيد : آيا محافظانى هم با خود داشت ؟ جواب داد : نه .\r\nهنوز باذان از جاى خود بلند نشده بود كه نامه‌اى از طرف شيرويه رسيد . در اين نامه آمده بود : من كسرى خسروپرويز را نكشته‌ام مگر به خاطر سخت‌گيرى هايش در مورد فارس‌ها كه اشرافشان را مىكشت و يا به زندان مىانداخت .\r\nوقتى كه نامه‌ام به تو رسيد ، براى من از كسانى كه دست نشاندهء تو هستند ، بيعت بگير و مردى را كه كسرى در مورد او برايت نامه نوشته بود ؛ زير نظر بگير و با او كارى نداشته باش تا دستورى از من برسد .\r\nپس از آنكه باذان نامه را خواند ، گفت : اين مرد فرستادهء خدا است ! و اسلام آورد و كسانى كه از فارس زادگان كه در يمن بودند ، اسلام آوردند . « 1 »\r\n\r\nنامه به اكثم بن صيفى تميمى\r\nنامه‌هاى پيامبر صلى الله عليه و آله دو قسم هستند . برخى از آنها معلوم التاريخ‌اند كه از سال هشتم تا دهم ارسال شده است و بعضى مجهول التاريخ هستند ؛ يكى از جمله نامه‌هاى مجهول التاريخ ، نامهء حضرت صلى الله عليه و آله به اكثم بن صيفى تميمى ، از حكماى معروف عرب مىباشد .\r\nشيخ صدوق در اكمال الدين مىنويسد : اكثم از معمَّرين بوده است كه عرب‌ها هيچ كس را حكيم‌تر و انديشمندتر از او نمىدانستند . هنگامى كه او جريان رسول خدا صلى الله عليه و آله را شنيد ، پسرش ، حُليس را فرا خواند و او را به مدينه فرستاد تا ببيند چه خبر است . و هنگام حركت به وى گفت : اى پسرم ، وقتى كه بر اين مرد كه من حَسَب و نسب او را پرسيده‌ام واردشدى ، بايد بدانى كه او يكى از اين دو است : يا به دنبال پادشاهى است كه در اين صورت او را احترام فوق العاده بگذار و در مقابلش از جا\r\n\r\n\r\n","description":"","footnote":"\r\n( 1 ) . طبرى ، ج 2 ، ص 654 - 657 ؛ مكاتيب الرسول ، ج 1 ، ص 90 - 97 ؛ مناقب ، ج 1 ، ص 79 - 80 ؛ بحارالانوار ، ج 20 ، ص 389 - 391 .\r\n","page_name":" 540 ","page_number":540},
  {"content":"\r\n\r\nبرنخيز و بدون اجازه‌اش بر جايى ننشين تا او اجازه دهد . از او دور باش تا از شر وى در امان بمانى و به او نزديك شو تا از خير او بهره‌مند گردى .\r\nامّا اگر پيامبر باشد ، در اين صورت ، چيزى را دوست ندارد ، مگر آنكه بدان مىرسد و به چيزى نگاه نمىكند ؛ مگر آنكه دربارهء آن حكم مىكند . او خير را از هر جايى كه باشد ، مىگيرد . او هيچ‌گاه خطا نمىكند تا مورد عيب‌جويى قرار گيرد . كارهايش همان‌گونه است كه دوست مىدارى . تمام كارهايش را صالح و تمام اخبارش را صادق مىيابى . او را مىبينى كه داراى نفس متواضعى است و در مقابل خدا خوار و ذليل است ، در اين صورت بدون مشورت با من صحبتى با او نداشته باش ؛ زيرا اگر فرستاده‌اى از پيش خود كارى را انجام دهد ، كار از دست آن كسى كه او را فرستاده است ؛ خارج مىشود . آنچه را كه به تو مىگويد ، خوب به خاطر بسپار تا به من بگويى ؛ زيرا اگر چيزى را فراموش كنى ، اين زحمت را بر دوش من مىاندازى كه پيك ديگرى بفرستم .\r\nآنگاه نامه‌اى به اين مضمون همراه وى فرستاد : « باسمك اللهم ، از بنده‌اى به بندهء ديگر . اما بعد ، آنچه كه به تو ابلاغ شده است ، به ما ابلاغ كن . همانا خبرهايى از تو به ما رسيده است كه اصل آن را نمىدانيم . اگر صلاح مىدانى آنها را به ما نشان بده و اگر آنها را آموخته‌اى به ما ياد بده و ما را در گنج خود شريك كن . والسلام » . « 1 »\r\nابن حجر « 2 » و ابن اثير « 3 » و ابن عبدالبر « 4 » نقل كرده‌اند كه او دو نماينده كه پسرانش : جُبيش و حُليس بوده‌اند ، به سوى پيامبر اسلام صلى الله عليه و آله فرستاد .\r\nهنگامى كه آنان نزد آن حضرت صلى الله عليه و آله رسيدند ؛ گفتند : ما فرستادگان اكثم بن صيفى هستيم . او مىخواهد بداند كه هستى و چه ادعايى مىكنى و چه آورده‌اى ؟ فرمود : من محمد بن عبدالله هستم و ادعا مىكنم كه بندهء خدا و رسول او هستم . و سپس اين آيه را خواند :\r\n« إِنَّ اللَّهَ يَأْمُرُ بِالْعَدْلِ وَ الْإِحْسانِ وَ إِيتاءِ ذِي الْقُرْبى وَ يَنْهى عَن‌ِالْفَحْشاءِ وَ الْمُنْكَرِ وَ الْبَغْيِ يَعِظُكُمْ لَعَلَّكُمْ تَذَكَّرُونَ » ؛ « 5 »\r\n\r\n\r\n","description":"","footnote":"\r\n( 1 ) . إكمال الدين ، ص 531 - 530 .\r\n( 2 ) . الاصابة در شرح حال اكثم .\r\n( 3 ) . در اسدُ الغابة ، ج 1 ، ص 112 .\r\n( 4 ) . كتاب الاستيعاب ، در شرح حال احنف بن قيس تميمى .\r\n( 5 ) . نحل ( 16 ) ، 90 .\r\n","page_name":" 541 ","page_number":541},
  {"content":"\r\n\r\nهمانا خداوند به عدل و احسان و پرداخت حق خويشاوندان دستور مىدهد و از فحشاء و منكر و فساد نهى مىكند . همانا شما را موعظه مىكند تا شايد كه متذكر شويد .\r\nآنگاه رسول خدا صلى الله عليه و آله به او نوشت : « از محمد رسول خدا به اكثم بن صيفى . خدا را سپاس مىگزارم كه به من امر فرموده است بگويم : لا إله الا الله . و به مردم دستور داده است كه اين را بگويند . تمام خلايق بندهء اويند و تمام امور به دست اوست . اوست كه بندگان را خلق مىكند و مىميراند و اوست كه دوباره آنها را زنده مىكند و بازگشت همه به سوى اوست . او شما را به آدابِ رسولان ادب مىكند و در مورد خبر عظيم از شما سؤال مىكند و به زودى از خبر بزرگ آگاه خواهيد شد » .\r\nپس از آنكه فرستادگان با نامه برگشتند ، از پسرش پرسيد : اى پسرم چه ديدى ؟\r\nگفت : او را ديدم كه به رفتار پسنديده فرمان مىدهد و از رفتار بد نهى مىكند .\r\nاكثم بن صيفى ، بنى تميم را جمع كرد و گفت : اى بنى تميم ، همانا سزاوارترين مردم براى يارى و مساعدت محمد در اين راهى كه در پيش گرفته ، شما هستيد .\r\n\r\nاظهار اسلام\r\nقمى در تفسير خود مىنويسد : در سريه‌اى كه رسول خدا صلى الله عليه و آله به سوى بنى مرة در فدك فرستاده بود ، اسامة بن زيد هم حضور داشت . در اين ميان يك يهودى به نام مرداس هنگامى كه احساس كرد ، لشكريان رسول خدا صلى الله عليه و آله به پيش مىآيند ، مال و خانواده‌اش را جمع كرد و به گوشه‌اى از كوه پناه برد .\r\nاسامة بن زيد از كنار او گذشت و او شروع به گفتن لا إله الا الله ، محمد رسول الله ، كرد ، اما اسامه ضربه‌اى به او وارد كرد و او را كشت .\r\nپس از آنكه نزد رسول خدا صلى الله عليه و آله بازگشت ، او را از جريان باخبر كرد . آن حضرت صلى الله عليه و آله پرسيد : آيا مردى را كشتى كه مىگفت : لا إله الا الله و محمد رسول الله ؟ ! جواب داد : اى رسول خدا ، اين را به خاطر كشته نشدن مىگفت ! پيامبر اكرم صلى الله عليه و آله فرمود : تو كه پردهء قلبش را نشكافتى تا بدانى در آن چيست ؟ ! و آنچه را به زبان گفته است قبول نكرده‌اى ، در حالى كه نمىدانى در درونش چه نيتى داشته است ؟ !\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nزيد قسم خورد كه پس از آن هيچ كس را كه شهادتين را مىگويد به قتل نرساند . و خداوند در اين مورد نازل فرمود :\r\n« يا أَيُّهَا الَّذِينَ آمَنُوا إِذا ضَرَبْتُمْ فِي سَبِيلِ اللَّهِ فَتَبَيَّنُوا وَ لا تَقُولُوا لِمَنْ أَلْقى إِلَيْكُمُ السَّلامَ لَسْتَ مُؤْمِناً تَبْتَغُونَ عَرَضَ الْحَياة الدُّنْيا فَعِنْدَ اللَّهِ مَغانِمُ كَثِيرَةٌ كَذلِكَ كُنْتُمْ مِنْ قَبْلُ فَمَنَّ اللَّهُ عَلَيْكُمْ فَتَبَيَّنُوا إِنَّ اللَّهَ كانَ بِما تَعْمَلُونَ خَبِيراً » « 1 » ؛\r\nاى مؤمنان ، آنگاه كه در راه خدا ( به عزم جهاد ) رهسپار شديد ، بررسى كنيد و به كسى كه اظهار اسلام كرد نگوييد مؤمن نيستى تا از سرمايهء ناپايدار دنيا غنيمتى به دست آوريد ، زيرا غنيمت‌هاى بسيار نزد خداست . شما نيز پيش از از اين چنين بوديد و خداوند بر شما منت نهاد ، بنابر اين بررسى كنيد كه خدا به كردارتان آگاه است . « 2 »\r\n\r\nعمرهء قضا\r\nدر يكى از بندهاى صلح حديبيه كه در ذى الحجهء سال ششم هجرى تنظيم شده بود ، مشركان به رسول خدا صلى الله عليه و آله گفته بودند :\r\n« در سال آينده ، در همين ماه به مدت سه روز بيت الحرام را براى تو و مسلمانان خلوت مىكنيم تا مناسك را انجام دهى و برگردى » . « 3 »\r\nواقدى مىنويسد : پس از ورود به ماه ذى القعده در سال هفتم هجرى رسول خدا صلى الله عليه و آله دستور فرمود : كسانى كه در حديبيه حضور داشته‌اند ، از انجام عمرهء قضا با وى در اين سال ( هفتم ) باز نمانند و به كسانى كه با وى در صلح حديبيه حضور نداشتند ، اجازه داد كه به جمع لشكريان بپيوندند .\r\nرسول خدا صلى الله عليه و آله براى اين عمره شصت شتر برداشتند و با دست مبارك خويش آنها را نشانه گذارى كردند .\r\n\r\n\r\n","description":"","footnote":"\r\n( 1 ) . نساء ( 4 ) ، 94 .\r\n( 2 ) . تفسير قمى ، ج 1 ، ص 148 - 149 ؛ تبيان ، ج 3 ، ص 290 ؛ مغازى واقدى ، ج 2 ، ص 723 - 725 ؛ التنبيه و الاشراف ، ص 227 .\r\n( 3 ) . تفسير قمى ، ج 2 ، ص 311 .\r\n","page_name":" 543 ","page_number":543},
  {"content":"\r\n\r\nآن حضرت صلى الله عليه و آله محمد بن مَسلمه انصارى را مسئول سواره نظام كرد كه صد نفر بودند و دستور داد كه همهء افراد كلاهخود ، زره ، و نيزه و سلاح‌هاى خويش را بردارند و بشير بن سعد را مسئول آنها قرار داد . از آن حضرت سؤال شد كه چرا دستور حمل سلاح را داده‌اى در حالى كه آنها با ما شرط كرده‌اند كه فقط با همراه داشتن سلاح مسافر ، يعنى شمشيرهاى غلاف شده مىتوانيم وارد مكه شويم ؟ !\r\nرسول خدا صلى الله عليه و آله فرمود : ما با اين سلاح‌ها وارد حرم نمىشويم ؛ بلكه اينها را نزديك خويش نگاه مىداريم تا اگر كسانى به ما شبيخون زدند ، سلاح در دسترس ما باشد .\r\nدو هزار نفر از مسلمانان براى عمرهء قضا از مدينه خارج شدند . پيامبر اكرم صلى الله عليه و آله در جُحفه محرم شد . پس از حركت ، تلبيه مىگفت و مسلمانان هم آن را تكرار مىكردند . در مَرّ الظّهران عده‌اى از قريشيان به محمد بن مسلمه و بشيربن سعد و افراد شان برخوردند و ديدند كه سلاح‌هاى زيادى به همراه خود دارند ؛ براى همين به سرعت نزد قريشيان رفتند و آنها را از اسب‌ها و سلاح‌هاى زيادى كه مسلمانان به همراه داشتند ، آگاه كردند . « 1 »\r\n\r\nطواف رسول خدا صلى الله عليه و آله\r\nدر منطقهء ياجج كه نزديك منطقهء حرم مىباشد ، رسول خدا صلى الله عليه و آله با اصحاب خود و شترهاى قربانى و سواره نظام به هم رسيدند و اطراق كردند .\r\nقريشيان ، مِكرزبن حفص‌بن‌أحنف را همراه عده‌اى از افراد قريش فرستادند ، آنها رسول خدا صلى الله عليه و آله را در منطقهء يأجَجْ ملاقات كردند و گفتند : اى محمد ، به خدا قسم كه در ايام خردسالى و بزرگسالى به دروغ و نيرنگ شناخته نشده‌اى . آيا مىخواهى كه با اسلحه در حرم بر قوم خودت وارد شوى در حالى كه شرط كرده‌اى تنها با سلاح مسافر ؛ يعنى شمشيرهاى غلاف شده بيايى ؟ ! رسول خدا صلى الله عليه و آله فرمود : ما جز به همان صورت وارد حرم نمىشويم ! مِكرز به سرعت به مكه بازگشت و اعلام كرد كه محمّد با اسلحه وارد حرم نمىشود و به شرطى كه با شما بسته وفادار است .\r\nرسول خدا صلى الله عليه و آله دستور داد شترهاى قربانى را پيشاپيش وى حركت دهند و در منزل ذى طوى نگاه دارند . او دويست نفر را براى محافظت از اسلحه‌ها انتخاب كرد و أوس بن خَولى را مسئول آنها قرار\r\n\r\n\r\n","description":"","footnote":"\r\n( 1 ) . كافى ، ج 4 : ص 251 - 252 ، حديث 10 و 13 ؛ الفقيه ، ج 2 ، ص 275 ، حديث 7 .\r\n","page_name":" 544 ","page_number":544},
  {"content":"\r\n\r\nداد . آن حضرت صلى الله عليه و آله بر ناقهء خود ، قصواء سوار شد و اصحابش در حالى كه شمشيرهاى خود را حمايل بسته بودند اطراف او را گرفته و تلبيه مىگفتند . آنها به همين صورت پيش رفتند تا به ذى طوى رسيدند . تلبيه گفتن قطع نشد تا اينكه خانه‌ها و چادرهاى مكه را ديدند . سپس آن حضرت صلى الله عليه و آله از راه ثنيّه كه مشرف بر حجون است ، وارد مكه شد .\r\nقريشيان به همديگر مىگفتند : نمىخواهيم نگاهمان به محمد و اصحابش بيفتد ؛ براى همين به بالاى كوههاى مكه رفتند « 1 » و بر طبق شرايط صلحنامهء حديبيه ، بت‌ها را هم برداشتند . « 2 »\r\nابن اسحاق از ابن عباس روايت كرده است : عده‌اى در كنار دارالندوة صف كشيده بودند تا او و اصحابش را تماشا كنند . آن‌ها ميان خودشان صحبت مىكردند و مىگفتند : محمد و يارانش در فقر و سختى و مشكلات به سر مىبرند ! « 3 »\r\nآن حضرت صلى الله عليه و آله داخل مكه شد و كعبه را طواف كرد . كلينى در كافى با سند خود از امام صادق عليه السلام روايت كرده است : رسول خدا صلى الله عليه و آله در حالى كه بر ناقه نشسته بود كعبه را طواف مىكرد و عصاى خود را به ركن‌ها و حجرالاسود مىرساند و آنگاه سر عصاى خود را مىبوسيد « 4 » .\r\nآن حضرت صلى الله عليه و آله بدين علّت بر روى مركب خود طواف را انجام مىداد تا مردم هيأت و حالات وى را ببينند . او مىفرمود : چگونگى انجام مناسك را از من ياد بگيريد . آن حضرت در حالى طواف را انجام داد كه بر پالان نخ نما شده و قطيفهء كهنه‌اى نشسته بود كه فقط چهار درهم مىارزيد . « 5 » در هنگام طواف عبداللّه بن رواحه افسار شتر آن حضرت را در دست داشت و اين شعر را مىخواند :\r\nاى فرزندان كفار راه را باز كنيد .\r\nاى فرزندان كفار كنار برويد كه تمام خير در رسول خداست\r\nپروردگارا ! من به گفته‌هاى وى ايمان دارم\r\nو شناختن حق خدا را در اين مىدانم كه وى را قبول داشته باشم « 6 »\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 734 - 735 .\r\n( 2 ) . تفسير عياشى ، ج 1 ، ص 70 .\r\n( 3 ) . به نقل از ابن اسحاق در سيرهء ابن هشام ، ج 4 ، ص 102 .\r\n( 4 ) . فروع كافى ، ج 4 ، ص 426 ؛ وسائل الشيعه ، ج 13 ، ص 441 .\r\n( 5 ) . عوائل اللالى ، ج 4 ، ص 34 ، ح 118 و از او در مستدرك الوسائل ، ج 9 ، ص 420 ، ح 4 ، چاپ آل البيت .\r\n( 6 ) . سيرهء ابن هشام ، ج 4 ، ص 13 ؛ مغازى ، ج 2 ، ص 735 ؛ اعلام الورى ، ج 1 ، ص 211 ؛ مناقب آل ابى طالب ، ج 1 ، ص 205 .\r\n","page_name":" 545 ","page_number":545},
  {"content":"\r\n\r\nدر اين حال عمربن خطاب فرياد زد : يابن رواحه ؟ !\r\nامّا رسول خدا نظر او را ردّ كرد و فرمود : اى عمر ؛ خودم مىشنوم كه رواحه چه مىخواند !\r\nپس از آنكه شوط هفتم به اتمام رسيد ، آن حضرت صلى الله عليه و آله از شتر پياده شد و دو ركعت نماز در پشت مقام ابراهيم عليه السلام به جاى آورد . « 1 »\r\nسپس سوار مركب شد و به صورت سواره سعى بين صفا و مروه را به جاى آورد و بعد از آن كه آخرين سعى عمره را به جاى آورد ، قربانى خود را در همان جا - يا بين صفا و مروه - نحر كرد و فرمود : اينجا و تمام منطقهء مكه قربانگاه است « 2 » ، سپس خراش بن اميّه خزاعى در مروه سر او را تراشيد . « 3 »\r\nآنگاه رسول اللّه صلى الله عليه و آله به دويست نفر از اصحاب خود دستور داد كه به جاى اصحابى كه در كنار سلاح‌ها مانده‌اند بروند تا آنها هم بيايند و مناسك خود را انجام دهند كه اين كار هم انجام شد « 4 » .\r\n\r\nاذان بالاى كعبه\r\nرسول خدا صلى الله عليه و آله فردى را به دنبال مشركان فرستاد تا به آنها اعلام كند كه مىخواهد وارد كعبه شود .\r\nمشركان از پذيرش درخواست آن حضرت صلى الله عليه و آله خوددارى كردند و گفتند : اين را شرط نكرده بودى ! آن حضرت صلى الله عليه و آله به كنار خانهء خدا رفت و همانجا بود تا زوال ظهر فرا رسيد . در اين هنگام به بلال دستور داد كه بر بالاى كعبه برود و اذان بگويد ! بلال به بالاى كعبه رفت و شروع به گفتن اذان كرد .\r\nهنگامى كه سهيل بن عمرو و عده‌اى از همراهانش صداى بلال را شنيدند ، از ناراحتى صورت هايشان را با دست‌هايشان پوشاندند ! خالد بن اسيد گفت : خوشا به حال پدرم كه مُرد و اين روز را نديد ! اين روزى كه بلال به بالاى كعبه رفته و عَرعَر مىكند ! عكرمة بن ابى جهل هم گفت : خدا پدرم را مورد لطف خود قرار داد كه كشته شد و نبود كه صداى اين برده را بشنود ! صفوان بن اميه هم گفت : خدا را\r\n\r\n\r\n","description":"","footnote":"\r\n( 1 ) . كلينى در فروع كافى ، ج 4 ، ص 223 ، ح 2 ؛ من لا يحضره الفقيه ، ج 2 ، ص 158 ، حديث 12 .\r\n( 2 ) . مغازى واقدى ، ج 2 ، ص 736 ؛ وسائل الشيعه ، ج 14 ، ص 88 ؛ مستدرك الوسائل ، ج 10 ، ص 83 .\r\n( 3 ) . مغازى واقدى ، ج 2 ، ص 737 .\r\n( 4 ) . همان ، ج 2 ، ص 740 .\r\n","page_name":" 546 ","page_number":546},
  {"content":"\r\n\r\nشكر كه پدرم را قبل از اين از دنيا برد و نبود كه اين حادثه را ببيند ! « 1 »\r\nچون عقيل بن ابى طالب ، منزل رسول خدا صلى الله عليه و آله و منزل برادران و خواهران خودش را در مكه فروخته بود ، آن حضرت صلى الله عليه و آله فرمود : به هيچ خانه‌اى نمىروم . بنابراين آزاد كردهء آن حضرت صلى الله عليه و آله ابو رافع قبطى چادرى را در حجون در منطقهء أبطح براى وى برپا كرد و پيامبر اكرم صلى الله عليه و آله به چادر رفت در حالى كه امّ سلمه هم با او بود . آن حضرت صلى الله عليه و آله در ايام عمرهء قضا براى نماز به مسجد حجون مىرفت . « 2 »\r\n\r\nتلاش براى گسترش روابط\r\nابن هشام مىنويسد : ميمونه ، دختر حارث هلاليه و خواهر ام الفضل همسر عباس بن عبدالمطلب بود .\r\nوى قبلًا همسر ابى سبرة بود كه اختيار خودش را به خواهرش ام الفضل واگذار نموده بود و ام الفضل اختيار وى را به عباس واگذارده بود .\r\nپس از آنكه رسول خدا صلى الله عليه و آله از احرام خارج شد ، ميمونه را از عمويش عباس خواستگارى كرد و او را با چهارصد درهم به تزويج خود در آورد . « 3 »\r\nآن حضرت صلى الله عليه و آله سه روز در مكه اقامت كرد . در روز چهارم با جمعى از اصحاب خود به هنگام ظهر نشسته بود و سعد بن عُباده با وى صحبت مىكرد كه سُهيل بن عمرو همراه حُويطب بن عبدالعُزّى پيش آمد گفت :\r\nوقت تو تمام شده است ! از مكه خارج شو !\r\nپيامبر اكرم صلى الله عليه و آله فرمود : شما را چه مىشود اگر اجازه مىداديد كه در مكه عروسى كنم و همهء شما را به مهمانى دعوت كنم ؟ !\r\nگفتند : نيازى به مهمانى تو نداريم . زودتر خارج شو ! اى محمد تو را به خدا و به عهدنامه‌اى كه بين ما منعقد شده است قسم مىدهيم كه از سرزمين ما خارج شو كه سه روزِ مورد توافق سپرى شده است .\r\n\r\n\r\n","description":"","footnote":"\r\n( 1 ) . همان ، ج 2 ، ص 737 - 738 .\r\n( 2 ) . همان ، ج 2 ، ص 829 .\r\n( 3 ) . سيرهء ابن هشام ، ج 4 ، ص 14 . مغازى واقدى ، ج 2 ، ص 738 ؛ اعلام الورى ، ج 1 ، ص 278 .\r\n","page_name":" 547 ","page_number":547},
  {"content":"\r\n\r\nسعد بن عباده خشمگين شد و به سهيل گفت : اى بى مادر ، دروغ مىگويى ، اين شهر كه مال تو و پدرت نيست ! به خدا قسم كه او از آن خارج نمىشود ، مگر آن كه خودش بخواهد و بدان راضى باشد !\r\nرسول خدا صلى الله عليه و آله تبسمى كرد و فرمود : اى سعد ، افرادى را كه به ديدارمان در منزلمان آمده‌اند ، اذيت نكن سپس ، به ابو رافع قبطى فرمود تا اعلام كند كه هيچ مسلمانى پس از مغرب در مكه نباشد . « 1 »\r\n\r\nشعائر الهى\r\nدر فروع كافى و تفسير عياشى از امام صادق عليه السلام روايت شده است :\r\n« از شرايط رسول خدا صلى الله عليه و آله با كفار قريش اين بود كه بت‌هاى خود را بردارند . در آخرين لحظات يكى از اصحاب رسول خدا صلى الله عليه و آله به علّت مشغلهء كارى مناسك خود را انجام نداده بود و مىخواست سعى و طواف خود را به جاى آورد ، اما مشركان بت‌ها را بازگردانده بودند ؛ براى همين نزد رسول خدا صلى الله عليه و آله آمدند و پرسيدند : فلانى هنوز مناسك ( طواف و سعى ) خود را انجام نداده است كه بت‌ها بازگردانده شده‌اند ، حال چه كند ؟ ! در شأن اين قضيه خداوند نازل فرمود :\r\n« انّ الصَّفا و المروةَ مِنْ شَعائرِ اللْه ، فَمَنْ حج البيت أو اعتمره فلاجناح عليه انّ يطوف بهما . . . » « 2 » ؛\r\nهمانا صفا و مروه از نشانه‌هاى الهى هستند و اگر كسى بين اين دو ( كوه ) طواف ( سعى ) كند ( در حالى كه بت‌ها باشد ) اشكالى ندارد .\r\nاين آيه در جواب كسانى است كه گمان مىكردند سعى بين صفا و مروه به خاطر وجود بت‌هاى أُساف و نائله اشكال دارد . « 3 »\r\n\r\nداورى رسول خدا صلى الله عليه و آله\r\nحمزه بن عبدالمطلب از ثويه آزاد كردهء برادرش ابولهب شير خورده بود و رسول خدا صلى الله عليه و آله نيز از همين زن شير خورده بود ، براى همين حمزه و پيامبر اكرم صلى الله عليه و آله برادر رضاعى بودند .\r\nحمزه با دختر عمويش سلمى خثعميه ازدواج كرد و جعفر بن ابى طالب با خواهر سلمى أسماء ازدواج كرد ، لذا جعفر و حمزه باجناق بودند .\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 739 - 740 ؛ سيرهء ابن هشام ، ج 4 ، ص 14 .\r\n( 2 ) . بقره ، ( 2 ) ، 158 .\r\n( 3 ) . تفسير عياشى ، ج 1 ، ص 70 ؛ فروع كافى ، ج 4 ، ص 435 ، حديث 8 ؛ تفسير قمى ، ج 2 ، ص 64 .\r\n","page_name":" 548 ","page_number":548},
  {"content":"\r\n\r\nحمزه به تنهايى و بدون زن و فرزند خود به مدينه مهاجرت كرد و رسول خدا صلى الله عليه و آله بين عمويش حمزه و پسر خوانده‌اش ، زيدبن حارثهء شيبابى پيمان اخّوت بست و آنها در هجرت با هم برادر بودند و براى همين قبل از شهادت خود در احُد وصاياى خود را به زيد نمود . « 1 »\r\nپس از آنكه پيامبر اكرم عمرهء قضا را به جاى آورد و مُحِل شد و از عباس ميمونهء هلاليه ، خواهر ام الفضل را خواستگارى كرد ، على عليه السلام او را به ياد دختر عمويش ، عُماره انداخت و پيشنهاد كرد كه پيامبراكرم صلى الله عليه و آله با دختر عموى خود عماره ازدواج كند ؛ اما آن حضرت صلى الله عليه و آله فرمود : مگر نمىدانى كه او برادر زادهء رضاعى من است ؟ او دختر برادر رضاعى ام حمزه مىباشد . « 2 » به‌دنبال آن على عليه السلام پرسيد : پس چرا ما دختر عموى يتيم خود را پيش مشركان رها كنيم و برويم ؟ ! پس پيامبراكرم صلى الله عليه و آله به او اجازه داد كه عماره را از مكه خارج كند و على عليه السلام او را به همراه خود برد . « 3 »\r\nرسول خدا صلى الله عليه و آله در روز چهارم سوار شد و جلوى همه حركت كرد و به ابو رافع دستور داد كه تا هنگام غروب بماند و همسرش ميمونه را بياورد . همه حركت كردند و تنها ابو رافع براى انجام اين مأموريت باقى ماند « 4 » و على عليه السلام نيز دختر عمويش ، عُماره را همراه خود حركت داد .\r\nزيد بن حارثه كه از موضوع مطلع شد ، گمان كرد كه عماره برادر زاده‌اش مىباشد و از طرف ديگر وى وصّى حمزه بوده است ، لذا أولى به نگهدارى عماره مىباشد !\r\nوقتى كه جعفر هم قضيه را شنيد ؛ گفت : بلكه من اولى مىباشم ؛ زيرا خاله‌اش ، اسماء بنت عميس در خانهء من مىباشد و خاله همانند مادر است .\r\nرسول خدا صلى الله عليه و آله كه از موضوع آگاه شد ، فرمود : من ميان شما داورى مىكنم . سپس رو به زيد كرد و فرمود : امّا تو اى زيد ، آزاد كردهء خدا و رسول خدا هستى . سپس متوجه على عليه السلام شد و فرمود : « 5 » و اما تو اى على ، تو از من و من از تو هستم و تو ولى هر مؤمنى بعد از من هستى . « 6 » آنگاه متوجه جعفر شد و فرمود : و اما تو اى جعفر ، از جهت خلق و خوى و خلقت شبيه من هستى و تو مستحق اين مسئوليت\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، 738 .\r\n( 2 ) . فروع كافى ، ج 5 ، ص 437 ، حديث 4 و 5 و صفحهء 445 ، حديث 11 ؛ كتاب الفقيه ، ج 3 ، ص 360 ، ح 21 ؛ تهذيب ، ج 7 ، ص 292 ، ح 5 مغازى واقدى ، ج 2 ، ص 739 .\r\n( 3 ) . مغازى واقدى ، ج 2 ، ص 738 .\r\n( 4 ) . مغازى واقدى ، ج 2 ، ص 740 ؛ سيرهء ابن هشام ، ج 4 ، ص 14 .\r\n( 5 ) . مغازى واقدى ، ج 2 ، ص 739 .\r\n( 6 ) . كتاب سليم بن قيس به نقل از على عليه السلام ، ص 116 مغازى واقدى ،\r\n","page_name":" 549 ","page_number":549},
  {"content":"\r\n\r\nهستى ؛ زيرا خالهء عماره ، همسر تو است و مرد نمىتواند با زنى كه خاله يا عمه‌اش همسر وى مىباشد ازدواج كند « 1 » و فرمود : خاله همانند مادر است « 2 » .\r\n\r\nنزول سوره « هَلْ أَتى » در شأن اهل بيت عليهم السلام\r\nشيخ مفيد روز بيست و پنجم ذى الحجه را از ايام سرور شيعه مىداند ؛ او مىنويسد : در اين روز سورهء « هل اتى » در شأن اميرالمؤمنين و فاطمه و حسن و حسين عليه السلام نازل شد « 3 » .\r\nشيخ بهاء الدين عاملى حارثى هم در كتاب توضيح المقاصد اين مطلب را از وى نقل كرده است . « 4 »\r\nبا وجودى كه روز و ماه را معين كرده‌اند ، سال نزول سوره را بيان نكرده‌اند . با تكيه بر خبر معتبر و مورد اعتماد در ترتيب نزول سوره‌ها بايد گفت كه سورهء « هَلْ أَتى عَلَى الإِنْسانِ حِينٌ مِنَ الدَّهْرِ » بعد از سورهء رعد و الرحمن نازل شده و نود هشتمين سوره نازل شده مىباشد . كه اسم‌هايى از قبيل : « هل أتى » ، « الانسان » و « الدهر » دارد . « 5 »\r\nاز پنجمين آيهء اين سوره چنين است :\r\n« إِنَّ الْأَبْرارَ يَشْرَبُونَ مِنْ كَأْسٍ كانَ مِزاجُها كافُوراً * عَيْناً يَشْرَبُ بِها عِبادُ اللَّهِ يُفَجِّرُونَها تَفْجِيراً * يُوفُونَ بِالنَّذْرِ وَ يَخافُونَ يَوْماً كانَ شَرُّهُ مُسْتَطِيراً * وَ يُطْعِمُونَ الطَّعامَ عَلى حُبِّهِ مِسْكِيناً وَ يَتِيماً وَ أَسِيراً * إِنَّما نُطْعِمُكُمْ لِوَجْهِ اللَّهِ لا نُرِيدُ مِنْكُمْ جَزاءً وَ لا شُكُوراً * إِنَّا نَخافُ مِنْ رَبِّنا يَوْماً عَبُوساً قَمْطَرِيراً * فَوَقاهُمُ اللَّهُ شَرَّ ذلِكَ الْيَوْمِ وَ لَقَّاهُمْ نَضْرَةً وَ سُرُوراً * وَ جَزاهُمْ بِما صَبَرُوا جَنَّةً وَ حَرِيراً » ؛ « 6 »\r\nنيكوكاران از جامى آميخته به كافور مىنوشند و بندگان خدا از چشمه‌اى مىنوشند كه مىتوانند به هر كجا بخواهند جاريش كنند . آنها به نذر خود وفا مىكنند و از روزى مىترسند كه عذابش فراگير است . غذا را با اينكه دوست دارند\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 739 ؛ دعائم الاسلام ، ج 2 ، ص 235 ؛ عوالى اللآلى ، ج 1 ، ص 43 علل الشرايع ، ج 1 ، ص 499 .\r\n( 2 ) . امالى شيخ طوسى ، ص 342 .\r\n( 3 ) . مسارّ الشيعه الكرام ، ص 58 .\r\n( 4 ) . توضيح المقاصد ، ص 544 .\r\n( 5 ) . التمهيد ، ج 1 ، ص 103 - 107 .\r\n( 6 ) . انسان ( 76 ) ، 5 - 11 .\r\n","page_name":" 550 ","page_number":550},
  {"content":"\r\n\r\nبه فقير و يتيم و اسير مىدهند : « ما فقط براى خدا به شما غذا مىدهيم ، نه از شما پاداشى مىخواهيم و نه اميد سپاس داريم » . ما از روزى بسيار سخت از پروردگارمان مىترسيم . خداوند از شر آن روز در امانشان مىدارد و آنان را شادى و سرور مىبخشد و در برابر شكيبايى ، بهشت و لباس‌هاى حرير بهشتى پاداششان مىدهد .\r\nطبرسى در مجمع البيان مىنويسد : خاصّه و عامّه روايت كرده‌اند كه آيات اين سوره از آيهء « إِنَّ الْأَبْرارَ يَشْرَبُونَ » تا آيهء « وَ كانَ سَعْيُكُمْ مَشْكُوراً . . . » در شأن على و فاطمه و حسن و حسين و كنيز آنها ، فضّه نازل شده و اين خبر از ابى صالح و مجاهد از ابن عباس روايت شده است .\r\nوى مىنويسد : حسن و حسين مريض شدند و جدّشان صلى الله عليه و آله به همراه عده‌اى از بزرگان به عيادت آنها آمدند و گفتند : اى ابوالحسن ، چرا چيزى براى بچه‌هايت نذر نمىكنى ؟ آن حضرت عليه السلام نذر كرد كه اگر خداى سبحان آنها را شفا عنايت فرمايد سه روز روزه بگيرد و فاطمه و فضه همچنين نذرى كردند . پس از اين نذر حسن و حسين خوب شدند و آنها را براى عمل به نذر خود روزه گرفتند . براى افطار چيزى در منزل نداشتند ؛ براى همين على عليه السلام سه پيمانه از جو از يك يهودى قرض گرفت و آن را به خانه آورد . فاطمه عليها السلام آن را آرد كرد و چند قرص نان پخت . هنگام مغرب على عليه السلام نماز مغرب را به جاى آورد و به خانه آمد . فاطمه نان‌ها را در سفره گذاشت تا افطار كنند ؛ اما در همان لحظه مسكينى به درِ خانه آمد و درخواست كرد كه به او كمك كنند . آنها غذاى خود را به مسكين دادند و خودشان با آب خالى افطار كردند .\r\nدر روز دوم هم على عليه السلام يك پيمانه جو گرفت و فاطمه عليها السلام آن را آرد كرد و نان پخت و هنگام افطار جلوى آنها گذاشت . . . كه ناگهان يتيمى به در خانه آمد و درخواست كمك كرد . آن روز هم غذاى خود را به يتيم دادند و با آب خالى افطار كردند .\r\nدر روز سوم فاطمه جو باقيمانده را آرد كرد و نان پخت و هنگام افطار در سفره نهاد كه ناگهان اسيرى جلوى در خانه آمد و درخواست كمك كرد . آنها غذاى خود را در روز سوم به اسير دادند و با آب خالى افطار كردند . در روز چهارم كه نذر خود را انجام داده بودند ، على عليه السلام همراه حسن و حسين نزد پيامبراكرم صلى الله عليه و آله آمد در حالى كه كودكان ناتوان شده بودند . رسول خدا صلى الله عليه و آله با ديدن آنها گريه كرد و در همين حال جبرئيل سورهء « هل اتى » را نازل فرمود . سپس روايت تفسير قمى را از پدرش از\r\n\r\n","description":"","footnote":"","page_name":" 551 ","page_number":551},
  {"content":"\r\n\r\nعبدالله بن ميمون از امام صادق عليه السلام نقل نموده كه فرموده است : فاطمه عليها السلام مقدارى جو داشت و با آن عصيره‌اى آماده نمود . مسكينى به در خانه آمد . على عليه السلام برخاست و يك سوم آن را به او داد ، چيزى نگذشت كه يتيمى به در خانه آمد ؛ على عليه السلام برخاست و يك سوم ديگر را به او داد ؛ سپس اسيرى رسيد و على عليه السلام يك سوم باقى را به او داد ، و گرسنه ماندند و اين آيات نازل شد . « 1 »\r\n\r\nآيات تخيير\r\nقمى مىنويسد : قسمتى از سورهء احزاب در مورد جنگ احزاب نازل شده كه قريش و قبايل عرب با هم متحد شده بودند تا رسول خدا صلى الله عليه و آله را نابود كنند . و در ذيل آيهء 26 مىنويسد : « اين آيه در مورد بنى قريظه نازل شده است » « 2 » . همين اقتضا مىكند كه مقدارى از سوره بعد از جنگ با بنى قريظه در سال پنجم نازل شده باشد .\r\nهفت آيهء متوالى 28 تا 34 همسران پيامبر را مورد خطاب قرار مىدهد :\r\n« يا أَيُّهَا النَّبِيُّ قُلْ لِأَزْواجِكَ إِنْ كُنْتُنَّ تُرِدْنَ الْحَياةَ الدُّنْيا . . . » ؛ « 3 »\r\nاى پيامبر به همسرانت بگو كه اگر زندگى دنيا را مىخواهيد . . . .\r\nطبرسى در مجمع‌البيان مىنويسد : مفسران مىگويند كه همسران پيامبر صلى الله عليه و آله از او چيزهايى را درخواست كرده بودند و از او مىخواستند كه نفقهء آنها را زياد كند و به خاطر حسادت زنانه نسبت به همديگر او را اذيت مىكردند . براى همين رسول خدا صلى الله عليه و آله به مدت يك ماه از آنها كناره گرفت و در نتيجه دو آيهء تخيير نازل شد . در آن زمان تعداد همسران آن حضرت 9 نفر و عبارت بودند از : سَوده دختر زَمْعه ، عايشه ، حَفْصه ، امّ سلَمه دختر ابى اميّه و امّ حبيبه دختر ابوسفيان كه از قريش بودند و زينب دختر جَحش اسدى ، جويريه دختر حارث مصطِلقيه ، صفيه دختر حُيَّى خيبرى و ميمونه دختر حارث هلاليه « 4 » . خداوند به او دستور داد كه آنها را بين خواسته دنيا و آخرت مخيّر گرداند و هر كسى كه دنيا را مىخواهد رها كند و هر كدام كه خدا و رسولش را مىخواهد ، نگه دارد و بگويد كه آنهابه منزلهء\r\n\r\n\r\n","description":"","footnote":"\r\n( 1 ) . مجمع البيان ، ج 10 ، ص 611 - 612 ؛ تبيان ، ج 10 ، ص 211 ؛ تفسير قمى ، ج 2 ، ص 399 ؛ امالى صدوق ، ص 212 - 216 ، تفسير فرات كوفى ، ص 520 - 529 و خبر آخر أولى است .\r\n( 2 ) . همان ، ج 2 ، ص 189 و 192 و 189 و 192 .\r\n( 3 ) . احزاب ( 33 ) ؛ 28 - 34 .\r\n( 4 ) . مجمع البيان ، ج 8 ، ص 554 ؛ تبيان ، ج 8 ، ص 334 - 335 .\r\n","page_name":" 552 ","page_number":552},
  {"content":"\r\n\r\nمادران مؤمنان هستند و پس از رسول خدا صلى الله عليه و آله نمىتوانند با كسى ازدواج كنند و آن حضرت هر كدام را كه بخواهد در كنار خود نگاه مىدارد و هر كدام را كه بخواهد رها مىكنند . و اگر همخوابگى را بين آنها تقسيم كند يا نكند و يا اگر بعضى را بر بعضى در نفقه و تقسيم برترى داد يا همه را مساوى قرار داد ؛ بايد بدان راضى باشند و در هر صورت تمام امور در اختيار اوست و هر گونه بخواهد عمل كند .\r\nهمسران پيامبر صلى الله عليه و آله به اين شرطها كه تنها و تنها مخصوص پيامبر صلى الله عليه و آله بود راضى شدند و با قبول اين شرايط ، زندگى با او را پذيرفتند .\r\nنكته مورد توجه اين است كه فهرست همسران شامل ميمونهء هلاليه هم مىباشد در حالى كه وى در عمرهء قضا در آخر سال هفتم هجرى به همسرى پيامبر در آمده بود . لازمهء مطلب اين است كه اين آيات بعد از عمرهء قضا نازل شده باشد ، نه بعد از غزوهء احزاب يا غزوهء بنى قريظه يا غزوهء خيبر كه نزديك به عمرهء قضا بوده است و يا احتمال دارد كه اسم ميمونه بعدها به اين ليست اضافه شده باشد .\r\n\r\nآيهء تطهير\r\nحسين بن حكم كوفى در كتاب ما نزل من القرآنِ فى اهل البيت عليهم السلام با سند خود از شهر بن حوشب كه به خاطر قرار گرفتن آيهء تطهير در ميان آيات مربوط به همسران پيامبر صلى الله عليه و آله گمان مىكرده ، امّ سلمه از اهل بيت عليهم السلام است ، روايت كرده است : نزد ام سلمه ، همسر پيامبر اكرم صلى الله عليه و آله رفتم تا سلامى عرض كنم .\r\nسپس از او پرسيدم : اى امّ المؤمنين ، نظر شما دربارهء اين آيه چيست كه مىفرمايد :\r\n« إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً » ؛\r\nخداوند مىخواهد پليدى را از شما اهل‌بيت دور كند و چنان كه بايد و شايد شما را پاك سازد . [ گويى كه شهر بن شب گمان مىكرده امّ سلمه از اهل‌بيت است 
  ] .\r\nام سلمه گفت : من و رسول اللّه صلى الله عليه و آله در رختخواب خود خوابيده بوديم و يك كساء خيبرى « 1 » در زير خود انداخته بوديم . هنگام صبح ، هوا بسيار سرد بود . خدمتكار وارد شد و گفت : على و فاطمه به همراه حسن و حسين بيرون هستند و مىخواهند شما را ببينند . پيامبر به من گفت : برخيز . برخاستم و در گوشه‌اى نشستم . پيامبر به آنها اجازهء ورود داد . آنها وارد شدند . او فاطمه را بوسيد و به آغوش كشيد .\r\nسپس على را بوسيد و به آغوش گرفت . سپس حسن و حسين را كه بچه‌هاى كوچكى بودند به سينهء خود\r\n\r\n\r\n","description":"","footnote":"\r\n( 1 ) . ما نزل من القرآن ، ص ، 2 و مجمع البيان ، ج 8 ، ص 559 به نقل از تفسير ابوحمزهء ثمالى .\r\n","page_name":" 553 ","page_number":553},
  {"content":"\r\n\r\nچسبانيد . آنگاه فاطمه ظرفى را آورد كه در آن حلوا بود و نزد پيامبر نهاد . آن حضرت صلى الله عليه و آله ظرف را پيش كشيد و همگى از آن خوردند .\r\nسپس پيامبر فاطمه را در كنار على نشايند و حسن و حسين را در كنار فاطمه نشايند . چون هوا سرد بود ، رسول خدا صلى الله عليه و آله پارچه‌اى را كه روى خود مىانداختيم برداشت و آنان را پوشانيد . سپس با دست‌چپ يك طرف پارچه را گرفت و دست راست را به سوى آسمان بلند كرد و عرض كرد : خدايا اين‌ها اهل‌بيت من هستند . هر گونه ناپاكى و پليدى را از آنها دور كن و آنها را پاك گردان . اين را سه مرتبه گفت . سپس در ادامه عرض كرد : چنان كه اسماعيل و اسحاق و يعقوب را از پليدى دور كردى و آنها پاك گردانيدى و چنان كه خاندان لوط و آل عمران و هارون را پاك گردانيدى . اين‌ها آل محمد هستند پس درود و بركات خود را بر آل محمد قرار بده چنان كه بر آل ابراهيم قرار دادى كه همانا تو سزاوار ستايش و صاحب عظمت هستى .\r\nمن كه در آستانهء در ايستاده بودم ، گفتم : اى رسول خدا ، مگر من از اهل‌بيت تو نيستم ؟ و كساء را بلند كردم تا در كنار آنها قرار گيرم ؛ اما رسول خدا صلى الله عليه و آله كساء را از دست من كشيد و فرمود : نه . همانا تو همسر پيامبر هستى و تو بر خير و نيكى مىباشى و اهل‌بيتِ من اين‌ها هستند . او نفرمود كه تو از اهل بيت هستى كه اگر چنين مىفرمود ، هر آينه اين افتخار براى من از آنچه خورشيد بر آن مىتابد بهتر بود . سپس آيه : « انما يريداللّه ليذهب عنكم الرجس اهل البيت . . . » در شأن پيامبر و على و فاطمه و حسن و حسين عليه السلام نازل شد .\r\nوى از ابو حمراء روايت نموده است : نزديك به نه ماه خدمتگزار پيامبر اكرم صلى الله عليه و آله بودم و به خدا قسم به مدت نه يا ده ماه مىديدم كه رسول خدا به هنگام نماز صبح از منزل خارج مىشد و با دست دو طرف چهارچوب در خانه على عليه السلام را مىگرفت و مىفرمود : السلام عليكم و رحمة الله و بركاته . على و فاطمه و حسن و حسين در جوابش مىگويند : و عليك السلام يا نبىّ الله و رحمة الله و بركاته ، سپس پيامبر صلى الله عليه و آله مىفرمود : وقت نماز است خدا شما را مورد لطف خود قرار دهد سپس اين آيه را مىخواند :\r\n« إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً » . آنگاه به مصلاى خودش مىرفت . « 1 »\r\n\r\n\r\n","description":"","footnote":"\r\n( 1 ) . ما نزل من القرآن ، ص 77 ؛ مسند احمد ، ج 3 ، ص 259 ؛ مستدرك حاكم ، ج 3 ، ص 158 ؛ تفسير فرات كوفى ، ص 338 - 339 ؛ الدر المنثور ، ج 5 ، ص 198 ؛ مجمع البيان ، ج 8 ، ص 56 ؛ تفسير قمى ، ج 2 ، ص 193 ؛ تفسير ثعلبى ، ج 8 ، ص 599 ؛ اسباب النزول ، ص 295 .\r\n","page_name":" 554 ","page_number":554},
  {"content":"\r\n\r\n\r\nفصل پانزدهم‌مهم‌ترين حوادث سال هشتم هجرى\r\n\r\n","description":"","footnote":"","page_name":" 555 ","page_number":555},
  {"content":"\r\n\r\n\r\nساختن منبر و نالهء ستون حنّانه\r\nتجليل خاص قرآن از پيامبر اكرم صلى الله عليه و آله باعث شد كه بعضى از اطرافيان و اصحاب آن حضرت صلى الله عليه و آله به او عرض كنند : اى رسول اللَّه ، همانا جمعيت مسلمان‌ها زياد شده است و ما دوست داريم كه به هنگام سخنرانى شما را ببينيم . آيا اجازه مىفرماييد منبرى براى شما بسازيم كه به هنگام سخنرانى بر آن برآييد تا مردم شما را ببينند ؟ آن حضرت صلى الله عليه و آله كه تا آن زمان پيامبر صلى الله عليه و آله به هنگام ايراد سخنرانى به يكى از ستون‌هاى مسجد كه تنهء درخت خرمايى بود تكيه مىكرد ، اجازه داد .\r\nاز جابر بن عبداللَّه انصارى روايت شده است : پيشنهاد دهنده ، يكى از زنان انصار به نام عايشه بوده است كه غلامى رومى و نجّار به نامِ باقوم داشت . پس از آنكه رسول خدا صلى الله عليه و آله اجازه فرمود ، باقوم منبرى سه پله‌اى ساخت و براى روز جمعه در اوايل سال هشتم هجرى آن را به مسجد آورد .\r\nپيامبر صلى الله عليه و آله وقتى وارد مسجد شد از كنار ستون گذشت و بر منبر نشست . در اين حال از تنه درخت ، صداى ناله شنيده شد ! چون رسول خدا صلى الله عليه و آله اين را شنيد ، از منبر پايين آمد و به كنار ستون رفت و آن را در بغل گرفت و دستى بر آن كشيد و فرمود : آرام باش . همانا فرستادهء خدا صلى الله عليه و آله از روى بىاعتنايى از تو كناره نگرفته است ؛ بلكه فضل و جلال تو همچنان باقى است ؛ زيرا تكيه گاه رسول خدا بوده‌اى ؛ ولى بايد كه مصلحت بندگان خدا را در نظر گرفت . با اين سخنان ، نالهء تنهء درخت ، ستون حنانه فروكش كرد و پيامبر صلى الله عليه و آله بر منبر خود بازگشت . « 1 »\r\n\r\nاسلام آوردن خالد بن وليد و عمرو بن عاص\r\nواقدى از خالد روايت كرده است : هنگامى كه آمادهء حركت به سوى رسول خدا صلى الله عليه و آله شدم ، پيش خود گفتم : خوب است هنگام رفتن پيش رسول خدا صلى الله عليه و آله همراهى داشته باشم . براى همين صفوان بن اميّه را\r\n\r\n\r\n","description":"","footnote":"\r\n( 1 ) . بحارالانوار ، ج 17 ، ص 326 ، تفسير منسوب به امام عسكرى عليه السلام ، مغازى واقدى ، ج 2 ، ص 979 .\r\n","page_name":" 556 ","page_number":556},
  {"content":"\r\n\r\nديدم و گفتم : اى ابووَهْب ، آيا نمىبينى كه به چه وضعى دچار شده‌ايم ؟ ما از بزرگان قريش هستيم و حال محمد را مىبينيم كه بر عرب و عجم مسلّط شده است ! اگر ما به او ملحق شويم و از او پيروى كنيم ؛ شرافت محمد براى ما هم خواهد بود !\r\nاما او گفت : اگر همهء قريش مسلمان شوند ، من از او پيروى نخواهم كرد !\r\nاو مرد داغديده‌اى بود كه پدر و برادرش در بدر به قتل رسيده بودند . از او جدا شدم و به ديدار عِكرمة بن ابى جهل رفتم . آنچه را كه به صفوان گفته بودم ، به او هم گفتم ؛ اما او هم جوابى همانند صفوان داد . گفتم : آنچه را كه گفتم خوب به ياد داشته باش . پس از آن به منزل خود رفتم و دستور دادم كه مركب مرا آماده كنند . راحله‌ام را آوردند و من سوار آن شده و حركت كردم . . . تا اينكه عثمان بن طلحة [ از بنى عبدالدار كه پرچمدار قريش در بدر و كليددار كعبه بود 
  ] را ديدم . جريان را براى او تعريف كردم و آنچه را كه به رفقايش گفته بودم به او هم گفتم . او گفت : امروز براى كارى پيش من آمدى كه من نيز مىخواستم براى همين كار پيش تو بيايم ! از اين رو راحله‌ام را آماده كرده‌ام و در منطقهء فَخ منتظر من هست . با هم قرار گذاشتيم كه در نيمه شب حركت كنيم و در يأجَجْ به هم برسيم .\r\nنيمه شب خارج شديم و در يأجَجْ به هم رسيديم . هنوز فجر طلوع نكرده بود . به حركت خود ادامه داديم تا اينكه به هَدَّه رسيديم . در آنجا عمرو بن عاص را ديديم . او به ما خوش آمد گفت و ما هم با او احوالپرسى كرديم ! پرسيد : به كجا مىرويد ؟ گفتيم : تو براى چه خارج شده‌اى ؟ او دوباره پرسيد ؟ شما براى چه خارج شده‌ايد ؟ ! گفتيم : براى پذيرش اسلام و پيروى از محمد ! او گفت : و همين مرا به اينجا كشانده است !\r\nآنها در ماه صفر سال هشتم وارد مدينه شدند . « 1 »\r\n\r\nجنگ مُؤْتَه « 2 »\r\nواقدى مىنويسد : رسول اللَّه صلى الله عليه و آله نامه‌اى را به وسيلهء حارث بن عُمير أزدى لِهبى براى پادشاه بُصرى « 3 »\r\n\r\n\r\n","description":"","footnote":"\r\n( 1 ) . مغازى ، ج 2 ، ص 747 - 749 .\r\n( 2 ) . مُؤْتَه : يكى از روستاهاى شام در بَلقاء در نزديكى دمشق بوده است .\r\n( 3 ) . بُصرى : مركز حوران و از توابع دمشق در شام بوده است . رسول خدا صلى الله عليه و آله دوبار به آن وارد شد . اهالى آن در سال سيزدهم هجرى با مسلمانان مصالحه كردند . اين اولين شهر شام بوده كه با مصالحه فتح شده است .\r\n","page_name":" 557 ","page_number":557},
  {"content":"\r\n\r\nفرستاد . در ميانهء راه ، شُرحَبيل بن عمرو غسّانى كه حاكم آنجا بود ، جلوى حارث را گرفت ؛ و از او پرسيد : گويى كه از فرستادگان محمد هستى ؟ حارث گفت : بله ، من فرستادهء رسول خدا صلى الله عليه و آله هستم .\r\nشُرحبيل دستور داد كه او را بكشند .\r\nاين خبر به اطلاع رسول خدا صلى الله عليه و آله رسيد و بسيار ناراحت شد و به مردم دستور داد كه در لشكرگاه جمع شوند . مردم خارج شدند و در جُرْف اردو زدند بدون اينكه فرماندهى براى آنها معين كرده باشد .\r\nپس از آن كه پيامبر اكرم صلى الله عليه و آله نماز ظهر را به جاى آورد ، در جاى خود نشست . اصحابش نيز دور او نشستند . در روايت ابان بن عثمان بجلى كوفى از امام صادق عليه السلام آمده است : آن حضرت صلى الله عليه و آله جعفر بن ابىطالب را به فرماندهى آنها انتخاب كرد و پس از او زيد بن حارثهء كلبى و پس از او عبدّاللَّه بن رواحه را تعيين نمود و فرمود كه اگر عبداللَّه بن رواحه هم آسيبى ديد ، مسلمانان خودشان فرماندهى براى خود تعيين كنند . و آنگاه پرچم سفيدى براى آنها كه سه هزار نفر بودند ، بست . « 1 »\r\n\r\nسفارش‌هاى پيامبر اكرم صلى الله عليه و آله\r\nپس از آنكه لشكريان آمادهء حركت شدند ، مردم به بدرقهء آنها رفتند و با آنها خداحافظى كرده و برايشان دعا كردند . رسول خدا صلى الله عليه و آله در توصيه‌اى فرمود : « شما را به تقوى و خير و نيكى نسبت به مسلمانانى كه با شما هستند توصيه مىكنم . با نام خدا و در راه خدا حركت كنيد و با كسى كه به خدا كفر مىورزد بجنگيد و پيمان شكنى و خيانت نكنيد و بچه‌ها را به قتل نرسانيد . هنگامى كه با دشمن مواجه مىشوى [ افعال به همين صورت آمده است . 
  ] آنها را به يكى از اين امور دعوت كن كه اگر به هر كدام پاسخ دادند بپذير و از آنها دست بكش :\r\nآنها را به اسلام دعوت كن كه اگر پذيرفتند از ايشان قبول كن و آنها را رها كن . سپس آنها را دعوت كن كه به دارالمهاجرين ( مدينه و اطراف آن ) مهاجرت كنند كه اگر قبول كردند ، در سود و زيان مهاجرين شريك هستند . امّا اگر اسلام را پذيرفتند و در همان خانه و كاشانه خود باقى ماندند به آنها اطلاع بده كه همانند أعراب مسلمان هستند و حكم خدا بر آنها جارى مىشود و چيزى از خراج و غنيمت به آنها نمىرسد ؛ مگر آنكه در كنار مسلمين به جهاد بپردازند .\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 755 - 756 ؛ إعلام الورى ، ص 212 ؛ مناقب آل ابى طالب ، ج 1 ، ص 205 ؛ تاريخ يعقوبى ، ج 2 ، ص 65 ؛ شرح نهج البلاغه معتزلى در ، ج 15 ، ص 62 .\r\n","page_name":" 558 ","page_number":558},
  {"content":"\r\n\r\nاگر اين را نپذيرفتند ، آنها را به پرداخت جزيه دعوت كن . و اگر قبول كردند ، از آنها بپذير و دست از ايشان بردار .\r\nو اگر اين را هم نپذيرفتند از خدا كمك بخواه و با آنها بجنگ و اگر اهل قلعه يا شهرى را محاصره كردى و آنها درخواست كردند كه بر طبق حكم خدا در مورد آنها عمل كنى ، اين را نپذير و بلكه آنها را بر طبق حكم خودت امان بده ؛ زيرا نمىدانى كه آيا به حكم خدا در مورد آنها دست مىيابى يا نه .\r\nو اگر اهل قلعه يا شهرى را محاصره كردى و درخواست نمودند كه آنها را در ذمهء خدا و رسولش قرار دهى از آنها نپذير و بلكه آنها را در ذمهء خودت و پدرت و اصحابت قرار بده ؛ زيرا اگر كه ذمهء شما و پدرانتان را بشكنند براى شما بهتر از اين است كه ذمهء خدا و رسولش را بشكنند » .\r\nظاهراً اين توصيه بعد از نماز ظهر در مسجد و خطاب به فرماندهان و به خصوص جعفر طيار بوده است .\r\nآنگاه رسول خدا صلى الله عليه و آله لشكر اسلام را تا ثَنيّة الوداع در مسير شام بدرقه كرد و در آن جا ايستاد .\r\nلشكريان هم اطراف آن حضرت صلى الله عليه و آله ايستادند و او در خطاب به آنها فرمود : « با نام خدا حركت كنيد و با دشمن خدا و دشمن خودتان در شام بجنگيد . در آنجا افرادى را مىبينيد كه در صومعه‌ها به عبادت مشغولند ، متعرض آنها نشويد و افرادى را مىبينيد كه سرشان آشيانهء شيطان است ، پس آن سرها را با شمشير از تن جدا كنيد . زنان و بچه‌ها و پيرمردان را نكشيد و نخل‌ها را به آتش نكشيد و درخت‌ها را قطع نكنيد و خانه‌ها را خراب نكنيد »\r\n\r\nيادگارى پيامبر صلى الله عليه و آله به ابن رواحه\r\nپس از آنكه عبداللَّه بن رواحه با رسول خدا صلى الله عليه و آله خداحافظى كرد ، به او عرض كرد : اى رسول خدا ، به من سفارشى بكن كه آن را از شما به يادگار داشته باشم . به او فرمود : « تو به زودى وارد سرزمينى مىشوى كه سجده در آن بسيار كم است ، پس سجدهء خود را زياد كن . » و ساكت شد .\r\nعبداللَّه گفت : بيشتر بفرماييد اى رسول خدا . فرمود : « در همه حال خدا را به ياد داشته باش كه او ياور توست در آنچه كه مىخواهى » .\r\nعبداللَّه رفت ؛ اما دوباره بازگشت و عرض كرد : اى رسول خدا ، خداوند فرد است و فرد را دوست دارد ! پس سفارش‌هاى خود را به سه برسانيد .\r\n\r\n","description":"","footnote":"","page_name":" 559 ","page_number":559},
  {"content":"\r\n\r\nفرمود : « اى پسر رواحه ، اگر از همه چيز عاجزى از اين عاجز نباش كه اگر ده كار بد انجام مىدهى يك كار خوب هم انجام بدهى » .\r\nابن رواحة گفت : بعد از اين چيز از شما سؤال نخواهم كرد . و رفت .\r\n\r\nآرزوى شهادت\r\nمسلمانان از مدينه جدا شدند و پيش رفتند تا در وادى القرى فرود آمدند . دشمن از مسير آنها آگاه شد .\r\nو حاكم مؤته ، شُرحبيل بن عمرو غسّانى أزدى ، قاتل حارث بن عُمير أزدى لِهبى به جمع آورى سپاه و تجهيزات پرداخت و طليعهء سپاه خود را به فرماندهى برادرش سَدوس به جنگ مسلمانان فرستاد .\r\nسَدوس كشته شد و او برادر ديگرش وَبر بن عمرو را به مقابله فرستاد . او ترسيد و به قلعه پناه برد و مسلمانان پيشروى كردند تا در مَعان [ در اردن 
  ] كه از سرزمين‌هاى شام بود اردو زدند . « 1 »\r\nدر كتاب أبان بن عثمان آمده است كه مسلمانان از تعداد زياد كفار كه از قبايل لَخْم و جُذام و بِلّى و قُضاعه و از عرب و عجم دور هم جمع شده بودند ، آگاه شدند . كفار به سوى منطقهء مَشارف « 2 » حركت كردند و فرماندهى آن‌ها را شخصى به نام مالك بن زافله از قبيلهء بلىّ بر عهده داشت .\r\nپس از آنكه مسلمانان از محل استقرار كفار آگاه شدند ، به مدت دو شب در مَعان اقامت كردند تا چاره‌اى بينديشند . برخى گفتند كه نامه‌اى به رسول خدا صلى الله عليه و آله بفرستيم و او را از تعداد كفار آگاه كنيم تا نيروى كمكى بفرستد و يا فرمان ديگرى بفرمايد . امّا عبداللَّه بن رواحه مردم را دلدارى داد و گفت : « به خدا قسم آن چيزى كه از آن كراهت داريد ، همان چيزى است كه براى آن خارج شده‌ايد و آن را طلب مىكنيد . [ شهادت 
  ] ما با تكيه بر كثرت افراد و سلاح نمىجنگيم ، بلكه با اين دينى كه خدا ما را بدان مفتخر كرده است مىجنگيم . به سوى دشمن برويد كه به يكى از دو خوبى دست مىيابيد : يا به پيروزى و يا به شهادت مىرسيد ! » لشكريان گفتند : ابن رواحه درست مىگويد .\r\nمسلمانان حركت كردند تا در انتهاى بلقاء به نزديكى روستاى مَشارف رسيدند . در آنجا لشكر هِرقل كه مركَّب از رومىها و اعراب بود ، مستقر شده بود . مسلمانان از آنجا به سوى روستاى ديگرى\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 756 - 760 .\r\n( 2 ) . إعلام الورى ، ص 213 ؛ مناقب آل ابى طالب ، ج 1 ، ص 205 .\r\n","page_name":" 560 ","page_number":560},
  {"content":"\r\n\r\nدر منطقهء بلقاء پيش رفتند كه بدان مؤته گفته مىشد . دشمن هم به آنها نزديك شد تا در روستاى موته در مقابل هم قرار گرفتند .\r\nمسلمانان آماده شده و صف آرايى كردند . آنها قُطْبَة بن قَتاده عُذرى را به فرماندهى ميمنه و عَباية بن مالك انصارى را به فرماندهى ميسره انتخاب كردند . « 1 »\r\nابن اسحاق مىنويسد : جعفر به جنگ پرداخت در حالى كه مىخواند : خوشا به حال كسانى كه به بهشت نزديك شوند . بهشتى كه پاكيزه است و آب گوارا دارد و همانا عذاب رومىها نزديك شده است كه افرادى كافر و بى اصل و نسب هستند و بر من واجب است كه با شمشيرم بر سر آنها بكوبم .\r\nابن هشام مىنويسد : جعفر بن ابىطالب پرچم را به دست راست گرفته بود كه آن را قطع كردند ، سپس پرچم را به دست چپ گرفت كه آن را هم قطع كردند . سپس آن را با بازوهايش بر سينه‌اش چسبانيد تا او را به شهادت رساندند او سى و سه ساله بود . « 2 »\r\nواقدى مىنويسد : پس از جعفر ، زيد بن حارثه پرچم را برداشت و به جنگ ادامه دادند و مسلمانان همچنان در صفوف منظم قرار داشتند تا اينكه زيد به وسيلهء ضربهء نيزه به شهادت رسيد . آنگاه عبداللَّه بن رواحه پرچم را برداشت . و اين رجزها را مىخواند :\r\nاى نفس ، قسم خورده‌ام كه بايد وارد ميدان كارزار شوى ، و گرنه تو را وادار مىكنم !\r\nاگر مردم جمع شده‌اند و كمان‌هاى خود را محكم كرده‌اند ، چه شده است كه از رفتن به بهشت كراهت دارى ؟\r\nاى نفس ، اگر كشته نشوى ، مىميرى و پرندهء مرگ است كه بر لب بام تو نشسته است .\r\nهر آنچه را كه آرزو مىكردى بدان رسيدى و اگر كار جعفر و زيد را ادامه دهى هر آينه هدايت شده‌اى .\r\nدر اين هنگام صداى كمك خواهى جنگجويان را از گوشه‌اى از ميدان شنيد ، به سرعت از اسب خود پياده شد و به سوى آن ناحيه رفت و آن قدر جنگيد تا شهيد شد .\r\nوقتى عبداللَّه بن رواحه به شهادت رسيد ، مسلمانان شكست خوردند و به هر سو فرار كردند . در اين\r\n\r\n\r\n","description":"","footnote":"\r\n( 1 ) . سيرهء ابن اسحاق ، ج 4 ، ص 17 .\r\n( 2 ) . سيرهء ابن هشام ، ج 4 ، ص 20 .\r\n","page_name":" 561 ","page_number":561},
  {"content":"\r\n\r\nحال يكى از انصار به نام ثابت بن أقرم به سوى پرچم رفت و آن را برداشت و فرياد زد : اى مردم به دور من جمع شويد ! به تدريج تعداد اندكى به دور او جمع شدند . چشم ثابت به خالد بن وليد افتاد و فرياد زد : اى ابوسليمان ، بيا و پرچم را بگير . خالد گفت : تو بزرگ‌تر از من و از رزمندگان بدر و أولى از من هستى ! ثابت گفت : اى مرد بيا و پرچم را بگير ، به خدا قسم كه من آن را برنداشته‌ام مگر اينكه به تو بدهم . خالد آن را گرفت . مشركان از هر طرف بر او حمله مىكردند . تا اينكه او به كمك اصحابش توانست كه آنها را عقب براند . كم‌كم افراد فراوانى به لشكر دشمن اضافه شد ، و براى همين او و اصحابش عقب نشينى كردند و مشركان به تعقيب آنها پرداختند . قُطبة بن عامر فرياد مىزد : اى مردم ، اگر كسى از روبرو كشته شود بهتر از آن است كه هنگام فرار از پشت سر كشته شود ؛ امّا كسى حرف او را گوش نكرد و به دور او جمع نشدند . « 1 »\r\n\r\nشهادت جعفر طيّار\r\nراوندى در الخرائج و الجرائح از جابر بن عبداللَّه انصارى روايت كرده است : در روزى كه جنگ موته رخ داد ، نبى اكرم صلى الله عليه و آله نماز صبح را خواند و بر منبر رفت و فرمود : هر آينه برادران شما وارد جنگ با مشركان شده‌اند . سپس در مورد حملهء بعضى بر بعضى ديگر صحبت كرد تا اينكه فرمود :\r\nاكنون جعفر بن ابيطالب پرچم را برداشته و براى جنگ پيش رفته است . سپس فرمود : همانا دست راست وى قطع شد و پرچم را به دست چپ گرفته است . سپس فرمود : دست چپ او هم قطع شد و پرچم را به سينه‌اش گرفته است ، سپس فرمود : جعفر شهيد شد و پرچم بر زمين افتاد . . . سپس فرمود :\r\nپرچم را عبداللَّه بن رواحه برداشت . . . سپس فرمود : عبداللَّه بن رواحه به شهادت رسيد و پرچم را خالد بن وليد برداشت . . . و مسلمانان بازگشتند . . . و تعدادى از مشركان كشته شده و فلانى و فلانى از مسلمانان كشته شده و اسم يكايك شهداى موته را ذكر كرد . سپس از منبر پايين آمد و به خانهء جعفر رفت و فرمود كه عبداللَّه بن جعفر را بياورند و او را در دامن خود نشاند و مورد نوازش قرار داد .\r\nاسماء گفت : اى رسول خدا صلى الله عليه و آله ، اگر مردم را جمع مىكردى و فضيلت جعفر را برايشان بازگو مىكردى ، هيچ‌گاه فضل جعفر فراموش نمىشد . رسول خدا صلى الله عليه و آله به درايت و دور انديشى وى آفرين\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 763 .\r\n","page_name":" 562 ","page_number":562},
  {"content":"\r\n\r\nگفت . سپس از منزل جعفر به مسجد رفت و بر منبر نشست و مردم را از فضيلت جعفر آگاه كرد و فرمود كه خداوند دو بال به جعفر عنايت كرده است كه در بهشت با آن‌ها پرواز مىكند . براى همين وى به جعفر طيار معروف شد . « 1 »\r\nدر محاسن برقى از امام صادق عليه السلام روايت شده است : وقتى جعفر به شهادت رسيد ، رسول خدا صلى الله عليه و آله به فاطمه عليها السلام دستور داد همراه عده‌اى از زنان نزد اسماء بروند و عزادارى كنند و سه روز پيش او بمانند و تا سه روز برايش غذا درست كنند . همين به صورت سنّتى درآمد كه براى صاحبان مصيبت تا سه روز غذا درست مىكردند . « 2 »\r\nمرحوم صدوق روايت كرده است : پس از شهادت جعفر بن ابيطالب و زيد بن حارثه ، وقتى پيامبر اكرم صلى الله عليه و آله وارد خانه مىشد ، بسيار گريه مىكرد و مىگفت : آنها با من همدم و هم سخن بودند و با هم شهيد شدند . « 3 »\r\nپس از چند روز خبر رسيد اين افراد به همان صورتى كه پيامبر اكرم صلى الله عليه و آله گفته بود به شهادت رسيده‌اند . « 4 »\r\n\r\nدلجويى از عقب‌نشينى كنندگان\r\nواقدى با سند خود از ابى سعيد خُدرى روايت كرده است : اين جنگ در جمادى الاول سال هشتم هجرى به وقوع پيوست . خالد بن وليد همراه افراد شكست خورده به سوى مدينه حركت كرد . وقتى كه مردم مدينه مطلع شدند شكست خوردگان موته به نزديكىهاى مدينه رسيده‌اند ، به استقبال آنها در جُرْف [ در اطراف مدينه 
  ] رفتند و در حالى كه بر صورت‌هايشان خاك مىپاشيدند ، مىگفتند : اى فرار كنندگان ! آيا از جهاد در راه خدا فرار كرديد ؟ ! « 5 »\r\nابن اسحاق از عُروة روايت كرده است : وقتى كه آنها به نزديكى مدينه رسيدند ، مسلمانان به استقبالشان رفتند در حالى كه رسول خدا صلى الله عليه و آله بر چارپايى سوار بود و در جلوى آنها حركت مىكرد .\r\nمردم شروع به پاشيدن خاك بر روى آنها كردند و فرياد مىزدند : اى فرار كنندگان ! آيا از جهاد در راه\r\n\r\n\r\n","description":"","footnote":"\r\n( 1 ) . الخرائج و الجرائح ، ج 1 ، ص 166 .\r\n( 2 ) . المحاسن ، ج 2 ، ص 193 به شمارهء 197 و 196 ؛ فروع كافى ، ج 3 ، ص 217 ، حديث 1 ؛ كتاب من لا يحضره الفقيه ، ج 1 ، ص 182 - 183 ، حديث 549 و 546 ؛ امالى شيخ طوسى ، ص 659 به شمارهء 1360 .\r\n( 3 ) . كتاب من لا يحضره الفقيه ، ج 1 ، ص 177 ، حديث 527 .\r\n( 4 ) . الخرائج و الجرائح ، ج 1 ، ص 121 ، حديث 198 .\r\n( 5 ) . مغازى واقدى ، ج 2 ، ص 564 - 567 .\r\n","page_name":" 563 ","page_number":563},
  {"content":"\r\n\r\nخدا فرار كرديد ! اما رسول خدا صلى الله عليه و آله مردم را از اين كار منع كرد و فرمود : اين‌ها فرار كننده نيستند و اگر خدا بخواهد كرّار هستند و دوباره بر دشمن حمله خواهند كرد . « 1 »\r\nكلينى در اصول كافى ، ج 2 ، ص 54 از ابى بصير از قاسم بن بَريد از امام صادق عليه السلام روايت كرده است : روزى رسول خدا صلى الله عليه و آله حارثة بن مالك بن نعمان انصارى را ملاقات كرد و از او پرسيد : حالت چطور است اى حارثه ؟ عرض كرد اى رسول خدا ، حقيقتاً مؤمن هستم ! رسول خدا صلى الله عليه و آله فرمود : براى هر چيزى حقيقتى است و حقيقت و نشانهء گفتار تو چيست ؟ جواب داد : از دنيا رويگردان شده‌ام و شب‌ها خواب ندارم و پوستم به استخوانم چسبيده است و گويى عرش خدا را مىنگرم كه براى حساب و كتاب آماده شده است و گويى بهشتيان را مىبينم كه در بهشت قدم مىزنند و گويى كه صداى ناله و ضجهء جهنميان را مىشنوم !\r\nرسول خدا صلى الله عليه و آله فرمود : بنده‌اى هستى كه خداوند قلبت را نورانى كرده است و صاحب بصيرت شده‌اى . پس ثابت قدم باش !\r\nاو به رسول خدا صلى الله عليه و آله عرض كرد : دعا بفرماييد كه خدا توفيق شهادت را به من عنايت فرمايد .\r\nرسول خدا صلى الله عليه و آله دست به دعا برداشت و فرمود : خدايا توفيق شهادت را به حارثه عنايت فرما .\r\nطولى نكشيد كه حارثه همراه جعفر بن ابيطالب به شهادت رسيد و او دهمين شهيد پس از جعفر بود .\r\nامّا بايد گفت : آن كه در مؤته شهيد شده حارثةبن مالك بن النعمان نيست و تنها حارث بن‌نعمان بن‌أساف يا يساف بوده ، و اصولًا در سيره و تاريخ شخصى با آن نام أول به نظر نمىرسد ، آرى حارث بن‌مالك پدر و اقدليثى بوده كه او اين نيست . و حارث بن مالك بن‌برصا ، نيز در سال هفتم هجرى مسلمان شده كه او هم به طور قطع اين شخص نيست .\r\n\r\nدفع فتنه\r\nقمى از سلمان فارسى روايت كرده است : يك اعرابى از بنىلجيم به پيامبر اكرم صلى الله عليه و آله خبر داد كه باديه نشينان آمادهء حمله شده‌اند و مىخواهند به قبايل مسلمان شبيخون بزنند . و گفت كه قبيلهء خثعم كه سركردگى آنها را حارث بن مكيدهء خثعمى برعهده گرفته است و به تعداد پانصد نفر مىباشند ، آمادهء حمله شده‌اند . پيامبر اكرم صلى الله عليه و آله على عليه السلام را همراه پانصد نفر به مقابلهء آنها فرستاد . آن حضرت عليه السلام\r\n\r\n\r\n","description":"","footnote":"\r\n( 1 ) . سيرهء ابن اسحاق ، ج 4 ، ص 24 ؛ اعلام الورى ، ج 1 ، ص 215 .\r\n","page_name":" 564 ","page_number":564},
  {"content":"\r\n\r\nهنگام سپيده‌دم على عليه السلام با سپاهيانش بر دشمن يورش برد و سركردهء آنها را با صد و بيست نفر كشتند و صد و بيست زن بالغ را اسير كردند و در اين مورد سورهء « والعاديات » نازل شد :\r\n« وَالْعادِياتِ ضَبْحاً * فَالْمُورِياتِ قَدْحاً * فَالْمُغِيراتِ صُبْحاً * فَأَثَرْنَ بِهِ نَقْعاً * فَوَسَطْنَ بِهِ جَمْعاً » ؛\r\n« سوگند به ماديان‌هايى كه نفس نفس مىزنند و مىتازند . و باسم‌هاى خود برق از سنگ‌ها مىجهانند . وهنگام سپيده دم حمله مىكنند . و با شبيخون برق آسا گرد و خاك بر مىانگيزانند و ناگهان در ميان گروهى وارد مىشوند .\r\nپس از آنكه جبرئيل نازل شد و رسول خدا صلى الله عليه و آله را از پيروزى على عليه السلام و اصحابش آگاه نمود ، آن حضرت صلى الله عليه و آله بر منبر رفت و پس از حمد و ثناى الهى ، مردم را از پيروزى مسلمانان مطلع كرد و به آنها خبر داد كه فقط دو نفر از آنها آسيب ديده‌اند . سپس از منبر پايين آمد و براى پيشواز على عليه السلام و يارانش به همراه مردم تا سه ميل از مدينه بيرون رفت . هنگامى كه على عليه السلام آن حضرت صلى الله عليه و آله را ديد كه از روبر مىآيد از اسب پياده شد و پيامبر صلى الله عليه و آله هم از اسب پياده شد و على عليه السلام را به آغوش كشيد و پيشانىاش را بوسيد و مسلمانان هم در همان جايى كه رسول خدا صلى الله عليه و آله پياده شد ، پياده شدند و دور على عليه السلام را گرفتند . « 1 »\r\n\r\nنقض صلح نامهء حُديبيه به وسيله قريش\r\nدر شروط صلح حُديبيه آمده بود : « هر كس كه بخواهد مىتواند در عهد و پيمان محمد باشد و هر كس بخواهد مىتواند در عهد و پيمان قريش باشد » .\r\nپس از آنكه صلح نامه را امضا كردند ، افراد طايفه خُزاعه برخاستند و گفتند : ما در عهد و پيمان محمد رسول‌اللّه صلى الله عليه و آله هستيم و طايفه بنى بكر [ از بنى كِنانهء قريش 
  ] برخاستند و اعلام كردند : ما در عهد و پيمان قريش هستيم . « 2 »\r\nآخرين درگيرى خُزاعة و بنى بكر كمى قبل از اسلام رخ داد كه در آن خزاعىها ، سَلمى ، كلثوم و\r\n\r\n\r\n","description":"","footnote":"\r\n( 1 ) . تفسير قمى ، ج 2 ، ص 434 - 468 ؛ تفسير فرات كوفى ، ص 599 - 602 ، حديث 761 .\r\n( 2 ) . تفسير قمى ، ج 2 ، ص 313 - 341 .\r\n","page_name":" 565 ","page_number":565},
  {"content":"\r\n\r\nذؤيب از فرزندان أسود ديلى از بنى بكر و از اشراف كِنانه را در عرفات و در نزديكى حدود حرم كشتند . سپس اسلام ظهور كرد و آنها مشغول بدان شدند و اختلاف خود را كنار گذاشتند « 1 » ؛ اما همچنان كينه و دشمنى قبلى را به دل داشتند و فقط اسلام مانع از ظهور اين دشمنى شده بود . « 2 » در بيست و دومين ماه از صلح حُديبيه و قبل از ماه شعبان « 3 » ، أنس بن زُنيم ديلى در حرم نشسته بود و اشعارى را در هجو رسول خدا صلى الله عليه و آله مىخواند . يكى از جوانان خُزاعه اين را شنيد و به او گفت : اين اشعار را نخوان ! گفت : به تو چه ؟ !\r\nجوان گفت : اگر يك بار ديگر اين اشعار را بخوانى دهانت را خرد مىكنم . ديلى آن اشعار را دوباره خواند . آن جوان خُزاعى بر سرش پريد و او را مورد ضرب و شتم قرار داد . ديلى نزد قوم خود رفت و آثار كتك خوردگى را به آنها نشان داد و همين آتش كينه‌هاى فراموش شده را روشن كرد . « 4 »\r\nنَوْفَل بن معاويهء ديلى كه رئيس بنى ديل از بنى بكر از كِنانه بود - مىخواست كه انتقام فرزندان أسود ديلى را از خُزاعىها بگيرد ، ولى عده‌اى او را منع كردند ؛ اما عده‌اى با او همراهى كردند كه از جملهء آنها بنى نُفاثه از بنى بكر بودند . آنها با اشراف قريش صحبت كرده و درخواست كردند كه با سلاح و افراد به آنها كمك كنند تا بتوانند با دشمن خود ، بجنگند و كشته شدگان خود به دست خُزاعه قبل از ظهور اسلام را يادآور شدند و گفتند : آنها در عهد و پيمان محمد صلى الله عليه و آله داخل شده‌اند و بايد شما ما را يارى كنيد . در اين باره با ابوسفيان مشورت نكردند يا اينكه مشورت كردند و او قبول نكرد ، اما ديگران به سرعت درخواست آنها را پذيرفتند .\r\nخُزاعىها در پناه اسلام در امن و امان بودند و اگر احتمال مىدادند كه مورد حمله قرار مىگيرند ، احتياط مىكردند و آماده مىشدند . قريشىها بين خود قرار گذاشتند كه اين امر را پنهان نگاه دارند تا خزاعىها آگاه نشوند . آنگاه با خُزاعة قرار گذاشتند كه در كنار يكى از چاه‌هاى خُزاعه به نام وَتير گِرد هم آيند . همگى سر قرار حاضر شدند . عده‌اى از بزرگان قريش از قبيل صَفوان بن اميّه ، مِكرز بن حَفص و حُويطب بن عبدالعزى هم به همراه غلامان خود آمده بودند . با فرا رسيدن شب خُزاعى\r\n\r\n\r\n","description":"","footnote":"\r\n( 1 ) . سيرهء ابن اسحاق ، ج 4 ، ص 31 .\r\n( 2 ) . مغازى واقدى ، ج 2 ، ص 781 .\r\n( 3 ) . همان ، ج 2 ، ص 783 .\r\n( 4 ) . إعلام الورى ، ج 1 ، ص 215 .\r\n","page_name":" 566 ","page_number":566},
  {"content":"\r\n\r\nخوابيدند و بنى بكر بر آنها شبيخون زدند و فردى به نام مُنبّه را كشتند . خزاعىها به سوى مكه فرار كردند ، اما مورد تعقيب بنى بكر قرار گرفتند و عدهء ديگرى كشته شدند تا وارد حرم گشتند . در اين هنگام بنى بكر به فرماندهء خود ، نَوْفَل ديلى گفتند : اى نَوْفَل ، خدا را ، خدا را ، وارد حرم شده‌ايم !\r\nنوفَل گفت : اى بنى بكر ، امروز خدايى را نمىشناسم ! تا مىتوانيد انتقام خود را بگيريد ! به جانم سوگند كه شما از حاجيان در حرم سرقت مىكرديد و حال انتقام خود را از دشمنتان در حرم نمىگيريد ؟ ! بعد از امروز هيچ كدام نمىتوانيد انتقام خود را بگيريد ! آنها را تعقيب كردند تا در تاريكى صبح به مكه رسيدند . خُزاعىها به خانه‌هاى خُزاعىها در مكه ؛ يعنى بُديل بن وَرقاء و آزاد كردهء آنها رافع « 1 » رفتند و بنى بكر در حالى كه بيست و سه نفر از مردان آنها را كشته بودند به خانه‌هاى خود رفتند . « 2 » با بالا آمدن روز ، خانهء رافع و بُديل بن وَرَقاء را هم محاصره كردند و مىخواستند باقيمانده خُزاعىها را بكشند . اين محاصره سه روز طول كشيد ، تا اينكه حارث بن هشام و عبداللَّه بن ابى ربيعهء مخزومى ، نزد صَفوان بن اميّه و عِكرمة بن ابى جهل مخزومى رفتند و آنها را به خاطر كمك به بنى بكر مورد ملامت و سرزنش قرار دادند و به آنها يادآورى كردند كه اين نسبت به پيمانى كه با محمد بسته‌اند پيمان شكنى است .\r\nسُهيل بن عمرو عهده دار اين شد كه با نَوْفَل بن معاويهء ديلى صحبت كند . او به نَوْفَل گفت : عده‌اى از خُزاعىها را كشته‌اى و حال بقيه را هم محاصره كرده‌اى و مىخواهى آن‌ها را بكشى ؟ ! ما در اين كار با تو همراهى نمىكنيم ! آنها را واگذار .\r\nنوفل گفت : باشد ، و آنها را رها كرد و خُزاعىها از مخفى گاه خود بيرون آمدند . « 3 »\r\n\r\nرفتن ابوسفيان به مدينه\r\nحارث بن هشام و عبداللَّه بن ابى ربيعهء مخزومى نزد ابوسفيان رفتند و گفتند : اين حادثه‌اى است كه بايد با مسالمت به پايان برسد و به خدا سوگند كه اگر سازش انجام نگيرد ، محمد با اصحابش به سراغ شما مىآيد .\r\n\r\n\r\n","description":"","footnote":"\r\n( 1 ) . سيرهء ابن اسحاق ، ج 4 ، ص 31 - 33 و مغازى واقدى ، ج 2 ، ص 783 .\r\n( 2 ) . مغازى واقدى ، ج 2 ، ص 787 .\r\n( 3 ) . مغازى واقدى ، ج 2 ، ص 784 - 786 .\r\n","page_name":" 567 ","page_number":567},
  {"content":"\r\n\r\nوقتى ابوسفيان متوجه بحرانى شد كه بر پا شده است ؛ گفت : به خدا سوگند اين كارى است كه شاهد آن نبوده‌ام و دربارهء آن مورد مشورت قرار نگرفته‌ام و با شنيدن آن خرسند نشده‌ام ! اگر گمان من درست باشد - كه درست است - به خدا سوگند كه محمد به جنگ ما خواهد آمد .\r\nعبداللَّه بن سعد بن ابى سرح بعد از اسلام آوردن ، مرتد شده و باديه نشينى را اختيار كرده بود . او در آن روز در آنجا حاضر بود و گفت : من نظرى دارم : محمد به شما حمله نخواهد كرد مگر اينكه شما را بين چند چيز مخيّر مىگرداند كه همهء آنها از حملهء وى آسانتر است .\r\nگفتند كه آنها چيست ؟\r\nگفت : به شما پيغام مىدهد يا ديهء اين بيست و سه نفر را بپردازيد ، يا از هم پيمانى با بنى نُفاثه ( از بنى بكر از كِنانه ) بيزارى كنيد ، تا به حساب آنها برسد و يا اينكه آمادهء جنگ باشيد . اكنون كدام يك از اين‌ها را مىپذيريد ؟\r\nسُهيل بن عمرو گفت : هيچ كدام از اينها راحت‌تر از آن نيست كه از هم پيمانى با بنى نُفاثه بيزارى بجوييم .\r\nشَيبه گفت : نه . بلكه ديهء كشته‌هاى خُزاعه را مىدهيم و اين بر ما آسانتر است .\r\nقُرَطَة بن عَبدِ عمرو گفت : نه به خدا سوگند ، نه ديه مىدهيم و نه از پيمان با بنى نُفاثه بيزارى مىجوييم ؛ زيرا آنها در روزهاى سخت پشت و پناه ما هستند . بلكه جنگ را مىپذيريم !\r\nابوسفيان گفت : اين حرفِ بىپايه‌اى است ! بسيار بد است كه قريش عهد و پيمان خود را بشكند و اگر قومى بدون مشورت و هماهنگى با ما پيمانش را شكسته باشند به ما چه ؟ !\r\nگفتند : رأى درست همين است و بهتر اين است كه همه چيز را انكار كنيم !\r\nابوسفيان گفت : من در هنگام بروز اين حادثه حاضر نبوده‌ام و مورد مشورت قرار نگرفته‌ام و در اين مورد راست و درست مىگويم . من از كارى كه انجام داديد ، كراهت داشته‌ام و مىدانستم كه روزهاى تاريكى در پى خواهد آمد !\r\nگفتند : تو براى مذاكره با پيامبر به مدينه مىروى ؟ !\r\nگفت : چاره‌اى ندارم . لازم است قبل از آنكه اين حادثه به اطلاع وى برسد ، نزد او بروم و با او صحبت كنم تا عهد و پيمان را تجديد كند و بر مدت صلحنامه بيفزايد . گفتند : به خدا سوگند كه به بهترين رأى رسيدى !\r\n\r\n","description":"","footnote":"","page_name":" 568 ","page_number":568},
  {"content":"\r\n\r\nابوسفيان به سرعت و بعد از دو روز ؛ يعنى پنج روز پس از قتل عام خزاعىها خارج شد . او همراه آزاد كرده‌اش كه با دو شتر حركت مىكردند و گمان مىكرد كه اولين نفرى است كه از مكه به سوى رسول خدا صلى الله عليه و آله آمده ، در حالى كه عمرو بن سالم خزاعى كعبى پيش از وى رفته بود . « 1 »\r\n\r\nيارى نشوم اگر . . .\r\nواقدى از حِزام كعبى خُزاعى از پدرانش نقل مىكند : عمرو بن سالم كعبى خزاعى ، رئيس خُزاعه همراه چهل نفر از خزاعىها در صبح واقعه به سوى مدينه رفتند . تا پيامبر اكرم صلى الله عليه و آله را از جريان آگاه كنند و بگويند كه صَفوان بن اميّه همراه تعدادى از افراد قوم خويش در اين حادثه شركت داشته و بنى نُفاثه را با سلاح و افرادِ خود يارى كرده‌اند و از رسول خدا صلى الله عليه و آله درخواست كمك نمايند .\r\nآنها به مسجد رسول خدا صلى الله عليه و آله رفتند . در حالى كه آن حضرت صلى الله عليه و آله در ميان مسلمانان نشسته بود ، عمرو برخاست و اجازه خواست تا شعرى را بسرايد . پيامبر صلى الله عليه و آله به وى اجازه داد . او در ضمن اشعارى پيمان شكنى قريش و قتل عام خُزاعه را بيان كرد و هم پيمانى خُزاعه با مسلمانان را يادآور شد . سپس يكى از آنها عرض كرد : أنس بن زُنيم ديلمى ( نُفاثى بكرى از بنى كِنانه ) تو را هجو كرده است . رسول خدا صلى الله عليه و آله فرمود : خون او هدر است . و به عَمْرو بن سالم فرمود : تو را يارى مىكنيم اى عمرو . سپس فرمود : گويى ابوسفيان را مىبينم كه مىآيد و درخواست مىكند كه صلحنامه را تجديد كنيم و بر مدت آن بيفزاييم ؛ ولى او با خشم و ناراحتى برخواهد گشت . در همين حال ابرى در آسمان ظاهر شد .\r\nپيامبر اكرم صلى الله عليه و آله نگاهى به آن كرد و آن را به فال نيك گرفت و گفت : ظاهر شدن اين ابر نشانهء آغاز پيروزى بنى كعب از خُزاعة است .\r\nسپس برخاست و در حالى كه از ناراحتى يك طرف عبايش بر زمين كشيده مىشد ، مىفرمود :\r\nيارى نشوم اگر بنى كعب را يارى نكنم ! آنگاه به عَمرو بن سالم و يارانش گفت : برگرديد و در مسير بازگشت متفرق شويد تا كسى از آمدن شما آگاه نشود . از آنجا به خانهء ميمونه دختر حارث هِلاليّه كه\r\n\r\n\r\n","description":"","footnote":"\r\n( 1 ) . همان ، ج 2 ، ص 786 - 789 .\r\n","page_name":" 569 ","page_number":569},
  {"content":"\r\n\r\nدر عمرهء قضا با وى ازدواج كرده بود رفت و گفت : برايم آب بياوريد . و شروع به غُسل كرد و در آن حال مىگفت : يارى نشوم اگر بنى كعب را يارى نكنم ! « 1 »\r\n\r\nديدار ابوسفيان و خزاعىها\r\nهنگامى كه كعبىهاى خُزاعى در مسير بازگشت از مدينه به أبواء رسيدند ، بُديل بن ورقاء از همان مسير اصلى راه را در پى گرفت و عده‌اى ديگر همراه عمرو بن سالم راه ساحل را در پيش گرفتند .\r\nابوسفيان از مكه خارج شده بود و ترس اين را داشت كه عمرو بن سالم و همراهانش نزد پيامبر اكرم صلى الله عليه و آله رفته باشند . تا اينكه بُديل بن ورقاء را همراه عده‌اى ديد و حدس زد كه از پيش محمد مىآيند . براى همين از آنها پرسيد : از يثرب چه خبر ؟ گفتند : خبرى نداريم .\r\nابوسفيان فهميد كه حقيقت را پنهان مىكنند . براى همين پرسيد : آيا مقدارى از خرماى يثرب را نداريد كه به ما بدهيد ! چون خرماى يثرب خوشمزه‌تر از خرماى تهامه است ! گفتند : نه . ابوسفيان صلاح نديد كه اصرار كند ؛ ولى از بُديل پرسيد : اى بُديل آيا از پيش محمّد مىآيى ؟ گفت : نه ، بلكه به سرزمين كعب و خُزاعه در اطراف ساحل رفته بودم . قتلى در ميان آنها واقع شده بود و بين آنها را سازش دادم . ابوسفيان گفت : به خدا سوگند كه تو مردى نيكوكار و ميانجى خوبى هستى .\r\nسپس در كنار آنها به استراحت پرداخت تا بعد از عصر بُديل و همراهانش به سوى مكه حركت كردند . آنگاه ابوسفيان برخاست و به محل بستن شترانشان رفت و مقدارى از سرگين شترها را برداشت و ديد كه در آن هستهء خرما وجود دارد . از همين فهميد كه آنها در مدينه بوده‌اند و گفت : به خدا سوگند كه اينها از نزد محمد بازگشته بودند . « 2 »\r\n\r\nدرماندگى رئيس مشركان\r\nطبرسى در إعلام الورى از أبان بن عثمان أحمر بجلى كوفى از عيسى بن عبداللَّه أشعرى قمى از امام صادق عليه السلام روايت كرده است : ابوسفيان در مدينه خدمت رسول خدا صلى الله عليه و آله رسيد و گفت : اى محمد ،\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 789 - 791 ؛ سيرهء ابن اسحاق ، ج 4 ، ص 36 - 37 ؛ اعلام الورى ، ج 1 ، ص 215 ؛ مجمع البيان ، ج 10 ، ص 845 .\r\n( 2 ) . مغازى واقدى ، ج 2 ، ص 791 - 792 ؛ سيرهء ابن اسحاق ، ج 4 ، ص 37 ؛ مجمع البيان ، ج 10 ، ص 845 .\r\n","page_name":" 570 ","page_number":570},
  {"content":"\r\n\r\nخون بستگان خود را حفظ كن و به قريش پناه بده و مدت صلحنامه را زياد كن . پيامبر اكرم صلى الله عليه و آله پرسيد : اى ابوسفيان مگر خيانت كرده‌ايد ؟ گفت : نه . فرمود : پس ما بر سر عهد و پيمان خود هستيم .\r\nابوسفيان از نزد پيامبر صلى الله عليه و آله بيرون آمد و در راه ابوبكر را ديد و به او گفت : اى ابوبكر ، آيا به قريش امان نمىدهى ؟ ابوبكر گفت : واى بر تو ، آيا كسى على رغم ميل رسول خدا صلى الله عليه و آله مىتواند امان دهد ؟ ! سپس عمر را ديد و همين درخواست را از او كرد و عمر نيز همين جواب را داد .\r\nسپس بر دخترش امّ حبيبه وارد شد و خواست كه بر پوستى كه در اتاق گسترده شده بود ، بنشيند ، اما دخترش فوراً آن را جمع كرد ! ابوسفيان گفت : دخترم ، آيا اين زيرانداز را از من دريغ مىكنى ؟ ! گفت :\r\nبله ، زيرا اين زيرانداز رسول خدا صلى الله عليه و آله است و تو در حالى كه مشرك و نجس هستى نمىتوانى بر آن بنشينى ! « 1 »\r\nسپس به خانهء اميرالمؤمنين عليه السلام رفت و اجازه ورود گرفت . امام عليه السلام به او اجازهء ورود داد . او داخل خانه شد و نشست . سپس گفت : اى على ، تو نزديك‌ترين فاميل من و مهربان‌ترين فرد نسبت به من هستى ! حال كه پيش تو آمده‌ام مرا نااميد برنگردان ؛ بلكه شفاعت ما را نزد محمد صلى الله عليه و آله بكن . على عليه السلام فرمود : واى بر تو اى ابوسفيان . رسول خدا صلى الله عليه و آله تصميمى گرفته است كه نمىتوانيم با او دربارهء آن چانه بزنيم . آنگاه ابوسفيان متوجه فاطمه عليها السلام شد و به او گفت :\r\nاى دختر محمد ، آيا برايت ممكن است كه دو فرزندت حسن و حسين را شفيع قوم قريش قرار دهى كه در اين صورت هميشه سرور و بزرگ عرب خواهند بود ؟ فرمود : بچه‌هاى من آن قدر بزرگ نشده‌اند كه بتوانند به كسى امان دهند و هيچ كس نمىتواند بدون اجازهء رسول خدا صلى الله عليه و آله در اين مورد به كسى أمان دهد . او متوجه على عليه السلام شد و گفت : اى ابوالحسن ، مىبينم كه راه چاره بر من بسته شده و حيران گشته‌ام ، مرا راهنمايى كن ! على عليه السلام به او فرمود : راهى به نظرم نمىرسد كه تو را بىنياز كند ؛ ولى در هر صورت تو بزرگ بنى كِنانه هستى كه پيمان را نقض كرده‌اند . برخيز و به مردم أمان بده ! و به سرزمين خود برگرد ! ابوسفيان پرسيد : آيا اين كار اثرى دارد ؟ جواب داد : نه به خدا ، ولى راه ديگرى به نظر نمىرسد .\r\nابوسفيان در مسجد برخاست و گفت : « اى مردم ، من به مردم مكه امان مىدهم ! »\r\n\r\n\r\n","description":"","footnote":"\r\n( 1 ) . اعلام الورى ، ج 1 ، ص 217 ؛ مجمع البيان ، ج 10 ، ص 845 .\r\n","page_name":" 571 ","page_number":571},
  {"content":"\r\n\r\nسپس خارج شد و به سوى مكه حركت كرد .\r\nغيبت ابوسفيان طولانى شد و براى همين او را متهم كرده و گفتند : گمان مىكنيم كه او نيز همانند خالد بن وليد و عمرو بن‌عاص به محمد ميل پيدا كرده و از او پيروى مىكند و اسلام خود را پنهان مىدارد !\r\nاو شبانه به منزل رسيد . هنگامى كه بر همسرش وارد شد ، هند به او گفت : آن قدر دير كردى تا قومت به تو بدگمان شده‌اند ! سپس پرسيد : چه كردى ؟ او جريان را تعريف كرد تا اينكه گفت : هيچ چاره‌اى نداشتم مگر انجام پيشنهادى را كه على داد ! هند گفت : عجب پيغام آور بدى براى قومت هستى .\r\nابوسفيان مىخواست كه از اين اتهام برائت جويد . براى همين صبح زود ، يك قربانى برداشت و پاى بت‌هاى إساف و نائله برد . سپس سرش را تراشيد و آنگاه آن حيوان را براى بت‌ها قربانى كرد و مقدارى از خون قربانى را بر سرش ماليد و مىگفت : عبادت شما را ترك نمىكنم تا بر همان آيينى كه پدرم بر آن مُرد ، بميرم !\r\nاو مىخواست كه با اين كار از تهمتى كه قريش به وى زده بود ، برائت جويد . سپس عده‌اى از قريش دور او جمع شدند و گفتند : چه خبر ؟ گفت : نزد محمّد صلى الله عليه و آله رفتم و با او صحبت كردم و به خدا سوگند جوابى به من نداد . سپس نزد پسر ابى قحافه رفتم و خيرى از او نديدم ! سپس نزد پسر خطاب رفتم و ديدم كه مردى خشن است و خيرى در او نيست ! آنگاه نزد على عليه السلام رفتم و او را مهربان‌ترين فرد نسبت به خود ديدم . او راهى را پيشنهاد كرد كه آن را انجام دادم و به خدا سوگند نمىدانم كه بهره و سودى براى ما دارد يا نه .\r\nپرسيدند كه او چه پيشنهادى داد ؟ گفت : او پيشنهاد كرد كه به مردم امان دهم و من اين كار را كردم . « 1 »\r\n\r\nخبرچينى براى قريش ؟ !\r\nرسول خدا صلى الله عليه و آله به مسلمانان دستور داده بود كه خود را براى جهاد آماده كنند ، اما مقصد را به هيچ كس اعلام نكرده بود .\r\n\r\n\r\n","description":"","footnote":"\r\n( 1 ) . ارشاد ، ج 1 ، ص 132 - 133 ؛ اعلام الورى ، ج 1 ، ص 217 - 218 ؛ مجمع البيان ، ج 10 ، ص 846 ؛ مغازى واقدى ، ج 2 ، ص 795 ؛ سيرهء ابن اسحاق ، ج 4 ، ص 38 - 39 .\r\n","page_name":" 572 ","page_number":572},
  {"content":"\r\n\r\nفرات بن ابراهيم كوفى در تفسير خود از ابن عباس روايت مىكند : ساره ، آزاده كردهء عمرو بن هاشم به مدينه آمد . به محض ورود نزد رسول خدا صلى الله عليه و آله و بنى عبدالمطلب كه با آن حضرت بودند رفت .\r\nاو آوازه خوان شناخته شده‌اى بود . وقتى كه رسول خدا صلى الله عليه و آله او را ديد ، پرسيد : آيا مسلمان شده‌اى ؟ گفت : نه . پرسيد : آيا مهاجرت كرده‌اى ؟ گفت : نه . پرسيد : پس براى چه آمده‌اى ؟ گفت : شما اصل و ريشه و صاحبان شهر مكه بوديد . اكنون صاحبان من پراكنده شده‌اند و من به شدت محتاج شده‌ام و آمده‌ام كه مرا بى نياز كنيد و بپوشانيد . پرسيد : جوانان مكه كجايند كه ( برايشان آواز بخوانى و به تو پول بدهند ) ؟ گفت : بعد از حادثهء بدر كسى از من درخواست آواز نكرده است . رسول خدا صلى الله عليه و آله فرزندان عبدالمطلب را تشويق كرد كه به او كمك كنند و آنها به او لباس و اموالى را صدقه دادند .\r\nقمى در تفسير خود مىنويسد : حاطب بن ابى بَلْتَعه داراى اهل و عيال در مكه بود . قريشيان پس از قتل عام خزاعه و نقض صلح حديبيه مىترسيدند كه رسول خدا صلى الله عليه و آله بر آنها حمله كند ، براى همين نزد خانوادهء وى در مكه رفتند و از آنها خواستند كه نامه‌اى به حاطب در مدينه بنويسد و از او بپرسند كه آيا محمد قصد حمله به مكه دارد ؟ خانوادهء حاطب نامه‌اى نوشتند و از او در اين مورد پرسيدند .\r\nحاطب در جواب نامه‌اى را نوشت و به ساره داد . او هم نامه را در ميان موهايش پنهان كرد و آن را به هم بافت ، اما جبرئيل بر رسول خدا صلى الله عليه و آله نازل شد و او را از جريان آگاه نمود .\r\nپيامبر صلى الله عليه و آله على را فراخواند و فرمود : بعضى از اصحاب من نامه‌اى را به اهل مكه نوشته‌اند تا آنها را از حمله ما آگاه كنند . من از خدا درخواست كرده‌ام كه اين امر را پنهان دارد . اين نامه همراه زن سياه پوستى است كه از بيراهه به سوى مكه مىرود . شمشيرت را بردار و خود را به او برسان و نامه را از او بگير و رهايش كن و نامه را نزد من بياور . « 1 » سپس زُبير بن عَوّام را فراخواند و فرمود : تو هم همراه على بن ابيطالب برو . آنها از بيراهه رفتند تا اين زن را يافتند . زُبير پيش رفت و از او دربارهء نامه سؤال كرد . او انكار كرد و قسم خورد كه چيزى به همراه ندارد و گريه كرد . زبير نزد على عليه السلام بازگشت و گفت : اى ابوالحسن ، فكر نمىكنم كه نامه‌اى همراهش باشد ، بازگرديم و رسول خدا صلى الله عليه و آله را آگاه كنيم تا ببينيم چه مىفرمايد !\r\n\r\n\r\n","description":"","footnote":"\r\n( 1 ) . بخارى و مسلم اين را در صحيح‌هاى خود از عبدللَّه بن ابى رافع از امام على عليه السلام نقل كرده‌اند كه فرمود : رسول خدا صلى الله عليه و آله من و زبير و مقداد را فراخواند و فرمود به سوى باغ خاخ برويد ، مجمع البيان ، ج 9 ، ص 405 .\r\n","page_name":" 573 ","page_number":573},
  {"content":"\r\n\r\nاميرالمؤمنين عليه السلام فرمود : رسول خدا صلى الله عليه و آله به من فرموده است كه نامه‌اى همراه اوست و بايد نامه را از او بگيرم ، آن وقت تو مىگويى كه نامه به همراهش نيست ؟ سپس جلو رفت و شمشير را از نيام كشيد و فرياد زد : به خدا سوگند كه اگر نامه را تحويل ندهى تو را بازرسى مىكنم و سپس گردنت را مىزنم !\r\nساره كه برق شمشير را بالاى سرش ديد ، با التماس گفت : شما را به خدا سوگند مىدهم كه اگر نامه را تحويل دادم مرا نكشيد و يا به مدينه باز نگردانيد .\r\nگفتند : باشد . سپس نامه را از لابلاى موهايش درآورد و تحويل داد . آنها او را رها كردندو نزد پيامبر بازگشتند و نامه را به وى تقديم كردند كه در آن آمده بود : « از حاطب بن ابى بلتعه به اهل مكه ، همانا محمّد خود را آماده كرده است و نمىدانم كه قصد شما را دارد يا جاى ديگر ؛ ولى در هر حال مواظب خود باشيد » . رسول خدا صلى الله عليه و آله حاطب را فراخواند و پرسيد : اين نامه را مىشناسى ؟ گفت : بله .\r\nپرسيد : چه چيزى تو را بر اين كار واداشت ؟ گفت : سوگند به آنكه قرآن را بر تو نازل كرده است ، از زمانى كه ايمان آورده‌ام ، كافر نشده‌ام و از زمانى كه از قريش جدا شده‌ام ، به آنها هيچ كمكى نكرده‌ام ، ولى همانطور كه مىدانيد همهء اصحاب داراى اهل و عشيره در مكه هستند كه حامى خانواده‌شان باشند ، اما من كسى را ندارم و مىخواستم با اين نامه شر قريش را از خانواده‌ام بازدارم و از كمك‌هاى آنها بهره‌مند شوم . از سوى ديگر مىدانستم كه خداوند عذاب و نقمت خود را بر آنها نازل مىكند و نامه من هيچ سودى براى آنها ندارد !\r\nرسول خدا صلى الله عليه و آله گفتار او را تصديق كرد و عذر او را پذيرفت . پس از آن خداوند بخشى از سورهء ممتحنه را بر رسول خود نازل كرد :\r\n« يا أَيُّهَا الَّذِينَ آمَنُوا لا تَتَّخِذُوا عَدُوِّي وَ عَدُوَّكُمْ أَوْلِياءَ تُلْقُونَ إِلَيْهِمْ بِالْمَوَدَّةِ وَ قَدْ كَفَرُوا بِما جاءَكُمْ مِنَ الْحَقِّ يُخْرِجُونَ الرَّسُولَ وَ إِيَّاكُمْ أَنْ تُؤْمِنُوا بِاللَّهِ رَبِّكُمْ إِنْ كُنْتُمْ خَرَجْتُمْ جِهاداً فِي سَبِيلِي وَ ابْتِغاءَ مَرْضاتِي تُسِرُّونَ إِلَيْهِمْ بِالْمَوَدَّةِ وَ أَنَا أَعْلَمُ بِما أَخْفَيْتُمْ وَ ما أَعْلَنْتُمْ وَ مَنْ يَفْعَلْهُ مِنْكُمْ فَقَدْ ضَلَّ سَواءَ السَّبِيلِ * » ؛ « 1 »\r\nاى كسانى كه ايمان آورده‌ايد ، دشمن من و دشمن خودتان را به دوستى مگيريد . با آنها طرح دوستى مىريزيد ، حال آنكه قطعاً به آن حقيقتى كه براى شما آمده\r\n\r\n\r\n","description":"","footnote":"\r\n( 1 ) . ممتحنه ( 60 ) ، 1 .\r\n","page_name":" 574 ","page_number":574},
  {"content":"\r\n\r\nكافرند و پيامبر خدا و شما را از مكه بيرون مىكنند كه چرا به خدا ، پروردگارتان ، ايمان آورده‌ايد ، اگر براى جهاد در راه من و طلب خشنودى من بيرون آمده‌ايد .\r\nشما پنهانى با آنها رابطهء دوستى برقرار مىكنيد در حالى كه من به آنچه پنهان داشتيد و آنچه آشكار نموديد داناترم . و هر كس از شما چنين كند ، قطعاً از راه درست منحرف شده است .\r\nبعد از آن رسول خدا صلى الله عليه و آله محافظانى را بر مدينه قرار داد و نگذاشت كه هيچ كس به سوى مكه خارج شود .\r\n\r\nبازنگرداندن زنان\r\nدر شروط صلح حديبيه ذكر شده بود : « هر يك از قريشيان كه بدون اذنِ ولىّ خود به محمد بپيوندند ، او را به وليش باز گردانند . » بدين ترتيب هر كدام از مردان قريش كه بدون اذن ولىّ خود به محمد صلى الله عليه و آله مىپيوستند ، مشمول اين شرط مىشدند ؛ امّا به زنان اشارهء صريحى نشده بود .\r\nشيخ طوسى در تبيان از عروة بن زبير روايت مىكند : كَلْثَم ، دختر ابى مُعَيط كه مسلمان شده بود به مدينه هجرت كرد . دو تن از برادرانش آمدند و از رسول خدا صلى الله عليه و آله درخواست كردند كه او را به آنها بازگرداند ؛ اما خداوند پيامبر صلى الله عليه و آله را از اين كار نهى كرد « 1 » و نازل فرمود :\r\n« يا أَيُّهَا الَّذِينَ آمَنُوا إِذا جاءَكُمُ الْمُؤْمِناتُ مُهاجِراتٍ فَامْتَحِنُوهُنَّ اللَّهُ أَعْلَمُ بِإِيمانِهِنَّ فَإِنْ عَلِمْتُمُوهُنَّ مُؤْمِناتٍ فَلا تَرْجِعُوهُنَّ إِلَى الْكُفَّارِ لا هُنَّ حِلٌّ لَهُمْ وَ لا هُمْ يَحِلُّونَ لَهُنَّ وَ آتُوهُمْ ما أَنْفَقُوا وَ لا جُناحَ عَلَيْكُمْ أَنْ تَنْكِحُوهُنَّ إِذا آتَيْتُمُوهُنَّ أُجُورَهُنَّ وَ لا تُمْسِكُوا بِعِصَمِ الْكَوافِرِ وَ سْئَلُوا ما أَنْفَقْتُمْ وَ لْيَسْئَلُوا ما أَنْفَقُوا ذلِكُمْ حُكْمُ اللَّهِ يَحْكُمُ بَيْنَكُمْ وَ اللَّهُ عَلِيمٌ حَكِيمٌ » ؛ « 2 »\r\nاى كسانى كه ايمان آورده‌ايد ، چون زنان با ايمان مهاجر ، نزد شما آيند آنان را\r\n\r\n\r\n","description":"","footnote":"\r\n( 1 ) . التبيان ، ج 9 ، ص 584 ؛ تفسير قمى ، ج 2 ، ص 362 ؛ تفسير فرات كوفى ، ص 480 ؛ سيرهء ابن هشام ، ج 4 ص 41 ؛ مجمع البيان ، ج 9 ، ص 410 .\r\n( 2 ) . ممتحنه ( 60 ) ، 10 .\r\n","page_name":" 575 ","page_number":575},
  {"content":"\r\n\r\nبيازماييد . خدا به ايمان آنان داناتر است . پس اگر آنان را با ايمان تشخيص داديد ، ديگر ايشان را به سوى كافران بازنگردانيد : نه آن زنان برايشان حلالند و نه آن [ مردان 
  ] بر اين زنان حلال . و هر چه خرج [ اين زنان 
  ] كرده‌اند به [ شوهران 
  ] آنها بدهيد ، و بر شما گناهى نيست كه - در صورتى كه مهرشان را به آنها بدهيد - با ايشان ازدواج كنيد و به پيوندهاى قبلى كافران متمسك نشويد [ و پاى بند نباشيد 
  ] و آنچه را شما [ براى زنان مرتد و فرارى خود كه به كفار پناهنده شده‌اند 
  ] خرج كرده‌ايد [ از كافران 
  ] مطالبه كنيد و آنها هم آنچه را خرج كرده‌اند [ از شما 
  ] مطالبه كنند . اين حكم خداست كه ميان شما داورى مىكند و او داناى حكيم است .\r\n\r\nگمراه كردن قريش\r\nرسول خدا صلى الله عليه و آله ابى قَتادة بن رَبْعى را همراه هشتاد نفر به ناحيهء إصَم در مسير مكه به يمامه فرستاد تا مردم گمان كنند كه او قصد آنجا را دارد . ابن اسحاق از ابى حَدْرد كه يكى از افراد شركت كننده در اين سريّه بود ، نقل كرده است : عامر بن اضْبَط أشجعى از كنار ما ردّ شد و همانند مسلمانان به ما سلام كرد . از قبل بين او و مُحلِّم بن جَثّامه اختلافى وجود داشت . مُحلِّم كه با ما بود ، به او حمله كرد و او را كُشت و وسايلش را برداشت .\r\nپس از آن كه با گروهى برخورد نكرديم ، برگشتيم تا به ذى خَشَبْ ( كه تا مدينه يك شبانه روز فاصله داشت ) رسيديم و متوجه شديم كه رسول خدا صلى الله عليه و آله به سوى مكه حركت كرده است . ما حركت كرديم و در سُقيا به آن حضرت پيوستيم . هنگامى كه به پيامبر اكرم صلى الله عليه و آله ملحق شديم ، اين آيه قرآن دربارهء ما نازل شد :\r\n« يا أَيُّهَا الَّذِينَ آمَنُوا إِذا ضَرَبْتُمْ فِي سَبِيلِ اللَّهِ فَتَبَيَّنُوا وَلا تَقُولُوا لِمَنْ أَلْقى إِلَيْكُمُ السَّلامَ لَسْتَ مُؤْمِناً تَبْتَغُونَ عَرَضَ الْحَياةِ الدُّنْيا فَعِنْدَ اللَّهِ مَغانِمُ كَثِيرَةٌ كَذلِكَ كُنْتُمْ مِنْ قَبْلُ فَمَنَّ اللَّهُ عَلَيْكُمْ فَتَبَيَّنُوا إِنَّ اللَّهَ كانَ بِما تَعْمَلُونَ خَبِيراً » ؛ « 1 »\r\n\r\n\r\n","description":"","footnote":"\r\n( 1 ) . نساء ( 4 ) ، 94 ) .\r\n","page_name":" 576 ","page_number":576},
  {"content":"\r\n\r\nاى كسانى كه ايمان آورده‌ايد ، چون در راه خدا سفر مىكنيد ، خوب رسيدگى كنيد و به كسى كه نزد شما اظهار سلام مىكند ، مگوييد : « تو مؤمن نيستى » تا بدين بهانه متاع زندگى دنيا را بجوييد ، چرا كه غنيمت‌هاى فراوان نزد خداست . قبلًا خودتان نيز همين گونه بوديد و خدا بر شما منت نهاد . پس خوب رسيدگى كنيد ، كه خدا همواره به آنچه انجام مىدهيد آگاه است « 1 »\r\n\r\nخروج لشكر اسلام از مدينه\r\nرسول خدا صلى الله عليه و آله تصميم به حركت به سوى مكه گرفته بود ؛ براى همين به قبايل اطراف مدينه پيغام فرستاد : هر كدام به خدا و روز قيامت ايمان دارند ، در ماه رمضان در مدينه حاضر شوند . او هر كدام از رؤساى قبايل را فرا مىخواند و به آنان دستور مىداد كه قوم خود را به مدينه بياورند .\r\nآن حضرت لشكرگاه را چاه ابى عِنَبه قرار داد و پس از آن كه أبارُهم كلثوم بن حصين غفارى را جانشين خود در مدينه قرار داد ؛ روز جمعه بعد ازعصر كه دو شب از ماه رمضان گذشته بود ، از مدينه خارج شد . « 2 »\r\nام سلمه روايت كرده است ، همراه پيامبر صلى الله عليه و آله براى فتح مكه حركت كردم . وقتى كه به ذى الحليفه رسيديم ، آن حضرت غسل كردو من موهاى او را در چهاردسته بافتم . « 3 »\r\nواقدى مىنويسد : انصار چهار هزار نفر بودند كه پانصد اسب داشتند و مهاجران هفتصد نفر بودند كه سيصد اسب داشتند . قبيلهء مُزينه هزار نفر بودند كه صد اسب داشتند و جُهينه هشتصد نفر بودند كه پنجاه اسب داشتند و أسلم چهارصد نفر بودند كه سى اسب داشتند . و افرادى از بنى كعب از خُزاعه كه در مدينه بودند ، همراه آن حضرت صلى الله عليه و آله حركت كردند و بقيه در قُدَيْد به او پيوستند و در مجموع پانصد نفر بودند . رسول خدا صلى الله عليه و آله در حالى كه زُبير بن عَوّام به همراه دويست نفر از مسلمانان جلوى او بودند ، حركت كرد . به همراه آن حضرت صلى الله عليه و آله ده هزار نفر حضور داشتند كه برخى بر شتر و برخى بر\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 757 ؛ سيرهء ابن هشام ، ج 4 ، ص 275 .\r\n( 2 ) . مغازى واقدى ، ج 2 ، ص 799 - 800 ؛ سيرهء ابن هشام ، ج 4 ، ص 42 ؛ مجمع البيان ، ج 10 ، ص 846 .\r\n( 3 ) . اسباب النزول ، واحدى ، ج 2 ، ص 868 .\r\n","page_name":" 577 ","page_number":577},
  {"content":"\r\n\r\nاسب سوار بودند و پيامبر اكرم صلى الله عليه و آله هيچ حرفى نزد تا به صُلصُل در چهارده كيلومترى مدينه رسيدند . « 1 »\r\nواقدى مىنويسد : به عُيَيْنة بن حِصن در نَجْد خبر رسيد كه تمام باديه نشين‌ها به رسول خدا صلى الله عليه و آله پيوسته‌اند و مىخواهند به مقصدى بروند . عُيَيْنه همراه عده‌اى از افراد قوم خود حركت كرد و دو روز بعد از خروج رسول خدا صلى الله عليه و آله وارد مدينه شد . او به حركت خود ادامه داد تا به عَرْج رسيد . وقتى كه رسول خدا صلى الله عليه و آله در عرْج اطراق كرده بود ، عُيَيْنه پيش وى آمد و عرض كرد : اى رسول خدا ، مطلع شدم كه مردم در اطراف تو جمع شده‌اند و قصد خروج داريد ، ما دير متوجه شديم ، ولى با اين حال زود حركت كرديم تا به تو رسيديم ؛ اما گويا قصد جنگ نداريد ؛ چون هيچ پرچم و عَلَمى برنداشته‌ايد و گويا قصد عمره را هم نداريد ؛ زيرا احرام نبسته‌ايد ! در اين صورت قصد كجا را داريد ؟ آن حضرت صلى الله عليه و آله جواب داد : هر كجا كه خدا بخواهد !\r\nمردم هم نمىدانستند كه رسول خدا صلى الله عليه و آله قصد كجا را دارد . آيا قصد قريش يا هوازن يا ثقيف را دارد ؟ همه دوست داشتند كه اين را بدانند . و كعب بن مالك انصارى كه يكى از شاعران پيامبر صلى الله عليه و آله بود ، به رفقايش گفت : الان نزد رسول خدا صلى الله عليه و آله مىروم و براى شما روشن مىكنم كه قصد كجا را دارد ! او به سوى پيامبر اكرم رفت و روبرويش زانو زد و اشعارى را سرود و از رسول خدا صلى الله عليه و آله خواست كه مقصد را بيان كند ، امّا آن حضرت صلى الله عليه و آله فقط تبسّمى كرد و چيزى نفرمود .\r\n\r\nعطوفت به حيوانات و منهدم كردن بت مناة\r\nرسول خدا صلى الله عليه و آله نسبت به حيوانات هم عطوفت و مهربانى مىكرد . واقدى از ابن حزم روايت مىكند :\r\nدر مسير بين عَرْج و طَلُوب نگاه رسول خدا صلى الله عليه و آله به سگى افتاد كه توله هايش در اطرافش مشغول شيرخوارگى بودند . آن حضرت صلى الله عليه و آله به جُعال بن سُراقهء حارثى دستور داد كه در كنار اين سگ و توله هايش بايستد تا آنها را از تعرض لشكريان اسلام مصون نگاه دارد ! « 2 »\r\nرسول خدا صلى الله عليه و آله به اين دليل به سوى قريش لشكركشى كرد كه آنها صُلح‌نامهء حُديبيه را نقض كرده و به خزاعىها كه هم‌پيمان پيغمبر بودند ، شبيخون زده و عده‌اى از آنها را كشته بودند . اين در حالى بود\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 800 - 801 ؛ وفاء الوفاء ، ج 2 ، ص 336 .\r\n( 2 ) . مغازى واقدى ، ج 2 ، ص 804 .\r\n","page_name":" 578 ","page_number":578},
  {"content":"\r\n\r\nكه اندكى از خُزاعه مسلمان شده و اكثراً مشرك بودند و صاحب يكى از بت‌هاى بزرگ و مشهور بودند كه در قرآن هم نام آن آمده است : « و مَناة الثالثة الكبرى » « 1 »\r\nكلبى در كتاب الاصنام مىنويسد : هنگامى كه رسول خدا صلى الله عليه و آله در سال هشتم هجرى از مدينه به سوى مكّه حركت كرد ، پس از آنكه چهار يا پنج شبانه روز راه را طى كرد ، على عليه السلام را فرستاد تا بت خُزاعه و هُذيل به نام مَناة را منهدم و غنائم آن را بردارد . آن حضرت عليه السلام اين بت را منهدم كرد و غنائم آن را برداشت كه از جمله عبارت بود از دو شمشير به نام‌هاى : مِخذم و رَسوب كه حارث بن ابى شِمَر عَسّانى ، پادشاه غَسّان آنها را به اين دو بت هديّه كرده بود و پيامبر اكرم صلى الله عليه و آله آنها را به على بخشيد . « 2 »\r\n\r\nبستن پرچم‌ها در قُديد\r\nواقدى با سند خود از عباس بن مِرداس سُلَمى روايت مىكند : رسول خدا صلى الله عليه و آله در حالى كه كاملًا مسلح بود از تنگهء مُشلَّل پايين آمد و ما نيز كه مسلّح شده بوديم در قديد در برابر او به صف ايستاديم .\r\nو رسول خدا صلى الله عليه و آله حَجّاج بن عُلاط سُلَمى و عِرباض بن ساريه را به سوى بنى سُليم فرستاد . آنها كه نهصد يا هزار نفر بودند به آن حضرت صلى الله عليه و آله ملحق شدند . همهء آنها سوار بر اسب بودند و نيزه و سلاحِ خود را همراه داشتند . دو فرستادهء پيامبر صلى الله عليه و آله در پيشاپيش آنها بودند و همراه خود دو پرچم و پنج عَلَم سياه داشتند كه پيچيده شده بود و هنوز گره زده نشده بود .\r\nعُيَيْنه بن حِصن پيش رفت و از پشت سر پيامبر صلى الله عليه و آله فرياد زد : اين بنى سُليم هستند كه با تجهيزات كامل حاضر شده‌اند و همگى سواره نظام هستند و مردان جنگ و پيكار مىباشند . و يكى از آنها گفت :\r\nاى رسول خدا صلى الله عليه و آله تو از ما دورى مىگزينى و از ما احتياط مىكنى در حالى كه ما دايىهاى « 3 » تو هستيم ، ما را به جلو بفرست تا ببينى چگونه هستيم . ما به هنگام جنگ صبوريم و هنگام رويارويى با دشمن ، پشت به دشمن نمىكنيم و سوار كاران خوبى هستيم . پس پرچمى براى ما ببند و در هر جاى لشكر كه مىخواهى ما را مستقرّ فرما !\r\n\r\n\r\n","description":"","footnote":"\r\n( 1 ) . نجم ( 53 ) ، 20 .\r\n( 2 ) . الأصنام ، كلبى ، ص 14 - 15 .\r\n( 3 ) . اين بدان خاطر بوده است كه مادر هاشم بن عبدمناف ، عاتكه دختر مرة بن هِلال سُلمى از بنى سُليَم بوده است .\r\n","page_name":" 579 ","page_number":579},
  {"content":"\r\n\r\nرسول خدا صلى الله عليه و آله فرمود : امروز پرچم شما را همان كسى حمل مىكند كه در جاهليت پرچمدار شما بود . كجا است آن جوان خوش سيما و سخنورى كه همراه هيأت شما به ديدار من آمده بود ؟\r\nگفتند : او فوت كرده است .\r\nپس پرچم آنها را به فرستادهء خودش به سوى ايشان ، حَجّاج بن عِلاط سُلَمى داد و دو بيرق براى آنها قرار داد كه يكى را عباس بن مِرداس و ديگرى را خُفاف بن نُدبه برداشتند . سپس آنها را به فرماندهى خالد بن وليد به عنوان پيشتازان سپاه قرار داد و حركت كردند تا در منزل‌گاه مرَّ الظَّهران فرود آمدند .\r\nهنگامى كه عُيَيْنه اين وضع را ديد ، انگشتان خود را گزيد ! ابوبكر پرسيد : بر چه چيزى متعجب هستى ؟ گفت : بر قوم خودم كه بدون آنكه از محمد بپرسند ، قصد كجا را دارد ، به او ملحق شده‌اند .\r\nرسول خدا صلى الله عليه و آله بُسر بن سفيان و بُديل بن وَرقاء را به سوى بنى كعب بن عمرو از خُزاعه فرستاد . بنى كعب نيز در قُديد به آن حضرت صلى الله عليه و آله ملحق شدند . آنها پانصد نفر بودند كه سه پرچم براى آنها بست كه يكى را بُسر بن سفيان و يكى را ابن شريح و ديگرى را عمرو بن سالم برداشته بودند .\r\nبنى مزينه هم سه پرچم داشتند كه يكى با بلال بن حارث و يكى با عبداللَّه بن عمرو و ديگرى با نعمان بن مُقرِّن بود . جُهَينه كه هشتصد نفر بودند ، چهار پرچم داشتند كه در دست ابى زُرعه و ابى مُكَيث و سُوَيد بن صخر و عبداللَّه بن بدر بود . بنى اسْلَم كه چهارصد نفر بودند ، دو پرچم داشتند كه يكى به دست بُريدة بن حصيب و ديگرى در دست ناجية بن أعجم بود . پرچم‌هاى أوس عبارت بودند از : پرچم بنى عبدالأشهل كه در دست ابى نائله بود و پرچم بنى ظفر كه در دست قتادة بن نُعمان بود و پرچم بنى حارثه كه در دست ابى بُردة بن نِيار بود و پرچم بنى معاويه كه در دست جَبر بن عُتيك بود و پرچم بنى خَطَمه كه در دست ابى لُبابة بن منذر بود و پرچم بنى اميّه كه در دست نُبيض بود و پرچم بنى ساعده كه در دست أبى اسيد ساعدى بود . و پرچم‌هاى خزرج عبارت بودند از : پرچم حارث بن خزرج كه در دست عبداللَّه بن زيد بود و پرچم بنى سَلَمه كه در دست قَطْبة بن عامر بن حديدة بود و پرچم بنى مالك بن نجّار كه در دست عُمارة بن حَزْم بود و پرچم بنى مازِن كه در دست سليط بن قيس بود . و مهاجران سه پرچم داشتند كه يكى در دست على بن ابيطالب عليه السلام و يكى در دست زُبير و ديگرى در دست سعد بن ابى وقاص بود . « 1 »\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، 799 - 813 .\r\n","page_name":" 580 ","page_number":580},
  {"content":"\r\n\r\n\r\nدستور به افطار روزه\r\nكلينى در فروع كافى با سندِ خود از امام صادق عليه السلام روايت مىكند : رسول خدا صلى الله عليه و آله در ماه رمضان همراه مردم از مدينه به سوى مكه حركت كرد و عده‌اى از ياران آن حضرت پياده بودند . هنگام ظهر به كُراع الغَميم در دو منزلى مكه رسيدند ، آن حضرت صلى الله عليه و آله درخواست كرد كه ظرف آبى آوردند و آن را جلوى همه نوشيد و دستور داد كه همهء مردم افطار كنند . مردم نيز افطار كردند به جز عده‌اى كه روزهء خود را نگاه داشتند و عُصاة ناميده شدند . « 1 »\r\nدر مورد منزلگاه قُدَيد ، ابن ابى الحديد از كتاب الجمل ابى مخنف با سند وى روايت كرده است :\r\nامّ سَلَمه به عايشه كه مىخواست در زمان حكومت على عليه السلام به سوى بصره حركت كند ، گفت : آيا به ياد مىآورى روزى را كه با رسول خدا صلى الله عليه و آله بوديم . او در سَمْت شمال قُديد فرود آمد و با على خلوت كرد و با او به صحبت پرداخت . گفتگوى آنها طولانى شد . تو مىخواستى كه بر آنها وارد شوى و من تو را از اين كار منع كردم ، اما حرف مرا گوش نكردى و بر آنها وارد شدى . چيزى نگذشت كه با گريه برگشتى . از تو پرسيدم : چه شده است ؟ گفتى : « بر آنها وارد شدم در حالى كه با هم نجوا مىكردند . به على گفتم : اى پسر ابوطالب ، من فقط يك روز از نه روز را دارم كه با رسول خدا صلى الله عليه و آله باشم و تو اين يك روز را براى من نمىگذارى ؟ ! رسول خدا صلى الله عليه و آله كه از خشم چهره‌اش سرخ شده بود ، صورتش را به سوى من برگردانيد و فرمود : « برگرد به سرجايت ! به خدا سوگند ، هيچ كس نسبت به على عليه السلام بغض و كينه و دشمنى به دل نمىگيرد مگر اينكه از ايمان خارج باشد ، لذا من با خشم و پشيمانى برگشتم » .\r\nعايشه گفت : آرى آن را به ياد مىآورم . « 2 »\r\n\r\nپشت ديوارهاى مكه !\r\nلشكر اسلام حركت كرد تا در مَرَّ الظَّهران فرود آمد . قريشيان نگران و حيران مانده بودند و خبرى ازپيامبر صلى الله عليه و آله به آنها نمىرسيد . « 3 »\r\n\r\n\r\n","description":"","footnote":"\r\n( 1 ) . فروع كافى ، ج 4 ، ص 127 ، حديث 5 ؛ الفقيه ، ج 2 ، ص 91 ، حديث 407 . در احكام تنها به آخرين فرمان رسول خدا صلى الله عليه و آله عمل مىشود . و همين ثابت مىكند كه امر به افطار بعد از آن بوده است كه روزه و افطار در سفرها تخيير شده بود ، لذا در اينجا تا أواخر راه روزه بوده‌اند و سپس افطار نموده‌اند .\r\n( 2 ) . شرح نهج البلاغه ، ابن ابى الحديد معتزلى ، ج 6 ، ص 217 به نقل از كتاب الجمل ، أبى مخنف .\r\n( 3 ) . مجمع البيان ، ج 10 ، ص 846 .\r\n","page_name":" 581 ","page_number":581},
  {"content":"\r\n\r\nنمايش تصوير\r\n\r\n","description":"","footnote":"","page_name":" 582 ","page_number":582},
  {"content":"\r\n\r\nرسول خدا صلى الله عليه و آله در مَرَّ الظَّهران به اصحابش دستور داد كه آتش روشن كنند . آنها ده هزار آتش روشن كردند ! قريشيان كه نزديك شدن لشكر عظيم اسلام را جسته و گريخته شنيده بودند ، ابوسفيان بن حرب را فرستادند تا اخبارى را كسب كند و به او گفتند : وقتى محمد را ملاقات كردى ، اگر در ميان اصحابش سستى و بىحالى مشاهده كردى به او اعلام جنگ كن و الّا براى ما امان بگير !\r\nابوسفيان و حكيم بن حزام خارج شدند . در راه بُديل بن ورقاء را ديدند . آنها همگى با هم حركت كردند ، وقتى كه به أراك در مَرَّ الظَّهران رسيدند ، خيمه‌هاى لشكر و آتش‌ها را ديدند و صداى مداوم اسب‌ها و شترها را شنيدند . همين ترس و وحشت شديدى در آنها ايجاد كرد . آنها به بُديل گفتند : به خدا سوگند فراوانى اين لشكر همانند روزى است كه عدهء زيادى از حُجّاج جمع مىشوند . « 1 »\r\n\r\nتسليم شدن سران كفر\r\nواقدى با سند خود از ابن عباس از پدرش روايت مىكند : هنگامى كه رسول خدا صلى الله عليه و آله در مَرَّ الظَّهران فرود آمد ، ( پيش خود ) گفتم : واى به حال قريش ! به خدا سوگند كه اگر رسول خدا صلى الله عليه و آله با زور وارد مكه شود ؛ قريش تا ابد هلاك خواهد شد ! براى همين دنبال كسى بودم كه او را به سوى قريش بفرستم تا با رسول خدا صلى الله عليه و آله مذاكره كنند . در همين حال شنيدم كه كسى مىگويد : به خدا سوگند كه تا به حال اين همه آتش در شب نديده بودم ! و ناگهان ديدم كه صداى ابوسفيان است . صدا زدم : ابوحنظله ! صدايم را شناخت و گفت : بله اى ابوالفضل ، چه كار دارى ؟ گفتم : واى به حال تو ، اين رسول خدا صلى الله عليه و آله است كه با ده هزار مرد جنگى آمده است ! گفت : آيا راه چاره‌اى به نظرت مىرسد ؟ گفتم : بله . بياييم تا شما را نزد رسول خدا صلى الله عليه و آله ببرم . به خدا سوگند كه اگر وارد جنگ شويد و رسول خدا صلى الله عليه و آله بر شما پيروز شود ، كشته خواهيد شد ! گفت : اين را مىدانم . « 2 »\r\nعباس آنها را همراه خود نزد رسول خدا صلى الله عليه و آله برد . آنگاه خودش وارد خيمهء آن حضرت صلى الله عليه و آله شد و عرض كرد :\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 814 .\r\n( 2 ) . مغازى واقدى ، ج 2 ، ص 816 - 817 ؛ سيره ابن اسحاق ، ج 4 ، ص 44 - 45 ؛ إعلام الورى ، ج 1 ، ص 219 ؛ مجمع البيان ، ج 10 ، ص 846 - 847 .\r\n","page_name":" 583 ","page_number":583},
  {"content":"\r\n\r\nاى رسول خدا ، ابوسفيان ، حكيم بن حزام و بُديل بن ورقأ را امان داده‌ام . آيا بر تو وارد شوند ؟\r\nفرمود : آنها را بياور . آنگاه بر آن حضرت وارد شدند . پيامبر اكرم صلى الله عليه و آله فرمود : آيا شهادت مىدهيد كه لا إله الّا اللَّه ، محمدٌ رسول اللَّه ؟ ! همگى شهادت دادند كه لا إله الا اللَّه . بُديل و حكيم شهادت دادند كه محمدٌ رسول اللَّه و ابوسفيان شهادت به رسالت پيامبر اكرم صلى الله عليه و آله نداد !\r\nپيامبر اكرم صلى الله عليه و آله فرمود : و شهادت بده كه من رسول خدا هستم . ابوسفيان گفت : اى محمد ! به خدا سوگند كه در دلم نسبت به اين جمله كمى ترديد هست ! و در آينده آن را خواهم گفت ! رسول خدا صلى الله عليه و آله فرمود : ما به آنها امان داديم .\r\nپس از سپيده‌دم به دستور رسول خدا صلى الله عليه و آله تمام لشكريان اذان گفتند . ابوسفيان از اذان آنها دچار وحشت شد .\r\nسپس از خيمه خارج شديم و در جايى ايستاديم كه رسول خدا صلى الله عليه و آله را مىديديم . او در حال وضو گرفتن بود . ابوسفيان ديد كه مسلمانان براى تبرك جستن به آب وضوى پيامبر صلى الله عليه و آله دور او جمع شده‌اند و دست هايشان زير محاسن آن حضرت صلى الله عليه و آله است تا قطره‌اى آب بچكد و آن را به صورت خود بمالند و تبرك جويند !\r\nابوسفيان گفت : اى ابوالفضل ، هرگز چنين براى پادشاهى نديده‌ام ! نه براى پادشاهان كسرى و نه پادشاهان روم !\r\nپس از آنكه پيامبر صلى الله عليه و آله نماز خواند ، ابوسفيان گفت : مرا نزد او ببر اى ابوالفضل . « 1 »\r\nپس از نماز صبح دوباره ابوسفيان را نزد آن حضرت صلى الله عليه و آله بردم . رسول خدا صلى الله عليه و آله فرمود : واى بر تو اى ابوسفيان ، آيا وقت آن نرسيده است كه بدانى هيچ خدايى جز خداى يكتا نيست ؟ !\r\nگفت : پدر و مادرم به فدايت ، بردبار و بزرگوارى ! گذشت و بخشش تو چقدر زياد است ! پيش خود مىگفتم كه اگر آلههء ديگرى غير از خدا وجود داشت ، مرا يارى مىكرد . اى محمّد ، من از خداى خود طلب يارى كردم و تو از خدايت يارى خواستى و به خدا سوگند كه هر بار با تو درگير شدم ، بر من پيروز شدى ! اگر خداى من حق بود و خداى تو باطل بود ، در اين صورت بر تو پيروز مىشدم .\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 815 - 816 ؛ اعلام الورى ، ص 221 .\r\n","page_name":" 584 ","page_number":584},
  {"content":"\r\n\r\nپيامبر صلى الله عليه و آله فرمود : اى ابوسفيان ، آيا وقت آن نرسيده است كه بدانى من فرستادهء خدا هستم ؟ ! ابوسفيان گفت : پدر و مادرم به فدايت ، چقدر بردبار و بزرگوارى ! و گذشت و بخشش تو چقدر زياد است . امّا به خدا سوگند كه در اين مورد دچار ترديد هستم و بعداً گواهى خواهم داد !\r\nمن به او گفتم : واى بر تو اى ابوسفيان . شهادت بده كه لا إله الا اللَّه و أنَّ محمداً عبده و رسولُه .\r\nگفت : اشهد ان لا إله الا اللَّه و أنّ محمّداً عبدهُ و رسولُهُ .\r\nسپس گفت : اى محمد ! با طوايف و قبايلى اوباش كه بعضى را مىشناسيم و بعضى را نمىشناسيم به سوى اصل و عشيرهء خود هجوم آورده‌اى ؟ !\r\nرسول خدا صلى الله عليه و آله فرمود : شما ستمكارترين افراد هستيد ! پيمان حُديبيه را شكستيد و ظالمانه به بنى كعب يورش برديد و در حرم أمن الهى آنها را قتل عام كرديد ؟ !\r\nابوسفيان گفت : چرا به ما حمله كرديد و به هوازن حمله نكرديد كه از ارحام تو نيستند و دشمنى بيشترى با تو دارند ؟ !\r\nرسول خدا صلى الله عليه و آله فرمود : از خداى خود اميد دارم كه پس از فتح مكه و برافراشته شدن پرچم اسلام در آن ، مرا يارى كند كه هوازن را شكست بدهم ! و خداوند اموال و ذريهء آنان را از غنائم ما قرار دهد .\r\nمن در اين مورد به خدا اميدوار هستم !\r\nابوسفيان گفت : اى رسول خدا ، اجازه بدهيد تا ميان قومت بروم و آنها را هشدار بدهم . رسول خدا صلى الله عليه و آله به وى اجازه داد و فرمود : به آنها بگو : هر كسى كه بگويد : لا إله الا اللَّه وحدَهُ لاشريكَ لَهُ و انَّ محمّداً رسولُ اللَّه و دست از جنگ بردارد در أمان است ! و هر كسى كه كنار كعبه بنشيند و سلاحش را زمين بگذارد در امان است ! و هر كسى كه به خانه ابوسفيان برود در أمان است !\r\nابوسفيان با تعجب پرسيد : خانهء من ؟ !\r\nپيامبر صلى الله عليه و آله فرمود : بله ، خانهء تو . سپس افزود : و هركسى كه درِ خانه‌اش را ببندد در امان است !\r\nآنگاه ابوسفيان برخاست تا برود . « 1 »\r\nشيخ صدوق در اكمال الدين نقل مىكند : ابوسفيان پيش خود مىگفت : آيا كسى كارى را مىكند\r\n\r\n\r\n","description":"","footnote":"\r\n( 1 ) . إعلام الورى ، ص 22 ؛ سيره ابن اسحاق ، ج 4 ، ص 46 ؛ مغازى واقدى ، ج 2 ، ص 818 .\r\n","page_name":" 585 ","page_number":585},
  {"content":"\r\n\r\nكه من كردم ؟ ! با پاى خودم آمدم و دست در دست او گذاشتم ! آيا نمىتوانستم كه هم پيمانان خود را گِرد آورم و در مقابل او بايستم . شايد كه مىتوانستم او را دفع كنم ؟ ! در همين افكار بود كه رسول خدا صلى الله عليه و آله از خيمه خود به او فرمود : اى ابوسفيان ، اگر خدا بخواهد تو را خوار و ذليل مىكند . و دستور داد كه ابوسفيان و همراهانش را نگه دارند تا از سپاه اسلام سان ببينند . « 1 »\r\n\r\nرژهء لشكر اسلام\r\nواقدى مىنويسد : رسول خدا صلى الله عليه و آله به سپاه خود دستور داد تا رژه بروند . به اين ترتيب بنى سُليم كه هزار نفر بودند به فرماندهى خالد بن وليد در پيشاپيش لشكر اسلام حركت كردند در حالى كه پرچم آنها در دست حَجّاج بن عِلاط سُلَمى بود . آنها دو عَلَم داشتند كه يكى در دست عباس بن مِرداس و ديگر در دست خُفاف بن نُدبة بود . هنگامى كه خالد به موازات عباس و ابوسفيان رسيد سه بار تكبير گفت و مسلمانان به دنبال او تكبير گفتند . ابوسفيان از عباس پرسيد : اين چه كسى بود ؟ جواب داد : خالد بن وليد . ابوسفيان گفت : همان جوان خودمان ؟ ! جواب داد : بله .\r\nسپس زُبير بن عوّام عبور كرد در حالى كه پرچم سياهى در دست داشت و مهاجران و باديه نشينان به دنبالش بودند . او وقتى كه به موازات آن دو رسيد ، تكبير گفت و افرادش نيز تكبير گفتند . ابوسفيان پرسيد : اين چه كسى بود ؟\r\nجواب داد : زُبير بن عوَّام . پرسيد : پسر خواهرت ( صفيّه ) ؟ جواب داد : بله .\r\nسپس ابوذر غفارى يا ايماء بن رَحْضه همراه سيصد نفر از بنى غِفار عبور كرد . آنها هم وقتى به موازات آن دو رسيدند ، تكبير گفتند . ابوسفيان پرسيد : اى ابوالفضل ، اين‌ها هستند ؟ جواب داد : بنى غِفار . ابوسفيان با تعجب گفت : اينها چه كارى با ما دارند ؟ !\r\nسپس بريدة بن حُصيب أسلمى همراه دويست نفر از بنى اسْلَم و ناجية بن أعْجَم به همراه دويست نفر ديگر از آنها پيش آمدند و وقتى به موازات آن دو رسيدند ، تكبير گفتند . ابوسفيان پرسيد : اين‌ها كى هستند ؟ جواب داد : بنى أسلم . ابوسفيان پرسيد : اى ابوالفضل ، بنى اسلم از ما چه مىخواهند ؟ !\r\n\r\n\r\n","description":"","footnote":"\r\n( 1 ) . كمال الدين ، ص 312 .\r\n","page_name":" 586 ","page_number":586},
  {"content":"\r\n\r\nعباس جواب داد : آنها اسلام را پذيرفته و ديگر مسلمان شده‌اند .\r\nسپس بُسر بن سفيان خُزاعى به همراه پانصد نفر از خُزاعة پيش آمدند و تكبير گفتند . ابوسفيان پرسيد : اينها كه هستند ؟ جواب داد : بنى كعب بن عمرو ( از طايفهء خُزاعه ) هستند . گفت : بله ، اينها از هم پيمانان محمد هستند !\r\nسپس طايفهء مُزينه از مقابل آنها عبور كردند كه هزار نفر بودند و دويست اسب داشتند . آنها داراى سه عَلَم بودند كه در دست بِلال بن حارث و عبداللَّه بن عمرو و نعمان بن مُقرِّن بود . آنها با صداى بلند تكبير گفتند . ابوسفيان پرسيد : اينها چه كسانى هستند ؟ جواب داد : از مُزينه هستند . ابوسفيان گفت : اى ابوالفضل ، مُزينه را با ما چه مربوط كه الان بايد صداى تكبير و به هم خوردن اسلحه‌هاى آن‌ها را بشنوم ؟ !\r\nسپس طايفهء جُهينه كه هشتصد نفر بودند ، عبور كردند و هر دويست نفر از آنها داراى يك عَلَم بودند كه در دست رافِع بن مُكَيث و سُويد بن صَخْر و عبداللَّه بن بدر و مَعْبَد بن خالد بود و هنگام عبور سه بار تكبير گفتند .\r\nسپس ابوواقد لَيثى به همراه دويست نفر از بنى لَيث و بنى بكر و بنى ضَمْرة ( از كِنانه ) عبور كرد و در آخر سيصد نفر از أشجعىها گذشتند كه يك عَلَم آنها در دست نُعَيم بن مسعود أشجعى و ديگرى در دست مَعقِل بن سنان أشجعى بود . آنها هنگام عبور از مقابل ابوسفيان با صداى بلند تكبير گفتند . او پرسيد : اينها كى هستند ؟ عباس گفت : از أشجع هستند ! ابوسفيان با تعجّب گفت : اينها كه از سرسخت‌ترين دشمنان محمّد بودند ! عباس گفت : خدا اسلام را در دل‌هاى آنان وارد نموده است و اين از فضل خداوند مىباشد . « 1 »\r\nابوسفيان با عبور هر طايفه‌اى مىپرسيد كه آيا محمّد عبور نكرده است ؟ ! عباس جواب مىداد : نه .\r\nپيامبر صلى الله عليه و آله پرچم خود را به دست سعد بن عُبادهء خزرجى داده بود و او جلوى كتيبه ( گردان سواره نظام ) حركت مىكرد .\r\nهنگامى كه سعد با پرچم محمد صلى الله عليه و آله از جلوى ابوسفيان گذشت ، فرياد زد : اى ابوسفيان ، امروز روز\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 819 - 820 .\r\n","page_name":" 587 ","page_number":587},
  {"content":"\r\n\r\nانتقام است ، امروز روزى است كه حرمت‌ها شكسته مىشود ! و همراهانش آن را تكرار كردند .\r\nكم كم رسول‌اللّه صلى الله عليه و آله پيش آمد در حالى كه بر ناقهء قصواء سوار شده بود و با نصفِ بُرد يمانى سياه ، عمامه‌اى را بدون تحت الحنك به سربسته بود . آن حضرت در ميان أقرع بن حابس و عُيَيْنة بن حِصن و اسيد بن حُضير انصارى و ابى بكر حركت مىكرد . عمر بن خطاب كه خود را در سلاح پيچيده بود و شناخته نمىشد ، با صداى بلند شعر مىخواند . ابوسفيان او را نشناخت و از عباس پرسيد : اى ابوالفضل ، اين آوازخوان كيست ؟ جواب داد : او عمر بن خطاب است . ابوسفيان گفت : به خدا سوگند كه كار طايفهء بنى عدى بالا گرفته است پس از آنكه قليل و ذليل بودند . عباس گفت : اى ابوسفيان ، همانا خداوند هركه را بخواهد به وسيله‌اى بالا مىبرد و عمر از كسانى است كه اسلام او را بالا برده است . سپس ابوسفيان گفت : اى ابوالفضل ، هيچ‌گاه چنين كتيبه‌اى را نديده بودم و هيچ كسى همچنين كتيبه‌اى را براى من توصيف نكرده بود . به درستى كه پادشاهى برادرزاده‌ات به زودى بسيار بزرگ و باشكوه مىشود !\r\nرسول خدا صلى الله عليه و آله به پيش آمد تا به موازات ابوسفيان رسيد . ابوسفيان با صداى بلند گفت : اى رسول خدا ، آيا به قتل و غارت قومت دستور داده‌اى ؟ ! همانا سعد بن عباده و كسانى كه با او بودند وقتى كه از كنار ما گذشتند ، گفتند : اى ابوسفيان ، امروز روز انتقام است ، امروز روزى است كه حرمت‌ها شكسته مىشود . تو را به خدا قسم مىدهم كه به قوم خود رحم كنى . همانا تو نيكوكارترين و مهربان‌ترين و نزديك‌ترين فرد نسبت به آنها هستى ! « 1 »\r\nپيامبر اكرم صلى الله عليه و آله به على عليه السلام فرمود : خود را به سعد برسان و پرچم را از او بگير و خودت پرچم را وارد شهر مكه كن .\r\nعلى پيش رفت و پرچم را از او درخواست كرد . سعد بدون هيچ چون و چرايى پرچم را به او تحويل داد .\r\nآن حضرت صلى الله عليه و آله دو نفر اول را پيشاپيش سپاه اسلام به مكه فرستاد تا آنها را به اسلام ( يا تسليم ) دعوت كنند و از آنجا كه خانهء ابوسفيان در بالاى مكه و خانهء حكيم بن حزام در پايين مكه بود ، آن\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 821 ؛ سيرهء ابن اسحاق ، ج 4 ، ص 47 ؛ تاريخ يعقوبى ، ج 1 ، ص 59 .\r\n","page_name":" 588 ","page_number":588},
  {"content":"\r\n\r\nحضرت صلى الله عليه و آله اضافه كرد : هر كسى وارد خانهء حكيم بن حزام شود در أمان است و هر كس درِ خانه‌اش را ببندد و دست از جنگ بردارد در أمان است . « 1 »\r\n\r\nورود لشكر اسلام به مكه\r\nمسلمانان پيشتاز به ذى طوى رسيدند . در آنجا توقف كردند تا ببينند كه رسول خدا صلى الله عليه و آله چه دستور مىفرمايد .\r\nوقتى رسول خدا صلى الله عليه و آله به ذى طوى رسيد ، بر روى مركب خود ايستاد و لشكر خود را به اين ترتيب تقسيم كرد : زُبير بن عَوّام را فرماندهء جناح چپ قرار داد و به وى دستور داد كه از تنگهء كُدى وارد شود و پرچم خود را در بالاى مكه در حَجون بر زمين بكوبد و به او فرمود : از جاى خود تكان نخور تا نزد تو بيايم . خالد بن وليد را فرماندهء جناح راست قرار داد كه قبايل أسلَم ، جُهَينه ، مُزَينه و غِفار تحت فرمان وى بودند و به او دستور داد كه از لِيط كه در پايين مكه قرار دارد ، وارد شود . « 2 » و پرچم خود را در پايين مكه بر زمين بكوبد . سعد بن عُباده را به فرماندهى انصار انتخاب نمود و او را پيشاپيش خود فرستاد و فرمود كه از تنگهء كَداء وارد شهر شود .\r\nرسول خدا صلى الله عليه و آله به فرماندهان لشكر اسلام دستور داد كه در مكّه با كسى درگير نشوند ، مگر آنكه قصد جنگ داشته باشد ، به استثناى عده‌اى كه نبى اكرم صلى الله عليه و آله دستور قتل آنها را صادر كرده بود ، حتى اگر به پردهء كعبه آويزان شده باشند . « 3 »\r\n\r\nدرگيرى مشركان و مسلمانان\r\nعِكرمة بن ابى جهل مخزومى و صَفْوان بن اميّه و سُهيل بن عمرو افرادى را در خَندمه جمع كردند تا با مسلمانان مقابله كنند .\r\nآنها به مسلمانان تيراندازى كرده و شمشيرهايشان را كشيدند و گفتند : هرگز نمىگذاريم كه بدون\r\n\r\n\r\n","description":"","footnote":"\r\n( 1 ) . ارشاد ، ج 1 ، ص 60 و 135 ؛ سيرهء ابن هشام ، ج 4 ، ص 47 ؛ مغازى واقدى ، ج 2 ، ص 822 ؛ اعلام الورى ، ج 1 ، ص 223 ؛ مجمع البيان ، ج 10 ، ص 847 ؛ تفسير قمى ، ج 2 ، ص 321 دلائل الصدق ، ج 2 ، ص 26 .\r\n( 2 ) . سيرهء ابن اسحاق ، ج 4 ، ص 47 - 49 ؛ مغازى واقدى ، ج 2 ، ص 825 .\r\n( 3 ) . سيرهء ابن اسحاق ، ج 4 ، ص 51 ؛ قرب الاسناد ، ص 61 ؛ ارشاد ، ج 1 ، ص 136 .\r\n","page_name":" 589 ","page_number":589},
  {"content":"\r\n\r\nنمايش تصوير\r\n\r\n","description":"","footnote":"","page_name":" 590 ","page_number":590},
  {"content":"\r\n\r\nجنگ و خونريزى وارد شهر شويد ! مسلمانان با آنها وارد جنگ شدند . در نتيجه بيست و چهار نفر از آنها كشتند و چهار نفر از هُذيلىها به شهادت رسيدند . « 1 »\r\nهنگامى كه رسول خدا بر تنگه أذاخر مشرف شد ، نگاهى به خانه‌هاى مكّه انداخت و خدا را به خاطر اين پيروزى حمد و ثنا گفت . جابر بن عبداللَّه انصارى مىگويد : من ملازم آن حضرت صلى الله عليه و آله بودم .\r\nما در أبطح در جهت شِعب ابى طالب ، همان جايى كه رسول خدا صلى الله عليه و آله و بنى هاشم به مدت سه سال در آنجا محاصره شده بودند ، اطراق كرده بوديم . در آنجا پيامبر صلى الله عليه و آله به من فرمود : « اى جابر ، اين جا در مدتى كه قريشيان به علّت كفر خويش عليه ما هم قسم شده بودند منزلگاه ما بود » . روز جمعه بيستم ماه مبارك رمضان بود . آن حضرت صلى الله عليه و آله از آنجا برق شمشيرها را در خَندمه ديد و پرسيد : اين درگيرىها چيست ؟ مگر همه را از جنگ منع نكرده بودم ؟ ! عرض شد : اى رسول خدا ، اگر مشركان شروع نمىكردند ، مسلمانان وارد جنگ نمىشدند .\r\nرسول خدا صلى الله عليه و آله فرمود : خدا به خير بگذراند . « 2 »\r\nهنگامهء ظهر شد . آن حضرت صلى الله عليه و آله وضو گرفت و هشت ركعت نماز خواند و ركوع‌ها را آنچنان طولانى به جاى آورد كه قبل و بعد از آن از وى ديده نشد . « 3 »\r\n\r\nورود رسول اللَّه صلى الله عليه و آله به مسجدالحرام\r\nرسول خدا صلى الله عليه و آله غُسل كرد لشكريان اسلام از حَجون تا خَنْدَمه را پر كرده بودند . سپس درخواست كرد كه شتر قَصواء را آوردند آنگاه كلاهخود را بر سر گذاشت و خود را كاملًا مسلح كرد و بر قصواء سوار شد در حالى كه محمد بن مَسلَمه افسار آن را به دست گرفته بود . مشركان از بالاى كوه‌ها او را مىنگريستند . رسول خدا صلى الله عليه و آله همانطور كه بر قصواء سوار بود ، پيش آمد تا كنار كعبه رسيد . به كنار ركن يمانى رفت و با عصاى خود حجر الاسود را استلام نمود و تكبير گفت . به دنبال وى مسلمانان هم تكبير گفتند و تكبير را ادامه دادند ، به طورى كه از صداى تكبير آنها ، مكه به لرزه درآمد تا اينكه رسول خدا صلى الله عليه و آله به آنها اشاره نمود كه سكوت اختيار كنند .\r\n\r\n\r\n","description":"","footnote":"\r\n( 1 ) . سيرهء ابن اسحاق ، ج 4 ، ص 49 ؛ معجم معالم مكه التاريخيه ؛ مغازى واقدى ، ج 2 ص 829 .\r\n( 2 ) . سيرهء ابن اسحاق ، ج 4 ، ص 50 ؛ مغازى واقدى ، ج 2 ، ص 828 .\r\n( 3 ) . ارشاد ، ج 1 ، ص 138 ؛ مغازى واقدى ، ج 2 ، 830 ؛ فروع كافى ، ج 1 ، ص 125 - 126 .\r\n","page_name":" 591 ","page_number":591},
  {"content":"\r\n\r\nرسول خدا صلى الله عليه و آله همانطور كه سوار قصواء بود به طواف كعبه پرداخت . « 1 »\r\nواقدى با سند خود از عكرمه از ابن عباس روايت مىكند : پس از آنكه آن حضرت صلى الله عليه و آله از طواف فارغ شد از قصواء پياده شد . مَعْمَر بن عبداللَّه بن نضلَة پيش آمد و شتر را از مسجد خارج كرد . آنگاه رسول اللَّه صلى الله عليه و آله متوجّه مقام ابراهيم شد كه در آن زمان به كعبه چسبيده بود . « 2 »\r\nپيامبر اكرم صلى الله عليه و آله در آنجا دو ركعت نماز به جاى آورد در حالى كه زره و كلاهخود و عِمامه بر تن و سر داشت .\r\nاز جابر بن عبداللَّه انصارى روايت كرده‌اند : پس از سرنگونى همهء بت‌ها فقط بت بزرگ هبل باقى مانده بود كه جلوى در كعبه نصب شده بود . پيامبر اكرم صلى الله عليه و آله به على عليه السلام نگاه كرد و فرمود : « اى على ، آيا بر شانه‌ام مىنشينى يا بر شانه ات بنشينم تا هبل را سرنگون كنيم ؟ » على عليه السلام عرض كرد : بلكه شما بر شانه من بنشينيد . وقتى كه على عليه السلام نشست و پيامبر صلى الله عليه و آله بر شانه‌اش رفت ، على عليه السلام عرض كرد : بلكه من بر شانهء شما مىروم اى رسول خدا .\r\nپيامبر صلى الله عليه و آله پايين آمد و خنديد سپس پشت خود را خم كرد و گفت : بر شانه‌هاى من بالا برو .\r\nعلى عليه السلام بر شانه‌اش سوار شد و سپس پيامبر صلى الله عليه و آله از جاى خود برخاست تا على عليه السلام از كعبه بالا رفت .\r\nرسول خدا صلى الله عليه و آله از آنجا كنار رفت . هُبل ، بت بزرگ قريش و از جنس مِس بود و بر كعبه ميخ كوب شده بود . نبى اكرم صلى الله عليه و آله به على عليه السلام فرمود : آن را بِكَن . على عليه السلام زور مىزد كه آن را بكند . رسول خدا صلى الله عليه و آله او را تشويق مىنمود . سپس به او فرمود : به آن ضربه بزن . على عليه السلام ضربه زد تا آن را شكست . آنگاه به او فرمود ، آن را پرت كن . على آن را به پايين پرت كرد . هنگامى كه على عليه السلام مىخواست پايين بيايد خود را پرت كرد و بر زمين افتاد . پس از آن كه از جايش بلند شد ، خنديد . پيامبر صلى الله عليه و آله از علّت خندهء او سؤال كرد . على عليه السلام فرمود : خودم را پرتاب كردم و هيچ احساس درد نكردم . پيامبر صلى الله عليه و آله گفت : چگونه احساس درد كنى در حالى كه محمد تو را بالا برد و جبرئيل تو را پايين آورد . « 3 »\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 831 - 832 .\r\n( 2 ) . فروع كافى ، ج 4 ، ص 223 ، حديث 2 ؛ من لا يحضره الفقيه ، ج 2 ، ص 185 ؛ مسند عايشه ، ص 82 ، حديث 73 ألسنن الكبرى ، ج 5 ، ص 75 ؛ اخبار مكه ، ج 2 ، ص 30 ؛ اخبار مكه ج 1 ، ص 442 ؛ فتح البارى ، ج 6 ، ص 406 و ج 8 ، ص 169 تفسير ابن كثير ، ج 1 ، ص 384 ؛ المصنف عبدالرزاق ، ج 5 ، ص 48 .\r\n( 3 ) . علامهء امينى چهل منبع را در الغدير ، ج 7 ، ص 10 - 13 معرفى كرده كه آن را روايت كرده‌اند .\r\n","page_name":" 592 ","page_number":592},
  {"content":"\r\n\r\nرسول خدا صلى الله عليه و آله دستور داد كه هبل را جلوى درِ بنى شيبه دفن كنند ، لذا دخول به مسجدالحرام از در بنى شيبه سنت گرديد . « 1 »\r\nسپس پيامبر همراه عباس بن عبدالمطّلب به سوى چاه زمزم رفت و عباس يا ابوسفيان بن حارث بن عبدالمطّلب دلوى از آب را كشيد و او از آن نوشيد . « 2 »\r\n\r\nورود به داخل كعبه\r\nعثمان بن طلحه از بنى عبدالدار همراه عمرو بن عاص سَهمى و خالد بن وليد در اول ماه صفر سال هشتم هجرى از مكه به مدينه رفتند و مسلمان شدند . عثمان بن طلحه بعد از پدرش كه پرچمدار قريش در بدر بود و در اين جنگ كشته شد ، خادم و كليددار ارثى كعبه گرديد . او در هجرتش به مدينه كليد را نزد مادرش گذاشته بود . او دختر شيبهء مخزومى بود كه در بدر به دست مسلمانان كشته شده بود .\r\nطبرسى در إعلام الورى از أبان بن عثمان احمر بجلى كوفى از بشير نبّال از امام صادق عليه السلام روايت مىكند : رسول خدا صلى الله عليه و آله از كليد كعبه سؤال كرد . گفتند : نزد امّ شيبه است . پيامبر صلى الله عليه و آله عثمان بن طلحه را فراخواند و فرمود : نزد مادرت برو و بگو كليد را بفرستد . عثمان گفت : بله يا رسول اللَّه صلى الله عليه و آله و نزد مادرش رفت و گفت : اى مادر ، كليد را بده كه رسول خدا صلى الله عليه و آله مرا فرستاده است تا كليد را ببرم .\r\nمادرش گفت : با جنگجويان ما مىجنگى و حالا مىخواهى كه كرامت را از ما بگيرى ؟ !\r\nعثمان گفت : بايد كليد را بفرستى يا تو را مىكشم ! او كليد را به دست غلامى داد و او آن را نزد رسول خدا صلى الله عليه و آله آورد . آن حضرت صلى الله عليه و آله كليد را گرفت و عمر را فراخواند و فرمود : « اين تأويل آن رؤياى من است » . « 3 »\r\nسپس همراه عثمان بن طلحه و بلال بن رباح و اسامة بن زيد پيش رفت و در را باز كرد . خالد بن وليد جلوى در ايستاد تا مانع ورود مردم شود . در آن زمان داخل كعبه داراى شش ستون بود . واقدى از اسامة بن زيد روايت كرده است : هنگامى كه با رسول خدا صلى الله عليه و آله وارد كعبه شديم ، بر ديوارهاى آن\r\n\r\n\r\n","description":"","footnote":"\r\n( 1 ) . من لا يحضره الفقيه ، ج 2 ، ص 238 .\r\n( 2 ) . همان .\r\n( 3 ) . مغازى واقدى ، ج 2 ، ص 832 - 834 ؛ إعلام الورى ، ج 1 ، ص 225 .\r\n","page_name":" 593 ","page_number":593},
  {"content":"\r\n\r\nنمايش تصوير\r\n\r\n","description":"","footnote":"","page_name":" 594 ","page_number":594},
  {"content":"\r\n\r\nتصويرهايى را ديد . به من فرمود كه ظرف آبى بياورم . من ظرف آب را آوردم . او پارچه‌اى را خيس كرد و تصويرها را پاك مىكرد و مىفرمود : خدا نابود كند قومى را كه به تصوير مىكشند آنچه را كه خودشان نمىآفرينند . و از زُهرى روايت كرده است كه آن حضرت صلى الله عليه و آله تصوير ملائكه و مريم را ديد و مشاهده كرد كه تصوير ابراهيم را به صورت پيرمردى كشيده‌اند كه با چوب‌هاى أزلام بازى مىكند ! فرمود : خدا نابود كند قومى را كه او را پيرمردى قرار داده‌اند كه با چوب‌هاى أزلام بازى مىكند ! و يا فرمود : شيخ ما را بازيگر أزلام قرار داده‌اند ، ابراهيم را چه به أزلام ؟ ! « ما كان ابراهيم يهودياً و لا نصرانيا و لكن كان حنيفاًمسلماً و ما كان من المشركين » ؛ ابراهيم يهودى و نصرانى نبود ، بلكه حنيف و مسلمان بود و از مشركان نبود . و دستور داد كه تمام آن تصويرها پاك شود . همچنين در كعبه مجسمه‌اى از كبوتر را ديد كه با دستِ خود آن را شكست . سپس دو ستون از ستون‌هاى كعبه را در سمت راست و يك ستون را در سمت چپ و سه ستون را پشت سرِ خود قرار داد و در حالى كه در را پشت سرِ خود قرار داده بود و تا ديوار سه ذراع فاصله داشت ، ايستاد و دو ركعت نماز به جاى آورد و از كعبه خارج شد و به ميان مردم رفت كه براى ديدن او اجتماع كرده بودند . « 1 »\r\n\r\nاولين خطبه در مكه\r\nكلينى با سند خود از امام صادق عليه السلام روايت مىكند : رسول خدا صلى الله عليه و آله در چارچوب در كعبه ايستاد و با صداى بلند فرمود : لا إله الا الله وحده لا شريك له ، صَدَق وَعْدَه و نَصَر عَبدَهُ و هَزَم الاحزابَ وَحْدَه .\r\nچه مىگوييد و چه گمان مىكنيد ؟\r\nگفتند : خير و نيكى مىگوييم و اميد خير داريم ، برادرى بزرگوار و برادر زاده‌اى بزرگوار هستى كه قدرت يافته‌اى .\r\nرسول خدا صلى الله عليه و آله فرمود : همان را مىگويم كه برادرم يوسف فرمود :\r\n« لا تَثْرِيبَ عَلَيْكُمُ الْيَوْمَ يَغْفِرُ اللَّهُ لَكُمْ وَهُوَ أَرْحَمُ الرَّاحِمِينَ » « 2 » ؛\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 834 ؛ قرب الاسناد ، ص 61 ؛ سيرهء ابن هشام ، ج 4 ، ص 55 ؛ فروع كافى ، ج 1 ، ص 227 ؛ تاريخ يعقوبى ، ج 1 ، ص 60 ؛ التهذيب ، ج 1 ، ص 245 .\r\n( 2 ) . يوسف ( 12 ) ، 92 .\r\n","page_name":" 595 ","page_number":595},
  {"content":"\r\n\r\nامروز سرزنشى بر شما نيست . خدا شما را مىآمرزد و او مهربان‌ترين مهربانان است .\r\nهمانا خداوند مكه را از روزى كه آسمان‌ها و زمين را آفريده حرام نموده است و تا روز قيامت حرم خواهد بود و شكارى در آن صيد نمىشود و درختى قطع نمىشود و گياهى بريده نمىگردد و چيزى كه پيدا مىشود حلال نيست مگر براى كسى كه به دنبال صاحبش بگردد .\r\nعباس عرض كرد : اى رسول خدا ، قطع گياهان حرام بوده مگر گياه إذخِر ( خوشبو ) كه براى قبرها و خانه‌ها به كار مىرود . رسول خدا صلى الله عليه و آله فرمود : مگر إذْخِزْ . « 1 »\r\nاى مردم ، حاضران به غائبان برسانند كه خداوند تبارك و تعالى به وسيلهء اسلام ، غرور و نخوت جاهليت و فخر فروشى به پدران و خاندان را از ميان برده است . اى مردم ، شما از نسل آدم هستيد و آدم از گِل بوده است . آگاه باشيد كه بهترين شما نزد خداوند و گرامىترين شما باتقواترين و مطيع‌ترين فرد نسبت به خداوند است . آگاه باشيد كه عربيّت ، پدر ما نيست ، عربى تنها يك زبان است و هر كسى كه عملش كم باشد ، حسب و نسب او را به جايى نمىرساند .\r\nآگاه باشيد كه هر خون خواهى يا ستم و دادخواهى يا رياستى كه در جاهليت بوده است ، الان به زير اين پايم خواهد بود تا روز قيامت ، « 2 » مگر كليددارى كعبه و سقايت حاجيان ، كه اين دو به صاحبانش بازگردانده مىشود .\r\nآگاه باشيد كه همسايه‌هاى بسيار بدى براى پيامبر خدا بوديد . او را تكذيب كرديد و از مكّه بيرون رانديد و در كار او مانع ايجاد كرديد . بلكه به اين مقدار راضى نشديد و به سرزمين من آمديد و با من جنگيديد ! با اين همه برويد كه همگى آزاده هستيد ! « 3 »\r\nآنگاه فرمود : سلاح‌ها را بر زمين بگذاريد ، مگر خزاعىها عليه بنى بكر كه تا نماز عصر وقت دارند . و اين ساعتى است كه تنها براى رسول خدا صلى الله عليه و آله تجويز شده است و براى هيچ كس پيش از او تجويز\r\n\r\n\r\n","description":"","footnote":"\r\n( 1 ) . فروع كافى ، ج 1 ، ص 126 .\r\n( 2 ) . بحارالانوار ، ج 20 ، ص 127 - 128 ؛ إعلام الورى ، ج 1 ، ص 225 .\r\n( 3 ) . إعلام الورى ، ج 1 ، ص 226 ؛ قصص الأنبياء ، ص 35 ؛ مناقب حلبى ، ج 1 ، ص 209 ؛ سيرهء ابن اسحاق ، ج 4 ، ص 55 - 54 .\r\n","page_name":" 596 ","page_number":596},
  {"content":"\r\n\r\nنشده است . « 1 » در نتيجه خزاعىها ، عده‌اى از بنى بكر را پيش از نماز عصر به قصاص كشته‌هاى خود به قتل رساندند .\r\n\r\nخطبهء روز دوم\r\nابن اسحاق با سندِ خود از ابى شُريح خُزاعى روايت كرده است : يك روز پس از فتح كه خِراش بن اميّهء كعبى از خزاعه ، جنيدب بن أَدلع هُذلى را كه هنوز مشرك بود به قتل رساند . پيامبر صلى الله عليه و آله پس از نماز ظهر برخاست و فرمود :\r\n« اى مردم ، همانا خداوند مكّه را از روزى كه آسمان‌ها و زمين را آفريد ، حرم أمن قرار داد و هميشه حرام خواهد بود تا روز قيامت ؛ بنابراين براى هر مردى كه به خدا و روز قيامت ايمان دارد ، جايز نيست كه در آن خونى را بريزد يا درختى را قطع كند و اين براى هيچ كس كه قبل از من بوده و يا بعد از من مىآيد ، حلال نبوده و نيست . و براى من هم جز در يك ساعت از روز حلال نبوده است « 2 » و آن هم از روى خشم بر اهل آن بوده است ! آگاه باشيد كه پس از آن ساعت حرمت حرم به حالت قبلى خود بازگشته است و اين را شاهدان به غائبان برسانند . اگر كسى گفت كه رسول خدا صلى الله عليه و آله در حرم افرادى را به قتل رسانده است ، بگوييد : خداوند آن را براى رسولِ خودش حلال كرده بود و براى شما حلال نكرده است . اى جماعت خُزاعه ، از كشتن افراد دست برداريد كه كشتن زياد شد ، اگر نفعى داشته باشد . شما كسى را كشتيد كه بايد ديهء او را حتماً بدهم . و بعد از اين اگر كسى كشته شود ، صاحبان خون مىتوانند او را قصاص كنند يا ديه بگيرند » .\r\nواقدى با سندِ خود از عِمران بن حُصين روايت كرده است : رسول خدا صلى الله عليه و آله فرمود : اگر مىتوانستم كه مسلمانى را به جاى كافرى قصاص كنم ، هر آينه خِراش را به جاى هُذلى مىكشتم . سپس به خُزاعه دستور داد كه ديهء هُذلى را بپردازند و خُزاعه ديه او را آماده كردند . در اين ديه يك گوسفند سفيد از بنى مُدلج از خُزاعه به جاى شتر پرداخت شده بود . « 3 »\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 838 - 839 .\r\n( 2 ) . سيرهء ابن هشام ، ج 2 ، ص 844 ؛ فروع كافى ج 1 ، ص 228 .\r\n( 3 ) . مغازى واقدى ، ج 2 ، ص 845 .\r\n","page_name":" 597 ","page_number":597},
  {"content":"\r\n\r\nسپس رسول خدا صلى الله عليه و آله تميم بن أسد خُزاعى را فرستاد تا محدودهء حرم را تجديد كند . اين محدوده ، براساس حدّى بود كه قُصى بن كلاب آن را براساس علائم اسماعيل بن ابراهيم تعيين كرده بود و او آن را با تعليم جبرئيل به ابراهيم معيّن نموده بود . « 1 »\r\n\r\nسرپيچى از دستور رسول خدا صلى الله عليه و آله\r\nكلينى در فروع كافى با سند خود از ابى بصير از امام باقر عليه السلام يا امام صادق عليه السلام روايت مىكند : عبداللَّه بن سعد بن ابى سَرْح از كسانى بود كه رسول خدا صلى الله عليه و آله خونش را هدر اعلام كرده بود . و قمى در تفسير خود از امام صادق عليه السلام مىنويسد : پس از فتح مكه ، رسول خدا صلى الله عليه و آله فرمود كه عبداللَّه بن سعد بن ابى سرح ، برادر رضاعى عثمان عَفّان كشته شود . پس از آن عثمان در حالى كه دستش را گرفته بود ، او را به مسجد آورد و عرض كرد : اى رسول خدا صلى الله عليه و آله او را ببخش . آن حضرت صلى الله عليه و آله سكوت كرد . عثمان درخواست خود را دوباره تكرار كرد و باز هم آن حضرت صلى الله عليه و آله سكوت كرد ، تا اينكه عثمان براى بار سوم درخواست خود را مطرح كرد و آن حضرت صلى الله عليه و آله فرمود : او را به تو بخشيدم . پس از آنكه او رفت ، رسول خدا صلى الله عليه و آله به اصحابش فرمود : مگر نگفتم ؛ هر كس عبدالله را ديد او را به قتل برساند ؟ ! يكى از آنها گفت : اى رسول خدا صلى الله عليه و آله چشمانم به شما بود تا اشاره‌اى بكنيد و او را به قتل برسانم ! آن حضرت صلى الله عليه و آله فرمود : پيامبران با اشاره دستور به قتل نمىدهند . و به اين ترتيب عبداللَّه بخشوده شد . « 2 »\r\n\r\nمولود پر بركت\r\nخواهر حليمهء سعديه از بنى سعد بن بنى بكر بعد از فتح مكه بر رسول خدا صلى الله عليه و آله كه در أبطح به سر مىبرد ، وارد شد . پس از آنكه وى خودش را معرفى كرد ، آن حضرت صلى الله عليه و آله او را شناخت . وى همراه خود ظرفى از كشك و خيكى از روغن آورده بود كه به رسول خدا صلى الله عليه و آله هديه كند . رسول خدا صلى الله عليه و آله او را به اسلام دعوت كرد . پس از آن كه اسلام آورد ، دستور داد كه هديه‌اش را قبول كنند . سپس از او\r\n\r\n\r\n","description":"","footnote":"\r\n( 1 ) . همان ، ج 2 ، ص 842 .\r\n( 2 ) . فروع كافى ، ج 8 ، ص 200 ؛ تفسير عياشى ، ج 1 ، ص 369 ؛ تفسير قمى ، ج 1 ، ص 211 ؛ سيرهء ابن اسحاق ، ج 4 ، ص 52 ؛ مغازى واقدى ، ج 2 ، ص 856 .\r\n","page_name":" 598 ","page_number":598},
  {"content":"\r\n\r\nدربارهء حليمهء سعديه سؤال كرد . گفت : او مدتى قبل فوت كرده است . اشك از چشمان رسول خدا صلى الله عليه و آله جارى شد . سپس از او درباره بازماندگان حليمه سؤال كرد . گفت : برادران و خواهرانت باقى مانده‌اند .\r\nآنها به علت از دست دادن سرمايهء خود ، احتياج به كمك شما دارند . رسول خدا صلى الله عليه و آله دستور داد كه يك لباس و يك شتر و دويست درهم به او بدهند . او در حالى كه مىرفت ، مىگفت : به خدا سوگند كه خوب نعمتى در ايام كودكىات بودى و مردى خوب و پربركت در بزرگىات هستى ! « 1 »\r\nبعد از فتح مكه فردى نزد رسول خدا صلى الله عليه و آله آمد و عرض كرد : نذر كرده‌ام كه اگر خداوند فتح مكه را نصيب تو گرداند ، دو ركعت در بيت المقدس به جاى آورم ! پيامبر اكرم صلى الله عليه و آله فرمود : اينجا افضل است و اين جمله را سه بار تكرار كردند و سپس فرمودند : قسم به خدايى كه جانم به دست اوست ، يك ركعت نماز در اينجا بهتر از هزار ركعت نماز در جاى ديگر است . « 2 »\r\n\r\nجنايت خالد بن وليد\r\nرسول خدا صلى الله عليه و آله خالد را همراه سيصد و پنجاه نفر از مهاجرين و انصار و بنى سليم به سوى قبيلهء بنى جذيمه فرستاد تا آن‌ها را به اسلام دعوت كنند . با وجودى كه آن‌ها اسلام را پذيرفته بودند ، خالد به خاطر تعصب‌هاى جاهليت ، حدود سى نفر از بنى جذيمه را به قتل رساند .\r\nهنگامى كه رسول خدا صلى الله عليه و آله از جريان مطلع شد ، دستهايش را به آسمان گرفت و فرمود : بار خدايا ! من از آنچه كه خالد مرتكب شده است ، بيزارى مىجويم . آنگاه رسول خدا صلى الله عليه و آله از حُويطب بن عبدالعزى چهل هزار درهم و از صفوان بن يحيى پنجاه هزار درهم و از عبدالله بن ابى ربيعهء مخزومى چهل هزار درهم قرض گرفت كه در مجموع صد و سى هزار درهم مىشد و مقدارى از آن را بين اصحابِ فقير خود تقسيم كرد و مقدارى از همين پول را به وسيله على عليه السلام براى بنى جَذيمه فرستاد . « 3 »\r\nابن اسحاق از حكيم از امام باقر عليه السلام نقل كرده است : رسول خدا صلى الله عليه و آله على بن ابيطالب عليه السلام را فرا\r\n\r\n\r\n","description":"","footnote":"\r\n( 1 ) . مغازه واقدى ، ج 2 ، ص 869 .\r\n( 2 ) . مغازى واقدى ، ج 2 ، ص 866 . البته از امام صادق عليه السلام روايت شده است : يك نماز در مكه معادل صدهزار نماز در جاى ديگر است ، الوافى ، ج 8 ، ص 510 . و از همين نكته فقهاء استنباط كرده‌اند كه در منذور رجحان شرعى شرط است .\r\n( 3 ) . مغازى واقدى ، ج 2 ، ص 863 - 864 .\r\n","page_name":" 599 ","page_number":599},
  {"content":"\r\n\r\nخواند و فرمود : به سوى بنى جَذيمه برو و اوضاع و احوال آنها را بررسى كن و امور مربوط به جاهليت را زير پايت بگذار . على عليه السلام به همراه مالى كه رسول خدا صلى الله عليه و آله در اختيار وى گذارد بود ، به ميان بنى جَذيمه رفت و ديهء افراد و خسارت‌هاى وارد شده را پرداخت . و حتى خسارت ظروفى را كه سگ‌ها در آن آب و غذا مىخوردند ، پرداخت كرد . آنگاه مقدارى از پول باقى مانده بود . براى همين از آنها سوال كرد : آيا خون يا مالى مانده است كه ديه يا خسارت آن را نداده باشم ؟ گفتند : نه . گفت : پس باقيماندهء اين اموال را احتياطاً به شما مىدهم تا اگر خسارتى يا ديه‌اى فراموش شده ، به جاى آن باشد . « 1 »\r\nصدوق در الخصال با سندِ خود از على عليه السلام روايت مىكند : به سوى آنها رفتم و ديه و خسارت‌ها را پرداختم و سپس آنها را سوگند دادم و گفتم : آيا چيزى باقى مانده است ؟ گفتند : حال كه ما را قسم داده‌اى ، بايد بگوييم كه ظروف سگ‌ها و افسار شترهاى ما را از بين برده‌اند ! پس مقدارى پول بابت اين خسارت‌ها دادم ؛ ولى با اين وجود طلاى زيادى باقى مانده بود كه آن را هم به ايشان دادم و گفتم :\r\nاين براى برى الذّمه شدن رسول خدا صلى الله عليه و آله است از مواردى كه نمىدانيد و براى به دست آوردن دل زنان و كودكانى مىباشد كه در اين جريان دچار مصيبت شده‌اند . سپس نزد رسول خدا صلى الله عليه و آله برگشتم و او را از جريان آگاه نمودم . او فرمود : اى على ، به خدا سوگند آن قدر مرا خوشحال كردى كه حد و اندازه ندارد . « 2 »\r\nشيخ طوسى در أمالى با سندِ خود از امام باقر عليه السلام و از جابر بن عبدالله انصارى نقل مىكند :\r\nعلى عليه السلام نزد پيامبر صلى الله عليه و آله بازگشت . پيامبر صلى الله عليه و آله از پرسيد : چه كردى ؟ او جريان را تعريف كرد و عرض كرد : همگى راضى شدند . رسول خدا صلى الله عليه و آله فرمود : « حال كه براى من رضايت گرفتى ، خدا هم از تو راضى باشد . اى على ، تو هدايتگرِ امت من هستى ، همانا سعادتمند واقعى كسى است كه تو را دوست بدارد و از تو پيروى كند و بدبخت حقيقى كسى است كه با تو مخالفت كند و از راه تو بيرون رود تا روز قيامت » . « 3 »\r\n\r\n\r\n","description":"","footnote":"\r\n( 1 ) . سيرهء ابن اسحاق ، ج 4 ، ص 72 - 73 .\r\n( 2 ) . خصال ، ج 2 ، ص 562 ؛ تاريخ يعقوبى ، ج 2 ، ص 61 .\r\n( 3 ) . امالى شيخ طوسى ، ص 497 .\r\n","page_name":" 600 ","page_number":600},
  {"content":"\r\n\r\nطبرسى در الاحتجاج نقل مىكند : رسول خدا صلى الله عليه و آله عموزاده‌اش ، عبدالله بن عباس را به دنبال معاويه فرستاد تا بيايد و براى بنى جَذيمه قرار دادى بنويسد . ابن عباس برگشت و عرض كرد : او مشغول خوردن است ! پس رسول خدا صلى الله عليه و آله تا سه مرتبه ابن عباس را به دنبال وى فرستاد و او هر بار باز مىگشت و عرض مىكرد : او مشغول خوردن است و گفته كه الان مىآيم . رسول خدا صلى الله عليه و آله فرمود :\r\nخدايا هيچ گاه او را سير نكن ! « 1 »\r\n\r\nتكليف خون‌هاى ريخته شده\r\nچنان كه نقل كرديم ، خالد قاتل سى نفر بود و اين قتل هم از روى عمد انجام گرفته بود ، بنابراين اگر چه خالد مباشر قتل نبوده ؛ ولى به واسطهء آمريّت در قتل ، مىبايست قصاص شود و حكم آمر به قتل در اسلام ، حبس أبد است . « 2 » چرا اين حكم در مورد او اجرا نشد ؟ آيا در آن روز اين حكم تشريع نشده بود ؟ يا اينكه اجراى حكم منوط به درخواست اولياى خون بوده است كه رسول خدا صلى الله عليه و آله ديهء آنها را پرداخت كرده و افراد بالغ بدان راضى شده‌اند و افراد غير بالغ قادر به طلبِ اجراى حكم در مورد خالد نبودند و بدينوسيله حكم اجرا نشد يا متوقف گرديد . و امّا حكم افرادى از بنى سُليم كه به دستور خالد ، مباشر در قتل بوده‌اند چه مىشود ؟ بنا بر آنچه كه از واقدى نقل شده است در زمان جاهليت بنى جَذيمه بر بنى سليم يورش برده و عده‌اى از آنها را كشته بودند ، لذا آنها مىخواستند كه انتقام كشته‌هاى خود را بگيرند . « 3 » بنابراين حدّ قتل كه قصاص است از آنها ساقط شد ؛ چنان كه حكم عليه خالد نيز با احراز رضايت به وسيله پرداخت ديه از اولياى مقتولين ساقط شد و حضرت على عليه السلام همهء آنها را راضى كرد و قاصرين آنها نيز از طلب قصاص و خونخواهى قاصر بودند . علاوه بر اين شبههء اطاعت از خالد كه فرمانده بوده است وجود دارد . و مقرر شده است كه : « حدود با وجود شبهه ساقط مىشوند » . « 4 »\r\n\r\n\r\n","description":"","footnote":"\r\n( 1 ) . الاحتجاج على اهل اللجاج ، ج 1 ، ص 408 در احتجاجات امام حسن عليه السلام ؛ صحيح مسلم ، ج 1 : ، ص 155 ؛ الاستيعاب ، ج 4 ؛ ص 474 ؛ اسد الغابة ، ج 4 ، ص 368 . تذكرة خواص الامّة بخصائص الائمه ، ص 200 ؛ در استيعاب و اسد الغابه با اين لفظ آمده است : « لا اشْبَعَ اللّهُ بَطْنَهُ » ؛ خدا هيچ گاه شكمش را سير نكند .\r\n( 2 ) . موارد السجن فى الاسلام فى النصوص و الفتاوى ، شيخ نجم الدين طبسى نجفى .\r\n( 3 ) . مغازى واقدى ، ج 2 ، ص 878 .\r\n( 4 ) . هيچ كدام از علماى ما متعرض اين نشده‌اند كه در اينجا شبهه‌اى رخ داده است : براى مثل شيخ مفيد در ارشاد ، طبرسى در إعلام الورى يا مجلسى در بحارالانوار در اين موضوع و يا در موضوع « باب عصمته و تأويل بعض ما يوهم خلاف ذلك » ، ج 1 ، ص 34 - 97 و يا سيد مرتضى نه در كتاب تنزيه الانبياء و نه در امالى خودش ، غررالفوائده و دُرر القلائد و نه در كتاب العصمة من الذخيرة فى الكلام ، متعرض اين موضوع نشده‌اند و در ساير كتاب‌هاى كلام و عقايد بدان نپرداخته‌اند ؛ مگر مطلبى كه مرحوم مظفر در دلائل الصدق ، القسم الثانى ، ص 35 آورده است .\r\nاو مىنويسد : رسول خدا صلى الله عليه و آله خالد را در مقابل كشتن مسلمانان قصاص نكرد ، زيرا اولياى خون ، ديه را قبول كردند ، و يا به خاطر ادعاى شبهه از طرف خالد او را قصاص نكرد ؛ زيرا وى چنان كه طبرى نقل مىكند ، گفت كه عبدالله بن حُذافه براى من از طرف رسول خدا صلى الله عليه و آله پيغام آورد كه چنين كنم ، و يا به خاطر آنچه باشد كه ابن عمر نقل مىكند مبنى بر اينكه آنها گفتند : ما نادانى و جهالت كرديم .\r\nالبته به نظر ما شبهه در اينجا هيچ جايگاهى ندارد ؛ زيرا پيامبر اكرم صلى الله عليه و آله از كار خالد به درگاه خدا بيزارى جست . همين بيزارى جستن رسول خدا صلى الله عليه و آله از كار خالد ، دليلى است بر دروغگويى در عذر آوردنش يا دروغگويى كسانى است كه در صدد توجيه خطاى وى بوده‌اند .\r\n","page_name":" 601 ","page_number":601},
  {"content":"\r\n\r\n\r\nجنگ با هوازن در حُنَين « 1 »\r\nقمى مىنويسد : وقتى رسول خدا صلى الله عليه و آله براى فتح مكه از مدينه خارج شد ، براى گمراه كردن قريش چنين وانمود كرد كه مىخواهد به جنگ هوازن برود . هوازن مطلع شده و به حالت آماده باش كامل در آمدند . رؤساى قبايل هوازن گرد مالك بن عَوف نصرى جمع شدند و او را فرماندهء خود قرار دادند . « 2 »\r\nابن اسحاق مىنويسد : از هوازن قبيله‌هاى : نصر ، جُشم ، سعد بن بكر [ همان قبيلهء حليمهء سَعديّه ، مادر رضاعى پيامبر صلى الله عليه و آله 
  ] و عدهء كمى از بنى هِلال دور مالك جمع شدند و قبايل كعب و كِلاب به او نپيوستند . همچنين قبيله‌هاى بنى مالك كه : احمر بن حارث و برادرش سُبيع بن حارِث ذوالخِمار رئيس با آنها بودند ، به هوازن پيوستند . و أحلاف به همراه رئيسشان قارب بن أسود بن مسعود به هوازن پيوستند و همگى فرماندهى مالك بن عوف نصرى را پذيرفتند . « 3 »\r\nنظر مالك بن عوف اين بود كه عائله خود را هم با خود ببرند ، از اين رو با اهل و خانوادهء خود براى جنگ خارج شدند .\r\nقمى مىنويسد : هنگامى كه رسول خدا آگاه شد هوازن در أوطاس اجتماع كرده‌اند ، فرماندهان و\r\n\r\n\r\n","description":"","footnote":"\r\n( 1 ) . ناحيه‌اى است بين مكه و طائف در جهت ذى الحجاز كه تقريباً چهل كيلومتر از مكه فاصله دارد و تا مكه سه شبانه روز است ؛ چنان كه در التنبيه و الاشراف : 234 آمده و در اقبال ج 2 ، ص 42 آمده است : آن حضرت پس از فتح مكه عتاب بن اسيد را به فرماندارى آن مقرر فرمود ، و سپس براى جنگ با هوازن خارج شدند .\r\n( 2 ) . تفسير قمى ، ج 1 ، ص 285 ؛ شرح الاخبار ، ج 1 ، ص 311 . در وصف مالك بن عوف ، مىنويسد : او مرد محترمى بود كه از روى تكبر و نخوت پيراهن بلندى مىپوشيد كه بر زمين كشيده مىشد .\r\n( 3 ) . سيرهء ابن اسحاق ، ج 4 ، ص 8 .\r\n","page_name":" 602 ","page_number":602},
  {"content":"\r\n\r\nرؤساى قبايل مختلف را جمع كرده و آنها به جهاد تشوق نمود و به آنها وعدهء پيروزى داد و فرمود خداوند به او وعده داده است كه اموال و زنان و فرزندانشان را غنيمت او قرار خواهد داد . رسول خدا صلى الله عليه و آله دستور داد ، همان افرادى كه به هنگام ورد به مكه پرچمدار بوده‌اند ، پرچم‌ها را بردارند و پرچم بزرگ را بست و به على عليه السلام داد . « 1 » واقدى هم اين مطلب را نقل كرده و اضافه نموده است : پرچم أوس در دست اسيد بن حُضير و پرچم خزرج در دست سعد بن عُبادة يا حُباب بن مُنذر بود و تمام پرچم‌ها سفيد رنگ بود . هر كدام از طايفه‌هاى أوس و خزرج نيز پرچمى داشتند : پرچم طايفهء بنى عبدالاشهل در دست ابى نائله بود و پرچم بنى حارثه در دست أبى بُردة بن نيار بود و پرچم بنى ظفر در دست قتادة بن نعمان بود و پرچم بنى معاويه در دست جبر بن عتيك بود و پرچم بنى واقف در دست هلال بن اميّه بود و پرچم بنى عمرو بن عوف در دست ابى لُبابة بن منذر بود و پرچم بنى ساعده در دست ابى اسيد ساعدى ، و پرچم بنى مالك بن نجّار در دست عمارة بن حزم و پرچم بنى عدوى بن نجار در دست أبى سليط و پرچم بنى مازن در دست سَليط بن قيس بود . پرچم‌هاى اينها قبلًا سبز و قرمز بود كه آن حضرت آنها را تغيير نداد .\r\nقبايل اعراب نيز براى خود پرچم داشتند : قبيلهء أسلم دو پرچم داشتند كه يكى به دست بُريدة بن حُصيب و ديگرى در دست جُندب بن أعجم بود . و پرچم غِفار در دست ابوذر غفارى و پرچم بنى ضمرة و ليث و سعد بن ليث در دست ابى واقد حارث بن مالك ليثى بود . و بنى كعب بن عمرو دو پرچم داشتند كه يكى در دست ابى شريع و ديگرى در دست بسر بن سفيان بود . و پرچم‌هاى بنى أشجع در دست نعيم بن مسعود أشجعى و معقل بن سنان بود . و پرچم‌هاى بنى مُزينه در دست بلال بن حارث و نعمان بن مقرِّن و عبدالله بن عمرو بود و پرچم‌هاى جُهينه در دست أبوزُرعه معبد بن خالد و سويد بن صخر و رافع بن مكيث و عبدالله بن يزيد بود . رسول خدا صلى الله عليه و آله عتاب بن اسيد اموى را سرپرست كسانى قرار داد كه در جنگ شركت نمىكردند تا براى آنها نماز جماعت را اقامه كند و معاذ بن جبل را معين كرد تا فقه و سنت را به مردم بياموزد . و آن حضرت در صبح روز شنبه مصادف با ششم شوال از مكه خارج شد . « 2 »\r\n\r\n\r\n","description":"","footnote":"\r\n( 1 ) . تفسير قمى ، ج 1 ، 286 .\r\n( 2 ) . مغازى واقدى ، ج 2 ، ص 889 .\r\n","page_name":" 603 ","page_number":603},
  {"content":"\r\n\r\n\r\nغرور بىجا\r\nشيخ مفيد در ارشاد مىنويسد : هنگامى كه رسول خدا صلى الله عليه و آله به همراه جمع كثيرى براى جنگ حنين آماده شد و همراه ده هزار نفر به سوى هوازن حركت كرد ، مسلمانان كه تعداد زيادِ لشكرِ خود را ديدند ، گمان كردند كه هيچ‌گاه شكست نخواهند خورد و كثرتشان باعث غرورشان شد . « 1 »\r\nخداوند در مورد تعجب و غرورشان فرمود :\r\n« وَيَوْمَ حُنَيْنٍ إِذْ أَعْجَبَتْكُمْ كَثْرَتُكُمْ فَلَمْ تُغْنِ عَنْكُمْ شَيْئاً » « 2 » ؛\r\nدر روز حُنين كه تعداد زيادتان شما را به شگفت آورده بود ؛ ولى به هيچ وجه خطر را از شما دفع نكرد .\r\nطبرسى مىنويسد : آن حضرت صلى الله عليه و آله با ده هزار نفر وارد مكه شد و پانزده روز در مكه اقامت كرد و سپس از مكه خارج شد در حالى كه دو هزار نفر ديگر به وى ملحق شده بودند . « 3 » واقدى مىنويسد : صفوان بن اميه همراه رسول خدا صلى الله عليه و آله خارج شده بود . او داراى مهلتى بود كه رسول خدا صلى الله عليه و آله براى او قرار داده بود تا در آن فكر كند و اسلام بياورد . همچنين حكيم بن حزام ، حُويطب بن عبدالعزى ، سُهيل بن عمرو مخزومى ، حارث بن هشام مخزومى و عبدالله بن ربيعه همراه آن حضرت صلى الله عليه و آله بودند .\r\nابوسفيان بن حرب نيز در عقب لشكر حركت مىكرد و هر گاه سپرى يا نيزه يا كالايى را مىديد كه بر زمين افتاده است ، برمىداشت .\r\nهمچنين افرادى بىتفاوت به صورت سواره و پياده همراه آن حضرت صلى الله عليه و آله از مكه خارج شده بودند و منتظر بودند كه ببينند چه كسى پيروز مىشود تا بهره‌اى از غنائم ببرند و كراهتى هم نداشتند كه محمد و يارانش شكست بخورند . « 4 »\r\nاز جملهء اين افراد : عكرمة بن ابى جهل مخزومى و زُهير و برادرش عبدالله ، از پسران ابو اميّهء مخزومى و هشام بن مغيره مخزومى و أقرع بن حابس و عُيينة بن حصن بوده‌اند . « 5 » و چنان كه يعقوبى\r\n\r\n\r\n","description":"","footnote":"\r\n( 1 ) . ارشاد ، ج 1 ، ص 140 ؛ إعلام الورى ، ص 113 ؛ مناقب آل ابى طالب ج 1 ، ص 210 ابن اسحاق ، ج 4 ، ص 87 تاريخ يعقوبى در ج 2 ، ص 62 مغازى واقدى ، ج 3 ، ص 890 أنساب الاشراف ج 1 ، ص 365 .\r\n( 2 ) . توبه ( 9 ) ، 25 .\r\n( 3 ) . مجمع البيان ، ج 5 ، ص 29 ؛ سيرهء ابن هشام ، ج 4 ، ص 83 .\r\n( 4 ) . مغازى واقدى ، ج 2 ، ص 894 - 895 .\r\n( 5 ) . ارشاد ، ج 1 ، ص 145 .\r\n","page_name":" 604 ","page_number":604},
  {"content":"\r\n\r\nمىگويد : كلدة بن حنبل ، برادر مادرى صفوان بن امية و شيبة بن عثمان بن ابى طلحه از بنى عبدالدار « 1 » كه پدرش عثمان و جدش ابو طلحه از پرچمداران قريش در احُد بودند كه هر دو به دست على بن ابيطالب عليه السلام كشته شدند و حارث بن حارث بن كلدهء عبدرى و علاءبن حارثهء ثقفى و معاوية بن ابى سفيان از جملهء اين افراد بودند . « 2 »\r\n\r\nدرخواست بنى اسرائيلى ! !\r\nابن اسحاق از زُهرى با سندِ خود از ابو واقد ليثى حارث بن مالك روايت مىكند : كفار قريش و عده‌اى از باديه‌نشين‌ها ، درخت سبز بزرگى داشتند كه سالى يك روز زير آن جمع مىشدند و براى آن گوسفند و شتر قربانى مىكردند و اسلحه‌هاى خود را بدان آويزان مىكردند و بدان درخت ذات أنواط مىگفتند . از آنجا كه ما تازه مسلمان بوديم ، به هنگام حركت به سوى حنين ، وقتى درخت سدر بزرگ و سرسبزى را ديديم ، رسول خدا صلى الله عليه و آله را از هر طرف مورد خطاب قرار داديم و گفتيم : براى ما هم ذات أنواط بزرگ قرار بده ، چنان كه آنها صاحب ذات أنواط هستند ! رسول خدا صلى الله عليه و آله فرمود : الله اكبر . سوگند به آنكه جانم در دست اوست ، همان حرفى را زديد كه بنى اسرائيل به موسى گفتند :\r\n« اجْعَلْ لَنا إِلهاً كَما لَهُمْ آلِهَةٌ قالَ إِنَّكُمْ قَوْمٌ تَجْهَلُونَ » « 3 » ؛\r\nآنها گفتند براى ما هم الهه‌اى قرار بده ، چنان كه آنها داراى الهه هستند ، فرمود : اى قوم شما در جهالت هستيد .\r\nاين كار از سنت‌هاى جاهليت است و آيا شما مىخواهيد كه به سنت‌هاى جاهليت عمل كنيد ؟ « 4 »\r\nرسول خدا صلى الله عليه و آله به سرعت حركت مىكرد تا اينكه مردى پيش آمد و عرض كرد : اى رسول خدا ، عده‌اى از لشكريان عقب مانده‌اند ! آن حضرت صلى الله عليه و آله از اسب پياده شد و توقف كرد تا همه به او رسيدند و از اسب پياده شدند و نماز عصر را به جاى آوردند . پس از نماز ، سواره‌اى نزد آن حضرت صلى الله عليه و آله آمد\r\n\r\n\r\n","description":"","footnote":"\r\n( 1 ) . سيرهء ابن اسحاق ، ج 4 ، ص 86 - 87 .\r\n( 2 ) . تاريخ يعقوبى ، ج 2 ، ص 63 ؛ ارشاد ، ج 1 ، ص 145 . اين‌ها از « مولفة قلوبهم » شناخته شده‌اند كه رسول خدا صلى الله عليه و آله به هر كدام از آنها صد شتر غنيمتى هديه كرد .\r\n( 3 ) . اعراف ( 7 ) ، 138 .\r\n( 4 ) . سيرهء ابن اسحاق ، ج 4 ، ص 85 ؛ مغازى واقدى ، ج 2 ، ص 890 ؛ مجمع البيان ، ج 9 ، ص 266 .\r\n","page_name":" 605 ","page_number":605},
  {"content":"\r\n\r\nو عرض كرد : اى رسول خدا ، من از فلان كوه بالا رفتم و هوازن را ديدم كه همراه زنان و فرزندان و اموال و شترهايشان در درهء حنين مستقر شده‌اند . رسول خدا صلى الله عليه و آله لبخندى زد و فرمود : به خواست خدا ، فردا آنها از غنائم مسلمين خواهند بود ! سپس رسول خدا صلى الله عليه و آله فرمود : آيا كسى نيست كه امشب نگهبانى بدهد ؟ انيس بن ابى مرثد غنوى گفت : من چنين خواهم كرد اى رسول خدا . آن حضرت صلى الله عليه و آله فرمود : برو بالاى فلان كوه بايست و از اسب خود پياده نشو ، مگر براى نماز يا قضاى حاجت و مواظب باش كه از پشت سر به تو حمله نشود ! و نقل كرده‌اند كه رسول خدا صلى الله عليه و آله در غروب شب سه شنبه در دهم شوال سال هشتم هجرى به حنين رسيد . « 1 »\r\nابن عوف مطلّع شد كه مسلمانان به حنين رسيده‌اند ؛ براى همين سه نفر را از لشكر خود انتخاب كرد و به آنها گفت كه به ميان لشكر محمد و يارانش بروند و اطلاعات جمع‌آورى كنند . آنها رفتند و برگشتند در حالى كه ترس و وحشت آنها را فرا گرفته بود .\r\nرسول خدا صلى الله عليه و آله هم عبداللّه بن ابى حدرد را براى كسب اطلاعات به سوى آنها فرستاد . او به لشكرگاه ابن عوف رفت و شنيد كه وى مىگويد : اى جماعت هوازن ! شما مجهزترين و قوىترين اعراب هستيد ! اين مرد با قومى برخورد نكرده است كه جنگ آزموده باشند ! وقتى به مقابل آنها رفتيد ، شمشيرها را بكشيد و به يكباره بر آنها حمله كنيد ! إبن أبى حدرد نزد رسول خدا صلى الله عليه و آله آمد و جريان را گفت . عمر گفت : اى رسول خدا ، به آنچه ابن أبى حدرد مىگويد ، گوش فرا ندهيد ، زيرا وى دروغ مىگويد ! ابن أبى حدرد گفت : چگونه مرا تكذيب نكنى در حالى كه قبلا حق را بسيار تكذيب مىكردى ؟ عمر گفت : اى رسول خدا آيا نمىشنوى كه إبن ابى حدرد چه مىگويد ؟ ! فرمود : راست مىگويد . گمراه بودى و خداوند تو را هدايت كرد . « 2 »\r\n\r\nشبيخون هوازن\r\nدر تفسير قمى آمده است : مالك بن عوف به قوم خود گفت : هر كدام از شما بايد كه زن و فرزند و اموالش را پشت سرِ خود حركت دهد و غلاف شمشيرهايتان را بشكنيد و در شيارهاى اين منطقه و در\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 912 و 892 و 894 .\r\n( 2 ) . إعلام الورى ، 228 ؛ مغازى واقدى ، ج 2 ، ص 893 ؛ سيره ابن اسحاق ، ج 4 ، ص 83 .\r\n","page_name":" 606 ","page_number":606},
  {"content":"\r\n\r\nلابلاى درختان مخفى شويد و فردا صبح كه هنوز هوا خوب روشن نشده است به طور دسته جمعى به يكباره بر آنها حمله‌ور شويد و آنها را نابود كنيد . همانا محمد تاكنون با قومى برخورد نكرده است كه فنون جنگ را خوب بدانند . آن شب ابن عوف افراد خودش را در درهء حنين آماده كرد . حنين منطقه‌اى بود كه داراى شيارها و پستى و بلندهاى زيادى بود . او به افرادش دستور داد كه متفرق شوند و در اين شيارها پناه بگيرند و به يكباره بر محمد و اصحابش حمله‌ور شوند .\r\nرسول خدا صلى الله عليه و آله نيز اصحابش را آماده كرد و صف‌هاى آنها را منظم نمود و خودش بر قاطر سفيدش ، دُلدُل سوار شد و دو زره و يك كلاهخود پوشيد و در ميان لشكريان خود حركت كرده و آنها را به جنگ تشويق مىكرد و به آنها بشارت مىداد كه اگر ثابت قدم و استوار باشند ، پيروز مىشوند . آن حضرت صلى الله عليه و آله رمز مهاجران را بنى عبدالرحمن و رمز أوس را بنى عبيدالله قرار داد و لشكر را خود خيل اللّه ناميد . « 1 »\r\nواقدى از سهل بن حنظليّهء انصارى روايت كرده است : آن شب را تا سپيده دم خوابيديم . در سپيده‌دم آمادهء نماز شديم . رسول خدا صلى الله عليه و آله از چادرش خارج شد و نماز را براى ما اقامه كرد . پس از آنكه نماز را سلام داد ، او را ديدم كه به لابلاى درختان نگاه مىكند ! انيس بن ابى مِرثد غنوى كه رسول خدا صلى الله عليه و آله او را همراه عده‌اى نگهبان آن شب قرار داده بود ، آمد و عرض كرد : اى رسول خدا ، تا سپيده دم بيدار بوديم و در اين مدت كسى را نديديم . آن حضرت صلى الله عليه و آله به وى فرمود : برو از اسب پياده شو .\r\nسپس فرمود : از عهدهء اين شخص بر نمىآيد كه بعد از اين كارى را به او بسپاريم .\r\nمقدمهء سپاه را سواره نظام بنى سُليم تشكيل مىدادند و پس از آن اهل مكه قرار داشتند . پس از آنكه به درهء حنين رسيده بوديم ، هوازن قبل از ما در ناحيه‌اى از آن مستقر شده بودند و ما هم پشت سر آنها مستقر شديم . در صبحگاه كه هنوز هوا خوب روشن نشده بود ، ناگهان گروههاى هوازن از شيارها و گودال‌هاى آن ناحيه بيرون آمدند و به طور دسته جمعى و به يكباره بر ما حمله كردند . به دنبال آن سواره نظام از هم پاشيده شد و عقب نشينى كردند . و به دنبال آنها ، اهل مكه و به تبع آنها همهء مردم عقب نشستند و به پشت سرِ خود هم نگاه نكردند ! « 2 »\r\n\r\n\r\n","description":"","footnote":"\r\n( 1 ) . تفسير قمى ، ج 1 ، ص 286 - 287 .\r\n( 2 ) . مغازى واقدى ، ج 2 ، ص 897 - 903 .\r\n","page_name":" 607 ","page_number":607},
  {"content":"\r\n\r\nابن اسحاق با سندِ خود از جابر بن عبداللّه انصارى روايت مىكند : هوازن قبل از ما به درهء حنين رسيده و در گودال‌ها و شيارهاى آن مخفى شده بودند . ما پيش از آن كه منطقه را خوب بررسى كنيم در تاريكى شب در منطقه پياده شديم كه ناگهان گروههاى هوازن در سپيده دم به يك باره بر ما هجوم آوردند . لشكريان اسلام فرار كردند به طورى كه هيچ‌كدام به پشت سر خود نگاه نمىكردند . طبرسى نيز در إعلام الورى اين را روايت كرده « 1 » و افزوده است : مالك بن عوف جلو آمده و فرياد مىزد : محمد را به من نشان دهيد ! محمد را به او نشان دادند و او كه مردى دلير و متهوّر بود به رسول خدا صلى الله عليه و آله حمله‌ور شد . در اين حال يكى از مسلمانان جلوى او را گرفت كه مالك او را كشت . گفته شده است كه اين فرد أيمن بن عبيد خزرجى ، پسر ام ايمن ، بوده است كه حضانت و دايگى پيامبر اكرم صلى الله عليه و آله را بر عهده داشت .\r\nتنها اميرالمؤمنين همراه تعداد اندكى باقى مانده بودند كه ثابت قدم مانده و مىجنگيدند . « 2 »\r\nدر اين ميان عده‌اى از تازه مسلمانان و منافقان نيز در صدد كشتن پيامبر بودند . « 3 »\r\nشيخ مفيد در ارشاد مىنويسد : فقط ده نفر در كنار پيامبر اكرم صلى الله عليه و آله باقى ماندند كه هشت نفر از بنى هاشم بودند و نهمين آنها على عليه السلام بود . آنها عبارت بودند از : ابوسفيان بن حارث كه افسار مركب رسول خدا صلى الله عليه و آله را در دست گرفته بود و سپس عباس بن عبدالمطلب از سمت راست به وى پيوست و سپس پسرش فضل بن عباس نيز از سمت چپ به آنها پيوست و نوفل و ربيعه از پسران حارث بن عبدالملطلب و از برادران ابوسفيان و عُتبه و معتَّب از پسران ابوالهب ! و عبدالله بن زُبير بن عبدالمطلّب . اينها نه نفر از بنى هاشم بودند و دهمين نفر أيمن پسر امّ أيمن بود كه به شهادت رسيد . « 4 »\r\nاز ابن عباس روايت شده است كه ثابت قدم‌ها هيجده نفر بودند كه از جملهء آنها حارثة بن نعمان بود . « 5 » و از حارثة بن نعمان روايت شده است : وقتى مسلمانان فرار كردند ، رسول خدا صلى الله عليه و آله به من گفت :\r\n\r\n\r\n","description":"","footnote":"\r\n( 1 ) . سيرهء ابن اسحاق ، ج 4 ، ص 85 ؛ إعلام الورى ، ج 1 ، ص 230 .\r\n( 2 ) . تفسير قمى ، ج 1 ، ص 287 .\r\n( 3 ) . مغازى واقدى ، ج 2 ، ص 909 - 910 ، اعلام الورى ، ج 1 ، ص 231 ، مجمع البيان ، ج 5 ، ص 30 ، الخرائج و الجرائح ، ج 1 ، ص 117 ، ح 194 .\r\n( 4 ) . ارشاد ، ج 1 ، ص 141 ؛ تاريخ يعقوبى ، ج 2 ، ص 62 .\r\n( 5 ) . مغازى واقدى ، ج 2 ، ص 901 .\r\n","page_name":" 608 ","page_number":608},
  {"content":"\r\n\r\nاى حارثه ، چه تعداد از افراد ثابت قدم مانده‌اند ؟ به چپ و راستم نگاه كردم و آنها را صد نفر تخمين زدم و گفتم : اى رسول خدا ، صد نفرى هستند و به خاطر درگيرى شديد به پشت سرم نگاه نكردم . « 1 » و گفته مىشود كه صد نفر در آن روز ثابت قدم ماندند كه سى و سه نفر از مهاجرين و شصت و هفت نفر از انصار بودند كه آن حضرت صلى الله عليه و آله را در ميان گرفته بودند و شايد كه اين‌ها اولين نفرهايى بوده‌اند كه بازگشته‌اند .\r\n\r\nكشته شدن پرچمدار هوازن\r\nدر ارشاد آمده است : يكى از افراد قبيلهء هوازن بر روى شترى سرخ رنگ سوار بود و نيزه‌اى بلند در دست داشت كه پرچمى سياه رنگ بالاى آن بسته بود . او به پيش مىرفت و پرچم را برافراشته نگاه مىداشت تا مشركان به دنبال او پيشروى كنند . او وقتى كه مشاهده كرد به پيروزىهايى دست يافته‌اند ، بر مسلمانان حمله‌ور شده و رجز مىخواند :\r\nمن ابوجرول هستم كه باز نمىگردم‌تا بر اين قوم پيروز شويم يا كشته شويم .\r\nعلى عليه السلام بر او حمله‌ور شد و ضربه‌اى بر شترش زد و آن را ساقط كرد و سپس ضربه‌اى به خودش زد و او را هلاكت رساند و در همين حال اين رجز را مىخواند :\r\nبه درستى كه اين قوم از صبح مىدانستند كه من در صحنهء كارزار مردى كار كشته هستم .\r\nپس از آن كه على عليه السلام ابوجرول را ساقط كرد ، قومش متلاشى شدند و مسلمانان به طور دسته جمعى بر آنها حمله‌ور شدند كه على عليه السلام در پيشاپيش آنها حركت مىكرد و به تنهايى چهل نفر را هلاكت رساند . « 2 »\r\nبه دنبال قتل ابوجرول و چهل نفر از مشركان به دست على عليه السلام ، نظم و آرايش و اتحاد مشركان از هم متلاشى شد و همين باعث شكست آنها و پيروزى مسلمانان گرديد . « 3 »\r\nدر مورد تعداد كشته‌هاى هوازن ، ابن اسحاق در سيره‌اش ، ج 4 ، ص 92 نقل كرده است كه هفتاد\r\n\r\n\r\n","description":"","footnote":"\r\n( 1 ) . همان ، ج 2 ، ص 900 .\r\n( 2 ) . روضه كافى ، ص 308 ؛ بحارالانوار ، ج 21 ، ص 176 .\r\n( 3 ) . ارشاد ، ج 1 ، ص 143 ، 144 و 150 ؛ تاريخ و يعقوبى ، ج 2 ، ص 63 .\r\n","page_name":" 609 ","page_number":609},
  {"content":"\r\n\r\nنفر از آنها كشته شدند . و در مغازى واقدى ، ج 2 ، ص 907 آمده است كه نزديك صد نفر كشته شده‌اند و در مجمع البيان ، ج 5 ، ص 30 هم مطلب به همين صورت آمده است . و مسعودى در التنبيه و الاشراف ، ص 235 نقل كرده است كه آنها صد و پنجاه نفر بودند . بنابراين واقدى سى نفر مسعودى پنجاه نفر را افزوده است و بنابر قول اول حدود نيمى از افراد را على عليه السلام به هلاكت رسانده و باقيمانده را ساير مسلمانان به قتل رسانده‌اند ! شايد براى همين در دعاى ندبه آمده است : « فَأَوْدعَ قُلوبَهُم احقاداًبدرية و خيبرية و حنينية » .\r\n\r\nداغ شدن تنور جنگ\r\nقمى در تفسير خود مىنويسد : پيامبر اكرم صلى الله عليه و آله به عمويش عباس فرمود : اى عباس ، بالاى اين تپه برو و فرياد بزن : اى اصحاب بقره ! واى اصحاب شجره ! به كجا فرار مىكنيد ؟ ! اين رسول خدا صلى الله عليه و آله است كه شما را فرا مىخواند . عباس اين كار را انجام داد و هنگامى كه انصار صداى او را شنيدند ، برگشتند ، امّا از روبرو شدن با رسول خدا صلى الله عليه و آله شرم داشتند ، از اين رو به زير پرچم‌هاى خودشان بازگشتند و نزد پيامبر صلى الله عليه و آله نيامدند . پس از مدتى رسول خدا صلى الله عليه و آله از عباس سوال كرد : اين‌ها چه كسانى هستند ، اى ابوالفضل ؟ ! جواب داد : اينها انصار هستند كه با مشركان درگير شده‌اند ، اى رسول خدا . « 1 »\r\nشيخ مفيد مىنويسد : هنگامى كه رسول خدا صلى الله عليه و آله آنها را ديد ، پا در ركاب گذاشته و به حالت ايستاده در آمد و فرمود : الان آتش تنور جنگ گرم شده است . و اين شعر را خواند :\r\n همانا من پيامبر خدا هستم و هيچ دروغى در اين نيست * و همانا من پسر عبدالمطلب هستم . « 2 » \r\nقمى مىنويسد : سپس رسول خدا صلى الله عليه و آله به ابوسفيان بن حارث گفت : مشتى از سنگريزه‌ها را به من بده . پس از آنكه كه سنگريزه‌ها را گرفت ، آنها را به روى مشركان پاشيد و فرمود : رويتان زشت باد ! « 3 »\r\nسپس پيروزى از آسمان نازل شد و هوازن شكست خوردند و به هر طرف فرار كردند و خداوند\r\n\r\n\r\n","description":"","footnote":"\r\n( 1 ) . تفسير قمى ، ج 1 ، ص 287 .\r\n( 2 ) . ارشاد ، ج 1 ، ص 143 ؛ من لا يحضره الفقيه ، ج 4 ، ص 377 .\r\n( 3 ) . تفسير قمى ، ج 1 ، ص 287 ؛ مغازى واقدى در ج 3 ، ص 810 .\r\n","page_name":" 610 ","page_number":610},
  {"content":"\r\n\r\nدر اين مورد فرمود : « و لَقَدْ نصركُمُ اللَّه فى مَواطِنَ كَثيرة وَ يَوْمَ حُنين » « 1 » ؛ به درستى كه خداوند در جاهاى بسيار و در روز حنين شما را يارى كرد .\r\n\r\nنهى از كشتن كودكان و أسيران\r\nواقدى روايت مىكند : خزرج به همراه رئيس خود سعد بن عُباده به صحنهء كارزار بازگشتند در حالى كه وى فرياد مىزد : يا لَلخزرج ، يا لَلخزرج ! و أوسىها هم به دور رئيس خود جمع شدند كه فرياد مىزد : يا للاوس ، للاوس !\r\nآنها چنان از هوازن خشمگين شده بودند كه حتى كودكان را مىكشتند . وقتى اين خبر به رسول خدا صلى الله عليه و آله رسيد ، أوس را مورد خطاب قرار داد و فرمود : چه شده است كه عده‌اى كودكان را مىكشند ؟ ! آگاه باشيد كه كودكان را نبايد كشت ! و اين را سه بار تكرار كرد .\r\nاسيد بن حُضير عرض كرد : اين‌ها از فرزندان مشركان هستند ! رسول خدا صلى الله عليه و آله فرمود : « مگر بهترين‌هاى شما از فرزندان مشركان نيستند ؟ ! هر بچه‌اى بر فطرت الهى خود خلق مىشود تا اينكه به زبان آيد و زبانش حرف دلش را بيان كند . و پدر و مادر هستند كه بچه‌ها را يهودى يا مسيحى مىگردانند » ! « 2 »\r\nشيخ مفيد مىنويسد : مسلمانان همچنان به كشتار و اسير كردن مشركان مشغول بودند تا روز بالا آمد و رسول خدا صلى الله عليه و آله دستور داد كه از كشتن آنها دست بردارند و هيچ اسيرى را نكشند ؛ امّا عمر بن خطاب از كنار اسيرى به نام ابن اكوع گذشت كه جاسوس هوازن به هنگام حركت به سوى فتح مكه بود .\r\nاو اسير شده و آزاد گشته بود ؛ ولى به هوازن پيوسته و در جنگ شركت كرده و دوباره اسير شده بود .\r\nعمر به يكى از انصار نزديك شد و گفت : اين دشمن خداست كه قبلا اسير شده بود و آزاد گشته و دوباره اسير شده است ، پس او را بكش . انصارى به گفتهء عمر او را كشت . اين خبر به گوش رسول خدا صلى الله عليه و آله رسيد كه ناراحت شد و فرمود : مگر شما را از كشتن اسير نهى نكردم ؟ ! با اين وجود به اطلاع آن حضرت صلى الله عليه و آله رسيد كه اسير ديگرى به نام جميل بن مَعْمر بن زُهير كشته شده است . آن حضرت صلى الله عليه و آله\r\n\r\n\r\n","description":"","footnote":"\r\n( 1 ) . تفسير قمى ، ج 1 ، ص 288 .\r\n( 2 ) . مغازى واقدى ، ج 2 ، ص 905 .\r\n","page_name":" 611 ","page_number":611},
  {"content":"\r\n\r\nناراحت شد و پيغام فرستاد : چرا اسيرى را كشتيد در حالى كه اعلام كرده بودم ، اسيرى را نكشيد ؟ ! گفتند : او را به گفتهء عمر كشتيم ! پس از آن پيامبر صلى الله عليه و آله به او نگاه نمىكرد تا اينكه عُمير بن وَهْب براى عفو او واسطه شد . « 1 »\r\nفرماندهء هوازن ، مالك بن عَوْف نَصرى همراه عده‌اى به سوى طائف فرار كردند و مالك وارد قلعه‌اى شد و در آن مخفى گرديد . « 2 »\r\n\r\nغنائم و اسرا\r\nرسول خدا صلى الله عليه و آله دستور داد تا غنائم در جايى جمع‌آورى شود . منادى رسول خدا صلى الله عليه و آله اعلام مىكرد ؛ هر كسى كه به خدا و روز قيامت ايمان دارد ، چيزى از غنائم را براى خود بر ندارد ! و هر كسى كه چيزى را براى خود برداشته ، آن را باز گرداند ! در اين مورد واقدى از عُمارة بن غُزيّه روايت كرده است كه عبدالله بن زيد مازنى ، كمانى را برداشته بود كه با آن به سوى دشمن تيراندازى مىكرد و با شنيدن اين إعلام ، آن را به غنائم برگردانيد . و مردى كه طنابى در دست داشت نزد رسول خدا صلى الله عليه و آله آمد و عرض كرد : اى رسول خدا صلى الله عليه و آله ، اين طناب را پس از شكست و فرار دشمن پيدا كرده‌ام ، آيا مىتوانم با آن بارهايم را ببندم ؟ آن حضرت صلى الله عليه و آله فرمود : قمستى از اين طناب مال توست ، با بقيهء آن كه مال مسلمانان است چه خواهى كرد ؟ ! « 3 » و ابن اسحاق مىنويسد : يكى از انصار با مقدارى نخ نزد آن حضرت صلى الله عليه و آله آمد و عرض كرد : آيا مىتوانم با اين نخ‌ها پالان شترم را اصلاح كنم ؟ فرمود : نصيبِ من از اين غنيمت مال تو باشد ؛ اما در مورد مسلمانان چه مىكنى ؟ او گفت : حال كه اين طور است احتياجى بدان ندارم و آن را به غنائم برگردانيد . « 4 » در ميان اثاثيهء يكى از اصحابش ، مقدارى از غنائم ديده شد كه آنها را بدون اجازه برداشته بود ! پيامبر صلى الله عليه و آله بارش را باز نكرد و او را تنبيه ننمود و فقط به سرزنش و توبيخ او اكتفا كرد . « 5 »\r\n\r\n\r\n","description":"","footnote":"\r\n( 1 ) . ارشاد ، ج 1 ، ص 144 - 145 .\r\n( 2 ) . مغازى واقدى ، ج 2 ، ص 916 - 917 .\r\n( 3 ) . همان ، ج 2 ، ص 918 .\r\n( 4 ) . سيرهء ابن اسحاق ، ج 4 ، ص 135 .\r\n( 5 ) . مغازى واقدى ، ج 2 ، ص 918 - 919 .\r\n","page_name":" 612 ","page_number":612},
  {"content":"\r\n\r\nآن حضرت صلى الله عليه و آله دستور مىداد بر روى فردى كه زنى را كشته است خاك بپاشند . در اين مورد واقدى از زُهرى از عبدالرحمن بن أزهر روايت مىكند : در روز حُنين با پيامبر اكرم صلى الله عليه و آله بودم . او را ديدم از ميان مردان مىگذرد و از چادر خالد بن وليد سؤال مىكند . چادر خالد را - كه در آن هنگام جوان بود - به آن حضرت نشان دادند . او مقدارى خاك بر وى پاشيد ! و به كسانى كه همراه وى بودند فرمود : آنچه در دست دارند به سوى او پرتاب كنند « 1 » ! و اين به خاطر آن بود كه وى زنى را كشته بود .\r\nابن هشام با سند خود روايت مىكند : عقيل بن ابى طالب داماد شيبة بن ربيعه مخزومى « 2 » از دخترش فاطمه بود . او در جنگ حُنين شركت كرده و سوزنى برداشته بود . آن را به منزل برده و به فاطمه گفته بود : اين سوزن را بگير و با آن لباس‌ها را بدوز ! پس از آن شنيد كه منادى رسول خدا صلى الله عليه و آله در مكه اعلام مىكند : هر كس چيزى از غنائم را با خود برده ، آن را باز گرداند !\r\nعقيل نزد همسرش رفت و گفت : به خدا سوگند كه سوزنت از دستت رفت و آن را به غنائم بر گردانيد ! « 3 »\r\nطبرسى در إعلام الورى از أبان احمر بجلى كوفه از امام صادق عليه السلام روايت كرده است : رسول خدا صلى الله عليه و آله در حنين چهار هزار نفر را اسير كرد . و دوازده هزار شتر را به غنيمت گرفت و اين غير از تعداد زياد گوسفندان بوده است « 4 » .\r\n\r\nاحترام به خواهر رضاعى\r\nواقدى مىنويسد : مسلمانان بر شَيماء دختر حارث سعدى و خواهر رضاعى پيامبر اكرم صلى الله عليه و آله دست يافتند و او را دستگير كرده و با عجله و با شدت به سوى پيامبر صلى الله عليه و آله حركت دادند . شيماء مىگفت :\r\nبدانيد كه من خواهر رضاعى رئيس شما هستم ! امّا كسى او را تصديق نمىكرد تا اينكه او را نزد رسول خدا صلى الله عليه و آله آوردند . او گفت : اى رسول خدا ، من خواهر رضاعى تو هستم . رسول خدا صلى الله عليه و آله پرسيد :\r\n\r\n\r\n","description":"","footnote":"\r\n( 1 ) . همان ، ج 2 ، ص 922 .\r\n( 2 ) . در مغازى واقدى ، ج 2 ، ص 918 آمده است : وليد بن عتبة بن ربيعه .\r\n( 3 ) . سيرهء ابن هشام ، ج 4 ، ص 135 .\r\n( 4 ) . إعلام الورى ، ج 1 ، ص 233 ؛ المغازى و المبعث ، ص 111 ؛ مغازى واقدى ، ج 2 ، ص 934 ؛ سيرهء ابن اسحاق ، ج 4 ، ص 131 .\r\n","page_name":" 613 ","page_number":613},
  {"content":"\r\n\r\nعلامت آن چيست ؟ عرض كرد : گازى كه به پشتم گرفتى ، آن هنگام كه تو را به پشتم سوار كرده بودم ! رسول خدا صلى الله عليه و آله علامت را شناخت و رداى خود را پهن كرد و او را بر آن نشايند و به وى فرمود : اگر پيش ما بمانى تو را گرامى مىداريم و اگر بخواهى به روى ، هدايايى به تو مىدهيم و تو را به سوى قومت مىفرستيم . شيماء گفت : دوست دارم كه هدايايى بدهى و مرا به سوى قومم بفرستى . رسول خدا صلى الله عليه و آله كنيز و غلامى به وى هديه كرد . « 1 »\r\nرسول خدا صلى الله عليه و آله از وى دربارهء برادران و خواهران رضاعى خودش سؤال كرد . شيماء عرض كرد :\r\nعمويش أبى بَرْقان و برادر و خواهرش زنده هستند . آنگاه رسول خدا صلى الله عليه و آله فرمود كه دو شتر به وى بدهند و سپس فرمود : به جِعّرانه باز گرد و همراه قومت باش . « 2 »\r\n\r\nحرمت خودكشى\r\nواقدى مىنويسد : به رسول خدا صلى الله عليه و آله عرض كردند : يكى از مسلمانان به شدّت جنگيده و زخمى شده است و از اين زخم خيلى درد مىكشد . آن حضرت صلى الله عليه و آله فرمود : او از اهل آتش است ! افرادى كه در آن جا بودند وقتى اين را شنيدند ، خيلى متعجب شدند و نگاه معنىدارى به پيامبر اكرم صلى الله عليه و آله كردند . مدتى گذشت . كم كم درد زخم آن مرد زياد شد . ناگهان او تيرى را از تيردان بيرون كشيده و با آن خودكشى كرد اين جريان به اطلاع پيامبر صلى الله عليه و آله رسيد . پس از آن رسول خدا صلى الله عليه و آله به بلال فرمود تا اعلام كند : « همانا خداوند دين خود را به وسيلهء مرد فاجر كمك مىكند ! اما بدانيد كه غير از مومن كسى داخل بهشت نمىشود ! » « 3 »\r\n\r\nاهميت خون مسلمان\r\nچهل روز قبل از حركت براى فتح مكه ، آن حضرت صلى الله عليه و آله براى گمراه كردن قريش ابوقَتاده را به سريّه‌اى در وادى أضَم در راه تَهامه فرستاد . از جملهء نيروهاى اين سريّه ، مُحلِّم بن جَثّامهء ليثى بود . او\r\n\r\n\r\n","description":"","footnote":"\r\n( 1 ) . سيرهء ابن اسحاق ، ج 4 ، ص 100 - 101 ؛ إعلام الورى ، ج 1 ، ص 239 .\r\n( 2 ) . مغازى واقدى ، ج 2 ، ص 914 .\r\n( 3 ) . مغازى واقدى ، ج 2 ، ص 917 .\r\n","page_name":" 614 ","page_number":614},
  {"content":"\r\n\r\nدر دل خود نسبت به عامر بن اضْبط أشجعى كينه‌اى ديرينه داشت . هنگامى كه وى را در راهى ديدند ، گرچه اسلام وى ثابت نشده بود ، اما وقتى آنها را ديد ، همانند مسلمانان بر آنها سلام كرد . با اين وجود مُحلِّم بر او حمله كرد و او را به قتل رسانيد و وسايلش را به غنيمت گرفت . در اين مورد نازل شده بود :\r\n« وَ لا تَقُولُوا لِمَنْ أَلْقى إِلَيْكُمُ السَّلامَ لَسْتَ مُؤْمِناً تَبْتَغُونَ عَرَضَ الْحَياةِ الدُّنْيا » « 1 » ؛\r\nبراى رسيدن به چيزى از مال دنيا به كسى كه بر شما سلام مىكند ، نگوييد كه مؤمن نيستى .\r\nآنها پس از آنكه با كسى درگير نشدند ، به سوى مدينه بازگشتند و يك شب قبل از رسيدن به مدينه ، در منزلگاه ذى خَشَب مطلع شدند كه پيامبر اكرم صلى الله عليه و آله به سوى مكه حركت كرده است ، براى همين از راه ميان بُر حركت كردند تا در منزلگاه سُقيا به آن حضرت ملحق شدند .\r\nطايفهء أشجع بخشى از قبيلهء غَطَفان بود و رئيس آنها در آن روزگار عُيَيْنة بن حِصن فِزارى بود . بنى ليث از بنى تميم بودند و أقرع بن حابس تميمى از آنها دفاع مىكرد . مُحلِّمِ قاتل ، در حُنين حاضر شده بود . مورخان ذكر نكرده‌اند كه چرا طايفهء أشجع تا روز حُنين به خونخواهى از اشجعى اقدام نكرده بود ! ابن اسحاق با سند خود از عُروة بن زُبير بن سعد سُلَمى كه از افراد حاضر در حُنين بوده است ، روايت مىكند : رسول خدا صلى الله عليه و آله نماز ظهر را در حُنين براى ما امامت فرمود ، سپس زير سايهء درختى رفت و نشست . در اين حال عُيَيْنه بن حِصن به خونخواهى عامر أشجعى قيام كرد و أقرع بن حابس به دفاع از محلِّم بن جَثّامه قيام كرد . عُيَيْنة بن حِصن به پيامبر اكرم صلى الله عليه و آله عرض كرد : اى رسول خدا ، به خدا سوگند كه او را رها نمىكنم تا زنانشان را به گريه و زارى بنشانم ، چنان كه زنانم را به سوگ نشاندند ! رسول خدا صلى الله عليه و آله فرمود : به جاى قصاص ، پنجاه شتر را در اين سفر به عنوان ديه بگيريد و پنجاه شتر را هنگامى كه بازگشتيم ! « 2 » عُيَيْنه از قبول ديه خوددارى مىكرد . كم كم سر و صداها بالا گرفت تا اينكه اقرع بن حابس ، عُيَينه بن حِصن را به كنار كشيد و گفت : رسول خدا صلى الله عليه و آله اين مقتول را با پرداخت ديه‌اش صالح و مسلمان مىشمارد و شما آن را ردّ مىكنيد ؟ ! آيا نمىترسيد كه رسول خدا صلى الله عليه و آله بر شما خشمگين شود و به واسطهء خشم او ، خدا بر شما خشمگين شود ؟ ! آيا نمىترسيد كه شما را نفرين كند و\r\n\r\n\r\n","description":"","footnote":"\r\n( 1 ) . نساء ( 4 ) ، 94 .\r\n( 2 ) . سيرهء ابن اسحاق ، ج 4 ، ص 275 و مغازى واقدى ، ج 2 ، ص 797 .\r\n","page_name":" 615 ","page_number":615},
  {"content":"\r\n\r\nخدا به واسطهء نفرين او ، شما را لعنت فرمايد ؟ ! سوگند به آنكه جان أقرع در دست اوست ، بايد تسليم رسول خدا صلى الله عليه و آله شويد تا آنچه صلاح مىداند انجام دهد و يا اينكه پنجاه نفر از بنى تميم را به عنوان شاهد مىآورم كه همگى شهادت دهند اين رفيق شما به صورت كافر مرده و حتى يك ركعت نماز نخوانده است ! و در آن صورت خون وى هَدَر است ! آنها وقتى كه اين سخنان را شنيدند ، به ديه رضايت دادند .\r\nپس از آنكه اولياى مقتول ، ديه را قبول كردند ، بعضى از افراد به اولياى قاتل گفتند : محكّم كجاست كه بيايد تا رسول خدا صلى الله عليه و آله براى او استغفار كند ؟ ! او آمد و مقابل رسول خدا صلى الله عليه و آله نشست در حالى كه چشمهايش اشك آلود بود و عرض كرد : اى رسول خدا صلى الله عليه و آله ، قضيه آنچنان بوده كه به آگاهى شما رسيده است ، من از اين بابت به درگاه خدا توبه مىكنم و از شما مىخواهم كه براى من آمرزش بخواهيد . « 1 » رسول خدا صلى الله عليه و آله فرمود : تو ايمان آوردى و سپس او را با سلاح خود در سايهء اسلام كشتى ؟ ! « 2 » آنگاه دستهايش را به سوى آسمان بلند كرد و با صداى بلند فرمود : پروردگارا ! محلِّم را نيامرز ! سه مرتبه اين را تكرار كرد و بعد فرمود : برخيز !\r\nاو در حالى كه اشك‌هايش روى لباسهايش مىريخت برخاست و رفت !\r\nضَمْرة بن سعد سُلَمى كه همراه پدرش در حُنين حاضر شده بود ، مىگويد : رسول خدا صلى الله عليه و آله اين كار را انجام داد تا اهميت خون يك مسلمان را در اسلام نشان دهد والّا لبهايش را حركت مىداد و براى وى آمرزش و مغفرت طلب مىكرد . « 3 »\r\n\r\nسفارش پيامبر صلى الله عليه و آله\r\nوقتى خداوند اجتماع مشركان را در حُنين پراكنده ساخت و ثقيف و همراهانشان به سوى طائف فرار كردند ، پيامبر اكرم صلى الله عليه و آله ابوسفيان بن حرب را همراه عده‌اى به سوى طائف فرستاد . آن حضرت صلى الله عليه و آله با انتخاب ابوسفيان مىخواست به طائفىها بفهماند كه متكبران و گردنكشان قريش تسليم وى شده‌اند و\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 92 .\r\n( 2 ) . سيرهء ابن اسحاق ، ج 4 ، ص 277 .\r\n( 3 ) . مغازى واقدى ، ج 2 ، ص 920 - 921 .\r\n","page_name":" 616 ","page_number":616},
  {"content":"\r\n\r\nبدين وسيله روحيهء آن‌ها را تضعيف كند . طائفىها در مقابل وى مقاومت كردند و بر صورتش خاك پاشيدند . او شكست خورد و بازگشت و به پيامبر اكرم صلى الله عليه و آله عرض كرد : مرا همراه عده‌اى از قوم هُذيل و باديه‌نشين‌ها اعزام كردى كه به درد هيچ كارى نمىخوردند ! پيامبر صلى الله عليه و آله چيزى نفرمود « 1 » و تصميم گرفت كه خودش به سوى طائف حركت كند . او طفيل بن عَمْرو الدَّوسى را با جمعى از اقوامش به سوى قبيلهء اعزام كرد تا بت ذالكفيّن را منهدم كند و سپس از قوم خويش كمك بگيرد و همگى به سوى طائف بروند . طفيل قبل از اعزام ، از پيامبر صلى الله عليه و آله درخواست كرد كه سفارشى به او بكند . آن حضرت صلى الله عليه و آله فرمود : « از خدا چنان حيا داشته باش كه يك مرد عاقل از خانواده خود حيا مىكند . اگر به تو بدى كردند ، تو خوبى كن ، زيرا « إنَّ الحَسَناتِ يُذهبنَ السَّيِئَاتِ ذلك ذِكرى لِلَّذاكِرينَ » « 2 » ؛ خوبىها بدىها را از ميان مىبرد و اين تذكرى براى كسانى است كه متذكر مىشوند . و با صداى بلند سلام كن و بسيار اطعام كن » . طُفيل به ميان قبيلهء خود رفت و آتشى را روشن كرد و آن را داخل بت ذى الكفيّن را منهدم كرد سپس از قوم خود براى حركت به سوى طائف كمك طلبيد كه چهار صد نفر به او جواب مثبت دادند . « 3 »\r\n\r\nحركت به سوى طائف\r\nواقدى مىنويسد : رسول خدا صلى الله عليه و آله راهنمائى را اجير كرد تا او را به سوى طائف راهنمايى كند . او از أوطاس به سوى نَخلهء يمانى حركت كرد و از آنجا به قَرَن و سپس به مُلَيْح و سپس به بحرة الرُّغاء از وادى لِيّه رفت و در آنجا مسجدى به دست خود بنا كرد كه اصحابش سنگ مىآوردند و نماز ظهر را در آن به جاى آورد .\r\nپيامبر صلى الله عليه و آله پس از نماز عصر حركت كرد و در راه كاخى را مشاهده كرد . پرسيد : اين كاخ از كيست ؟ گفتند : كاخ مالك بن عَوف است . پرسيد : او كجاست ؟ گفتند : در قلعهء ثقيف است . پرسيد : چه كسى در كاخ است ؟ گفتند : هيچ كس . فرمود : پس آن را بسوزانيد .\r\n\r\n\r\n","description":"","footnote":"\r\n( 1 ) . ارشاد ، ج 1 ، ص 151 - 152 .\r\n( 2 ) . هود ( 1 ) ، 114 .\r\n( 3 ) . مغازى واقدى ، ج 2 ، ص 870 و 923 .\r\n","page_name":" 617 ","page_number":617},
  {"content":"\r\n\r\nدر آن منطقه قبر بزرگى بود كه مال سعيد بن عاص اموى بود . پسرانش أبان و عمرو مسلمان شده و در لشكر رسول خدا صلى الله عليه و آله بودند . هنگامى كه نگاه ابوبكر به قبر افتاد ، گفت : خدا صاحب اين گور را لعنت كند كه بسيار با خدا و رسولش دشمنى مىكرد ! وقتى پسران عاص اين را شنيدند ، گفتند : خدا ابى قحافه را لعنت كند كه نه توان دفاع داشت و نه توان مهماندارى ! رسول خدا صلى الله عليه و آله فرمود : ناسزا گفتن به مردگان ، بازماندگان آنها را مىآزارد . هر گاه خواستيد مشركان را لعنت كنيد ، به صورت عام آن را بگوييد . « 1 »\r\n\r\nشروع محاصرهء طائف\r\nواقدى مىنويسد : رسول خدا صلى الله عليه و آله به حركت خويش ادامه داد تا به قلعه طائف نزديك شد . پس از آن كه از مركب پياده شد ، حُباب بن مُنذر به خدمت رسيد و عرض كرد : اى رسول خدا صلى الله عليه و آله ، ما زياد به قلعه نزديك شده‌ايم ، اگر اين فرمان از سوى خداست كه ما فرمانبرداريم و اگر براساس رأى و نظر شما است ، فاصله گرفتن از قلعهء بهتر است . رسول خدا صلى الله عليه و آله سكوت كرد و چيزى نگفت .\r\nسپس از عَمْرو بن اميّه ضَمرى روايت كرده است : هنگامى كه كنار قلعه فرود آمديم ، از بالاى قلعه تيرباران شديم و تعدادى از مسلمانان مجروح شدند . پس از آن رسول خدا صلى الله عليه و آله حُباب بن مُنذر را فرا خواند و فرمود : جايگاه بلندى را در نظر بگير كه از تيررس اين قوم دور باشد . حُباب به جستجو پرداخت تا به مكان فعلى مسجد طائف رسيد و آن را پسنديد . آنگاه نزد رسول خدا صلى الله عليه و آله آمد و او را از آن مكان آگاه نمود . آن حضرت صلى الله عليه و آله به اصحابش فرمود كه به آن جا منتقل شوند . و رسول خدا صلى الله عليه و آله به چادرش رفت و در اين جنگ امّ سَلَمه و زينب با وى بودند .\r\nمسلمانان مىخواستند به سوى قلعه حمله‌ور شوند . پيشاپيش آنها يزيد بن زَمعة بن أسود پيش رفت و از آنها امان خواست تا با آنها صحبت كند . آنها به او امان دادند ؛ امّا وقتى كه به قلعه نزديك شد ، او را تيرباران كردند و كشتند ! ! « 2 »\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 925 ؛ در سيرهء ابن اسحاق ، ج 4 ، ص 125 .\r\n( 2 ) . همان ، ج 2 ، ص 924 - 927 .\r\n","page_name":" 618 ","page_number":618},
  {"content":"\r\n\r\n\r\nمشورت با سلمان\r\nواقدى مىنويسد : رسول خدا صلى الله عليه و آله با اصحاب خود به مشورت پرداخت . سلمان فارسى عرض كرد : اى رسول خدا صلى الله عليه و آله به نظر من بهتر است كه با منجنيق قلعهء آنها را بكوبيم . با منجنيق قلعهء طائف را هدف گرفتند . « 1 » و پس از آن مسلمانان سعى كردند از دو دستگاه تانك كه با پوست گاو پوشانده شده بود ، استفاده كنند . براى همين چند نفر زير آن رفتند و به ديوار نزديك شده و به خراب كردن آن پرداختند ؛ امّا ثقفىها گلوله‌هاى آغشته و شعله‌ور شده را به روى تانك‌ها پرتاب كردند . در نتيجه هر دو تانك آتش گرفت و مسلمانان مجبور شدند كه از زير آنها فرار كنند . به دنبال آن در تيررس ثقفىها قرار گرفته و عده‌اى كشته شده و عده‌اى زخمى گشتند . رسول خدا صلى الله عليه و آله براى تضعيف روحيهء دشمن فرمود : هر نفر پنج درخت انگور ثقفىها را قطع كند به دنبال آن مسلمانان با جديّت و شدّت به قطع درختان انگور پرداختند . در همين ايام يكى از ثقفىها بر ديوار قلعه مىايستاد و به مسلمانان مىگفت : برويد اى بز چران‌ها ! برويد اى بردگان محمد ! برويد اى حلقه به گوشان محمد ! آيا گمان مىكنيد كه با كندن درختان انگور ، ما را بىنوا و گدا و خوار مىكنيد ؟ ! رسول خدا صلى الله عليه و آله فرمود :\r\nپروردگارا اين فرد را در آتش سرنگون كن ! در همين حال ، سعد بن ابى وقاص زير گلويش را هدف رفت و او از بالاى ديوار به پايين افتاد و هلاك شد و پيامبر اكرم صلى الله عليه و آله از اين واقعه خوشنود شد . « 2 »\r\n\r\nفرستادن على به خَثعَم\r\nشيخ مفيد در ارشاد مىنويسد : رسول خدا صلى الله عليه و آله به هنگام محاصرهء طائف ، على عليه السلام را همراه عده‌اى كه دامادش ابوالعاص بن ربيع هم در ميان آنها بود به سوى خَثْعَم در اطراف طائف فرستاد تا بت‌هاى آن‌ها را بشكند . حضرت على عليه السلام حركت كرد كه ناگهان با عدهء زيادى از اسب سواران خَثْعَم روبرو شد . بعد از نماز صبح كه هنوز هوا خوب روشن نشده بود ، يكى از افراد دشمن به نام شهاب پيش آمد و فرياد كشيد : هل من مبارز ؟ اميرالمؤمنين به مسلمانانى كه همراهش بودند ، فرمود : چه كسى به مبارزه‌اش مىرود ؟ كسى إعلام آمادگى نكرد ، از اين رو على عليه السلام خودش به مبارزه‌اش رفت . در اين\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 924 - 927 ؛ إعلام الورى ، ج 1 ، ص 234 .\r\n( 2 ) . مغازى واقدى ، ج 2 ، ص 930 - 929 .\r\n","page_name":" 619 ","page_number":619},
  {"content":"\r\n\r\nحال ناگهان ابوالعاص بن ربيع پيش آمد و گفت : اى فرمانده ، من او را از شما كفايت مىكنم ! على عليه السلام فرمود : نه . سپس خودش پيش رفت و رجزى خواند و ضربه‌اى بر شهاب وارد كرد و او را كشت .\r\nآن شب اين سپاه پيش رفت تا بتها را شكست و بعد به سوى طائف بازگشت . به هنگام بازگشت ، اميرالمؤمنين با نافع بن خيلان بن معتِّب برخورد كرد كه همراه عده‌اى اسب سوار از قلعه بيرون آمده بود و در درهء وجّ گشت مىزد . اميرالمؤمنين عليه السلام با يك حمله نافع را كشت و بقيه ترسيدند و فرار كردند . على عليه السلام نزد رسول خدا صلى الله عليه و آله بازگشت در حالى كه هنوز محاصرهء طائف ادامه داشت . هنگامى كه پيامبر اكرم صلى الله عليه و آله او را ديد ، به خاطر پيروزىهايش تكبير گفت . سپس دست او را گرفت و به گوشهء خلوتى برد و به نجوا كردن با وى پرداخت . نجواى پيامبر اكرم صلى الله عليه و آله با على عليه السلام طولانى شد ، براى همين عمر بن خطاب با لحن عِتاب آلودى گفت : آيا با او خلوت مىكنى و بدون ما به نجوى با وى مىپردازى ؟ ! رسول خدا صلى الله عليه و آله فرمود : اى عُمر ، من به نجوى با وى نپرداختم ؛ بلكه خدا با وى به نجوى پرداخت ! « 1 »\r\n\r\nترك محاصره\r\nابن اسحاق روايت كرده است : همسر عثمان بن مظعون خُويله دختر حكيم سُلميَه نزد رسول خدا صلى الله عليه و آله رفت و عرض كرد : اى رسول خدا صلى الله عليه و آله ، اگر خداوند طائف را براى تو فتح كرد ، جواهرات بادية دختر غيلان يا فارعة دختر عقيل را به من بدهيد ! رسول خدا صلى الله عليه و آله فرمود : اگر به من در مورد ثقيف اجازه‌اى داده نشده باشد ، چه مىگويى ؟ خُويله بيرون آمد و سخن رسول خدا را براى عمر بن خطاب بازگو كرد . عمر بر رسول خدا صلى الله عليه و آله وارد شد و عرض كرد : اى رسول خدا ، خُويله چه مىگويد ؟ آيا شما اين را فرموده‌ايد ؟ فرمود : بله ، من آن را گفته‌ام . عمر گفت : در اين صورت آيا فتح قلعه ، وعده داده نشده است ؟ فرمود : نه . گفت : آيا اجازه مىدهيد كه اعلام كنم تا مسلمانان آمادهء حركت شوند . فرمود : بله .\r\nسپس عمر اعلام كرد كه مسلمانان آمادهء ترك محاصرهء ثقيف بشوند . « 2 »\r\nواقدى مىنويسد : مسلمانان به همديگر مىگفتند : آيا باز گرديم در حالى كه طائف را فتح\r\n\r\n\r\n","description":"","footnote":"\r\n( 1 ) . ارشاد ، ج 1 ، ص 152 - 153 .\r\n( 2 ) . سيرهء ابن اسحاق ، ج 4 ، ص 127 .\r\n","page_name":" 620 ","page_number":620},
  {"content":"\r\n\r\nنكرده‌ايم ؟ ! بلكه دست از محاصره بر نمىداريم تا خداوند فتح آن را نصيب ما مىگرداند ، به خدا سوگند كه آنها ذليل‌تر و ضعيف‌تر از كسانى هستند كه تاكنون با آنها درگير شده‌ايم . ما با قريش و هوازن درگير شديم و خدا آنها را متفرق ساخت و شكست داد ! اينها در مقابل آنها همانند روباهى هستند كه به سوراخ خود خزيده‌اند و اگر محاصره را ادامه دهيم ، در همان قلعهء خود هلاك خواهند شد .\r\nآن‌ها از عمر بن خَطّاب خواستند تا به رسول خدا صلى الله عليه و آله اعتراض كند ! او گفت : در مورد صلح حُديبيه چنان شك كردم كه جز خدا آن را نمىداند ! در آن روز به رسول خدا صلى الله عليه و آله اعتراض كردم و حرف‌هايى زدم كه آرزو مىكنم اى كاش چنان كارى نكرده بودم و در مقابل ، تمام مال و فرزندانم را از دست مىدادم ! سپس ديدم كه خير خدا بر ما نازل شد و اين به واسطه اقدام رسول خدا صلى الله عليه و آله بود . به واسطهء صُلح حُديبيه ، مكّه بدون جنگ و خون‌ريزى فتح شد و مردم مكّه گروه گروه اسلام را پذيرفتند . در آن روز مردم اعتراض كردند ؛ ولى خير در همان كارى بود كه رسول خدا صلى الله عليه و آله انجام داد .\r\nمن هرگز به او مراجعه و با او بحث نخواهم كرد ! ! امر ، امر الهى است و او هر چه را بخواهد به پيامبرش وحى مىكند ! « 1 » واقدى مىنويسد : مردم از اينكه بايد دست از محاصرهء طائف بردارند بسيار ناراحت بودند و اعتراض مىكردند ، براى همين رسول خدا صلى الله عليه و آله فرمود : فردا وارد جنگ شويد ! فرداى آن روز عده‌اى وارد جنگ شدند كه جراحت‌هايى بر آنها وارد شد . بعد رسول خدا صلى الله عليه و آله فرمود : ما به خواست خدا حركت خواهيم كرد و ديگران هم نظر پيامبر را پذيرفتند . « 2 »\r\nدر مدت محاصرهء طائف ، يك نفر از بنى ليث و چهار نفر از انصار و پنج نفر از قريش شهيد شدند و عبدالله بن أبى اميّة بن مُغِيرهء مخزومى هدف تير قرار گرفت و بعداً شهيد شد . همچنين عبدالله بن ابى بكر تَيمى مورد هدف تير قرار گرفت و بعد از رحلت رسول خدا صلى الله عليه و آله وفات كرد . « 3 »\r\nدر مورد مدّت محاصره ، طبْرسى مىنويسد : آن حضرت بيش از ده روز آنها را محاصره كرد . « 4 » و واقدى مىنويسد : بعضى مىگويند كه پانزده روز و بعضى مىگويند كه هيجده روز و بعضى ديگر\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 936 .\r\n( 2 ) . همان ، ج 2 ، ص 937 .\r\n( 3 ) . سيرهء ابن اسحاق ، 7 ج 4 ، ص 129 و مغازى واقدى ، ج 2 ، ص 938 .\r\n( 4 ) . إعلام الورى ، ج 1 ، ص 233 .\r\n","page_name":" 621 ","page_number":621},
  {"content":"\r\n\r\nمىگويند كه نوزده روز آنها را محاصره كرد و در طول اين مدت نمازها را به صورت شكسته در دو خيمه‌اى كه براى دو همسرش بر پا شده بود ، به جاى مىآورد . « 1 » ابن هشام نقل كرده است كه هفده شب و ابن اسحاق گفته است كه بيست و چند شب آنها را محاصره كرد . « 2 »\r\n\r\nپروردگارا ! ثقيف را هدايت كن\r\nطبرسى مىنويسد : گويى رسول خدا صلى الله عليه و آله منتظر بازگشت على عليه السلام بود . همين كه على عليه السلام بازگشت ، آن حضرت عليه السلام دستور حركت را صادر كرد .\r\nسعد بن عبيد بن عِلاج ثقفى با مشاهدهء عقب نشينى مسلمانان فرياد زد : اگر مرد هستيد ، بايستيد ! رسول خدا صلى الله عليه و آله فرمود : برو كه ديگر نتوانى بايستى و نتوانى راه به روى ! در همين حال وى افتاد و پايش شكست ! « 3 »\r\nعُيَيْنه بن حِصن در حال عقب نشينى گفت : به خدا سوگند كه آدم‌هاى بزرگ و كريمى هستند ! عمر و عاص سخن وى را شنيد و گفت : خدا تو را بكشد ! قومى را تعريف مىكنى كه مشرك هستند و از دستور رسول خدا سرپيچى مىكنند ؟ ! تو ظاهراً آمده‌اى كه آن حضرت را يارى كنى ؟ ! عُيَيْنه گفت : به خدا سوگند كه من براى جنگ با ثقيف نيامده‌ام ، بلكه مىخواستم كه وقتى محمد طائف را فتح مىكند ، دخترى از ثقيف را به دست آورم ، زيرا آنها زنان با بركتى هستند ! پيامبر اكرم صلى الله عليه و آله وقتى از سخن وى آگاه شد ، لبخندى زد و فرمود : اين مرد ، احمق كم خِردى است كه اطاعت مىشود !\r\nهنگامى كه مىخواستند كوچ كنند ، رسول خدا صلى الله عليه و آله به اصحابش فرمود بگويند : « لا إله الا الله ، وحده وحده ، صدق وعده و نصر عبده ، و هزم الاحزاب وحده » و پس از آنكه بارها را بستند و حركت كردند ، به آنها فرمود كه بگويند : « آيبونَ ، عائدون ، لِرَبّنا حامدون ان شاءالله ؛ اميدواريم كه به خواست خدا دوباره برگرديم و ما حمد و سپاس الهى را به جاى مىآوريم » .\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 927 .\r\n( 2 ) . سيرهء ابن هشام ، ج 4 ، ص 125 .\r\n( 3 ) . إعلام الورى ، ج 1 ، ص 235 .\r\n","page_name":" 622 ","page_number":622},
  {"content":"\r\n\r\nبه رسول خدا صلى الله عليه و آله گفته شد : اى پيامبر خدا ، ثقيف را نفرين كن . آن حضرت صلى الله عليه و آله فرمود : پروردگارا ! ثقيف را هدايت كن و آنها را نزد ما بياور . « 1 »\r\nشيخ طوسى در أمالى خود با سندى از امام صادق عليه السلام از جابر بن عبداللّه انصارى روايت كرده است :\r\nرسول خدا صلى الله عليه و آله اهلِ وجّ را چند روزى محاصره كرد تا اينكه آنها از او درخواست كردند از محاصرهء آنها دست بردارد تا هيأتى را به مدينه اعزام كنند و با هم مذاكره نمايند . پس رسول خدا صلى الله عليه و آله دست از محاصره كشيد و حركت كرد « 2 »\r\n\r\nقلب رئوف\r\nپس از آن كه رسول خدا صلى الله عليه و آله از محاصرهء طائف منصرف شد ، به سوى دَحنا و سپس به سوى قَرنْ المنازل پيش رفت .\r\nواقدى از أبى زُرعه جُهَنى روايت كرده است : افسار شتر رسول خدا صلى الله عليه و آله ، قصواء در دست من بود .\r\nآن حضرت صلى الله عليه و آله در قَرنْ المنازل مىخواست كه بر شتر سوار شود . من شتر را روى دستهايش خواباندم و جلو رفتم رسول خدا صلى الله عليه و آله تا پا روى زانوهايم بگذارد و سوار شود . آن حضرت صلى الله عليه و آله سوار شد . من افسار را به دستش دادم و از پشت سر حركت مىكردم . يك بار آن حضرت مىخواست كه شلاق را به حيوان بزند ؛ ولى به من اصابت كرد . رو به من كرد و فرمود : آيا شلاق به تو خورد ؟ گفتم : بله ، پدر و مادرم به فدايت !\r\nو از أبى رُهْم غِفارى روايت كرده است : بر ناقه‌ام سوار بودم و در كنار رسول خدا صلى الله عليه و آله حركت مىكردم و در اين حال دو كفش درشت و خشن به پا داشتم . در همين حال شترم خيلى به شتر رسول خدا صلى الله عليه و آله نزديك شد به طورى كه كناره‌هاى كفشم به ساق پاى رسول خدا صلى الله عليه و آله كشيده شد و ساق پاى او را به درد آورد . او با شلاقش به پايم زد و فرمود : پاى مرا به درد آوردى . پايت را عقب بكش !\r\nو از عبداللّه بن ابى حَدْرد اسْلَمى روايت كرده است : در طى مسير مشغول گفتگو با رسول خدا صلى الله عليه و آله بودم . شتر من بسيار قوى و تند و تيز و چموش بود . ناگهان خود را به پهلوى شتر رسول خدا صلى الله عليه و آله\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 937 .\r\n( 2 ) . امالى طوسى ، ص 504 - 505 ، حديث 1106 .\r\n","page_name":" 623 ","page_number":623},
  {"content":"\r\n\r\nنزديك كرد . من او را هى كردم كه فاصله بگيرد ؛ امّا فرمان نبرد و خود را به شتر رسول خدا صلى الله عليه و آله چسبانيد . در نتيجه پاى آن حضرت صلى الله عليه و آله آسيب ديد . او پايش را كه مثل برف سفيد بود از ركاب در آورد و فرمود : آخ ! دردم آوردى و با عصايى كه داشت به پايم زد . سپس ساكت شد و ديگر با من حرف نزد .\r\nابورُهْم غِفارى مىگويد : هنگامى كه در جِعرانه شب را صبح كرديم ، خارج شدم تا راحله‌ها را مرتب كنم . مىترسيدم كه به خاطر كارى كه مرتكب شده بودم ، قرآن نازل شود . پس از آن كه مركب‌ها را آماده كردم ، به من گفتند : رسول خدا صلى الله عليه و آله تو را مىخواهد ! پيش آن حضرت صلى الله عليه و آله رفتم در حالى كه انتظار هر توبيخى را داشتم ؛ اما وقتى نزد او رفتم ، فرمود : تو ديروز پايم را به درد آوردى و من با شلاقم تو را زدم . اين گوسفندان را در مقابل آن ضربه از من بگير !\r\nو ابن ابى حَدْرد اسْلَمى مىگويد : هنگامى كه در جِعرانه فرود آمديم من مىترسيدم كه عذابى بر من نازل شود . براى همين به رفقايم گفتم : من از شتران شما نگهدارى مىكنم با اينكه آن روز نوبت من نبود كه از شتران نگهبانى و آنها را چوپانى كنم . پس از آنكه مركب‌ها را آمادهء حركت كردم ، به من گفتند : رسول خدا صلى الله عليه و آله تو را فرا خوانده است . سپس يك مرد قريشى به دنبالم آمد . من با ترس رفتم تا نزد رسول خدا صلى الله عليه و آله رسيدم . او با ديدن من لبخندى زد و فرمود : ديروز تو را با عصايم به درد آوردم ! اين گوسفندان را به جاى آن بگير . آنها را كه هشتاد رأس بودند ، تحويل گرفتم .\r\nو ابوزُرعه مىگويد : هنگامى كه آن حضرت صلى الله عليه و آله در جِعرانه فرود آمد ، مشاهده كرد كه تعدادى از گوسفندان به غنيمت گرفته شده در گوشه‌اى نگهدارى مىشوند . از مسئول نگهدارى غنائم سؤالاتى كرد . او در مورد گوسفندان اطلاعاتى را به وى داد . آنگاه رسول خدا صلى الله عليه و آله با صداى بلند فرمود :\r\nابوزُرعه كجاست ؟ گفتم : من اينجا هستم . فرمود : اين گوسفندان را در مقابل ضربهء شلاقى كه ديروز به تو اصابت كرد ، بر دار . آنها را شمردم كه صد و بيست رأس بود .\r\n\r\nبيان احكام\r\nپيامبر صلى الله عليه و آله ، بعد از قَرنْ المنازل به نخْله رسيد . در آن جا مرد مسلمانى از قبيلهء اسْلَم در كنار گلهء گوسفندانش بود او در كنار ناقهء رسول خدا صلى الله عليه و آله حركت مىكرد و سؤال مىكرد . او پرسيد : اى رسول\r\n\r\n","description":"","footnote":"","page_name":" 624 ","page_number":624},
  {"content":"\r\n\r\nخدا ، وقت نماز فرا مىرسد و من در طويلهء شترها هستم ، آيا در آنجا نماز بخوانم ؟ فرمود : نه . سپس پرسيد : اى رسول خدا ، وقت نماز فرا مىرسد و من در آغُل گوسفندان هستم ، آيا نمازم را در همانجا بخوانم ؟ فرمود : بله . سپس پرسيد : اى رسول خدا ، در ميان ما زنى از عادت ماهانه پاك مىشود و دسترسى به آب ندارد چه كند ؟ فرمود : تيمم كند . پرسيد : چه بسا فردى به آب دسترسى ندارد و همسر وى همراهش مىباشد و با او نزديكى مىكند ! فرمود : اشكالى ندارد ، تيمم كند .\r\nسپس رسول خدا صلى الله عليه و آله فرمود : در جِعرانه پيش ما بيا تا ان شاءاللّه گوسفندانى به تو بدهيم ! آن مرد در جِعرانه نزد پيامبر اكرم صلى الله عليه و آله آمد و آن حضرت صلى الله عليه و آله صد گوسفند به وى هديّه كرد . « 1 »\r\nدر سرازيرى منتهى به جِعرانه حدود سى تا چهل اسب سوار از انصار ، آن حضرت صلى الله عليه و آله را در بر گرفته بودند و لشكريان در دسته‌هاى منظم در جلو و عقب آن حضرت صلى الله عليه و آله حركت مىكردند . واقدى از سُراقة بن جُعْشُم روايت مىكند : در نزديكى جعرانه مىخواستم خدمت پيامبر صلى الله عليه و آله برسم . انصارى كه دور پيامبر اكرم صلى الله عليه و آله را گرفته بودند ، مرا نمىشناختند ، براى همين با نيزه مرا دورمى كردند و مىگفتند : چه مىخواهى ؟ فاصله بگير ، فاصله بگير ! فرياد زدم : من سُراقة بن جُعشم هستم . رسول خدا صلى الله عليه و آله صداى مرا شناخت و به اطرافيانش فرمود : او را نزديك بياوريد . آنها راه را باز كردند و پيش رفتم تا روبروى آن حضرت صلى الله عليه و آله رسيدم و سلام كردم و زكاتى را كه جمع كرده بودم تقديم داشتم .\r\nسپس پرسيدم : اى رسول خدا ، اگر شتر گمشده‌اى به آبشخور من وارد شود و از آبى كه آن را براى شترانم پر كرده‌ام ، بنوشد ، آيا مزد و اجرى بابت سيراب نمودن اين شتر دارم ؟ آن حضرت صلى الله عليه و آله فرمود : بله ، براى سيراب نمودن هر جانور تشنه‌اى اجر و پاداشى هست . « 2 »\r\n\r\nتأليف قلوب مشركان تازه مسلمان\r\nواقدى مىنويسد : تعداد اسيران شش هزار نفر بود . . . هنگامى كه رسول اللّه صلى الله عليه و آله وارد جِعرانه شد به بُسر بن سُفيان خُزاعى دستور داد كه به مكه برود و براى اسيران لباس‌هاى معقّد ( از بردهاى يمنى ) بخرد و آنها را بپوشاند تا هيچ كدام بدون لباس نمانند . بُسر لباس‌هايى خريد و بر تن همهء آنها پوشانيد .\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 939 - 942 .\r\n( 2 ) . مغازى واقدى ، ج 2 ، ص 941 ؛ سيرهء ابن اسحاق ، ج 3 ، ص 958 ؛ مجمع‌البيان ، ج 5 ، ص 30 .\r\n","page_name":" 625 ","page_number":625},
  {"content":"\r\n\r\nدر ادامه مىنويسد : رسول خدا صلى الله عليه و آله چهار هزار أوقيه از نقره به غنيمت گرفته بود . در حالى كه اين اموال مقابل رسول خدا صلى الله عليه و آله بود ، ابوسفيان وارد شد و عرض كرد : اى رسول خدا صلى الله عليه و آله ، ثروتمندترين فرد قريش گرديده‌اى ! مقدارى از اين مال را به من هديّه كنيد ! رسول خدا صلى الله عليه و آله لبخندى زد و به بِلال فرمود : اى بلال ، براى ابوسفيان چهل أوقيه از اين نقره را وزن كن و همراه صد شتر به وى بده ! ابوسفيان گفت : و براى پسرم يزيد ؟ رسول خدا صلى الله عليه و آله فرمود : چهل أوقيه نقره و صد شتر به وى بدهيد .\r\nابوسفيان گفت : و براى پسرم معاويه ؟ ! فرمود : اى بلال ، چهل أوقيه نقره و صد شتر هم به او بدهيد .\r\nابوسفيان گفت : پدر و مادرم به فدايت كه مرد كريمى هستى . اگر چه با تو جنگيدم ؛ ولى چه حريف خوبى بودى ! سپس تسليم تو شدم و چه مهربان هستى ! خداى به تو جزاى خير عنايت فرمايد ! « 1 »\r\nابن اسحاق به اين مطلب اشاره كرده و بعد از آن گفته است : رسول خدا صلى الله عليه و آله اموالى را به « مولّفة قُلُوبُهم » كه از اشراف قريش بودند عطا كرد تا دل‌هاى آنها و قبيله‌شان را به دست آورد . « 2 »\r\nكلينى در كافى با سند خود از زُراره از امام باقر عليه السلام روايت مىكند : « رسول خدا صلى الله عليه و آله در حُنين عده‌اى از سران عرب را كه از قريش و مُضربودند مورد لطف و بخشش قرار داد . از جمله ابو سفيان بن حرب و عيينة بن حصن فِزارى و امثال آنها كه از « مُؤلّفة قُلُوبُهم » محسوب مىشدند . اينها شهادت بر يگانگى خداوند داده و از عبادت غير خدا دست كشيده بودند و شهادت مىدادند كه لا إله الا الله و محمّد رسول اللّه ؛ امّا در بعضى از آنچه محمد صلى الله عليه و آله آورده بود ، شك داشتند ؛ براى همين خداوند - عزوجل - به پيامبرش دستور داد كه با بذل و بخشش ، دل‌هاى آنها را با خود كند تا اسلامشان نيكو شود و بر دينى كه پذيرفته‌اند ، ثابت قدم بمانند . » « 3 »\r\nتفسير قمى از ابو جارود از امام باقر عليه السلام روايت كرده : « مؤلَّفة قُلُوبُهم » ابوسفيان بن حرب بن اميّه و سُهيل بن عمرو و برادرش سعد بن عمرو عامرى از فرزندان عمرو بن زبعرى ، و صفوان بن امية بن خلف جُمحى ، و اقرع بن حابس تميمى ، و عُيَينة بن حِصن فَزارى ، و مالك بن عوف نضرى ، و علقمة بن\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 944 .\r\n( 2 ) . سيرهء ابن اسحاق ، ج 4 ، ص 135 و طبرسى اين را از او در إعلام الورى ، ج 1 ، ص 236 حكايت كرده است .\r\n( 3 ) . اصول كافى ، ج 2 ، ص 411 و تفسير عياشى ، ج 2 ، ص 91 .\r\n","page_name":" 626 ","page_number":626},
  {"content":"\r\n\r\nعُلاقه بوده‌اند كه رسول خدا صلى الله عليه و آله به هر يك از آنها صد شتر يا كمتر يا بيشتر و گاهى همراه با چوپانشان عطا فرمود . « 1 »\r\nواقدى از زُهرى از عُروة بن زُبير و سعيد بن مسيَّب از حكيم بن حِزام اسدى روايت مىكند : از رسول خدا صلى الله عليه و آله درخواستِ صد شتر كردم . او به من عطا كرد . سپس صد تاى ديگر درخواست كردم كه به من عطا كرد . سپس درخواست كردم صد شتر ديگر از شترهاى حُنين را به من بدهد ! آن را به من داد و سپس فرمود :\r\n« اى حكيم بن حِزام ؛ اين مال ، شيرين و خرّم است . هر كسى آن را با خسّت نفس بگيرد ، براى او مبارك نخواهد بود و همانند كسى است كه مىخورد و سير نمىشود و هر كسى آن را با سخاوت نفس بگيرد ، برايش مبارك مىباشد و بدان كه دست دهنده بهتر از دست گيرنده است و از كسى شروع كن كه به تو تكيه دارد ! »\r\nعرض كردم : اى رسول خدا صلى الله عليه و آله ، سوگند به خدايى كه تو را به حق مبعوث كرده است ، بعد از اين چيزى را از كسى نخواهم گرفت . « 2 »\r\nحضرت صلى الله عليه و آله گشتى زد تا غنائم را ببيند . صَفْوان بن اميّه جُمحى نيز با وى بود . از دره‌اى گذشت كه پر از شتر و گوسفندانى بود كه خداوند به وى عنايت كرده بود . صفوان با تعجب به اين‌ها نگاه مىكرد رسول خدا صلى الله عليه و آله فرمود : اى ابو وَهبْ ، آيا اين دره تو را متعجب كرده است ؟ ! گفت : بله . فرمود : تمام اين‌ها مال تو باشد ! صفوان عرض كرد : شهادت مىدهم كه هيچ كس تاكنون دلى به چنين بخششى آشنا نبوده ، مگر اينكه پيامبر باشد و شهادت مىدهم كه تو پيامبر خدا هستى ! « 3 » و به رفيقش ، عُمير بن وَهْب جُمحى پنجاه شتر هديّه كرد . « 4 » و به سُهيل بن عمرو عامرى صد شتر عنايت كرد . همراه وى فردى از بنى عامر به نام حُوَيْطب بن عبدالعُزّى بود كه صد شتر هم به وى داد . همچنين هِشام بن عَمرو حضور داشت كه به وى پنجاه شتر داد . و به حارث بن هِشام مخزومى صد شتر عنايت كرد . همراه او از بنى مخزوم ، سعيد بن يَربوع حضور داشت كه پنجاه شتر به وى هديه كرد . و به نَضِير بن حارث بن كَلْده ،\r\n\r\n\r\n","description":"","footnote":"\r\n( 1 ) . تفسير قمى ، ج 1 ، ص 299 ؛ شرح الاخبار ، قاضى مصرى ، ج 1 ، ص 316 - 317 .\r\n( 2 ) . مغازى واقدى ، ج 2 ، ص 945 .\r\n( 3 ) . همان ، ج 2 ، ص 946 .\r\n( 4 ) . سيرهء ابن اسحاق ، ج 4 ، ص 136 .\r\n","page_name":" 627 ","page_number":627},
  {"content":"\r\n\r\nبرادر نَضْر از بنى عبدالدار صد شتر داد . در ميان هم پيمانان بنى زُهره به اسيد بن حارثه صد شتر داد و به علاء ثقفى بنا به نظر ابن اسحاق صد شتر و بنا به نظر واقدى پنجاه شتر داد . و در مورد محزمَة بن نوفل زُهرى نيز اختلاف شده كه چند شتر گرفته است . و به عَدىّ بن قَيس يا قيس بن عدّى از طايفهء بنى سهم صد يا پنجاه شتر عنايت كرد . « 1 » و به حكيم بن حِزام أسدى سيصد شتر و به جُبير بن مُطْعِم عَدوى صد شتر داد .\r\nشيخ مفيد در ارشاد مىنويسد : به عِكرمة بن ابى جهل و زُهير بن أبى اميّه و برادرش عبدالله بن ابى اميّه و هِشام بن وليد بن مُغِيرهء مخزومى نيز شترهايى را هديّه كرد . در روايت ابن هشام از زُهرى از ابن عباس آمده است : حارث بن هِشام بن مُغيره و برادرش خالد و سفيان بن عبدالاسد و سائب بن عائذ كه همگى از بنى مخزوم بودند هداياى دريافت كردند . و در بنى امية هم طليق بن سفيان و خالد بن اسيد را اضافه كرده است . و از بنى عبدالدار ، شيبه بن عثمان و عِكرمة بن عامر و ابو سَنابل بن بْعكك و از بين عَدّى ، ابو جَهْم بن حُذيفه و مُطيع بن اسود و از بنى جُمَح ، برادر صفوان ، احيحة بن اميّة بن خَلفَ را اضافه كرده است . و از ميان ساير قبايل به نَوْفَل بن مُعاويهء ديلى و عَلْقَمة بن علاثة عامرى كِلابى و حَرْملة بن هَوذهء عامرى و برادرش خالد و عيَيْنة بن حِصن فِزارى و أقرع بن حابس تميمى مُجاشعى شترهايى را هديه كرد .\r\nدر اين ميان شخصى به رسول خدا صلى الله عليه و آله عرض كرد : اى رسول خدا ، به عُيَيْنة بن حِصن و أقرع بن حابس صد تا صد تا شتر دادى و به جُعيل بن سُراقهء غِفارى ضْمرى چيزى ندادى ؟ ! رسول خدا صلى الله عليه و آله فرمود : قسم به خدايى كه جان محمد در دست اوست ، جُعيل بن سُراقه بهتر از هزاران هزار نفر از امثال عُيَيْنه بن حصن و أقرع بن حابس است كه سرتاسر زمين را پوشانده باشند ! لكن من به آنها اين شترها را دادم تا دل‌هايشان را به دست آورم تا اسلام را بپذيرند ؛ اما جُعيل بن سُراقه را وكيل اسلام خودش قرار دادم ! « 2 »\r\n\r\n\r\n","description":"","footnote":"\r\n( 1 ) . همان ، ص 136 ؛ مغازى واقدى ، ج 2 ، ص 946 .\r\n( 2 ) . سيرهء ابن هشام ، ج 4 ، ص 138 - 139 . در مغازى واقدى ، ج 2 ، ص 948 آمده است : گويندهء اين سخن سعد بن أبى وقاص بوده است .\r\n","page_name":" 628 ","page_number":628},
  {"content":"\r\n\r\n\r\nقطع زبان !\r\nشيخ مفيد مىنويسد : آن حضرت صلى الله عليه و آله به عباس بن مرداس سُلمى فقط چهار شتر هديه كرد . در نتيجه او اين شعر را سرود :\r\nآيا سهم مرا از غنيمت اين مقدار و سهم عُيَيْنه و أقرع را اين گونه قرار مىدهى ؟ !\r\nمگر پدران آنها حِصن و حابس از اجداد و نياكان من بهتر هستند ؟\r\nبه درستى كه من از آنها پست‌تر نيستم و كسى را كه امروز پست قرار دهى و الا مقام نمىشود !\r\nاشعار ابن مرداس به گوش پيامبر صلى الله عليه و آله رسيد . آن حضرت صلى الله عليه و آله او را احضار كرد و پرسيد : آيا تو اين اشعار را سروده‌اى ؟\r\nابوبكر عرض كرد : پدر و مادرم به فدايت . او كه شاعر نيست ! رسول خدا صلى الله عليه و آله فرمود : پس چرا اين حرف را زده است ؟ ابوبكر جواب داد : خود را با عُيينه و أقرع قياس كرده است . رسول خدا صلى الله عليه و آله به على فرمود : اى على ، برخيز و زبانش را قطع كن !\r\nسپس از عباس بن مِرداس روايت كرده است : على بن ابيطالب دستم را گرفت و مرا با خود برد .\r\nمىدانستم كه كسى نمىتواند جلودار على عليه السلام باشد و اگر احتمال مىدادم كه كسى مىتواند مرا از دست او نجات دهد ، از وى كمك مىخواستم . از على عليه السلام پرسيدم : آيا زبانم را مىبُرى ؟ ! فرمود :\r\nهمان كارى را انجام مىدهم كه بدان دستور شده‌ام ! دوباره از او سؤال كردم : اى على ، آيا تو زبانم را مىبُرى ؟ ! فرمود : به همان كارى كه دستور داده شده‌ام ، عمل خواهم كرد ! و همين طور مرا با خود برد تا به جاى نگهدارى شتران رسيديم . سپس به من فرمود : بين چهار تا صد شتر ، هر چه مىخواهى انتخاب كن ! ! رسول خدا صلى الله عليه و آله تو را از مهاجرين حساب نمود و چهار شتر به تو عنايت فرمود . حال اگر مىخواهى كه همان را نگهدار و اگر نمىخواهى ، صد شتر بردار و با افراد صدتايى [ مؤلّفة قلوبهم 
  ] باش ! گفتم : پدر و مادرم به فدايت ، شما چقدر بزرگوار و بردبار و دانشوريد ! و از او رأى و نظر مشورتى خواستم . او فرمود : نظر من اين است كه همان چهار تا را بگيرى و راضى باشى . و من همين كار را كردم . « 1 »\r\n\r\n\r\n","description":"","footnote":"\r\n( 1 ) . ارشاد ، ج 1 ، ص 147 - 150 .\r\n","page_name":" 629 ","page_number":629},
  {"content":"\r\n\r\n\r\nخبر از خوارج\r\nشيخ مفيد مىنويسد : هنگامى كه رسول خدا صلى الله عليه و آله غنائم حُنين را تقسيم كرد ، مردى شانه خميده و قد بلند كه اثر سجده در پيشانىاش پيدا بود ، پيش پيامبر اكرم صلى الله عليه و آله آمد و سلام عام كرد [ السلام عليكم 
  ] و بر پيامبر اكرم صلى الله عليه و آله به طور خاص سلام نكرد . سپس پرسيد : غنائم را چگونه تقسيم كردى ؟ پيامبر اكرم صلى الله عليه و آله پرسيد : تو چگونه ديدى ؟ جواب داد : نديدم كه عدالت را رعايت كرده باشى ! رسول خدا صلى الله عليه و آله خشمگين شد و فرمود : واى بر تو ! اگر عدالت نزد من نباشد ، پس نزد چه كسى است ؟ ! مسلمانان پرسيدند : اى رسول خدا صلى الله عليه و آله ، آيا او را بكشيم ؟ ! فرمود : « خير ، او را رها كنيد . به زودى او پيروانى پيدا مىكند كه همانند تيرى كه از كمان بيرون مىرود ، از دين بيرون مىروند و خداوند آنها را بعد از من به دست محبوب‌ترين بندهء خود به قتل مىرساند » . « 1 »\r\nابن اسحاق از ابو جعفر امام محمد باقر عليه السلام و از محمّد بن عّمار ياسر از عبدالله بن عمرو بن عاص سَهْمى روايت مىكند : وى مردى از بنى تميم بود كه به وى ذوخُويَصِره مىگفتند . عمر بن خطاب عرض كرد : اى رسول خدا ، آيا او را نكشم ؟ ! پيامبر اكرم صلى الله عليه و آله فرمود : او را رها كن . به زودى او پيروانى پيدا خواهد كرد كه آنچنان در دين فرو مىروند كه از آن بيرون مىشوند ؛ چنان كه تير از كمان بيرون مىرود . آنگاه تيرانداز به چوبك تير نظر مىكند و چيزى نمىبيند ، سپس به پيكان نظر مىكند و چيزى نمىبيند و سپس به پايين تير نظر مىكند و چيزى نمىبيند ، در حالى كه تير از بين گوشت و خون عبور كرده است . « 2 »\r\n\r\nطلب آمرزش براى انصار\r\nمرحوم كلينى در كافى با سند خود از زراره از امام باقر عليه السلام روايت مىكند : انصار به خاطر توزيع نامساوى غنائم ناراحت شدند ، براى همين پيش سعد بن عباده جمع شدند . در اين حال رسول خدا صلى الله عليه و آله از كنار آنها گذشت . سعد عرض كرد : اى پيامبر خدا ، آيا اجازه مىفرماييد صحبتى با شما داشته باشم ؟\r\nفرمود : بله . عرض كرد : اگر دربارهء تقسيم اين غنائم چيزى را خدا نازل كرد و شما را بدان امر كرده\r\n\r\n\r\n","description":"","footnote":"\r\n( 1 ) . همان ، ج 1 ، ص 148 - 149 .\r\n( 2 ) . سيرهء ابن اسحاق ، ج 4 ، ص 139 ، مغازى واقدى ، ج 2 ، ص 949 .\r\n","page_name":" 630 ","page_number":630},
  {"content":"\r\n\r\nاست ، ما بدان راضى هستيم و الا ما بدان راضى نيستيم ! رسول خدا صلى الله عليه و آله فرمود : اى جماعت انصار ، آيا همهء شما سخن همين آقايتان را مىگوييد ؟ عرض كردند : آقاى ما خدا و رسول او هستند . رسول خدا صلى الله عليه و آله اين سؤال را سه مرتبه تكرار كرد و هر بار انصار مىگفتند : آقاى ما خدا و رسول او هستند .\r\nسپس عرض كردند : بله يا رسول‌الله صلى الله عليه و آله ، ما نيز همين قول و نظر را داريم . « 1 »\r\nآن حضرت صلى الله عليه و آله فرمود : بنشينيد و كسى از غير انصار در ميان شما نباشد . آنها همديگر را صدا زدند و غير انصار از ميانشان خارج شدند . پس از آنكه همگى نشستند ، آن حضرت صلى الله عليه و آله در حالى كه على عليه السلام همراهش بود ، آمد و در وسط ايشان نشست و فرمود : من از شما سؤالى مىكنم و شما جواب دهيد .\r\nعرض كردند : بفرماييد اى رسول خدا . پرسيد : آيا گمراه نبوديد و خدا شما را به وسيلهء من هدايت نفرمود ؟ عرض كردند : چرا ، خدا و رسولش بر ما منت دارند . پرسيد : آيا اندك نبوديد و خدا شما را به وسيلهء من زياد نگردانيد ؟ عرض كردند : چرا ، خدا و رسولش بر ما منت دارند . پرسيد : آيا با هم دشمن نبوديد و خدا به وسيلهء من بين شما الفت و دوستى قرار نداد ؟ عرض كردند : چرا ، خدا و رسولش بر ما منت دارند .\r\nپيامبر صلى الله عليه و آله مدتى ساكت شد و سپس پرسيد : آيا جواب مرا نمىدهيد ؟ ! عرض كردند : جواب داديم كه خدا و رسولش بر ما منت دارند . پدر و مادرمان به فدايت ، چه جواب ديگرى بدهيم ؟ !\r\nفرمود : اگر مىخواستيد ، جواب مىداديد : در حالى كه رانده شده بودى ، پيش ما آمدى و تو را پناه داديم ! و با خوف آمدى كه تو را امان داديم ! و در حالى كه تكذيب شده بودى ، پيش ما آمدى و تو را تصديق كرديم !\r\nبزرگان انصار برخاستند و دست و پاى پيامبر صلى الله عليه و آله را بوسيدند و عرض كردند : به آنچه خدا و رسولش بخواهند ، راضى هستيم . اگر مىخواهى اين باقيمانده را نيز بر قوم خودت تقسيم كن . آنچه را كه عده‌اى از ما گفتند ، از روى كينه و دشمنى نبود ، بلكه گمان كردند كه شايد از آنها تقصيرى سر زده است و بر آنان خشم گرفته‌اى . آنها به درگاه خدا استغفار مىكنند و تو نيز براى ايشان به درگاه خدا استفغار كن .\r\n\r\n\r\n","description":"","footnote":"\r\n( 1 ) . اصول كافى ، ج 2 ، ص 411 و تفسير عياشى ، ج 2 ، ص 91 - 92 .\r\n","page_name":" 631 ","page_number":631},
  {"content":"\r\n\r\nپيامبر اكرم صلى الله عليه و آله دست به دعا برداشت و فرمود : پروردگارا ، انصار و فرزندان انصار و فرزندان فرزندان انصار را رحمت كن . سپس به آنان فرمود : آيا راضى نمىشويد كه ديگران با گوسفند و شتر غنيمتى برگردند و شما در حالى كه رسول اللَّه صلى الله عليه و آله در ميان شما است ، به شهر خود بازگرديد ؟ عرض كردند : چرا ، راضى هستيم . آنگاه فرمود : انصار ، همانند قطعه‌اى از بدن من هستند كه اگر همه مردم به راهى بروند و انصار به راهى ديگر بروند ، انصار را همراهى خواهم كرد . سپس دوباره فرمود : خدايا انصار را بيامرز . « 1 »\r\nابن‌اسحاق با سندِ خود از ابوسعيد خُدرى روايت كرده است : آن حضرت صلى الله عليه و آله در آخر سخنانش به انصار فرمود : اى جماعت انصار ، آيا قلب‌هايتان به اين اموال علاقمند شده است ، در حالى كه آن را براى تأليف قلوب به عده‌اى دادم تا مسلمان شوند و اسلامِ شما را به خودتان واگذار كردم ؟ ! اى جماعت انصار ، آيا راضى نمىشويد كه مردم با شتر و گوسفندهاى غنيمتى برگردند و شما در حالى كه رسول خدا در ميان شما است بازگرديد ؟ ! قسم به آن كه جان محمد در دست او است ، اگر مهاجر نبودم ، يكى از مردان انصار بودم و اگر همهء مردم به يك سو و انصار به سويى ديگر مىرفتند ، با انصار همراه مىشدم .\r\nدر اين حال انصار گريه كردند ، به طورى كه اشك‌هايشان بر صورت‌هايشان جارى شد و عرض كردند : راضى هستيم كه رسول اللَّه صلى الله عليه و آله بهره و غنيمت ما باشد . « 2 »\r\n\r\nهيأت هوازن\r\nدر خبر مربوط به ديدار شيماء ، دختر حليمهء سعديه گفته شد كه آن حضرت صلى الله عليه و آله پس از آنكه وى به اسارت درآمد به او فرمود : « به جعرانه برگرد و پيش قوم خودت باش و من به سوى طائف مىروم » .\r\nشيماء به جعرانه بازگشت . آن حضرت صلى الله عليه و آله پس از آنكه از طائف به جعرانه برگشت ، شيماء را ديد و گوسفندان و هدايايى را به او و خانواده‌اش بخشيد . « 3 » سپس فرمود : « اگر دوست دارى پيش ما با احترام\r\n\r\n\r\n","description":"","footnote":"\r\n( 1 ) . ارشاد ، ج 1 ، ص 145 - 146 .\r\n( 2 ) . سيرهء ابن اسحاق ، ج 4 ، ص 141 - 143 . طبرسى هم به صورت مرفوع از ابو سعيد خدرى آن را در مجمع‌البيان ، ج 5 ، ص 30 - 31 روايت كرده است .\r\n( 3 ) . مغازى واقدى ، ج 2 ، ص 914 .\r\n","page_name":" 632 ","page_number":632},
  {"content":"\r\n\r\nو اكرام بمان و اگر مىخواهى پيش قوم و خانواده‌ات باز گرد » . او گفت : پيش قوم و قبيله‌ام باز مىگردم . و آن حضرت صلى الله عليه و آله دوباره سه غلام و يك كنيز را به وى بخشيد . « 1 »\r\nپس از آن‌كه رسول خدا صلى الله عليه و آله به جعرانه رسيد ، غنائم در آن جا محافظت مىشد و اسيران در سايه‌بان‌هايى نگهدارى مىشدند . وقتى نگاه آن حضرت صلى الله عليه و آله به ايشان افتاد ، به وى عرض كردند :\r\nاين‌ها اسيران هوازن هستند كه از گرماى خورشيد به سايه رفته‌اند و شش هزار نفر مىباشند .\r\nآن حضرت صلى الله عليه و آله بُسر بن سفيان خزاعى را به مكه فرستاد تا براى زنان اسير ، لباس بخرد و آن‌ها را بپوشاند . بدين ترتيب به تمام زنان اسير لباس پوشاندند . « 2 »\r\nپيامبر صلى الله عليه و آله در ابتدا اموال را تقسيم كرد سپس مدت زيادى منتظر ماند تا هيأت هوازن پيش او بيايند ، اما نيامدند . « 3 » آنگاه به زيد بن ثابت دستور داد تا لشكريان اسلام را آمارگيرى كند . سپس آنها را ميان لشكريان تقسيم كرد . پس از آن كه اسيران تقسيم شدند ، هيأت هوازن خدمت آن حضرت صلى الله عليه و آله رسيدند . « 4 »\r\nآنها چهارده نفر بودند كه مسلمان شده بودند و اظهار مىكردند كه بقيهء هوازن هم اسلام را پذيرفته‌اند .\r\nرسول خدا صلى الله عليه و آله فرمود : من مدتى صبر كردم و نيامديد تا اينكه گمان كردم ديگر نمىآييد ، براى همين اسيران تقسيم شدند و سهم هر كسى به وى داده شده است « 5 » و همانا بهترين سخن ، صادقانه‌ترين آن است . . . حال زنان و فرزندانتان براى شما محبوب‌تر است يا اموالتان ؟ « 6 » عرض كردند : اى رسول خدا ، خويشاوندان براى ما محبوب‌تر است . رسول الله صلى الله عليه و آله فرمود : آنچه كه در دست بنىهاشم مىباشد ، مال شما است ، اما در مورد سهم بقيه با آنان صحبت مىكنم و براى شما شفاعت مىنمايم .\r\nشما نيز با آنان صحبت كنيد و اسلام خود را اظهار كنيد .\r\n\r\n\r\n","description":"","footnote":"\r\n( 1 ) . همان ، ج 2 ، ص 943 .\r\n( 2 ) . همان ، ج 2 ، ص 914 .\r\n( 3 ) . همان ، ج 2 ، ص 944 .\r\n( 4 ) . همان ، ج 2 ، ص 949 .\r\n( 5 ) . مغازى واقدى ، ج 2 ، ص 950 .\r\n( 6 ) . همان ، ج 2 ، ص 951 .\r\n","page_name":" 633 ","page_number":633},
  {"content":"\r\n\r\nآنها پس از آنكه رسول خدا صلى الله عليه و آله نماز ظهر را اقامه كرد ، برخاستند و با مردم صحبت كردند . « 1 »\r\nسپس رسول خدا صلى الله عليه و آله برخاست و به مردم فرمود : اين قوم در حالى كه مسلمان شده‌اند ، پيش ما آمده‌اند و من مدتى براى آمدنشان صبر كرده بودم . حال آنان را بين زنان و فرزندان و اموالشان مخير گردانيدم كه حاضر نيستند چيزى را در مقابل زنان و فرزندانشان دريافت كنند . پس هر كس كه اسيرى از ايشان در سهم او قرار گرفته است ، با رضايت دل آن را به خانواده‌اش بازگرداند و هر كس كه به اين كار راضى نيست و مىخواهد كه از حق خودش استفاده كند ، سهم خودش را آزاد كند و در مقابل از اولين غنائمى كه خداوند به ما عنايت كند ، شش شتر به او مىدهيم .\r\nمردم گفتند : اى رسول خدا ، راضى و تسليم امر شما هستيم . آن حضرت صلى الله عليه و آله فرمود : پس به بزرگان خود بفرماييد كه رضايت شما را به ما اعلان فرمايند . « 2 »\r\n\r\nپيامبر رحمت\r\nمالك بن عوف ، فرمانده هوازنِ در حنين ، داماد أبىاميهء مخزومى بود . پس از آن كه شكست خورد ، خانواده‌اش به اسارت مسلمانان درآمدند . رسول خدا صلى الله عليه و آله هميشه مىفرمود : « بزرگان هر قومى را كه ذليل شده‌اند ، محترم بشماريد ، زيرا مرد به وسيلهء احترام به فرزندان و خانواده‌اش مورد اكرام قرار مىگيرد » . براى همين دستور داد كه خانوادهء مالك را نزد ام عبداللَّه ، دختر أبىاميه بفرستند و اموال او را كنار گذاشت و آن را تقسيم ننمود . « 3 »\r\nوقتى كه هيأت هوازن نزد آن حضرت صلى الله عليه و آله آمدند ، از آنها در مورد مالك پرسيد . گفتند : اى رسول خدا ، او به طائف فرار كرده است . فرمود : اگر اسلام بياورد ، اموال و خانواده‌اش به او بازگردانده مىشود و به علاوه صد شتر به وى هديه مىكنم !\r\nپس از آن كه هيأت بازگشت و اين خبر به مالك رسيد و فهميد كه اموال و خانواده‌اش توقيف شده و تقسيم نشده‌اند و رسول خدا صلى الله عليه و آله به وى وعدهء صد شتر داده است ، ترسيد كه ثقيفىها از جريان مطلع\r\n\r\n\r\n","description":"","footnote":"\r\n( 1 ) . مجمع البيان ، ج 5 ، ص 31 به نقل از اهل سيره كه موافق با آن چيزى است كه در سيرهء ابن اسحاق و مغازى واقدى آمده است .\r\n( 2 ) . مغازى واقدى ، ج 2 ، ص 952 . اعلام الورى ، ج 1 ، ص 240 .\r\n( 3 ) . مغازى واقدى ، ج 2 ، ص 954 .\r\n","page_name":" 634 ","page_number":634},
  {"content":"\r\n\r\nشوند و او را محبوس كنند ، از اين رو به افرادش دستور داد كه مركبش را در دَحْنا در خارج طائف آماده كنند و شبانه اسبش را به كنار قلعهء ثقيف بياورند . او شبانه از ديوار قلعه عبور كرد و بر اسب نشست و به دحنا رفت . در آنجا بر شترش سوار شد و حركت كرد تا در جعرانه ، رسول خدا صلى الله عليه و آله را ملاقات كرد كه براى عمره محرم شده بود و مىخواست به سوى مكه حركت كند . او به دست پيامبر صلى الله عليه و آله ايمان آورد و آن حضرت صلى الله عليه و آله صد شتر به وى هديه كرد و دستور داد كه اموال و خانواده‌اش را به وى بازگردانند . سپس پرچمى براى او بست و او را فرماندهء أسلمىهايى از طوايف نَصر ، فهم ، ثمالة و سلمة كه مسلمان شده بودند و اطراف طائف زندگى مىكردند ، قرار داد ! « 1 »\r\nدر مغازى آمده است : پس از آن كه مالك از پيش رسول خدا صلى الله عليه و آله بازگشت ، مشركان طائف با رفتن رسول خدا صلى الله عليه و آله ، احساس امنيت كردند و چارپايان خود را به گردش درآوردند ؛ اما مالك همراه با مسلمانانى كه به وى ملحق شده بودند ، به گله‌هاى طائف حمله كرد و هزار گوسفند را در يك روز صبح به غنيمت گرفت . او خمس غنائمى را كه به دست مىآورد ، براى رسول خدا صلى الله عليه و آله مىفرستاد كه يك مرتبه هزار گوسفند و بار ديگر صد شتر براى آن حضرت صلى الله عليه و آله ارسال كرد ! وضعيت به گونه‌اى شده بود كه هيچ گله‌اى از طائف خارج نمىشد ، مگراينكه مورد هجوم مالك قرار مىگرفت . او با كسانى كه مشرك باقى مانده بودند ، مىجنگيد و دايماً به ثقيفىها حمله مىكرد و بر هر مشركى كه دست مىيافت ، اگر مسلمان نمىشد ، او را مىكشت و همين عرصه را به شدت بر ثقيف تنگ كرده بود ! . « 2 »\r\n\r\nنامه پيامبر صلى الله عليه و آله به امير بحرين\r\nبعد از جنگ حنين پيامبر صلى الله عليه و آله اولين نامه‌اش را براى امير بحرين و هجر ، منذر بن ساوى از بنى عبداللَّه بن دارم از بنى تميم فرستاد . او از قبيلهء تميم بحرين بود . عرب‌هاى بحرين عبارت بودند از : بنى تميم ، بنى بكر بن وائل و بنى عبدالقيس كه نسبت همهء آنها عَبدي بود . همچنين نسبت بنى عبداللَّه بن دارم ، از قبيلهء تميم ، عبدى بود و چون تصريح كرده‌اند ، مُنذر از تميم بوده است ، فهميده مىشود كه از بنى عبدالقيس نبوده است .\r\n\r\n\r\n","description":"","footnote":"\r\n( 1 ) . سيرهء ابن اسحاق ، ج 4 ، ص 133 - 134 .\r\n( 2 ) . مغازى واقدى ، ج 2 ، ص 955 .\r\n","page_name":" 635 ","page_number":635},
  {"content":"\r\n\r\nدر آن روزگار بحرين تابع حكومت ايران بود و ساسانيان ، منذر را به عنوان امير بحرين نصب كرده بودند . در آن زمان بحرين تا هَجَر امتداد داشت و بلكه هجر مركز بحرين به شمار مىرفت و منذر از كسانى بود كه در جاهليت يك دهم سود بازار ( عُشر ) را مىگرفت .\r\nرسول خدا صلى الله عليه و آله در نامه‌اى به او نوشت :\r\n« بسم اللَّه الرحمن الرحيم . از محمد ، رسول خدا به منذر بن ساوى .\r\nسلام عليك ، همانا حمد و سپاسِ خدايى را به جاى مىآورم كه هيچ خدايى جز او نيست و شهادت مىدهم كه لا إله الا اللَّه .\r\nو اما بعد : به درستى كه تو را به اسلام دعوت مىكنم . اسلام بياور تا سالم بمانى . اسلام بياور تا خداوند آنچه را كه در دست تو است ، براى تو قرار دهد . و بدان كه به زودى دين من فراگير مىشود . »\r\nسپس علاء بن حضرمى را فراخواند و نامه را به وسيلهء او فرستاد .\r\nوقتى علاء وارد شد و نامه را براى منذر خواند ، به او گفت : اى مُنذر ، تو دربارهء دنيا بسيار عاقل هستى ، پس در مورد آخرت جهالت و كوتاهى نكن . دين مجوسيت ، دين بدى است كه در آن ازدواج با كسانى جايز است كه انسان از ازدواج با آنان حيا مىكند و غذاهايى جايز است كه انسان از خوردن آن كراهت دارد و در دنيا آتشى را مىپرستيد كه در روز قيامت شما را خواهد سوزانيد !\r\nتو ، كم عقل و كوتاه نظر نيستى . ببين كه آيا سزاوار است كسى را كه دنيا او را تكذيب نمىكند ، تصديق نكنيم ؟ ! و كسى را كه خيانت نمىكند ، امين نشماريم ؟ ! و به كسى كه خلف وعده نمىكند ، اطمينان نكنيم ؟ ! اگر چنين است ، به خدا قسم ، اين همان پيامبر امّى است كه صاحب عقل نمىتواند بگويد : اى كاش آنچه را كه بدان امر كرده بود ، نهى مىكرد و آنچه را كه از آن نهى كرده بود ، بدان امر مىكرد !\r\nمنذر مهلت خواست و پس از تفكر و انديشه گفت : « من به دين خودم نگاه كردم و ديدم كه فقط به درد دنيا مىخورد و براى آخرت نيست و به دين شما نگاه كردم و ديدم كه براى دنيا و آخرت است .\r\nپس چه چيزى مانع از قبول دينى مىشود كه در آن آرزوهاى زندگى و راحتى پس از مرگ نهفته است ؟ ! تا ديروز از كسانى كه اين دين را قبول مىكردند ، تعجب مىكردم و امروز از كسانى تعجب\r\n\r\n","description":"","footnote":"","page_name":" 636 ","page_number":636},
  {"content":"\r\n\r\nمىكنم كه آن را ردّ مىكنند ! و همانا تعظيم و تكريم يك فرد به آن است كه فرستاده‌اش را احترام كنيم » . سپس اسلام آورد . « 1 »\r\nحكومت ساسانيان نماينده‌اى سامى به نام سيبخت را به عنوان ناظر بر حكومت منذر تعيين كرده بود ، زيرا در آن زمان بحرين به عنوان مرزهاى ايران از طرف جنوب شناخته مىشد و از اين رو به اين نماينده ، مرزبان مىگفتند . گويى كه پيامبر صلى الله عليه و آله نامه‌اى هم براى مرزبان نوشته بود و همراه علاء بن حضرمى فرستاده بود كه وى اسلام آورد ، اما متن نامهء پيامبر صلى الله عليه و آله به وى ، نقل نشده است . « 2 »\r\nپس از آن كه اين امير عربى و اين نمايندهء فارسى اسلام را پذيرفتند ، با هم قرار گذاشتند كه نامهء پيامبر صلى الله عليه و آله را به اطلاع تمام اهل بحرين برسانند ، براى همين بزرگان را جمع كردند و نامه را خواندند .\r\nاز اين ميان عده‌اى از اسلام به شگفت آمدند و آن را پذيرفتند و عده‌اى آن را نپذيرفتند .\r\nپس از آن ، منذر نامه‌اى براى رسول خدا صلى الله عليه و آله به اين مضمون نوشت : « اى رسول خدا ، اما بعد ، من نامه تو را براى اهل بحرين خواندم . بعضى از اسلام خوششان آمد و آن را پذيرفتند و بعضى از آن خوششان نيامد و آن را نپذيرفتند . در سرزمين من عده‌اى يهود و مجوس زندگى مىكنند ، در اين باره دستورات لازم را ابلاغ فرماييد » .\r\n\r\nدرخواست معجزه\r\nرسول خدا صلى الله عليه و آله در جواب منذر نوشت : « از محمدِ پيامبر به منذر بن ساوى ؛ سلام عليك . همانا حمد و سپاسِ خدايى را مىگويم كه پروردگارى جز او نيست . امابعد ، نامه تو به من رسيد و آنچه را گفته بودى ، دريافت كردم . پس هر كس كه همانند ما نماز بخواند و قبلهء ما را قبول داشته باشد و از ذبيحهء ما بخورد ، مسلمان است و هر كس از اين كارها خوددارى كند ، بايد كه جزيه بپردازد . » « 3 »\r\nمرحوم صدوق در توحيد نوشته است : « سيبخت مرزبان به مدينه رفت و با پيامبر صلى الله عليه و آله صحبت كرد و از او درخواست معجزه نمود و سپس اسلام آورد » . و از على عليه السلام روايت كرده است : سيبخت كه از\r\n\r\n\r\n","description":"","footnote":"\r\n( 1 ) . مكاتيب الرسول ، ج 1 ، ص 141 - 143 .\r\n( 2 ) . همان ، ج 1 ، ص 40 به نقل از فتوح البلدان ، ص 89 ، و معجم البلدان ، مادهء بحرين .\r\n( 3 ) . همان ، ج 1 ، ص 143 .\r\n","page_name":" 637 ","page_number":637},
  {"content":"\r\n\r\nوابستگان پادشاهان ساسانى بود بر پيامبر اسلام صلى الله عليه و آله وارد شد و عرض كرد : اى محمد ، به چه چيزى دعوت مىكنى ؟ فرمود : به اينكه شهادت بدهى : لااله الا اللَّه وَحْدَه لَاشَريكَ لَه و انَّ محمداً عبدُهُ ورسُولُه . سيبخت عرض كرد : اى محمد ، خدا كجا است ؟ فرمود : او در هر جايى با آياتش موجود است . پرسيد : او چگونه است : جواب داد : او كيفيت و مكان ندارد ، زيرا خداى عزوجل ، به وجود آورندهء كيفيت و مكان است . پرسيد : از كجا آمده است ؟ فرمود : به او گفته نمىشود كه از كجا آمده است ، زيرا به زايل شدنى مىگويند كه از مكانى به مكان ديگر منتقل شده است و خداى ما موصوف به مكان و زوال نمىشود . بلكه از ازل تا ابد ، لامكان است . پرسيد : اى محمد ، تو خداى بزرگى را بدون كيفيت توصيف مىكنى ، در اين صورت من چگونه بدانم كه او ، تو را فرستاده است ؟ على عليه السلام مىفرمايد : در آن روز هيچ سنگ و چوب و كوه و درخت و حيوانى در حضور ما نبود ، مگر اينكه به صورت واضح شهادت مىداد : اشْهَدُ انْ لا الهَ الّا اللَّه وَ انّ محمّداً عبدُه و رسولُهُ ، و من نيز اين را گفتم و آن مرد نيز شهادت داد و اسلام آورد . آنگاه از رسول خدا صلى الله عليه و آله پرسيد : اين مرد كيست ؟ پيامبر صلى الله عليه و آله فرمود : اين بهترين فردِ از خانوادهء من و نزديك‌ترين فرد به من مىباشد كه گوشت و خون و روح او از من مىباشد ؛ او وزير من در زندگى ام و جانشين من پس از رحلت من مىباشد ، چنان كه هارون نسبت به موسى عليه السلام بود ، الا اينكه بعد از من پيامبرى نيست . سخنانش را بشنو و از او اطاعت كن ، زيرا كه هميشه بر مسير حق است . سپس نام او را تغيير داد و او را عبداللَّه ناميد . « 1 »\r\n\r\nعمرهء جِعِّرانه\r\nآن حضرت صلى الله عليه و آله در جعّرانه در جايگاه مسجدى كه در عدوة القصوى ، در پايين وادى قرار دارد ، نماز مىخواند . او از همان مسجد در شب چهارشنبه ، كه دوازده شب از ذى القعده باقى مانده بود ، براى عمره مُحرِم شد . او تلبيه را قطع نكرد تا هنگامى كه در روز چهارشنبه ، كعبه را مشاهده كرد . آنگاه شتر را جلوى باب بنى شيبه ، در همان جايى كه بت هُبل دفن شده بود خوابانيد و وارد مسجدالحرام شد . او به سوى ركن حجر الاسود رفت و حجر را استلام كرد . سپس از آن جا به صورت هروله به سمت حِجر\r\n\r\n\r\n","description":"","footnote":"\r\n( 1 ) . مكاتيب الرسول ، ج 2 ، ص 379 .\r\n","page_name":" 638 ","page_number":638},
  {"content":"\r\n\r\nاسماعيل حركت كرد و به همين صورت طواف را به اتمام رسانيد . سپس از مسجد خارج شد و سوار مركب خود شد و به سوى صفا رفت . هفت شوط سعى صفا و مروه را در حالى كه بر شتر سوار بود به جاى آورد . سپس در مروه از مركب پياده شد و سرش را خراش بن اميه يا ابوهند ، غلام بنى بياضه تراشيد و آن حضرت صلى الله عليه و آله قربانى نداشت .\r\nآنگاه ابوموسى اشعرى و معاذ بن جبل را مأمور كرد تا به مردم قرآن و احكام دينى را بياموزند و عتّاب بن أُسيد امَوى « 1 » را امير مكه و حج قرار داد ، با اين شرط كه مزد او در هر روز ، يك درهم باشد . او مىگفت : رسول اللَّه صلى الله عليه و آله ، رزق مرا در هر روز يك درهم قرار داده است و به هيچ كس احتياجى ندارم . « 2 »\r\nدر المسترشد آمده است : آن حضرت در هنگامى كه در أبطح اقامت داشت كه به عتاب دستور داد تا نماز ظهر و عصر و عشاء را براى مردم امامت كند و نماز صبح و مغرب را خودش امامت مىكرد . « 3 »\r\n\r\nاولين هيأت طائف\r\nشيخ طوسى در امالى با سند خود از امام صادق عليه السلام از جابر بن عبداللَّه انصارى روايت مىكند :\r\nهنگامى كه رسول خدا صلى الله عليه و آله براى انجام عمره از جعرانه وارد مكه شد ، عده‌اى از اهل وجّ ، از طائف بر آن حضرت صلى الله عليه و آله وارد شدند و اسلام خود و قومشان را اعلام كردند ، اما نماز و زكات را نپذيرفتند !\r\nرسول خدا صلى الله عليه و آله فرمود : « هيچ خيرى در دينى كه ركوع و سجود در آن نباشد ، نيست ؛ قسم به كسى كه جانم در دست او است ، نماز را به پاى مىداريد و زكات را مىپردازيد و الّا مردى را به سوى شما مىفرستم كه همانند خودم است و گردن جنگجويان شما را خواهد زد و ذريهء شما را اسير خواهد كرد ! » سپس دست على عليه السلام را گرفت و بلند كرد و فرمود : « آن مرد اين است » . « 4 »\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 959 . عتاب از بنى اميه بود ، لكن اسلام آورد و مسلمان خوبى شد و چنان كه در المواهب آمده است ، در آن هنگام بيست ساله بود .\r\n( 2 ) . سيرهء ابن اسحاق ، ج 4 ، ص 143 .\r\n( 3 ) . المسترشد فى الامامة ، طبرسى شيعى ، ص 129 ، چاپ قم .\r\n( 4 ) . امالى شيخ طوسى ، ص 504 - 505 ، حديث 1106 .\r\n","page_name":" 639 ","page_number":639},
  {"content":"\r\n\r\nسپس در شب پنج شنبه از مكه به سوى جعرانه رفت و شب را در جعرانه به صبح آورد . در روز پنج شنبه ، وادى جعرانه را پشت سر گذاشت و وارد سرف در 25 كيلومترى مكه شد ، سپس به سوى مرالظهران « 1 » رفت كه دستور داده بود باقيماندهء غنائم در آنجا جمع آورى شود . آنگاه به سوى مدينه حركت كرد و در روز جمعه كه شش يا سه شب از ذى العقده باقى مانده بود ، وارد مدينه شد . « 2 »\r\n\r\nوفات زينب\r\nاو همسر پسر خاله‌اش ابوالعاص بن ربيع أموى بود و از او دو فرزند به نام‌هاى : على و امامة « 3 » داشت . او در حالى كه حامله بود به سوى مدينه هجرت كرد كه در طول مسير ، هبار بن أسود با نيزه به كجاوهء او حمله كرد و او بچه‌اش را سقط كرد . پس از آنكه شوهرش ابوالعاص مسلمان شد ، زينب كه از او جدا شده بود ، پيش وى بازگشت ، اما به خاطر آن سقط جنين ، ديگر حامله نشد . همسرش همراه پيامبر صلى الله عليه و آله براى فتح مكه حركت كرد و سپس در جنگ حنين شركت كرد . آنگاه همراه على در سريه‌اى به خثعم در اطراف طائف شركت كرد . چند روزى از بازگشت ابوالعاص به مدينه نگذشته بود كه زينب از دنيا رفت و بدين ترتيب از فرزندان پيامبر صلى الله عليه و آله تنها فاطمه عليها السلام باقى مانده بود .\r\nعلى در زمان خلافت عمر از دنيا رفت و امامه همان كسى است كه فاطمه به على عليه السلام وصيت كرد تا بعد از رحلتش با او ازدواج كند . على عليه السلام پنجاه روز پس از رحلت فاطمه عليها السلام با امامه ازدواج كرد و او در سال پنجاه هجرى از دنيا رفت ،\r\n\r\nسورهء نور\r\nسوره‌اى كه بعد از فتح مكه نازل شده است ، سورهء نور مىباشد . در اين سوره به بعضى از احكام و حدود و از جمله به حدّ زنا اشاره شده است و مىفرمايد :\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 959 .\r\n( 2 ) . شش شب در سيرهء ابن هشام ، ج 4 ، ص 143 - 144 و سه شب در مغازى واقدى ، ج 2 ، ص 960 و 973 آمده است .\r\n( 3 ) . بحارالانوار ، ج 21 ، ص 183 - 184 به نقل از باب هشتم كتاب المنتقى .\r\n","page_name":" 640 ","page_number":640},
  {"content":"\r\n\r\n« الزَّانِيَةُ وَ الزَّانِي فَاجْلِدُوا كُلَّ واحِدٍ مِنْهُما مِائَةَ جَلْدَةٍ . . . » ؛\r\nبه هر يك از زن و مرد زناكار صد ضربهء شلاق بزنيد . . .\r\nقمى در تفسير خود مىنويسد : اين آيه ، ناسخ آيه‌اى است كه مىفرمايد :\r\n« وَ اللَّاتِي يَأْتِينَ الْفاحِشَةَ مِنْ نِسائِكُمْ فَاسْتَشْهِدُوا عَلَيْهِنَّ أَرْبَعَةً مِنْكُمْ فَإِنْ شَهِدُوا فَأَمْسِكُوهُنَّ فِي الْبُيُوتِ حَتَّى يَتَوَفَّاهُنَّ الْمَوْتُ أَوْ يَجْعَلَ اللَّهُ لَهُنَّ سَبِيلًا » « 1 » ؛\r\nو از زنان شما ، كسانى كه مرتكب زنا مىشوند ، چهار تن از ميان خود بر آنان گواه گيريد ؛ پس اگر شهادت دادند ، آنان را در خانه‌ها نگاه داريد تا مرگشان فرا رسد يا خدا راهى براى آنان قرار دهد .\r\nچنين به نظر مىرسد كه منظور وى از نسخ ، مطلبى باشد كه در كافى با سند وى از امام باقر عليه السلام روايت شده است كه فرمود : سورهء نور بعد از سورهء نساء نازل شده كه در آن آمده است : « وَ اللَّاتِي يَأْتِينَ الْفاحِشَةَ » تا آنجا كه مىفرمايد : « أَوْ يَجْعَلَ اللَّهُ لَهُنَّ سَبِيلًا » ؛ كه سبيل همان است كه خداى تعالى فرموده است : « الزَّانِيَةُ وَ الزَّانِي فَاجْلِدُوا كُلَّ واحِدٍ مِنْهُما . . . » « 2 »\r\nبا بررسىهاى متعدد به خبرى دربارهء سبب نزول سوره يا آيه‌اى از اين سوره دست نيافتيم و تنها در مورد آيهء :\r\n« الزَّانِي لا يَنْكِحُ إِلَّا زانِيَةً أَوْ مُشْرِكَةً وَ الزَّانِيَةُ لا يَنْكِحُها إِلَّا زانٍ أَوْ مُشْرِكٌ وَ حُرِّمَ ذلِكَ عَلَى الْمُؤْمِنِينَ « 3 » » ؛\r\nمرد زناكار ، جز زن زناكار يا مشرك را به همسرى نگيرد و زن زناكار را جز مرد زناكار يا مشرك به زنى نگيرد و بر مؤمنان اين حرام گرديده است .\r\nمرحوم قمى در تفسير خود مىنويسد : اين آيه در مورد : ساره ، حنتمه و رباب نازل شده است كه در مكه مشهور به زناكارى بودند و خداوند ازدواج با آنها را حرام كرد . « 4 »\r\nو شيخ طوسى در تبيان از امام باقر عليه السلام روايت كرده است : اين آيه در مورد زنانى نازل شده است\r\n\r\n\r\n","description":"","footnote":"\r\n( 1 ) . نساء ( 4 ) ، 15 و خبر در تفسير قمى ، ج 2 ، ص 95 آمده است .\r\n( 2 ) . از كافى در الميزان ، ج 15 ، ص 83 .\r\n( 3 ) . نور ( 24 ) ، 3 .\r\n( 4 ) . تفسير قمى ، ج 2 ، ص 95 - 96 .\r\n","page_name":" 641 ","page_number":641},
  {"content":"\r\n\r\nكه پرچم ويژه‌اى را بالاى در خانهء خود نصب كرده بودند و ازدواج با غير آنها جايز است و حتى آنها را از فسق و فجور باز مىدارد . « 1 »\r\nوى در ادامه مىنويسد : از عبداللَّه بن عباس و ابن‌عمر روايت شده است : يكى از مسلمانان از پيامبر صلى الله عليه و آله اجازه خواست تا يكى از زنانِ صاحب پرچم را براى سفاح تزويج كند ، اما خداوند اين آيه را نازل فرمود . و مجاهد و شعبى و زهرى نيز آن را روايت كرده‌اند و زنى كه براى ازدواج با او از آن حضرت صلى الله عليه و آله اجازه خواسته شد ، امّ مهزول بود . « 2 »\r\nطبرسى هم در مجمع آنچه را كه شيخ طوسى ذكر كرده است ، نقل كرده و از امام باقر و امام صادق عليهما السلام اضافه نموده است : آنان مردان و زنانى بودند كه در زمان رسول خدا صلى الله عليه و آله به زناكارى مشهور بودند و خداوند مومنان را از ازدواج با اين افراد نهى كرد . « 3 »\r\n\r\nميلاد ابراهيم\r\nدر يكى از شب‌هاى ماه ذى الحجهء سال هشتم هجرى ، درد زايمان ، ماريه قبطيه را فرا گرفت و آزاد كردهء آن حضرت صلى الله عليه و آله ، سَلمى همسر آزاد كرده‌اش ابورافع قبطى او را در زايمان كمك كرد .\r\nدر آن شب جبرئيل بر پيامبر اكرم صلى الله عليه و آله نازل شد و بر او سلام كرد و او را از ميلاد نوزاد و نام وى با خبر كرد ؛ زيرا خطاب به وى فرمود : السلام عليك يا اباابراهيم ! آن حضرت صلى الله عليه و آله به كسانى كه در حضورش بودند ، بشارت داد و فرمود : امشب فرزندى از من به دنيا آمده است كه او را به اسم پدرم ، ابراهيم ناميدم .\r\nسَلمى پيش همسرش ابورافع رفت و به او مژده داد كه ماريه فرزندى به دنيا آورده است . ابورافع پيش پيامبر اكرم صلى الله عليه و آله رفت و به او بشارت داد كه فرزند پسرى به دنيا آمده است . آن حضرت صلى الله عليه و آله نام او را ابراهيم گذاشت و غلامى را به ابورافع بخشيد !\r\n\r\n\r\n","description":"","footnote":"\r\n( 1 ) . تبيان ، ج 7 ، ص 408 ، همچنين آيهء : « الخبيثاتُ للخبيثين و الخبيثون للخبيثاتِ » بر همين وجه حمل مىشود ، چنان كه در مجمع البيان ، ج 7 ، ص 213 بدان اشاره شده است .\r\n( 2 ) . همان ، ج 7 ، ص 407 .\r\n( 3 ) . مجمع البيان ، ج 7 ، ص 197 - 198 . و چنان كه در الميزان ، ج 15 ، ص 83 - 84 آمده است : اين دو خبر همان است كه كلينى آنها را از محمد بن سالم ، از امام باقر عليه السلام و از زراره ، از امام صادق عليه السلام روايت كرده است .\r\n","page_name":" 642 ","page_number":642},
  {"content":"\r\n\r\nدر روز هفتم گوسفندى را براى او عقيقه كرد و سپس سرش را تراشيد و به اندازهء وزن موى سرش ، نقره به فقرا بخشيد و دستور داد كه موهاى سرش را دفن كنند . آنگاه او را براى شيرخوارگى به امّ برده ، دختر منذر و همسر براء بن أوس انصارى خزرجى سپرد . او گاهى پيش ام برده مىرفت و مدتى آنجا مىماند تا پسرش را ببيند .\r\nپس از مدتى او را براى شيرخوارگى به ام سيف ، همسر ابىسيف از موالى مدينه سپرد . « 1 »\r\nاگرچه رسول اللَّه صلى الله عليه و آله به خاطر درگذشت دخترش زينب بسيار اندوهگين شده بود ، اما خدا او را با ميلاد پسرش ابراهيم خوشحال كرد . اگرچه اين ميلاد با تهمت‌ها و دروغ‌هايى از سوى اهل افك و منافقان همراه بود ؛ چنان كه آن حضرت صلى الله عليه و آله مىفرمود : « پيامبران الهى بيشتر از همه به گرفتارى و مشكلات مبتلا مىشوند و سپس كسانى كه شبيه انبيا هستند و سپس كسانى كه به آن‌ها نزديك‌ترند « 2 » » . گويى خداوند او را تسلاى خاطر مىدهد ، آنجا كه مىفرمايد :\r\n« لا تحسَبُوهُ شراً لَكُم بَلْ هُوَ خَيرٌ لَكُمْ « 3 » » ؛\r\nآن را براى خودتان شر به حساب نياوريد ، بلكه براى شما خير است .\r\n\r\nوجوب حجاب\r\nآيه‌هاى 30 و 31 مربوط به وجوب حجاب هستند . خداوند مىفرمايد : بر مردان واجب است كه دامن‌هاى خود را پاك نگاه دارند و به نامحرمان نگاه نكنند و بر زنان مؤمن واجب است كه به نامحرمان نگاه نكنند و موهاى سر و گلوى خود را بپوشانند تا زينت‌هايشان ديده نشود .\r\nدر شأن نزول اين دو آيه ، مرحوم كلينى در كافى با سند خود از امام باقر عليه السلام روايت كرده است :\r\n« جوانى از انصار در كوچه‌هاى مدينه زنى را ديد كه پيش مىآيد . او به چشم چرانى پرداخت و پس از آن‌كه زن از مقابلش رد شد ، به دنبال وى راه افتاد و از پشت او را تماشا مىكرد ! در اين حال استخوان يا چوبى كه به ديوار كوبيده شده بود ، به صورتش گير كرد و آن را پاره كرد . زن برگشت و ديد كه خون\r\n\r\n\r\n","description":"","footnote":"\r\n( 1 ) . بحارالانوار ، ج 21 ، ص 183 به نقل از المنتقى ، يعقوبى ، در ج 2 ، ص 87 و طبرى در ج 3 ، ص 95 بيشتر اين مطلب را از واقدى در غير مغازى نقل كرده‌اند .\r\n( 2 ) . اصول كافى ، ج 2 ، ص 252 .\r\n( 3 ) . نور ( 24 ) ، 11 .\r\n","page_name":" 643 ","page_number":643},
  {"content":"\r\n\r\nاز چهرهء جوان جارى شده است و بر لباسش مىريزد . او گفت : به خدا قسم كه پيش رسول خدا صلى الله عليه و آله مىروم و او را از ماجرا آگاه مىكنم . پس از آن جبرئيل نازل شد و فرمود :\r\n« قُلْ لِلْمُؤْمِنِينَ يَغُضُّوا مِنْ أَبْصارِهِمْ وَ يَحْفَظُوا فُرُوجَهُمْ ذلِكَ أَزْكى لَهُمْ إِنَّ اللَّهَ خَبِيرٌ بِما يَصْنَعُونَ » ؛\r\nبه مردان با ايمان بگو : ديده فرو نهند و پاكدامنى ورزند ، كه اين براى آنان پاكيزه‌تر است ، زيرا خدا به آنچه مىكنند آگاه است . « 1 »\r\n\r\nرويگردانى از حكم رسول خدا صلى الله عليه و آله\r\nاز ايهء 47 تا آيهء 52 سورهء نور ، مطلبى شبيه مسألهء افك كه مرتبط با رسول خدا صلى الله عليه و آله است ، مطرح مىشود ، در اين آيات آمده است :\r\n« وَ يَقُولُونَ آمَنَّا بِاللَّهِ وَ بِالرَّسُولِ وَ أَطَعْنا ثُمَّ يَتَوَلَّى فَرِيقٌ مِنْهُمْ مِنْ بَعْدِ ذلِكَ وَ ما أُولئِكَ بِالْمُؤْمِنِينَ * وَ إِذا دُعُوا إِلَى اللَّهِ وَ رَسُولِهِ لِيَحْكُمَ بَيْنَهُمْ إِذا فَرِيقٌ مِنْهُمْ مُعْرِضُونَ * وَ إِنْ يَكُنْ لَهُمُ الْحَقُّ يَأْتُوا إِلَيْهِ مُذْعِنِينَ أَ فِي قُلُوبِهِمْ مَرَضٌ أَمِ ارْتابُوا أَمْ يَخافُونَ أَنْ يَحِيفَ اللَّهُ عَلَيْهِمْ وَ رَسُولُهُ بَلْ أُولئِكَ هُمُ الظَّالِمُونَ * إِنَّما كانَ قَوْلَ الْمُؤْمِنِينَ إِذا دُعُوا إِلَى اللَّهِ وَ رَسُولِهِ لِيَحْكُمَ بَيْنَهُمْ أَنْ يَقُولُوا سَمِعْنا وَ أَطَعْنا وَ أُولئِكَ هُمُ الْمُفْلِحُونَ * وَ مَنْ يُطِعِ اللَّهَ وَ رَسُولَهُ وَ يَخْشَ اللَّهَ وَ يَتَّقْهِ فَأُولئِكَ هُمُ الْفائِزُونَ » ؛\r\nو مىگويند : به خدا و پيامبرش گرويديم و اطاعت كرديم . آنگاه دسته‌اى از ايشان پس از اين قرار ، روى برمىگردانند و آنان مؤمن نيستند . و چون به سوى خدا و پيامبر او خوانده شوند ، تا ميان آنان داورى كند ، به ناگاه دسته‌اى از آنها روى بر مىتابند و اگر حق به جانب ايشان باشد ، با حال اطاعت به سوى او مىآيند ، آيا در دلهايشان بيمارى است ، يا شك دارند يا از آن مىترسند كه خدا و فرستاده‌اش به آنان ستم ورزند ؛ بلكه خودشان ستمكارند . . . و كسى كه خدا و فرستادهء او را فرمان برد و از خدا بترسد و از او پروا كند ، آنانند كه خود كاميابند .\r\n\r\n\r\n","description":"","footnote":"\r\n( 1 ) . از كافى در الميزان ، ج 15 ، ص 116 .\r\n","page_name":" 644 ","page_number":644},
  {"content":"\r\n\r\nقمى در تفسيرش ، با سند خود از امام صادق عليه السلام روايت كرده است : اين آيهء دربارهء اميرالمؤمنين و ( فلانى ) نازل شده و اين به خاطر اختلافى بود كه بر سر باغى داشتند . اميرالمؤمنين فرمود : به حكم رسول‌الله صلى الله عليه و آله راضى هستم ، اما عبدالرحمن بن عوف به فلانى گفت : براى قضاوت پيش رسول خدا نرويد ، زيرا عليه تو حكم مىكند ! بلكه پيش ابن ابى شيبه يهودى برويد ! پس فلانى به اميرالمؤمنين گفت : من قضاوت ابن ابى شيبه يهودى را قبول دارم ! يهودى اين را شنيد و به او گفت : آيا به محمد در مورد اخبارِ آسمانى اطمينان مىكنيد و به او در احكام زمينى اعتماد نمىكنيد ؟ ! پس خداوند نازل فرمود :\r\n« إِذا دُعُوا إِلَى اللَّهِ وَ رَسُولِهِ لِيَحْكُمَ بَيْنَهُمْ . . . » .\r\nسپس از اميرالمؤمنين ياد مىكند و مىفرمايد :\r\n« وَ مَنْ يُطِعِ اللَّهَ وَ رَسُولَهُ وَ يَخْشَ اللَّهَ وَ يَتَّقْهِ فَأُولئِكَ هُمُ الْفائِزُونَ » . « 1 »\r\nشيخ طوسى در تبيان از بلخى حكايت كرده است : عثمان بن عفان از على عليه السلام زمينى را ( كه شايد از سهام خيبر بود ) خريدارى كرد . از اين زمين سنگ زيادى خارج مىشد و سنگلاخ بود ؛ لذا عثمان مىخواست كه با استفاده از خيار عيب ، آن را پس بدهد ؛ اما على عليه السلام آن را پس نگرفت و فرمود :\r\nبگذاريم تا رسول خدا بين من و تو داورى كند . حَكَم بن ابى العاص به عثمان گفت : براى داورى پيش رسول اللّه صلى الله عليه و آله نرو ، زيرا به نفع پسر عمويش قضاوت مىكند ! پس از آن اين آيات نازل شد . « 2 »\r\n\r\nخبر از حكومت مؤمنان\r\nگويى خداى متعال خواسته است به پيامبرش كه در معرض تهمت‌هاى اهل افك و منافقان قرار گرفته است ، تسلاى خاطر و دلدارى بدهد ، براى همين در آيهء 55 مىفرمايد :\r\n« وَعَدَ اللَّهُ الَّذِينَ آمَنُوا مِنْكُمْ وَ عَمِلُوا الصَّالِحاتِ لَيَسْتَخْلِفَنَّهُمْ فِي الْأَرْضِ كَمَا اسْتَخْلَفَ الَّذِينَ مِنْ قَبْلِهِمْ وَ لُيمَكِّنَنَّ لَهُمْ دِينَهُمُ الَّذِي ارْتَضى لَهُمْ وَ لَيُبَدِّلَنَّهُمْ مِنْ بَعْدِ خَوْفِهِمْ أَمْناً يَعْبُدُونَنِي لا يُشْرِكُونَ بِي شَيْئاً وَ مَنْ كَفَرَ بَعْدَ ذلِكَ فَأُولئِكَ هُمُ الْفاسِقُونَ » ؛\r\n\r\n\r\n","description":"","footnote":"\r\n( 1 ) . تفسير قمى ، ج 2 ، ص 107 .\r\n( 2 ) . تبيان ، ج 7 ، ص 450 و از او در مجمع البيان ، ج 7 ، ص 236 .\r\n","page_name":" 645 ","page_number":645},
  {"content":"\r\n\r\nخدا به كسانى از شما كه ايمان آورده و كارهاى شايسته كرده‌اند ، وعده داده است كه حتماً آنان را در اين سرزمين جانشين خود قرار دهد ؛ همان گونه كه كسانى را كه پيش از آنان بودند ، جانشين خود قرار داد و آن دينى را كه براى ايشان پسنديده است به سودشان مستقر كند و بيمشان را به ايمنى مبدل گرداند ، در مقابل آنها مرا عبادت مىكنند و چيزى را شريك من قرار نمىدهند و هر كس بعد از آن به كفر گرايد ، آنانند كه نافرمانند .\r\nعياشى روايت كرده است : على بن حسين عليه السلام اين آيه را قرائت كرد و فرمود : به خدا قسم كه آنان شيعيان ما اهل بيت هستند . اين كار را خدا براى آنان به دست مردى از ما كه او مهدى اين امت است انجام مىدهد . او همان كسى است كه رسول الله صلى الله عليه و آله دربارهء او فرموده است : اگر از دنيا بيش از يك روز باقى نمانده باشد ، خداوند آن روز را آنقدر طولانى مىكند تا مردى از عترت من ظهور كند كه هم نام من است و زمين را از عدل و داد پر مىكند پس از آنكه از ظلم و جور پر شده است » .\r\nاين را طبرسى روايت كرده و سپس گفته است : از امام باقر عليه السلام و امام صادق عليه السلام مثل همين روايت ، نقل شده است . . . بلكه قيام مهدى مورد اجماع عترت طاهرين است و اجماع آن حجتى براى قول پيامبر اكرم صلى الله عليه و آله مىباشد كه فرمود :\r\n« من دو چيز گرانبها ميان شما باقى مىگذارم : كتاب خدا و عترتم اهل بيتم را ؛ آن دو از هم جدا نمىشوند تا در حوض كوثر بر من وارد شوند . » « 1 »\r\nاما شيخ طوسى به همين مقدار اكتفا كرده است كه : « اهل بيت عليه السلام فرموده‌اند : منظور آيه ، مهدى ( عج ) مىباشد كه بعد از خوف و ظلم ظهور مىكند و بعد از آنكه مغلوب بوده است ، حاكم و مسلط مىشود » . « 2 »\r\n\r\nادب در سخن گفتن با پيامبر صلى الله عليه و آله\r\nدر آيهء 63 سوره نور آمده است :\r\n« لَا تَجْعَلُوا دُعاءَ الرسولِ بينكم كَدُعاءِ بعضِكم بعضَاً » ؛\r\n\r\n\r\n","description":"","footnote":"\r\n( 1 ) . مجمع البيان ، ج 7 ، ص 239 - 240 .\r\n( 2 ) . تبيان ، ج 7 ، ص 457 .\r\n","page_name":" 646 ","page_number":646},
  {"content":"\r\n\r\nصدا كردن پيامبر در ميان خود را ، همانند صدا كردن بعضى از خودتان به بعضى ديگر قرار ندهيد .\r\nدر روايت ابى جارود از امام باقر عليه السلام در تفسير آيهء فوق آمده است : آيه مىفرمايد كه نگوييد : اى محمد و اى ابوالقاسم ، بلكه بگوييد : اى پيامبر خدا ، و اى رسول خدا . « 1 »\r\nدر كنار اين بايد گفت كه حلبى در مناقب آل ابى طالب خبرى را از قاضى ابومحمد كرخى در كتابش از امام صادق عليه السلام از جدّه‌اش فاطمه زهرا عليها السلام روايت مىكند كه فرمود : « هنگامى كه آيهء : « لا تَجْعَلُوا دُعاءَ الرسولِ . . . » نازل شد ، حيا مىكردم كه به پدرم بگويم : بابا و مىگفتم : يا رسول الله ؛ اما در دو سه مرتبه‌اى كه او را اين گونه صدا زدم ، جواب نداد ! و سپس پيش من آمد و فرمود : اى فاطمه ، اين آيه براى تو و خانواده و ذريهء تو نازل نشده است . تو از من و من از تو هستم ، بلكه اين آيه براى متكبران و ظالمان قريش نازل شده است . تو به من بگو : بابا ، زيرا اين ، قلب مرا زنده مىكند و خدا را خشنودتر مىسازد » . « 2 »\r\n\r\nبروز عادات جاهليت\r\nجمعى از مسلمانان هنگامى كه پيش پيامبراكرم صلى الله عليه و آله مىآمدند ، به جاى السلام عليك ، از الفاظ أنْعِم صباحاً و أنعِم مساءً استفاده مىكردند كه مخصوص جاهليت بود . به دنبال آن خداوند آيهء هشتم سورهء مجادله را نازل كرد كه مىفرمايد :\r\n« وَ إِذا جاؤُكَ حَيَّوْكَ بِما لَمْ يُحَيِّكَ بِهِ اللَّهُ وَ يَقُولُونَ فِي أَنْفُسِهِمْ لَوْ لا يُعَذِّبُنَا اللَّهُ بِما نَقُولُ حَسْبُهُمْ جَهَنَّمُ يَصْلَوْنَها فَبِئْسَ الْمَصِيرُ » ؛\r\nو چون نزد تو آيند ، تو را درودى گويند كه خدايت آن را نگفته است و در دل مىگويند چرا خدا بدانچه مىگوييم ما را عذاب نمىكند ؟ جهنم براى آنان كافى است ؛ در آن در مىآيند و چه بد سرانجامى است .\r\nاين آيه آنها را از تحيت به شيوهء جاهليت نهى مىكند و آيهء بعدى آنها را از نجوا در گوش همديگر نهى مىكند و مىفرمايد :\r\n\r\n\r\n","description":"","footnote":"\r\n( 1 ) . تفسير قمى ، ج 2 ، ص 110 .\r\n( 2 ) . مناقب آل ابى طالب ، ج 2 ، ص 32 و از او در بحارالانوار ، ج 43 ، ص 37 .\r\n","page_name":" 647 ","page_number":647},
  {"content":"\r\n\r\n« يا أَيُّهَا الَّذِينَ آمَنُوا إِذا تَناجَيْتُمْ فَلا تَتَناجَوْا بِالْإِثْمِ وَ الْعُدْوانِ وَ مَعْصِيَةِ الرَّسُولِ وَ تَناجَوْا بِالْبِرِّ وَ التَّقْوى وَ اتَّقُوا اللَّهَ الَّذِي إِلَيْهِ تُحْشَرُون » ؛\r\nاى كسانى كه ايمان آورده‌ايد ، چون با يكديگر نجوا مىكنيد ، به قصد گناه و تعدى و نافرمانى از پيامبر با همديگر گفتگو نكنيد و به نيكوكارى و پرهيزكارى نجوا كنيد و از خدايى كه نزد او محشور خواهيد گشت ، پروا كنيد .\r\nآنگاه حكمت اين نهى را بيان مىكند و مىفرمايد :\r\n« إِنَّمَا النَّجْوى مِنَ الشَّيْطانِ لِيَحْزُنَ الَّذِينَ آمَنُوا وَ لَيْسَ بِضارِّهِمْ شَيْئاً إِلَّا بِإِذْنِ اللَّهِ وَ عَلَى اللَّهِ فَلْيَتَوَكَّلِ الْمُؤْمِنُونَ » ؛\r\nچنان نجوايى از القائات شيطان است تا كسانى را كه ايمان آورده‌اند ، دلتنگ كند .\r\nولى جز با ارادهء خدا هيچ آسيبى به آنها نمىرسد و مؤمنان بايد بر خدا اعتماد كنند .\r\nالبته در صدر آيهء هشتم ، اشاره مىكند كه نهى از نجوى قبلًا به وسيلهء رسول خدا عليه السلام تذكر داده شده است ، اما اينان دوباره به چيزى كه از آن نهى شده‌اند ، روى آورده‌اند :\r\n« أَ لَمْ تَرَ إِلَى الَّذِينَ نُهُوا عَنِ النَّجْوى ثُمَّ يَعُودُونَ لِما نُهُوا عَنْهُ وَ يَتَناجَوْنَ بِالْإِثْمِ وَ الْعُدْوانِ وَ مَعْصِيَةِ الرَّسُولِ . . . » ؛\r\nآيا كسانى را كه از نجوا منع شده بودند ، نديدى كه باز بدانچه از آن منع گرديده‌اند بر مىگردند و با همديگر به منظور گناه و تعدى و سرپيچى از پيامبر ، محرمانه گفتگو مىكنند .\r\n\r\nاحترام به بدريون\r\nآيات قرآن بيان مىكند كه افراد مؤمن و صاحب علم و فضل در ميان اصحاب آن حضرت صلى الله عليه و آله بوده‌اند و او آنان را بر ديگران برترى مىداده و در مجالس آنان را نزديك خود مىنشانده است . در مقابل عده‌اى از آنان چنان بوده‌اند كه وقتى به ايشان گفته مىشد ، جمع‌تر بنشينيد يا راه را باز كنيد ، ناراحت مىشدند .\r\n\r\n","description":"","footnote":"","page_name":" 648 ","page_number":648},
  {"content":"\r\n\r\nبعد از آنكه رسول خدا صلى الله عليه و آله صُفّه را در سال هفتم در مسجد بنا كرد ، روزهاى جمعه كه براى نماز جمعه خارج مىشد ، مدتى قبل از نماز ، پيش اهل صفه مىرفت و در ميان آنان مىنشست . صفه جاى تنگى بود و همه در آن جا نمىگرفتند . او به انصار و مهاجرينى كه از بدريون بودند ، احترام ويژه‌اى مىگذاشت . يك روز كه وى ميان اهل صفه نشسته بود و هيچ جاى خالى وجود نداشت ، عده‌اى از بدريون كه ثابت بن قيس بن شماس هم در ميانشان بود ، وارد شدند . آنها بر پيامبر صلى الله عليه و آله سلام كردند و او جواب داد . سپس به اهل مجلس سلام كردند و آنان جوابشان را دادند ، اما كسى براى آنان جا باز نكرد تا بنشينند . آن حضرت صلى الله عليه و آله كه وضع را اين گونه ديد ، به چند نفر ، به تعداد بدريونى كه آمده بودند ، فرمود : اى فلانى و فلانى و . . . از جايتان بلند شويد تا اين‌ها بنشينند . آنان برخاستند ، اما آثار ناراحتى و خشم در چهره‌هايشان ديده مىشد .\r\nمنافقان سعى كردند كه از اين فرصت سوء استفاده كرده ، اين افراد را عليه پيامبر صلى الله عليه و آله تحريك كنند ، براى همين به آنان گفتند : با اينكه شما پيامبر را دوست مىداريد و رفته‌ايد تا نزديك او بنشينيد ، اما او عده‌اى را كه ديرتر آمده بودند بر شما ترجيح داد و آنها را در جاى شما نشانيد ! در اين صورت آيا گمان مىكنيد كه او با شما به عدالت رفتار مىكند ؟ ! پس از اين ، آيهء يازدهم سورهء مجادله نازل شد كه مىفرمايد :\r\n« يا أَيُّهَا الَّذِينَ آمَنُوا إِذا قِيلَ لَكُمْ تَفَسَّحُوا فِي الَمجالِسِ فَافْسَحُوا يَفْسَحِ اللَّهُ لَكُمْ وَ إِذا قِيلَ انْشُزُوا فَانْشُزُوا . . . » « 1 »\r\nاى كسانى كه ايمان آورده‌ايد ، چون به شما گفته شود : « در مجالس جاى باز كنيد » ، پس جاى باز كنيد تا خدا براى شما گشايش حاصل كند و چون گفته شود :\r\n« برخيزيد » ، پس برخيزيد .\r\n\r\nنجوا با پيامبر صلى الله عليه و آله\r\nپيامبراكرم صلى الله عليه و آله به فقهاء و صاحبان علم و به بدريون احترام ويژه مىگذاشت ، زيرا احكام و عقايد و\r\n\r\n\r\n","description":"","footnote":"\r\n( 1 ) . مجادله ( 58 ) ، 11 ؛ مجمع البيان ، ج 9 ، ص 378 ؛ اسباب النزول ، ص 347 .\r\n","page_name":" 649 ","page_number":649},
  {"content":"\r\n\r\nمعارف اسلام را بهتر از تازه مسلمانان مىفهميدند . همچنين آن حضرت صلى الله عليه و آله به فقراى اصحاب احترام مىگذاشت ، زيرا از ثروتمندانى كه در معرض تكبر و طغيان قرار داشتند ، با تقواتر و مؤمن‌تر بودند ، اما ثروتمندان از فقرا سبقت مىگرفتند و مدت طولانى پيش وى مىنشستند و با او به طور خصوصى صحبت مىكردند . آن حضرت صلى الله عليه و آله از سخنان طولانى آنان خسته شده بود ، براى همين خداوند دستور داد كه قبل از صحبت خصوصى با پيامبراكرم صلى الله عليه و آله بايد صدقه بدهند و آنها را ملزم كرد تا وقتى صدقه نداده‌اند ، با آن حضرت به صورت خصوصى صحبت نكنند . آيه ، مقدار صدقه را مشخص نكرد و كسى را كه چيزى براى صدقه دادن ندارد ، مورد عفو و بخشش قرار داد و فرمود :\r\n« يا أَيُّهَا الَّذِينَ آمَنُوا إِذا ناجَيْتُمُ الرَّسُولَ فَقَدِّمُوا بَيْنَ يَدَيْ نَجْواكُمْ صَدَقَةً ذلِكَ خَيْرٌ لَكُمْ وَ أَطْهَرُ فَإِنْ لَمْ تَجِدُوا فَإِنَّ اللَّهَ غَفُورٌ رَحِيمٌ . . . » « 1 » ؛\r\nاى كسانى كه ايمان آورده‌ايد ، هر گاه با پيامبر خدا گفتگوى محرمانه مىكنيد ، پيش از گفتگوى محرمانهء خود ، صدقه‌اى تقديم بداريد . اين كار براى شما بهتر و پاكيزه‌تر است ؛ و اگر چيزى نيافتيد بدانيد كه خدا آمرزندهء مهربان است .\r\nپس از نزول آيه ، على عليه السلام يك دينار داشت كه آن را به ده درهم تبديل كرد و هر بار كه براى صحبت پيش آن حضرت عليه السلام مىرفت ، يك درهم صدقه مىداد تا ده درهم به اتمام رسيد ، اما ثروتمندان از صدقه دادن بخل ورزيدند و از صحبت خصوصى با آن حضرت صلى الله عليه و آله خوددارى كردند .\r\nبدين ترتيب هيچ كس غير از على عليه السلام به اين آيه عمل نكرد تا بعد از ده شب آيهء بعدى نازل شد كه مىفرمايد :\r\n« أَأَشْفَقْتُمْ أَنْ تُقَدِّمُوا بَيْنَ يَدَيْ نَجْواكُمْ صَدَقاتٍ فَإِذْ لَمْ تَفْعَلُوا وَ تابَ اللَّهُ عَلَيْكُمْ فَأَقِيمُوا الصَّلاةَ وَ آتُوا الزَّكاةَ . . . » ؛\r\nآيا ترسيديد فقير بشويد ، اگر پيش از صحبت محرمانهء خود صدقه‌هايى بپردازيد ؟ ! چون اين كار را نكرديد ، خدا آن را بر شما بخشيد ، پس نماز را برپا داريد و زكات بپردازيد . . . .\r\n\r\n\r\n","description":"","footnote":"\r\n( 1 ) . مجادله ( 58 ) ، 12 اين خبر در تبيان ، ج 9 ، ص 551 ؛ مجمع‌البيان ، ج 9 ، ص 379 و أسباب‌النزول ، ص 348 آمده است .\r\n","page_name":" 650 ","page_number":650},
  {"content":"\r\n\r\nبدين ترتيب خداوند به همان صدقه‌هايى كه در زكات واجب مىبايست بپردازند ، اكتفا كرد و آيهء بعدى نازل شد و تنها حضرت على عليه السلام بود كه به اين آيه عمل كرد . « 1 »\r\n\r\nحزب‌الله و حزب شيطان\r\nبر خلاف نظر عده‌اى كه تمام صحابه را عادل مىدانستند ، قرآن مىگويد كه در ميان اصحاب رسول خدا صلى الله عليه و آله كسانى بودند كه هنوز مانند زمان جاهليت به هم سلام مىكردند و كسانى بودند كه از صحبت خصوصى با پيامبر صلى الله عليه و آله منع شده بودند ، اما دوباره آن را انجام مىدادند و از صدقه دادن قبل از صحبت محرمانه بخل مىورزيدند و كسانى بودند كه وقتى به آنها مىفرمود : بلند شوند تا مسلمانان اوليه و اصحاب بدر در جايشان بنشينند ، ناراحت مىشدند . در اين ميان عبدالله بن بنتل از كسانى بود كه در مجالس پيامبراكرم صلى الله عليه و آله مىنشست و گفته‌هاى او را براى يهوديان بازگو مىكرد و علاوه بر سخن چينى ، به هنگامى كه با دوستان هم‌عقيدهء خودش خلوت مىكرد ، به آن حضرت صلى الله عليه و آله فحش مىدادند !\r\nسعيد بن جبير از ابن عباس روايت كرده است : روزى در سايهء يكى از حجره‌هاى رسول خدا صلى الله عليه و آله نشسته بوديم ، در حالى كه سايه رو به اتمام بود و مىخواستيم بلند شويم ، آن حضرت صلى الله عليه و آله فرمود : الان كسى مىآيد كه با چشم‌هاى شيطان به شما نگاه مىكند ! وقتى كه آمد با او صحبت نكنيد ! در همين حال مرد كبود چشمى آمد .\r\nاز مقاتل و سدّى روايت شده است : پس از آن كه عبدالله بن بنتل كه كبود چشم بود ، آمد ، آن حضرت صلى الله عليه و آله به وى فرمود : چرا تو و همراهانت به من فحش مىدهيد ؟ ! او به خدا قسم خورد كه اين كار را نكرده است ! دوباره پرسيد : براى چه تو و فلانى و فلانى مرا در فلان جا فحش مىداديد ؟ ! و اسم‌هاى افراد را ذكر كرد . او قسم ياد كرد كه چنين كارى نكرده است ؛ اما رسول خدا صلى الله عليه و آله فرمود : بلكه چنين كرده‌اى !\r\nاو رفت و همراهانش را آورد و همگى قسم خوردند كه او را سب و شتم نكرده‌اند ، اما وحى نازل شد كه :\r\n\r\n\r\n","description":"","footnote":"\r\n( 1 ) . مجادله ( 58 ) ، 13 . اين خبر در منابع پاورقىهاى قبلى آمده ؛ و همچنين در كتاب مانزل من القرآن در ص 84 از حِبرى كوفى از مجاهد آمده است . در تفسير فرات كوفى ، ص 469 - 470 از ابن عمر روايت شده است : آن حضرت صلى الله عليه و آله دينار را به على عليه السلام برگرداند . و در تفسيرقمى ، ج 2 ، ص 358 از مجاهد و از امام صادق عليه السلام اين مطلب نقل شده است . و در حاشيه تفسيرفرات به منابع عديده‌اى اشاره شده است .\r\n","page_name":" 651 ","page_number":651},
  {"content":"\r\n\r\n« أَ لَمْ تَرَ إِلَى الَّذِينَ تَوَلَّوْا قَوْماً غَضِبَ اللَّهُ عَلَيْهِمْ ما هُمْ مِنْكُمْ وَ لا مِنْهُمْ وَ يَحْلِفُونَ عَلَى الْكَذِبِ وَ هُمْ يَعْلَمُونَ * أَعَدَّ اللَّهُ لَهُمْ عَذاباً شَدِيداً إِنَّهُمْ ساءَ ما كانُوا يَعْمَلُونَ * اتَّخَذُوا أَيْمانَهُمْ جُنَّةً فَصَدُّوا عَنْ سَبِيلِ اللَّهِ فَلَهُمْ عَذابٌ مُهِينٌ » ؛\r\nآيا نديده‌اى كسانى را كه قومى را كه مورد خشم خدايند به دوستى گرفته‌اند ؟ آنها نه از شمايند و نه از ايشان ، و به دروغ سوگند ياد مىكنند و خودشان هم مىدانند .\r\nخدا براى آنان عذابى سخت آماده كرده است . به راستى كه چه بد مىكردند ! سوگندهاى خود را چون سپرى قرار داده بودند و مردم را از راه خدا بازداشتندو در نتيجه براى آنان عذابى خفت‌آور است .\r\nاز آيهء بعدى فهميده مىشود كه اينان از ثروتمندان بوده‌اند ، زيرا مىفرمايد :\r\n« لَنْ تُغْنِيَ عَنْهُمْ أَمْوالُهُمْ وَ لا أَوْلادُهُمْ مِنَ اللَّهِ شَيْئاً أُولئِكَ أَصْحابُ النَّارِ هُمْ فِيها خالِدُونَ * يَوْمَ يَبْعَثُهُمُ اللَّهُ جَمِيعاً فَيَحْلِفُونَ لَهُ كَما يَحْلِفُونَ لَكُمْ وَ يَحْسَبُونَ أَنَّهُمْ عَلى شَيْءٍ أَلا إِنَّهُمْ هُمُ الْكاذِبُونَ » ؛\r\nدر برابر خداوند ، از اموال و اولادشان كارى ساخته نيست . آنها دوزخىاند و در آن جاودانه مىمانند . روزى كه خدا همهء آنان را بر مىانگيزد ، همان گونه كه براى شما سوگند ياد مىكردند ، براى او نيز سوگند ياد مىكنند و چنان مىپندارند كه حق به جانب آنهاست . آگاه باش كه آنان همان دروغگويانند .\r\nآيهء بعدى ، توصيف آنها به شيطان را تأييد كرده و مىفرمايد :\r\n« اسْتَحْوَذَ عَلَيْهِمُ الشَّيْطانُ فَأَنْساهُمْ ذِكْرَ اللَّهِ أُولئِكَ حِزْبُ الشَّيْطانِ أَلا إِنَّ حِزْبَ الشَّيْطانِ هُمُ الْخاسِرُونَ * إِنَّ الَّذِينَ يُحَادُّونَ اللَّهَ وَ رَسُولَهُ أُولئِكَ فِي الْأَذَلِّينَ * كَتَبَ اللَّهُ لَأَغْلِبَنَّ أَنَا وَ رُسُلِي إِنَّ اللَّهَ قَوِيٌّ عَزِيزٌ » ؛\r\nشيطان بر آنان چيره شده و خدا را از يادشان برده است . آنان حزب شيطان‌اند آگاه باش كه حزب شيطان همان زيان كارانند * در حقيقت كسانى كه با خدا و پيامبر او به دشمنى برمىخيزند ، آنان در زمرهء زبونان خواهند بود . خدا مقرر كرده است كه : « حتماً من و فرستادگانم چيره خواهيم گرديد » . آرى ، خدا نيرومند شكست‌ناپذير است .\r\n\r\n","description":"","footnote":"","page_name":" 652 ","page_number":652},
  {"content":"\r\n\r\nدر مقابل حزب‌شيطان ، حزب الله هستند كه خداوند دربارهء آن‌ها مىفرمايد :\r\n« لا تَجِدُ قَوْماً يُؤْمِنُونَ بِاللَّهِ وَ الْيَوْمِ الآخِرِ يُوادُّونَ مَنْ حَادَّ اللَّهَ وَ رَسُولَهُ وَ لَوْ كانُوا آباءَهُمْ أَوْ أَبْناءَهُمْ أَوْ إِخْوانَهُمْ أَوْ عَشِيرَتَهُمْ أُولئِكَ كَتَبَ فِي قُلُوبِهِمُ الإِيمانَ وَ أَيَّدَهُمْ بِرُوحٍ مِنْهُ وَ يُدْخِلُهُمْ جَنَّاتٍ تَجْرِي مِنْ تَحْتِهَا الْأَنْهارُ خالِدِينَ فِيها رَضِيَ اللَّهُ عَنْهُمْ وَ رَضُوا عَنْهُ أُولئِكَ حِزْبُ اللَّهِ أَلا إِنَّ حِزْبَ اللَّهِ هُمُ الْمُفْلِحُونَ » ؛ « 1 »\r\nقومى را نيابى كه به خدا و روز بازپسين ايمان داشته باشند ، كسانى را كه با خدا و رسولش مخالفت كرده‌اند - هر چند پدرانشان يا پسرانشان يا برادرانشان يا عشيرهء آنان باشند - دوست بدارند . خدا ايمان را در دل آنها نوشته است و آنان را با روحى از جانب خود تأييد كرده است و آنان را به بهشتهايى كه در زير درختان آن جوىها روان است ، ساكن مىكند . هميشه در آنجا ماندگارند و خدا از ايشان راضى و آنها از خدا راضى هستند . اينان حزب الله هستند و همانا حزب الله از رستگاران هستند .\r\n\r\n\r\n","description":"","footnote":"\r\n( 1 ) . مجادله ( 58 ) ، 14 - 22 ؛ أسباب‌النزول ، ص 348 ؛ الميزان ، ج 19 ، ص 198 .\r\n","page_name":" 653 ","page_number":653},
  {"content":"\r\n\r\n\r\nفصل شانزدهم‌مهم‌ترين حوادث سال نهم هجرى\r\n\r\n","description":"","footnote":"","page_name":" 654 ","page_number":654},
  {"content":"\r\n\r\n\r\nهيأت بنى تميم\r\nواقدى مىنويسد : وقتى كه هيأتى بر آن حضرت صلى الله عليه و آله وارد مىشد ، هدايايى با توجه به مقام و منزلت هر كدام به آنها مىبخشيد . براى همين وقتى هيأت بنى دارم از بنى تميم پيش آن حضرت صلى الله عليه و آله آمدند و دستور داد كه جوايزى به آنان بدهند . به هر كدام از آنان دوازده و نيم أوقيه نقره داده شد . پس از آنكه به حاضران هديه دادند ، پيامبر صلى الله عليه و آله سوال كرد : آيا كسى از شما باقى مانده است كه به او جايزه نداده باشيم ؟ گفتند : نوجوانى هست كه پيش اثاثيه باقى مانده است . فرمود : او را بفرستيد تا هديه بگيرد . قيس بن عاصم گفت : او نوجوانى است كه شرافت و فضلى ندارد . آن حضرت صلى الله عليه و آله فرمود : به هر حال او جزء هيأت شما بوده و حقى دارد ! او را فرستادند . او عمرو بن أهتم بود كه پيامبر صلى الله عليه و آله پنج أوقيه نقره به وى بخشيد . « 1 »\r\nبخارى با سند خود از ابن جريح ، از ابن زبير روايت كرده است : سپس آن حضرت صلى الله عليه و آله مىخواست كه يكى از افراد هيأت بنى تميم را به رياست آنها منصوب كند . ابوبكر به آن حضرت صلى الله عليه و آله پيشنهاد كرد كه قعقاع بن معبد را به رياست ايشان انتخاب كند ؛ امّا عمر درخواست كرد كه أقرع بن حابس را به رياست آنها انتخاب كند . ابو بكر گفت : تو مىخواهى كه با نظر من مخالفت كنى ؛ عمر گفت : چنين نيست ، من در صدد مخالفت با تو نبودم . بدين ترتيب مشاجرهء آن دو بالا گرفت و دربارهء اين مشاجره نازل شد :\r\n« بسم الله الرحمن الرحيم * يا أَيُّهَا الَّذِينَ آمَنُوا لا تَرْفَعُوا أَصْواتَكُمْ فَوْقَ صَوْتِ النَّبِيِّ وَ لا تَجْهَرُوا لَهُ بِالْقَوْلِ كَجَهْرِ بَعْضِكُمْ لِبَعْضٍ أَنْ تَحْبَطَ أَعْمالُكُمْ وَ أَنْتُمْ لا تَشْعُرُونَ * إِنَّ الَّذِينَ يَغُضُّونَ أَصْواتَهُمْ عِنْدَ رَسُولِ اللَّهِ أُولئِكَ الَّذِينَ امْتَحَنَ اللَّهُ قُلُوبَهُمْ لِلتَّقْوى لَهُمْ مَغْفِرَةٌ وَ أَجْرٌ عَظِيمٌ » « 2 » ؛\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 979 - 980 و هر اوقيه معادل 213 گرم نقره است .\r\n( 2 ) . حجرات ( 49 ) ، 1 - 3 و اين خبر در أسباب النزول ، ص 323 - 324 آمده است .\r\n","page_name":" 655 ","page_number":655},
  {"content":"\r\n\r\nاى كسانى كه ايمان آورده‌ايد ، در برابر خدا و پيامبرش در هيچ كارى پيشى مجوييد و از خدا پروا بداريد كه خدا شنواى داناست . * اى كسانى كه ايمان آورده‌ايد ، صدايتان را بلندتر از صداى پيامبر نكنيد و همچنان كه بعضى از شما با بعضى ديگر بلند سخن مىگوييد با او به صداى بلند سخن مگوييد . مبادا بىآنكه بدانيد كرده‌هايتان تباه شود . كسانى كه پيش پيامبر خدا ، صدايشان را فرو مىكشند ، همان كسانند كه خدا دلهايشان را براى پرهيزگارى امتحان كرده است ، آنان را آمرزش و پاداشى بزرگ است .\r\nاز جمله اسراى بدر ، عقبة بن ابى معيط اموى بود . او از كسانى بود كه رسول خدا صلى الله عليه و آله را مسخره مىكرد . براى همين آن حضرت صلى الله عليه و آله دستور داد كه گردنش را بزنند . او فرياد زد : اى محمد ، چه كسى فرزندان و خانواده‌ام را سپرستى مىكند ؟ فرمود : آتش .\r\nپسرش ، وليد بن عقبه اسلام را پذيرفت ، و در اوايل سال نهم هجرى آن حضرت صلى الله عليه و آله او را براى جمع‌آورى زكات به سوى بنى مصطلق از خزاعه فرستاد . « 1 »\r\nخزاعه از هم پيمانان بنىهاشم در جاهليت به شمار مىرفتند و مشهور است كه دوست دشمن تو ، دشمن توست ، بنابراين آنها دشمن بنىاميه به شمار مىرفتند .\r\nدر تفسير فرات كوفى با سند وى از جابر بن عبدالله انصارى آمده است . آن حضرت صلى الله عليه و آله وليد را به سوى بنى وليعه فرستاد . بين او و بنى وليعه ، كدورتى از زمان جاهليت وجود داشت . وقتى كه او به نزديكى آنها رسيد ، به استقبالش آمدند تا بدانند براى چه آمده است . او فوراً نزد رسول الله صلى الله عليه و آله بازگشت و عرض كرد : بنى وليعه از پرداخت زكات خوددارى كردند و نزديك بود كه مرا به قتل برسانند . اين خبر به بنى وليعه رسيد . آنان پيش رسول خدا صلى الله عليه و آله آمدند و عرض كردند : اى پيامبر خدا ، وليد دروغ گفته است . بين ما و او در جاهليت كدورتى بوده است و ما مىترسيم كه شما به خاطر اين اختلاف مربوط به جاهليت ، ما را مورد حمله قرار دهى . آن حضرت صلى الله عليه و آله فرمود : اى بنى وليعه ، به اين اختلافات پايان دهيد ، وإلا مردى را به سوى شما مىفرستم كه همانند من است . او جنگجويان شما را\r\n\r\n\r\n","description":"","footnote":"\r\n( 1 ) . سيرهء ابن اسحاق ، ج 3 ، ص 308 - 309 ؛ مغازى واقدى ، ج 2 ، ص 980 ؛ تبيان ، ج 9 ، ص 343 ؛ مجمع‌البيان ، ج 9 ، ص 198 .\r\n","page_name":" 656 ","page_number":656},
  {"content":"\r\n\r\nمىكشد و فرزندان شما را اسير مىكند . آنگاه با دستش به سوى على عليه السلام اشاره كرد و فرمود : او اين مرد است و با دستش بر شانه على عليه السلام زد .\r\nامّا خداوند در مورد وليد نازل فرمود :\r\n« يَا ايُّها الذَّينَ آمَنُوا إِنْ جَاءَكم فاسقٌ . . . بنباً فتبيَّنوا » « 1 » ؛\r\nاى كسانى كه ايمان آورده‌ايد ، اگر فاسقى برايتان خبرى آورد ، نيك وارسى كنيد ، مبادا به نادانى ، گروهى را آسيب برسانيد و بعد از آنچه كرده‌ايد پشيمان شويد .\r\nبدانيد كه پيامبر خدا ( ص ) در ميان شما است . اگر در بسيارى از كارها از رأى و ميل شما پيروى كند ، قطعاً دچار زحمت مىشويد ، ليكن خدا ايمان را براى شما دوست داشتنى گردانيد و آن را در دل‌هاى شما بياراست و كفر و پليد كارى و سركشى را در نظرتان ناخوشايند ساخت . آنان كه چنين‌اند ، راه يافتگانند .\r\n\r\nنهى از عيب جويى\r\nرسول الله صلى الله عليه و آله پس از نماز صبح رو به مردم مىكرد و مىنشست . طبرسى از ابن عباس روايت كرده است . گوش‌هاى ثابت بن قيس سنگين بود ، از اين رو نزديك پيامبر صلى الله عليه و آله مىنشست تا سخنانش را بشنود . او روزى دير به مسجد آمد . نماز تمام شده بود . مردم اطراف رسول خدا صلى الله عليه و آله را گرفته بودند .\r\nاو با فشار از ميان مردم مىگذشت تا جلوتر برود و جايى براى نشستن پيدا كند و دائماً مىگفت :\r\nجمع‌تر بنشينيد ، جمع‌تر بنشينيد . تا اينكه به مردى رسيد و مىخواست از روى او نيز عبور كند . آن مرد به او گفت : اين‌جا ، جا هست ، همين جا بنشين . او پشت سر آن مرد نشست . پس از آن‌كه هوا كمى روشن شد ، ثابت از او پرسيد : تو چه كسى هستى ؟ آن مرد اسمش را گفت . ثابت مادرش را مىشناخت و مىدانست كه به نامِ بدى مشهور است ، براى همين به او گفت : اى پسر فلانة ؟ ! و اسم مادرش را با زشتى برد . آن مرد خجالت كشيد و از حيا سرش را پايين انداخت . « 2 »\r\nهمچنين صفيه دختر حُيَىّ بن اخطب يهودى ، همسر پيامبر صلى الله عليه و آله در حالى كه گريه مىكرد ، پيش آن حضرت صلى الله عليه و آله آمد . از او پرسيد : چرا گريه مىكنى ؟\r\n\r\n\r\n","description":"","footnote":"\r\n( 1 ) . حجرات ( 49 ) ، 6 - 8 ؛ تفسير فرات كوفى ، ص 426 - 427 ؛ مغازى واقدى ، ج 2 ، ص 980 - 981 .\r\n( 2 ) . مجمع البيان ، ج 9 ، ص 202 ، و اسباب النزول ، ص 330 .\r\n","page_name":" 657 ","page_number":657},
  {"content":"\r\n\r\nجواب داد : عايشه از من عيب‌جويى مىكند و مىگويد : اى يهوديهء يهودىزاده !\r\nآن حضرت صلى الله عليه و آله به وى فرمود : آيا نگفتى كه پدرم هارون و عمويم موسى و شوهرم محمد صلى الله عليه و آله است ؟ !\r\nهمچنين روزى عايشه با حفصه بود كه ام سلمه از كنارشان گذشت . او قد كوتاهى داشت . عايشه با دست اشاره كرد كه او قد كوتاهى دارد . « 1 » و مىخواست از او عيب‌جويى كند . در اين حال ام سلمه شالى را به سرش بسته و دو طرف آن را بر شانه‌هايش انداخته بود . چون دستك‌هاى شال بلند بود ، بر زمين كشيده مىشد . عايشه به حفصه گفت : ببين چه چيزى در عقب او بر زمين كشيده مىشود ، گويى كه مثل زبان سگ است « 2 » !\r\nپس وحى الهى نازل شد :\r\n« يا أَيُّهَا الَّذِينَ آمَنُوا لا يَسْخَرْ قَوْمٌ مِنْ قَوْمٍ عَسى أَنْ يَكُونُوا خَيْراً مِنْهُمْ وَ لا نِساءٌ مِنْ نِساءٍ عَسى أَنْ يَكُنَّ خَيْراً مِنْهُنَّ وَ لا تَلْمِزُوا أَنْفُسَكُمْ وَ لا تَنابَزُوا بِالْأَلْقابِ بِئْسَ الاسْمُ الْفُسُوقُ بَعْدَ الْإِيمانِ وَ مَنْ لَمْ يَتُبْ فَأُولئِكَ هُمُ الظَّالِمُونَ » « 3 » ؛\r\nاى كسانى كه ايمان آورده‌ايد ، نبايد قومى ، قوم ديگر را ريشخند كند ، شايد آنها از اين‌ها بهتر باشند و نبايد زنانى ، زنان ديگر را ريشخند كنند شايد ، آنها از اين‌ها بهتر باشند و از يكديگر عيب مگيريد و به همديگر لقب‌هاى زشت مدهيد ؛ چه ناپسنديده است نام زشت پس از ايمان و هر كه توبه نكرد ، آنان خود ستمكارند .\r\n\r\nغيبت ممنوع\r\nپدران حفصه و عايشه با سلمان در سفرى همراه پيامبر صلى الله عليه و آله بودند . آن دو سلمان را پيش آن حضرت صلى الله عليه و آله فرستادند تا غذايى برايشان بفرستد .\r\nنگه‌دارندهء بار و اثاثيه پيامبر صلى الله عليه و آله اسامة بن زيد بود . آن حضرت صلى الله عليه و آله سلمان را پيش اسامه فرستاد .\r\n\r\n\r\n","description":"","footnote":"\r\n( 1 ) . همان ، ج 9 ، ص 203 ؛ و اسباب النزول ، ص 330 .\r\n( 2 ) . همان ، ج 9 ، ص 202 ؛ اسباب النزول ، ص 330 .\r\n( 3 ) . حجرات ( 49 ) ، 11 .\r\n","page_name":" 658 ","page_number":658},
  {"content":"\r\n\r\nاو گفت : چيزى براى خوردن پيش من نيست . سلمان با دست خالى پيش آن دو بازگشت . آنها با همديگر گفتند : اگر سلمان را به دريا بفرستيم ، آبش خشك مىشود ! و گفتند : اسامه خسيس بازى در آورده و چيزى به سلمان نداده است . براى همين خودشان پيش اثاثيه رفتند تا چيزى در آن بيابند .\r\nرسول خدا صلى الله عليه و آله آنها را ديد و فرمود : چه شده است كه تكه‌هاى گوشت را در دهان شما مىبينم ؟ ! عرض كردند : اى رسول خدا ، ما امروز اصلًا گوشتى نخورده‌ايم ! فرمود : چرا ، شما داشتيد گوشت سلمان و اسامه را مىخورديد ! و قول خداى متعال نازل شد :\r\n« يا أَيُّهَا الَّذِينَ آمَنُوا اجْتَنِبُوا كَثِيراً مِنَ الظَّنِّ إِنَّ بَعْضَ الظَّنِّ إِثْمٌ وَ لا تَجَسَّسُوا وَ لا يَغْتَبْ بَعْضُكُمْ بَعْضاً أَيُحِبُّ أَحَدُكُمْ أَنْ يَأْكُلَ لَحْمَ أَخِيهِ مَيْتاً فَكَرِهْتُمُوهُ وَ اتَّقُوا اللَّهَ إِنَّ اللَّهَ تَوَّابٌ رَحِيمٌ » « 1 » ؛\r\nاى كسانى كه ايمان آورده‌ايد ، از بسيارى از گمان‌ها بپرهيزيد كه پاره‌اى از گمان‌ها گناه است . و جاسوسى مكنيد و بعضى از شما غيبت بعضى نكند ؛ آيا كسى از شما دوست دارد كه گوشت برادر مرده‌اش را بخورد ؟ از آن كراهت داريد ، پس از خدا بترسيد كه خدا توبه‌پذير و مهربان است .\r\n\r\nملاك تقوى\r\nروزى رسول خدا صلى الله عليه و آله از بازار مدينه گذشت . او مشاهده كرد كه مردى ، غلام سياهى را به مزايده گذاشته است . غلام با كسانى كه براى خريد مراجعه مىكردند ، شرط مىكرد كه نبايد او را از شركت در نمازهاى پنجگانه پشت سر رسول خدا صلى الله عليه و آله منع كنند .\r\nمردى او را با همين شرط خريد . پيامبر صلى الله عليه و آله او را هر روز مىديد كه در نماز جماعت شركت مىكند تا اينكه روزى او را نديد . از صاحبش دربارهء او سؤال كرد . گفت كه مريض شده است .\r\n\r\n\r\n","description":"","footnote":"\r\n( 1 ) . حجرات ، ( 49 ) ، 12 طبرسى در مجمع‌البيان ، ج 9 ، ص 203 به كنايه گفته است : دو نفر از اصحاب آن حضرت صلى الله عليه و آله و در جوامع الجامع به اسم آنها تصريح كرده است . علامه در الميزان ، ج 18 ، ص 338 آن را از او نقل كرده و مثل همين را از الدرالمنثور از مقدسى ، از أنس بن مالك روايت كرده كه اسم سلمان را نياورده است و مثل همين را از مقدسى ، از سدّى نقل كرده كه اسم سلمان را آورده و اسم آن دو را نياورده است . سپس علامه برداشت كرده است كه اين روايت‌ها به يك مطلب اشاره دارد .\r\n","page_name":" 659 ","page_number":659},
  {"content":"\r\n\r\nپيامبر صلى الله عليه و آله همراه عده‌اى از اصحاب به عيادت او رفت بعد از چند روزى از صاحبش ، حال او را پرسيد .\r\nوى عرض كرد : اى رسول خدا ، مرگش نزديك شده است . پيامبر صلى الله عليه و آله فوراً برخاست تا به عيادتش برود . در حالى او را ملاقات كرد كه آخرين لحظات زندگىاش را مىگذرانيد . پس از لحظاتى قبض روح شد . پيامبر صلى الله عليه و آله شخصاً به غسل و كفن و دفن وى اقدم كرد .\r\nانصار گفتند : ما به او پناه داديم و او را يارى كرديم و اموالمان را در اختيار او گذاشتيم و حال يك بردهء حبشى را بر ما ترجيح داد و اين گونه به او احترام گذاشت كه براى ما چنين نمىكند .\r\nمهاجران هم گفتند : از شهر و ديارمان مهاجرت كرديم و تمام اموالمان را رها كرديم و با اين حال ، نديده‌ايم كه براى هيچ كدام از ما اين كارها را انجام دهد و اين احترام و اكرام را قائل شود !\r\nپس خداوند نازل فرمود :\r\n« يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَ أُنْثى وَ جَعَلْناكُمْ شُعُوباً وَ قَبائِلَ لِتَعارَفُوا إِنَّ أَكْرَمَكُمْ عِنْدَ اللَّهِ أَتْقاكُمْ إِنَّ اللَّهَ عَلِيمٌ خَبِيرٌ » « 1 » ؛ اى مردم ، ما شما را از مرد و زنى آفريديم ، و شما را ملّت ملّت و قبيله قبيله گردانيديم تا با يكديگر شناسايى متقابل حاصل كنيد . در حقيقت ارجمندترين شما نزد خدا پرهيزگارترين شماست . بىترديد ، خداوند داناى آگاه است .\r\nدر آيهء چهارم سورهء تحريم آمده است :\r\n« إِنْ تَتُوبا إِلَى اللَّهِ فَقَدْ صَغَتْ قُلُوبُكُما وَ إِنْ تَظاهَرا عَلَيْهِ . . . » ؛\r\nاگر شما دو زن به درگاه خدا توبه كنيد ، بهتر است . در واقع دلهايتان منحرف شده است . و اگر عليه او به يكديگر كمك كنيد ، در حقيقت ، خدا خود سرپرست اوست و جبرئيل و صالح مؤمنان نيز ياور اويند و گذشته از اين ، فرشتگان هم پشتيبان او خواهند بود .\r\nشيخ طوسى از همهء اهل تأويل و از عمر بن خطاب روايت كرده است : منظور خداوند از اين دو\r\n\r\n\r\n","description":"","footnote":"\r\n( 1 ) . حجرات ( 49 ) ، 13 .\r\n","page_name":" 660 ","page_number":660},
  {"content":"\r\n\r\nزن ، حفصه و عايشه هستند . و از عامه و خاصه روايت كرده كه منظور از « صالح المؤمنين » ، على بن ابى طالب است . « 1 »\r\nو طبرسى آن دو را معين كرده و نوشته است : بخارى در صحيح خود از ابن عباس روايت كرده است : از عمر بن خطاب پرسيدم : اين دو زنى كه عليه رسول الله صلى الله عليه و آله به همديگر كمك كردند ، چه كسانى بودند ؟ گفت : حفصه و عايشه . « 2 »\r\nسپس در آيات يازده و دوازده دو زن كافر را مثال مىزند كه همسر دو بندهء صالح ، يعنى نوح و لوط عليها السلام بودند . آن دو در غير امور زناشويى به شوهرانشان خيات كردند و در نتيجه ، چيزى آنها را از خدا بىنياز نكرد و بدانها گفته شد : همراه جهنميان وارد آتش شويد . سپس به دو زن مؤمن مثال زده است كه مريم دختر عمران و ديگرى همسر فرعون بود كه به خدا و بهشت و جهنم او ايمان داشت و در آخرين روزهاى حياتش ، ايمان خود را علنى كرد و از خدا درخواست كرد كه او را از دست فرعون و ساير ستمكاران نجات دهد .\r\nطبرسى از مقاتل نقل مىكند : خداوند متعال به عايشه و حفصه مىگويد : همانند زنان نوح و لوط در انجام معصيت نباشيد ! « 3 »\r\nشيخ طوسى نيز در تبيان از فّراء نقل كرده است : اين مثالى است كه خدا براى عايشه و حفصه زده و بيان كرده است كه جايگاه و منزلت آنان و خويشاوندى با پيامبر خدا صلى الله عليه و آله فايده‌اى به حال ايشان نخواهد داشت ، در صورتى كه از خدا و رسولش اطاعت نكنند و دستوراتشان را اجرا ننمايند ، چنان كه اين خويشاوندى براى زن نوح و زن لوط فايده‌اى نداشت و روانهء جهنم شدند .\r\n\r\nهيأت أزد و اسلام آوردن آنها\r\nدر كنار خثعمىهاى يمنى ، طايفه‌اى از ازدىهاى يمنى ساكن بودند . آنها أزدِ شنؤة بودند كه منزلگاههايشان در بيشه و تربة و صراء قرار داشت . گويى كه حملهء مسلمان به خثعمىها و اعزام هيأت\r\n\r\n\r\n","description":"","footnote":"\r\n( 1 ) . التبيان ، 7 ج 10 ، ص 47 - 48 .\r\n( 2 ) . مجمع البيان ، ج 10 ، ص 474 .\r\n( 3 ) . مجمع‌البيان ، ج 10 ، ص 479 .\r\n","page_name":" 661 ","page_number":661},
  {"content":"\r\n\r\nاز طرف آنها به مدينه و اسلام آوردن آنها ، باعث شد كه أزدىها هم به فكر بيفتند و هيأتى را به سوى مدينه ارسال كنند .\r\nآنها از ميان هيأت خود ، كم سن و سال‌ترين فرد را انتخاب كردند تا حرف بزند . ابن عساكر با سند خود از عبدالرحمن بن عُبيد أزدى روايت مىكند : همراه صد نفر از قوم خودم بر رسول اللَّه صلى الله عليه و آله وارد شديم . وقتى كه به او نزديك شديم ، من كه از همه كم سن و سال‌تر بودم ، پيش رفتم و گفتم : أنعِم صباحاً يا محمّد ، پيامبر اكرم صلى الله عليه و آله فرمود : سلام مسلمانان به همديگر اين گونه نيست ، اگر با مسلمانى برخورد كردى ، بگو : السلام عليكم و رحمة اللَّه . پس گفتم : السلام عليك يا رسول اللَّه و رحمة اللَّه . او فرمود : و عليك السلام و رحمة اللَّه و بركاته .\r\nسپس از من پرسيد : اسم تو چيست ؟ گفتم : من ابومعاويه عبدالعزّى هستم . فرمود : بلكه تو ابوراشد و عبدالرحمن هستى . سپس مرا در كنار خود نشانيد . آنگاه همگى اسلام آورديم .\r\nآن حضرت در نامه‌اى براى آنها نوشت : « از محمد رسول اللَّه به كسانى كه اين نامه مرا مىخوانند :\r\nهر كس شهادت بدهد كه لا إله الا اللَّه و محمد رسول اللَّه و نماز را بر پاى دارد ، در امان خدا و رسولش مىباشد و اين نامه را عباس بن عبدالمطلب نوشته است . » « 1 »\r\n\r\nمنع از اطاعت كوركورانه\r\nابن اسحاق ، خبر مربوط به سريهء علقمه مُدلجى به منطقهء ذى قَرَد « 2 » را از ابوسعيد خُدرى روايت كرده است . واقدى آن را در ماه ربيع الاول سال نهم به سوى ساحل شعيبه از سواحل مكه در كنار درياى حبشه دانسته است . در اين سريه سيصد نفر و از جمله ابوسعيد خُدرى و عبداللَّه بن حُذافهء سهمى حضور داشتند . علقمه با جنگى مواجه نشد و بازگشت . در اين ميان عده‌اى از او اجازه خواستند كه برگردند . او به ايشان اجازه داد و عبداللَّه بن حذافهء سهمى را كه در ميانشان بود ، فرماندهء ايشان قرار داد .\r\nاو مردى شوخ طبع و مزّاح بود . از جمله شوخىهاى وى اين بود كه وقتى با همراهانش در منزلى اطراق كرده و آتش روشن كردند تا گرم شوند و غذا بپزند ، او به آنها گفت : مگر چنين نيست كه شما بايد از\r\n\r\n\r\n","description":"","footnote":"\r\n( 1 ) . مكاتيب الرسول ، ج 2 ، ص 370 - 372 از كنز العمال ، ج 7 ، ص 17 به شمارهء 136 ، از ابن عساكر .\r\n( 2 ) . سيرهء ابن اسحاق ، ج 4 ، ص 289 .\r\n","page_name":" 662 ","page_number":662},
  {"content":"\r\n\r\nمن فرمانبردارى كنيد و مطيع باشيد ؟ گفتند : چرا . گفت : مگر چنين نيست كه اگر به شما دستورى بدهم بايد اطاعت كنيد ؟ گفتند : چرا . گفت : من به شما دستور مىدهم كه در اين آتش بپريد !\r\nبعضى از آنها برخاستند و دامن‌هايشان را به كمر بستند تا در آتش بپرند ، اما وى با خنده گفت :\r\nبنشينيد ، با شما شوخى مىكردم ! پس از آنكه وارد مدينه شدند ، خدمت پيامبر صلى الله عليه و آله رفتند و اين حادثه را هم ذكر كردند . آن حضرت صلى الله عليه و آله فرمود : « هر يك از فرماندهان كه شما را به انجام معصيتى دستور داد ، از او اطاعت نكنيد . » « 1 »\r\n\r\nسريهء على عليه السلام به بنى طىّ\r\nدر ربيع الثانى سال نهم ، على عليه السلام را به سوى بنى طى از خاندان حاتم طايى و پسرش عدىّ فرستاد . آنها بتى داشتند كه فَلْس ناميده مىشد . اين بت در خانه‌اى قرار داشت و به او لباس و سه زره پوشانده بودند و سه شمشير به نام‌هاى : رسوب ، مخذم و يمانى به وى حمايل كرده بودند . « 2 »\r\nواقدى خبر آن را با سند خود از محمد بن عمر بن على عليه السلام چنين روايت مىكند : رسول خدا صلى الله عليه و آله على بن ابيطالب عليه السلام را به سوى بت فلس اعزام كرد تا آن را منهدم كند و به بنى طى شبيخون بزند . صد و پنجاه نفر از انصار همراه وى بودند و حتى يك مهاجر با آنها نبود . « 3 » آنان پنجاه شتر و پنجاه اسب داشتند و پيامبر صلى الله عليه و آله يك پرچم سفيد و يك عَلَم سياه براى آن حضرت عليه السلام بست .\r\nاو پرچم را به جبّار بن صخر سُلَّمى و عَلَم را به سهيل بن حُنيف داد و همراه با راهنمايى از بنى أسد به نام حُريث « 4 » حركت كرد . عدى بن حاتم طايى جاسوسى در مدينه داشت . هنگامى كه او از اين سريه آگاه شد ، به سرعت عدى را باخبر كرد و او به سوى شام فرار كرد . « 5 »\r\n\r\n\r\n","description":"","footnote":"\r\n( 1 ) . سيرهء ابن اسحاق ، ج 4 ، ص 289 ؛ مغازى واقدى ، ج 2 ، ص 983 - 984 .\r\n( 2 ) . مغازى واقدى ، ج 2 ، ص 988 .\r\n( 3 ) . اين از تدابير پيامبر اسلام صلى الله عليه و آله و براى احترام به حاتم طايى بوده است ، زيرا انصار از بهترين و فقيه‌ترين مسلمانان بودند و اگر تازه مسلمانان يا حتى مهاجرانى از قبيل خالد بن وليد را به اين سريه مىفرستاد چه بسا كه فجايعى به بار مىآوردند .\r\n( 4 ) . همان ، ج 2 ، ص 984 - 985 .\r\n( 5 ) . همان ، ج 2 ، ص 988 .\r\n","page_name":" 663 ","page_number":663},
  {"content":"\r\n\r\nابن اسحاق مىنويسد : براى من نقل شده است كه عدى بن حاتم مىگفت : من از ركوسى « 1 » هاى نصارى بودم . من به خيال خودم دين‌دار بودم ! و رئيسى شريف و مطاع در ميان قوم خود بودم كه يك چهارم غنائم را به من مىدادند هنگامى كه دعوت رسول اللَّه صلى الله عليه و آله را شنيدم از آن بسيار بدم آمد و شايد در ميان عرب كسى نبود كه بيشتر از من از رسول خدا صلى الله عليه و آله كراهت داشته باشد . من يك غلام عرب داشتم كه شترهايم را مىچرانيد . به او گفتم : از ميان شترهايم ، تعدادى از شترهاى نر كه راهرو و چاق باشند را هميشه نزديك من آماده نگه دار . و اگر شنيدى كه لشكر محمد به اين منطقه نزديك شده است ، مرا مطلع كن . تا اينكه يك روز صبح زود پيش من آمد و گفت : اگر سواركاران محمد تو را در ميان بگيرند ، هيچ كارى نمىتوانى بكنى . هر كارى مىخواهى انجام دهى ، فوراً انجام بده ، زيرا از دور ، پرچم‌هايى را ديدم و وقتى دربارهء آنها سؤال كردم ، گفتند : اين لشكر محمد است كه پيش مىآيد .\r\nگفتم : پس شترهايم را پيش بياور . او شترهايم را آورد . من خانواده و فرزندانم را سوار كردم . اما خواهرم [ سفانة 
  ] را در ميان قبيله جا گذاشتم و راه شام را در پيش گرفتم تا به همكيشان نصارايم در شام ملحق شوم . « 2 »\r\nراهنماى لشكر اسلام ، آنها را از راه فيد به سوى كوه‌هاى طحّاء ، أجا و سلمى هدايت كرد تا به جايى رسيدند كه تا محل اقامت طىّ يك روز فاصله داشت . حُريث به آنها گفت : امروز را در همين جا اطراق مىكنيم تا شب فرا رسد ، زيرا اگر در روز حركت كنيم ، چوپانان و اطرافيان آنها ما را مىبينند و به آنها خبر مىدهند ، در نتيجه آنها به سرعت در اطراف پراكنده مىشوند ، پس شبانه با اسب هايمان حركت مىكنيم تا در دمادم صبح به آنان شبيخون بزنيم . لشكريان اين را از او قبول كردند و شترها را رها كردند تا بچرند .\r\nگويى كه عدى بن حاتم قبل از آنكه فرار كند ، بعضى از افراد را از باقى ماندن در آنجا برحذر داشته بود و آنها را از آمدن لشكر اسلام ترسانده بود ، براى همين فردى از بنى نبهان به غلام سياه خود به نام اسلم دستور داد كه به اطراف برود و اگر لشكريان محمد را ديد ، فوراً به سوى آنان بيايد و خبر\r\n\r\n\r\n","description":"","footnote":"\r\n( 1 ) . چنان كه در حاشيه سيره ابن اسحاق آمده است ، ركوسىها به قومى گفته مىشود كه ما بين نصارى و صابئين هستند .\r\n( 2 ) . سيرهء ابن اسحاق ، ج 4 ، ص 225 .\r\n","page_name":" 664 ","page_number":664},
  {"content":"\r\n\r\nدهد تا آماده باشند .\r\nاز سوى ديگر على عليه السلام چند نفر و از جمله ابونائله و ابوقتادة و حُباب بن منذر را براى جمع آورى خبر به اطراف اقامتگاه فرستاده بود . آنها اين غلام سياه پوست را ديدند و از او پرسيدند : به دنبال چه هستى ؟ گفت : به دنبال كار خود هستم ! او را كتف بسته پيش على عليه السلام آوردند . از او پرسيد : اين جا چه مىكنى ؟ گفت : من غلامى هستم كه فرار كرده‌ام ! بيشتر او را تحت فشار قرار دادند تا اينكه گفت : من غلام مردى از طىّ از بنى نبهان هستم . او به من دستور داده است كه براى كسب خبر بيايم . وقتى كه شما را ديدم ، خواستم كه برگردم ، اما پيش خود گفتم : عجله نمىكنم تا خوب شما را بررسى كنم و وقتى پيش مولايم مىروم ، گزارش كاملى از تعداد افراد شما و تعداد شتران و اسب‌هاى شما به او بدهم و گويى كه كسى مرا بسته بود و نمىتوانستم برگردم تا اينكه طلايه‌داران شما مرا گرفتند .\r\nعلى عليه السلام به او فرمود : راست بگو كه قبيلهء طى كجا هستند ؟ گفت : اوايل محل اقامت آنها تا اينجا به اندازهء يك شب طولانى راه است . اما اگر با اسب حركت كنيد ، صبح زود مىتوانيد به آنها دست يابيد .\r\nعلى عليه السلام به اصحابش فرمود : نظر شما چيست ؟ پرچمدار وى جبّار بن صخر گفت : به نظر من اسب سواران همين امشب حركت كنند تا صبح زود كه آنها از همه جا بىخبر هستند ، بر آنان شبيخون بزنيم و حريث را همراه بقيهء لشكر قرار دهيم تا به خواست خدا فردا به ما ملحق شوند .\r\nاسب سواران بر اسب هايشان سوار شدند و غلام سياه را كتف بسته بر رديف خود سوار كردند و به سوى محل اقامت طى حركت كردند . پس از آنكه مقدار زيادى راه رفتند ، او گفت كه راه را اشتباه آمده است و راه اصلى را پشت سر گذاشته‌اند . على عليه السلام فرمود : به همان جايى كه اشتباه كرده‌اى برگرد تا راه درست را بيابى . او يك ميل يا بيشتر به عقب برگشت و سپس گفت : من راه را گم كرده‌ام ! على عليه السلام فرمود : ما مىدانيم كه تو دروغ مىگويى و مىخواهى ما را فريب بدهى . تو مىخواهى كه ما را از محل اقامت طى دور كنى . يا راستش را بگو يا گردنت را مىزنيم . آنگاه لبهء شمشيرش را بر گردن غلام گذاشت . وقتى كه غلام تيزى شمشير را احساس كرد ، گفت : اگر به شما راست بگويم ، براى من نفعى دارد ؟ ! گفتند : بله . گفت : من شما را به راه درست هدايت مىكنم . بدانيد كه قبيله طى به شما بسيار نزديك است .\r\nاو آنها را راهنمايى كرد تا كاملًا به محل اقامت طىّ نزديك شدند . آنگاه گفت : اين‌ها چادرهاى طى است كه در منطقه پراكنده مىباشد . پرسيدند : خانوادهء حاتم كجا هستند ؟ گفت : آنها در وسط اين محل هستند .\r\n\r\n","description":"","footnote":"","page_name":" 665 ","page_number":665},
  {"content":"\r\n\r\nآنها به همديگر گفتند : اگر شبانه حمله كنيم و داد و فرياد به راه بيندازيم تعدادى از آنان در تاريكى شب فرار مىكنند ، پس صبر مىكنيم تا فجر طلوع طلوع كند ، آنگاه به آنان حمله‌ور مىشويم .\r\nدر آن صورت اگر بعضى به بعضى ديگر خبر دهند ، نمىتوانند از ما زياد دور شوند ، زيرا ما سواره بر اسب هستيم و آنها اسب ندارند كه بر آن سوار شوند و فرار كنند .\r\nپس از طلوع فجر حمله را آغاز كردند و عده‌اى را كشتند و عده‌اى را اسير كردند و زنان و فرزندانشان را گرد آوردند و چارپايانشان را جمع آورى كردند و كسى از ترس آنها مخفى نشد . و خواهر عدى نيز در ميان اسرا بود .\r\nدخترى از بنى نبهان ، غلام سياه خودشان أسلم را ديد كه دست هايش به كتف بسته شده است . او گفت : اين كارِ فرستادهء شما ، أسلم بود كه لشكريان اسلام را به سوى شما راهنمايى كرد ! أسلم به او گفت : بس كن اى دختر كرامت مندان ، من آنها را راهنمايى نكردم تا جايى كه آماده شدم تا گردنم را بزنند ! سپس رو به على عليه السلام كرد و گفت : براى آزادى ام منتظر چه هستى ؟ فرمود : تا وقتى شهادت بدهى لا إله الا اللَّه ، محمدر سول اللَّه . او گفت : من بر دين قوم خودم و اين اسرا هستم . هر كارى آنها بكنند ، من هم مىكنم . فرمود : آيا نمىبينى كه آنان به بند كشيده شده‌اند ؟ ! اگر اسلام نياورى تو را هم دست بسته در كنار آنها نگه مىداريم . گفتم : باشد ، اگر همراه اين‌ها ، بسته شده باشم ؛ برايم بهتر از اين است كه همراه غير اينها آزاد باشم . پس من همراه آنها هستم تا دربارهء آنها تصميم بگيريد !\r\nپس از مدتى بقيهء لشكريان اسلام به راهنمايى حُريث به سواره نظام سپاه اسلام ملحق شدند . آنان اسيران را جمع كردند و اسلام را به آنها عرضه نمودند . پس هر كس اسلام مىآورد ، رها مىشد و هر كس از پذيرش اسلام خوددارى مىكرد ، گردنش را مىزدند . تا اينكه پيش اين غلام سياه رسيدند .\r\nاسلام را به او عرضه كردند ، اما او براى مرگ آماده شد و گفت : به خدا قسم كه جزع و فزع در مقابل شمشير ، شايسته ملامت و سرزنش است ! در اين حال يكى از افراد قبيله كه مسلمان شده بود ، گفت : آيا نمىتوانستى اين كار را همان موقع بكنى كه دستگير شدى ؟ پس از آنكه افرادى از ما كشته شده‌اند و عده‌اى اسير شده‌اند و افرادى مسلمان شده‌اند ، اين حرف را مىزنى و مىگويى : ترس از داغى شمشير شايستهء سرزنش است ؟ ! خاك بر سرت ، اسلام بياور و از دين محمد صلى الله عليه و آله پيروى كن . اسلم گفت : پس در اين صورت اسلام مىآورم و تابع دين محمد صلى الله عليه و آله مىشوم . سپس اسلام آورد و از كشته شدن نجات يافت .\r\n\r\n","description":"","footnote":"","page_name":" 666 ","page_number":666},
  {"content":"\r\n\r\nپس از آن على عليه السلام به بتخانهء طى رفت كه بت فلس در آن قرار داشت . بر اين بت لباس پوشيده و سه زره به تن او كرده و سه شمشير را براى وى حمايل كرده بودند . آن حضرت عليه السلام بت را متلاشى و آن خانه را ويران كرد .\r\nآن حضرت عليه السلام ابوقتاده را مسئول حفاظت از اسرا و عبداللَّه بن عتيك سُلمى را مسئول نگهدارى اثاثيه و چارپايان كرد . آنها حركت كردند تا در محله‌اى از محله‌هاى كوه سلمى به نام ركك فرود آمدند . آن حضرت عليه السلام شمشيرهاى بت فلس را از خالصه‌هاى پيامبر صلى الله عليه و آله قرار داد و در كنار خمس غنائم گذاشت و از زنان اسير ، خواهر عدى بن حاتم و زنانى از خانوادهء حاتم را جدا كرد و سپس غنائم و اسيران را تقسيم كرد . آنگاه آنها را وارد مدينه كردند و خواهر عدى را در خانهء رملة ، دختر حارث ساكن كردند . « 1 »\r\n\r\nسفانة ، در مدينه\r\nابن اسحاق از عدى از خواهرش روايت مىكند : جلوى در مسجد جايگاهى بود كه زنان اسير را به آنجا مىآوردند . من در آنجا بودم كه رسول اللَّه صلى الله عليه و آله از جلوى آن مىگذشت . برخاستم و عرض كردم :\r\nاى رسول خدا ، پدرم مرده و سرپرستم غايب شده است ، بر من منت بگذار كه خدا بر تو منت بگذارد ! پرسيد : سرپرست تو كيست ؟ عرض كردم : عدى بن حاتم . فرمود : همان كسى كه از خدا و رسولش فرار كرده است ؟ ! سپس مرا ترك كرد و رفت . فرداى آن روز دوباره از كنارم گذشت و من همان حرف‌ها را تكرار كردم ، او نيز همان حرف‌هاى روز پيش را تكرار كرد و رفت .\r\nروز سوم نيز در حال عبور از كنار جايگاه بود ، اما من از كمك او مأيوس شده بودم و بلند نشدم .\r\nپشت سر او مردى حركت مىكرد . او به من اشاره كرد كه برخيز و با او صحبت كن . برخاستم و درخواست روزهاى گذشته را تكرار كردم . او فرمود : هر آينه انجام خواهم داد . سپس در ادامه افزود :\r\nبراى رفتن عجله نكن تا افرادى از قومت را بيابى كه اطمينان دارى تو را سالم به مقصد مىرسانند ، در آن صورت مرا باخبر كن .\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 985 - 988 .\r\n","page_name":" 667 ","page_number":667},
  {"content":"\r\n\r\nبعداً دربارهء مردى كه به من اشاره كرده بود تا با رسول اللَّه صلى الله عليه و آله صحبت كنم ، سؤال كردم ؛ گفتند كه او على بن ابيطالب عليه السلام است . در مدينه ماندم تا كاروانى از بلى يا قضاعه وارد مدينه شد . پيش پيامبر خدا صلى الله عليه و آله رفتم و عرض كردم : اى رسول خدا ، قافله‌اى از قوم من وارد مدينه شده‌اند كه به آنها اطمينان دارم . آن حضرت لباسى بر من پوشانيد و ناقه‌اى را با خرجى راه به من بخشيد و من همراه آنان به سوى شام حركت كردم .\r\nعدىّ گفت : من در ميان خانواده‌ام بودم كه ديدم هودجى به سوى ما مىآيد . شتر پيش آمد تا جلوى من ايستاد . ناگهان از داخل هودج خواهرم [ سفانة 
  ] سرش را بيرون آورد و گفت : اى ظالم ، اى بىغيرت ، خانواده و فرزندانت را با خود بردى و يادگار پدرت و ناموست را رها كردى ؟ ! گفتم :\r\nخواهرم ، جز به خير و نيكى صحبت نكن . هيچ عذرى برايم باقى نمانده است ! من اشتباه كردم .\r\nسپس از او دربارهء رسول خدا صلى الله عليه و آله سؤال كردم و پرسيدم : در مورد اين مرد ، نظرت چيست ؟ گفت :\r\nبه خدا قسم ، نظر من اين است كه هرچه سريع‌تر به او ملحق شو ، اگر اين مرد پيامبر باشد كه در اين صورت فضلى براى سبقت گيرندگان است و اگر پادشاه باشد كه در اين و صورت ، هرگز عزّتى را كه در ميان يمنىها دارى از دست نخواهى داد .\r\n\r\nعَدىّ بن حاتِم در پيشگاه پيامبر صلى الله عليه و آله\r\nمن سخن خواهرم را قبول كردم و حركت كردم . در مدينه بر رسول خدا صلى الله عليه و آله در مسجدش وارد شدم و به او سلام كردم . از من پرسيد : چه كسى هستى ؟ عرض كردم : عدى بن حاتم . مرا با خودش به سوى خانه‌اش برد . در راه با پيرزنى ملاقات كرد . پيرزن او را نگه داشت تا خواسته‌اش را با او در ميان بگذارد . او به مدت طولانى دربارهء خواسته‌اش صحبت كرد و رسول خدا صلى الله عليه و آله با صبر و حوصله به سخنانش گوش فرا داد ! من پيش خود گفتم : به خدا قسم كه اين پادشاه نيست !\r\nسپس مرا داخل خانه‌اش برد ، در حالى كه هنوز مسلمان نشده بودم . در آنجا زيراندازى از پوست بود كه با ليف خرما پر شده بود ، آن را براى من گذاشت و فرمود : روى اين بنشين ، عرض كردم : بلكه شما روى آن بنشينيد . فرمود : بلكه تو روى آن بنشين . من روى آن نشستم و رسول اللَّه صلى الله عليه و آله روى خاك نشست ! پيش خود گفتم : به خدا قسم كه اين ، اخلاق يك پادشاه نيست !\r\n\r\n","description":"","footnote":"","page_name":" 668 ","page_number":668},
  {"content":"\r\n\r\nسپس فرمود : اى عدى بن حاتم ، آيا تو ركوسى نبودى ؟ گفتم : چرا ، پرسيد : آيا از قومت يك چهارم غنائم را نمىگرفتى ؟ ! عرض كردم : چرا . فرمود : اين مقدار براساس دينت براى تو حلال نبوده است ! عرض كردم : بله ، درست است به خدا . و فهميدم كه او پيامبر و فرستاده از سوى خداست كه از غيب خبر دارد !\r\nسپس فرمود : اى عدى ، شايد كه مشاهدهء فقر و نيازمندى مسملين باعث مىشودكه از قبول اسلام امتناع بورزى ؟ ! ولى به خدا قسم به زودى آنقدر مال و ثروت در ميان آنها فراوان مىشود كه فقيرى را نمىيابى كه به او كمك كنى !\r\nو شايد به تعداد اندك آنها و كثرت دشمنانشان فكر مىكنى و همين مانع از قبول اسلام مىشود ؟ ! اما به خدا قسم به زودى چنان قوى مىشوند كه تو مىشنوى يك زن به تنهايى و بدون هيچ خوف و واهمه‌اى از قادسيه سوار شتر مىشود و به زيارت بيت اللَّه الحرام مىآيد !\r\nو شايد قصر و كاخ‌ها و قدرت پادشاهان را مىبينى و همين مانع از ورود تو به دين اسلام مىشود ؟ ! اما به خدا قسم به زودى مىشنوى كه قصرهاى سفيد در سرزمين بابل براى مسلمانان فتح شده است !\r\nعدى گفت : آنگاه به دست رسول خدا صلى الله عليه و آله اسلام آوردم . « 1 »\r\n\r\nغزوهء تبوك\r\nتبوك قلعه‌اى بسيار مستحكم بوده است . امروزه از شهرهاى شمال حجاز به شمار مىرود كه 778 كيلومتر از مدينه فاصله دارد .\r\nرسول خدا صلى الله عليه و آله پس از فتح مكه و جنگ حنين و محاصرهء طائف و انجام عمره مفرده ، در شش شب باقيمانده از ماه ذى القعدهء سال هشتم به مدينه بازگشت . او از ذى القعده تا ماه رجبِ سال نهم هجرى در مدينه اقامت كرد . « 2 »\r\nقمى در تفسير خود مىنويسد : چادر نشينان شام ، به مدينه مىآمدند و با خود غذا ، لباس و\r\n\r\n\r\n","description":"","footnote":"\r\n( 1 ) . سيره ابن اسحاق ، ج 4 ، ص 225 - 227 ؛ إعلام الورى ، ج 1 ، ص 252 .\r\n( 2 ) . سيرهء ابن هشام ، ج 4 ، ص 144 ؛ سيرهء ابن اسحاق ، ج 4 ، ص 159 .\r\n","page_name":" 669 ","page_number":669},
  {"content":"\r\n\r\nفرش‌هايى را براى فروش مىآوردند . آنها در مدينه شايع كردند كه هرقل روم ، لشكر عظيمى فراهم كرده و قصد جنگ با رسول اللَّه صلى الله عليه و آله را دارد و قبايل غسان و جذام و بَهراء و عامله از عرب‌هاى شام به وى پيوسته‌اند و هرقل در حمص اردو زده و لشكريانش به سرزمين‌هاى بلقاء كه قلعه تبوك در آنجا قرار دارد ، رسيده‌اند . « 1 »\r\nشيخ مفيد در ارشاد ، گفته است : خداوند به پيامبرش وحى نازل كرد كه مردم را براى خروج به سوى تبوك فرابخواند . و به او خبر داد كه در اين غزوه جنگى پيش نمىآيد و او احتياج به جنگ پيدا نمىكند ، بلكه امورش با غير شمشير انجام مىگيرد . و دليل اين ادعاى خود را آن دانسته است كه اگر خدا به پيامبرش اطلاع مىداد كه در اين غزوه جنگ پيش مىآيد و به يارانش احتياج پيدا مىكند ، به او اجازه نمىداد كه اميرالمؤمنين را به عنوان جانشين خود در مدينه باقى بگذارد . و دربارهء علت اين غزوه گفته است : خداوند دستور داد كه اصحابش را امتحان كند و با دستور به خروج براى غزوه ، آنها را آزمايش كند تا اسرار درونىاشان ظاهر شود و خوب از بد شناخته شود .\r\nواقدى مىنويسد : اين خبر بر اساس شنيده‌ها و شايعات پخش شده بود و اصل و اساسى نداشت .\r\nآن حضرت صلى الله عليه و آله قبل از تبوك ، هرگاه مىخواست براى غزوه‌اى خارج شود ، مقصد خود را اعلام نمىكرد تا به طور ناگهانى بر دشمن وارد شود ، امّا در اين جنگ چيزى را مخفى نكرد ، بلكه از ابتدا مقصد را اعلام كرد و به آنها گفت كه از چه مسيرى عبور مىكند تا براى اين سفر طولانى آمادگى داشته باشند .\r\nآن حضرت صلى الله عليه و آله افرادى را به مكه و قبايل اطراف فرستاد تا براى شركت در اين غزوه به مدينه بيايند ، براى همين او بريدة بن حصيب را به سوى قبايل اسلم كه تا منطقهء فرع پراكنده بودند ، فرستاد . به ابورهم غفارى دستور داد كه پيش قبيلهء خود برود و آنها را فرا بخواند . ابو واقد ليثى را به سوى بنى ليث و ابو جَعد ضمّرى را به سوى بنى ضمره در ساحل فرستاد .\r\nهمچنين رافع و جندب ، پسران مكيث جهنى را به سوى بنى جهينه فرستاد . و نعيم بن مسعود اشجعى را به سوى بنى اشجع فرستاد . و بديل بن ورقاء خزاعى كعبى را به سوى بنى كعب بن عمرو ، از\r\n\r\n\r\n","description":"","footnote":"\r\n( 1 ) . تفسير قمى ، ج 1 ، ص 290 .\r\n","page_name":" 670 ","page_number":670},
  {"content":"\r\n\r\nخزاعه در مكه و اطراف آن فرستاد و در اين مأموريت بسر بن سفيان و عمرو بن سالم كعبى نيز او را همراهى مىكردند . و عباس بن مرداس سُلمى را به سوى بنى سليم فرستاد كه افراد ديگرى نيز همراهش بودند . « 1 »\r\nابن اسحاق روايت كرده است : هنگام دستور رسول خدا صلى الله عليه و آله براى حركت به سوى روميان ، هوا بسيار گرم و سرزمين‌ها خشك و سوزان بود ، براى همين مردم دوست داشتند كه زيرسايه‌ها به سر ببرند تا ميوه‌هاى تابستانى به دست بيايد و آن را جمع آورى كنند و از حركت در آن فصل از سال و در آن گرماى سوزان كراهت داشتند . علاوه بر اين ، دورى و سختى سفر و كثرت و قوت دشمنى كه در مقابل داشتند كه چندى قبل فاجعه خونبار موته را پديد آورده بود ، آنها را از همراهى با پيامبر برحذر مىداشت . « 2 »\r\n\r\nجهاد با جان و مال\r\nواقدى مىنويسد : رسول خدا صلى الله عليه و آله مردم را به جهاد با جان و مال ترغيب و تشويق مىكرد ؛ از اين رو عدهء زيادى كمك‌هاى فراوانى را تقديم داشتند . براى مثال عاصم بن عدى ، نود بار خرما و عبدالرحمن بن عوف دويست اوقيه نقره كمك كردند . « 3 » و عباس بن عبدالمطلب « 4 » و ابوبكر و عمر و عثمان و طلحه و سعد بن عباده و محمد بن مسلم اموالى را كمك كردند و كسانى كه از امكانات بيشترى برخوردار بودند به كسانى كه ضعيف‌تر از خودشان بودند ، كمك مىكردند تا جايى كه مسلمانى تنها شترش را مىآورد و به دو نفر مىگفت كه به ترتيب بر آن سوار شوند .\r\nو از ام سنان اسلميه روايت كرده است : زنان زينت‌هاى خود را انفاق مىكردند و من ديدم كه در مقابل رسول خدا صلى الله عليه و آله در حجرهء عايشه ، پارچه‌اى پهن شده بود و در آن كمك‌هايى كه زنان تقديم\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 989 - 990 .\r\n( 2 ) . سيرهء ابن اسحاق ، ج 4 ، ص 159 .\r\n( 3 ) . در سيرهء ابن اسحاق ، ج 4 ، ص 196 آمده است : عاصم بن عدى صد بار خرما و عبدالرحمن بن عوف چهار هزار درهم كمك كرد .\r\n( 4 ) . حضور وى در مدينه در آن ايام به خاطر دستور پيامبر صلى الله عليه و آله بود و در زمان حضور وى درهاى منازل به سوى مسجد بسته شد كه آن را ذكر خواهيم كرد .\r\n","page_name":" 671 ","page_number":671},
  {"content":"\r\n\r\nمىكردند ، جمع‌آورى مىشد و در آن انواع دستبند و گردنبند و بازوبند و انگشتر و خلخال ديده مىشد . « 1 »\r\nقمى در تفسيرش مىنويسد : رسول خدا صلى الله عليه و آله به لشكر خود دستور داد كه در ثنية الوداع اردو بزند .\r\nسپس آن حضرت صلى الله عليه و آله پس از حمد و ثناى الهى ، ضمن ايراد خطبه‌اى فرمود :\r\n« اى مردم ، همان صادقانه‌ترين سخن كتاب خداست ، و بهترين قول ، كلمهء تقوى است ، بهترين ملت‌ها ، ملت ابراهيم است ، و بهترين سنت‌ها ، سنت محمد است ، و شريف‌ترين سخن ، ذكر خداست ، و بهترين داستان‌ها ، همين قرآن است ، و بهترين كارها ، آن است كه با برنامه ريزى و تصميم قبلى انجام شود و بدترين كارها ، آن است كه بدون برنامه ريزى و تصميم قبلى انجام گيرد ، و بهترين هدايت‌ها ، هدايت پيامبران است ، و بهترين مرگ‌ها ، شهادت در راه خدا است ، و بدترين كورىها ، گمراهى بعد از هدايت است ، و بهترين عمل آن است كه سودمند باشد و بهترين هدايت شدن ، پيروى از هدايت‌گر است ؛ و بدترين كورىها ، كورى قلب است ، و دستِ دهنده ، بهتر از دست گيرنده است ، و هر عملى كه كم و مستمر و مفيد باشد ، بهتر از عملى است كه زياد و غيرمستمر باشد ، و بدترين عذرخواهى ، هنگام فرارسيدن مرگ است ، و بدترين پشيمانى ، پشيمانى روز قيامت است ، و بعضى از مردم ، جز اندكى در ( نماز ) جمعه حاضر نمىشوند و كسانى هستند كه جز در آشكار ، خدا را ياد نمىكنند ! از بزرگترين خطاهاى زبان ، دروغگويى است و بهترين بىنيازى ، بىنيازى نفس است و بهترين توشه ، تقوى است و ترس از خدا ، سرچشمهء حكمت است و بهترين چيزى كه قلب آن را به دست مىآورد ، يقين است ، و شك و ترديد نشانهء كفر است ، و دورى كردن از همديگر ، از اعمال جاهليت است ، و گران فروشى فراهم كنندهء آتش جهنم است و مستى باعث ورود در آتش است ، و شعر از ابليس است و شراب باعث گناه است ، و زنان ريسمان‌هاى ابليس هستند و جوانى ، شعبه‌اى از جنون است ، و بدترين درآمد ، درآمد حاصل از رباخوارى است و بدترين خوردن‌ها ، خوردن مال يتيم است ، و سعادتمند كسى است كه از غير خود ، موعظه شود و پند بگيرد .\r\nهمانا سرنوشت همهء شما به سوى خوابگاهى است كه چند وجب بيشتر نيست ، و سرانجام كار در آخرت است ، و ملاك خوبى هر كسى ، سرانجام او است ، و بدتر از ربا ، دروغگويى است ، و چيزى كه\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 991 - 992 .\r\n","page_name":" 672 ","page_number":672},
  {"content":"\r\n\r\nدر آينده به وقوع خواهد پيوست ( مرگ ) ، بسيار نزديك است و سبّ مومن ، باعث فسق است ، و جنگ با مؤمن باعث كفر است ، و خوردن گوشت مؤمن ( غيبت ) معصيت خداست ، و حرمت مال مؤمن ، همانند حرمت خون اوست ، و هر كس بر خدا توكّل كند ، خدا او را كفايت مىكند ، و هر كس صبر پيشه كند ، پيروز مىشود ، و هر كس ديگران را ببخشد ، خدا او را مىبخشد ، و هر كس خشم خود را فرو ببرد ، خدا به او پاداش مىدهد ، و هر كس بر مصيبت صبر كند ، خدا به او عوض مىدهد ، و هر كس به دنبال سخن‌چينى باشد ، خدا او را رسوا مىكند ، و هر كس روزه‌دارى كند ، خداوند به او پاداش مضاعف مىدهد ، و هر كس معصيت خدا را بكند ، خدا او را عذاب مىكند .\r\nپروردگارا ، مرا و امت مرا ببخش و بيامرز ، پروردگارا ، مرا ببخش و بيامرز ، براى خودم و شما از خدا طلب آمرزش و مغفرت مىكنم » . « 1 »\r\n\r\nگمراهان و هدايت يافتگان\r\nواقدى مىنويسد : رسول خدا صلى الله عليه و آله جدّ بن قيس سُلّمي خزرجى را ديد و از او پرسيد : اى ابووهب ، آيا با ما در اين غزوه شركت نمىكنى ؟ ! عرض كرد : اى رسول خدا ، به خدا قسم ، تمام افراد قومم مىدانند كه من بيش از همه به زنان علاقمندم و در مقابل آنها ، از خود بىخود مىشوم ! من مىترسم كه اگر همراه شما بيايم و زنان رومى را ببينم ، نتوانم خودم را كنترل كنم ! پس مرا به فتنه ميندازيد و اجازه بفرماييد كه در مدينه بمانم !\r\nاين در حالى است كه او به بعضى از افراد قومش ( بنى سلمة ) مىگفت : در اين گرماى شديد ، خارج نشويد ! آيا محمد گمان مىكند كه جنگ با رومىها همانند جنگ با ديگران است ؟ او هرگز از دستِ اين‌ها ، سالم بر نمىگردد !\r\nاو با مادر معاذ بن جبل ازدواج كرده بود و از او فرزندى به نام عبداللَّه داشت . عبداللَّه فردى مؤمن و از بدريون بود . « 2 » او به پدرش گفت : پيش رسول خدا صلى الله عليه و آله مىروى و آنگونه سخن مىگويى ! آنگاه به قومت مىگويى كه در اين گرماى شديد خارج نشوند ؟ ! به خدا قسم كه دربارهء اين كارِ تو ، قرآن نازل\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 1015 - 1017 .\r\n( 2 ) . مغازى واقدى ، ج 2 ، ص 992 .\r\n","page_name":" 673 ","page_number":673},
  {"content":"\r\n\r\nمىشود و مردم تا روز قيامت آن را قرائت مىكنند . « 1 » به خدا قسم كه در ميان بنىسلمه ، هيچ كس از تو ثروتمندتر نيست و با اين حال خارج نمىشوى و كسى را هم حمل نمىكنى ؟ !\r\nاو گفت : اى پسر ، مگر ديوانه شده‌ام كه در اين باد و هواى گرم و اين مسير طولانى به سوى رومىها خارج شوم ؟ ! به خدا كه از ترس رومىها در امان نيستم در حالى كه در منزل خود در خُربى باشم ! پسرم ، به خدا قسم كه من نسبت به حوادث روزگار آگاه هستم ! تو همراه آنان برو و در جنگ شركت كن !\r\nپسرش گفت : نه به خدا قسم ، اين آگاهى و بصيرت نيست ، بلكه نفاق و دورويى است ! جدّ بن قيس ، كفش خود را بلند كرد و بر صورت پسرش عبداللَّه زد ! امّا عبداللَّه سكوت كرد و بدون هيچ اقدامى از آن جا رفت . « 2 »\r\nدر مقابل ، عده‌اى بودند كه براى شركت در اين غزوه گريه مىكردند .\r\nطبرسى از ابوحمزه ثمالى روايت مىكند : هفت نفر نزد پيامبر اكرم صلى الله عليه و آله آمدند و عرض كردند : اى رسول خدا ، ما مركب نداريم ، ما را هم با خود ببريد . سه نفر از آنها به نام‌هاى : عبدالرحمن بن كعب ، عتبة بن زيد و عمرو بن غنمة ، از بنىنجار بودند و چهار نفر به نام‌هاى : سالم بن عمير ، عبداللَّه بن معقل ، عبداللَّه بن عمرو بن عوف و هرم بن عبداللَّه از مدينه بودند . آن حضرت صلى الله عليه و آله فرمود : مركبى ندارم كه شما را حمل كنم .\r\nواقدى اضافه كرده است : آنان از فقراى انصار بودند . وقتى به دنبال پاسخ پيامبر صلى الله عليه و آله گريه كردند ، عباس بن عبدالمطلب دو نفر از آنها و عثمان بن عفان دو نفر ديگر و يامين بن كعب نضرى از بنى نضير سه نفر باقيمانده را با خود حمل كردند . « 3 »\r\nو اينها همان كسانى هستند كه در سورهء توبه ، آيه 91 درباره آنان آمده است :\r\n\r\n\r\n","description":"","footnote":"\r\n( 1 ) . تفسير قمى ، ج 1 ، ص 292 . او همان كسى است كه پس از بازگشت رسول خدا صلى الله عليه و آله از غزوه تبوك ، دربارهء او آيهء « وَ مِنْهُم مَنْ يَقُولُ ائذَنْ لى و لا تفتنّى » ، از سورهء توبه ، آيه 49 نازل شد . اين مطلب در تبيان ، ج 5 ، ص 232 و در مجمع البيان ، ج 5 ، ص 56 آمده است .\r\n( 2 ) . مغازى واقدى ، ج 2 ، ص 992 - 993 .\r\n( 3 ) . تبيان ، ج 5 ، ص 580 ؛ مجمع البيان ، ج 5 ، ص 91 ؛ مغازى واقدى ، ج 2 ، ص 933 و به اين سبب آنها بكايين ( گريه كنندگان ) ناميده شدند .\r\n","page_name":" 674 ","page_number":674},
  {"content":"\r\n\r\n« لَيسَ عَلَىَ الضُّعَفاءِ . . . وَ لا عَلَى الذين إذا ما اتوكَ لِتَحْمِلَهُمْ قُلتَ لا أَجِدُ ما أَحْمِلكُم عليه تَولَّوا و أَعْينُهُم تَفيضُ من الدَّمْع حَزَناً » ؛\r\nبر ناتوان‌ها و . . . و بر كسانى كه چون پيش تو آمدند تا سوارشان كنى ، گفتى :\r\nچيزى پيدا نمىكنم تا سوارتان كنم » ، برگشتند ؛ و در اثر اندوه ، از چشمانشان اشك فرو مىريخت كه چرا مركبى نمىيابند تا در راه خدا جهاد كنند ؛ ايرادى نيست .\r\nعبداللَّه مزنى ذوالبجادين يكى از شركت كنندگان در تبوك بود . او نزد رسول اللَّه صلى الله عليه و آله آمد و از او خواست تا دعا كند كه شهيد بشود ! آن حضرت صلى الله عليه و آله فرمود : مقدارى پوست درخت طلح بياور ! او آن را آورد . پيامبر صلى الله عليه و آله اين پوست را بر بازوى عبداللَّه بست و دست به دعا برداشت و فرمود : پروردگارا ، من خون او را بر كفّار حرام مىكنم ! عبداللَّه عرض كرد : من اين را نمىخواستم ! فرمود : تو وقتى كه براى جنگ در راه خدا حركت كردى ، ترس اين را نداشته باش كه چگونه از دنيا به روى . « 1 »\r\n\r\nآتش زدن خانهء نفاق\r\nابن هشام در سيره ، با سند خود از عبداللَّه بن حارثه روايت كرده است : به اطلاع رسول خدا صلى الله عليه و آله رسيد كه عده‌اى از منافقان جلوى خانهء سويلم يهودى در جايى به نام جاسوم جمع مىشوند و مردم را از شركت در غزوهء تبوك باز مىدارند . آن حضرت صلى الله عليه و آله طلحة بن عبيداللَّه را فرا خواند و به او دستور داد كه همراه عده‌اى از افراد بروند و خانه سويلم را بر سر ساكنانش آتش بزنند .\r\nعده‌اى از منافقين در خانهء ضحاك بن خليفه بودند . هنگامى كه طلحه خانه را آتش زد ، ضحاك داشت از پشت خانه فرار مىكرد كه افتاد و پايش شكست و بقيهء منافقان متوارى شدند . « 2 »\r\nبعضى از مردم پيش آن حضرت صلى الله عليه و آله مىآمدند و بدون هيچ علتى از او درخواست مىكردند تا اجازه دهد كه در مدينه بمانند و آن حضرت صلى الله عليه و آله اجازه مىداد . اين افراد هشتاد و دو نفر بودند كه\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 1014 . كامل آن چنين است : اگر در مسير جنگ ، مركب تو را انداخت ، يا تب كردى و از دنيا رفتى ، شهيد هستى ! او در اثر تب و لرز در تبوك به شهادت رسيد . مجلسى در بحارالانوار ، ج 21 ، ص 250 خبر او را به نقل از المنتقى آورده است .\r\n( 2 ) . سيرهء ابن هشام ، ج 4 ، ص 160 .\r\n","page_name":" 675 ","page_number":675},
  {"content":"\r\n\r\nعده‌اى از باديه‌نشينان بنىغفار و از جمله خفاف بن ايماء غفارى جزء اينها بودند . « 1 »\r\nاين‌ها كسانى هستند كه در سورهء توبه ، آيه 90 دربارهء آنان آمده است :\r\n« وَ جَاءَ المعذِّرونَ من الاعرابِ ليؤذن لَهُم و قَعَد الذين كذبُوا اللَّه و رسولَهُ . . . »\r\nو عذرخواهان باديه نشين نزد تو آمدند تا به آنان اجازهء ترك جهاد داده شود . و كسانى كه به خدا و فرستادهء او دروغ گفتند ، در خانه نشستند . . . .\r\n\r\nبناى مسجد نفاق !\r\nدر قباء سه طايفه از بنىعوف زندگى مىكردند : بنى عمرو بن عوف ، بنى سالم بن عوف و بنى غنم بن عوف . بنى عمرو بن عوف از اسلام و مسلمين استقبال كردند و مهاجرين را در خانه‌هاى خود ساكن كردند و قطعه زمينى را براى ساختن مسجد هديه كردند كه به مسجد بنى عمرو بن عوف يا مسجد قباء شناخته شد .\r\nپسر عموهايشان ، بنى سالم « 2 » و بن غُنم با شك و ترديد مسلمان شدند و هنوز نفاق در دلهايشان وجود داشت . آنها نسبت به پسرعموهايشان در مورد مسجد قباء حسادت مىورزيدند . « 3 »\r\nشيخ طوسى در تبيان « 4 » از ابن اسحاق « 5 » و واقدى نقل كرده است : آنان پانزده نفر و عبارت بودند از : ابوحبيبة بن أزعر ، بجاد بن عثمان ، ثعلبة بن حاطب ، خذام بن خالد ، عبّاد بن حنيف از بنى عمرو بن عوف و برادر عثمان و سهل بن حنيف ، معتّب بن قشير ، وديعة بن ثابت ، جارية بن عامر كه به حِمارُ الدّار ( الاغِ خانه ) مشهور بود و پسرانش : زيد و يزيد و مجمِّع كه بعدها ، همين مجمِّع ، رئيس منافقان شد « 6 » و عبداللَّه بن نبتل .\r\nابن نبتل از كسانى بود كه پيش رسول اللَّه مىآمد و سخنانش را مىشنيد و آنگاه پيش رفقاى\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 995 و در تبيان ، ج 5 ، ص 278 و در مجمع البيان ، ج 5 ، ص 90 به اين مطلب اشاره شده است .\r\n( 2 ) . تفسير قمى ، ج 1 ، ص 305 .\r\n( 3 ) . مجمع البيان ، ج 5 ، ص 109 .\r\n( 4 ) . تبيان ، ج 5 ، ص 297 .\r\n( 5 ) . سيرهء ابن اسحاق ، ج 4 ، ص 174 .\r\n( 6 ) . همان ، ج 2 ، ص 169 و مغازى واقدى ، ج 2 ، ص 1047 .\r\n","page_name":" 676 ","page_number":676},
  {"content":"\r\n\r\nمنافقش مىرفت و سخنان آن حضرت صلى الله عليه و آله را بازگو مىكرد . پس جبرئيل به پيامبر صلى الله عليه و آله فرمود : اى محمد ، يكى از منافقين پيش تو مىآيد و به سخنانت گوش مىدهد و آن را براى منافقين نقل مىكند ! رسول خدا صلى الله عليه و آله پرسيد : او كيست ؟ فرمود : آن مرد سياه چهره‌اى كه موهاى زياد دارد و دلش همانند دل الاغ است و با چشم‌هاى شيطان نگاه مىكند و چشم‌هاى قرمزش به دو كاسهء خون مىماند و با زبان شيطان صحبت مىكند . « 1 »\r\nآنها همراه پسرعموهايشان از بنى عمرو بن عوف در مسجد قباء جمع مىشدند ، ولى با همديگر به نجوا مىپرداختند . در اين حال مسلمانان خيره خيره به آنها نگاه مىكردند . اين باعث مىشد كه بر آنها سخت بگذرد ، براى همين تصميم گرفتند تا مسجدى بسازند تا افرادى مثل خودشان در آن جمع شوند . « 2 »\r\nآنها مسجد را در قسمتى از خانهء وديعة بن ثابت ، همسايهء ابوعامر ، راهب فاسق بنا كردند ابولبابة بن عبدالمنذر از روى سادگى و بدون اينكه هم عقيدهء ايشان باشد ، چوب‌هايى را براى ساختن مسجد به آنها هديه كرد . « 3 »\r\nسپس پنج نفر از ايشان به نام‌هاى : ابوحبيبة بن أزعر ، ثعلبة بن حاطب ، خذام بن خالد ، عبداللَّه بن نبتل و معتّب بن قشير پيش رسول خدا صلى الله عليه و آله كه در حال تجهيز لشكر براى غزوهء تبوك بود ، آمدند و عرض كردند : اى پيامبر خدا ، به خاطر نيازى كه احساس مىكرديم و به سبب اينكه بعضى از شب‌ها بارانى و بعضى شب‌ها تاريك و ظلمانى است و آمدن به مسجد قباء سخت مىباشد ، مسجدى را بنا كرده‌ايم و دوست داريم كه تشريف بياوريد و در آن نماز بخوانيد . آن حضرت صلى الله عليه و آله فرمود : من در حال سفر هستم و كارهايم زياد است ، به خواست خدا اگر برگشتيم ، پيش شما مىآيم و در آن نماز مىخوانم . « 4 »\r\nاز خبر عاصم بن عدى چنين فهميده مىشود كه آنان ، وقتى پيش رسول اللَّه صلى الله عليه و آله رفتند كه هنوز مشغول ساختن مسجد بودند ، زيرا واقدى از او روايت كرده است : در حال آماده شدن براى غزوه\r\n\r\n\r\n","description":"","footnote":"\r\n( 1 ) . تفسير قمى ، ج 1 ، ص 300 .\r\n( 2 ) . همان ، ج 2 ، ص 1047 - 1048 .\r\n( 3 ) . همان ، ج 2 ، ص 1045 - 1046 .\r\n( 4 ) . همان ، ج 2 ، ص 1045 - 1046 .\r\n","page_name":" 677 ","page_number":677},
  {"content":"\r\n\r\nتبوك بوديم كه ثعلبة بن حاطب و عبداللَّه بن نبتل را ديدم كه تازه از نصب ناودان مسجدِ ضرار فارغ شده بودند . آنها وقتى مرا ديدند ، گفتند : اى عاصم ، رسول خدا صلى الله عليه و آله به ما قول داده است كه وقتى از تبوك برگشت ، در آن نماز بخواند . و من مىدانستم كه اين مسجد را ابوحبيبة بن أزعر بنيان گذارى كرده است و در اين حال خذام بن خالد و وديعة بن ثابت كه از منافقان معروف بودند ، از خانه‌اى خارج شدند . « 1 »\r\nآنها بر امامت مجمّع بن جارية بن عامر ، معروف به حمارُ الدّار در اين مسجد به توافق رسيده بودند كه در آن ايام امام ايشان بود . « 2 »\r\n\r\nجانشينى على عليه السلام در مدينه\r\nمرحوم قمى مىنويسد : پس از آنكه لشكر رسول خدا صلى الله عليه و آله آماده شد . آن حضرت صلى الله عليه و آله اميرالمومنين را جانشين خود در مدينه قرار داد و از ثنية الوداع حركت كرد . منافقان نسبت به على عليه السلام حسادت ورزيدند و گفتند : چون پيامبر صلى الله عليه و آله از على عليه السلام ناراحت بوده ، او را همراه خود نبرده است ! اين شايعه به گوش على عليه السلام رسيد . او سلاحش را برداشت و حركت كرد و در جُرف « 3 » به رسول خدا صلى الله عليه و آله رسيد . آن حضرت صلى الله عليه و آله وقتى او را ديد ، پرسيد : اى على ، مگر تو را در مدينه جانشين خودم قرار نداده بودم ؟ ! عرض كرد : چرا ، ولى منافقين گمان مىكنند كه چون از من ناراحت هستى ، مرا در مدينه باقى گذاشته‌اى !\r\nرسول خدا صلى الله عليه و آله فرمود : « اى على ، منافقين دروغ مىگويند ، آيا به اين راضى نيستى كه برادر من هستى و من برادر تو هستم ، همانند منزلت هارون نسبت به موسى ؟ الّا اينكه بعد از من پيامبرى نمىآيد و تو جانشين من در امتم هستى و تو وزير من و برادر من در دنيا و آخرت هستى » . پس على عليه السلام به مدينه بازگشت . « 4 »\r\n\r\n\r\n","description":"","footnote":"\r\n( 1 ) . همان ، ج 2 ، ص 1048 .\r\n( 2 ) . سيرهء ابن اسحاق ، ج 2 ، ص 169 و مغازى واقدى ، ج 2 ، ص 1046 - 1047 .\r\n( 3 ) . جرف ، در سه ميلى ( 5 كيلومترى ) مدينه قرار دارد .\r\n( 4 ) . تفسير قمى ، ج 1 ، ص 292 - 293 و ابن اسحاق آن را در سيره ، ج 4 ، ص 163 ، با سند خود از ابراهيم بن أسد بن أبى وقاص ، از پدرش سعد روايت كرده ، اما واقدى آن را نقل نكرده است !\r\n","page_name":" 678 ","page_number":678},
  {"content":"\r\n\r\nعلّت باقى گذاشتن على عليه السلام در مدينه آن بود كه پيامبر صلى الله عليه و آله به كينه و دشمنى باديه‌نشين‌ها و بسيارى از اهل مكه و اطراف آن كه با آنها جنگيده و خون‌هايشان را ريخته بود ، آگاه بود ؛ براى همين احتمال مىداد كه در زمان غيبت او به مدينه طمع كنند و اگر جانشين لايقى نباشد كه بتواند جاى او را بگيرد ، آن را مورد تاراج و غارت قرار دهند . آن حضرت صلى الله عليه و آله مىدانست كه هيچ كس غير از اميرالمؤمنين نمىتواند به شايستگى جاى او را پر كند و در دل دشمنان ترس و لرزه بيندازد ، براى همين او را در مدينه باقى گذاشت .\r\nروايات به حد تظافر رسيده است كه وقتى منافقان ديدند رسول خدا صلى الله عليه و آله على عليه السلام را به جانشينى خود در مدينه منصوب كرد ، فهميدند كه ديگر دشمنان در آن طمع نخواهند كرد . اين در حالى بود كه آنها اميد داشتند ، على عليه السلام نيز همراه آن حضرت صلى الله عليه و آله خارج شود و هنگام دورى آن حضرت صلى الله عليه و آله از مدينه ، در آن اختلاف و فساد به وجود بيايد ؛ براى همين با انتخاب على عليه السلام دماغشان را به خاك ماليد و عده‌اى از منافقان به مقام و جايگاه او در پيشگاه پيامبر صلى الله عليه و آله و در راحتى و رفاه بودنش حسادت مىورزيدند و برايشان سخت بود كه على عليه السلام در مدينه بماند و آنها مجبور باشند رنج و مشقّت سفر را تحمل كنند ، از اين رو شايع كردند كه رسول خدا صلى الله عليه و آله به خاطر اكرام و احترام و علاقه ، او را جانشين خود نكرده است ، بلكه به خاطر ناراحتى از او ، وى را در مدينه باقى گذاشته است . وقتى كه اميرالمؤمنين عليه السلام از اين شايعه مطلع شد ، براى رسوا كردن منافقين و افشاى دروغشان ، خود را به رسول اللَّه صلى الله عليه و آله رسانيد و او را در جريان شايعهء منافقين قرار داد و آن حضرت صلى الله عليه و آله حديث منزلت را دربارهء او بيان فرمود . « 1 »\r\nآنگاه على عليه السلام عرض كرد : هر آينه راضى شدم ، هر آينه راضى شدم و به مدينه بازگشت . « 2 »\r\n\r\nبستن پرچم‌ها و عَلَم‌ها\r\nواقدى مىنويسد : آن حضرت صلى الله عليه و آله پس از حركت از ثنية الوداع پرچم‌ها و علم‌ها را براى افراد بست .\r\nپرچم بزرگ را به زبير و عَلَم بزرگ را به ابوبكر داد و پرچم أوس را به اسيد بن حضير و پرچم خزرج\r\n\r\n\r\n","description":"","footnote":"\r\n( 1 ) . إرشاد ، ج 1 ، ص 155 - 156 با اندكى تصرف .\r\n( 2 ) . إعلام الورى ، ج 1 ، ص 244 ؛ سيره ابن اسحاق ، ج 4 ، ص 163 .\r\n","page_name":" 679 ","page_number":679},
  {"content":"\r\n\r\nرا به ابودجانه يا حباب بن منذر بن جموح « 1 » داد . رسول اللَّه صلى الله عليه و آله دستور داد كه هر تيره و طايفه‌اى پرچمى داشته باشند و فرمود كه در ميان أوس و خزرج ، هر كس قرآن بيشترى حفظ است ، پرچمدار باشد . پرچم بنى عمرو بن عوف در دست ابوزيد قيس بن سكن أوسى و پرچم بنى سلمه در دست معاذ بن جبل بود . رسول خدا صلى الله عليه و آله قبل از آنكه زيد بن ثابت بيايد ، پرچم بنى مالك بن نجار را به عمارة بن حزم داده بود و پس از ديدن زيد ، پرچم را به او داد . عماره عرض كرد : يا رسول اللَّه ، آيا از من ناراحت شده‌اى ؟ فرمود : نه به خدا قسم ، و لكن او بيشتر از او تو قرآن حفظ است و قرآن ، افراد را مقدم مىدارد و شما هم حافظ قرآن را مقدم بداريد ، اگرچه يك بردهء سياه دماغ بريده و زشت باشد . « 2 »\r\n\r\nخروج آن حضرت و جمع بين نماز ظهر و عصر\r\nآن حضرت صلى الله عليه و آله در صبح پنج شنبه عازم تبوك شد « 3 » . در اين سفر همسرش ام‌سلمه ، دختر ابى اميهء مخزومى همراهش بود . راهنماى اين سفر ، علقمة بن فغواء خزاعى بود . آن حضرت صلى الله عليه و آله در گرماى شديد ظهر به ذى خُشب رسيد ، براى همين نماز ظهر را به تأخير انداخت تا هوا كمى سردتر شود و از آن طرف نماز عصر را زودتر خواند . به اين ترتيب نماز ظهر و عصر را كه شكسته بود ، با هم جمع مىكرد و در يك زمان مىخواند . و اين كار را تا بازگشت از سفر تبوك انجام مىداد . ترمذى و ابوداود در سنن خود با اسنادشان از معاذ بن جبل روايت كرده‌اند : پيامبر اكرم صلى الله عليه و آله كه قبل از ظهر براى تبوك حركت كرده بود ، نماز ظهر را به تأخير انداخت تا وقت نماز عصر فرا رسيد و آن دو را با هم خواند . و در مورد مغرب و عشاء نيز به همين ترتيب عمل كرد . ترمذى مىنويسد : اين حديث حسن است . و در مورد شكسته بودن نماز ، ابن حنبل و ابن حبّان و ابن حزيمه و بيهقى با رجال موثق از عايشه نقل كرده‌اند : نمازهاى ابتدايى در مكه دو ركعتى بود و پس از هجرت ، دو ركعت به آنها اضافه شد و رسول خدا صلى الله عليه و آله هنگامى كه به سفر مىرفت ، همانند قبل از هجرت ، نمازها را به صورت دوركعتى مىخواند .\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 996 .\r\n( 2 ) . همان ، ج 2 ، ص 1002 - 1003 .\r\n( 3 ) . همان ، ج 2 ، ص 997 - 1015 ؛ التقويم القطرى ، ص 175 .\r\n","page_name":" 680 ","page_number":680},
  {"content":"\r\n\r\n\r\nمنزلگاه حجر در مدائن صالح عليه السلام\r\nراهنماى آن حضرت صلى الله عليه و آله علقمة بن فغواء خزاعى بود . از اخبار چنين برداشت مىشود كه منزلگاه حجر ، مدائن صالح ، ششمين منزلگاه بوده است كه ششمين مسجد در مسير مدينه به تبوك در آن ساخته شده است .\r\nواقدى از ابىحميد ساعدى روايت كرده است : آنها شب را در منزلگاه حجر بيتوته كردند . « 1 » و ابن اسحاق با سند خود از عباس بن سهل بن سعد ساعدى از پدرش روايت كرده است : آنان در حجر اطراق كردند و از چاه آب آن استفاده كردند . « 2 » و واقدى از ابوهريره روايت كرده است : آنها از چاه حجر استفاده كردند و با آن ، آرد خمير كردند تا اينكه منادى رسول خدا صلى الله عليه و آله اعلام كرد : از آب اين چاه نياشاميد و با آن وضو نگيريد ! و از سهل بن سعد روايت شده است : او با آب ، مقدارى آرد خمير كرد و به دنبال جمع آورى هيزم رفت كه منادى اعلام كرد : رسول خدا صلى الله عليه و آله دستور داده است كه از آب چاه قوم ثمود استفاده نكنيد ! عرض كردند : اى رسول خدا ، با آن آرد خمير كرده‌ايم ! فرمود : آن را به شتران بخورانيد ! پس مردم آب‌هايى را كه در ظرف‌هايشان ذخيره كرده بودند ، بر زمين ريختند .\r\nپيامبر اكرم صلى الله عليه و آله در آنجا فرمود : بى جهت از پيامبرتان معجزه درخواست نكنيد ، زيرا قوم صالح از پيامبرشان درخواست نشانه و معجزه كردند تا از شكاف اين كوه ناقه‌اى ظاهر شد كه از شير آن مىآشاميدند و ناقه از آب چشمه مىآشاميد تا اينكه آن را پى كردند و كشتند . پس از آن سه روز مهلت داده شدند و سپس صيحهء آسمانى آنها را فرا گرفت و به دنبال آن هيچ كدام از آنها نبود ، مگر اينكه هلاك شد . « 3 » و همانا وعدهء خدا تخلف‌ناپذير است . و امشب باد شديدى وزيدن خواهد گرفت . هيچ كدام به تنهايى به جايى نرود و همه ، شترهاى خود را ببندند . « 4 »\r\nرسول خدا صلى الله عليه و آله لشكريان را از ورود به خانه‌هاى قوم ثمود در مدائن صالح ممانعت نكرد ، بلكه آنها را تشويق كرد كه با ديدهء عبرت‌بين و با خوف از مبتلا شدن به بلايى كه قوم ثمود بدان گرفتار شدند ، به بازديد از خانه‌ها بپردازند . و بنابر آنچه ابن هشام از زهرى « 5 » و واقدى از سهل بن سعد ساعدى\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 1006 .\r\n( 2 ) . سيرهء ابن اسحاق ، ج 4 ، ص 164 .\r\n( 3 ) . مغازى واقدى ، ج 2 ، ص 1006 - 1007 .\r\n( 4 ) . همان ، ج 2 ، ص 1006 .\r\n( 5 ) . سيرهء ابن هشام ، ج 4 ، ص 165 .\r\n","page_name":" 681 ","page_number":681},
  {"content":"\r\n\r\nو از ابى سعيد خدرى روايت كرده‌اند ، آن حضرت كراهت داشت كه لشكريانش چيزى از خانه‌هاى قوم ثمود بردارند و دستور داد كه اگر چيزى برداشته‌اند ، آن را بيندازند . « 1 »\r\n\r\nدر اردوگاه تبوك\r\nپيامبر اكرم صلى الله عليه و آله در روز سه شنبه از ماه شعبان « 2 » به تبوك رسيد . سفر آن حضرت صلى الله عليه و آله تا تبوك بيست شبانه روز طول كشيد « 3 » . او در تبوك به مدت بيست شب باقى ماند و نمازها را شكسته مىخواند « 4 » . در آن ايام هرقل در شهر حمص بود . اقامت آن حضرت در تبوك در نيمهء دوم شعبان و مقدارى از ماه رمضان بود « 5 » .\r\nوقتى رسول خدا صلى الله عليه و آله به تبوك رسيد ، سنگى را به سوى قبله گذاشت و سنگ‌هايى را در امتداد قبله پشت سر آن گذاشت تا جهت قبله مشخص شد و نماز ظهر را با مردم « 6 » به صورت دو ركعتى به جاى آورد . « 7 » آن حضرت صلى الله عليه و آله نماز ظهر را به تأخير مىانداخت تا هوا كمى سردتر شود و نماز عصر را كمى جلوتر مىانداخت و در طول اقامت در تبوك هر دو را با هم مىخواند « 8 » .\r\nواقدى مىنويسد : هرقل چيزهايى از علائم و صفات پيامبراكرم صلى الله عليه و آله را شنيده بود . براى همين مردى از غسانىها كه از عرب‌هاى شام بودند را فرستاد تا جستجو كند : آيا او صدقه را مىپذيرد ؟ و آيا در چشمانش سرخى ديده مىشود ؟ و آيا بين كتف هايش مهر نبوت ديده مىشود ؟ آن مرد جستجو كرد و ديد كه صدقه را قبول نمىكند و در چشمهايش سُرخى و بين كتف‌هايش مهر نبّوت ديده مىشود . پيش هرقل در حمص بازگشت و آنچه را ديده و شنيده بود ، براى او نقل كرد . هرقل به قومش پيشنهاد كرد كه پيامبر صلى الله عليه و آله را تصديق كنند ، اما آنها امتناع ورزيدند ، به گونه‌اى كه هرقل ترسيد ،\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 1008 .\r\n( 2 ) . تاريخ يعقوبى ، ج 2 ، ص 68 ؛ اعلام الورى ، ج 1 ، ص 244 . اگر خروج آن حضرت در 25 رجب بوده و 20 روز در مسير بوده است ، در نيمهء ماه شعبان به تبوك رسيده است .\r\n( 3 ) . مغازى واقدى ، ج 2 ، ص 1061 .\r\n( 4 ) . همان ، ج 2 ، ص 1015 ؛ سيره ابن اسحاق در ، ج 4 ، ص 170 .\r\n( 5 ) . اعلام الورى ، ج 1 ، ص 244 .\r\n( 6 ) . مغازى واقدى ، ج 2 ، ص 1021 .\r\n( 7 ) . همان ، ج 2 ، ص 1015 .\r\n( 8 ) . همان ، ج 2 ، ص 999 .\r\n","page_name":" 682 ","page_number":682},
  {"content":"\r\n\r\nپادشاهىاش را از دست بدهد . از اين رو او هم از تصديق پيامبر خوددارى ورزيد .\r\nپس از مدتى معلوم شد كه خبر نزديك شدن هرقل به حجاز و فرستادن لشكرهايى به سوى مسلمانان ، دروغ و شايعه بوده است . « 1 »\r\nآن حضرت صلى الله عليه و آله در اين سفر بسيار شب زنده‌دارى مىكرد و در كنار بيرون خيمه‌اش نماز به جاى مىآورد و عده‌اى از مسلمانان بر مىخاستند و از او حفاظت مىكردند .\r\n\r\nخير و بركت اسب\r\nآن حضرت صلى الله عليه و آله در تبوك پيش اسبش به نام ظرب رفت و پارچه‌اى بر او انداخت و با رداى خود بر پشتش دست مىكشيد ! به آن حضرت صلى الله عليه و آله گفته شد : يا رسول اللَّه ، آيا با لباس خود بر پشت اسب مىكشى ؟ ! فرمود : « بله ، من ديشب را خوابيدم ، در حالى كه ملائكه از من ناراحت بودند كه چرا به پشت اسبم دست نكشيده‌ام ! جبرئيل به من خبر داد كه هر كار نيكى كه دربارهء اسب انجام دهم ، براى من حسنه نوشته مىشود و يك سيئه از من ساقط مىشود ؟ و هر مسلمانى كه اسبى را در راه جهاد در راه خدا ببرد و خوب به او رسيدگى كند تا اسب قوّت داشته باشد ، خداوند در مقابل هر دانه‌اى كه به اين اسب مىدهد ، حسنه‌اى براى او مىنويسد و در مقابل گناهى را از او بر مىدارد ! »\r\nاز آن حضرت صلى الله عليه و آله سؤال شد : كدام يك از اسب‌ها بهتر است ؟ فرمود : « ادهم ، ارثم ، أقرح ، مُحَجَّلُ الثلاث و مطلق اليمين « 2 » پس اگر ادهم نبود ، اسب سرخى كه اين صفات را داشته باشد ، بهترين است .\r\nآن حضرت صلى الله عليه و آله فرمود : « در پيشانى اسب ، تا روز قيامت خير و بركت نوشته شده است . از نسل آن محافظت كنيد و با شيههء آن مشركان را در رعب و وحشت بيندازيد . يال آن نشانهء خوبى آن است و دم بلند ، بدىها را از او دفع مىكند . قسم به آنكه جانم در دست او است ، روز قيامت شهداء در حالى كه شمشيرهايشان را بر دوش كشيده‌اند ، پيش مىآيند و از جلوى هيچ پيامبرى نمىگذرند ، مگر اينكه جاى خود را به ايشان مىدهد تا اينكه به ابراهيم خليل الرحمن مىرسند و او جاى خود را به ايشان\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 1018 - 1019 و مجلسى آن در بحارالانوار ، ج 21 ، ص 251 از المنتقى نقل كرده است .\r\n( 2 ) . ادهم به معناى اسب بسيار سرخى است كه رنگش به تيرگى بزند و أرثم ، اسبى است كه لب بالايى و دماغش سفيد باشد و أقرح ، اسبى است كه صورتش در بالاى بينى سفيد باشد ، غير از پيشانى و مُحَجَّل الثلاث مطلق اليمين ، اسبى است كه در سه دست و پايش ، غير از دست راست تا جاى زانو بند ، سفيد باشد .\r\n","page_name":" 683 ","page_number":683},
  {"content":"\r\n\r\nمىدهد و آنان بر منبرهايى از نور مىنشينند و مردم به همديگر مىگويند : اينان خون خود را در راه پروردگار عالميان تقديم كردند ! و در همين حال هستند تا خداوند متعال بين بندگانش داورى كند « 1 » .\r\nو هر آينه زنان مجاهدين براى كسانى كه در جهاد شركت نكرده‌اند ، همانند مادرانشان بر ايشان حرام است و اگر يكى از قاعدين نسبت به همسر يكى از مجاهدين خيانت كند ، روز قيامت نگه داشته مىشود و به مجاهد گفته مىشود : اين مرد در مورد خانواده‌ات به تو خيانت كرده است ! هر چه از ثواب‌هايش را كه مىخواهى بردار ! « 2 »\r\nاز حوادث ديگر تبوك اين بود كه پس از چند روز اقامت ، عبدالله مزنى ذى البجادين از دنيا رفت . قبل از اين نقل كرديم كه هنگام حركت به سوى تبوك ، او از پيامبر صلى الله عليه و آله درخواست كرد تا دعا كند كه او شهيد شود . آن حضرت دست به دعا برداشت و فرمود : پروردگارا ، من خون او را بر كفار حرام مىكنم . او عرض كرد : يا رسول اللَّه ، من اين را نمىخواستم ! فرمود : تو هنگامى كه براى جهاد در راه خدا خارج مىشوى ، اگر بيمار شدى و از دنيا رفتى ، شهيد هستى ! گويى با اين جمله ، اشاره فرموده بود كه او در اثر بيمارى به شهادت مىرسد و خونش ريخته نمىشود و همين طور هم شد .\r\nپس از آنكه عبدالله در اثر تب شديد به شهادت رسيد ، آن حضرت صلى الله عليه و آله را مطلع كردند ، او شبانه بر بالاى جنازه‌اش حاضر شد و دستور داد كه قبرى آماده شود و در اين حال بلال مشعلى در دست داشت . آن حضرت صلى الله عليه و آله وارد قبر شد و جسد را گرفت و در لحد گذاشت و مىفرمود : خدايا من از او راضى هستم ، تو هم از او راضى باش ! عبداللّه بن مسعود حاضر بود . وقتى اين را شنيد ، گفت : اى كاش من صاحب اين قبر بودم « 3 » .\r\n\r\nبازگشت از تبوك\r\nآنگاه آن حضرت صلى الله عليه و آله تصميم به بازگشت از تبوك گرفت ، در حالى كه مردم با كمبود شديد آذوقه مواجه شده و شترها به شدت ضعيف شده بودند .\r\nطبرى مىنويسد : رسول خدا صلى الله عليه و آله در زمانى كه در تبوك بود ، ابوعبيدهء جراح را به سوى بنى جذام\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 1019 - 1020 .\r\n( 2 ) . همان ، ج 2 ، ص 1021 .\r\n( 3 ) . سيرهء ابن اسحاق ، ج 4 ، ص 171 ؛ مغازى واقدى ، ج 2 ، ص 1014 ؛ بحارالانوار ، ج 21 ، ص 250 به نقل از المنتقى كازرونى .\r\n","page_name":" 684 ","page_number":684},
  {"content":"\r\n\r\nفرستاد . او بعضى از آنان را به قتل رسانيد و بعضى را اسير كرد و سعدبن عباده را به سوى عده‌اى از بنى سُليم و بلىّ فرستاد ، اما هنگامى كه وى به آنها نزديك شد ، فرار كردند « 1 » .\r\nو در اين زمان هر قل كه در حمص « 2 » يا دمشق « 3 » اردو زده بود ، هيچ تحركى از خود نشان نداد و آنچه كه در مدينه شايع شده بود ، مبنى بر اينكه او ، لشكريانش را به سوى أدنى الشام فرستاده است ، دروغ بود « 4 »\r\nعمر بن خطاب نزد آن حضرت صلى الله عليه و آله رفت و عرض كرد : اى رسول خدا ، دستور بفرماييد تا همه آذوقه‌هاى خود را بياورند و سپس آن را در جايى جمع كنيد و از خدا بخواهيد كه در آن بركت قرار دهد ، چنان كه در حديبيه ، وقتى به كمبود مبتلا شديم ، چنين كرديد ، زيرا خداوند دعاى شما را مستجاب مىكند !\r\nآن حضرت صلى الله عليه و آله دستور داد كه كه جارچى اعلام كند تا همه آذوقه‌هاى خود را بياورند . پس دستور داد كه سُفره‌هايى از پوست دباغى شده را باز كنند و آذوقه‌ها را در آن جمع كنند . در اين ميان هر يك ، مقدار كمى آرد و خرما و سويق و پاره‌اى نان مىآوردند و هر كدام را در جاى جداگانه‌اى مىگذاشتند . سپس پيامبر اكرم صلى الله عليه و آله برخاست و وضو گرفت و دو ركعت نماز به جاى آورد و سپس از خداى عزوجل درخواست كرد كه آن را بركت بدهد .\r\nسپس جارچى اعلام كرد تا هر كس بيايد و به اندازهء نيازش آذوقه بردارد ! مردم پيش آمدند و هر كس ، كيسه يا پيمانهء خود را از آرد و سويق و نان پر مىكرد ! و با اين حال آذوقه‌هاى جمع آورى شده در سفره‌ها لحظه به لحظه زياد مىشد تا اينكه تمام افراد ، آذوقه مورد نياز خود را برداشتند و در اين حال رسول خدا صلى الله عليه و آله د ركنار اين سفره‌ها ايستاده بود و مىفرمود : شهادت مىدهم كه لااله الاالله و محمد رسول اللّه و شهادت مىدهم كه هر كس اين شهادتين را از صميم دل بگويد ، خداوند او را از آتش جهنم مصون نگاه مىدارد « 5 » .\r\n\r\n\r\n","description":"","footnote":"\r\n( 1 ) . اعلامه الورى ، ح 1 ، ص 244 .\r\n( 2 ) . مغازى واقدى ، ج 2 ، ص 1015 .\r\n( 3 ) . التنبيه و الاشراف ، ص 236 .\r\n( 4 ) . مغازى واقدى ، ج 2 ، ص 1019 و شيخ مفيد در ارشاد ، ج 1 ، ص 154 .\r\n( 5 ) . مغازى واقدى ، ج 2 ، ص 1037 - 1039 ، به نقل از چهار نفر از صحابه به نام‌هاى : ابوهريره ، أبى زرعه جُهنى ، أبى حُميد ساعدى و سهل بن سعد ساعدى .\r\n","page_name":" 685 ","page_number":685},
  {"content":"\r\n\r\n\r\nتوطئه عقبه\r\nواقدى مىنويسد : رسول خدا در طول مسيرى بود كه گردنه‌اى در پيش رو داشتند . عده‌اى از منافقين توطئه كردند كه آن حضرت صلى الله عليه و آله را از گردنه به پايين پرت كنند . رسول الله صلى الله عليه و آله از اين توطئه مطلع شد .\r\nاو به عماربن ياسر دستور داد كه افسار ناقه را در دست بگيرد و به حذيفة بن يمان دستور داد كه ناقه را از عقب هِى كند .\r\nدر حالى كه آن حضرت صلى الله عليه و آله گردنه را پشت سر مىگذاشت ، ناگهان شنيد كه عده‌اى آرام با هم صحبت مىكنند . به حذيفه دستور داد كه آنها را دور كند . حذيفه پيش رفت و با چوبى كه در دست داشت ، به صورتِ مركب‌هايشان زد و آنها را برگرداند . آنها به سرعت از گردنه پايين رفتند و قاطِى مردم شدند سپس حذيفه بازگشت و ناقه رسول خدا صلى الله عليه و آله را هدايت كرد . آن حضرت صلى الله عليه و آله از او پرسيد :\r\nاى حذيفه ، آيا هيچ يك از آن‌ها را كه برگرداندى ، شناختى ؟ عرض كرد : اى رسول خدا ، آنها صورت‌هاى خود را پوشانده بودند و به علت تاريكى شب ، آنها را نديدم ، ولى مركب فلانى و فلانى و . . . را شناختم .\r\nسپس با سند خود از ابوسعيد خدرى روايت كرده است : رسول خدا صلى الله عليه و آله اسامى منافقان عقبه كه قصد ترور آن حضرت صلى الله عليه و آله را داشتند و سيزده نفر بودند ، براى حذيفه و عمار بازگو كرد .\r\nو با سند خود از نافع بن جبير روايت كرده است : رسول خدا صلى الله عليه و آله كسى غير از حذيفه را از اسامى افراد آگاه نكرد . آنها دوازده نفر بودند . سپس ادّعا كرده است : در ميان آنها هيچ قريشى نبود . و واقدى از اين گفتهء وى حمايت كرده است ، در حالى كه با سند خود از جابربن عبدالله انصارى ، از عمار روايت كرده است : شهادت مىدهم كه آنها پانزده نفر بودند و دوازده نفر از ايشان براى خدا و رسول او در زندگانى دنيا جنگيدند !\r\nاو مىنويسد : پس از آن كه رسول خدا صلى الله عليه و آله از گردنه عبور كرد ، هنگام صبح اسيد بن حضير أوسى نزد آن حضرت صلى الله عليه و آله آمد و عرض كرد : اى پيامبر خدا ، چه چيزى باعث شد كه ديشب از پايين دره كه راحت‌تر بود ، عبور نكنى ؟ فرمود : اى ابويحيى ، آيا مىدانى كه منافقان ديشب چه نقشه‌اى داشتند و چه كردند ؟ آنها به همديگر گفتند : در تاريكى شب او را تعقيب مىكنيم و بالاى گردنه افسار ناقه‌اش را قطع مىكنيم و آن را رَم مىدهيم تا او را به پايين دره پرت كند ! اسيد عرض كرد : اى رسول خدا ، همهء\r\n\r\n","description":"","footnote":"","page_name":" 686 ","page_number":686},
  {"content":"\r\n\r\nمردم از گردنه گذشته‌اند و در جايى جمع شده‌اند ، اگر دوست داريد ، اسم‌هاى آنها را بفرماييد تا در كمترين مدت ، سرهايشان را براى شما بياورم ! اگر به رئيس خزرج ، سعد بن عباده دستور دهيد ، هر منافقى از اين عده كه در قبيله‌اش باشد ، به قتل خواهد رسانيد و همچنين به رؤساى هر يك از تيره و طوايف‌ها دستور دهيد تا منافقى را كه از ايشان بوده است را به قتل برسانند . . . مگر چنين افرادى رها كرده مىشوند اى رسول خدا ؟ ! تا كِى با آنها مدارا مىكنيم . امروز كه اسلام به قدرت و ثبات دست يافته است و احتياجى ندارد كه چيزى از اين‌ها را باقى بگذارد !\r\nپيامبر اكرم صلى الله عليه و آله به اسيد فرمود : كراهت دارم كه مردم بگويند : هماناپس از پايان جنگ بين محمد و مشركين ، او دست به كشتار اصحاب خود زده است ! اسيد عرض كرد : اى رسول خدا ، اينها كه اصحاب شما نيستند . رسول خدا صلى الله عليه و آله فرمود : آيا شهادت نمىدهند كه لا إله الا اللّه ؟ عرض كرد : چرا ، ولى شهادت آنها قبول نيست ! فرمود : آيا در ظاهر نمىگويند كه من رسول خدا هستم ؟ عرض كرد : چرا ، ولى شهادت آنها قبول نيست ! فرمود : من از قتل آنها نهى شده‌ام . « 1 »\r\n\r\nسوزاندن مسجد نفاق\r\nابن اسحاق مىنويسد : رسول خدا صلى الله عليه و آله پيش رفت تا در ذى أوان فرود آمد . از اينجا تا مدينه يك ساعت راه بود « 2 » . گفته مىشود : منافقانِ متخلف ، از مدينه بيرون آمدند تا از آن حضرت صلى الله عليه و آله و لشكريان اسلام استقبال كنند . رسول اكرم صلى الله عليه و آله به لشكريان دستور داد : با هيچ يك از متخلفان صحبت\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 1042 - 1045 ؛ مسلم در صحيح ، كتاب المنافقين در شماره 11 ، و در ج 8 ، ص 123 بدان اشاره كرده است . و احمد در مُسند ، ج 5 ، ص 390 - 391 و 453 آن را نقل كرده و طبرانى ( متوفاى 360 ه . ق ) آن را در معجم الكبير ، ج 6 ، ص 195 و هيثمى در مجمع الزوائد ، ج 1 ، ص 110 آن را از او نقل كرده‌اند . بيهقى در دلائل النبوة ، ج 5 ص 256 با سند خود از عروة بن زبير نقل كرده است و از او در اعلام الورى ، ج 1 ص 245 - 246 و از او در بحارالانوار ، ج 21 ، ص 247 ، ح 25 نقل گرديده است . همچنين ابن اثير در الجامع ، ج 12 ، ص 199 و معتزلى در شرح نهج‌البلاغه ، ج 2 ، ص 103 از كتاب مفاخرات زبير بن به كار ، از حسن بن على عليه السلام در مجلس معاويه نقل كرده است كه فرمود : روزى رسول خدا صلى الله عليه و آله را در گردنه نگه داشتند تا ناقهء آن حضرت صلى الله عليه و آله را رَم بدهند . آنها دوازده نفر بودند كه ابوسفيان يكى از آنان بود و از كتاب المحلى ، تأليف ابن حزم ( متوفاى 456 ه . ق ) ، ج 11 ، ص 255 حديث حذيفه را نقل كرده است كه در آن اسامى ابوبكر ، عمر ، عثمان و سعدبن ابى وقاص آمده است . سپس در صحت اين روايت تشكيك كرده است .\r\n( 2 ) . سيرهء ابن اسحاق ، ج 4 ، ص 174 .\r\n","page_name":" 687 ","page_number":687},
  {"content":"\r\n\r\nنكنيد و با آنهاهمنشين نشويد تا به شما اجازه دهم « 1 » .\r\nخبر مسجد ضرار و بنيانگذاران آن به اطلاع پيامبر اكرم صلى الله عليه و آله رسيد . قمى مىنويسد :\r\nپيامبراكرم صلى الله عليه و آله عامربن عدى از بنى عمروبن عوف أوسى و مالك بن دُخشم خزاعى را فرستاد تا اين مسجد را آتش بزنند و تخريب كنند ! وقتى كه آنها به قباء رسيدند ، مالك خزاعى به منزل رفت و آتشى آورد و با آن برگ‌هاى خرمايى كه در سقف به كار رفته بود را آتش زد . كسانى كه در آن بودند ، متفرق شدند . پس از آنكه مسجد سوزانده شد ، ديوارهاى آن را خراب كردند « 2 » .\r\n\r\nورود به مدينه\r\nپيامبر اكرم صلى الله عليه و آله در صبح يكى از روزهاى ماه رمضان « 3 » به مدينه رسيد . روايت شده است كه وقتى مدينه را ديد فرمود : اين سرزمين ، طيبه است و احُد كوهى است كه ما را دوست مىدارد و آن را دوست مىداريم ! سپس فرمود : در مدينه كسانى هستند كه در طول مسير با شما بودند ! پرسيدند : يا رسول الله ، آيا آنها در مدينه هستند ؟ ! فرمود : بله آنها در مدينه هستند ، ولى عذر داشتند و نتوانستند شما را همراهى كنند « 4 » .\r\nاز كتاب أبان بن عثمان بجلى احمر كوفى از أعمش كوفى روايت شده است : رسول خدا صلى الله عليه و آله وارد مدينه شد . حسن و حسين عليه السلام به استقبال آن حضرت صلى الله عليه و آله آمده بودند . او آنها را در بغل گرفت و بر مادرشان فاطمه و على عليه السلام وارد شد . مسلمانان در بيرون منتظر بودند تا او را زيارت كنند . وقتى خارج شد او را در ميان گرفتند و همراهش حركت كردند تا وارد منزلش شد و پس از آن ، متفرق شدند .\r\nپس از خروج از منزل ، اول به مسجد رفت و دو ركعت نماز تحيت به جاى آورد . سپس در مسجد نشست تا مردم از او ديدار كنند . او هرگاه از سفر بر مىگشت همين كار را مىكرد . در اين غزوه هشتاد و خرده‌اى نفر شركت نكرده بودند « 5 » اينها پيش آن حضرت صلى الله عليه و آله مىآمدند و عذرخواهى كرده و قسم\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 1049 .\r\n( 2 ) . تفسير قمى ، ج 2 ، ص 305 ؛ تبيان ، ج 5 ، ص 298 ؛ مجمع‌البيان ، ج 5 ، ص 110 .\r\n( 3 ) . مغازى واقدى ، ج 2 ، ص 1049 ؛ سيرهء ابن اسحاق ، ج 4 ، ص 182 .\r\n( 4 ) . مغازى واقدى ، ج 2 ، ص 1056 ، اگر خروج آن حضرت صلى الله عليه و آله از مدينه در 25 رجب و رسيدن به تبوك در 15 شعبان و بازگشت از آن در 5 رمضان بوده باشد ، در اين صورت در حدود 25 رمضان به مدينه رسيده است .\r\n( 5 ) . سيرهء ابن اسحاق ، ج 4 ، ص 177 ؛ مغازى واقدى ، ج 2 ، ص 1049 و 995 .\r\n","page_name":" 688 ","page_number":688},
  {"content":"\r\n\r\nمىخوردند كه عُذرى داشته‌اند . پيامبر اكرم صلى الله عليه و آله نيت قلبى ايشان را به خدا حواله مىكرد و ايمان و عذرخواهى ايشان را مىپذيرفت و برايشان طلب استغفار مىكرد « 1 » .\r\n\r\nاسلام آوردن كعب بن زهيرِ شاعر\r\nكعب از كسانى بود كه پيامبر اكرم صلى الله عليه و آله را با اشعارش اذيت مىكرد . او برادرى به نام بُجَير بن زهير داشت . هنگامى كه بُجير مسلمان شد و به مدينه هجرت كرد ، كعب در شعرى برادرش را هجو كرد و آن را براى او فرستاد .\r\nابن اسحاق مىنويسد : كعب در اين شعر از پيامبر اكرم صلى الله عليه و آله به مأمون ( امان داده شده ) تعبير كرده بود ، زيرا قريش به وى امين مىگفتند . هنگامى كه بُجَير اين شعر را براى رسول الله صلى الله عليه و آله خواند ، آن حضرت صلى الله عليه و آله فرمود : راست مىگويد : من مأمون هستم و او دروغگو است . و هنگامى كه اين بيت را شنيد كه مىگويد : « پدر و مادرى نداشته است كه او را سرپرستى كنند ! » فرمود : بلكه او پدر و مادرى نداشته است كه او را سرپرستى كنند . هر كسى به كعب بن زُهير دست يافت ، او را بكشد . « 2 »\r\nپس از فتح مكه ، آن حضرت دستور داد تا عده‌اى كه او هجو مىكرده‌اند ، كشته شوند . به دنبال آن هبيرة بن أبى وهب و إبن زبعرى از شعراى قريش فرار كردند . با وجود اين دستور ، آن حضرت صلى الله عليه و آله كسانى را كه توبه مىكردند و پيش وى مىآمدند مىبخشيد . كعب بن زهير از كسانى بود كه فرار كرد .\r\nبرادرش بُجير در نامه‌اى به او نوشت : رسول خدا صلى الله عليه و آله افرادى را كه او را با هجو گفتن اذيت مىكردند ، به قتل رسانده است و كسانى از شعراى قريش كه باقى مانده‌اند ، همانند ابن زُبعرى و هبيرة بن وهب فرار كرده‌اند . اگر جان خودت را دوست مىدارى ، پيش رسول الله صلى الله عليه و آله بيا ، زيرا او كسى را كه توبه كند به قتل نمىرساند و اگر اين كار را انجام نمىدهى ، نجات خودت را در فرار جستجو كن .\r\nوقتى اين نامه به دست كعب رسيد ، مردمى كه در اطراف وى بودند ، او را شناختند و گفتند : او حتماً كشته خواهد شد . به دنبال آن عرصه بر كعب تنگ شد و چاره‌اى نديد ، مگر اينكه دعوت\r\n\r\n\r\n","description":"","footnote":"\r\n( 1 ) . سيرهء ابن اسحاق ، ج 4 ، ص 177 و مغازى واقدى ، ج 2 ، ص 1049 .\r\n( 2 ) . اين را زرقانى در المواهب اللدينة فى شرح السيرة النبويه ، از ابن انبارى نقل كرده است و قبل از او ابن هشام در سيره ، ج 4 ، ص 145 نقل كرده است .\r\n","page_name":" 689 ","page_number":689},
  {"content":"\r\n\r\nبرادرش را اجابت كند و اسلام بياورد و در مقابل هجوهايى كه كرده بود ، مدايحى براى رسول خدا صلى الله عليه و آله بسرايد . براى همين ، قصيدهء لاميه‌اى در شصت بيت سرود و آن را برداشت و به سوى مدينه حركت كرد .\r\nاو به خاطر امرى پيش برادرش بُجير نرفت ، بلكه پيش يكى از آشنايان خود از طايفهء جهينه رفت و شب را پيش او ماند و او را در جريان كارش قرار داد .\r\nهنگامى كه بلال اذان صبح را گفت ، مرد جهنى همراه كعب به مسجد رفتند و با رسول خدا صلى الله عليه و آله نماز خواندند . پس از نماز وى به كعب اشاره كرد و گفت : اين رسول اللّه صلى الله عليه و آله است . برخيز و از او امان بخواه .\r\nاو برخاست و جلو رفت تا پيش رسول خدا صلى الله عليه و آله نشست . آن حضرت صلى الله عليه و آله او را نمىشناخت . او دستش را براى مسافحه در دست رسول الله صلى الله عليه و آله قرار داد و عرض كرد : كعب بن زهير توبه كرده و مسلمان شده است . او آمده است كه از شما أمان بگيرد ؛ اگر او را بياورم ، توبهء او را مىپذيرى ؟ فرمود :\r\nبله .\r\nعرض كرد : يا رسول اللّه ، من كعب بن زهير هستم . در اين حال مردى از أنصار برخاست و گفت :\r\nاى رسول خدا ، اجازه بدهيد تا گردنش را بزنم !\r\nفرمود : اين را واگذار . او توبه كرده است و از اعمال قبلى خود دست كشيده است . « 1 »\r\nابن هشام مىنويسد : كعب ، قصيدهء لاميهء خود را بعد از ورود به مدينه سروده است . ابن اسحاق ، از عاصم بن قتاده انصارى نقل كرده است : كعب در قصيده‌اش مهاجرين را مورد مدح قرار نداد ، بلكه با كنايه از آنها با السود التنابيل ؛ يعنى بزرگان كوچك ياد كرد .\r\nاين هشام نقل كرده است كه وقتى كعب ، شعرش را نزد پيامبر صلى الله عليه و آله خواند ، او فرمود : اگر از أنصار به خير و نيكى ياد مىكردى ، اهليّت آن را داشتند . پس او قصيدهء رائيه‌اى را در مدح انصار سرود و فداكارى و تلاش‌هاى آنها را كنار رسول خدا صلى الله عليه و آله بازگو كرد . « 2 »\r\nاو قصيدهء لاميهء خودش را در مسجد خواند . در اين قصيده آمده است :\r\n\r\n\r\n","description":"","footnote":"\r\n( 1 ) . سيرهء ابن اسحاق ، ج 4 ، ص 146 - 147 و ص 157 .\r\n( 2 ) . سيرهء ابن هشام ، ج 4 ، ص 157 .\r\n","page_name":" 690 ","page_number":690},
  {"content":"\r\n\r\n إنَّ الرسولَ لَسيفٌ يستضاءُ به * مهنَّدٌ من سيوف اللّه مسلولُ . . . \r\nهمانا رسول خدا يكى از شمشيرهاى اصيل پروردگار است كه همانند خورشيد ، ديگران را به راه راست هدايت مىكند . . . .\r\nابن اثير جزرى نقل كرده است : پس از آنكه كعب قصيدهء خودش را قرائت كرد ، رسول خدا صلى الله عليه و آله بُردى را كه بر تن داشت ، به او هديه كرد . « 1 »\r\nمعاويه در زمان حكومتش براى كعب پيغام فرستاد كه آن بُرد را به ما به فروش .\r\nاو گفت : نمىخواهم كه لباس رسول الله صلى الله عليه و آله را به كسى بدهم . پس از مرگ كعب ، معاويه آن را از فرزندانش به بيست هزار درهم خريد . پس بنى اميه و به دنبال آن بنى عباس آن را به عنوان تبرك مىپوشيدند تا به مستعصم عباسى رسيد . او هنگام جنگ با هولاگوخان مغول ، آن را به دوش انداخته بود . هولاگو او را كشت و بُرد را آتش زد و در دجله ريخت . امام حسين عليه السلام نيز به هديه كردن بُرد به كعب اشاره كرده است . « 2 »\r\n\r\nدرخواست‌هاى هيأت ثقيف\r\nبعد از اتمام محاصره طائف و بازگشت رسول خدا صلى الله عليه و آله به مدينه ، هيأتى از ثقيف پيش آن حضرت صلى الله عليه و آله آمدند ، اما بدون نتيجه بازگشتند . سپس فرستادهء پيامبر صلى الله عليه و آله به طائف رفت تا قوم ثقيف را به اسلام دعوت كند ؛ اما آنها او را كشتند !\r\nپس از اسلام آوردن باديه‌نشينان اطراف طائف و حملات دائمى آنها به اموال و چارپايان ، ثقيف به تنگ آمده بودند و مىديدند كه قدرت مقابله با اعراب مسلمانِ اطراف خود را ندارند . لذا جلسه‌اى تشكيل دادند و به عبدياليل پيشنهاد كردند تا نزد رسول‌الله صلى الله عليه و آله برود . او خوف اين را داشت كه پس از بازگشت ، با او همان برخوردى را بكنند كه با عروة بن مسعود كردند و همانند او كشته شود ! از اين رو پرسيد : آيا افرادى از بزرگان خود را همراه من نمىفرستيد ؟ گفتند : چرا مىفرستيم . به دنبال آن أوس بن عوف از بنى سالم ، عثمان بن ابى العاص از بنى يسار ، نُمير بن خرشه از بنى حارث كه اين سه نفر\r\n\r\n\r\n","description":"","footnote":"\r\n( 1 ) . الكامل فى التاريخ ، ج 2 ، ص 276 .\r\n( 2 ) . مناقب آل ابى طالب ، ص 65 ، از كتاب انس المجالس و نك : الفصول المختاره من العيون والمحاسن ، ص 268 .\r\n","page_name":" 691 ","page_number":691},
  {"content":"\r\n\r\nهمگى از طايفهء بنى مالك بودند و حكم بن عمرو و شرحبيل بن غيلان كه هر دو از بنى معتب ، از أحلاف بودند ، اعلام آمادگى كردند . اين پنج نفر همراه عبدياليل كه امير ايشان بود ، خارج شدند . « 1 »\r\nگله‌اى از شتران اصحاب رسول الله صلى الله عليه و آله را هر يك از اصحاب به نوبت چوپانى مىكردند . در روزى كه هيأت ثقيف به مدينه رسيد ، مغيرة بن شعبه چوپان اين شتران بود كه آنها را در دشت حُرضى كه از دشت‌هاى قناه در اطراف مدينه بود ، مىچراند .\r\nوقتى هيأت ثقيفى به دشت حُرضى از دشت‌هاى قناة رسيدند ، شترهايى را ديدند كه مشغول چرا هستند . پيش خود گفتند : بهتر است دربارهء محمد از چوپان اين شتران سؤالاتى بكنيم . پس عثمان بن ابى العاص از بنى يسار را فرستادند . او و مغيره وقتى با هم روبرو شدند ، همديگر را شناختند . مغيرة پيش آنها آمد و شترها را به آنان سپرد و خودش به مدينه رفت تا به رسول خدا صلى الله عليه و آله بشارت بدهد . و اين بعد از غزوهء تبوك و در ماه رمضان بود .\r\nهنگامى كه به مسجد رسيد ، ابوبكر را ديد و او را از جريان با خبر كرد .\r\nابوبكر گفت : تو را به خدا قسم مىدهم كه اجازه بده تا من اين خبر را به اطلاع رسول خدا صلى الله عليه و آله برسانم ! مغيره جلوى در مسجد ايستاد و ابوبكر وارد مسجد شد و رسول الله صلى الله عليه و آله را در جريان آمدن هيأت ثقيف گذاشت و خارج شد .\r\nسپس مغيره با خوشحالى بر پيامبر اكرم صلى الله عليه و آله وارد شد و عرض كرد : اى رسول خدا ، قوم من آمده‌اند و مىخواهند اسلام را بپذيرند و مىخواهند كه نامه‌اى در مورد قوم و سرزمين و اموالشان بنويسند .\r\nرسول‌الله صلى الله عليه و آله فرمود : هر شرط و نامه‌اى را كه براى ديگران نوشته‌ام ، اگر آنها هم درخواست كنند ، مىپذيرم . برو و به ايشان بشارت بده كه آنها را مىپذيرم . مغيره به سرعت بازگشت و آنها را هنگام ظهر به سوى مدينه آورد . او به ايشان ياد داد كه چگونه به رسول‌الله صلى الله عليه و آله سلام كنند .\r\nهنگامى كه ايشان بر رسول خدا صلى الله عليه و آله در مسجد وارد شدند ، به سفارش مغيره عمل نكردند و بلكه بر طبق عادت جاهليت گفتند : أنعم صباحاً ! مردم گفتند : اى پيامبر خدا ، اين‌ها در حالى كه مشرك هستند وارد مسجد شده‌اند ؟ !\r\n\r\n\r\n","description":"","footnote":"\r\n( 1 ) . سيرهء ابن اسحاق ، ج 4 ، ص 183 .\r\n","page_name":" 692 ","page_number":692},
  {"content":"\r\n\r\nرسول‌الله صلى الله عليه و آله فرمود : زمين را چيزى نجس نمىكند !\r\nسپس مغيره بن شعبه به رسول خدا صلى الله عليه و آله عرض كرد : يا رسول الله ، قوم مرا پيش من بفرست كه آنها را اكرام خواهم كرد . آنها براى استراحت و غذا به منزل مغيره رفتند و پيامبر اكرم صلى الله عليه و آله براى آنها غذا مىفرستاد و آنها به مسجد رفت و آمد مىكردند .\r\nهمچنين رسول خدا صلى الله عليه و آله دستور داد كه با شاخه‌هاى نخل ، سه خيمه براى آنها در گوشه‌اى از مسجد بر پا كردند ، آنها به صفوف نماز جماعت نگاه مىكردند و از آنجا كه ماه مبارك رمضان بود ، به تهجد و شب‌زنده‌دارى مسلمانان نظاره مىكردند و قرائت قرآن آنان را مىشنيدند و به خطبه‌ها و سخنرانىهاى پيامبر اكرم صلى الله عليه و آله گوش مىكردند .\r\nچند روزى گذشت . آنها هر روز عثمان بن ابى العاص كه كوچكترينشان بود را پيش اثاثيهء خود مىگذاشتند و صبح زود پيش پيامبر اكرم صلى الله عليه و آله مىآمدند . وقتى ظهر فرا مىرسيد به محل اقامت خود باز مىگشتند و مىخوابيدند .\r\nدر اين زمان عثمان بن ابى العاص خارج مىشد و پيش پيامبر اكرم صلى الله عليه و آله مىرفت و از او دربارهء دين سؤال مىكرد و قرآن ياد مىگرفت . او اسلام آورد و سوره‌هايى از قرآن را حفظ كرد . و در هنگام ظهر ، اگر مىديد كه رسول خدا صلى الله عليه و آله خوابيده است ، پيش ابى بن كعب مىرفت و قرآن و احكام ياد مىگرفت . پيامبر اكرم صلى الله عليه و آله از او خوشش آمد و از تلاش پىگير او در يادگيرى قرآن و احكام تعجب مىكرد .\r\nعبدياليل از رسول خدا صلى الله عليه و آله درخواست كرد تا صلح‌نامه‌اى براى ايشان بنويسد .\r\nآن حضرت صلى الله عليه و آله فرمود : اين در صورتى است كه اسلام بياوريد و الا هيچ صلح و پيمانى بين من و شما منعقد نخواهد شد ! « 1 »\r\nاز اعضاى اين هيأت از بنى حارث ، از بنى مالك ، نُمير بن خدشه بود كه ابن اثير در اسدُ الغابة او را تميم بن جراشه ناميده است .\r\nاز او نقل شده است : رسول الله صلى الله عليه و آله فرمود : اگر اسلام را قبول مىكنيد ، آنچه را مىخواهيد ،\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 996 .\r\n","page_name":" 693 ","page_number":693},
  {"content":"\r\n\r\nبنويسيد و پيش من بياوريد . پس پيش على بن ابىطالب عليه السلام رفتيم . و او قراردادى براى ما نوشت . از او خواستيم كه در اين قرارداد بنويسد كه ربا و زنا براى ما حلال باشد . على عليه السلام از نوشتن آن خوددارى كرد ! سپس پيش خالد بن سعيد بن عاص رفتيم و همين درخواست را كرديم . او قبول كرد . على عليه السلام به او فرمود : آيا مىدانى كه چه مىنويسى ؟ ! گفت : آنچه را كه بگويند مىنويسم و رسول‌الله صلى الله عليه و آله هر تصميمى كه بخواهد مىگيرد ! او نامه را براى ما نوشت و ما آن را نزد رسول خدا صلى الله عليه و آله برديم . به شخصى فرمود : بخوان . او خواند تا به درخواست حليّت ربا رسيد . آن حضرت صلى الله عليه و آله فرمود : انگشت مرا روى اين بند قرار بده . خوانندهء قرارداد ، انگشت آن حضرت صلى الله عليه و آله را روى اين بند قرار داد . آن حضرت صلى الله عليه و آله قرائت فرمود :\r\n« يا أَيُّهَا الَّذِينَ آمَنُوا اتَّقُوا اللَّهَ وَ ذَرُوا ما بَقِيَ مِنَ الرِّبا » « 1 » ؛\r\nاى كسانى كه ايمان آورده‌ايد ، تقوا پيشه كنيد و آنچه از ربا كه باقى مانده است را كنار بگذاريد .\r\nسپس آن بند را پاك كرد . ما هم چيزى نگفتيم . سپس به بند بعدى كه در مورد حليّت زنا بود ، رسيد .\r\nرسول اكرم صلى الله عليه و آله فرمود : انگشت مرا روى اين بند قرار بده ، پس انگشتش را روى آن قرار داد . آن حضرت صلى الله عليه و آله قرائت فرمود :\r\n« وَ لا تَقْرَبُوا الزِّنى إِنَّهُ كانَ فاحِشَةً وَ ساءَ سَبِيلًا » « 2 » ؛\r\nبه زنا نزديك نشويد كه فحشاء و راه بدى است .\r\nسپس آن را پاك كرد . عبد ياليل به آن حضرت صلى الله عليه و آله عرض كرد : ما ناچار هستيم كه شراب بسازيم ، زيرا شراب عصارهء انگورهايمان است . پيامبر صلى الله عليه و آله فرمود : همانا خداوند شرب را حرام كرده است و قرائت فرمود : « إنّما الخمرُ و الميسِرُ و الانصابُ و الازلامُ مِنْ عَمَلِ الشيطان » . آنگاه دستور داد كه آن نامه فسخ شود « 3 » و بنويسند :\r\n« بسم الله الرحمن الرحيم ، اين نامه‌اى از محمد پيامبر خدا براى ثقيف ، آنها در ذمهء خدايى هستند كه\r\n\r\n\r\n","description":"","footnote":"\r\n( 1 ) . بقره ( 2 ) ، 278 .\r\n( 2 ) . اسراء ( 17 ) ، 32 .\r\n( 3 ) . اسدُ الغابه ، شرح حال تميم بن جراشه ؛ مغازى واقدى ، ج 2 ، ص 967 .\r\n","page_name":" 694 ","page_number":694},
  {"content":"\r\n\r\nهيچ پروردگارى جز او نيست و در ذمهء محمد بن عبدالله ، فرستادهء خدا هستند . تمام دشت‌هاى آنان از قبيل : عضاهه و صيده مال ايشان است و سرقت يا ظلم در آن حرام است . ثقيف مستحق‌ترين مردم نسبت به وجّ هستند و قلعه‌هاى آنها محل عبور و مرور قرار نمىگيرد و كسى از مسلمانان به زور وارد آن نمىشود . آنها هر كار عمرانى كه بخواهند ، در قلعه‌ها و دشت‌هاى خود انجام مىدهند . آنها در غزوه‌ها شركت نمىكنند و زكات نمىپردازند و در مورد مال و جانشان تحت فشار قرار نمىگيرند .\r\nآنها امتى از مسلمين هستند و در هر جايى از سرزمين مسلمانان كه بخواهند رفت و آمد مىكنند .\r\nهر اسيرى كه در اختيار دارند ، مال ايشان است و هر گونه بخواهند دربارهء آن تصميم مىگيرند و . . . و اگر مورد حمله و ظلم قرار بگيرند ، رسول الله صلى الله عليه و آله آنها را كمك مىكند . . . و بايد اميرشان از خودشان باشد . بر بنى مالك يك نفر و بر أحلاف يك نفر ديگر امير باشد . » « 1 »\r\nواقدى مىنويسد : پس از تكميل صلح نامه كه خالد بن سعيد اموى آن را نوشت ، آنها از رسول خد صلى الله عليه و آله درخواست كردند كه بت لات را براى آنها باقى بگذارد و تا سه سال آن را منهدم نكند ! آن حضرت صلى الله عليه و آله از پذيرش آن خوددارى كرد . همين طور مدت را كم مىكردند و از او درخواست مىكردند كه آن را منهدم نكند تا اينكه از او خواستند تا يك ماه بعد از ورودشان به طايف آن را منهدم كند . آنها اظهار مىكردند كه دوست ندارند وقتى پيش قومشان برمىگردند ، به آنها بگويند كه بايد بت را منهدم كنند ، بلكه مىخواهند مدتى بگذرد تا افراد لجوج و زنان و فرزندانشان اسلام را بپذيرند و بعد كارهاى ديگر را انجام دهند .\r\nپيامبر صلى الله عليه و آله باز هم از قبول درخواست آنها خوددارى كرد تا اين كه درخواست كردند تا ايشان را از منهدم كردن بت لات معاف بدارد . پيامبر صلى الله عليه و آله پذيرفت و فرمود : ابوسفيان بن حرب و مغيرة بن شعبه را براى منهدم كردن بت لات مىفرستم .\r\nآنها درخواست كردند كه آن حضرت صلى الله عليه و آله ايشان را از نماز معاف بدارد ، آن حضرت صلى الله عليه و آله فرمود :\r\nشما را از انهدام بت به دست خودتان معاف كردم ، اما شما را از نماز معاف نمىكنم ، زيرا در دينى كه نماز در آن نباشد ، خيرى نيست ! آنها عرض كردند : اى محمد ، نماز را به خاطر تو به جاى مىآوريم ،\r\n\r\n\r\n","description":"","footnote":"\r\n( 1 ) . الاموال ، أبى عبيد ، ص 19 ؛ مكاتيب الرسول ، ج 1 ، ص 263 - 273 .\r\n","page_name":" 695 ","page_number":695},
  {"content":"\r\n\r\nاگر چه آن را شكستى براى خودمان مىدانيم ! پس نماز را به جاى مىآوريم و روزه مىگيريم و سپس اسلام آوردند و بيعت كردند .\r\nپيامبر اكرم صلى الله عليه و آله به ايشان دستور داد كه باقيماندهء ماه رمضان را روزه بگيرند . و بلال سحرى و افطارى آنها را مىآورد . و قبل از آن خالد بن سعيد بن عاص اموى غذا را براى ايشان مىفرستاد و آنها چيزى از غذا نمىخوردند تا خالد از آن بخورد تا اينكه مسلمان شدند . « 1 »\r\nهنگام رفتن به رسول الله صلى الله عليه و آله عرض كرد : اى پيامبر خدا ، يكى از ما را امير قرار بده كه امام ما باشد . آن حضرت صلى الله عليه و آله عثمان بن ابى العاص را كه كوچكترينشان بود ، امير و امام ايشان قرار داد ، زيرا علاقه و حرص شديدى به يادگيرى اسلام و احكام آن داشت .\r\nابن اسحاق با سند خود از عثمان بن ابى العاص نقل كرده است : آخرين سفارش‌هايى كه رسول خدا صلى الله عليه و آله به هنگام حركت به سوى طائف به من كرد اين بود : « اى عثمان ، در نماز جماعت زياده‌روى نكن و مراعات ضعيف‌ترين مردم را بكن و بدان كه در ميان ايشان افراد ضعيف و پير و خردسال و صاحب عُذر هستند .\r\nهرگاه براى خودت نماز مىخوانى ، هر طورى دلت مىخواهد آن را بخوان . همچنين موذنى را انتخاب كن كه براى اذان گفتن ، مزد نخواهد . »\r\nاين هيأت از رسول خدا صلى الله عليه و آله اجازه خواستند كه حرف‌هاى او را با زبان و بيان خودشان مطرح كنند و او اجازه داد . « 2 »\r\n\r\nسنة الوفود\r\nپس از آنكه در سال هشتم هجرى ، خداوند متعال مكه را براى رسول اكرم صلى الله عليه و آله فتح كرد ، مردم كه بعضى منتظر و بعضى در شك و ترديد بودند ، گروه ، گروه در سال نهم دين اسلام را پذيرفتند و به امت اسلامى ملحق شدند و از اين رو سال نهم سنة الوفود ؛ يعنى سال پيش آمدن هيأت‌ها به مدينه ناميده شد .\r\n\r\n\r\n","description":"","footnote":"\r\n( 1 ) . سيرهء ابن اسحاق ، ج 4 ، ص 184 - 187 و مغازى واقدى ، ج 2 ، ص 968 - 973 .\r\n( 2 ) . مغازى واقدى ، ج 2 ، ص 968 - 969 ؛ سيرهء ابن اسحاق ، ج 4 ، ص 186 .\r\n","page_name":" 696 ","page_number":696},
  {"content":"\r\n\r\nيعقوبى مىنويسد : هيأت‌هاى عرب بر آن حضرت صلى الله عليه و آله وارد مىشدند و همراه هر هيأتى رئيس و بزرگ آنها حضور داشت . سپس 28 هيأت را نام مىبرد . « 1 »\r\nگويى كه وى هيأت‌ها را بدون توجه به سال ورود آنها نام مىبرد . براى مثال وى هيأت مزينه به رياست خزاعى بن عبد نهم را نام مىبرد كه با حدود چهار صد نفر از قبيله‌اش در ماه رجب سال پنجم هجرى وارد مدينه شده بود . « 2 » و چنان كه گذشت همراه هزار نفر در فتح مكه شركت كردند و سپس در حنين و تبوك شركت كردند .\r\nهمچنين يعقوبى از بنى سُليم كه رئيس آنها وقّاص بن قمامه بود ، و بنى شيبان نام مىبرد . بنى سُليم از كسانى هستند كه در فتح مكه حاضر بودند و رسول اكرم صلى الله عليه و آله براى آنها پيمان نامه‌اى نوشته بود . « 3 » و بنى شيبان از كسانى هستند كه بعد از جنگ حُنين براى آنها پيمان نامه نوشت . در سال دهم هشت هيأت به ديدار پيامبر اكرم صلى الله عليه و آله آمدند .\r\nبنابراين از اين 28 هيأتى كه يعقوبى نام مىبرد ، حدود چهارده هيأت باقى مىماند كه در سال نهم هجرى به خدمت پيامبر اكرم صلى الله عليه و آله رسيده‌اند و تاريخ ورود آنها به صورت دقيق يا تخمينى ذكر گرديده است . در اين جا برخى از آنها را ، ذكر مىكنيم :\r\n1 . هيأت بنى أسد بن خزيمه به رياست ضرار بن أزور .\r\n2 . هيأت بنى أسلم به رياست بريدهء أسلمى .\r\n3 . هيأت بنى باهله به رياست مطرّف بن كاهن باهلى\r\n4 . هيأت بنى بكر به رياست عدى بن شر احيل\r\n5 . هيأت بنى بجيله به رياست قيس بن غربة « 4 »\r\n6 . هيأت پادشاهان حِمْير از يمن .\r\n7 . هيأت حضْرموت يمن كه بنى مهره هم از ايشان بودند .\r\n8 . هيأت خثعم به رياست عُميس بن عمرو .\r\n\r\n\r\n","description":"","footnote":"\r\n( 1 ) . تاريخ يعقوبى ، ج 2 ، ص 78 .\r\n( 2 ) . اسدُ الغابة ، ج 1 ، ص 205 ، در شرح بلال مزنى .\r\n( 3 ) . مكاتيب الرسول ، ج 1 ، ص 166 - 167 .\r\n( 4 ) . تاريخ يعقوبى ، ج 2 ، ص 79 - 80 .\r\n","page_name":" 697 ","page_number":697},
  {"content":"\r\n\r\n\r\nهيأت بنى عامر\r\nرسول خدا صلى الله عليه و آله در سال چهارم هجرى بيست يا چهل يا هفتاد نفر از اصحابش را همراه با نامه‌اى به وسيلهء حرام بن ملحان به سوى بنى عامر در نجد فرستاد . عامر بن طفيل ، حرام بن ملحان ، آورندهء نامه را به قتل رسانيد و سپس بقيهء مسلمانان را محاصره كردند و آنها را به قتل رساندند !\r\nاو مىگفت : به خدا قسم تصميم گرفته‌ام كه از پاى ننشينم تا تمام عرب مطيع من شوند ! و حال بيايم و از اين جوان قريشى پيروى كنم ؟ !\r\nپنج سال پس از اين حادثه كه اكثر مردم ، اسلام را پذيرفته بودند ، قوم عامر به وى گفتند : اى عامر ، آيا مسلمان نمىشوى ؟ مگر نمىبينى كه تمام مردم اسلام آورده‌اند ؟ سپس هيأتى را به سوى رسول خدا صلى الله عليه و آله روانه كردند ! هنگامى كه بر رسول خدا صلى الله عليه و آله وارد شدند ، عامر بن طفيل گفت : اى محمد ، مىخواهم در خلوت با تو صبحت كنم ! فرمود : نه به خدا ، تا اينكه به خدا ايمان بياورى !\r\nعامر درخواست خود را تكرار كرد و گفت : اى محمد ، مىخواهم در خلوت با شما صبحت كنم و در اين حال به أربد بن قيس ، دايى لبيد بن ربيعه نگاه مىكرد و گويى منتظر بود كه او كارى انجام بدهد ! اما أربد اقدامى نمىكرد ! رسول الله صلى الله عليه و آله هم مىفرمود : نه به خدا قسم ، با تو به طور خصوصى صحبت نمىكنم ، مگر اينكه به خداى يگانه ايمان بياورى ! عامر برخاست و در حالى كه خارج مىشد ، گفت : به خدا قسم كه سپاهيان بسيارى را عليه تو بسيج خواهم كرد . پيامبر اكرم صلى الله عليه و آله دست به دعا برداشت و فرمود : خدايا ، شر عامر بن طفيل را از سر من كم كن . پروردگارا ، به جاى ايشان اسب سواران عرب را برايم قرار بده .\r\nقوم عامر به وى گفتند : اى عامر ، اسلام بياور كه بقيهء مردم اسلام را پذيرفته‌اند . او گفت : به خدا قسم كه تصميم گرفته‌ام تمام تلاشم را به كار ببندم تا عرب را مطيع خود سازم ! حال مىگوييد كه از اين جوان قريشى پيروى كنم ؟ !\r\nاين هيات بدون پذيرش اسلام و در حالى كه مشرك بودند ، به سرزمين خويش باز گشتند . در طول مسير غُدّه‌اى در گردن عامر ظاهر شد . اين غده همانند غدهء طاعون بود كه در گردن شتران ظاهر مىشد . اما همين غده او را كشت و همراهانش او را در همان جا دفن كردند . « 1 »\r\n\r\n\r\n","description":"","footnote":"\r\n( 1 ) . سيرهء ابن اسحاق ، ج 4 ، ص 213 - 214 ؛ اعلام الورى ، ج 1 ، ص 251 .\r\n","page_name":" 698 ","page_number":698},
  {"content":"\r\n\r\n\r\nهيأت بنى عُكل و بنى زُهير\r\nبنى عُكل كه همان بنى عوف بن وائل بودند ، روستايشان در أشيقر و شقراء در اطراف كوههاى أجا و سَلْمى در نزديكى محل اقامت قبيلهء طىء بود . رئيس آنها خُزيمة بن عاصم « 1 » بود . و عُكل اسم دايهء آنها بود كه به وى منسوب شده بودند . خزيمه همراه عده‌اى از افراد قومش بر پيامبر صلى الله عليه و آله وارد شدند و اسلام آوردند . آن حضرت صلى الله عليه و آله به صورت خزيمه دست كشيد و براى همين صورتش هميشه تر و تازه بود . او خزيمه را مسئول جمع‌آورى زكات در قوم خودش قرار داد و در قباله‌اى براى او نوشت :\r\n« بسم الله الرحمن الرحيم از محمد از رسول الله ، براى خزيمة بن عاصم ، من تو را به عنوان جمع‌آورى كنندهء زكات قومت منصوب كردم . آنها مورد ظلم و ستم قرار نگيرند » « 2 »\r\nاز طوايف بنى عُكل ، بنى زهير بودند . رياست هيأت آنها را نمر بن تولب بن زهير بن اقيش بر عهده داشت . او پس از ورود به خدمت پيامبر صلى الله عليه و آله او را با شعرى مدح گفت كه اوّلين بيت آن چنين است :\r\n إنّا أتَيْناكَ وَ قَدْ طَالَ السَّفَرْ * تُطْعِمُنَا اللَّحْمَ إذَا عَزَّ الشَّجَرْ « 3 » \r\nما پس از سفرى طولانى به خدمت رسيده‌ايم ما را با گوشت پذيرايى كن كه ضعيف و لاغر شده‌ايم .\r\nابن سعد از ابن شخير نقل مىكند ، در بازار شترِ ربذه بوديم كه باديه‌نشينى پيش ما آمد . در دست او قطعهء پوستى بود . از ما پرسيد : آيا در ميان شما شخص با سوادى هست ؟ جواب دادم : بله ، من با سوادم .\r\nاو قطعه پوستى را به من داد تا برايش بخوانم در آن نوشته شده بود ؛\r\n« بسم الله الرحمن الرحيم ، از محمد پيامبر براى بنى زهير بن اقيش ، طايفه‌اى از تيرهء عُكل « 4 » سَلامٌ عَلى مَنِ اتَّبَعَ الهُدى ، همانا حمد و سپاس مىگويم خدايى را كه پروردگارى جز او نيست . اما بعد ؛ اگر شهادت داديد كه « لا إله الا الله و محمدٌ رسول‌الله و نماز را بر پاى داشتيد و زكات را پرداختيد و از\r\n\r\n\r\n","description":"","footnote":"\r\n( 1 ) . تاريخ يعقوبى ، ج 2 ، ص 79 .\r\n( 2 ) . اسد الغابة ، ج 1 ، ص 116 ؛ الاصابة ، ج 1 ، شمارهء 226 ؛ مكاتيب الرسول ، ج 1 ، ص 237 - 238 .\r\n( 3 ) . همان ، ج 5 ، ص 39 و الاصابة ، ج 3 ، شمارهء 8804 .\r\n( 4 ) . الطبقات الكبرى ، ج 1 ، ص 279 .\r\n","page_name":" 699 ","page_number":699},
  {"content":"\r\n\r\nمشركين فاصله گرفتيد و خمس غنائم را به خدا و رسول او داديد ، شما در امان خدا و امان رسول او هستيد . » « 1 »\r\nابن اثير نيز آن را روايت كرده و افزوده است : حارث بن زهير بن اقيش عكلى ، هيأتى را پيش رسول خدا صلى الله عليه و آله برد و از او درخواست كرد كه امان نامه‌اى براى قومش بنويسد و آن حضرت صلى الله عليه و آله مثل اين نامه را نوشت . « 2 »\r\n\r\nمريضى إبن أُبى و مرگ او\r\nابن ابى در چند شبِ باقيمانده از مال شوال مريض شد . و پس از بيست شب مريضى در آخر ذى القعده ، يعنى هم زمان با نزول سورهء توبه دربارهء قبول توبه سه نفر مذكور ، از دنيا رفت .\r\nپيامبر صلى الله عليه و آله قبل از مرگش به عيادت او رفت . ابن ابىّ گفت : يا رسول الله ، اين بيمارى نشانهء مرگ است . اگر مُردم ، در غسل من حاضر شو و لباست را بده كه در آن كفن شوم ! آن حضرت صلى الله عليه و آله دو لباس بر تن داشت كه لباس اولى را در آورد و به او داد . ابن ابىّ عرض كرد : بلكه آن لباسى را مىخواهم كه با پوست تو تماس داشته است ! پس آن حضرت صلى الله عليه و آله لباس زيرين را در آورد و به او داد . سپس ابن ابّى عرض كرد : بر جنازهء من نماز بخوان و برايم طلب استغفار كن . « 3 »\r\nگويى كه ابى ابى مىخواست با اين اقدام رسول خدا صلى الله عليه و آله صفت نفاق را كه در سورهء منافقون به وى نسبت داده شده بود ، از خود دور كند . در اين سوره مىفرمايد :\r\n« وَ إِذا قِيلَ لَهُمْ تَعالَوْا يَسْتَغْفِرْ لَكُمْ رَسُولُ اللَّهِ لَوَّوْا رُؤُسَهُمْ وَ رَأَيْتَهُمْ يَصُدُّونَ وَ هُمْ مُسْتَكْبِرُونَ » « 4 » ؛\r\nو چون بديشان گفته شود : « بياييد تا پيامبر خدا براى شما آمرزش بخواهد » ، سرهاى خود را بر مىگردانند ، آنان را مىبينى كه متكّبرانه روى بر مىتابند .\r\n\r\n\r\n","description":"","footnote":"\r\n( 1 ) . كنزالعّمال ، ج 2 ، ص 271 به نقل از مصادر متعدد ونك به مكاتيب الرسول ، ج 2 ، ص 337 - 339 .\r\n( 2 ) . اسدُ الغابة ، ج 1 ، ص 328 ؛ مكاتيب الرسول ، ج 2 ، ص 362 .\r\n( 3 ) . مغازى واقدى ، ج 2 ، ص 1057 .\r\n( 4 ) . منافقون ( 63 ) ، 5 ؛ الميزان ، ج 19 ، ص 355 .\r\n","page_name":" 700 ","page_number":700},
  {"content":"\r\n\r\nدر آن هنگام هنوز رسول خدا صلى الله عليه و آله از طلب استغفار براى منافقان نهى نشده بود و خداوند فرموده بود :\r\n« سَواءٌ عَلَيْهِمْ أَسْتَغْفَرْتَ لَهُمْ أَمْ لَمْ تَسْتَغْفِرْ لَهُمْ لَنْ يَغْفِرَ اللَّهُ لَهُمْ » « 1 » ؛\r\nبراى آنان يكسان است : چه برايشان آمرزش بخواهى يا برايشان آمرزش نخواهى ، خدا هرگز ايشان را نخواهد بخشيد .\r\nقمى در تفسير خود نوشته است : عبدالله بن عبدالله بن ابى كه فردى مؤمن بود ، وقتى جان كندن پدرش را ديد ، نزد پيامبر صلى الله عليه و آله رفت و عرض كرد : پدر و مادرم به فدايت ، اگر بر سر پدرم حاضر نشوى ، اين براى ما ننگ و عار است . رسول خدا صلى الله عليه و آله حركت كرد تا بر ابن ابى وارد شد كه جمعى از منافقان دور بسترش را گرفته بودند . پسرش عرض كرد : يا رسول الله ، براى او استغفار كنيد و آن حضرت صلى الله عليه و آله براى او استغفار كرد . . . .\r\nپس از آنكه ابن ابى مرد ، پسرش نزد رسول اللّه صلى الله عليه و آله رفت و عرض كرد : اى رسول خدا ، پدر و مادرم به فدايت ، اگر صلاح مىدانيد در تشييع جنازه پدرم حاضر شويد ! پيامبر صلى الله عليه و آله برخاست و همراه او در تشييع جنازه شركت كرد و بر او نماز خواند و بالاى قبرش ايستاد . « 2 »\r\nعياشى در تفسير خود از امام باقر عليه السلام روايت كرده است : هنگامى كه عبدالله بن ابى مرد ، رسول الله صلى الله عليه و آله به پسرش پيغام فرستاد : وقتى از غسل و كفن پدرت فارغ شدى ، مرا با خبر كن . يا فرمود :\r\nهنگامى كه خواستيد او را تشييع كنيد ، مرا با خبر كن . پس از تجهيز جنازه ، پيامبر صلى الله عليه و آله را مطلع كردند و او پيش آنها آمد تا جايى كه دست پسر ابن ابى را در دست گرفته بود و عقب جنازه حركت مىكرد .\r\nسپس فرمود : پسرِ ابن ابى يكى از مردان مؤمن است و وظيفهء ما است كه حق او را ادا كنيم . « 3 »\r\nشيخ طوسى در تبيان از قتاده ، از ابن عباس ، از جابر و ابن عمر روايت كرده است : رسول الله صلى الله عليه و آله عباى خودش را بر ابن ابى بن سلول پوشانيد و قبل از آنكه از نماز بر جنازهء منافقين با نزول سورهء توبه نهى شود « 4 » ، بر جنازهء او نماز خواند .\r\n\r\n\r\n","description":"","footnote":"\r\n( 1 ) . منافقون ( 63 ) ، 4 ؛ الميزان ، ج 19 ، ص 355 .\r\n( 2 ) . تفسير قمى ، ج 1 ، ص 302 .\r\n( 3 ) . تفسير عياشى ، ج 2 ، ص 101 .\r\n( 4 ) . تبيان ، ج 5 ، ص 268 و 271 ؛ مجمع‌البيان ، ج 5 ، ص 84 .\r\n","page_name":" 701 ","page_number":701},
  {"content":"\r\n\r\nشيخ طوسى در مجمع البيان به نقل از زجاج افزوده است : از رسول خدا صلى الله عليه و آله سؤال شد : چرا لباست را دادى تا در آن كفن شود ، در حالى كه ابن ابى منافق بود ؟ فرمود : لباس من ، او را از خدا بىنياز نمىكند ؛ اما از خدا اميد دارم كه به واسطهء اين كار عدهء زيادى داخل دايرهء اسلام شوند ! سپس روايت كرده است : عده زيادى از منافقان خزرج وقتى ديدند كه رئيس آنها ابن ابى ، به وسيله لباس رسول خدا صلى الله عليه و آله از او طلب شفا يا شفاعت كرد ، ايمان آوردند و مسلمان شدند . « 1 »\r\n\r\nنزول سورهء توبه\r\nبيشتر اين سوره دربارهء جنگ با مشركان و سپس احتجاج عليه منافقان است . در ابتداى آن آياتى است كه برائت از عهد و پيمان‌هاى مشركان و جنگ با آنها و اهل كتاب رااجازه مىدهد . سپس در ضمن آياتى به تشويق براى جنگ و بيان حال تخلف‌كنندگان از آن مىپردازد و آنگاه در مورد ولايت كفار و زكات و امور ديگر صحبت مىكند . « 2 »\r\nآيات نشان مىدهد كه منافقان جماعتى را تشكيل مىدادند ، چنان كه مىفرمايد :\r\n« إن نَعْفُ عَنْ طائفةٍ مِنْكُمْ نُعذِّبْ طائفةً بِانَّهُمْ كَانوا مُجرمينَ » ؛\r\nاگر از طائفه‌اى از شما بگذريم ، طايفهء ديگر را عذاب مىكنيم ، زيرا مجرم بودند .\r\nو بيان مىكند كه بين منافقان روابط و توافق‌هايى وجود داشته است ؛ چنان كه مىفرمايد :\r\n« المُنافِقُونَ و المنافقاتُ بَعْضُهُم اولياءُ بَعْضٍ » ؛\r\nزنان و مردان منافق ، اولياى همديگر هستند .\r\nو بيان مىكند كه آنها ظاهراً ادّعاى ايمان و اسلام مىكرده‌اند و در بين خودشان و به صورت مخفيانه كلمات كفرآميز به زبان مىآورده‌اند ، چنان كه خداوند مىفرمايد : « . . . قد كَفَرْتُمْ بَعْدَ ايمانكم . . . » ؛ بعد از ايمان ، كافر شديد .\r\nو بيان مىدارد كه در ميان خودشان بر سر امرى توافق كرده و در اين هنگام كفر خويش را آشكار ساخته بودند . در واقع ايشان به كار بزرگى تصميم گرفته بودند ، امّا خداوند ميان آنها و كارشان حائل\r\n\r\n\r\n","description":"","footnote":"\r\n( 1 ) . مجمع‌البيان ، ج 5 ، ص 87 .\r\n( 2 ) . الميزان ، 9 : 146 .\r\n","page_name":" 702 ","page_number":702},
  {"content":"\r\n\r\nشد و بدين ترتيب تلاش‌هاى آنها بى اثر گرديد و اقداماتشان به جايى نرسيد ؛ چنان كه خداى متعال مىفرمايد :\r\n« . . . و لَقَد قالوا كَلَمِة الكُفْرِ بَعْد إِسْلامِهِمْ و هَمُّوا بِما لم ينالوا . . . » ؛\r\nمحققاً كلمات كفرآميز را گفتند و بعد از مسلمانى ، كافر شدند و اقدام كردند براى كارى كه موفق نشد .\r\nخداوند بعضى از اقداماتى كه تصميم به انجام آنها داشتند را بر ملا مىكند كه آثار و قرائن بر آنها دلالت دارد و وقتى كه از آنها در اين باره سؤال كردند ، جوابى دادند كه از تصميماتشان زشت‌تر و قبيح‌تر بود . خداوند مىفرمايد :\r\n« و لَئن سَألتَهمُ لَيَقُولُنَّ إنَّما كُنّا نخوضُ و نَلْعَبُ . . . » ؛\r\nو اگر از آنها سؤال كنى ، پاسخ مىدهند ، شوخى مىكرديم .\r\nآياتى كه بعد از اين آيات مىآيد ، داراى سياق منسجم و متصل به هم مىباشد و دلالت مىكند بر اينكه اين واقعه بعد از خروج پيامبر اكرم صلى الله عليه و آله براى غزوه تبوك و هنگام بازگشت به مدينه رخ داده است .\r\nاز آيات چنين برداشت مىشود كه گروهى از افرادى كه همراه پيامبر براى جنگ خارج شده بودند ، با هم نقشهء شومى را كشيدند و مخفيانه بين خودشان كلماتى را رد و بدل كردند كه باعث كفر آنها بعد از اسلامشان شد . سپس تصميم به اجراى نقشهء خود گرفتند كه خداوند كيد آنها را باطل كرد و رسوايشان ساخت . و هنگامى كه از آنها در اين باره سؤال شد ، گفتند : « انّما كُنّا نخوضُ و نَلعَب » ؛ ما شوخى مىكرديم . براى همين خداوند آنها را از زبان رسول خود مورد سرزنش قرار داد كه اين كار و اين سخن ، مسخره كردن خدا و آيات الهى و رسولش مىباشد و آنها را در صورتى كه توبه نكنند به عذاب تهديد كرد . و به پيامبر خود دستور داد كه با آنها مبارزه كند .\r\nچنان كه مشاهده مىشود ، آيات واضح‌ترين مطابقت را با حديث عَقَبه دارند و اين مطابقت از ساير اخبارى كه در شأن نزول اين آيات وارد شده ، بيشتر است . « 1 »\r\n\r\n\r\n","description":"","footnote":"\r\n( 1 ) . الميزان ، ج 9 ، ص 325 - 326 .\r\n","page_name":" 703 ","page_number":703},
  {"content":"\r\n\r\n\r\nتفاخر عباس نسبت به على عليه السلام\r\nآيه 17 سوره توبه مىفرمايد :\r\n« ما كانَ للمشركين ان يعمِّروا مَسَاجِدَ اللَّهِ » ؛\r\nمشركان حق ندارند كه به تعمير مساجد بپردازند .\r\nگويى كه اين آيه ، خلع يد مشركان از مسجدالحرام را زمينه‌سازى مىكند و با آياتى كه بعد از آنها مىآيد مناسبت دارند ، آنجا كه خداوند مىفرمايد :\r\n« أَ جَعَلْتُمْ سِقايَةَ الْحاجِّ وَ عِمارَةَ الْمَسْجِدِ الْحَرامِ كَمَنْ آمَنَ بِاللَّهِ وَ الْيَوْمِ الْآخِرِ وَ جاهَدَ فِي سَبِيلِ اللَّهِ لا يَسْتَوُونَ عِنْدَ اللَّهِ وَ اللَّهُ لا يَهْدِي الْقَوْمَ الظَّالِمِينَ » « 1 » ؛\r\nآيا سيراب ساختن حاجيان و آباد كردن مسجدالحرام را همانند كار كسى پنداشته‌ايد كه به خدا و روز باز پسين ايمان آورده و در راه خدا جهاد مىكند ؟ نه ، اين دو پيش خدا يكسان نيستند ، و خدا بيدادگران را هدايت نخواهد كرد .\r\nدر اخبار مربوط به مكه گذشت كه رسول اللّه صلى الله عليه و آله شخصى را به دنبال عثمان بن أبى شيبه از بنى عبدالدار فرستاد و كليد كعبه را از او گرفت و سپس به وى بازگرداند . در اين جا مىبينيم كه گويى او هم از جمله افراد اهل مكه است كه پيامبر صلى الله عليه و آله از آنها خواست تا از مكه بيرون بيايند .\r\nعياشى در تفسير خود از امام صادق عليه السلام به نقل از حضرت على عليه السلام روايت مىكند : من و عباس و عثمان بن ابى شيبه مشغول گفتگو دربارهء مسجدالحرام بوديم . عثمان بن ابى شيبه گفت : رسول اللّه كليد دارى كعبه را به من سپرده است و عباس گفت : رسول‌اللّه سقايت حجاج را به من سپرده است و چيزى را به تو نداده است ، اى على ! « 2 »\r\nقمى در تفسير خود از امام باقر عليه السلام روايت مىكند : على عليه السلام فرمود : من از شما برتر هستم ، زيرا قبل از شما ايمان آوردم و هجرت كردم و جهاد كردم . به دنبال اختلاف ، همگى توافق كردند كه براى داورى نزد رسول‌اللّه صلى الله عليه و آله بروند كه خداوند اين آيه را نازل كرد . « 3 »\r\n\r\n\r\n","description":"","footnote":"\r\n( 1 ) . توبه ( 10 ) ، 19 - 22 .\r\n( 2 ) . تفسير عياشى ، ج 2 ، ص 83 .\r\n( 3 ) . تفسير قمى ، ج 1 ، ص 284 .\r\n","page_name":" 704 ","page_number":704},
  {"content":"\r\n\r\n\r\nوفا نكردن به عهد الهى\r\nآيهء 75 تا 77 آمده است :\r\n« وَ مِنْهُمْ مَنْ عاهَدَ اللَّهَ لَئِنْ آتانا مِنْ فَضْلِهِ لَنَصَّدَّقَنَّ وَ لَنَكُونَنَّ مِنَ الصَّالِحِينَ ؛ فلمّا اتاهم مِن فضله بَخِلُوا به و تولّوا وهم مُعرضونَ ؛ فأعقبَهَمَ نفاقاً فىقُلُوبِهِم إلى يوم يَلْقَوْنَهُ بِما أخْلَفُوا اللَّهَ ما وَعَدُوه وَبِما كانُوا يَكذِبونَ » ؛\r\nو از آنان كسانىاند كه با خدا عهد مىبندند كه اگر از كرم خويش به ما عطا كند ، قطعاً صدقه خواهيم داد و از شايستگان خواهيم شد . اما پس از آن كه خدا از فضل خودش به آن‌ها عطا فرمود ، بخل ورزيدند و روى برگردانده و به قول خود عمل نكردند . بدين سبب نفاق در قلب هايشان راه يافت تا روزى كه پروردگار را ملاقات كنند به خاطر آن كه به وعده‌هاى خود با خدا عمل نكردند و دروغ گفتند .\r\nثعلبة بن حاطب و معتّب بن قشير از بنى عمرو بن عوف از قبيلهء أوس بودند . ثعلبه گفت : اگر خداوند مالى به من عنايت كند ، صدقهء بسيارى مىدهم و از صالحان خواهم بود . به دنبال آن دوازده هزار درهم به عنوان ديه به وى رسيد كه چيزى از آن را صدقه نداد و از صالحان نشد . « 1 »\r\n\r\nممنوعيت ورود مشركان به مسجد الحرام\r\nدر آيهء 28 سورهء توبه آمده است :\r\n« يا أَيُّهَا الَّذِينَ آمَنُوا إِنَّمَا الْمُشْرِكُونَ نَجَسٌ فَلا يَقْرَبُوا الْمَسْجِدَ الْحَرامَ بَعْدَ عامِهِمْ هذا » ؛\r\nاى كسانى كه ايمان آورده‌ايد ، حقيقت اين است كه مشركان ناپاك هستند ، پس نبايد از سال آينده به مسجدالحرام نزديك شوند .\r\nقبلًا اشاره كرديم كه بستن درِ خانه‌هايى كه به مسجد النبى باز مىشد ، مقدمه‌اى براى ممنوعيت ورود مشركان به مسجدالحرام بود ، تا كسى از آنها اعتراض نكند كه چرا خودشان در مسجد مدينه مىخوابند و در آن جُنب مىشوند ، اما ما را از ورود به مسجدالحرام منع مىكنند .\r\n\r\n\r\n","description":"","footnote":"\r\n( 1 ) . التبيان ، ج 5 ، ص 262 به نقل از سيرهء ابن اسحاق ، ج 4 ، ص 196 و مغازى واقدى ، ج 2 ، ص 1068 .\r\n","page_name":" 705 ","page_number":705},
  {"content":"\r\n\r\nمرحوم كلينى در فروع كافى با سند خود از ابو حمزهء ثمالى از امام باقر عليه السلام روايت مىكند : افراد غريبى كه مسلمان شده و وارد مدينه گرديده بودند ، زياد شده بود . به طورى كه مسجد براى آنها تنگ شده بود و گنجايش همهء آنها را نداشت .\r\nخداوند به پيامبر وحى فرمود : « مسجد خود را تطهير كن و نگذار كه كسى شب در آن خانه بخوابد و دستور بده كه درهايى كه به مسجد باز مىشود ، مسدود گردد ، مگر درِ خانهء على و مسكن فاطمه . و جنب از مسجد عبور نكند و غريبى در آن نخوابد » . پس از آن رسول خدا دستور داد كه درها را ببندند و خانه فاطمه عليها السلام را به حال خود باقى گذارد . « 1 »\r\nاز جمله روش‌هاى اسلام براى ايجاد گرايش و پذيرش احكام و قوانين ، تشبيه آن به قوانين و احكام اديان الهى سابق بوده است .\r\nقطب راوندى در كتاب نوادر با اسناد خود از امام صادق عليه السلام از پدرش از پدرانش از رسول خدا صلى الله عليه و آله روايت مىكند : « خداوند متعال به موسى عليه السلام وحى فرمود : مسجد پاكيزه‌اى بنا كند كه در آن جز خودش و برادرش هارون و فرزندانش شبّر و شبير در آن نباشند . و به من دستور داده است كه در مسجد من ، جز خودم و برادرم على و فرزندانم حسن و حسين نباشند » . « 2 »\r\nهمچنين در مورد ولادت حسنين عليها السلام نقل كرديم كه رسول خدا صلى الله عليه و آله به ديدار دخترش فاطمه عليها السلام آمد . فاطمه فرزندش حسن عليه السلام را به دست پيامبر صلى الله عليه و آله داد . آن حضرت صلى الله عليه و آله قنداقهء حسن عليه السلام را گرفت و در گوش راست وى اذان و در گوش چپش اقامه گفت . سپس فرمود : جبرئيل بر من نازل شد و فرمود :\r\nاى محمد ، پروردگارت به تو سلام مىرساند و مىفرمايد : على عليه السلام براى تو به منزلهء هارون براى موسى عليه السلام است ، پس اسم اين فرزند را همانند فرزند هارون قرار بده . « 3 »\r\nپيامبر اكرم صلى الله عليه و آله مىخواست كه با بستن همهء درها و باز گذاشتن در خانه خودش و على عليه السلام ، حديث منزلت را تثبيت كند ، چنان كه در خبر شيخ صدوق از امام رضا عليه السلام در مجلس مأمون عباسى اين مطلب ذكر شده است .\r\n\r\n\r\n","description":"","footnote":"\r\n( 1 ) . فروع كافى ، ج 5 ، ص 339 ، باب 21 ، حديث 1 .\r\n( 2 ) . نوادر راوندى ، ص 8 ؛ بحارالانوار ، ج 39 ، ص 33 .\r\n( 3 ) . عيون اخبار الرضا ، ج 2 ، ص 25 .\r\n","page_name":" 706 ","page_number":706},
  {"content":"\r\n\r\nهمچنين در كتاب شيخ صدوق آمده است : هنگامى كه رسول خدا صلى الله عليه و آله همهء مردم ، غير از عترت خودش را از مسجد بيرون كرد ، عباس به او عرض كرد : اى رسول خدا ، همهء ما را بيرون كردى و على عليه السلام را باقى گذاردى ؟ ! فرمود : من شما را اخراج و او را رها نكرده‌ام ، بلكه خداوند او را باقى گذاشت و شما را اخراج نمود . « 1 » و همچنين پيامبر اكرم صلى الله عليه و آله فرمود : تمام درهايى كه به مسجد باز مىشود ، به جز در خانهء على عليه السلام را ببنديد « 2 » و فرمود : براى هيچ كس جايز نيست كه در اين مسجد جنب شود ، مگر براى من و على و فاطمه و حسن و حسين و هر كسى كه از خانوادهء من است . « 3 »\r\nاين خبر را شيخ صدوق در أمالى از ابن عباس روايت كرده است ، در حالى كه وى از بيان اعتراض پدرش به پيامبر اكرم صلى الله عليه و آله خوددارى كرده است .\r\nعبدالله بن عمر و زيد بن ارقم نيز روايت را به همين صورت نقل كرده و به همين مقدار اكتفا كرده‌اند ! امّا ابن عباس در جاى ديگرى روايت كرده است : رسول خدا صلى الله عليه و آله برخاست و حمد و ثناى الهى را به جاى آورد و سپس فرمود : « اما بعد ، همانا من دستور داده‌ام كه همهء درها ، غير از درِ خانه على عليه السلام مسدود شود و در ميان كسى اعتراض كرده است ! امّا او بداند كه به خدا قسم ، من از جانب خودم ، درى را مسدود يا مفتوح نكردم ، بلكه به همان كارى كه دستور داده شده‌ام ، عمل كردم » . « 4 »\r\nدر علل الشرايع به نقل از ابن عباس به اعتراض عده‌اى به پيامبر اكرم صلى الله عليه و آله اشاره شده است ، بدون آنكه به پدرش عباس اشاره كرده باشد . وى روايت كرده است : هنگامى كه رسول خدا صلى الله عليه و آله درهاى باز شده به مسجد را جز درِ خانهء على عليه السلام مسدود كرد ، اصحابش ناراحت شدند و عرض كردند : اى رسول خدا ، چرا درِ خانه‌هاى ما را مسدود كردى و درِ خانهء اين جوان را باز گذاشتى ؟ ! آن حضرت صلى الله عليه و آله فرمود : « خداوند متعال به من دستور داده است كه درِ خانه‌هاى شما را مسدود و درِ خانهء على عليه السلام را باز بگذارم و من تابع وحى پروردگار هستم » . « 5 »\r\n\r\n\r\n","description":"","footnote":"\r\n( 1 ) . همان ، ج 1 ، ص 232 ؛ أمالى ، ص 423 - 424 .\r\n( 2 ) . عيون اخبار الرضا ، ج 2 ، ص 67 .\r\n( 3 ) . همان 7 ج 2 ، ص 60 ، و قندوزى از ترمذى روايتى نقل كرده كه آن را به ابى سعيد ، از پيامبر صلى الله عليه و آله مىرساند كه فرمود : اى على ، براى هيچ كس جايز نيست كه در اين مسجد جنب شود ، مگر براى من و تو . و ترمذى گفته است : اين حديث ، حَسَن است .\r\n( 4 ) . بحارالانوار ، ج 39 ، ص 19 - 20 ، از امالى صدوق . خبر اخير را إربلى در كشف الغمه ، ج 1 ، ص 330 از مسند احمد بن حنبل نقل كرده است .\r\n( 5 ) . علل الشرائع ، ج 1 ، ص 237 - 238 ؛ كشف الغمّه ، ج 1 ، ص 331 .\r\n","page_name":" 707 ","page_number":707},
  {"content":"\r\n\r\nعده‌اى كه اين وضع را ديدند نسبت به على عليه السلام حسادت ورزيدند . اين مطلب به اطلاع رسول خدا صلى الله عليه و آله رسيد . براى همين ضمن ايراد خطبه‌اى فرمود : « چرا عده‌اى نسبت به اين منزلت على عليه السلام حسودى مىكنند ؟ » « 1 »\r\nدر مناقب ، ج 2 ، ص 191 - 192 به نقل از سمعانى در فضائل به روايت از جابر آمده است :\r\nمردى در مسجد پيامبر صلى الله عليه و آله از عبدالله بن عمر دربارهء على عليه السلام و عثمان سوال كرد . ابن عمر پاسخ داد :\r\nعلى عليه السلام پسر عمو و برادر رسول خدا صلى الله عليه و آله بود . سپس با دست به خانه‌اش اشاره كرد و گفت : و اين خانهء اوست كه آن را مىبينيد . و خدا به پيامبرش دستور داد كه مسجد خودش را بسازد و آن حضرت ده خانه در آن ساخت كه نه تاى آن بر اى او و همسرانش بود و دهمى مال على و فاطمه عليها السلام بود . سپس سمعانى گفت : على عليه السلام و فرزندانش تا زمان حكومت عبدالملك مروان در اين خانه زندگى مىكردند تا اين كه عبدالملك از اين موضوع خبردار شد و نسبت به آنها حسادت ورزيده و خشمگين شد ، براى همين دستور داد كه به بهانهء توسعه مسجد ، آن خانه را خراب كنند . در اين هنگام حسن بن حسن ( المثنى ) در آن زندگى مىكرد كه در مقابل اين اقدام ، مقاومت كرد و گفت : از آن خارج نمىشوم و به شما اجازهء تخريب آن را نمىدهم ! امّا او را با ضربِ تازيانه از آن بيرون كردند و خانه را ويران نمودند .\r\n\r\nفرستادن على عليه السلام با آيات برائت\r\nقمى در تفسيرش با سندِ خود از امام صادق عليه السلام روايت مىكند : از جمله آداب عرب جاهليت در مورد اعمال حج اين بود كه اگر كسى داخل مكه مىشد و با لباسى كه به تن داشت ، كعبه را طواف مىكرد ، بعد از اتمام طواف مىبايست آن لباس را صدقه مىداد و نگه داشتن و پوشيدن آن براى او حلال نبود ، براى همين عده‌اى لباسى را از ديگران به امانت مىگرفتند و با آن طواف را انجام مىدادند و سپس آن را به صاحبش برمىگرداندند و يا لباسى را كرايه مىكردند . و اگر كسى لباس امانتى يا كرايه‌اى پيدا نمىكرد و جز يك لباس نداشت ، با بدن عريان طواف را انجام مىداد !\r\n\r\n\r\n","description":"","footnote":"\r\n( 1 ) . همان .\r\n","page_name":" 708 ","page_number":708},
  {"content":"\r\n\r\nدر سال هشتم هجرى كه رسول خدا صلى الله عليه و آله مكه را فتح كرد ، مشركان را از به جاى آوردن اعمال حج در آن سال منع نكرد . آنها در آن سال همراه مسلمانان حج به جاى آوردند و آن حضرت صلى الله عليه و آله به ايشان اجازه داد كه حج را با همان آداب و رسوم جاهليت به جاى آورند . از جمله رسومات آنها اين بود كه :\r\nبرخى با بدن عريان طواف مىكردند و ماه‌هاى حرام را جابجا مىنمودند و در مزدلفه وقوف مىكردند .\r\nپيامبر اكرم صلى الله عليه و آله وقتى كه تصميم به حج گرفت از اينكه صداى تلبيه براى غير خدا بشنود و يا افراد عريان را در طواف ببيند ، كراهت داشت . « 1 »\r\nپس از آنكه آيات اول سورهء برائت نازل شد ، پيامبر صلى الله عليه و آله آنها را به ابوبكر داد تا به مكه برود و در روز قربانى در مقابل مشركان قرائت كند ، ولى بعد از آنكه ابوبكر از مدينه خارج شد ، جبرئيل بر رسول خدا صلى الله عليه و آله نازل شد و فرمود : اى محمد ، اين كار را جز يكى از اهل بيت تو نبايد انجام دهد . « 2 »\r\nاين مطلب را قمى به همين صورت با سند خود از امام صادق عليه السلام روايت كرده است و حال آن كه عياشى كه از معاصرين وى بوده است ، در تفسير خود ، از پدرش امام باقر عليه السلام روايت كرده است :\r\nرسول خدا صلى الله عليه و آله ابوبكر را با آيات سورهء برائت نفرستاد ، بلكه او را براى سرپرستى حجاج در ايام موسم حج منصوب كرد و بعد از آن كه ابوبكر از مدينه خارج شد ، آن حضرت صلى الله عليه و آله به على عليه السلام فرمود :\r\nهمانا اين كار را كسى نمىتواند انجام دهد ؛ مگر من يا تو . سپس على عليه السلام را فرستاد . « 3 »\r\nهمين روايت مطابق با اخبارى است كه واقدى آن را به تفصيل چنين آورده است : رسول خدا صلى الله عليه و آله بيست شتر را با آويختن نعلين به گردن آنها نشان‌دار كرد و سپس با دست خودش سمت راست آنها را با خون آغشته كرد و ناجية بن جندب أسلمى را مسئول حفاظت و هدايت آنها كرد . آنگاه ابوبكر را به عنوان اميرالحاج منصوب كرد و به وى فرمود : با مشركان مخالفت بورزد و در روز عرفه كوچ نكند تا خورشيد غروب كند . ابوبكر نيت حج إفراد كرده بود و همراه او سيصد نفر از اهل مدينه كه همگى نيرومند بودند ، خارج شدند و از جملهء اين افراد ، عبدالرحمن بن عوف بود كه پنج شتر براى قربانى\r\n\r\n\r\n","description":"","footnote":"\r\n( 1 ) . تفسير قمى ، ج 1 ، ص 281 ؛ تفسير فرات كوفى ، ص 161 ، ح 203 از ابن عباس .\r\n( 2 ) . تفسير قمى ، ج 1 ، ص 281 - 282 . و اين جريان در اول ذى العقده بوده است ، زيرا مراسم حج در آن سال به واسطهء نسىء در ماه ذى العقده بوده است .\r\n( 3 ) . تفسير عياشى ، ج 2 ، ص 74 . مثل همين در خبر ابن عباس ، در تفسير فرات ، ص 161 آمده است .\r\n","page_name":" 709 ","page_number":709},
  {"content":"\r\n\r\nبرداشته بود . ابوبكر از ذىالحُليفه محرم شد و تا العَرج را پيمود . « 1 »\r\nعياشى از على عليه السلام روايت كرده است : رسول خدا صلى الله عليه و آله مرا فرا خواند و دستور داد كه بر ناقهء عضباء سوار شوم و خود را به ابوبكر برسانم و پيام را از او بگيرم و آن را بر مردم مكه بخوانم . « 2 » من حركت كردم و در الروحاء به او رسيدم . « 3 » اما واقدى روايت كرده است كه آن ناقه ، قصواء بوده است و ابوبكر تا العَرْج « 4 » پيش رفته بود . هنگام سحر در آنجا به سر مىبرد كه صداى ناقهء رسول خدا صلى الله عليه و آله را شنيد و پيش خود گفت : اين صداى ناقه رسول خدا ، قصواء است . وقتى كه پيش رفت ، على ابن ابيطالب عليه السلام را ديد كه بر آن نشسته و پيش مىآيد . « 5 »\r\nو از جابر بن عبدالله انصارى روايت كرده‌اند : همراه ابوبكر در العرج بوديم . او اذان صبح را گفت و آمادهء گفتن تكبيرةالاحرام بود كه صداى ناقه‌اى را از پشت سرش ( يعنى از جهت مدينه ) شنيد و گفت : اين صداى ناقهء رسول خدا صلى الله عليه و آله است . شايد كه آن حضرت صلى الله عليه و آله آمده باشد . خوب است صبر كنيم تا با او نماز بخوانيم . وقتى كه ناقه پيش آمد ، ديدند كه على عليه السلام بر آن سوار است . ابوبكر پرسيد :\r\nامير هستى يا رسول ؟ على عليه السلام جواب داد : رسول هستم . آن حضرت صلى الله عليه و آله مرا فرستاده است تا سورهء برائت را در مواقف حج براى مردم قرائت كنم . « 6 »\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 1077 ؛ مسعودى ، مروج الذهب ، ج 2 ، ص 290 ؛ التنبيه و الأشراف ، ص 186 . در دو كتاب اخير آمده است كه او همراه مردم حج به جاى آورد و عدد آن را مشخص نكرده‌اند . اين مطلب را واقدى نقل كرده و سپس ابن اثير در الكامل فى التاريخ آن را آورده و گفته است : پنج شتر قربانى ، مال ابوبكر بوده است ، اما او گفته است : سپس ابوبكر به مدينه بازگشت ، ولى طبرسى چيزى در اين مورد ذكر نكرده است ! و مرحوم مجلسى در بحارالانوار ، ج 35 ، ص 309 آنچه را كه در الكامل بوده ، نقل كرده است و شواهد و قرائن مىگويد كه چنين حجى و چنين جمعى بوده است . زيرا بسيار بعيد است كه رسول خدا صلى الله عليه و آله ابوبكر را به تنهايى براى چنين كارى فرستاده باشد ، چنان كه از ساير اخبار هم فهميده مىشود . و يا اينكه على عليه السلام را به تنهايى فرستاده باشد ، بدون آن كه كسى از مسلمانان در آن سال و بعد از فتح مكه ، حج به جاى آورده باشد .\r\n( 2 ) . تفسير عياشى ، ج 27 ص 73 - 74 ، ح 4 .\r\n( 3 ) . تفسير قمى ، ج 1 ، ص 282 ، و در مسند احمد آمده است : او سه شبانه‌روز با عضباء حركت كرد ، چنان كه در كشف الغمة ، ج 1 ، ص 300 آمده است .\r\n( 4 ) . در تفسير فرات كوفى ، ص 158 ، ح 17 از امام صادق عليه السلام روايت شده است : ابوبكر به جحفه رسيده بود . و در ص 160 ، ح 27 از ابن عباس آمده است : به ذى الحليفة رسيده بود .\r\nو همچنين در دو خبر نقل شده از مسند احمد در الطرائف و از او در بحارالانوار ، ج 35 ، ص 305 به همين قول اخير اشاره شده است .\r\n( 5 ) . مغازى واقدى ، ج 2 ، ص 1077 .\r\n( 6 ) . الغدير ، ج 6 ، ص 344 به نقل از خصائص نسايى ، ص 92 به تحقيق علامهء امينى و از منابع ديگر .\r\n","page_name":" 710 ","page_number":710},
  {"content":"\r\n\r\nشيخ مفيد در ارشاد افزوده است : وقتى ابوبكر على را ديد به استقبال او رفت و پرسيد : اى ابوالحسن ، چرا آمده‌اى ؟ آيا براى همراهى با من آمده‌اى يا اينكه براى كار ديگرى آمده‌اى ؟ ! على عليه السلام فرمود : رسول خدا صلى الله عليه و آله مرا فرستاده است . تا آيات برائت را از تو بگيرم و با آن پيمان‌هاى مشركان را باطل اعلام كرده و دستور الهى را اعلام كنم . آن حضرت صلى الله عليه و آله فرمود كه تو را مخيّر گردانم بين اينكه بازگردى يا اينكه همراه من باشى . ابوبكر گفت : من برمىگردم . و به سوى مدينه بازگشت .\r\nپس از آنكه ابوبكر به مدينه رسيد ، پيش رسول خدا صلى الله عليه و آله رفت و عرض كرد : اى پيامبر خدا ، شما مرا شايستهء كارى دانستيد كه عدهء زيادى آرزو داشتند آن را انجام دهند ، اما پس از آنكه مقدارى از مسير را رفتم ، مرا برگردانديد ! آيا براى من اتفاقى افتاده است ؟ آيا دربارهء من قرآن نازل شده است ؟\r\nپيامبر صلى الله عليه و آله فرمود : نه ، ولى جبرئيل امين نازل شد و از سوى خدا پيام آورد كه اين كار را كسى انجام ندهد ، مگر خودت يا فردى از خودت . و مىدانى كه على از من است ، لذا كسى جز على نمىتواند به جاى من اين كار را انجام دهد . « 1 »\r\n\r\nاعلان برائت از مشركين\r\nسيد بن طاووس در اقبال مىنويسد : على عليه السلام حركت كرد تا وارد مكه شد . سپس به عرفات رفت و آنگاه به مزدلفه و از آنجا به منى رفت . در آنجا قربانى و حلق را انجام داد . آنگاه بر كوهى كه معروف به شِعب بود بالا رفت و سه مرتبه با صداى بلند اعلان كرد : اى مردم ، آيا نمىشنويد ، من فرستادهء رسول خدا صلى الله عليه و آله به سوى شما هستم ، گوش فرا دهيد . سپس اين آيات را قرائت فرمود :\r\n« براءة مِنَ اللَّهِ وَ رَسولِهِ الَى الَّذينَ عاهَدْتُم مِنَ المُشْرِكين فَسِيحُوا فِي الْأَرْضِ أَرْبَعَةَ أَشْهُرٍ وَ اعْلَمُوا أَنَّكُمْ غَيْرُ مُعْجِزِي اللَّهِ وَ أَنَّ اللَّهَ مُخْزِي الْكافِرِينَ * وَ أَذانٌ مِنَ اللَّهِ وَ رَسُولِهِ . . . » ؛\r\nاين آيات ، اعلان بيزارى و عدم تعهد است از طرف خدا و پيامبرش نسبت به مشركانى كه با ايشان پيمان بسته‌ايد * پس اى مشركان ، چهار ماه ديگر با امنيت\r\n\r\n\r\n","description":"","footnote":"\r\n( 1 ) . ارشاد ، ج 1 ، ص 5 - 66 ؛ مناقب حلبى از ابن عباس ، ج 2 ، ص 126 .\r\n","page_name":" 711 ","page_number":711},
  {"content":"\r\n\r\nكامل در زمين بگرديد و بدانيد كه شما نمىتوانيد خدا را به ستوه آوريد و اين خداست كه رسواكنندهء كافران است و اين آيات اعلامى است از جانب خدا و رسولش . . .\r\nتا انتهاى آيهء نهم كه مىفرمايد : « إنّ اللّه غفورٌ رحيمٌ » . سپس بر شمشيرش تكيه كرد و اين آيات را چندين بار تكرار كرد تا همهء مردم آن را بشنوند .\r\nمردم گفتند : اين چه كسى است كه اين گونه فرياد مىزند ؟ كسانى كه او را شناخته بودند ، گفتند :\r\nكسى غير از نزديكان و اقوام محمد جرأت نمىكند كه چنين خبرى را اعلام كند و اين پسر عموى محمد ، على بن ابيطالب است ! پس بعضى به او گفتند : به پسر عمويت بگو كه جز ضربهء شمشير و نيزه در ميان ما داورى نخواهد كرد . « 1 »\r\nوى در كتابِ خود از عامّه نقل مىكند مشركان گفتند : اين ، همان على است كه در جنگ خندق عمرو بن عبدود را به قتل رسانيد . پس از اعلان برائت دو برادر عمرو بن عبدود به نام‌هاى : خراش و شعبه پيش على آمدند . شعبه به او گفت : بدان كه بين ما و پسر عمويت چيزى جز ضربه‌هاى شمشير و نيزه حاكم نخواهد بود و اگر بخواهى از همين الان شروع مىكنيم ! و برادر ديگرش ، خراش گفت : اى على ، نمىخواهد كه چهار ماه به ما مهلت بدهيد ، بلكه بدانيد كه ما با ضربهء شمشير و نيزه از تو و پسر عمويت از همين الان برائت مىجوييم . « 2 » على عليه السلام سه روز از ايام تشريق را در آنجا ماند و صبح و شام سورهء برائت از مشركان را بر همگان قرائت كرد . « 3 »\r\nعياشى از حريز از امام صادق عليه السلام روايت كرده است : بعدازظهر روز قربانى كه مردم از رمى جمرهء عقبه فارغ شده بودند ، على عليه السلام در ميان مردم برخاست و شمشيرش را از غلاف كشيد و گفت : هيچ كس حق ندارد با بدن عريان ، كعبه را طواف كند و هيچ زن و مرد مشركى حق ندارد كه كعبه را طواف كند و هر كس كه مدت گرفته است تا پايان آن مدت مىتواند كعبه را طواف كند و هر كس كه مدت نگرفته است ، فقط چهار ماه مهلت دارد . « 4 » در اين حال فردى از آن حضرت عليه السلام سوال كرد : اگر كسى بخواهد\r\n\r\n\r\n","description":"","footnote":"\r\n( 1 ) . اقبال ، ج 2 ، ص 39 .\r\n( 2 ) . همان ، ج 2 ، ص 41 .\r\n( 3 ) . همان ، ج 2 ، ص 39 .\r\n( 4 ) . تفسير عياشى ، ج 2 ، ص 74 .\r\n","page_name":" 712 ","page_number":712},
  {"content":"\r\n\r\nكه پس از پايان مدت چهار ماهه محمد صلى الله عليه و آله را ملاقات كند ، در حالى كه عهد و پيمانى با او ندارد ، چه كند ؟ ! على عليه السلام پاسخ داد : او مىتواند رسول خدا صلى الله عليه و آله را ملاقات كند . و خداوند متعال مىفرمايد :\r\n« وَ إنْ احدٌ مِن المشركين استجارَكَ فأجرهُ حتّى يسمع كلام الله ثمَّ أبلغهُ مأمَنَهُ . . . » « 1 » ؛\r\nاگر يكى از مشركان از تو پناه خواست ، پناهش ده تا كلام خدا را بشنود ، سپس او را به مكان امنش برسان .\r\nآن حضرت عليه السلام در روزهاى يازدهم ، دوازدهم و سيزدهم كه ايام تشريق بود « 2 » ، در ميان مردم اعلام مىكرد : كسى حق ندارد به صورت برهنه كعبه را طواف كند ، بعد از امسال مشركى حق ندارد به مسجدالحرام نزديك شود « 3 » . . . .\r\nمسعودى مىنويسد : متوليان نسيئه در عرب جاهليت ، از طايفهء بنى حارث بن كنانه بودند ، آنها در هر سه سال يك ماه را از سال حذف مىكردند و آن را به نام ماهى كه بعد از آن مىآمد ، مىناميدند و روز هشتم و نهم و دهم آن ماه را روز ترويه و روز عرفه و روز قربانى مىناميدند . سپس همين كار را در ماه‌هاى ديگر اجرا مىكردند . در آن زمان ، روز قربانى در آخرين روز ايام حج كه مشركان آن را در دهم ذى العقده به جاى مىآوردند ، قرار داشت . خداوند متعال در مورد اين ماه‌ها مىفرمايد :\r\n« فَسِيحُوا فِي الْأَرْضِ أَرْبَعَةَ أَشْهُرٍ » ؛\r\nچهار ماه در زمين گردش كنيد .\r\nكه شامل بيست روز از آخر ذى العقده و ماه‌هاى ذى الحجه ، محرم ، صفر و ده روز از ماه ربيع‌الاول مىشد . « 4 »\r\n\r\n\r\n","description":"","footnote":"\r\n( 1 ) . حلبى ، مناقب آل ابى طالب ، به نقل از قشيرى ، ج 2 ، ص 127 .\r\n( 2 ) . تفسير عياشى ، ج 3 ، ص 74 ، حديث 5 .\r\n( 3 ) . مجمع البيان ، ج 6 ، ص 706 ؛ علل الشرائع ، ج 1 ، ص 224 - 225 ؛ مغازى ، ج 2 ، ص 1078 ؛ مروج الذهب ، ج 2 ، ص 209 ؛ التنبيه و الاشراف ، ص 186 .\r\n( 4 ) . التنبيه و الاشراف ، ص 186 - 187 . مجمع البيان ، ج 5 ، ص 6 .\r\n","page_name":" 713 ","page_number":713},
  {"content":"\r\n\r\n\r\nنگرانى رسول اللَّه صلى الله عليه و آله براى على عليه السلام\r\nهنگامى كه على عليه السلام در سفر به سر مىبرد ، چيزى دربارهء او بر رسول خدا صلى الله عليه و آله نازل نشد و خبرى از او به دست آن حضرت صلى الله عليه و آله نرسيد . از سوى ديگر على عليه السلام هم به آرامى حركت مىكرد و همين باعث شد كه رسول خدا صلى الله عليه و آله به شدت مضطرب و غمگين شود ، به گونه‌اى كه آثار غم و اندوه در چهره‌اش ديده مىشد .\r\nاز سنت‌هاى رسول خدا صلى الله عليه و آله آن بود كه بعد از فريضهء صبح ، تا هنگام طلوع خورشيد رو به قبله مىنشست و ذكر خداى متعال را مىگفت و در اين حال على عليه السلام به دستور آن حضرت صلى الله عليه و آله رو به مردم مىايستاد و به مراجعات مردم رسيدگى مىكرد . تا اينكه على عليه السلام براى ابلاغ پيام برائت به حج رفت و در اين مدت پيامبر صلى الله عليه و آله كسى را تعيين نكرد كه به مراجعات مردم رسيدگى كند . عده‌اى از اصحاب با مشاهدهء اين وضع به ابوذر گفتند : مىبينى كه حال رسول خدا چطور است ؟ و تو از مقرّبان آن حضرت صلى الله عليه و آله هستى . دوست داريم كه با او صبحت كنى تا بفهميم كه چرا ناراحت است ؟ ابوذر با آن حضرت صلى الله عليه و آله صحبت كرد و از او دربارهء ناراحتىاش سوال كرد .\r\nآن حضرت صلى الله عليه و آله پاسخ داد : ناراحت خودم نيستم و از امتم جز خير و خوبى نديده‌ام و مريض هم نيستم ؛ اما به خاطر علاقهء شديدم به على بن ابيطالب و غيبت او ناراحت هستم . علاوه بر اينكه در اين مدت هيچ خبرى دربارهء او بر من نازل نشده است . ابوذر از رسول خدا صلى الله عليه و آله درخواست كرد تا به او اجازه دهد كه به دنبال على بن ابيطالب عليه السلام برود . آن حضرت صلى الله عليه و آله به او اجازه داد . ابوذر از مدينه خارج شد و به سوى مكه حركت كرد . مقدارى از راه را پيش رفته بود كه سواره‌گانى را ديد كه پيش مىآيند . ناگهان متوجه شد كه يكى از آنها على بن ابيطالب عليه السلام است . به استقبال او رفت و او را در آغوش كشيد و صورتش را بوسيد و عرض كرد : پدر و مادرم به فدايت . آهسته‌تر بيا تا من به رسول خدا صلى الله عليه و آله بشارت بدهم كه آمده‌اى ؛ زيرا آن حضرت صلى الله عليه و آله به خاطر تو در غم و اضطراب به سر مىبرد .\r\nعلى عليه السلام با درخواست او موافقت كرد و ابوذر به سرعت به سمت مدينه حركت كرد . او سراسيمه بر پيامبر صلى الله عليه و آله وارد شد و عرض كرد : مژدگانى ، مژدگانى . . . پيامبر صلى الله عليه و آله از او پرسيد : ما را بر چه بشارت مىدهى ، اى ابوذر ؟ عرض كرد : به آمدن على بن ابيطالب . آن حضرت صلى الله عليه و آله فرمود : مژدگانى تو اين است كه بهشت را براى تو تضمين مىكنم .\r\n\r\n","description":"","footnote":"","page_name":" 714 ","page_number":714},
  {"content":"\r\n\r\nسپس رسول خدا صلى الله عليه و آله سوار شد تا به استقبال على عليه السلام برود و عده‌اى از مردم نيز سوار مركب‌هاى خود شدند و حركت كردند . وقتى كه على عليه السلام رسول خدا صلى الله عليه و آله را از دور ديد ، ناقه‌اش را خوابانيد و پياده شد و به سوى رسول خدا صلى الله عليه و آله پيش آمد . آن حضرت صلى الله عليه و آله نيز از مركب پياده شد و على عليه السلام را در آغوش كشيد و با او معانقه كرد و سپس گونه‌اش را بر شانهء على عليه السلام گذاشت و از خوشحالى گريه كرد و اشك شوق على عليه السلام هم جارى شد . آنگاه از على عليه السلام پرسيد : پدر و مادرم به فدايت ، بگو كه چه كردى ؟ در اين مدت هيچ گونه وحىاى دربارهء تو بر من نازل نشده است . على عليه السلام او را در جريان تمام حوادث گذاشت رسول خدا صلى الله عليه و آله پس از شنيدن گزارش اين سفر ، فرمود : خداى متعال صلى الله عليه و آله آگاه‌تر از من بود كه دستور داد تا تو را به اين سفر بفرستم . « 1 »\r\nحلبى از ابن صوفى ، از پيامبر اكرم صلى الله عليه و آله روايت كرده است كه فرمود : خداوند متعال مىفرمايد :\r\n« وَ إِذْ نادى رَبُّكَ مُوسى أَنِ ائْتِ الْقَوْمَ الظَّالِمِينَ * قَوْمَ فِرْعَوْنَ أَ لا يَتَّقُونَ * قالَ رَبِّ إِنِّي أَخافُ أَنْ يُكَذِّبُونِ وَ يَضِيقُ صَدْرِي وَ لا يَنْطَلِقُ لِسانِي فَأَرْسِلْ إِلى هارُونَ * وَ لَهُمْ عَلَيَّ ذَنْبٌ فَأَخافُ أَنْ يَقْتُلُونِ » « 2 » ؛\r\nو ياد كن هنگامى را كه پروردگارت ندا در داد كه به سوى قوم ستمكار برو : قوم فرعون ، آيا پروا ندارند ؟ ! گفت : پروردگارا ، مىترسم مرا تكذيب كنند . و سينه‌ام تنگ مىگردد و زبانم باز نمىشود ، پس به سوى هارون بفرست . و از طرفى آنان برگردن من خونى دارند و مىترسم مرا بكشند .\r\nو خداوند مىفرمايد :\r\n« قالَ رَبِّ إِنِّي قَتَلْتُ مِنْهُمْ نَفْساً فَأَخافُ أَنْ يَقْتُلُونِ * وَ أَخِي هارُونُ هُوَ أَفْصَحُ مِنِّي لِساناً فَأَرْسِلْهُ مَعِي رِدْءاً يُصَدِّقُنِي إِنِّي أَخافُ أَنْ يُكَذِّبُونِ » « 3 » ؛\r\nپروردگارا ، من كسى از ايشان را كشته‌ام ، مىترسم مرا بكشند و برادرم هارون از من زبان آورتر است ، پس او را با من به دستيارى گسيل‌دار تا مرا تصديق كند ، زيرا مىترسم مرا تكذيب كنند .\r\n\r\n\r\n","description":"","footnote":"\r\n( 1 ) . اقبال ، ج 2 ، ص 38 - 41 .\r\n( 2 ) . شعراء ( 26 ) ، 10 - 14 .\r\n( 3 ) . قصص ( 28 ) ، 33 - 34 .\r\n","page_name":" 715 ","page_number":715},
  {"content":"\r\n\r\nخدايا اين برادرم على عليه السلام است كه او را براى قرائت آيات برائت به مكه فرستادم در حالى كه عدهء زيادى از بزرگان اهل مكه را كشته بود ، ولى نترسيد و لحظه‌اى درنگ نكرد و در راه خدا از ملامت هيچ ملامت‌گرى نهراسيد . « 1 »\r\n\r\nمباهله با نصاراى نجران « 2 »\r\nحضرت على عليه السلام در ايام مراسم حج سال نهم هجرى براى قرائت آيات سورهء برائت به مكه فرستاده شد و در اوايل ذى الحجهء همان سال به مدينه بازگشت .\r\nشيخ مفيد در مسار الشيعه الكرام آورده است : در بيست و چهارم ذى الحجهء سال نهم هجرى پيامبر اكرم صلى الله عليه و آله همراه على و فاطمه و حسن و حسين عليهم السلام با اسقف‌هاى نجران مباهله كرد . « 3 » شيخ طوسى در مصباح المتهجد و سيد بن طاووس در اقبال به صورت مرفوع از على بن محمد قمى نقل كرده‌اند : مباهله در روز بيست و چهارم ذى الحجه بوده است . « 4 »\r\nقمى در تفسير خود از امام صادق عليه السلام روايت كرده است : رياست هيأتى كه از نجران آمده بودند ، بر عهدهء أيهم ، عاقب و سيّد بود . آنها وارد مسجد پيامبر صلى الله عليه و آله شده بودند كه وقت نمازشان فرا رسيد .\r\nآنان كه ناقوس خويش را به همراه داشتند ، آن را به صدا درآوردند و براى برپايى نماز خود صف كشيدند . اصحاب به رسول خدا صلى الله عليه و آله عرض كردند : اين‌ها در مسجد شما اين كارها را انجام مىدهند .\r\nآن حضرت صلى الله عليه و آله فرمود : راحتشان بگذاريد . آنان پس از اتمام نمازشان پيش رسول خدا صلى الله عليه و آله آمدند و پرسيدند : مردم را به چه دعوت مىكنى ؟ فرمود : به اينكه شهادت بدهند : لا إله الا اللَّه و محمد رسول اللَّه و اينكه عيسى بنده و آفريدهء خداوند بوده است كه همانند ديگران غذا مىخورد و آب مىآشاميد و سخن مىگفت . پرسيدند : در اين صورت پدرش چه كسى بوده است ؟ در اين حال وحى بر\r\n\r\n\r\n","description":"","footnote":"\r\n( 1 ) . مناقب آل ابىطالب ، ج 3 ، ص 127 .\r\n( 2 ) . نجران امروزه در مرزهاى عربستان سعودى با يمن واقع شده است و در سيرهء نبويهء زينى دحلان آمده است : نجران سرزمين پهناورى است كه شامل هفتاد و سه قرية مىباشد و بين عَدَن و حَضَر موت در نزديكى صنعاء واقع شده است . براى مطالعهء بيشتر به تاج العروس مادهء نَجَرَ و معجم البلدان ، ج 5 ، ص 268 و مكاتيب الرسول ، ج 2 ، ص 491 - 498 در پاورقى مراجعه فرماييد .\r\n( 3 ) . مسار الشيعه الكرام ، ص 58 - 59 .\r\n( 4 ) . مصباح المتهجد ، ص 704 ؛ اقبال ، ج 2 ، ص 354 .\r\n","page_name":" 716 ","page_number":716},
  {"content":"\r\n\r\nپيامبر صلى الله عليه و آله نازل شد كه از آنها بپرسد : دربارهء آدم چه مىگوييد ؟ آيا بنده و مخلوقى بوده است كه غذا مىخورده و آب مىآشاميده و ازدواج مىكرده است ؟ وقتى كه آن حضرت صلى الله عليه و آله اين سؤال را مطرح كرد ، آنان پاسخ دادند : آرى . در اين هنگام پيامبر صلى الله عليه و آله پرسيد : پس پدر او چه كسى بوده است ؟ ! آنها مبهوت شدند و سكوت اختيار كردند .\r\nپس خداوند نازل فرمود :\r\n« إِنَّ مَثَلَ عِيسى عِنْدَ اللَّهِ كَمَثَلِ آدَمَ خَلَقَهُ مِنْ تُرابٍ ثُمَّ قالَ لَهُ كُنْ فَيَكُونُ * الْحَقُّ مِنْ رَبِّكَ فَلا تَكُنْ مِنَ الْمُمْتَرِينَ * فَمَنْ حَاجَّكَ فِيهِ مِنْ بَعْدِ ما جاءَكَ مِنَ الْعِلْمِ فَقُلْ تَعالَوْا نَدْعُ أَبْناءَنا وَ أَبْناءَكُمْ وَ نِساءَنا وَ نِساءَكُمْ وَ أَنْفُسَنا وَ أَنْفُسَكُمْ ثُمَّ نَبْتَهِلْ فَنَجْعَلْ لَعْنَتَ اللَّهِ عَلَى الْكاذِبِينَ * إِنَّ هذا لَهُوَ الْقَصَصُ الْحَقُّ وَ ما مِنْ إِلهٍ إِلَّا اللَّهُ وَ إِنَّ اللَّهَ لَهُوَ الْعَزِيزُ الْحَكِيمُ * فَإِنْ تَوَلَّوْا فَإِنَّ اللَّهَ عَلِيمٌ بِالْمُفْسِدِينَ » « 1 » ؛\r\nدر واقع مَثَل عيسى نزد خدا همچون مَثَل خلقت آدم است كه او را از خاك آفريد ؛ سپس به دو گفت : « باش » ؛ پس وجود يافت * آنچه دربارهء عيسى گفته شد حق و از جانب پروردگار تو است . پس ، از ترديد كنندگان مباش * پس هر كه در اين باره پس از دانشى كه تو را حاصل آمده ، با تو محاجّه كند ، بگو : « بياييد پسرانمان و پسرانتان ، و زنانمان و زنانتان ، و خودمان و خودتان را فراخوانده و سپس مباهله كنيم و لعنت خدا را بر دروغگويان قرار دهيم » ، آرى داستان درست مسيح همين طور است ، و معبودى جز خدا نيست و خداست كه در واقع ، همان شكست‌ناپذير حكيم است * پس اگر رويگردان شديد ، همانا خدا به حال مفسدان داناست .\r\nپس از آن رسول خدا صلى الله عليه و آله فرمود : حال كه دعوت مرا نمىپذيريد ، با من مباهله كنيد كه اگر من راستگو باشم ، لعنت خدا بر شما نازل شود و اگر من دروغگو بودم ، لعنت خدا بر من نازل شود . آنها گفتند : منصفانه حكم كردى . آنگاه براى مباهله قرار گذاشتند و هر كدام به منزلگاه خود رفتند .\r\nبزرگان و رؤساى مسيحيان گفتند : اگر او همراه قومش براى مباهله آمد ، با او مباهله مىكنيم ، زيرا\r\n\r\n\r\n","description":"","footnote":"\r\n( 1 ) . آل عمران ( 3 ) ، 59 - 63 .\r\n","page_name":" 717 ","page_number":717},
  {"content":"\r\n\r\nمعلوم مىشود كه پيامبر نيست . و اگر همراه خويشاوندان نزديكش براى مباهله آمد ، با او مباهله نمىكنيم ، زيرا در صورتى همراه خويشاوندان نزديكش به مباهله مىآيد كه راستگو و پيامبر باشد .\r\nپس از آنكه شب را سپرى كردند ، در صبح روز بيست و چهارم ذى الحجه پيش رسول خدا آمدند .\r\nهمراه آن حضرت صلى الله عليه و آله على و فاطمه و حسن و حسين عليهم السلام آمده بودند . نصارى پرسيدند : اين‌ها چه كسانى هستند ؟ به آنها گفته شد اين مرد ، پسر عمو و برادرش على بن ابيطالب است و اين زن ، دخترش فاطمه است و اين دو حسن و حسين از فرزندانش هستند .\r\nنصارى با مشاهدهء اين وضع به رسول خدا صلى الله عليه و آله عرض كردند : ما را از مباهله معاف بداريد و هر تصميمى كه در مورد ما بگيريد ، بدان گردن مىنهيم . و بدين ترتيب پيامبر صلى الله عليه و آله با آنها مصالحه كرد كه جزيه بپردازند . « 1 »\r\nو شيخ مفيد خبرى را از مباحثهء مأمون با امام رضا عليه السلام در مورد دلالت آيه مباهله بر يكى از بزرگ‌ترين فضيلت‌هاى اميرالمؤمنين آورده است ؛ زيرا در اين آيه ، على عليه السلام نفس پيامبر صلى الله عليه و آله دانسته شده است . « 2 »\r\n\r\nادعاى عجيب !\r\nسيوطى در تفسير آيه مباهله ، مطلب عجيبى را از ابن عساكر ( متوفاى 571 ) به نقل از امام صادق عليه السلام ، از پدرش امام باقر عليه السلام نقل كرده است . او مىنويسد : رسول خدا صلى الله عليه و آله ، ابوبكر را همراه فرزندانش ! و عمر را همراه فرزندانش ! و عثمان را همراه فرزندانش ! و على عليه السلام را همراه فرزندانش ! براى مباهله آورد . « 3 »\r\nحلبى ( متوفاى 1044 ) هم در سيره‌اش به او ملحق شده و روايت كرده است : نصارا با بنى قريظه ؟ ! مشورت كردند و به سفارش آنان براى مباهله حاضر نشدند . سپس روايت كرده است : « عمر از رسول خدا صلى الله عليه و آله پرسيد : اگر بخواهى كه آنان را لعنت كنى ، در اين حال دست چه كسانى را در دست\r\n\r\n\r\n","description":"","footnote":"\r\n( 1 ) . تفسير قمى ، ج 1 ، ص 104 ؛ تفسير فرات كوفى ، ص 87 ؛ تفسير عياشى ، ج 1 ، ص 175 .\r\n( 2 ) . الفصول المختارة ، ص 38 .\r\n( 3 ) . سيوطى ، الدر المنثور ، ج 2 ، ص 38 - 39 .\r\n","page_name":" 718 ","page_number":718},
  {"content":"\r\n\r\nخود مىگيرى ؟ فرمود : دست على عليه السلام و حسن و حسين و فاطمه و حفصه و عايشه [ ! 
  ] را در دست مىگيرم » . سپس اضافه كرده است : و اين چيزى است كه قول خداوند بر آن دلالت مىكند كه مىفرمايد : « وَ نِساءَنَا وَ نِسَاءَكُم » . آنگاه گفته است : « بنا به روايتى [ ؟ ! 
  ] اهل نجران به آن حضرت گفتند كه براى صبح روز بعد به مباهله بيايد و صبح روز بعد آن حضرت صلى الله عليه و آله در حالى كه حسن و حسين و فاطمه و على عليهم السلام همراهش بودند ، براى مباهله پيش آمد . »\r\nبا وجود اين روايت ، حلبى متمايل به روايت اول شده است و آن را بر اين روايت متواتر و قطعى و ثابت « 1 » ترجيح داده است . و عجيب اين است كه وى مىگويد : آنان به پيشنهاد بنى قريظه ، مباهله را به روز بعد موكول كردند ، در حالى كه بنى قريظه مدت‌ها قبل از اين منقرض شده بودند ؟ !\r\nاين در حالى است كه شيخ صدوق در عيون اخبار الرضا عليه السلام از پدرش امام كاظم عليه السلام روايت كرده است : هارون‌الرشيد از او پرسيد : شما چگونه مىگوييد كه از ذريهء رسول خدا هستيد ، در حالى كه فرزند پسرى نداشت و شما فرزندان دختر او هستيد ؟ ! امام كاظم عليه السلام جواب او را داد تا اينكه فرمود :\r\nآيا باز هم دليل بياورم يا همين مقدار كافى است ؟ گفت : باز هم بگو . آنگاه آيهء مباهله را خواند و سپس فرمود : هيچ كس ادعا نكرده است كه رسول خدا صلى الله عليه و آله هنگام مباهله با اهل نجران كسى را غير از على و حسن و حسين و فاطمه عليهم السلام ، زير كساء آورده است ، در اين صورت تأويل قول خداوند كه مىفرمايد :\r\n« ابناءنا » ، حسن و حسين هستند و تأويل « نساءنا » ، فاطمه است و تأويل « انفسنا » ، على بن ابيطالب عليه السلام است . « 2 »\r\nو سيد مرتضى در الشافى نوشته است : « هيچ كس ادعا نكرده است كه كسى غير از اميرالمؤمنين و همسرش و دو فرزندش در مباهله شركت كرده‌اند . » « 3 » و شيخ طوسى در التبيان آورده است : « منظور از « انفسنا » خود پيامبر و على عليه السلام مىباشند و كسى غير از آن دو در مباهله حاضر نشده است و در اين مورد هيچ اختلافى نيست . » « 4 » و در مجمع البيان آمده است : « هيچ كس ادعا نكرده است كه كسى غير\r\n\r\n\r\n","description":"","footnote":"\r\n( 1 ) . إنسان العيون فى سيرة الامين المأمون ؛ ج 3 ، ص 240 و ن . ك : مكاتيب الرسول ، ج 2 ، ص 506 .\r\n( 2 ) . صدوق ، عيون اخبار الرضا ، ج 1 ، ص 84 - 85 .\r\n( 3 ) . سيد مرتضى ، تلخيص الشافى ، ج 3 ، ص 7 .\r\n( 4 ) . شيخ طوسى ، التبيان ، ج 2 ، ص 485 .\r\n","page_name":" 719 ","page_number":719},
  {"content":"\r\n\r\nاز اميرالمؤمنين و همسرش و فرزندانش در مباهله شركت كرده‌اند » . « 1 » و با عنايت به اين كه مرحوم طبرسى از علماى قرن ششم مىباشد ، معلوم مىشود كه ادعاى برخى كه قائل به حضور افراد ديگرى در مباهله هستند ، بعد از اين قرن بوده و قابل اعتنا نمىباشد . شايد ابن عمر قرشى متوجه اين مطلب شده است و از اين رو ادعاى حضور فرد ديگرى را در مباهله نكرده است ، بلكه اقدام به حذف نام على عليه السلام از جمع كسانى كه در مباهله حاضر شده‌اند ، كرده است « 2 » !\r\nجالب اين است كه رشيدرضا در تفسيرش از شيخ خود نقل كرده و آورده است : روايات متفق القول هستند كه پيامبر صلى الله عليه و آله على و فاطمه و دو فرزندش را براى مباهله انتخاب كرد و كلمهء « نساءنا » را بر فاطمه و كلمهء « انفسنا » را بر على عليه السلام حمل مىكنند ! آنها مىگويند : مصادر اين روايات ، منابع شيعى است و مقصود آنان نيز مشخص است ! آنان تلاش زيادى را براى ترويج چنين رواياتى مبذول مىدارند ، به طورى كه آن را در ميان تمام عامه رايج كرده‌اند » . « 3 »\r\nعلامه طباطبايى در حاشيهء اين قول گفته است : « اين سخن ، از سخن‌هايى است كه آدم عاقل قبول نمىكند تا در مجامع علمى مطرح شود و ما با وجود ضعف و سستى و بىاعتبارى اين قول ، آن را در كتاب خود آورده‌ايم تا معلوم شود كه تعصّب كور تا چه حدى صاحب خود را به دره‌هاى هولناك نفهمى و جهالت سقوط مىدهد به طورى كه تمام آنچه را كه خودش بنا كرده است ، نابود مىگرداند و هيچ ابايى ندارد از اين كه هر قولى را بگويد و ببافد » . « 4 »\r\n\r\n\r\n","description":"","footnote":"\r\n( 1 ) . طبرسى ، مجمع البيان ، ج 2 ، ص 764 .\r\n( 2 ) . اسماعيل بن عمر القرشى ، البداية و النهاية ، ج 5 ، ص 54 .\r\n( 3 ) . سيد رشيدرضا ، تفسير المنار ، ج 3 ، ص 322 .\r\n( 4 ) . سيد محمد حسين طباطبايى ، الميزان ، ج 3 ، ص 235 - 236 ؛ احمدى ميانجى ، مكاتيب الرسول ، ج 2 ، ص 506 - 507 .\r\n","page_name":" 720 ","page_number":720},
  {"content":"\r\n\r\n\r\nفصل هفدهم‌مهم‌ترين حوادث سال دهم هجرى\r\n\r\n","description":"","footnote":"","page_name":" 721 ","page_number":721},
  {"content":"\r\n\r\n\r\nوفات ابراهيم فرزند رسول خدا صلى الله عليه و آله\r\nمسعودى مىنويسد : در ماه ربيع الاول سال دهم هجرى ، ابراهيم پسر رسول خدا صلى الله عليه و آله از دنيا رفت ، در حالى كه يك سال و دو ماه و دو روز از عمرش مىگذشت . « 1 »\r\nحلبى در مناقب از تفسير نقاش با سند خود از ابن عباس روايت مىكند : پيش پيامبر اكرم صلى الله عليه و آله بودم كه فرزندش ابراهيم بر دامن چپ و حسين بن على بر دامن راستش نشسته بودند و آن حضرت صلى الله عليه و آله گاهى اين و گاهى آن را مىبوسيد . در همين حال جبرئيل از جانب خدا نازل شد و وحى آورد . پس از آن كه رسول خدا صلى الله عليه و آله از حالت وحى خارج شد ، فرمود : جبرئيل از جانب پروردگارم آمد و فرمود :\r\nاى محمد ، پروردگارت سلام رساند و فرمود : هر دو را براى تو نگه نمىدارم ، يكى را فداى ديگرى كن .\r\nسپس نگاهى به ابراهيم كرد و گريست و آنگاه به حسين نگاه كرد و گريست و فرمود : اگر ابراهيم بميرد ، كسى غير از من و مادرش ناراحت نمىشود ، اما مادر حسين ، فاطمه و پدرش على است كه گوشت و خون من مىباشد . اگر حسين بميرد ، دخترم و پسر عمويم و من ناراحت و اندوهگين مىشويم . پس من تمام حزن و اندوه را به جان مىخرم . اى جبرئيل من ابراهيم را فداى حسين مىكنم .\r\nپس از سه روز ابراهيم از دنيا رفت و پيامبر اكرم صلى الله عليه و آله هرگاه حسين عليه السلام را مىديد ، او را در آغوش مىكشيد و مىبوسيد و لب هايش را مىمكيد و مىفرمود : من فرزندم ابراهيم را فداى حسين عليه السلام كردم . « 2 »\r\nبرقى در محاسن با سند خود از امام كاظم عليه السلام روايت كرده است : هنگامى كه ابراهيم ، فرزند رسول خدا صلى الله عليه و آله از دنيا رفت ، سه سنت در مرگ او جارى و ماندگار شد .\r\n\r\n\r\n","description":"","footnote":"\r\n( 1 ) . التنبيه و الاشراف ، ص 238 .\r\n( 2 ) . مجلسى ، بحارالانوار ، ج 22 ، ص 153 ؛ مناقب آل ابى طالب ، ج 3 ، ص 234 - 235 .\r\n","page_name":" 722 ","page_number":722},
  {"content":"\r\n\r\nاول اينكه در ايام وفات ابراهيم ، خورشيد گرفتگى به وقوع پيوست و مردم به همديگر مىگفتند :\r\nخورشيد به واسطهء مرگ ابراهيم تاريك شد ! آن حضرت صلى الله عليه و آله با شنيدن اين سخنان بر منبر رفت و پس از حمد و ثناى الهى فرمود : « اى مردم ، ماه و خورشيد دو نشانه از نشانه‌هاى خداوند هستند كه به امر او حركت مىكنند و به خاطر مرگ يا زندگى كسى تاريك نمىشوند . پس هرگاه كسوف يا خسوف پيش آمد ، نماز آيات به جاى آوريد » . « 1 » سپس از منبر پايين آمد و همراه مردم نماز كسوف را به جاى آورد . پس از نماز به على عليه السلام فرمود : برخيز و كفن و دفن پسرم را انجام بده . على عليه السلام برخاست و ابراهيم را غسل داد و او را حنوط و كفن كرد .\r\nدوم اينكه رسول خدا صلى الله عليه و آله پيش آمد تا كنار قبر او رسيد . مردم گفتند : رسول خدا صلى الله عليه و آله به خاطر شدت غم و اندوه ، فراموش كرده كه بر جنازهء پسرش نماز بخواند ! آن حضرت صلى الله عليه و آله برخاست و فرمود :\r\nجبرئيل بر من نازل شد و آنچه را كه گفتيد به اطلاع من رسانيد . شما گمان مىكنيد كه من به خاطر غم و اندوه زياد ، نماز خواندن بر جنازهء پسرم را فراموش كرده‌ام ! امّا بدانيد كه چنين نيست . بلكه خداوند متعال پنج وعده نماز را بر شما واجب گردانيده است و براى اموات شما در ازاى هر وعده نماز ، يك تكبير قرار داده و به من دستور داده است نماز نخوانم جز بر جنازهء كسى كه نماز خوانده باشد .\r\nسوم اينكه فرمود : اى على ، داخل قبر شو و پسرم را در لَحَد بگذار . على وارد قبر شد و ابراهيم را در لَحَد گذاشت . مردم گفتند : گويى سزاوار نيست كه كسى وارد قبر فرزندش شود ، چنان كه رسول خدا صلى الله عليه و آله وارد قبر پسرش نشد . آن حضرت صلى الله عليه و آله فرمود : اى مردم ، بر شما حرام نيست كه وارد قبور فرزندان خود شويد ، اما تضمين نمىكنم كه اگر يكى از شما وارد قبر شد و كفن را از صورت فرزندش كنار زد ، شيطان او را وسوسه نكند و او را به جزع و فزع وادار نكند تا اجر و ثوابش را زايل كند . « 2 »\r\nشيخ طوسى در أمالى با سند خود از عايشه روايت كرده است : هنگامى كه ابراهيم فوت كرد ، پيامبر صلى الله عليه و آله گريه كرد تا اشك هايش بر گونه‌اش جارى شد . به آن حضرت صلى الله عليه و آله گفته شد : آيا ما را از گريه نهى مىكنى و خودت گريه مىكنى ؟ ! پيامبر صلى الله عليه و آله فرمود : اين گريه نيست ، بلكه اين رحمت است و كسى كه بر ديگرى رحم نمىكند ، مورد رحمت واقع نمىشود . « 3 »\r\n\r\n\r\n","description":"","footnote":"\r\n( 1 ) . يعقوبى ، تاريخ يعقوبى ، ج 2 ، ص 87 ؛ التنبيه و الاشراف ، ص 238 .\r\n( 2 ) . المحاسن ، ج 2 ، ص 29 - 31 ؛ فروع كافى ، ج 3 ، ص 208 - 209 .\r\n( 3 ) . شيخ طوسى ، أمالى ، ص 388 .\r\n","page_name":" 723 ","page_number":723},
  {"content":"\r\n\r\nو مرحوم كلينى در فروع كافى با سند خود از امام صادق عليه السلام روايت كرده است : هنگامى كه ابراهيم ، پسر رسول خدا صلى الله عليه و آله از دنيا رفت ، چشم‌هاى آن حضرت صلى الله عليه و آله پر از اشك شد و فرمود : چشم‌ها گريان و قلب محزون است ، اما چيزى را نمىگوييم كه باعث خشم خداوند شود و ما در عزاى تو اى ابراهيم ، ناراحت و اندوهگين هستيم . « 1 »\r\nآنگاه رسول خدا صلى الله عليه و آله مشاهده كرد كه در قبر ابراهيم خِللى وجود دارد . آن را با دست خودش اصلاح كرد و فرمود : « اگر يكى از شما كارى را انجام مىدهد ، بايد كه آن را به صورت كامل انجام دهد » . سپس فرمود : اى ابراهيم ، به سلف صالح خود ، عثمان بن مظعون ملحق شو . « 2 » ، زيرا قبر ابراهيم در كنار قبر عثمان بن مظعون بود .\r\n\r\nفرستادن على عليه السلام به يمن\r\nخالد بن وليد از سوى پيامبر صلى الله عليه و آله به سوى بحرين فرستاده شد كه در آنجا با جمعى از يهود و نصارى و مجوس درگير شد و عده‌اى را كشت . سپس به دستور آن حضرت صلى الله عليه و آله از بنى نمير منصرف شد و به سوى اهل عمق در يمامه رفت و با آنان وارد جنگ شد و عدهء زيادى را كشت . بعد به سوى باديه نشين‌هاى بنى حارث بن كعب در نجران پيش رفت ، اما آنها اسلام را پذيرفتند و هيأتى را همراه خالد بن وليد پيش پيامبر صلى الله عليه و آله فرستادند ، زيرا آن حضرت صلى الله عليه و آله در نامه‌اى به خالد نوشته بود : « آنان را بشارت بده و انذار كن و لازم است كه هيأتى از ايشان همراه تو به مدينه بيايند . » « 3 »\r\nپس در ماه رمضان سال دهم هجرى پيامبر اكرم صلى الله عليه و آله على عليه السلام را به سوى يمن فرستاد تا احكام اسلام و حلال و حرام را به آنان بياموزاند و با احكام قرآن و اسلام در ميان آنان قضاوت كند .\r\nاميرالمؤمنين عليه السلام به آن حضرت صلى الله عليه و آله عرض كرد : اى رسول خدا ، مرا براى قضاوت مىفرستى ، در حالى كه جوان هستم و به تمام احكام قضاوت آگاهى ندارم ؟ آن حضرت صلى الله عليه و آله فرمود : به من نزديك شو . على عليه السلام به پيامبر اكرم صلى الله عليه و آله نزديك شد . آن حضرت صلى الله عليه و آله با دست بر سينه‌اش زدو فرمود : خدايا\r\n\r\n\r\n","description":"","footnote":"\r\n( 1 ) . يعقوبى ، تاريخ يعقوبى ، ج 2 ، ص 87 .\r\n( 2 ) . كلينى ، فروع كافى ، ج 3 ، ص 262 - 263 .\r\n( 3 ) . صدوق ، من لا يحضره الفقيه ، ج 4 ، ص 121 ؛ شيخ طوسى ، الاستبصار ، ج 4 ، ص 268 و تهذيب ، ج 10 ، ص 186 .\r\n","page_name":" 724 ","page_number":724},
  {"content":"\r\n\r\nقلبش را هدايت كن و زبانش را ثابت گردان « 1 » و قضاوت را به او بياموزان . سپس فرمود : هنگامى كه دو نفر براى قضاوت پيش تو مىآيند ، با شنيدن سخنان يكى ، قضاوت نكن ، بلكه سخنان ديگرى را هم بشنو و اگر چنين كنى ، مطلب بر تو روشن مىشود و به درستى قضاوت مىكنى . « 2 »\r\nآنگاه فرمود : اى على ، با هيچ كس وارد جنگ نشو تا او را دعوت كنى و به خدا قسم ، اگر خداوند به دست تو يك نفر را هدايت كند ، براى تو بهتر از تمام آن چيزهايى است كه خورشيد بر آن‌ها مىتابد و ولايت او بر عهدهء تو است ، « 3 » و تو ولى و وارث او مىباشى ، اگر او وارث مسلمانى نداشته باشد . »\r\nو به او فرمود : « اى على ، تو را به دعا سفارش مىكنم كه به اجابت مىرسد و به شكرگزارى سفارش مىكنم كه باعث افزايش نعمت مىشود و بر تو باد به پرهيز از شكستن عهد و پيمان يا كمك به اين كار و تو را از مكر و حيله نهى مىكنم ، زيرا نتيجهء مكر و حيله به صاحب آن باز مىگردد و تو را از ظلم و ستم نهى مىكنم ، زيرا هر كسى كه مورد ظلم واقع شود ، خداوند او را يارى مىكند . » « 4 »\r\nسپس به على عليه السلام فرمان داد كه در قُباء اردو بزند . او در قباء اردو زد تا مسلمانان به او بپيوندند .\r\nآنگاه رسول خدا صلى الله عليه و آله براى بستن لواى او پيش آمد . آن حضرت صلى الله عليه و آله عمامه‌اى را برداشت و آن را تا كرد و بر نيزه‌اى بست و به على صلى الله عليه و آله داد و فرمود : لواء چنين است . آنگاه عمامه‌اى را سه دور به دور سر حضرت على عليه السلام پيچ كرد و دستار آن را بين دست‌هايش و يك وجب از آن را در پشت سرش آويزان كرد و فرمود : عمامه چنين است .\r\nسپس فرمود : وقتى وارد منطقهء آنان شدى ، با ايشان درگير نشو تا آنها جنگ را شروع كنند . پس از آن كه جنگ را هم شروع كردند ، وارد جنگ نشو تا يكى از ياران تو را به شهادت برسانند . پس از آن كه يكى از شما را كشتند ، با آنها وارد جنگ نشو تا اينكه به آنان بگويى : آيا هنوز هم نمىخواهيد كه بگوييد لا إله الا اللَّه ؟ اگر گفتند : چرا ، بگو : آيا مىخواهيد كه نماز بخوانيد ؟ اگر گفتند : بله ، بگو : آيا\r\n\r\n\r\n","description":"","footnote":"\r\n( 1 ) . مفيد ، ارشاد ، ج 1 ، ص 294 - 295 ؛ إعلام الورى ، ج 1 ، ص 258 .\r\n( 2 ) . صدوق ، من لا يحضره الفقيه ، ج 3 ، ص 13 ؛ سيره المصطفى ، ص 679 .\r\n( 3 ) . كلينى ، كافى ، ج 5 ، ص 8 و 36 ؛ صدوق ، من لا يحضره الفقيه ، ج 2 ، ص 173 ؛ تهذيب ، ج 6 ، ص 141 ؛ مجلسى ، بحارالانوار ، ج 21 ، ص 361 .\r\n( 4 ) . شيخ طوسى ، امالى ، ص 597 ، حديث 1239 .\r\n","page_name":" 725 ","page_number":725},
  {"content":"\r\n\r\nمىخواهيد كه صدقاتى از اموال شما گرفته شود و به فقراى شما پرداخت شود ؟ اگر گفتند : بله ، چيز بيشترى از آن‌ها درخواست نكن . و به خدا قسم اگر خداوند به واسطهء تو يك نفر را هدايت كند ، براى تو بهتر از تمام چيزهايى است كه خورشيد بر آن‌ها مىتابد !\r\nسپس اميرالمؤمنين همراه سيصد اسب سوار به سوى سرزمين مذحِجْ « 1 » حركت كرد كه جمعى از زبيد و ديگران در آن ساكن بودند .\r\n\r\nدرود و سلام بر قبيلهء هَمْدان\r\nپيامبر صلى الله عليه و آله به على عليه السلام فرموده بود : افرادى كه همراه خالد هستند ، اگر خواستند با تو باشند ، مانع نشو و راحتشان بگذار . از جمله افرادى كه با خالد بود ، براء بن عازب انصارى بود كه از سپاه خالد جدا شد و به سپاه على عليه السلام پيوست . شيخ مفيد از براء روايت كرده است : به قبيلهء هَمْدان خبر رسيد كه سپاه اسلام در حال پيش آمدن است و براى همين جمع شده و آماده گرديدند . على عليه السلام نماز صبح را با ما خواند .\r\nسپس جلوى قبيلهء همدان ايستاد و حمد و ثناى خداوند را به جاى آورد و آنگاه نامه رسول خدا صلى الله عليه و آله را قرائت كرد . به دنبال آن تمام قبيلهء همدان در يك روز اسلام آوردند .\r\nاميرالمؤمنين در نامه‌اى اين خبر را به اطلاع رسول خدا صلى الله عليه و آله رسانيد . آن حضرت صلى الله عليه و آله با خواندن اين نامه بسيار خوشحال شد و به سجده افتاد . آنگاه سر از سجده برداشت و نشست و فرمود : درود و سلام بر همدان ، درود و سلام بر همدان . بعد از اسلام آوردن قبيلهء همدان ، بقيهء اهل يمن از آنها پيروى كرده و اسلام آوردند . « 2 »\r\n\r\nدر سرزمين مَذحِج\r\nواقدى مىنويسد : پس از آن كه على عليه السلام به سرزمين مذحج رسيد ، قبل از آن كه با جمعى روبرو شود ، ياران خود را در گروه‌هاى مختلف تقسيم كرد . آنان پيش رفتند و بعد از مدتى هر كدام با غنائمى از چارپايان و اسيران برگشتند . آن حضرت صلى الله عليه و آله بريدة بن حصيب را مسئول حفاظت و نگهدارى از غنائم كرد .\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 1079 - 1082 .\r\n( 2 ) . مفيد ، ارشاد ، ج 1 ، ص 62 و ؛ التنبيه و الاشراف ، ص 238 .\r\n","page_name":" 726 ","page_number":726},
  {"content":"\r\n\r\nسپس با جمعى از آنان برخورد كرد و آنها را به اسلام دعوت كرد ؛ اما از پذيرش اسلام خوددارى كردند . آن حضرت عليه السلام لواى سپاه خود را به مسعود بن سنان سُلمى داد . پس از آرايش دو سپاه ، مردى از ميان مذحج بيرون آمد كه مبارز مىطلبيد . أسود سُلمي به مبارزهء او رفت . اين دو اسب سوار مدتى جولان دادند تا اين كه أسود او را كشت و وسايلش را برداشت .\r\nپس از آن على عليه السلام همراه يارانش به آنان حمله كرد و بيست نفر از آنها را كشت . آنها لواى خود را رها كرده و فرار كردند و در اطراف متفرق شدند و على عليه السلام از تعقيب آنها خوددارى كرد . سپس آنها را به اسلام دعوت كرد كه به سرعت اجابت كردند و چند نفر از بزرگان و رؤسا پيش آمدند و با او بيعت كردند و گفتند : ما از جانب تمام اقوام خود بيعت مىكنيم و اين اموال ماست كه مىتوانى حق خدا را از آن بردارى . « 1 »\r\nآنگاه على عليه السلام بقيهء غنائم را جمع آورى كرد و به بريدة بن حصيب سپرد و در نامه‌اى به پيامبر اكرم صلى الله عليه و آله اطلاع داد كه با جمعى از زبيد و ديگران برخورد كرده و آنها را به اسلام دعوت نموده است و به آنان اعلام كرده كه اگر اسلام را بپذيرند ، دست از آنها بر مىدارد و جان و مالشان سالم مىماند ، اما آنان خوددارى كرده و با او وارد جنگ شده‌اند . سپس نوشت : « خداوند پيروزى را به من عنايت فرمود و عده‌اى از آنان كشته شدند . تا اينكه دعوت مرا پذيرفتند و مسلمان شدند و قبول كردند كه زكات بپردازند و به عده‌اى از آنان قرائت قرآن را آموختم . »\r\nاميرالمؤمنين اين نامه را به وسيلهء عبداللَّه بن عمرو مزنى براى رسول خدا صلى الله عليه و آله فرستاد و همين عبداللَّه به دستور رسول خدا صلى الله عليه و آله به سوى على عليه السلام بازگشت و به اطلاع وى رسانيد كه پيامبر صلى الله عليه و آله دستور داده است تا در ايام موسم حج به او ملحق شوند . « 2 »\r\nقبل از حضرت على عليه السلام فرماندهان سپاهيان اسلام ، غنائم را تقسيم كرده و پس از تقسيم غنائم ،\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 1079 - 1080 .\r\n( 2 ) . همان ، ج 2 ، ص 1080 - 1081 . و در آن آمده است : وقتى كعب الأحبار از ورود على عليه السلام به يمن آگاه شد ، به سوى او رفت و به بعضى از سخنان و خطبه‌هاى او گوش فرا داد و سپس او را تصديق كرد . آنگاه از او دربارهء صفات پيامبر صلى الله عليه و آله سؤال كرد كه على عليه السلام آنها را بازگو كرد . كعب تبسمى كرد و گفت : اين‌ها موافق همان صفاتى است كه دربارهء او شنيده و خوانده‌ايم . سپس از حلال و حرام سؤال كرد كه على عليه السلام توضيح داد و كعب گفت : اين مطابق آيين ماست و ايمان آورد .\r\n","page_name":" 727 ","page_number":727},
  {"content":"\r\n\r\nخمس را هم در ميان آنها تقسيم مىكردند و سپس رسول خدا صلى الله عليه و آله را در جريان مىگذاشتند و آن حضرت صلى الله عليه و آله خمس را از آنان بازپس نمىگرفت . از اين رو سپاهيان از على عليه السلام درخواست كردند كه خمس را در ميانشان تقسيم كند ، اما او از اين كار خوددارى كرد و فرمود : خمس را پيش رسول خدا صلى الله عليه و آله مىبرم تا در ايام موسم حج هر تصميمى كه مىخواهد دربارهء آن بگيرد . آن حضرت صلى الله عليه و آله تمام غنائم را به پنج قسمت تقسيم كرده و در يكى از قرعه‌ها نوشته بود : « للّه » . پس از قرعه كشى ، اولين سهام ، مال خمس بود كه خارج شد . « 1 »\r\nواقدى از ابوسعيد خدرى كه همراه على عليه السلام در يمن حضور داشته روايت كرده است : آن حضرت مقدارى از زكات را به كسانى كه براى جمع آورى زكات تلاش مىكردند ، مىپرداخت و فرقى بين حيواناتى كه به عنوان زكات مىآوردند ، نمىگذاشت و مردم را به مشقت و سختى نمىانداخت و بعير را به جاى أبل و بقره را به جاى بقر و كشمش را به جاى گندم و گندم را به جاى كشمش تحويل مىگرفت و آن‌ها را ميان فقرايى كه از جاهاى مختلف نزد آن حضرت صلى الله عليه و آله مىآمدند ، تقسيم مىكرد .\r\nو از رجاء بن حَيْوة روايت كرده است : آن حضرت صلى الله عليه و آله ديه يك فرد را در كسانى كه شتردارى مىكردند ، صد شتر و در ميان كسانى كه گاودارى مىكردند ، دويست جَذَعة يا دويست بقره قرار مىداد كه صد تا از تبيع و صدتا از مَسان باشند و براى افرادى كه گوسفند داشتند ، دو هزار گوسفند و براى كسانى كه حله داشتند ، دو هزار لباس معافرى را به عنوان ديه معين مىكرد . « 2 »\r\n\r\nقضاوت‌هاى على عليه السلام در يمن\r\nشيخ مفيد در ارشاد مىنويسد : پس از آن كه على عليه السلام در يمن مستقر شد و به دستور پيامر صلى الله عليه و آله به اصلاح امور و قضاوت در ميان مردم پرداخت ، دو مرد به وى مراجعه كردند . اين دو كنيزى داشتند كه به طور مساوى در آن شريك بودند و از آن جا كه تازه مسلمان شده بودند و نسبت به احكام اسلام آگاهى نداشتند ، گمان مىكردند كه نزديكى كردن چند مرد با يك كنيز جايز است ، از اين رو با همديگر در يك طُهر به اين كنيز نزديكى كرده بودند و اين كنيز حامله شده و غلامى به دنيا آورده بود . آنگاه بر سر تصاحب اين غلام به مخاصمه پرداخته بودند .\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 1080 .\r\n( 2 ) . همان ، ج 2 ، ص 1085 .\r\n","page_name":" 728 ","page_number":728},
  {"content":"\r\n\r\nعلى عليه السلام فرمود : اگر مىدانستم كه شما بعد از آگاهى از ممنوعيت اين عمل ، مرتكب آن شده‌ايد ، به شدت شما را عقوبت مىكردم ! سپس بر سر تصاحب اين غلام بين آن دو قرعه كشى كرد كه قرعه به اسم يكى درآمد و غلام را به او داد و او را مجبور كرد كه نصف قيمت غلام را به شريك خود بپردازد ؛ زيرا اين غلام مال او هم بوده است .\r\nوقتى كه خبر اين قضاوت به رسول خدا صلى الله عليه و آله رسيد ، فرمود : حمد و سپاس خدايى را كه در ميان ما اهل بيت ، كسى را قرار داد كه به روش داود در ميان مردم قضاوت مىكند ، يعنى با الهام الهى قضاوت مىكند . « 1 »\r\nهمچنين در ايامى كه آن حضرت صلى الله عليه و آله در يمن حضور داشت ، براى قضاوت دربارهء حادثهء زبيه پيش وى آمدند . زُبيه ، گودالى بود كه در مكانى بلند براى به دام انداختن شير حفر شده بود . پس از مدتى شيرى در اين گودال افتاد و مردم براى تماشاى شير در اطراف گودال جمع شده بودند . در اين حال پاى مردى لغزيد و داشت به داخل گودال مىافتاد كه فرد ديگرى را چسبيد و اين فرد هم سومى و او هم چهارمى را چسبيد و آنگاه همگى با هم داخل گودال افتادند و كشته شدند .\r\nآن حضرت على عليه السلام فرمود كه اولى ، شكار شير بوده و يك سوم ديهء دومى بر گردن او بوده است و دو سوم ديهء سومى بر گردن دومى و ديهء كامل چهارمى بر گردن سومى تعلق گرفته است كه بايد پرداخت شود .\r\nخبر اين قضاوت به اطلاع رسول خدا صلى الله عليه و آله رسانده شد و آن حضرت صلى الله عليه و آله فرمود : هرآينه ابوالحسن به قضاوت خداوند متعال در عرش ، در ميان آنها قضاوت كرده است . « 2 »\r\nهمچنين نزد آن حضرت عليه السلام آمدند و عرض كردند : كنيزى در يك بازى ، كنيز ديگرى را بر\r\n\r\n\r\n","description":"","footnote":"\r\n( 1 ) . مفيد ، ارشاد ، ج 1 ، ص 195 . اين خبر در فروع كافى ، ج 5 ، ص 491 و كتاب من لا يحضره الفقيه ، ج 3 ، ص 54 و تهذيب ، ج 6 ، ص 238 آمده است .\r\n( 2 ) . مفيد ، ارشاد ، ج 1 ، ص 196 . اين خبر از امام صادق عليه السلام در فروع كافى ، ج 7 ، ص 286 و كتاب من لا يحضره الفقيه ، ج 4 ، ص 89 و تهذيب ، ج 10 ، ص 239 آمده است . و در مغازى ، ج 3 ، ص 1086 آمده است : ده نفر از اهالى يمن همراه على عليه السلام به حج آمده و در مقابل رسول خدا صلى الله عليه و آله نشسته بودند . آنگاه اين جريان را براى آن حضرت صلى الله عليه و آله تعريف كردند تا اينكه وى فرمود : به خواست خدا قضاوت خواهم كرد . به او عرض كردند : اى رسول خدا ، على در بين ما قضاوت كرده است . پرسيد : چگونه داورى كرد ؟ آنان جريان را به طور كامل توضيح دادند . آنگاه فرمود : حكم همان است كه على عليه السلام آن را صادر كرده است . آنان گفتند : اين هم قضاوت رسول خدا صلى الله عليه و آله و برخاستند .\r\n","page_name":" 729 ","page_number":729},
  {"content":"\r\n\r\nشانه‌هاى خود سوار كرده بود . در اين هنگام كنيز ديگرى اين كنيز را نشگون گرفت و اين كنيز ناگهان از جا پريد و در نتيجه كنيزى كه بر دوش او سوار بود ، از دوش او پرت شد و گردنش شكست و در نتيجه از دنيا رفت . حال ديهء او را چه كسى بايد بپردازد ؟\r\nعلى عليه السلام در قضاوت خويش فرمود : كنيزى كه نشگون گرفته ، بايد يك سوم ديه را بپردازد و كنيزى كه او را از دوش پرت كرده ، بايد يك سوم ديگر را بدهد و يك سوم ديگر ، ساقط مىشود ، زيرا كنيز فوت شده ، بيهوده سوار ديگرى شده بود و ثلث ديه بر گردن خودش است .\r\nوقتى كه خبر اين قضاوت به رسول خدا صلى الله عليه و آله رسيد ، آن را تأييد كرد و شهادت داد كه او به درستى قضاوت كرده است . « 1 »\r\nهمچنين در اثر خراب شدن ديوارى ، جمعى كشته شده بودند كه در ميان آنان زنى بود كه شوهرش آزاد بود و از او طفلى داشت . همچنين در ميان كشته شدگان كنيزى بود كه طفلى از مملوكى داشت .\r\nپس از كشته شدن مادران اين دو طفل ، مردم نمىدانستند كه كدام طفل آزاد و كدام يك مملوك است .\r\nبنابراين براى قضاوت نزد آن حضرت عليه السلام آمدند و او فرمود كه قرعه كشى كنند و براساس قرعه ، مملوك را از آزاد مشخص كنند و در ميراث آنها هم براساس همين قرعه قضاوت كرد . رسول خدا صلى الله عليه و آله اين قضاوت را امضا فرمود و آن را درست دانست . « 2 »\r\nكلينى در فروع كافى با سند خود از امام باقر عليه السلام روايت كرده است : اسب يكى از أهالى يمن فرار كرد . در حين فرار از كنار مردى عبور مىكرد كه به روى او لگدپرانى كرد و او را كشت . اولياى مقتول صاحب اسب را دستگير كردند و او را براى قضاوت پيش على عليه السلام بردند . صاحب اسب پيش على عليه السلام بيّنه آورد كه اسب او از خانه‌اش فرار كرده و در مسير به اين مقتول لگدپرانى كرده است . پس آن حضرت عليه السلام خون مقتول را هدر شده دانست و فرمود كه چيزى بر عهدهء صاحب اسب نيست .\r\nاولياى مقتول از يمن پيش رسول خدا صلى الله عليه و آله رفتند و عرض كردند : اى رسول خدا ، على عليه السلام به ما ظلم كرده و خون مقتول ما را هدر شده دانسته است !\r\n\r\n\r\n","description":"","footnote":"\r\n( 1 ) . مفيد ، ارشاد ، ج 1 ، ص 196 ؛ المقنعه ، ص 750 ؛ و با اختلافى در من لا يحضره الفقيه ، ج 4 ، ص 125 ؛ تهذيب ، ج 10 ، ص 241 ؛ و ابن اثير در النهاية ، ج 4 ، ص 108 و 214 به اين حديث اشاره كرده است .\r\n( 2 ) . مفيد ، ارشاد ، ج 1 ، ص 197 .\r\n","page_name":" 730 ","page_number":730},
  {"content":"\r\n\r\nرسول خدا صلى الله عليه و آله فرمود : على هيچ گاه ظلم نمىكند و براى ظلم كردن آفريده نشده است . بعد از من ولايت بر عهدهء على است و حكم ، حكم اوست و حرف ، حرف اوست و اگر كسى ولايت و حكم و حرف او را نپذيرد ، كافر است . و بدانيد كه جز مؤمن به ولايت و حرف و حكم او راضى نمىشود .\r\nپس از آن كه يمنىها ، سخن رسول خدا صلى الله عليه و آله دربارهء على عليه السلام را شنيدند ، گفتند : اى رسول خدا ، ما به حكم على عليه السلام راضى شديم . و آن حضرت صلى الله عليه و آله فرمود : اين توبهء شماست از آنچه كه گفتيد . « 1 »\r\n\r\nفرستادن مُعاذ به الجَنَد در يمن\r\nطايفهء بنى سلمه از قبيلهء خزرج از اولين مسلمانان شهر مدينه بودند كه معاذ بن جبل از همين طايفه بود .\r\nابن اثير در اسْدُ الغابة آورده است : معاذ مقدار زيادى پول قرض گرفته بود و از دست طلبكاران خانه نشين شده بود . تا اينكه رسول خدا صلى الله عليه و آله شخصى دنبال وى فرستاد تا او را بياورد كه به يمن اعزام شود . آن حضرت به وى فرمود : شايد كه خدا جبران كند و بدهى هايت را بپردازد . « 2 »\r\nو از معاذ روايت كرده‌اند : هنگامى كه رسول خدا صلى الله عليه و آله مرا به سوى يمن اعزام مىكرد ، همراهم خارج شد و در حالى كه من سواره بودم ، او در كنارم پياده مىآمد و مرا سفارش مىكرد « 3 » و اين كار را تا يك ميل انجام داد « 4 » . از جمله آن حضرت فرمود :\r\n« اى معاذ ، كتاب خدا را به آنان بياموزان و آنان را با اخلاق صالح ادب كن و مردم را در منازل ايشان سكونت بده ، چه خير باشند و چه شرّ ، و حكم خداوند را در ميان مردم اجرا كن و در اجراى احكام الهى و جمع آورى اموال الهى كوتاهى نكن و از هيچ كس چشم پوشى نكن ، زيرا اين كار در اختيار تو نيست و اين اموال ، اموال تو نيست . و امانت مردم را چه كم باشد يا زياد به صاحب آن ردّ كن . و بر تو باد به مدارا و گذشت در غير امورى كه مربوط به ترك حق مىشود تا جاهلى نگويد كه تو حق خدا را ترك كردى . و از هر امرى كه مىترسى در آن عيب و نقصى وجود داشته باشد ، از\r\n\r\n\r\n","description":"","footnote":"\r\n( 1 ) . كلينى ، فروع كافى ، ج 7 ، ص 352 ؛ شيخ طوسى در تهذيب ، ج 10 ، ص 228 ؛ قطب راوندى در قصص الانبياء ، ص 286 و از قطب راوندى در بحارالانوار ، ج 21 ، ص 362 .\r\n( 2 ) . ابن اثير ، اسد الغابة ، ج 4 ، ص 377 .\r\n( 3 ) . تاريخ الخميس ، ج 2 ، ص 142 .\r\n( 4 ) . كنز العمال ، ج 10 ، ص 392 .\r\n","page_name":" 731 ","page_number":731},
  {"content":"\r\n\r\nكارگزارانت عذرخواهى كن و آداب و رسوم جاهليت را زيرپايت بگذار ، مگر آنچه را كه اسلام آن را سنت قرار داده است . و تا مىتوانى شعائر اسلام را ظاهر كن ، چه كوچك باشد يا بزرگ . و لكن بيشترين همت و تلاش تو در نماز باشد ، زيرا كه بعد از اقرار به دين ، نماز در حكم ستون و سر اسلام است و مردم را به خدا و روز قيامت متذكر شو . بسيار آنان را موعظه كن ، زيرا آنان را در عمل به آنچه خدا دوست مىدارد ، تحريض مىكند . در ميان آنان معلمانى را بفرست . خدايى را پرستش كن كه به سوى او باز مىگردى و در راه خدا از ملامت هيچ ملامت گرى هراس نداشته باش .\r\nتو را به تقواى الهى و راستى در گفتار و وفاى به عهد و أداى امانت و ترك خيانت و آرامش در سخن گويى و سلام كردن و حفظ همسايه و لطف و مرحمت به يتيم و عمل خوب و كوتاهى آرزوها و دوستى آخرت و ترس و دلهره از حساب روز قيامت و ملازمت با ايمان و تفقه در قرآن و فرو خوردن خشم و گشودن آغوش رحمت براى ديگران سفارش مىكنم .\r\nمواظب باش كه مسلمانى را فحش ندهى يا از گناهكارى پيروى نكنى يا از امام عادلى نافرمانى نكنى يا راستگويى را تكذيب نكنى يا دروغگويى را تصديق ننمايى . پروردگارت را در هر حال به ياد داشته باش و براى هر گناهى ، توبه‌اى قرار بده ، اگر گناه مخفى بوده ، توبه هم مخفى باشد و اگر گناه آشكار بوده است ، توبه هم مخفى باشد .\r\nاى معاذ ، اگر مىديدم كه تا روز قيامت همديگر را ملاقات نمىكنيم سفارش هايم را مختصر مىكردم ، اما مىبينم كه ما هيچ‌گاه همديگر را ملاقات نمىكنيم . اى معاذ ، بدان كه محبوب‌ترين شما نزد من ، كسى است كه مرا در همان حالتى كه از من جدا شده است ، ملاقات كند . « 1 »\r\nتو به زودى پيش قومى مىروى كه اهل كتاب هستند وقتى كه نزد آنان رفتى ، آن‌ها را دعوت كن كه شهادت بدهند : لا إله الا الله ، محمد رسول الله . اگر اين مطلب را پذيرفتند ، به آنان بگو كه خداوند زكاتى را بر شما واجب كرده است كه از ثروتمندان گرفته مىشود و به فقراء داده مىشود . اگر در اين مطلب از تو اطاعت كردند ، مواظب باش كه اموال آنان را محترم بشمارى و از نفرين مظلوم برحذر باش كه بين دعاى مظلوم و خدا هيچ حجابى نيست » . « 2 »\r\n\r\n\r\n","description":"","footnote":"\r\n( 1 ) . تحف العقول ، ص 25 - 26 .\r\n( 2 ) . البداية و النهاية ، ج 5 ، ص 100 .\r\n","page_name":" 732 ","page_number":732},
  {"content":"\r\n\r\nبا ملاحظهء نقشهء يمن ، طبيعت امر چنين اقتضا مىكند كه اسلام در يمن به ترتيب در نجران ، سپس همدان ، سپس صنعاء ، سپس زبيد ، سپس الجند و سپس در عدن در كناره‌هاى درياى احمر به سوى درياى عمان گسترش يافته باشد .\r\n\r\nفرستادن عمرو بن حزم به ميان قوم بنى حارث در يمن\r\nابن اسحاق نقل كرده است : هيأتى از بنى حارث در اواخر ماه شوال يا اوايل ماه ذى القعده سال دهم هجرى ، يعنىكمى قبل از حجة الوداع به مدينه آمده و سپس به قوم خويش بازگشتند .\r\nبعد از بازگشت اين هيأت ، رسول خدا صلى الله عليه و آله عمرو بن حزم انصارى خزرجى از بنى نجار را به ميان آنان فرستاد تا فقه و احكام اسلام و سنت پيامبر صلى الله عليه و آله را به آنها بياموزد و زكوات را جمع آورى و به فقراء برساند .\r\nپيامبر صلى الله عليه و آله براى او حكمى نوشت و دستورات و توصيه‌هايى را صادر فرمود . در اين حكم آمده بود :\r\n« بسم اللَّه‌الرحمن الرحيم ، اين سخنى از جانب خدا و رسول اوست كه : « اى كسانى كه ايمان آورده‌ايد ، به عهد و پيمان‌هاى خود وفا كنيد » . اين حكمى است از محمد ، پيامبر و رسول خدا براى عمرو بن حزم ، هنگامى كه او را به سوى يمن مىفرستد :\r\nاو را به تقواى الهى در تمام امور توصيه مىكنم ، زيرا « همانا خدا با كسانى است كه تقوى پيشه كنند و نيكوكار باشند . » و او را توصيه مىكنم كه حقوق را چنان كه خداوند او را بدان امر كرده است ، بگيرد . و مردم را به خير بشارت بدهد و آنان را بدان ترغيب و تحريض كند و به مردم قرآن بياموزاند و آنان را نسبت به قرآن فقيه و آگاه كند و مردم را نهى كند از اينكه قرآن را مسّ كنند ، مگر اين كه پاك و طاهر باشند . و مردم را به آنچه كه براى ايشان است و آنچه كه وظيفهء ايشان است ، آگاه كند و در حق با مردم ملايم باشد و در ظلم نسبت به آنان شديد باشد و نگذارد كه كسى ظلم كند ، زيرا خداوند از ظلم كراهت دارد و از آن نهى كرده و فرموده است : « همانا لعنت خدا بر ظلم كنندگان باد . » و مردم را به بهشت بشارت\r\n\r\n","description":"","footnote":"","page_name":" 733 ","page_number":733},
  {"content":"\r\n\r\nبدهد و به عمل ترغيب كند و مردم را از جهنم انذار كند و از كارهاى بد برحذر بدارد و با مردم الفت بگيرد تا در دين فقيه شوند و احكام حج و سنت‌ها و فريضه‌هاى آن را به مردم بياموزد و حج اكبر همان حج است و حج اصغر ، عمره است . و مردم را نهى كند از اين كه كسى در يك لباس كوچك نماز بخواند ، مگر اينكه آن قدر بلند باشد كه دو طرف آن بر شانه هايش بيفتد و مردم را نهى كند از اين كه كسى در يك لباس كوتاه طورى بنشيند كه عورتش آشكار شود و نهى كند از اين كه كسى موهايش را در پشت سرش ببافد و آن را آويزان كند و مردم را نهى كند كه در هنگام جنگ ، به درگاه قبايل و عشاير دعا كنند ، بلكه دعاى آنان بايد به درگاه خداى يكتا كه هيچ شريكى ندارد ، باشد . و هركس كه به درگاه خدا دعا نكند و به درگاه قبايل و عشاير دعا كند ، بايد او را با شمشير تهديد كنند تا دعاى آنان به درگاه خداى يكتا باشد .\r\nو به مردم دستور دهد كه هنگام وضو ، صورت و دست هايشان را تا آرنج بشويند . و چنان كه خداوند دستور داده است ، سرهايشان را و پاهايشان را تا برآمدگى مسح كنند و دستور دهد كه نماز در سر وقت خوانده شود و ركوع و سجود آن به طور كامل و با خشوع انجام شود و نماز صبح را هنگام فجر و نماز ظهر را هنگام زوال و نماز عصر را در هنگامى كه سايه برگشته است و نماز مغرب را هنگام فرا رسيدن شب و قبل از آن كه ستاره‌ها پديدار شوند و نماز عشاء را در اول شب به جاى آورند . و دستور بدهد كه هنگام نماز جمعه به سوى نماز جمعه بشتابند و قبل از رفتن به نماز جمعه غسل كنند .\r\nخُمس خدا را از غنائم بردارد و زكات را به اين صورت بر مؤمنين مقرر كند :\r\nدر كشت ديمى ، يك دهم محصول و در كشت آبى يك بيستم محصول به عنوان زكات غلات پرداخت شود . و براى هر ده شتر ، دو گوسفند و براى هر بيست شتر ، چهار گوسفند و براى هر چهل گاو ، يك گاوماده و براى هر سى گاو ، يك گوسالهء نر و يا مادهء دوساله و براى هر چهل گوسفند ، يك گوسفند به عنوان زكات دريافت\r\n\r\n","description":"","footnote":"","page_name":" 734 ","page_number":734},
  {"content":"\r\n\r\nشود . اين واجبى است كه خداوند براى مؤمنين واجب گردانيده است و هر كس بيش از اين بپردازد ، براى او بهتر است .\r\nو هر يهودى يا نصرانى كه از روى صداقت مسلمان شود و وظايف يك مسلمان را انجام دهد ، از مؤمنان است و در غم و شادى آنها شريك است و هر كسى كه بخواهد بر نصرانيت يا يهوديت خويش باقى بماند ، كسى مانع نمىشود و هر ذمى ، مذكر باشد يا مؤنت و آزاد باشد يا برده بايد يك دينار كامل يا معادل آن لباس به عنوان جزيه بپردازد . هركس اين را ادا كند ، در ذمهء خدا و ذمهء رسولش مىباشد و هر كس از آن خوددارى كند ، دشمن خدا و رسولش و همهء مؤمنين است . . . و السلام عليكم و رحمة اللَّه و بركاته . » « 1 »\r\nو از آنجا كه عمرو بن حزم براى عيد قربان در نجران به سر مىبرد ، شافعى در مُسند خود آورده است كه رسول خدا صلى الله عليه و آله به او نوشت : « قربانىها را مقدم بدار و افطار را مؤخّر بدار » « 2 » ، يعنى قربانى را قبل از نماز عيد قربان انجام دهيد و افطار را بعد از نماز عيدفطر قرار دهيد . و ظاهراً وى همراه خانواده‌اش به سوى نجران حركت كرده و همسرش به پسرش محمد حامله بوده است . محمد قبل از پايان سال دهم متولد شد و عمرو بن حزام ضمن نامه‌اى ، اين ولادت را به اطلاع پيامبر صلى الله عليه و آله رسانيد و آن حضرت صلى الله عليه و آله در پاسخ نوشت : نام او را محمد و كنيهء او را ابوعبدالملك بگذار . « 3 »\r\n\r\nنزول دستور الهى براى انجام حج\r\nامام باقر عليه السلام مىفرمايند : « جبرئيل بر رسول‌الله صلى الله عليه و آله نازل شد و به او فرمود : اى محمد صلى الله عليه و آله ، خداوند متعال سلام مىرساند و مىفرمايد : من هيچ يك از پيامبران و رسولان خود را قبض روح نكردم ، مگر بعد از اكمال دينم و تأكيد بر حجتم . حال دو فريضه از دين تو باقى مانده كه لازم است آن‌ها را به قوم\r\n\r\n\r\n","description":"","footnote":"\r\n( 1 ) . سيره ابن هشام ، ج 4 ، ص 241 - 243 ؛ دلائل النبوه ، ج 5 ، ص 413 ؛\r\nالخلاف ، ج 2 ، ص 7 ؛ مبسوط ، ج 7 ، ص 114 - 122 و 124 الاستيعاب ، ج 2 ، ص 50 ؛ اسْدُ الغابة ، ج 4 ، ص 211 ؛ الاصابة ، ج 2 ، ص 532 ؛ مكاتيب الرسول ، ج 2 ، ص 515 .\r\n( 2 ) . مسند امام شافعى ، ج 1 ، ص 152 .\r\n( 3 ) . ابن سعد ، الطبقات الكبرى ، ج 5 ، ص 50 .\r\n","page_name":" 735 ","page_number":735},
  {"content":"\r\n\r\nنمايش تصوير\r\n\r\n","description":"","footnote":"","page_name":" 736 ","page_number":736},
  {"content":"\r\n\r\nخود ابلاغ كنى : فريضهء حج و فريضهء ولايت و خلافت بعد از خودت . به درستى كه من هيچ‌گاه زمين را از حجت خويش خالى نگذارده و خالى نخواهم گذاشت . حال خداوند متعال به تو امر مىفرمايد كه فريضهء حج را به قوم خود ابلاغ كنى و حج به جاى آورى و اعلام كن تا هركسى كه استطاعت دارد ، همراه تو حج به جاى آورد و احكام حج را همانند احكام نماز و زكات و روزه به آن‌ها بياموزى و آنان را به امور حج واقف گردانى . » « 1 »\r\nامام صادق عليه السلام نيز مىفرمايد : « ده سال از اقامت رسول‌الله صلى الله عليه و آله در مدينه مىگذشت در حالى كه حجّى به جاى نياورده بود . « 2 » پس به تمام كسانى كه اسلام آورده بودند ، پيام فرستاد كه رسول الله صلى الله عليه و آله قصد حج دارد و آن را به همه اعلام مىكند تا هر كسى كه توانايى دارد ، او را همراهى كند . به دنبال آن مردم براى انجام حج روى آوردند . « 3 » علاوه بر اين ، آن حضرت به جارچىها دستور داد كه با صداى بلند اعلام كنند : رسول الله صلى الله عليه و آله مىخواهد در اين سال فريضهء حج به جاى آورد . « 4 » او مىخواهد كه احكام حج را مثل ساير احكام دينى به شما بياموزاند و شما را بر آن‌ها واقف گرداند ، كسانى كه استطاعت دارند او را همراهى كنند . « 5 » به دنبال آن ، اهالى مدينه و اطراف و باديه نشينان براى انجام مراسم در كنار رسول‌الله صلى الله عليه و آله آماده شدند . » « 6 »\r\n\r\nحركت به سوى مكه\r\nپيامبر صلى الله عليه و آله ابودجانهء انصارى يا شباع بن عرفطهء غفارى « 7 » را جانشين خود در مدينه قرار داد و چهار روز مانده به آخر ذىالقعده ، از مدينه خارج شد . « 8 » افرادى كه براى انجام حج آن حضرت را همراهى مىكردند ، به هفتاد هزار نفر يا بيش‌تر مىرسيدند . « 9 »\r\n\r\n\r\n","description":"","footnote":"\r\n( 1 ) . طبرسى ، الاحتجاج ، ج 1 ، ص 68 .\r\n( 2 ) . محمد باقر مجلسى ، بحارالانوار ، ج 21 ، ص 390 به نقل از فروع كافى ، ج 1 ، ص 233 .\r\n( 3 ) . همان ، ج 21 ، ص 396 به نقل از فروع كافى ، ج 1 ، ص 234 .\r\n( 4 ) . فروع كافى ، ج 1 ، ص 223 .\r\n( 5 ) . الاحتجاج ، ج 1 ، ص 68 .\r\n( 6 ) . بحارالانوار ، ج 21 ، ص 39 به نقل از فروع كافى ، ج 1 ، ص 233 .\r\n( 7 ) . سيرهء ابن هشام ، ج 4 ، ص 248 .\r\n( 8 ) . همان ، ج 21 ، ص 399 به نقل از فروع كافى ، ج 1 ، ص 233 و 234 .\r\n( 9 ) . الاحتجاج ، ج 1 ، ص 68 .\r\n","page_name":" 737 ","page_number":737},
  {"content":"\r\n\r\nنمايش تصوير\r\n\r\n","description":"","footnote":"","page_name":" 738 ","page_number":738},
  {"content":"\r\n\r\nآن حضرت شصت و چهار يا شصت و شش « 1 » و بنا به قولى ، صد نفر شتر قربانى را براى اين حج در نظر گرفت و ناجية بن جندب أسلمى خزاعى را مسؤول نگهدارى و هدايت آن‌ها كرد . پس از آن‌كه آن حضرت صلى الله عليه و آله به شجره در ذىالحليفه رسيد ، فرود آمد . اين‌جا ميقات اهل مدينه به سوى مكه بود . در آن‌جا پيامبر دستور داد كه افراد موهاى زايد بدن را زايل كنند و غسل به جاى آورند و در يك ازار و رداء مُحرِم شوند و كسانى كه رداء ندارند با إزار و عمامه محرم شوند و تحت الحنك‌هاى عمامه را بر شانه بيندازند .\r\nورود رسول الله به ذىالحليفه در هنگامهء ظهر رخ داد . آن حضرت شب جمعه را در آن‌جا اقامت كرد تا اصحاب و قربانىها به وى برسند . پس از آن‌كه زنانش ، كه بر هودج‌هايى سوار شده بودند و تمام اصحاب و قربانىها به وى رفت رسيدند ، « 2 » صبر كرد تا ظهر شد . سپس غسل كرد و از اقامتگاه خود خارج شد و به كنار شجره [ درخت 
  ] آمد و در آن‌جا نماز ظهر « 3 » را به صورت دو ركعتى « 4 » به جاى آورد و آن‌گاه قصد حج افراد كرد . « 5 » پس از آن فرمود كه يك قربانى بياورند . در سمت راست اين حيوان علامتى گذاشت و پيش از آن‌كه مُحرم شود ، يك جفت نعلين بر گردن آن آويخت و تمام اين كارها را رو به قبله انجام مىداد . پس از آن به ناجية بن جندب امر فرمود تا بقيهء قربانىها را إشعار [ علامت‌گذارى 
  ] كنند و او اين كار را با همكارى دو جوان أسلمى انجام داد . سپس [ ناجية بن جندب 
  ] از آن حضرت سؤال كرد : اگر يكى از قربانىها از راه رفتن عاجز شد ، آن را چه كنيم ؟ فرمود : آن را نَحر كن و افسارش را به خونش آغشته كن و بر پهلوى راستش بزن ، اما تو و همكارانت از گوشت آن نخوريد . « 6 » آن حضرت صلى الله عليه و آله حركت كرد تا به بيداء رسيد . در آن‌جا مردم در دو دسته صف كشيدند و\r\n\r\n\r\n","description":"","footnote":"\r\n( 1 ) . بحارالانوار ، ج 21 ، ص 399 به نقل از فروع كافى ، ج 1 ، ص 233 .\r\n( 2 ) . مغازى واقدى ، ج 2 ، ص 1089 - 1090 و در اعلام الورى آمده است آن حضرت به خاطر زايمان اسماء بنت عميس آن شب را در آن جا توقف كرد .\r\n( 3 ) . بحارالانوار ، ج 21 ، ص 390 به نقل از فروع كافى ، ج 1 ، ص 233 ، 234 ، 245 . و آن حضرت در سفر نماز جمعه برگزار نكرد .\r\n( 4 ) . مغازى واقدى ، ج 2 ، ص 1089 و در آن آمده است : آن حضرت بين مكه و مدينه نمازها را دو ركعتى به جاى مىآورد در حالى كه در امنيت بود و خوفى در كار نبود .\r\n( 5 ) . بحارالانوار ، ج 21 ، ص 390 ، به نقل از فروع كافى ، ج 1 ، ص 233 مطلب به همين صورت آمده ولى آنچه در حديث و فقه معروف مىباشد اين است كه آن حضرت صلى الله عليه و آله حجّ قِران به جاى آورد ، چنان كه در الروضة البهية ، ج 1 ، ص 174 ، چاپ قاهره آمده است .\r\n( 6 ) . مغازى واقدى ، ج 2 ، ص 1090 - 1091 به نقل از امّ سلمه و ابن عباس و ناجية .\r\n","page_name":" 739 ","page_number":739},
  {"content":"\r\n\r\nآن حضرت صلى الله عليه و آله تلبيهء حج افراد « 1 » را به اين صورت تلقين فرمود : « لبيك اللهم لبيك ، لبيك لا شريك لك لبيك ، انّ الحمد و النعمة لك و الملك ، لا شريك لك . » « 2 »\r\nدو قطعه احرام پيامبر صلى الله عليه و آله از كرباس يمنى بود . « 3 » مردم چشم به پيامبر دوخته بودند و منتظر بودند كه ببينند آن حضرت به چه كارى دستور مىدهد ، يا چه كارى را خودش انجام مىدهد ، تا از او پيروى كنند . « 4 » بنابراين ، همهء مردم به قصد حج محرم شدند و هيچ‌كدام نيّت عمره نكردند و اصلًا نمىدانستند كه حج تمتع چيست « 5 » و به علاوه ، عدهء زيادى از آنان بدون برداشتن قربانى همراه وى حركت كرده بودند . « 6 »\r\nرسول اكرم صلى الله عليه و آله شب يكشنبه را در منزلگاه مَلَل به صبح آوردند . سپس حركت كردند تا به شرف السيّاله رسيدند . در آن‌جا پس از اقامه نماز مغرب و عشا ، شام خوردند و سپس از سيّاله به سوى عرق الظبيه ، در نزديكى روحاء حركت كردند . در عرق الظبيه نماز صبح را به جاى آوردند و به حركت خود ادامه دادند تا به روحاء رسيدند و در آن‌جا اطراق كردند . در اين‌جا ، يكى از افراد طائفه بنى نهد گورخرى را كه صيد كرده بود ، به رسول الله صلى الله عليه و آله هديه كرد . آن حضرت صلى الله عليه و آله فرمود : آنچه كه توسط ديگران صيد مىشود ، براى شما حلال است ، مگر آنچه را كه خودتان صيد مىكنيد يا به دستور شما صيد مىشود .\r\nسپس از بدر گذشتند و به منصرف رسيدند . در آن‌جا پيامبر نماز مغرب و عشا را به جاى آورد .\r\nپس از صرف شام ، دوباره به حركت ادامه دادند تا به الاثابه كه قبل از جحفه واقع شده ، رسيدند و پيامبر صلى الله عليه و آله نماز صبح را در آن‌جا به جاى آورد .\r\nروز چهارشنبه آن حضرت در سُقيا فرود آمد . صبح روز بعد به أبواء رسيد و در محل مسجدى كه در سمت چپ وادى ابواء و در جهت مكه قرار دارد ، نماز به جاى آورد . در روز جمعه ، در جحفه\r\n\r\n\r\n","description":"","footnote":"\r\n( 1 ) . همان .\r\n( 2 ) . بحارالانوار ، ج 21 ، ص 396 به نقل ار فروع كافى ، ج 1 ، ص 234 .\r\n( 3 ) . همان ، ج 21 ، ص 401 به نقل ار فروع كافى ، ج 1 ، ص 259 و در مغازى واقدى ، ج 2 ، ص 1090 آمده است كه آن حضرت در إزار ورداى صحارى محرم شد .\r\n( 4 ) . بحارالانوار ، ج 21 ، ص 390 به نقل از فروع كافى ، ج 1 ، ص 234 .\r\n( 5 ) . همان ، ج 21 ، ص 395 به نقل از فروع كافى ، ج 1 ، ص 234 .\r\n( 6 ) . شيخ مفيد ، ارشاد ، ج 1 ، ص 173 .\r\n","page_name":" 740 ","page_number":740},
  {"content":"\r\n\r\nفرود آمد و در مسجدى كه پايين‌تر از منطقهء خم قرار دارد ، نماز به جاى آورد . روز شنبه نيز به قُديد رسيد و در مسجد مشلّل و سپس در مسجدى كه در پايين لفتْ ساخته شده ، نماز خواند . در لفت ، پيامبراكرم صلى الله عليه و آله از كنار هودج زنى گذشت كه فرزند كوچكش همراه وى بود . آن زن بازوى بچه را گرفت و از آن حضرت پرسيد : اى رسول خدا ، آيا اين كودك هم مىتواند حج به جاى آورد ؟\r\nحضرت پاسخ داد : بله . و براى تو هم ثواب نوشته مىشود .\r\nروز يكشنبه پيامبر اكرم صلى الله عليه و آله به عسفان رسيد . پس از آن‌جا به سوى كراع الغميم حركت كرد . در اين سفر ، عدهء زيادى كه پياده بودند ، در غميم جلوى آن حضرت صلى الله عليه و آله صف كشيدند و از سرعت حركت كاروان و سختى پياده‌روى شكايت كردند . « 1 » آن‌ها از حضرت درخواست كردند كه فكرى براى پيادگان هم بكند ، تا آنان هم مقدارى از راه را سواره طى كنند . پيامبر صلى الله عليه و آله فرمود كه امكاناتى براى سواركردن همهء آن‌ها ندارد ، امّا به آنان توصيه فرمود كه دستارهايى به كمر ببندند و هروله كنان راه بروند تا به بدنشان فشار وارد نيايد . آنان اين دستور را انجام دادند و احساس راحتى كردند . « 2 »\r\nابن اسحاق با سند خود از عايشه روايت كرده است : هنگامى كه در سرف بوديم ، من حائض شدم .\r\nبدين خاطر گريه مىكردم كه پيامبر صلى الله عليه و آله بر من وارد شد و پرسيد : چه شده است ! ؟ گفتم : حيض شده‌ام .\r\nبه خدا كه دوست داشتم امسال به اين سفر نمىآمدم ! آن حضرت فرمودند : اين حرف را نزن . تو تمام اعمالى را كه حجاج انجام مىدهند ، مىتوانى به جاى آورى و فقط كعبه را نبايد طواف كنى . « 3 »\r\n\r\nورودبه مكه\r\nآن حضرت صلى الله عليه و آله در روز دوشنبه در مرّ الظّهران بودند . از آن‌جا حركت نكردند تا خورشيد غروب كرد . آن‌گاه حركت كردند تا ما بين دو تنگه كُدى و كُداء رسيدند و نماز مغرب و عشا را در آن‌جا به جاى آوردند . اين در حالى بود كه چهارم ذىالحجه را پشت سر گذاشته بودند . « 4 »\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 1092 - 1097 .\r\n( 2 ) . ارشاد ، ج 1 ، ص 172 .\r\n( 3 ) . سيرهء ابن اسحاق ، ج 4 ، ص 248 .\r\n( 4 ) . بحارالانوار ، ج 21 ، ص 39 به نقل از : فروع كافى ، ج 1 ، ص 233 ؛ بحارالانوار ، ج 21 ، ص 395 به نقل از فروع كافى ، ج 1 ، ص 234 ؛ بحارالانوار ، ج 21 ، ص 389 به نقل از سائر ابن محبوب .\r\n","page_name":" 741 ","page_number":741},
  {"content":"\r\n\r\nصبح روز بعد ، آن حضرت غسل كرد و پس از روشن شدن هوا وارد مكه شد . ورود وى از سمت عقبه در بالاى مكه ( از جهت كُدى به سوى أبطح ) انجام شد . وقتى كه به درب مسجدالحرام از باب بنى شيبه رسيد ، رو به كعبه توقف كرد و حمد و ثناى الهى را به جاى آورد و بر پدرش ابراهيم درود فرستاد . « 1 » سپس در حالى كه بر ناقهء خود ، عضباء ، سوار بود ، وارد مسجد شد و با عصاى كوچك خود حجرالاسود را استلام كرد و آن‌گاه عصا را بوسيد . « 2 » پس از آن ، هفت شوط به دور خانهء خدا طواف كرد و بعد دو ركعت نماز در پشت مقام ابراهيم « 3 » به جاى آورد كه در ركعت اول ، پس از حمد ، سورهء كافرون و در ركعت دوم ، سورهء توحيد را قرائت « 4 » كرد . سپس ، وارد زمزم شد و از آب آن نوشيد . آن‌گاه رو به كعبه ايستاد و گفت : « بار خدايا ، از تو علم نافع و روزى واسع و شفا از هر درد و بيمارى را درخواست مىكنم . » پس از آن ، به سوى حجرالاسود بازگشت تا آن را استلام كند و به اصحابش فرمود : بايستى آخرين عمل شما در كنار كعبه ، استلام حجرالاسود باشد .\r\nپس از استلام حجر به سوى صفا رفت و به اصحاب خود فرمود : از همان جايى آغاز كنيد كه خدا آغاز كرده است ؛ زيرا كه مىفرمايد : « إِنَّ الصَّفَا وَ الْمَروةَ مِنْ شَعَائِرِاللّهِ . » از صفا بالا رفت و در بالاى آن رو به كعبه ايستاد « 5 » و خدا را به وحدانيت و بزرگى ياد كرد و فرمود : \" لا إله الا الله وحده ، أنجز وعده ، و نصر عبده و هزم الاحزاب وحده . \" اين دعا را سه مرتبه تكرار كرد و ما بين آن هم ، دست به دعا برمىداشت . سپس از صفا پايين آمد و بالاى مروه رفت و همين عمل را در آن‌جا هم تكرار كرد . « 6 »\r\nاز امام صادق عليه السلام روايت شده است كه فرمود : « هرگاه رسول الله صلى الله عليه و آله از بلندى بالا مىرفت يا از سراشيبى فرود مىآمد و يا به سواره‌اى برخورد مىكرد و همچنين در آخر شب و پس از نماز ، اين كار را انجام مىداد . » « 7 »\r\n\r\n\r\n","description":"","footnote":"\r\n( 1 ) . بحارالانوار ، ج 21 ، ص 396 به نقل از فروع كافى ، ج 1 ، ص 234 ؛ مغازى واقدى ، ج 2 ، ص 1097 و آن حضرت فرموده : پروردگارا ، بر شرافت و عظمت وكرامت و مهابت ونيكى اين خانه بيفزا .\r\n( 2 ) . بحارالانوار ، ج 21 ، ص 390 به نقل از فروع كافى ، ج 1 ، ص 283 ؛ مغازى واقدى ، ج 2 ، ص 1098 .\r\n( 3 ) . همان ، ج 21 ، ص 390 به نقل ار فروع كافى ، ج 1 ، ص 233 .\r\n( 4 ) . بحارالانوار ، ج 21 ، ص 404 اين چيزى است كه در صحيح مسلم ، ج 4 ، ص 36 از امام صادق از امام باقر عليه السلام روايت شده و در مغازى واقدى ، ج 2 ، ص 1098 آمده است سپس به كنار ركن بازگشت وحجر را استلام نمود .\r\n( 5 ) . همان ، ج 21 ، ص 396 به نقل از فروع كافى ، ج 1 ، ص 234 و 284 و مغازى واقدى ، ج 2 ، ص 1098 .\r\n( 6 ) . همان ، ج 21 ، ص 404 ؛ صحيح مسلم ، ج 4 ، ص 36 ؛ مغازى واقدى ، ج 2 ، ص 1099 .\r\n( 7 ) . همان ، ج 21 ، ص 396 به نقل از فروع كافى ، ج 1 ، ص 234 .\r\n","page_name":" 742 ","page_number":742},
  {"content":"\r\n\r\n\r\nملحق شدن على عليه السلام به رسول‌اللّه صلى الله عليه و آله\r\nپيامبراكرم صلى الله عليه و آله طى نامه‌اى از على عليه السلام خواسته بود كه از يمن عازم حج شود ، اما متذكر نشده بود كه خودش براى چه نوع حجى حركت كرده است . على عليه السلام همراه با سپاهى كه از مدينه با وى عازم يمن شده بودند ، به سوى مكه حركت كرد و سى و چهار شتر را براى قربانى در نظر گرفت . از نكات قابل توجه اين است كه مقدار زيادى حلّه ( قطيفه ) يمنى همراه آن حضرت عليه السلام بود . « 1 » او هنگامى كه به ميقات يَلَمْلَم رسيد ، به همان نيت پيامبر اكرم صلى الله عليه و آله محرم شد و فرمود : « خدايا به همان نيت پيامبر تو محرم مىشوم . »\r\nوقتى كه رسول الله صلى الله عليه و آله از راه مدينه به مكه نزديك شد ، على نيز از راه يمن به مكه نزديك شده بود ( و در منطقهء فتق در نزديكى طائف ، ابورافع قبطى « 2 » را جانشين خود قرار داد ) و خودش براى ديدار پيامبراكرم صلى الله عليه و آله پيش افتاد . او آن حضرت صلى الله عليه و آله را كه مشرف به مكه شده بود ، ملاقات كرد و پس از ديدار و عرض سلام ، آن حضرت را جريان اقدامات خويش قرار داد و عرض كرد كه به شوق ديدن حضرت ، از سپاه خود پيش افتاده است .\r\nرسول الله صلى الله عليه و آله نيز بسيار خوشحال شد و با ديدن على چهره‌اش شكوفا گرديد . آن‌گاه پرسيد : با چه نيتى محرم شدى ، اى على ؟ جواب داد : اى رسول خدا ، شما در نامه ننوشته بوديد كه با چه نيتى محرم مىشويد ، براى همين من نيت خود را همانند نيت شما قرار دادم و گفتم : « خدايا به همان نيت پيامبر تو محرم مىشوم . و سى و چهار شتر را براى قربانى مشخص كرده‌ام . »\r\nرسول الله صلى الله عليه و آله فرمود : اللّه اكبر ! و من هم شصت و شش قربانى آورده‌ام . تو شريك من در حج و مناسك و قربانىام هستى . بر همين احرام باقى باش و به سوى سپاهت برگرد و به سرعت آنان را بياور تا ان‌شاءالله در مكه جمع شويم .\r\nعلى عليه السلام با او خداحافظى كرد و به سوى سپاه خويش بازگشت . او آنان را ديد كه وارد مكه شده و در كنار سدره جمع شده‌اند در حالى كه حلّه‌هايى را كه در سپاه بوده است ، پوشيده‌اند ! وى به جانشين خود ( ابورافع ) نهيب زد كه واى بر تو ، چه چيز باعث شده كه حلّه‌ها را به آنان بدهى ، پيش از آن‌كه\r\n\r\n\r\n","description":"","footnote":"\r\n( 1 ) . واقدى مىنويسد : اين حُلّه‌ها ، خمس غنائم بوده است و شيخ مفيد مىنويسد : اين‌ها جزيهء نصاراى نجران بوده است .\r\n( 2 ) . مغازى واقدى ، ج 2 ، 1080 .\r\n","page_name":" 743 ","page_number":743},
  {"content":"\r\n\r\nنمايش تصوير\r\n\r\n","description":"","footnote":"","page_name":" 744 ","page_number":744},
  {"content":"\r\n\r\nآن‌ها را تحويل رسول خدا بدهيم ، در حالى كه ، من چنين اجازه‌اى به تو نداده بودم ؟ ! او جواب داد :\r\nآنان از من درخواست كردند كه با اين حلّه‌ها محرم شوند تا تميزتر باشند و بعداً آن‌ها را برمىگردانند .\r\nاما اميرالمؤمنين بدون هيچ‌گونه اغماضى ، تمام حلّه‌ها را از سپاهيان پس گرفت و در عدل‌هايى بسته‌بندى كرد . « 1 » و اين كار موجب شد كه عده‌اى از او دلگير شوند و نزد رسول‌اللّه صلى الله عليه و آله از او شكايت كنند .\r\n\r\nخطبهء پيامبر اكرم صلى الله عليه و آله پس از انجام عمره\r\nكلينى از امام صادق عليه السلام روايت مىكند كه فرمود : هنگامى كه حضرت از سعى خود فارغ شد ، در مروه ايستاد و رو به مردم كرد و پس از حمد و ثناى خداوند ، در حالى كه با دست مبارك به پشت خود اشاره مىكرد ، فرمود : به درستى كه اين جبرئيل است كه به من دستور مىدهد به افرادى كه قربانى به همراه نياورده‌اند ، بگويم كه از احرام خارج شوند . و اگر من نيز دوباره به حج بيايم ، همين كار را انجام خواهم داد ، اما از آن‌جا كه قربانى به همراه آورده‌ام ، سزاوار نيست از احرام خارج شوم تا وقتى كه :\r\n« حَتَّى يَبْلِغَ الهَدىُ محلَّه » ؛ قربانىها به قربانگاه خود برسند .\r\nدر اين هنگام ، مردى برخاست و گفت : آيا مىگويى كه براى حج خارج شويم در حالى كه از سر و روى ما آب مىچكد ( يعنى از جنابت غسل كرده‌ايم ) ؟ !\r\nرسول‌الله صلى الله عليه و آله به وى گفت : اما تو هرگز به اين ايمان نخواهى آورد !\r\nپس از آن ، سراقة بن مالك كنانى گفت : اى رسول خدا ، دين ما را چنان به ما ياد بده كه گويى همين امروز متولد شده‌ايم . اما اين چيزى كه ما را بدان امر فرمودى ، براى همين سال است يا براى سال‌هاى آينده هم مىباشد ؟\r\nرسول الله صلى الله عليه و آله فرمود : اين حكم ابدى است و تا روز قيامت حاكم مىباشد و آن‌گاه انگشتان دو دستش را در هم داخل كرد و فرمود : تا روز قيامت عمره در حج داخل شده است . « 2 » سپس به جارچى\r\n\r\n\r\n","description":"","footnote":"\r\n( 1 ) . ارشاد ، ج 1 ، ص 172 - 173 ؛ سيره ابن اسحاق ج 4 ، ص 250 .\r\n( 2 ) . بحارالانوار ، ج 21 ، ص 391 به نقل از فروع كافى ، ج 1 ، ص 233 - 234 ، و همچنين ج 21 ، ص 404 به نقل از صحيح مسلم ، ج 4 ، ص 36\r\n","page_name":" 745 ","page_number":745},
  {"content":"\r\n\r\nامر فرمود كه اعلام كند : « هركس قربانى به همراه خود نياورده ، مُحل شود و آن را عمره قرار دهد و هركس كه قربانى آورده ، بر احرام خويش باقى بماند . »\r\nبعضى از مردم از وى اطاعت كردند و عده‌اى از اجراى دستور آن حضرت امتناع ورزيدند ! رسول الله صلى الله عليه و آله از آنان ناراحت شد و فرمود : اگر من نيز قربانى به همراه نياورده بودم ، از احرام خارج مىشدم و آن را به عمره تبديل مىكردم ، پس هر كسى كه قربانى نياورده از احرام خارج شود .\r\nپس از اين ، عدهء ديگرى از احرام خارج شدند . ولى بعضى همچنان بر احرام خويش باقى ماندند ! بعضى از آنان مىگفتند : چگونه ممكن است كه رسول الله صلى الله عليه و آله آفتاب سوخته و غبارآلود باشد ، ولى ما لباس بپوشيم .\r\nاز جمله كسانى كه با دستور رسول خدا مخالفت مىكرد ، عمر بن خطاب بود . براى همين ، آن حضرت او را فرا خواند و پرسيد : اى عمر ، چه شده است كه تو را محرم مىبينم ؟ آيا قربانى به همراه آورده‌اى ؟ عمر گفت : نه ! پرسيد : پس چرا مُحل نشده‌اى ، در حالى كه دستور دادم كسانى كه قربانى نياورده‌اند ، از احرام خارج شوند ؟ ! جواب داد : اى رسول خدا ، به خدا قسم تا وقتى كه شما محرم هستيد ، از احرام خارج نمىشوم ! پيامبراكرم صلى الله عليه و آله به وى فرمود : تو به اين دستور الهى ايمان نمىآورى تا اين‌كه مىميرى ! « 1 »\r\nابن اسحاق با سند خود از عايشه روايت كرده است كه گفت : پيامبر صلى الله عليه و آله به مردم دستور داد كه از احرام خارج شوند ، مگر كسانى كه قربانى آورده باشند . . . . به دنبال آن تمام كسانى كه قربانى نياورده بودند مُحل شدند و زنان وى نيز از احرام خارج شدند .\r\nهمچنين با سند خود از حفصه ، دختر عمر ، روايت كرده است كه گفت : رسول الله به زنان خود دستور داد كه با اتمام اعمال عمره از احرام خارج شوند . زنانش از وى پرسيدند : اى رسول خدا ، چه چيزى موجب مىشود كه شما از احرام خارج نشويد ؟ ! جواب داد : من قربانى آورده‌ام و موهايم را تلبيد « 2 » كرده‌ام ، از اين‌رو نبايد مُحل شوم تا شترهاى قربانى را نحر كنم . « 3 »\r\n\r\n\r\n","description":"","footnote":"\r\n( 1 ) . ارشاد ، ج 1 ، ص 173 - 174 .\r\n( 2 ) . هنگامى كه محرم بودن حجاج به طول مىكشيد ، آنان براى جلوگيرى از ژوليدگى و شپش زدگى و كثيف شدن موهاى خود ، بدان صمغ يا خطمى ( گلى خوشبو ) مىماليدند .\r\n( 3 ) . سيرهء ابن اسحاق ، ج 4 ، ص 248 - 249 و واقدى هم آن را در مغازى ج 2 ، ص 1092 روايت كرده و در ادامه گفته است : هنگامى كه رسول الله صلى الله عليه و آله وارد مكه شد ، نماز را به صورت دو ركعتى با اصحاب خود به جاى آورد و سپس فرمود : اى اهل مكه ، شما نمازهايتان را تمام بخوانيد ؛ زيرا همراهان من مسافر هستند .\r\n","page_name":" 746 ","page_number":746},
  {"content":"\r\n\r\nپس از آن ، رسول الله صلى الله عليه و آله در مكه اقامت نكرد . امّ هانى ، دختر ابوطالب ، از وى پرسيد : اى رسول خدا ، آيا در خانه‌هاى مكه اقامت نمىكنى ؟ آن حضرت صلى الله عليه و آله فرمودند : نه . « 1 » و به أبطح ، كه بين مكه و منى واقع شده بود ، رفت و همراه اصحابش تا روز ترويه ، يعنى بقيهء روز سه شنبه و روزهاى چهارشنبه ، پنجشنبه و جمعه « 2 » در آن‌جا اقامت كرد .\r\nعلى عليه السلام كه از راه رسيد ، طواف و نماز و سعى را به جاى آورد ( ولى تقصير نكرد ) و به پيامبر صلى الله عليه و آله ملحق شد و ديد كه آن حضرت هم تقصير نكرده است . سپس بر فاطمه عليها السلام وارد شد كه قربانى نياورده بود و براى همين به دستور رسول خدا مُحل شده بود . على عليه السلام ديد كه وى لباس رنگين پوشيده و از او بوى خوش مىآيد ، از اين‌رو ، از وى پرسيد : اين ديگر چيست اى فاطمه ؟ ! گفت : رسول الله صلى الله عليه و آله به ما دستور داده است كه چنين باشيم .\r\n\r\nشكوه و گلايه از على عليه السلام\r\nابن اسحاق در ادامه مىنويسد : سپاهيان على عليه السلام به خاطر برخورد شديد وى با آنان در باز پس‌گيرى حلّه‌هايى كه به تن كرده بودند ، به شكوه از وى نزد رسول‌اللّه صلى الله عليه و آله پرداختند . سپس با سند خود از ابوسعيد خدرى روايت كرده است كه گفت : پس از آن رسول الله صلى الله عليه و آله براى ايراد خطبه‌اى از جاى خود بلند شد و شنيدم كه مىفرمايد : « اى مردم ، از على عليه السلام شكوه نكنيد ؛ زيرا به خدا سوگند كه او در راه خدا بهتر از آن است كه مورد شكوه قرار گيرد . » « 3 »\r\nشيخ مفيد ضمن نقل اين حادثه اضافه مىكند : پس از گلايه‌هاى سربازان از على عليه السلام ، پيامبراكرم صلى الله عليه و آله به جارچى خود دستور داد كه با صداى بلند اعلام كند : زبان‌هاى خود را از بدگويى دربارهء على عليه السلام بازداريد . همانا او در امور مربوط به خداوند متعال سخت گير و خشن است و در امور دينىاش مسامحه و چشم‌پوشى نمىكند . « 4 »\r\n\r\n\r\n","description":"","footnote":"\r\n( 1 ) . بحارالانوار ، ج 21 ، ص 392 به نقل از فروع كافى ، ج 1 ، ص 233 .\r\n( 2 ) . مغازى واقدى ، ج 2 ، ص 1100 .\r\n( 3 ) . سيره ابن اسحاق ، ج 4 ، ص 250 .\r\n( 4 ) . ارشاد ، ج 1 ، ص 173 .\r\n","page_name":" 747 ","page_number":747},
  {"content":"\r\n\r\nچنين به نظر مىرسد كه رسول‌الله صلى الله عليه و آله با پارچه‌ها و بردهاى يمانى پرده‌اى براى كعبه فراهم كرد و كعبه را كه در زمان آن حضرت هجده ذرع ، « 1 » يعنى در حدود شش متر ، ارتفاع داشت با آن پوشانيد و اين عمل پيامبراكرم صلى الله عليه و آله به عنوان يك سنّت باقى ماند .\r\nپيامبراكرم در روزهاى سه شنبه ، چهارشنبه ، پنج شنبه و جمعه ، كه مصادف با روز ترويه [ هشتم ذىالحجه 
  ] بود ، در بطحاى مكه اقامت كرد و پس از زوال خورشيد در ظهر روز هشتم به سوى منى حركت كرد . « 2 »\r\n\r\nانجام مناسك حج\r\nمرحوم كلينى با سند خود از امام صادق عليه السلام روايت مىكند كه فرمود : « پس از زوال خورشيد در روز ترويه پيامبر صلى الله عليه و آله به مردم دستور داد كه غسل كنند و محرم شوند . سپس آن حضرت و اصحابش در حالى كه محرم شده بودند و تلبيه مىگفتند ، حركت كردند تا به منى رسيدند . در آن‌جا پيامبراكرم صلى الله عليه و آله نماز ظهر و عصر و نماز مغرب و عشا و نماز صبح را به جاى آورد . » « 3 » . سپس كمى صبر كرد تا خورشيد طلوع كرد . آن‌گاه به عده‌اى فرمود كه چادرى را براى او در نمرة در منطقه عرفات برپا كنند و خودش به همراه مسلمانان به سوى عرفات حركت كرد . « 4 » آن حضرت از راه بين المأزمين به سوى عرفات نرفت ، بلكه راه ضبّ را در پيش گرفت . « 5 »\r\nتا پيش از آن سال ، قريشىها از راه مزدلفه به سوى عرفات مىرفتند و ديگران را از اين راه منع مىكردند . آن‌ها اين را امتيازى براى خويش مىشمردند و اميدوار بودند كه پيامبر همان راه ايشان را انتخاب كند ، اما چنين نشد ؛ زيرا خداى متعال وحى نازل كرده بود كه :\r\n« ثُمَّ أَفِيضُوا مِنْ حَيْثُ أَفاضَ النَّاسُ وَاسْتَغْفِرُوا اللَّهَ » ؛ « 6 »\r\n\r\n\r\n","description":"","footnote":"\r\n( 1 ) . مغازى واقدى ، ج 3 ، ص 110 .\r\n( 2 ) . همان .\r\n( 3 ) . بحارالانوار ، ج 21 ، ص 392 به نقل از فروع كافى ، ج 1 ، ص 233 ؛ در مغازى واقدى ، ج 2 ، ص 1101 .\r\n( 4 ) . همان ، ج 21 ، ص 405 به نقل از المنتقى و در صحيح مسلم ، ج 4 ، ص 36 به نقل از امام صادق عليه السلام از امام باقر عليه السلام از جابربن عبدالله و در مغازى واقدى ، ج 2 ، ص 1101 .\r\n( 5 ) . همان ، ج 21 ، ص 395 ، به نقل از فروع كافى ، ج 1 ، ص 234 .\r\n( 6 ) . بقره ( 2 ) ، 199 . بنابراين ، نزول اين آيه در سال دهم هجرى بوده است .\r\n","page_name":" 748 ","page_number":748},
  {"content":"\r\n\r\nاز همان جايى كه مردم كوچ مىكنند ، كوچ كنيد و از درگاه خداوند متعال طلب آمرزش كنيد .\r\nآن حضرت پس از ورود به عرفات وارد چادر خود شد كه در نمرة در كنار درخت‌هاى أراك در وادى عُرنة نصب شده بود « 1 » و در همان باقى ماند تا هنگامهء ظهر نزديك شد .\r\nپس از نزديك شدن ظهر ، رسول‌الله صلى الله عليه و آله دستور داد كه ناقه‌اش ، قصواء را آماده كردند . « 2 » آن حضرت در حالى كه غسل كرده بود ، خارج شد « 3 » و مسلمانانى را كه در اطراف او حلقه زده بودند مورد خطاب قرار داد و فرمود : اى مردم ، همانا خداوند متعال در اين روز به شما مباهات مىكند و همهء شما را مورد مغفرت عام خويش قرار مىدهد . آن‌گاه متوجه على عليه السلام شد و فرمود : و على عليه السلام را مورد مغفرت خاص خويش قرار مىدهد . سپس فرمود : اى على ، به نزديك من بيا . على عليه السلام به پيامبر نزديك شد ، آن حضرت در حالى كه دست او را در دست گرفته بود ، فرمود : « همانا سعادتمند واقعى و به تمام معنا كسى است كه بعد از من از تو اطاعت كند و تو را دوست داشته باشد و به درستى كه بدبخت واقعى و به تمام معنا كسى است كه بعد از من از تو نافرمانى كند و با تو دشمنى بورزد . » « 4 »\r\nسپس سوار ناقه شد و حركت كرد تا در جايى كه امروزه مسجد نمرة قرار دارد ، ايستاد « 5 » و اين خطبه را ايراد فرمود : « حمد و سپاس مخصوص پروردگار متعال است . او را سپاس مىگوييم و از او كمك مىخواهيم و به درگاه او استغفار و توبه مىكنيم و از شر و بدىهاى نفس‌هايمان و زشتىهاى اعمالمان به او پناه مىبريم . هركسى كه خدا او را هدايت كند ، گمراه‌كننده‌اى براى او نخواهد بود و هركسى كه خدا او را گمراه كند ، هدايت‌گرى براى او نخواهد بود . شهادت مىدهم كه هيچ خدايى جز خداى يگانه نيست و او هيچ شريكى ندارد و شهادت مىدهم كه محمد بنده و فرستادهء اوست .\r\nاى بندگان خدا ، شما را به تقواى الهى سفارش مىكنم و شما را به اطاعت از پروردگار به وسيله اعمالتان توصيه مىكنم و از خدا مىخواهم كه آنچه خير است براى ما قرار دهد .\r\n\r\n\r\n","description":"","footnote":"\r\n( 1 ) . بحارالانوار ، ج 21 ، ص 392 به نقل از فروع كافى ، ج 1 ، ص 233 ؛ مغازى واقدى ، ج 2 ، ص 1102 .\r\n( 2 ) . بحارالانوار ، ج 21 ، ص 405 ؛ صحيح مسلم ، ج 4 ، ص 36 ؛ مغازى واقدى ، ج 2 ، ص 1101 .\r\n( 3 ) . بحارالانوار ، ج 2 ، ص 932 ؛ فروع كافى ، ج 1 ، ص 233 ؛ مغازى واقدى ، ج 2 ، ص 1101 .\r\n( 4 ) . امالى شيخ مفيد ، ص 161 .\r\n( 5 ) . بحارالانوار ، ج 21 ، ص 392 به نقل از فروع كافى ، ج 1 ، ص 233 ، صحيح مسلم ، ج 4 ، ص 36 .\r\n","page_name":" 749 ","page_number":749},
  {"content":"\r\n\r\nاى مردم ! آنچه را كه براى شما بيان مىكنم ، خوب گوش كنيد ؛ زيرا ممكن است كه بعد از اين سال و در چنين جايگاهى در ميان شما نباشم .\r\nاى مردم ! خون و آبروى شما بر همديگر حرام است تا وقتى كه خداى متعال را ملاقات كنيد ، چنان‌كه امروز و در اين مكان خون و آبروى شما بر همديگر حرام است . آيا پيام الهى را ابلاغ كردم ؟ . . . خدايا تو شاهد باش كه دستور تو را ابلاغ كردم .\r\nهركسى كه امانتى نزد خود دارد ، بايد آن را به صاحبش برگرداند و رباهاى معين شده در جاهليت را باطل اعلام مىكنم و اولين ربايى كه آن را باطل اعلام مىكنم ، رباهاى متعلق به عباس بن عبدالمطلب است . خون‌هاى ريخته شده در زمان جاهليت را باطل اعلام مىكنم ، اولين خونى كه آن را باطل اعلام مىكنم « 1 » ، خون ابن ربيعة بن الحارث ( فرزند عبدالمطلب ) است كه دوران شيرخوارگىاش را در قبيلهء بنى سعد مىگذرانيد و عده‌اى از طايفه هذيل او را به قتل رساندند . و همانا تمامى افتخارات جاهليت را باطل اعلام مىكنم به جز پرده‌دارى كعبه و آبرسانى به حجاج . . .\r\nبه درستى كه زمان به همان هيأتى كه در آن روز خداوند آسمان‌ها و زمين را آفريد ، دور مىزند و « تعداد ماه‌ها نزد خداوند از روزى كه آسمان‌ها و زمين را آفريده ، در كتاب علم خدا ، دوازده ماه است . از اين دوازده ماه چهارماه ، ماه حرام است . » « 2 » كه سه تا پشت سر هم قرار دارند و يكى منفرد است . آن‌ها عبارتند از ماه‌هاى ذىالقعده ، ذىالحجه و محرم و ماه رجبى كه بين ماه‌هاى جمادى و شعبان قرار دارد .\r\nآيا پيام الهى را ابلاغ كردم ؟ . . . خدايا تو شاهد باش . اى مردم ! زنان شما بر شما حقى دارند و شما هم بر آن‌ها حقى داريد . حق شما بر آن‌ها اين است كه ناموس شما را حفظ كنند و بدون اجازهء شما كسى را كه دوست نداريد به منزل راه ندهند و مرتكب فحشا نشوند . اگر اين كارها را مرتكب شدند ، خداوند به شما اجازه داده است كه از آن‌ها كناره‌گيرى كنيد و آن‌ها را در خوابگاه‌هايشان تنها بگذاريد . . . پس اگر از كارهاى زشت خود دست كشيدند و از شما اطاعت كردند ، بر شماست كه طبق عرف نفقهء آن‌ها را بدهيد . همانا بدانيد كه آن‌ها را به مثابهء امانت الهى در اختيار گرفته‌ايد و بر طبق\r\n\r\n\r\n","description":"","footnote":"\r\n( 1 ) . تحف العقول ، ص 29 ، بحارالانوار ، ج 21 ، ص 405 ؛ مغازى واقدى ، ج 2 ، ص 1102 .\r\n( 2 ) . توبه ( 9 ) ، 36 .\r\n","page_name":" 750 ","page_number":750},
  {"content":"\r\n\r\nدستور كتاب خداوند بر خويش حلال ساخته‌ايد ، پس دربارهء زنان تقواى الهى پيشه كنيد و به خير و نيكى دربارهء آن‌ها سفارش و وصيت كنيد .\r\nاى مردم ! « به درستى كه مؤمنان باهم برادر هستند . » « 1 » و براى هيچ مؤمنى جايز نيست كه در مال برادرش تصرف كند مگر با رضايت او . آيا پيام الهى را ابلاغ كردم ؟ . . . خدايا تو شاهد باش .\r\nاى مردم ! به هوش باشيد كه به دوران كفر و جاهليت بازنگرديد و خون همديگر را نريزيد . آگاه باشيد كه من در ميان شما چيزى را به وديعه گذاشته‌ام كه اگر بدان عمل كنيد ، هيچ‌گاه گمراه نخواهيد شد : كتاب خدا و عترتم ، اهل بيتم را . « 2 » آيا پيام الهى را ابلاغ كردم ؟ . . . خدايا تو شاهد باش .\r\nاى مردم ! همانا خداى شما يكى است ، و پدر شما يكى است ، همگى از آدم هستيد و آدم از خاك آفريده شده است . « همانا گرامىترين شما نزد خدا ، با تقواترين شماست . » « 3 » و يك فرد عرب بر يك فرد عجم هيچ برترى ندارد ، مگر به واسطهء تقوا . آيا پيام الهى را ابلاغ كردم ؟ . . . خدايا تو شاهد باش .\r\nاى مردم ! همانا پروردگار نصيب هر وارثى را از ميراث معين كرده است و براى هيچ كس سزاوار نيست كه در بيش‌تر از ثلث اموالش وصيت كند . بدانيد كه فرزند منتسب به پدر و مادر واقعى مىباشد و جزاى زناكار سنگسار شدن است و اگر فرزندى خود را به غير پدر واقعىاش منتسب بكند و اگر برده‌اى خود را به غير از مولاى واقعىاش متعلق بداند ، پس لعنت خدا و ملائكه و تمام مردم بر اوست و خداوند هيچ عملى را از او نمىپذيرد . والسلام عليكم و رحمة الله و بركاته . » « 4 »\r\n\r\n\r\n","description":"","footnote":"\r\n( 1 ) . حجرات ( 49 ) ، 13 .\r\n( 2 ) . باب 36 و قسمت آخر از ج 21 بحارالانوار دربارهء حجة الواداع و حوادث مربوط به آن است كه از صفحهء 413 را شامل مىشود . مرحوم مجلسى خطبه را در اين بخش از كتاب از دو طريق نقل كرده است : يكى از خصال شيخ صدوق از عبدالله بن عمر ، ص 380 و ديگرى از المنتقى ، ص 402 كه اين خبر از صحيح مسلم ، ج 4 ، ص 36 به روايت از امام صادق عليه السلام از امام باقر عليه السلام از جابر بن عبدالله انصارى مىباشد و در آن فقط لفظ « كتاب الله » آمده است . همچنين در مغازى واقدى ، ج 2 ، ص 1103 فقط « كتاب الله » آمده است . اما ابن اسحاق كه روايت را به صورت مرسل در سيره‌اش ، ج 4 ، ص 250 نقل كرده ، آورده است كه : « كتاب الله و سنّة نبيّه ! »\r\nبراى بررسى بيش‌تر به كتاب رسالة حديث الثقلين از شيخ قوام الدين وشنوى قمى مراجعه كنيد كه از طرف دارالتقريب بين المذاهب الاسلاميه در سال 1374 ه . ق در قاهره و به وسيلهء مجمع التقريب بين المذاهب الاسلامية در سال 1416 ه . ق در تهران به چاپ رسيده است .\r\n( 3 ) . حجرات ( 49 ) ، 13 .\r\n( 4 ) . تحف العقول ، ص 29 - 30 ؛ تاريخ يعقوبى ، ج 2 ، ص 111 كه در آن حديث ثقلين هم آمده است .\r\n","page_name":" 751 ","page_number":751},
  {"content":"\r\n\r\nنمايش تصوير\r\n\r\n","description":"","footnote":"","page_name":" 752 ","page_number":752},
  {"content":"\r\n\r\nپس از آن‌كه خطبهء رسول‌الله صلى الله عليه و آله به اتمام رسيد ، ساكت و آرام شد و بلال شروع به اذان گفتن كرد .\r\nپس از اذان ، آن حضرت شترش را خوابانيد و از آن پياده شد . سپس بلال اقامه را گفت « 1 » و پيامبر نماز ظهر را به جاى آورد و آن‌گاه بدون آن‌كه نماز ديگرى بخواند اقامه را گفت و نماز عصر را به جاى آورد .\r\nپس از آن سوار ناقه‌اش ، قصواء شد و به سوى محل وقوف آمد . آن‌گاه شكم ناقه‌اش را به سوى صخره‌ها قرار داد و در اين حالت جبل المشاة در مقابل قرار گرفت و صورت آن حضرت صلى الله عليه و آله به سوى قبله بود .\r\nپيامبر همين‌طور ايستاده بود « 2 » و مسلمانان هم با فشار در پشت سر و اطراف ناقه آن حضرت جمع شده بودند . آن حضرت جهت ناقه‌اش را مقدارى برگرداند ، مردم هم به سرعت همين كار را كردند ، تا در پشت سر ناقهء وى قرار گيرند . در اين حال ، پيامبر صلى الله عليه و آله فرمود : تنها پشت سر ناقهء من محل وقوف به عرفات نيست ، بلكه تمام اين منطقه محل وقوف است و با دست به محل وقوف اشاره كرد . پس از آن مردم پراكنده شدند . « 3 »\r\nدر آن‌جا پيامبر صلى الله عليه و آله فرمود : همانا بهترين دعاى من و دعاى پيامبران پيش از من اين است : « لا إله الا اللّه ، وحدَهُ لا شريك له ، له الملك و له الحمد ، يحيى و يميت ، بيده الخير و هو على كل شىءٍ قدير . »\r\n\r\nوقوف در مشعر\r\nمرحوم كلينى با سند خود از امام صادق عليه السلام روايت مىكند كه فرمود : سپس پيامبراكرم صلى الله عليه و آله از عرفات افاضه كرد و به مردم هم دستور داد كه عرفات را ترك كنند تا به مزدلفه كه همان مشعرالحرام است رسيد . در آن‌جا نماز مغرب و عشا را با يك اذان و دو اقامه به جاى آورد و به افراد ضعيف دستور داد كه شبانه به سوى منى پيش بروند و به آن‌ها سفارش كرد كه جمرهء عقبه را رمى نكنند تا وقتى كه خورشيد طلوع كند . « 4 »\r\n\r\n\r\n","description":"","footnote":"\r\n( 1 ) . مغازى واقدى ، ج 3 ، ص 1102 .\r\n( 2 ) . بحارالانوار ، ج 21 ، ص 405 به نقل از المنتقى ، صحيح مسلم ، ج 4 ، ص 36 به نقل از امام باقر عليه السلام از امام صادق عليه السلام از جابر .\r\n( 3 ) . همان به نقل از فروع كافى ، ج 1 ، ص 233 .\r\n( 4 ) . بحارالانوار ، ج 21 ، ص 393 ، از فروع كافى ، ج 1 ، ص 233 .\r\n","page_name":" 753 ","page_number":753},
  {"content":"\r\n\r\nهمچنين زنان را شبانه به همراه اسامة بن زيد به سوى منى فرستاد و فرمود : هركدام كه قربانى به همراه آورده‌اند ، رمى را انجام دهند و از منى خارج نشوند تا قربانىها ذبح شود و هركدام كه قربانى نياورده‌اند ، رمى را انجام دهند و به سوى مكه بروند . « 1 »\r\nواقدى روايت كرده است : هنگام سحر ، پيامبر به زنان و بچه‌هايى كه ضعيف‌تر بودند و از آن حضرت درخواست كرده بودند تا قبل از ازدحام جمعيت به سوى منى بروند ، اجازه داد تا حركت كنند .\r\nآن حضرت ريگ‌هاى رمى جمرهء عقبه را در مزدلفه جمع كرد . « 2 » پس از اين‌كه فرا رسيدن صبح كاملًا براى او روشن شد ، نماز صبح را با يك اذان و اقامه به جاى آورد . سپس سوار قصواء شد و به مشعرالحرام ( يعنى كوه قزح ) « 3 » آمد . در آن‌جا رو به قبله ايستاد و آن‌قدر ذكر گفت و دعا كرد تا اين‌كه سفيدى صبح كاملًا نمايان شد ، اما هنوز خورشيد طلوع نكرده بود و پس از طلوع خورشيد ، حركت كرد .\r\n\r\nورود به منى\r\nپس از آن‌كه رسول خدا به وادى محسّر رسيد ، كمى پيش رفت و آن‌گاه راه وسطى را كه به جمرهء عقبه منتهى مىشد در پيش گرفت . آن‌گاه در حالى كه بر ناقهء صهباء نشسته بود ، جمره را با هفت سنگ رمى كرد و همراه با پرتاب هر سنگى تكبير مىگفت . « 4 » در اين حال ، پيامبر همانند ساير مردم بود و از آداب و رسومى كه دربارهء رؤسا و امرا انجام مىدادند ، خبرى نبود . هيچ كس مردم را از اطراف رسول خدا دور نمىكرد و آن حضرت تلبيه گفتن را تا قبل از رمى جمره ادامه داد . « 5 »\r\nسپس به قربانگاه رفت . ناجية بن جندب شترها را يكى پس از ديگرى در حالى كه يكى از\r\n\r\n\r\n","description":"","footnote":"\r\n( 1 ) . همان ، ج 21 ، ص 394 از فروع كافى ، ج 1 ، ص 295 - 296 .\r\n( 2 ) . مغازى واقدى ، ج 2 ، ص 1106 - 1107 .\r\n( 3 ) . همان به نقل از ابوجعفر .\r\n( 4 ) . بحارالانوار ، ج 21 ، ص 406 به نقل از المنتقى ما ؛ صحيح مسلم ، ج 4 ، ص 36 به نقل از امام صادق عليه السلام از امام باقر عليه السلام از جابر .\r\n( 5 ) . مغازى واقدى ، ج 2 ، ص 1107 - 1108 .\r\n","page_name":" 754 ","page_number":754},
  {"content":"\r\n\r\nدست‌هاى آن‌ها را بسته بود و روى سه دست و پا حركت مىكردند ، پيش مىآورد و آن حضرت شصت و سه شتر را با دست خودش قربانى كرد ، سپس كارد را به على عليه السلام داد و او بقيه را ( كه سى و چهار شتر بود ) نحر كرد . سپس آن حضرت دستور داد كه كمى گوشت از هر قربانى بردارند و آن را در قابلمه‌اى بپزند . آن گاه پيامبر صلى الله عليه و آله و على عليه السلام گوشت آن را خوردند و آب آن را نوشيدند « 1 » آن‌ها چيزى از پوست و افسار و كله پاچهء قربانى را به سلاخ‌ها ندادند ، بلكه تمام آن‌ها را صدقه دادند . « 2 »\r\nدر اين حج ، معمّر بن عبدالله عدوى مسؤول تراشيدن سر رسول‌خدا صلى الله عليه و آله شد . هنگامى كه مىخواست سر آن حضرت را بتراشد ، قريشىها به او گفتند : اى معمّر ! گوش رسول خدا و تيغ تيز در دست توست ! امّا معمر گفت : به خدا قسم كه عهده‌دار شدن اين كار را از الطاف بزرگ خدا برخود مىدانم . « 3 »\r\nدر آن‌جا عده‌اى همانند رسول الله سرهايشان را تراشيدند و عده‌اى فقط تقصير كردند . براى همين آن حضرت فرمود : پروردگارا حلق‌كنندگان را بيامرز . به وى عرض شد : اى رسول خدا ، پس تقصيركنندگان چطور ؟ آن‌گاه تا سه مرتبه براى حلق‌كنندگان دعا كرد و در مرتبهء چهارم براى تقصيركنندگان طلب آمرزش نمود .\r\nسپس رسول خدا صلى الله عليه و آله لباسش را پوشيد و به خودش عطر زد . « 4 »\r\nپس از آن ، پيامبراكرم صلى الله عليه و آله سوار شتر شد و به سوى كعبه حركت كرد و نماز ظهر را در مكه به جاى آورد . سپس كنار چاه زمزم آمد و مشاهده كرد كه فرزندان عبدالمطلب مردم را سيراب مىكنند . به آنان فرمود : براى من آب بكشيد اى فرزندان عبدالمطلب ، اگر نمىترسيدم كه مردم با تأسّى از من افتخار سقايت حجاج را از شما بگيرند ، خودم از چاه آب مىكشيدم . آن‌ها دلوى از آب را به\r\n\r\n\r\n","description":"","footnote":"\r\n( 1 ) . بحارالانوار ، ج 21 ، ص 406 به نقل از المنتقى ، ج 4 ، ص 36 ؛ مغازى واقدى ، ج 2 ، ص 1108 به نقل از ابن عباس .\r\n( 2 ) . بحارالانوار ، ج 21 ، ص 393 به نقل از فروع كافى ، ج 1 ، ص 234 ؛ مغازى واقدى ، ج 2 ، ص 1108 به نقل از على عليه السلام .\r\n( 3 ) . بحارالانوار ، ج 21 ، ص 400 به نقل از فروع كافى ، ج 1 ، ص 235 . اما در تاريخ مدينهء منوره ، ج 2 ، ص 617 از ابن شبة آمده است : عبدالله بن زيد سر آن حضرت را در همان لباس احرامش تراشيد و پيامبر صلى الله عليه و آله احرامى خود را به او بخشيد . پس از آن محمدبن عبدالله بن زيد مىگفت : موهاى پيامبر صلى الله عليه و آله كه با حنا و گل خطمى خضاب شده است ، نزد ما است .\r\n( 4 ) . مغازى واقدى ، ج 2 ، ص 1108 - 1109 .\r\n","page_name":" 755 ","page_number":755},
  {"content":"\r\n\r\nحضرت صلى الله عليه و آله تقديم كردند . او مقدارى از آن را نوشيد « 1 » و به منى بازگشت . در آن‌جا بيتوته كرد تا روز سوم ، كه آخرين روز از ايام تشريق است ، به رمى جمرات پرداخت . « 2 »\r\nپيامبر صلى الله عليه و آله در نزديكى ظهر و پيش از نماز ، به رمى جمرات پرداخت . او در كنار جمرهء اولى بيش‌تر از وسطى مكث كرد و در كنار جمرهء عقبى اصلًا توقفى نكرد و آن حضرت صلى الله عليه و آله بالاى جمره‌ها را رمى مىكرد . وى به مسلمانان فرمود كه در روز عيد همراه او كوچ كنند و اما زنان آن حضرت صلى الله عليه و آله در بعدازظهر عيد قربان كوچ كردند و رمى جمرات را هم شبانه انجام مىدادند . همچنين آن حضرت صلى الله عليه و آله به چوپانان و خدمه اجازه داد كه شبانه عمل رمى را انجام دهند و شب را در خارج از منى بيتوته كنند . « 3 »\r\n\r\nخطبهء منى\r\nواقدى از دو طريق از عمروبن يثربى و از عبدالله بن عباس روايت كرده است كه رسول خدا بعدازظهر روز يازدهم كه بعد از عيد قربان بود ، در منى در حالى كه بر ناقه‌اش ، قصواء سوار بود خطبه‌اى ايراد كرد . « 4 » و قمى در تفسيرش مىنويسد : آن حضرت در منى بعد از حمد و ثناى خدا فرمود : « اى مردم ! سخنان مرا بشنويد و خوب به خاطر بسپاريد ؛ زيرا ممكن است كه بعد از امسال ديگر مرا نبينيد . سپس پرسيد : آيا مىدانيد كه با حرمت‌ترين روز كدام است ؟ ! مردم گفتند : همين امروز . پرسيد :\r\nبا حرمت‌ترين ماه كدام است ؟ ! مردم گفتند : همين ماه . پرسيد : با حرمت‌ترين سرزمين كدام است ؟\r\nمردم گفتند همين سرزمين .\r\nآن‌گاه فرمود : همانا خون‌ها و اموال و آبروى شما حرمت دارد و بر همديگر حرام است ، چنان‌كه اين روز و اين ماه و اين سرزمين شما حرمت دارند تا روزى كه پروردگار خويش را ملاقات كنيد و از\r\n\r\n\r\n","description":"","footnote":"\r\n( 1 ) . بحارالانوار ، ج 21 ، ص 406 ، به نقل از المنتقى ، ج 4 ، ص 36 و در مغازى واقدى ، ج 2 ، ص 1110 .\r\n( 2 ) . همان ، ج 21 ، ص 393 به نقل از فروع كافى ، ج 1 ، ص 234 .\r\n( 3 ) . مغازى واقدى ، ج 2 ، ص 1110 .\r\n( 4 ) . همان ، ج 2 ، ص 1110 - 1111 .\r\n","page_name":" 756 ","page_number":756},
  {"content":"\r\n\r\nشما دربارهء اعمالتان سؤال كند .\r\nآيا پيام الهى را ابلاغ كردم ؟ مردم گفتند : آرى . فرمود : خدايا تو شاهد باش . سپس فرمود : آگاه باشيد كه هر افتخار يا بدعتى كه در جاهليت بوده است و يا هر خون يا مالى كه در جاهليت هدر داده شده ، اكنون زير پاهاى من است و باطل اعلام مىشود . بدانيد كه هيچ كس بر ديگرى برترى ندارد مگر به واسطهء تقوا . آيا پيام الهى را ابلاغ كردم ؟ مردم گفتند : آرى . فرمود : خدايا تو شاهد باش . . . .\r\nسپس فرمود : بدانيد كه شيطان از اين‌كه در سرزمين شما بت پرستيده شود ، مأيوس شده است ، اما او به انجام اعمالى كه شما آن را كوچك مىشماريد راضى است و آگاه باشيد كه هرگاه او در كسى طمع كند ، او را به بندگى خودش مىكشاند .\r\nاى مردم ! آگاه باشيد كه مسلمان حقيقتاً برادر مسلمان است و براى هيچ مسلمانى جان و مال برادر مسلمانش حلال نيست مگر آن‌كه اموالش را با رضايت به وى بدهد .\r\nمن مأمور شده‌ام كه با مردم مبارزه كنم تا بگويند : لا إله الله . وقتى كه اين را بگويند ، جان‌ها و مال‌هايشان را از من حفظ كرده‌اند ، مگر به اندازهء حقى كه بايد بپردازند و حسابشان در روز قيامت با خداست . آيا پيام الهى را ابلاغ كردم ؟ مردم گفتند : آرى . فرمود : خدايا تو شاهد باش . سپس فرمود : اى مردم ، سخن مرا بشنويد و آن را به خاطر بسپاريد تا بعد از من از آن بهره‌مند شويد و خوب آن را بفهميد تا خير آن را بينيد ؛ مواظب باشيد كه بعد از من به كفر خويش باز نگرديد و بر سر دنيا خون همديگر را نريزيد .\r\nسپس فرمود : آگاه باشيد كه من دو چيز در ميان شما به يادگار گذاشته‌ام كه اگر به آن دو تمسك بجوييد ، هيچ‌گاه گمراه نمىشويد : كتاب خدا و عترتم ، اهل بيتم را . به درستى كه خداى لطيف و خبير مرا آگاه كرده است كه اين دو هيچ‌گاه از هم جدا نمىشوند تا اين‌كه در حوض كوثر بر من وارد مىشوند . آگاه باشيد كه هركس به آن دو چنگ بزند ، نجات پيدا مىكند و هركس با آن دو مخالف كند ، هلاك مىشود . آيا پيام الهى را ابلاغ كردم ؟ مردم گفتند : آرى . فرمود : خدايا تو شاهد باش .\r\nسپس فرمود : بدانيد كه به زودى افرادى از شما در حوض بر من وارد مىشوند ، اما از من دور گردانيده مىشوند . پس مىگويم : خدايا اين‌ها اصحاب من هستند ، ولى گفته مىشود : اى محمد ، اين‌ها بعد از تو بدعت‌گذارى كردند و سنّت تو را تغيير دادند . پس من هم مىگويم : از رحمت خدا دور باشند ، از رحمت خدا دور باشند . » « 1 »\r\n\r\n\r\n","description":"","footnote":"\r\n( 1 ) . تفسير قمى ، ج 1 ، ص 171 و 172 و در حاشيهء آن از صحيح بخارى ، ج 2 ، ص 145 و 149 و ج 3 ، ص 79 ، ج 4 ، ص 87 ، باب حوض آمده است : عده‌اى از اصحابم جزو اصحاب‌الشمال قرار مىگيرند . پس من مىگويم : اصحابم ! اصحابم ! امّا گفته مىشود : آن‌ها بعد از تو مرتد شدند و به گذشتهء خويش بازگشتند . و در لفظ صحيح مسلم ، ج 2 ، ص 149 - 252 آمده است : من مىگويم : آن‌ها از من هستند ، اما گفته مىشود : تو نمىدانى كه آن‌ها بعد از تو چه كردند . پس مىگويم دور باشند از رحمت خدا ، كسانى كه بعد از من بدعت ايجاد كردند . و نووى در ذيل اين احاديث مىنويسد : قاضى عياض گفته است : احاديث حوض صحيحه است و ايمان به آن‌ها واجب و تصديق آن‌ها نشانهء ايمان است . اين احاديث متواتر هستند و عدهء زيادى از صحابه آن‌ها را نقل كرده‌اند .\r\n","page_name":" 757 ","page_number":757},
  {"content":"\r\n\r\n\r\nايراد خطبه در مسجد خَيف\r\nمرحوم قمى در تفسيرش مىنويسد : در آخرين روز از ايام تشريق ، خداوند نازل فرمود :\r\n« اذَا جَاءَ نَصْرُاللَّهِ وَالفَتحْ » ؛\r\nهنگامى كه يارى خداوند و پيروزى فرا رسيد .\r\nبه دنبال آن ، پيامبراكرم صلى الله عليه و آله فرمود : به مرگ خودم خبردار شده‌ام . آن‌گاه فرمود كه مردم براى نماز جماعت در مسجد خيف جمع شوند .\r\nپس از اجتماع مردم ، حمد و ثناى الهى را به جاى آورد و فرمود : « خداوند خير و بركت عنايت فرمايد به كسى كه سخن مرا بشنود و آن را خوب حفظ كند و به كسانى كه آن را نشنيده‌اند ، برساند . چه بسا كسى حامل فقه است ولى فقيه نيست و چه بسا حامل فقهى ، فقه را براى كسى كه فقيه‌تر از او مىباشد ، حمل مىكند . بدانيد كه قلب هر مسلمانى در سه چيز خيانت نمىكند : اخلاص عمل براى خدا ، نصيحت ائمهء مسلمين ، و لزوم همراهى با جماعت مسلمين . همانا دعوت مسلمين از وراى آن‌ها احاطه شده است و مؤمنان باهم برادرند و خون‌هايشان ضامن همديگر است و ضعيف‌ترين آن‌ها براى عمل به عهد و پيمان‌ها تلاش مىكند و در مقابل دشمنان متحد و هم‌پيمان هستند .\r\nاى مردم ! من چيزى در ميان شما باقى مىگذارم كه اگر بدان تمسّك بجوييد هيچ‌گاه گمراه و خوار نمىشويد . كتاب خدا و عترتم ، اهل بيتم را . به راستى كه خداى لطيف و خبير به من خبر داده است كه آن‌ها هرگز از هم جدا نخواهند شد تا هنگامى كه در حوض بر من وارد شوند . » « 1 »\r\n\r\n\r\n","description":"","footnote":"\r\n( 1 ) . تفسير قمى ، ج 1 ، ص 173 ، بدون سند . اما نعمانى آن را در كتاب الغيبة ، ص 27 - 28 به چهار طريق از امام سجاد و باقر و صادق عليهما السلام نقل كرده و كلينى در كافى ، ج 1 ، ص 403 از امام صادق و همچنين شيخ صدوق در خصال ، ج 1 ، ص 149 و شيخ مفيد در امالى ، ج 2 ، ص 186 - 187 به طريق ديگرى روايت كرده‌اند .\r\n","page_name":" 758 ","page_number":758},
  {"content":"\r\n\r\nآن حضرت در منى باقى ماند تا رمى جمرات را انجام داد و سپس به سوى أبطح در مكه حركت و در آن‌جا اقامت كرد . « 1 »\r\nآن حضرت در طول مسير هرگاه كه به بالاى بلندى مىرسيد ، سه بار با صداى بلند تكبير مىگفت و سپس مىفرمود : « هيچ خدايى جز خداى يگانه نيست ، ملك و پادشاهى و حمد و سپاس مخصوص اوست ، او زنده مىكند و مىميراند و زنده مىكند و او زنده‌اى است كه هيچ‌گاه نمىميرد ، همهء خير و نيكىها در دست اوست و او بر هر كارى تواناست ، ما به درگاه او مىرويم و به درگاه او توبه مىكنيم ، فقط او را سجده مىكنيم و فقط او را پرستش مىكنيم و حمد و سپاس پروردگار خودمان را به جاى مىآوريم . خداوند به راستى به وعدهء خود وفا كرد و بندهء خودش را يارى كرد و به تنهايى احزاب را در هم شكست . پروردگارا ، از سختى سفر و غم و اندوه روزگار و از چشم بد در اهل و مال خودمان به تو پناه مىبريم . پروردگارا ، ما را به نيكوترين صورت به سر منزل برسان تا به بهترين مغفرت و رضوان تو نايل گرديم . » « 2 »\r\n\r\nنزول سورهء مائده\r\nمرحوم علامه طباطبائى مىنويسد : « اهل حديث اتفاق‌نظر دارند بر اين‌كه سورهء مائده آخرين سورهء مفصلى است كه در اواخر عمر رسول خدا بر وى نازل شده است . » « 3 »\r\nو عياشى در تفسير خود از على عليه السلام روايت مىكند كه فرمود : « آخرين سوره‌اى كه بر رسول خدا صلى الله عليه و آله نازل شد ، سورهء مائده بود . اين سوره هنگامى بر وى نازل شد كه او بر قاطر شهباء سوار بود .\r\nاين حالت چنان سنگين بود كه حيوان از حركت باز ايستاد و كمرش خم شد ، به طورى كه ديدم نزديك است شكم حيوان با زمين تماس پيدا كند . آن حضرت صلى الله عليه و آله در حالت خلسه فرو رفت ، به طورى كه دستش را بر سر شيبة بن وهب جُمحى گذاشت . سپس از اين حالت خارج شد و سورهء مائده را براى ما قرائت كرد . » « 4 »\r\n\r\n\r\n","description":"","footnote":"\r\n( 1 ) . بحارالانوار ، ج 21 ، ص 393 به نقل از فروع كافى ، ج 1 ، ص 234 .\r\n( 2 ) . مغازى واقدى ، ج 2 ، ص 114 . بعد از اين ديگر واقدى هيچ خبرى را از حوادث بازگشت رسول خدا به مدينه ذكر نمىكند و حتى حادثهء غدير و حتى خطبه‌اى را كه در منزلگاه جحفه ايراد فرمودند ، ذكر نمىكند !\r\n( 3 ) . الميزان ، ج 5 ، ص 157 .\r\n( 4 ) . تفسير عياشى ، ج 1 ، ص 288 ، حديث 2 .\r\n","page_name":" 759 ","page_number":759},
  {"content":"\r\n\r\nاين خبر از يك سو ، اين را مىطلبد كه وفات آن حضرت صلى الله عليه و آله در دوازدهم ربيع‌الاول رخ داده باشد و از سوى ديگر ، مقتضى آن است كه سورهء مائده يا اوايل آن در دوازدهم ماه ذىالحجه در منى نازل شده باشد .\r\nاگر چنين باشد ، به طور طبيعى اين انتظار وجود دارد كه تمام سوره ، كه دويست و بيست آيه دارد ، يا بسيارى از آيات آن دربارهء مراسم حج و عمره باشد ، در حالى كه فقط هشت آيه دربارهء مناسك حج و عمره است ؛ دو آيه در اول آن و آيه‌هاى نود و چهار تا صد .\r\nاز اين‌رو ، علامهء طباطبائى از زاويهء ديگرى به زمان نزول سورهء مائده نگريسته و گفته است : « اگر در آيات اين سوره دقت كنيم و در مواعظ و داستان‌هاى آن تدبر كنيم ، درمىيابيم كه غرض اصلى از اين سوره دعوت به وفاى به عهد ، پايدارى در عهد و پيمان‌ها ، پرهيز از پيمان‌شكنىها و اين‌كه سنت خداى متعال به آسان كردن تكاليف بندگان و تخفيف دادن به تقواپيشگان و رحمت است . در مقابل ، بر اين معنا تأكيد شده است كه خدا نسبت به كسى كه پيمان خود را با امامش بشكند و گردنكشى و طغيان نمايد و اطاعت از امام را ترك گويد و حدود و ميثاق‌هاى دينى را بشكند ، سخت‌گيرى خواهد كرد .\r\nدر اين سوره به بسيارى از احكام قصاص ، حدود و داستان مائده زمان عيسى عليه السلام و داستان پسر آدم و ظلم‌هاى پيمان‌شكنىهاى بنى اسرائيل اشاره شده است و در آياتى خداوند بر مردم منت مىگذارد كه دينشان را كامل و نعمتشان را تمام كرده است و طيّبات را حلال و خبائث را حرام گردانيده و احكام و دستوراتى را تشريع كرده كه باعث طهارت و تزكيه است و در عين حال باعث سختى و مشكلات نمىگردد . تذكر اين مطالب متناسب با زمان نزول اين سوره بوده است ؛ زيرا اهل حديث و تاريخ متفق القول هستند كه سورهء مائده آخرين سورهء مفصلى است كه در اواخر زندگانى پيامبر صلى الله عليه و آله نازل شد . » « 1 »\r\n\r\n\r\n","description":"","footnote":"\r\n( 1 ) . الميزان ، ج 5 ، ص 164 .\r\n","page_name":" 760 ","page_number":760},
  {"content":"\r\n\r\n\r\nآيات سه‌گانه اوّل\r\nآيه‌هاى اول و دوم سورهء مائده متناسب با مناسك حج است كه مىفرمايد :\r\n« اى كسانى كه ايمان آورده‌ايد ، به قراردادهاى خود وفا كنيد . براى شما گوشت چارپايان حلال گرديده است ، جز آنچه حكمش بر شما خوانده مىشود . در حالى كه نبايد شكار را در حال احرام ، حلال بشماريد و خدا هرچه بخواهد فرمان مىدهد ، اى كسانى كه ايمان آورده‌ايد ، حرمت شعائر خدا و ماه حرام و قربانى بىنشان و قربانىهاى نشانه‌دار و زائران بيت‌الحرام را كه فضل و خشنودى پروردگار خود را مىطلبند ، نگه داريد . و چون از احرام بيرون آمديد ، مىتوانيد شكار كنيد و البته نبايد كينه‌توزى گروهى كه شما را از مسجدالحرام بازداشتند ، شما را به تعدّى وادارد و در نيكوكارى و پرهيزگارى با يكديگر همكارى كنيد و در گناه و تعدّى دستيار هم نشويد و از خدا پروا كنيد كه خدا سخت كيفر است .\r\nو از آن‌جا كه در آيهء اول وعده داده است كه حيوانات حرام گوشت را هم بيان كند ، مىفرمايد :\r\nبر شما حرام شده است : مردار ، خون ، گوشت خوك ، آنچه كه به نام غير خدا كشته شده باشد ، حيوان حلال گوشت خفه شده ، حيوان به چوپ مرده ، از بلندى افتاده ، به ضرب شاخ مرده و آنچه كه درنده از آن خورده باشد ، مگر آنچه را كه زنده دريافته و سر بريده باشيد و همچنين آنچه براى بت‌ها سربريده شده و نيز تقسيم چيزى به وسيلهء تيرهاى قرعه . اين كارها نافرمانى از خداست . . . و هركس دچار گرسنگى شود ، بىآن‌كه به گناه متمايل باشد ، اگر از آنچه منع شده است ، بخورد ، بدون شك خدا او را مىآمرزد ؛ زيرا خداوند آمرزيده و مهربان است .\r\nمحرمات چهارگانه‌اى كه در ابتداى اين آيه آمده است ، براى چهارمين مرتبه در اين‌جا ذكر گرديده است و پيش از آن در آيهء 14 از سورهء انعام ( پنجاه و پنجمين سورهء نازل شده ) و در آيهء 115 از سورهء نحل ( هفتادمين سورهء نازل شده ) و در آيهء 173 از سورهء بقره ( هشتاد و هفتمين سورهء نازل شده ) ، تكرار گرديده است و حتى شبيه ذيل آيه كه مىفرمايد : « فمن اضطرّ غير باغٍ » در آيات فوق تكرار گرديده است .\r\n\r\n","description":"","footnote":"","page_name":" 761 ","page_number":761},
  {"content":"\r\n\r\nپس آيه ، محرمات جديدى را ذكر نكرده است و در اين قسمت از آيه كه مىفرمايد :\r\n« وَالْمُنْخَنِقَةُ وَالْمَوْقُوذَةُ وَالْمُتَرَدِّيَةُ وَالنَّطِيحَةُ وَما أَكَلَ السَّبُعُ . . . وَما ذُبِحَ عَلَى النُّصُبِ وَأَنْ تَسْتَقْسِمُوا بِالْأَزْلامِ . . . » ؛\r\nحيوان خفه شده ، به چوب مرده ، از بلندى افتاده ، به ضرب شاخ مرده ، دريده شده و . . .\r\nاگرچه كلمات جديدى را به كار برده است ، ولى در واقع همهء آن‌ها از مصاديق ميتة هستند .\r\n\r\nبررسى ارتباط آيات\r\nاگر به اين قسمت از آيه دقت كنيم كه مىفرمايد :\r\n« ذلِكُمْ فِسْقٌ . . . فَمَنِ اضْطُرَّ . . . فَإِنَّ اللَّهَ غَفُورٌ رَحِيمٌ » ، متوجه مىشويم كه اين قسمت يك جمله كامل است و معناى خود را به خوبى مىرساند و براى افادهء معنا به آن قسمتى كه در وسط كلام آمده است ، احتياجى ندارد .\r\nآن قسمت مىفرمايد :\r\n« الْيَوْمَ يَئِسَ الَّذِينَ كَفَرُوا مِنْ دِينِكُمْ فَلا تَخْشَوْهُمْ وَاخْشَوْنِ الْيَوْمَ أَكْمَلْتُ لَكُمْ دِينَكُمْ وَأَتْمَمْتُ عَلَيْكُمْ نِعْمَتِي وَرَضِيتُ لَكُمُ الإِسْلامَ دِيناً . . . » ؛\r\nامروز كسانى كه كافر شده‌اند از كارشكنى در دين شما نوميد گرديده‌اند . پس از ايشان نترسيد و از من بترسيد . امروز دين شما را برايتان كامل ونعمت خود را بر شما تمام گردانيدم . و اسلام را براى شما به عنوان آيين برگزيدم .\r\nبنابراين ، فهميده مىشود كه اين قسمت ، جملهء معترضه‌اى است كه در وسط اين آيه قرار داده شده است چنان كه آيه تطهير در سوره احزاب به صورت جملهء معترضه مىباشد و آيه براى رساندن معنا و دلالت خود هيچ احتياجى به آن ندارد . البته فرقى نمىكند كه بگوييم آيه از همان ابتدا به همين صورت نازل شده و اين جملهء معترضه در آن قرار داشته و يا اين‌كه بگوييم : اين قسمت در زمان ديگرى نازل شده و هنگام تأليف در وسط اين آيه قرار داده شده است . يا اين‌كه بگوييم خود پيامبراكرم صلى الله عليه و آله به كاتبان وحى دستور داده است كه اين جملهء معترضه را در وسط اين آيه قرار دهند ، اگرچه از جهت\r\n\r\n","description":"","footnote":"","page_name":" 762 ","page_number":762},
  {"content":"\r\n\r\nمعنا و زمان نزول باهم اختلاف دارند . چنان‌كه سيوطى در الدر المنثور به نقل از شعبى روايت كرده است : وقتى آيهء : « اليوم اكملت لكم دينكم » نازل شد ، رسول خدا صلى الله عليه و آله در عرفه بود و از آن‌جا كه اين آيه اعجاب حضرت صلى الله عليه و آله را برانگيخت ، دستور داد كه آن را در ابتداى سوره قرار دهند . » « 1 »\r\n\r\nنزول آيهء ولايت در مكه\r\nابن طاووس از كتاب النشر والطىّ از حذيفة بن يمان نقل مىكند : هنگامى كه على عليه السلام از يمن آمد و در مكه با پيامبر صلى الله عليه و آله ملاقات كرد ؛ ما در آن‌جا حاضر بوديم . روزى على عليه السلام رو به كعبه نماز مىخواند كه به هنگام ركوع سائلى به وى مراجعه كرد و او در همان حالت ركوع ، حلقهء انگشترش را به وى صدقه داد . در همين زمان رسول خدا كه در جاى ديگر بود تكبير گفت و آيه‌اى را كه خداوند دربارهء اين عمل على عليه السلام نازل كرده بود قرائت كرد :\r\n« إِنَّما وَلِيُّكُمُ اللَّهُ وَرَسُولُهُ وَالَّذِينَ آمَنُوا الَّذِينَ يُقِيمُونَ الصَّلاةَ وَيُؤْتُونَ الزَّكاةَ وَهُمْ راكِعُونَ » « 2 » ؛\r\nهمانا سرپرست شما ، خدا و رسولش و مؤمنانى هستند كه نماز برپاى مىدارند و در حال ركوع زكات مىپردازند .\r\nپس از قرائت آيه آن حضرت فرمود : برخيزيد تا صاحب اين صفات كه خدا او را توصيف كرده است ، بيابيم . به دنبال آن هنگامى كه رسول خدا صلى الله عليه و آله وارد مسجد مىشد ، با سائلى مواجه شد . آن حضرت از او پرسيد : از كجا مىآيى ؟ جواب داد : از پيش آن نمازگزار كه در حال ركوع اين حلقهء انگشتر را به من داد . پس رسول خدا تكبير گفت و به سوى على عليه السلام رفت . آن‌گاه از او پرسيد : اى على ، امروز چه كار خيرى انجام داده‌اى ؟ على عليه السلام جريان را براى آن حضرت بازگو كرد و پيامبراكرم براى سومين بار تكبير گفت .\r\nحلبى مىنويسد : روايت شده است كه وقتى آيهء : « انما وليكم الله و رسوله . . . » نازل شد ، پيامبر دستور داد كه ولايت على عليه السلام اعلام شود و از اين امر نگران بود . « 3 »\r\n\r\n\r\n","description":"","footnote":"\r\n( 1 ) . الميزان ، ج 5 ، ص 163 - 168 ؛ الدرالمنثور ، ج 2 ، ص 285 - 289 .\r\n( 2 ) . مائده ( 5 ) ، 55 .\r\n( 3 ) . مناقب آل آبى طالب ، ج 3 ، ص 33 ؛ تفسير عياشى ، ج 1 ، ص 327 .\r\n","page_name":" 763 ","page_number":763},
  {"content":"\r\n\r\nبحرانى در البرهان از زيد بن ارقم روايت كرده است : رسول خدا عده‌اى را نزد خود فرا خواند كه من هم از جملهء آن‌ها بودم . او به ما فرمود كه روح‌الامين ، جبرئيل موضوع ولايت على بن ابيطالب را بر او نازل كرده است و با ما مشورت كرد تا چگونه اين مطلب را در ايام موسم حج اعلام كند . ما نمىدانستيم كه چه بگوييم و از نزد وى پراكنده شديم تا اين‌كه در جُحفه فرود آمديم و مشغول برپاكردن چادرهاى خود بوديم كه ناگهان شنيديم رسول خدا با صداى بلند اعلام مىكند : اى مردم ! من فرستادهء خدا هستم ، پس دعوت كسى كه شما را به سوى خدا فرا مىخواند ، اجابت كنيد . در آن هنگام كه هوا به شدت گرم بود به سوى او رفتيم . آن حضرت فرمود : اى مردم ! بعدازظهر عرفه چيزى بر من نازل شد كه قلب مرا در فشار قرار داده است ، زيرا خوف آن را دارم كه اهل إفك آن را تكذيب كنند .\r\nتا اين‌كه در اين‌جا خداوند نازل فرمود :\r\n« يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَإِنْ لَمْ تَفْعَلْ فَما بَلَّغْتَ رِسالَتَهُ وَاللَّهُ يَعْصِمُكَ مِنَ النَّاسِ . . . » ؛\r\nاى پيامبر ، آنچه را كه از سوى پروردگارت نازل شده است ، ابلاغ كن و اگر چنين نكنى ، رسالت خود را به انجام نرسانده‌اى و خداوند تو را از مردم حفظ مىكند . « 1 »\r\nعياشى از امام صادق عليه السلام روايت كرده است كه « وحى الهى دربارهء ولايت على عليه السلام در منى نازل شده بود ، اما رسول خدا از اعلان آن خوددارى كرد ؛ زيرا از واكنش مردم نسبت به اين دستور الهى خوف داشت . تا اين‌كه از مكه بازگشت در حالى كه پنج هزار از اهل مكه او را مشايعت مىكردند .\r\nپس از اين‌كه به جحفه رسيد ، جبرئيل نازل شد و فرمود :\r\n« يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَإِنْ لَمْ تَفْعَلْ فَما بَلَّغْتَ رِسالَتَهُ وَاللَّهُ يَعْصِمُكَ مِنَ النَّاسِ . . . » ؛\r\nاما آن حضرت از ترس ايجاد تفرقه و شورش اين كار را نكرد تا نزول جبرئيل سه مرتبه تكرار شد و آن حضرت به منزلگاه جحفه رسيد . پس وقتى به ناحيهء معيعه در جحفه رسيد ، مردم را براى نماز جماعت فرا خواند . » « 2 »\r\n\r\n\r\n","description":"","footnote":"\r\n( 1 ) . مائده ( 5 ) ، 67 ، از البرهان در بحارالانوار ، ج 37 ، ص 151 - 152 و به نقل از عياشى كه آن را در تفسير عياشى نيافتيم .\r\n( 2 ) . تفسير عياشى ، ج 1 ، ص 332 .\r\n","page_name":" 764 ","page_number":764},
  {"content":"\r\n\r\nشيخ صدوق در جامع‌الاخبار با سند خود از امام صادق عليه السلام روايت كرده است : « هنگامى كه رسول خدا از حجةالوداع فارغ شد ، جبرئيل در مسير بازگشت بر او نازل شد و اين آيه را قرائت كرد :\r\n« يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ . . . » ، رسول خدا فرمود : اى جبرئيل ، مردم تازه مسلمان هستند و خوف آن را دارم كه دچار شك و ترديد شوند و از من اطاعت نكنند . پس جبرئيل به آسمان عروج كرد .\r\nدر روز دوم جبرئيل در غدير [ به همين صورت آمده است ! 
  ] بر پيامبر صلى الله عليه و آله نازل و فرمود : اى محمد ! « بَلِّغْ ما أُنْزِلَ إِلَيْكَ مِنْ رَبِّكَ وَإِنْ لَمْ تَفْعَلْ فَما بَلَّغْتَ رِسالَتَهُ وَاللَّهُ يَعْصِمُكَ مِنَ النَّاسِ . . . » ؛ اما آن حضرت عرض كرد : اى جبرئيل ، مىترسم كه اصحابم با من مخالفت كنند ! به دنبال آن جبرئيل به آسمان عروج كرد .\r\nدر روز سوم جبرئيل بر رسول خدا نازل شد ، در حالى كه آن حضرت در غدير خم بود و فرمود :\r\n« يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَإِنْ لَمْ تَفْعَلْ فَما بَلَّغْتَ رِسالَتَهُ وَاللَّهُ يَعْصِمُكَ مِنَ النَّاسِ . . . » ؛\r\nوقتى كه رسول خدا اين سخن را شنيد ، به مردم فرمود : به خدا قسم كه از اين مكان تكان نمىخورم تا رسالت پروردگارم را ابلاغ كنم . « 1 »\r\nعلامه طباطبائى در اين‌باره مىفرمايد : « بايد در آيهء سوم سورهء مائده كه مىفرمايد : « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ » و احاديثى كه دربارهء آن دو آيه از طرف شيعه و سنى وارد شده و خبرهاى متواتر مربوط به حادثهء غديرخم و اوضاع اجتماعى زمان رسول خدا دقت كرد . آنچه از تأمل و دقت در اين امور به نظر مىرسد ، اين است كه موضوع ولايت چند روز قبل از غدير نازل شده بود ، اما چنان كه آيات بدان اشاره دارند ، پيامبر صلى الله عليه و آله از اعلان آن واهمه داشت ، زيرا مىترسيد كه مورد قبول قرار نگيرد و يا نسبت به وى سوءقصدى انجام گيرد و به دنبال آن امر دعوت الهى مختل شود ، براى همين ، اعلان اين امر را به تأخير مىانداخت و امروز و فردا مىكرد تا اين‌كه آيهء شصت و هفت سورهء مائده نازل شد و دستور داد كه هر چه سريع‌تر دستور الهى را ابلاغ فرمايد . آن‌گاه پيامبر صلى الله عليه و آله اين دستور الهى را اعلان كرد .\r\n\r\n\r\n","description":"","footnote":"\r\n( 1 ) . جامع الاخبار ، ص 10 - 13 و از او در بحارالانوار ، ج 37 ، ص 165 - 166 .\r\n","page_name":" 765 ","page_number":765},
  {"content":"\r\n\r\nپس اين احتمال وجود دارد كه خداوند بخش اعظم سورهء مائده را كه امر ولايت هم در آن بوده است ، را در روز عرفه ( يا غروب آن ) بر پيامبراكرم نازل كرده باشد و آن حضرت آن را تلاوت كرده باشد ، اما بيان امر ولايت را تا غدير به تأخير انداخته باشد . در اين صورت بعيد به نظر نمىرسد كه مقصود بعضى از روايات كه مىگويد : اين آيه در غدير نازل شده است ، تلاوت اين آيه به وسيلهء پيامبراكرم صلى الله عليه و آله باشد و درصدد بيان شأن نزول ايه بوده‌اند و بدين جهت گفته‌اند كه اين آيه در روز غدير نازل شده است ، بنابراين هيچ منافاتى بين اين دو دسته از اخبار نيست . « 1 »\r\n\r\nدر غدير خم\r\nبراى مطالعه تحقيقى و تفصيلى جريان غدير بايد به كتاب الغدير علامه امينى مراجعه كرد و در اين جا به اختصار به بعضى از مطالب اشاره مىكنيم . در كتاب احتجاج از امام باقر عليه السلام روايت شده است :\r\n« هنگامى كه پيامبر صلى الله عليه و آله به غدير خم كه در سه مايلى جحفه قرار دارد ، رسيد « 2 » ؛ جبرئيل وقتى كه مقدارى از روز گذشته بود بر آن حضرت نازل شد و فرمود : « يا ايها الرسول بلغ ما انزل اليك من ربك » و او را به انجام اين دستور الهى بسيار ترغيب كرد . به دنبال آن پيامبر دستور داد كه پيش‌افتادگان برگردند و عقب‌ماندگان پيش بيايند و در آن منطقه جمع شوند تا على عليه السلام را به عنوان جانشين خود معرفى كند و آنچه را كه خداوند دربارهء على عليه السلام نازل كرده است ، به آن‌ها ابلاغ كند و خداوند به آن حضرت خبر داده بود كه او را از شر مردم در امان نگه مىدارد .\r\nوقتى كه رسول خدا صلى الله عليه و آله دستور اجتماع مردم را داد ، اوايل كاروان به جحفه رسيده بود كه آن حضرت دستور داد تا بازگردند و افراد در همان جا منتظر ماندند تا دنبالهء كاروان از راه برسد . به دستور جبرئيل آن حضرت كمى به سمت راست مسير متمايل شد و در كنار مسجد الغدير مستقر شد .\r\n\r\n\r\n","description":"","footnote":"\r\n( 1 ) . الميزان ، ج 5 ، ص 196 - 197 .\r\n( 2 ) . در معجم البلدان ، ج 2 ، ص 389 آمده است : خم منطقه‌اى بين مكه و مدينه و در نزديكى جحفه است و در ج 4 ، ص 188 گفته است : غدير خم بين مكه و مدينه قرار دارد و تا جحفه دو مايل فاصله دارد ، و در ج 2 ، ص 111 در ذيل مادهء جحفه آورده است : بين جحفه و غدير خم دو مايل راه است و جحفه در چهار منزلى مكه و در شش منزلى مدينه قرار دارد و بر حسب اطلاعات نقشه‌هاى وزارت كشور عربستان سعودى و مجلهء ميقات ، ش 6 ، ص 387 ، فاصلهء مكه تا فرودگاه رابغ البحر 180 كيلومتر است و از آنجا تا جحفه 9 كيلومتر است كه در اين صورت فاصلهء مكه تا غدير خم در حدود 185 كيلومتر است .\r\n","page_name":" 766 ","page_number":766},
  {"content":"\r\n\r\nدر آن منطقه درختچه‌هاى سلمه زيادى بود كه حضرت دستور داد تا زير اين درختچه‌ها تميز شود و با سنگ يك مكان مرتفعى ساخته شود تا او روى آن بايستد و بر مردم مشرف باشد .\r\nاز همان ابتدا كه پيامبر صلى الله عليه و آله بر بلندى ايستاد ، على عليه السلام هم يك درجه پايين‌تر از او ايستاده بود تا اين‌كه آن حضرت دست خود را بر بازوى على عليه السلام زد و على عليه السلام دست خود را به سوى رسول خدا دراز كرد . آن حضرت دست على عليه السلام را گرفت و بالا كشيد به طورى كه همرديف رسول خدا شد » . « 1 »\r\nدر البرهان از زيدبن ارقم نقل شد كه : هنگامى كه شنيديم رسول خدا اعلام مىكند : من فرستادهء خدا هستم ، دعوت‌كنندهء به سوى خدا را اجابت كنيد ، به سرعت به سوى آن حضرت رفتيم و ديديم كه از شدت گرما سر و پاهاى خود را با لباس‌هايش پوشانده است . آن حضرت دستور داد كه خار و خاشاك‌هاى زير درختچه‌ها راتميز كنيد و پس از آن فرمود كه جهاز شتران و بار و بنديل‌هاى خودمان را بياوريم . آن‌ها را آورديم و روى هم چيديم و پارچه‌اى روى آن‌ها كشيديم . آن‌گاه رسول خدا بر بالاى آن ايستاد . « 2 » گرچه اين دو خبر تصريح نكرده‌اند كه اين كارها بعد از نماز ظهر بوده است ، اما خبرهاى ديگر به اين نكته تصريح كرده‌اند :\r\nسيد بن طاووس از كتاب النشر والطى از حذيفه بن يمان روايت مىكند : « رسول خدا صلى الله عليه و آله به ما رسيد و اعلان كرد كه براى نماز جماعت جمع شود ! سپس ابوذر و عمار و مقدار و سلمان را فرا خواند و فرمود كه ميان دو درختچه را تميز كنند و چادرى را برپا نمايند . سپس فرمود كه سنگ‌ها را روى هم بچينند و منبرى درست كنند . آن‌ها چنين كردند تا طول منبر به اندازهء قامت رسول خدا صلى الله عليه و آله رسيد و سپس فرمود كه روى آن را با پارچه پوشانند . آنگاه بالاى اين منبر رفت . او گاهى به راست و گاهى به چپ نگاه مىكرد و منتظر بود كه همهء مردم جمع شوند . پس از جمع شدن همه مردم ، دست على عليه السلام را هم گرفت و او را بالاى منبر برد . على در سمت راست رسول خدا و يك درجه پايين‌تر از او ايستاد » . « 3 »\r\nدر بشارة المصطفى از براء بن عازب و زيد بن ارقم اين مطلب را افزوده است كه : ما در روز غدير كنار رسول خدا صلى الله عليه و آله بوديم و شاخه‌هاى درخت را بالاى سرش نگه مىداشتيم . « 4 »\r\n\r\n\r\n","description":"","footnote":"\r\n( 1 ) . الاحتجاج ، ج 1 ، ص 70 - 76 .\r\n( 2 ) . البرهان ، ج 2 ، ص 145 و از او در بحارالانوار ، ج 37 ، ص 152 .\r\n( 3 ) . الاقبال ، ج 2 ، ص 240 - 241 ؛ بحارالانوار ، ج 37 ، ص 152 .\r\n( 4 ) . بشارة المصطفى ، ص 166 ، چنان كه در بحارالانوار ، ج 37 ، ص 168 و 223 آمده است و العمده تأليف ابن بطريق حلى ، ص 92 به نقل از مسند احمد ، ج 4 ، ص 281 .\r\n","page_name":" 767 ","page_number":767},
  {"content":"\r\n\r\nابن حنبل به نقل از زيد بن ارقم افزوده است : آن حضرت دستور داد تا براى نماز جمع شوند و نماز را به جاى آورد و براى در امان ماندن وى از نور خورشيد پارچه‌اى را بر درختى انداخته بودند . « 1 »\r\nابن مغازلى هم در مناقب از زيدبن ارقم همين مطلب را چنين نقل مىكند : به ما فرمود كه زير درختچه‌هاى سلمه را تميز كنيم و ما چنين كرديم و سپس دستور داد كه براى نماز جماعت حاضر شويم . ما براى نماز حركت كرديم در حالى كه از شدت گرما قسمتى از رداى خود را بر سر انداخته بوديم ! پس آن حضرت نماز ظهر را به جماعت خواند و به محل استراحت خود رفت . « 2 »\r\n\r\nتبريك و تهنيت‌گويى\r\nحلبى از ابوسعيد خدرى روايت كرده است : سپس پيامبر صلى الله عليه و آله فرمود : « اى مردم ! به من تهنيت بگوييد ، به من تهنيت بگوييد ، زيرا خدا مرا به نبوّت و اهل‌بيتم را به امامت برگزيد . » « 3 »\r\nو حميرى در قرب الاسناد با سند خود از امام صادق روايت كرده است كه : « سپس به مردم دستور داد كه با على عليه السلام بيعت كنند و مردم چنين كردند . » « 4 »\r\nقمى در تفسيرش از امام صادق عليه السلام روايت كرده است : « رسول خدا به مردم فرمود درود بفرستيد به على به خاطر اميرالمؤمنين شدن . » « 5 »\r\nشيخ صدوق در أمالى با سند خود از ابن عباس روايت كرده است : « آن حضرت به اصحاب خود\r\n\r\n\r\n","description":"","footnote":"\r\n( 1 ) . بحارالانوار ، ج 37 ، ص 183 به نقل از ابن حنبل . در اين فصل بيش از ده خبر آورده شده و در آنها آمده است كه خطبه بعد از نماز ظهر ايراد شده است كه مىتوان به صفحه‌هاى 119 ، 121 ، 139 ، 149 ، 154 ، 159 ، 191 ، 189 ، 204 مراجعه كرد و در ارشاد ، ج 1 ، ص 176 آمده است : سپس هنگامهء زوال ظهر فرا رسيد و مؤذن اذان را گفت و آن حضرت نماز ظهر را به جماعت را در روز پنج‌شنبه به جاى آورد .\r\n( 2 ) . در بعضى از اخبار آمده است كه روز عيد غدير در روز عيد نوروز ، يعنى اولين روز دخول خورشيد در برج حمل بوده است . اين قول را گفتار يعقوبى در تاريخش از خوارزمى منجم تأييد مىكند . او مىنويسد : وفات رسول خدا در برج جوزاء يعنى سومين ماه فروردين و در خردادماه بوده است ، بنابراين گرماى روز غدير به اندازهء گرماى ايام تابستان نبوده است و چيزى كه اين قول را تأييد مىكند اين است كه آن حضرت به هنگام زوال ظهر ، نماز ظهر را به جماعت به جاى آورد ، در حالى كه شيوهء آن حضرت چنين بوده است كه در سفرها براى مراعات حال ديگران نماز ظهر و عصر را جمع مىكرد و آن را كمى ديرتر از ظهر مىخواهد تا از گرماى هوا كمى كاسته شود .\r\n( 3 ) . مناقب آل آبى طالب ، ج 3 ، ص 45 - 46 .\r\n( 4 ) . بحارالانوار ، ج 37 ، ص 119 ، حديث 7 و از تفسير عياشى ، ج 37 ، ص 138 .\r\n( 5 ) . بحارالانوار ، ج 37 ، ص 120 .\r\n","page_name":" 768 ","page_number":768},
  {"content":"\r\n\r\nفرمود كه يكى يكى به على عليه السلام به خاطر اميرالمؤمنين شدن تبريك بگوييد . » « 1 »\r\nدر خبر جامع‌الاخبار آمده است : « اصحاب رسول خدا صلى الله عليه و آله نزد اميرالمؤمنين آمدند و ولايتش را تبريك گفتند و اولين كسى كه به وى تبريك گفت ، عمر بن خطاب بود كه گفت : اى على ، مولاى من ، و مولاى هر مرد و زن مؤمنى گرديدى . » « 2 »\r\nشيخ صدوق در احتجاج با سند خود از امام باقر عليه السلام روايت كرده است كه رسول خدا فرمود : « اى مردم ، شما بيش‌تر از آن هستيد كه همگى بخواهيد در يك وقت با من دست بيعت بدهيد . براى همين خداى متعال به من دستور داده است كه از زبان‌هاى شما براى ولايت على و ائمه‌اى كه بعد از او مىآيند و از من و او هستند ، اقرار بگيرم ، چنان‌كه به شما اعلام كردم كه ذريهء من از صلب او هستند .\r\nپس همگى بگوييد ما شنيديم و مطيع و راضى هستيم و در مقابل آنچه از سوى پروردگار دربارهء جانشينى على و اولادش ابلاغ كردى ، تسليم هستيم . ما براين امر با قلب‌ها و جان‌ها و زبان‌ها و دست‌هايمان با تو بيعت مىكنيم و بر همين بيعت زندگى مىكنيم و مىميريم و دوباره مبعوث مىشويم . ما در آن هيچ تغيير و تبديل و شك و ريبه‌اى روانمىداريم و عهدشكنى نمىكنيم و ميثاق خود را نقض نمىكنيم و از خدا و تو و اميرالمؤمنين و اولادش كه از ذريهء تو هستند و از صلب على هستند و از حسن و حسين مىآيند ، اطاعت مىكنيم ، زيرا جايگاه و منزلت آن‌ها را نزد خدا و خودم به شما اعلام كردم .\r\nهر آينه آن را كه بر عهده داشتم به جاى آوردم و بدانيد كه حسن و حسين عليهما السلام جوانان اهل بهشت‌اند و بعد از پدرشان على عليه السلام ، امام هستند و من قبل از على عليه السلام پدر آن‌ها هستم . بگوييد : با قلب‌ها و جان‌ها و زبان‌ها و دست‌هايمان با خدا و شما و على عليه السلام و حسن و حسين عليهما السلام و ائمه‌اى كه ذكر كردى عهد و پيمان مىبنديم و آن را عوض نمىكنيم . ما آنچه را كه به ما ابلاغ كردى به بزرگ و كوچك اولاد و اهل خود مىرسانيم و خدا را بر عمل خود شاهد مىگيريم كه او كافى است و تو و ملائكه بر ما شاهد هستى و خداوند بزرگ‌ترين شاهد است .\r\n\r\n\r\n","description":"","footnote":"\r\n( 1 ) . بحارالانوار ، ج 37 ، ص 111 و در مناقب از ثعلبى به نقل از كلبى ، ج 3 ، ص 29 .\r\n( 2 ) . جامع‌الاخبار ، ص 10 و از او در بحارالانوار ، ج 37 ، ص 166 و مناقب آن را از ابوسعيد خُدْرى و از شرف المصطفى از براء بن عازب و از التمهيد باقلانى نقل كرده است و معناى آن را هم از سمعانى ذكر كرده است و در بحارالانوار ، ج 37 ، ص 107 از امالى شيخ صدوق از ابى هريره آمده است و فخر رازى آن را در تفسير مفاتيح الغيب ، ج 3 ، ص 433 آورده است و علامه امينى در الغدير ، ج 1 ، ص 272 - 282 به طور مفصل اين مطلب را از 60 مصدر نقل كرده است .\r\n","page_name":" 769 ","page_number":769},
  {"content":"\r\n\r\nاى مردم ، چه مىگوييد ؟ هر آينه خداوند هر صداى آشكار و پنهانى را مىداند و « هر كسى هدايت شود ، به نفع خود هدايت شده است و هركسى گمراه شود ، عليه خود گمراه شده است » و هركس بيعت كند ، در واقع با خداوند بيعت كرده است ، چرا كه « دست خدا بالاى دست‌هاى آن‌ها است . »\r\nاى مردم ، تقواى الهى پيشه نماييد و با على بيعت كنيد . اى مردم ، آنچه را كه به شما گفتم ، بگوييد و به على به خاطر ولايت بر مؤمنين تبريك بگوييد .\r\nاى مردم ، كسانى كه براى بيعت با وى و پذيرش ولايتش سبقت بگيرند ، از رستگاران در بهشت‌هاى جاودان هستند .\r\nاى مردم ، سخنى را بگوييد كه خداوند به واسطه آن از شما راضى باشد .\r\nامام باقر عليه السلام فرمود : مردم در جواب پيامبراكرم صلى الله عليه و آله فرياد زدند : شنيديم و امر خدا و رسولش را با قلب‌ها و زبان‌ها و دست‌هايمان اطاعت كرديم . سپس به طرف على عليه السلام رفتند و با او بيعت كردند و اولين كسانى كه با وى بيعت كردند ، اولى ، دومى و سومى بودند و بعد از آن مهاجرين و انصار و سپس بقيهء مردم بر حسب مقام و منزلتشان پيش آمدند و بيعت كردند . . . .\r\nاين بيعت‌گيرى سه روز ادامه پيدا كرد و هرگاه قومى با على عليه السلام بيعت مىكردند ، رسول خدا مىفرمود : حمد و سپاس خدايى را است كه ما را بر تمام جهانيان برترى داده است . « 1 »\r\nمرحوم مجلسى پس از بيان اين خطبه مىنويسد : تمام اين خطبه را شيخ على بن مطهر حلى در كتاب العدد القويه با اسناد خود به زيد بن ارقم روايت كرده است . « 2 »\r\nشيخ مفيد در ارشاد مىنويسد : پس نماز ظهر را خواند . سپس به على عليه السلام فرمود كه در خيمه‌اى كه در كنار خيمه‌اش بنشيند و به مردم دستور داد كه گروه گروه نزد على بيايند و جانشينى و اميرالمؤمنين شدن وى راتبريك بگويند و مردم اين كار را انجام دادند . سپس به همسرانش و زنان مؤمنين فرمود كه بر على عليه السلام وارد شوند و اميرالمؤمنين شدنش را تبريك بگويند و آن‌ها نيز اين كار را كردند . « 3 »\r\n\r\n\r\n","description":"","footnote":"\r\n( 1 ) . احتجاج ، ج 1 ، ص 82 - 84 ؛ روضة الواعظين ، ص 109 - 121 ؛ تفسير فرات كوفى ، ص 505 ، حديث 663 .\r\n( 2 ) . بحارالانوار ، ج 37 ، ص 218 . اقبال ، ج 2 ، ص 245 - 247 الطرائف من مذاهب الطوائف ، ص 33\r\nمناقب آل آبى طالب ، ج 3 ، ص 34 ؛ احقاق الحق ، ج 2 ، ص 486 - 487 .\r\n( 3 ) . ارشاد ، ج 1 ، ص 176 .\r\n","page_name":" 770 ","page_number":770},
  {"content":"\r\n\r\n\r\nاكمال دين و اتمام نعمت\r\nبرخى در مورد شأن نزول آيه اكمال مطالبى را بيان كرده‌اند كه هيچ كدام با سياق آيه جور درنمى آيد ، امّا قديمىترين كتابى كه در خصوص نزول آيهء اكمال در شأن حادثهء غدير صحبت كرده و در دسترس ما است ، كتاب سليم بن قيس هلالى عامرى ( متوفاى 80 ه . ق ) مىباشد كه آن را از ابوسعيد خدرى چنين روايت كرده است : « هنوز پيامبر صلى الله عليه و آله از روى منبر پايين نيامده بود كه آيهء :\r\n« اليَومَ اكملتُ لكُمُ دينَكُم وَ أتمَمْتُ عَلَيكُم وَ رضيتُ لَكُمُ الاسلام ديناً » ؛\r\nنازل شد كه رسول خدا فرمود : الله اكبر بر اكمال دين ، اتمام نعمت و رضايت پروردگار از رسالتم و بر ولايت على عليه السلام بعد از من . « 1 »\r\nدر اين هنگام حسان بن ثابت عرض كرد اى رسول خدا ، اجازه بفرماييد تا ابياتى دربارهء على بگويم : آن حضرت فرمود : با توكل به بركت خدا ، بگو .\r\nحسّان گفت : اى بزرگان قريش ، سخن مرا در حالى كه رسول خدا شاهد است ، بشنويد : آيا ندانستيد كه محمد در زير درختچه‌هاى غدير خم برخاست و اعلام كرد ، به اين‌كه جبرئيل از جانب خدا بر او نازل شد و اعلام كرد كه تو معصوم هستى و سستى پيشه مكن و آنچه را كه خداوند نازل كرده است به مردم ابلاغ كن ، كه اگر چنين نكنى و از دستور خدا سرپيچى كنى در اين صورت رسالت الهى را به آن‌ها ابلاغ نكرده‌اى و از دشمنان ترسيده‌اى ، پس رسول خدا برخاست و دست على را در دست راست خود گرفت و آن را بلند كرد و با صداى بلند اعلام كرد : هر كدام از شما كه من مولاى او بودم و سخنان مرا به خاطر مىسپرده و فراموش نمىكرده است ، بداند : مولاى او بعد از من على است و من فقط او را به عنوان مولاى شما معرفى مىكنم و بدان راضى هستم ، پس اى خدا ، هركسى كه دوستدار على بود ، او را دوست بدار و هركس كه دشمن على بود با او دشمن باش . و اى پروردگار ، كسانى كه او را يارى مىكنند ، يارى كن ، زيرا كه آن‌ها امام هدايت را كه همانند ماه درخشنده است يارى مىكنند و\r\n\r\n\r\n","description":"","footnote":"\r\n( 1 ) . مائده ( 5 ) ، 3 . كتاب سليم بن قيس ، ج 2 ، ص 828 ؛ الطرائف فى الطائف الطوائف ابن طاووس ، ص 35 . بحارالانوار ، ج 37 ، ص 179 امالى ، ص 214 ؛ تفسير عياشى ، ج 1 ، ص 292 - 293 ؛ و سيوطى در اتقان ، ج 1 ، ص 19 ؛ الدر المنثور ، ج 2 ، ص 259 ؛ الغدير ، ج 1 ، ص 230 - 238 ؛ آيات الغدير ، ص 246 - 248 .\r\n","page_name":" 771 ","page_number":771},
  {"content":"\r\n\r\nاى پروردگار من ، هركس كه على را خوار مىشمارد او را خوار گردان و در روز قيامت كه براى حساب نگه داشته مىشوند ، آن‌ها را عذاب كن . « 1 »\r\nمرحوم كلينى در روضهء كافى از امام باقر عليه السلام روايت مىكند : پيامبر صلى الله عليه و آله به حسان بن ثابت فرمود :\r\nمادامى كه از ما دفاع مىكنى ، مؤيد به روح‌القدس باشى . « 2 » يا فرمود : اى حسان تا هنگامى كه ما را با زبانت يارى كنى ، مؤيد به روح‌القدس هستى . « 3 »\r\n\r\nدرخواست عذاب !\r\nدر جامع‌الاخبار از امام صادق عليه السلام آمده است : « پس از سه روز ، پيامبر صلى الله عليه و آله در جاى خود نشسته بود كه مردى از قبيلهء بنى مخزوم كه عمر بن عتيبه ناميده مىشد ، پيش آمد و گفت : اى محمد ! مىخواهم از تو دربارهء سه چيز سؤال كنم . آن حضرت فرمود : آنچه را كه مىخواهى بپرس ، آن مرد پرسيد : بگو كه آيا شهادت به لا إله الا الله و محمد رسول الله از جانب تو است يا از جانب پروردگارت ؟\r\nپيامبر صلى الله عليه و آله فرمود : وحى از سوى خدا است و سفير الهى جبرئيل است و من اعلام‌كننده هستم و آن را اعلام نكردم مگر به دستور پروردگارم .\r\nآن مرد پرسيد : بگو كه آيا نماز وزكات و حج و جهاد از جانب تو است يا از جانب پروردگارت ؟\r\nپيامبر صلى الله عليه و آله همانند قبل به او جواب داد .\r\nآن مرد پرسيد : بگو كه آيا اين - و به على عليه السلام اشاره كرد - و سخنانت دربارهء او گفتى : من كنتُ مولاه . . . از جانب تو است يا از جانب پروردگارت ؟ پيامبر همانند قبل به او جواب داد .\r\nدر اين حال مرد مخزومى صورتش را به سوى آسمان گرفت و گفت : خدايا ، اگر محمد در آنچه كه مىگويد راستگو است ، پس قطعه‌اى از آتش را بر من فروفرست ! و آن‌گاه بلند شد و برگشت .\r\n\r\n\r\n","description":"","footnote":"\r\n( 1 ) . سليم بن قيس ، ج 2 ، ص 828 - 829 علامهء امينى در الغدير ، ج 2 ، ص 34 - 39 بيش‌تر از بيست منبع از خاصه و بيش‌تر از ده منبع از عامه در مورد سند اين شعر آورده است ، اما در ديوان چاپ شده‌اش به هيچ كدام اشاره نكرده‌اند ! !\r\n( 2 ) . روضهء كافى ، ص 89 ، حديث 75 .\r\n( 3 ) . ارشاد ، ج 1 ، ص 177 و افزوده است : پيامبراكرم دعا را مشروط به نصرت و يارى كرد ، زيرا عاقبت امر حسّان را مىدانست كه به مخالفين خواهد پيوست و اگر مىدانست كه حسّان درآينده هم از على عليه السلام دفاع مىكند ، به صورت مطلق براى او دعا مىكرد . اين مطلب در الفصول المختاره ، ص 291 و در جامع‌الاخبار ، ص 10 آمده است ، چنان‌كه در بحارالانوار ، ج 37 ، ص 166 نقل شده است .\r\n","page_name":" 772 ","page_number":772},
  {"content":"\r\n\r\nبه خدا قسم كه هنوز خيلى دور نشده بو دكه ابر سياهى بر او سايه انداخت و رعد و برقى از آن برخاست و صاعقه‌اى از آن بر اين مرد اصابت كرد و او را سوزانيد . آن‌گاه جبرئيل نازل شد و آياتى از سورهء معارج را نازل فرمود كه :\r\n« سَأَلَ سائِلٌ بِعَذابٍ واقِعٍ * لِلْكافِرينَ لَيْسَ لَهُ دافِعٌ » « 1 » ؛\r\nپرسنده‌اى از عذاب واقع شونده‌اى پرسيد ، كه اختصاص به كافران دارد و آن را باز دارنده نيست .\r\n\r\nسخنان كفرآميز\r\nعياشى در تفسير خود از امام صادق عليه السلام روايت كرده است : پس از آن‌كه رسول خدا در غدير خم آن سخنان را دربارهء على عليه السلام اعلان كرد و افراد به استراحت‌گاه‌هاى خود رفتند ، مقداد بن أسود كندى از كنار جمعى گذشت كه مىگفتند : به خدا قسم اگر ياران كسرى و قيصر بوديم ، الان لباس‌هاى ابريشمى و نرم در تن داشتيم . در حالى كه الان با او ( محمد ) هستيم و لباس‌هاى خشن مىپوشيم و غذاهاى خشن مىخوريم و حالا هم كه مرگش نزديك شده ، على را جانشين خود كرده است . . . .\r\nمقداد از دست آن‌ها عصبانى شد و گفت : به خدا قسم كه رسول خدا صلى الله عليه و آله را از گفته‌هاى شما آگاه خواهم كرد . به دنبال آن نزد رسول خدا رفت و او را از گفته‌هاى آن‌ها باخبر كرد . آنها نزد پيامبراكرم صلى الله عليه و آله آمدند و در مقابلش زانو زدند و گفتند : اى رسول خدا ، قسم به خدايى كه تو را به حق فرستاده است ، ما چنين نگفته‌ايم و قسم به خدايى كه تو را به پيامبرى برگزيده و تو را به سوى مردم فرستاده است ، آنچه را كه به عرضتان رسانده‌اند ، نگفته‌ايم .\r\nدر اين حال جبرئيل نازل شد و فرمود : « به خدا قسم مىخورند كه نگفته‌اند ، در حالى كه در واقع كلمات كفرآميز را گفته‌اند و بعد از مسلمانى به كفر گرويده‌اند . » اى محمد ، اين‌ها در شب عقبه عليه تو توطئه كردند ، اما به مقصود نرسيدند و انتقام نگرفته‌اند ، مگر به خاطر آن‌كه خداوند و رسولش آن‌ها را از فضل خود بىنياز كردند ! « 2 »\r\n\r\n\r\n","description":"","footnote":"\r\n( 1 ) . جامع‌الاخبار ، ص 11 ؛ بحارالانوار ، ج 37 ، ص 167 ؛ تفسير فرات كوفى ، ص 505 ، حديث 663 ؛ الغدير ، ج 1 ، ص 239 - 247 .\r\n( 2 ) . تفسير عياشى ، ج 2 ، ص 98 - 100 .\r\n","page_name":" 773 ","page_number":773},
  {"content":"\r\n\r\n\r\nبرگزيدگان دوازده گانه\r\nدر آيهء 12 ، خداوند به برگزيدگان دوازده گانه بنىاسرائيل اشاره مىكند و مىفرمايد :\r\n« وَ لَقَدْ أَخَذَ اللَّهُ مِيثاقَ بَنِي إِسْرائِيلَ وَ بَعَثْنا مِنْهُمُ اثْنَيْ عَشَرَ نَقِيباً . . . » « 1 » ؛\r\nدر حقيقت ، خدا از بنىاسرائيل پيمان گرفت و از آنان دوازده نفر برگزيديم و . . . .\r\nمرحوم طبرسى ، از ابومسلم مفسّر نقل مىكند : انبياء ، برانگيخته شدند تا به اقوامِ دوازده‌گانه ، تورات بياموزند و دين را بر پاى دارند و آنها را به انجام دستورات و واجبات الهى ترغيب كنند .\r\nو ابوالقاسم بلخى گفته است : شايد كه اين دوازده نفر ، رسول الهى و يا رهبران آنها بوده‌اند . و قتادهء بصرى مىگويد : اين افراد شاهد و حجت بر اقوام دوازده گانهء بنىاسرائيل بوده‌اند . « 2 »\r\nچنين به نظر مىرسد كه شأن نزول برگزيدگان دوازده گانهء بنىاسرائيل ، زمينه سازى براى اعلان ولايت على بن ابيطالب عليه السلام ، در روز غدير بوده است ، زيرا پس از آن تا آيهء بيست ، يهوديان و مسيحيان مورد خطاب و عتاب قرار مىگيرند .\r\n\r\nامتناع از ورود به سرزمين مقدس\r\nآيهء 20 تا آيهء 25 به بيان اين مطلب مىپردازد كه حضرت موسى عليه السلام به قوم خود دستور داد كه وارد سرزمين مقدس شوند ، اما بنى اسرائيل گفتند :\r\n« قالُوا يا مُوسى إِنَّا لَنْ نَدْخُلَها أَبَداً ما دامُوا فِيها . . . » ؛\r\nگفتند : اى موسى ؛ ما هرگز وارد آن نخواهيم شد ، مادامى كه آنها داخل آن هستند !\r\nحضرت موسى عليه السلام فرمود :\r\n« قالَ رَبِّ إِنِّي لا أَمْلِكُ إِلَّا نَفْسِي وَ أَخِي فَافْرُقْ بَيْنَنا وَ بَيْنَ الْقَوْمِ الْفاسِقِينَ » ؛\r\nپروردگارا ! من فقط اختيار خودم و برادرم را دارم ، پس بين ما و اين قوم فاسق جدايى بينداز !\r\nآيات در صدد بيان اين تذكر مهم است كه حضور حضرت موسى عليه السلام باعث عزم و ارادهء بنى\r\n\r\n\r\n","description":"","footnote":"\r\n( 1 ) . مائده ( 5 ) ، 12 .\r\n( 2 ) . مجمع البيان ، ج 3 ، ص 265 ؛ الميزان ، ج 5 ، ص 240 .\r\n","page_name":" 774 ","page_number":774},
  {"content":"\r\n\r\nاسرائيل نشد ، از اين رو خداوند آنها را به سرگردانى و آوارگى مبتلا كرد كه باز هم تنبيه نشدند و عبرت نگرفتند و حاضر نشدند كه موسى عليه السلام را در ورود به سرزمين مقدس يارى كنند ، براى همين آن حضرت عليه السلام فرمود :\r\n« قالَ رَبِّ إِنِّي لا أَمْلِكُ إِلَّا نَفْسِي وَ أَخِي » ،\r\nخدايا ! من فقط اختيار خودم و برادرم را دارم .\r\nاين در حالى است كه مسلمانان بارها از پيامبر اكرم صلى الله عليه و آله شنيده بودند : على عليه السلام براى من ، به منزلهء هارون براى موسى عليهما السلام است و در روز غدير به آنها دستور مىداد كه ولايت او را بپذيرند ، اما آن‌ها پا را جاى پاى بنىاسرائيل گذاشتند و گفتند :\r\n« إِنَّا لَنْ نَدْخُلَها أَبَداً » ؛\r\nما هرگز وارد آن نمىشويم !\r\n\r\nفرزندان حضرت آدم\r\nخداوند از آيهء 27 تا آيهء 31 سوره مائده به مسأله هابيل و قابيل و تقديم قربانى به وسيله آنها اشاره مىكند و مىفرمايد :\r\n« وَ اتْلُ عَلَيْهِمْ نَبَأَ ابْنَيْ آدَمَ بِالْحَقِّ إِذْ قَرَّبا قُرْباناً فَتُقُبِّلَ مِنْ أَحَدِهِما وَ لَمْ يُتَقَبَّلْ مِنَ الْآخَرِ . . . » « 1 » ؛\r\nداستان دو پسر آدم را به درستى برايشان بخوان . هنگامى كه هر يك از آن دو قربانىاى پيش بردند و از يكى پذيرفته شد و از ديگرى پذيرفته نشد .\r\nدر اين آيات به علت تقديمِ قربانى اشاره نشده است ؛ از اين رو عياشى در تفسير خود از سليمان بن خالد روايت مىكند : « به امام صادق عليه السلام عرض كردم : فدايت شوم ، عامه مىگويند : هابيل و قابيل بر سر تصاحب خواهرشان منازعه كردند و در نتيجه قابيل ، هابيل را كشت ؟ امام صادق عليه السلام فرمود : اى سليمان ، آيا تو هم اين گونه مىگويى ؟ ! آيا خجالت نمىكشى كه اين را به پيامبر خدا ، حضرت آدم نسبت مىدهى ؟ ! عرض كردم : فدايت شوم ، پس چرا قابيل ، هابيل را كشت ؟\r\n\r\n\r\n","description":"","footnote":"\r\n( 1 ) . مائده ( 5 ) ، 27 .\r\n","page_name":" 775 ","page_number":775},
  {"content":"\r\n\r\nفرمود : اى سليمان ، خداوند متعال بر آدم وحى فرستاد كه هابيل را جانشين خود قرار دهد و اسم اعظم الهى را به او بسپارد . اين خبر به گوش قابيل كه بزرگ‌تر از هابيل بود رسيد . او خشمگين شد و گفت : من بزرگ‌تر از او و شايسته‌تر به جانشينى هستم ! بنابراين حضرت آدم به فرمان خداوند به آن دو دستور داد كه قربانى تقديم دارند . آن‌ها اين كار را كردند . به دنبال آن خداوند قربانى هابيل را قبول كرد و قابيل نسبت به وى حسادت ورزيد و او را كشت » . « 1 »\r\nآيات چهارگانهء 50 تا 54 ، مومنان را از دوستى با يهوديان و نصارى برحذر مىدارد و متذكر مىشود كه بعضى از مريض القلب‌ها براى اظهار دوستى و هم پيمان شدن با يهوديان با هم مسابقه مىدهند ؛ زيرا خوف اين را دارند كه مسلمانان شكست بخورند و سر آنها بىكلاه بماند ! و اين در حالى است كه آنها به خدا قسم مىخورند كه با مؤمنان هستند .\r\nدر آيه 54 خبر از ارتداد بعضى از مومنان مىدهد و مىفرمايد :\r\n« . . . يا ايُّها الَّذينَ آمَنُوا مِن يَرتَدَّ مِنكُم عَن دينِه فَسَوْفَ يَأْتِي اللَّهُ بِقَوْمٍ يُحِبُّهُمْ وَ يُحِبُّونَهُ أَذِلَّةٍ عَلَى الْمُؤْمِنِينَ أَعِزَّةٍ عَلَى الْكافِرِينَ يُجاهِدُونَ فِي سَبِيلِ اللَّهِ وَ لا يَخافُونَ لَوْمَةَ لائِمٍ ذلِكَ فَضْلُ اللَّهِ يُؤْتِيهِ مَنْ يَشاءُ وَ اللَّهُ واسِعٌ عَلِيمٌ » ؛\r\nاى كسانى كه ايمان آورده‌ايد ، هر كس از شما از دين خود برگردد ، به زودى خدا گروهى ديگر را مىآورد كه آنان را دوست دارد و آنان هم او را دوست دارند .\r\nآنان در مقابل مؤمنان متواضع و در مقابل كافران متكبرانند ، در راه خدا جهاد مىكنند و از سرزنش هيچ ملامت گرى نمىترسند . اين از فضل خداست و آن را به هر كه بخواهد مىدهد و او گشايشگر و داناست .\r\nمرحوم طبرسى ، در ذيل اين آيه مىنويسد : در مصداق اين آيه اختلاف شده و روايت شده است كه از پيامبر صلى الله عليه و آله دربارهء مصاديق اين آيه سؤال شد . آن حضرت صلى الله عليه و آله دستش را بر شانهء سلمان زد و فرمود : « اين مرد و قومش » .\r\nسپس اضافه فرمود : « اگر دين بر سيارهء ثريا آويزان شده باشد ، عده‌اى از فرزندان فارس بدان دست خواهند يافت ! » « 2 »\r\n\r\n\r\n","description":"","footnote":"\r\n( 1 ) . تفسير عياشى ، ج 1 ، ص 312 ، حديث 83 .\r\n( 2 ) . مجمع البيان ، ج 5 ، ص 321 .\r\n","page_name":" 776 ","page_number":776},
  {"content":"\r\n\r\nدر تفسير عياشى به نقل از يكى از اصحاب امام صادق عليه السلام آمده است : « از امام عليه السلام دربارهء مصاديق اين آيه سؤال كردم . او پاسخ داد كه آنها از موالى هستند » . « 1 »\r\nو شيخ مفيد در كتاب الجمل نقل كرده است : عمار بن ياسر در روز جمل گفت : « به خدا قسم كه تأويل اين آيه نازل نشده بود ، مگر در امروز ! » . « 2 »\r\nاين آيه ، اوصاف كسى را كه واجب است مسلمانان از او پيروى كنند ، بيان مىكند و اين اوصاف را از نشانه‌هاى شناخت او قرار مىدهد ؛ بنابراين آيه با موضوع ولايت مرتبط است و به همين مناسبت نازل شده است .\r\n\r\nآيه‌هاى ولايت و تبليغ\r\nگويى در آيهء 55 وقت آن رسيده است كه قرآن با صفت و ويژگى خاصى به جانشين پيامبر اكرم صلى الله عليه و آله اشاره كند ، از اين رو مىفرمايد :\r\n« إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ » ؛\r\nهمانا ولىّ شما ، تنها خدا و پيامبر او است و كسانى كه ايمان آوره‌اند ؛ همان كسانى كه نماز بر پا مىدارند و در حال ركوع زكات مىدهند .\r\nپيش از اين اشاره كرديم كه على عليه السلام در هنگام ركوع ، حلقهء انگشترش را در مسجدالحرام به فقير داد و اين آيه در ضمن آيات سوره مائده ، قبل از غدير نازل شد تا زمينه‌اى براى واقعهء غدير باشد .\r\nآيهء 67 سورهء مائده معروف به آيه تبليغ است كه مىفرمايد :\r\n« يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ وَ اللَّهُ يَعْصِمُكَ مِنَ النَّاسِ إِنَّ اللَّهَ لا يَهْدِي الْقَوْمَ الْكافِرِينَ » ؛\r\n\r\n\r\n","description":"","footnote":"\r\n( 1 ) . تفسير عياشى ، ج 1 ، ص 327 ، حديث 136 .\r\n( 2 ) . الجمل ، ص 366 ، تبيان ، ج 3 ، ص 555 ، مجمع البيان ، ج 3 ، ص 321 - 322 ، تفسير ، ج 15 ، ص 17 آورده است : مصداق اين آيه حضرت قائم ( عج ) و اصحابش هستند و علامه طباطبايى در الميزان ، ج 5 ، ص 390 - 400 همين قول را اختيار و تقويت كرده است .\r\n","page_name":" 777 ","page_number":777},
  {"content":"\r\n\r\nاى پيامبر ، آنچه از جانب پروردگارت به سوى تو نازل شده ، ابلاغ كن و اگر چنين نكنى ، پيامش را نرسانده‌اى و خدا تو را از گزند مردم نگاه مىدارد و به درستى كه خدا گروه كافران را هدايت نمىكند .\r\nاين آيه اوضاع و احوال سختى را كه باعث مىشد تا پيامبر صلى الله عليه و آله ابلاغ رسالت الهى را به تأخير بيندازد ، بيان مىكند .\r\n\r\nبازگشت به مدينه\r\nواقدى مىنويسد : رسول خدا صلى الله عليه و آله هنگام رفتن به حج از راه شجره به سوى مكه رفت و هنگام بازگشت از راه مُعرّس وارد مدينه شد آن حضرت صلى الله عليه و آله وقتى كه به معرّس رسيد شترش را خواباند و تمام شب را همان جا اطراق كرد . او اصحابش را از اينكه شبانه به خانه هايشان وارد شوند ، نهى كرد .\r\nواقدى معين نكرده است كه پيامبر صلى الله عليه و آله در چه تاريخى به مدينه بازگشت ؛ اما ابن اسحاق گفته است :\r\n« آن حضرت صلى الله عليه و آله باقيمانده ذى الحجه را در مدينه ماند » . « 1 »\r\nآن حضرت صلى الله عليه و آله چهار روز مانده به ذى الحجه از مدينه خارج شد و در چهارم ذى الحجه وارد مكه شد . بنابراين در طول هشت روز ، مسافت مدينه تا مكه را پيموده است و در اين صورت به هنگام بازگشت هم اين فاصله را در هشت روز طى كرده است . و چنان كه گذشت آن حضرت صلى الله عليه و آله در چهاردهم ذى الحجه از مكه حركت كرد و پس از چهار روز ، يعنى در هيجدهم ذى الحجه به غدير خم رسيد كه در 185 كيلومترى مكه واقع شده است . در اين صورت اگر بقيهء مسير را در طول چهار يا پنج روز طى كرده باشد ، در هفتهء آخر ذى الحجه به مدينه رسيده است و اگر سه روز هم در غدير خم توقف كرده باشد - چنان كه در رواياتى آمده بود در بيست و پنجم ذى الحجه وارد مدينه شده است .\r\n\r\nشروع فتنه گرى مسيلمهء كذّاب\r\nپيامبر صلى الله عليه و آله نامه‌اى به دو امير طايفهء بنو حنيفه : هوذة بن على و ثمامة بن اثال فرستاد و آنان را به اسلام دعوت كرد ، اما آنها به نامه جواب مثبت ندادند . هوذة درخواست كرد كه پيامبر صلى الله عليه و آله او را در رياست\r\n\r\n\r\n","description":"","footnote":"\r\n( 1 ) . مغازى واقدى ، ج 2 ، ص 115 ؛ سيرهء ابن اسحاق ، ج 4 ، ص 253 .\r\n","page_name":" 778 ","page_number":778},
  {"content":"\r\n\r\nشريك كند تا از او پيروى نمايد . پيامبر صلى الله عليه و آله در پاسخ وى فرمود : نه ، هيچ كرامتى براى او نباشد و خودش و پادشاهىاش نابود شود . پس از آن ، وقتى كه رسول خدا صلى الله عليه و آله از فتح مكه بازگشت ، جبرئيل بر وى نازل شد و به او فرمود كه دعايش مستجاب شده و هوذة به هلاكت رسيده است .\r\nآن حضرت صلى الله عليه و آله دربارهء ثمامه فرموده بود : خدايا مرا بر ثمامه مسلط كن به دنبال آن ثمامه در نيمهء سال هشتم هجرى و پيش از فتح مكه اسير شد و اسلام آورد و پيروانش را به اسلام دعوت كرد .\r\nاز جملهء كارهاى پيامبر اكرم صلى الله عليه و آله ، براى تأليف قلوب رؤساى قبايل اين بود كه اگر اسلام مىآوردند ، از حملهء مسلمانان در أمان مانده و بر رياست خويش باقى مىماندند . و ظاهراً ثمامه هم از كسانى بوده است كه داوطلبانه اسلام آورده است ؛ زيرا در منابع اوليه آمده كه وى عامل پيامبر صلى الله عليه و آله در يمامه بوده است . بر همين اساس قبيلهء بنوحنيفه به وسيلهء جنگ مسلمان نشدند ، و گروهى از آنها كه مسيلمة بن جيب [ كذّاب 
  ] نيز به همراهشان بود ، در مدينه ، خدمت پيامبر صلى الله عليه و آله رسيدند .\r\nدر مدينه ، مسيلمه در كنار بار و اثاثيه اين گروه باقى ماند و بقيه خدمت پيامبر صلى الله عليه و آله رسيده و اسلام آوردند . آن حضرت صلى الله عليه و آله دستور داد كه همانند گروه‌هاى قبل ، هديه‌اى به هركدام از افراد بدهند ، آنان گفتند : فرد ديگرى نيز به همراه ما آمده كه در كنار بار و اثاثيه باقى مانده است تا از آنها محافظت كند .\r\nپيامبر صلى الله عليه و آله فرمود : بدين ترتيب او « بدترين جايگاه را در ميان شما ندارد » و دستور داد كه هديه‌اى همانند ديگران به او بدهند .\r\nپس از آنكه اين افراد به محل اقامت خود برگشتند ، اين جمله پيامبر صلى الله عليه و آله را گفتند و هديه را به او دادند . گويى او نيز همانند هوذةبن على طمع كرده بود كه رسول خدا ، نيمى يا قسمتى از رياست خود را به او واگذار نمايد تا از او پيروى كند ! براى همين همراه عده‌اى از همان گروه كه سايه بانى بالاى سرش گرفته بودند ، نزد پيامبر صلى الله عليه و آله آمد .\r\nآن حضرت صلى الله عليه و آله ميان اصحابش نشسته بود و تكه‌اى از برگ درخت نخل در دست داشت . وقتى كه مسيلمه درخواست خود را مطرح كرد ، رسول خدا صلى الله عليه و آله فرمود : اگر از من درخواست اين تكه از برگ درخت را مىكردى ، آن را به تو نمىدادم ! با اين وجود ، وقتى كه مسيلمه همراه آن عده به يمامه برگشت ، به آنها گفت : آيا محمد به هنگامى كه نام مرا پيش او ذكر كرديد ، نگفت : « او بدترين جايگاه را در ميان شما ندارد ؟ ! » او اين جمله را بدين خاطر گفت كه مىدانست من با او در امر پيامبرى و رياست شريك شده‌ام !\r\n\r\n","description":"","footnote":"","page_name":" 779 ","page_number":779},
  {"content":"\r\n\r\nسپس دستور داد كه پيروانش نماز را كنار بگذارند و شراب خوارى و زنا را حلال اعلام كرد و در هماوردى با قرآن گفت :\r\n« لقد أنعم اللهُ علَى الحُبلى ، أخرجَ منها نسمةً تسعى ، ما بين صَفاق‌ٍوَحشى ! ، همانا خداوند بر زنان آبستن نعمت بخشيد و از ميان أمعاء و احشاى آنها موجودى را خارج گردانيد كه حركت مىكند . » « 1 » و بدين ترتيب عدهء زيادى پيرو او شدند .\r\nاو در نامه‌اى به پيامبر صلى الله عليه و آله نوشت :\r\n« از مسيلمه ، رسول خدا به محمد رسول خدا ! سلام عليك ، و اما بعد ، به درستى كه من با تو در اين امر شريك شده‌ام ، و نصف زمين مال ماست و نصف آن براى قريش باشد ، اگرچه قريش قومى متجاوز هستند . » او نامه را به وسيلهء دو نفر براى پيامبر صلى الله عليه و آله ارسال كرد . پس از آن كه نامه براى آن حضرت صلى الله عليه و آله خوانده شد ، از آن دو پرسيد : شما چه مىگوييد ؟ پاسخ دادند : همان را مىگوييم كه او مىگويد ! رسول خدا صلى الله عليه و آله فرمود : به خدا قسم ، اگر چنين نبود كه نبايد فرستادگان را كشت ، گردن شماها را مىزدم !\r\nسپس به مسيلمه نوشت : « بسم الله الرحمن الرحيم ، از محمد رسول خدا ، به مسيلمهء كذّاب ، سلام بر كسى كه از هدايت پيروى كند اما بعد ، همانا زمين مال خداست كه آن را به هر كه بخواهد واگذار مىكند و عاقبت از آن تقوا پيشگان است . » و اين نامه را در آخر سال دهم هجرى فرستاد . « 2 »\r\nشيخ طوسى در تبيان ، از حسن بصرى نقل مىكند : مسيلمه دو تن از اصحاب رسول الله صلى الله عليه و آله را دستگير كرد . او از يكى از آنها پرسيد : آيا شهادت مىدهى كه محمد رسول خدا است ؟ پاسخ داد :\r\nآرى . پرسيد : آيا شهادت مىدهى كه من هم رسول خدا هستم ؟ پاسخ داد : آرى . سپس ديگرى را فراخواند و پرسيد : آيا شهادت مىدهى كه محمد رسول خداست ؟ پاسخ داد : آرى . سپس پرسيد : آيا شهادت مىدهى كه من رسول خدا هستم ؟ او ساكت شد و پاسخى نداد . مسيلمه اين سوال را دو مرتبهء ديگر تكرار كرد ، اما آن مرد گفت : من كَر هستم ! و بدين ترتيب مسيلمه او را گردن زد !\r\nخبر اين حادثه به اطلاع رسول خدا صلى الله عليه و آله رسيد . آن حضرت صلى الله عليه و آله فرمود : آنكه كشته شد ، به دنبال\r\n\r\n\r\n","description":"","footnote":"\r\n( 1 ) . سيره ابن اسحاق ، ج 4 ، ص 22 - 223 .\r\n( 2 ) . سيره ابن اسحاق ، ج 4 ، ص 250 - 247 .\r\n","page_name":" 780 ","page_number":780},
  {"content":"\r\n\r\nصدق و يقينش رفت و به فضل شهادت نايل آمد كه بر او گوار باد و اما ديگرى از تقيه استفاده كرد و چيزى بر او نيست . « 1 » يا اينكه فرمود : اوّلى از اجازهء الهى در اين زمينه استفاده كرد و دومى آشكارا از حق دفاع كرد و شهادت گوارايش باد . « 2 »\r\nمسيلمه با چنين اقدامى ، هيچ راهى براى بازگشت باقى نگذاشت ، زيرا با اين اقدام ، جنگ با مسلمانان را شروع كرده بود ، براى همين رسول خدا صلى الله عليه و آله فُرات بن حيان عجلى را به سوى ثمامة بن أثال فرستاد تا مسيلمه را به قتل برساند . « 3 » و به دنبال آن نيروى كمكى براى او از بنى تميم رسيد « 4 » ، به طورى كه مسيلمه ترسيد ، ثمامة بر او غالب شده و دستگيرش كند . « 5 »\r\n\r\nگواهى دروغ\r\nاز سوى ديگر ، از قبيلهء بنو حنيفه ، رحّال بن عنفوة حنفى اسلام آورده بود . او به مدينه هجرت كرد تا قرآن بياموزد و در دين فقيه شود . پس از آنكه قرآن و فقه را آموخت ، پيامبر صلى الله عليه و آله او را به سوى اهل يمامه فرستاد تا دين را به اهل يمامه بياموزد و براى تقويت و اتحاد مسلمانان تلاش كند تا بر مسيلمه غالب شوند ؛ اما او پس از ديدار با مسيلمه با او مصالحه كرد و حتى گواهى داد كه از محمد صلى الله عليه و آله شنيده است كه مىگويد : « مسيلمه با او در امر رسالت شريك شده است » . به دنبال آن عدهء زيادى از اهل يمامه او را تصديق كرده و تابع وى شدند .\r\nپس از آن هر چيزى را كه رحّال بن عنفوة مىگفت ، مسيلمه آن را قبول مىكرد و در كارهايش نظرات او را مىپذيرفت . با بالا گرفتن فتنهء مسيلمه و رحّال ، ثمامه همراه عده‌اى از مسلمانان كه از بنو حنيفه و ساير طوايف بودند ، متوارى شدند و مدتى سرگردان بودند تا به عَلاء بن حَضرى در بحرين ملحق شدند . « 6 »\r\n\r\n\r\n","description":"","footnote":"\r\n( 1 ) . واحدى ، اسباب النزول ، ص 231 ؛ الكشاف ، ج 2 ، ص 430 ؛ القرطبى ، ج 10 ، ص 180 ؛ الجلالين ، ص 376 .\r\n( 2 ) . تاريخ طبرى ، ج 3 ، ص 187 .\r\n( 3 ) . الاستيعاب ، ج 3 ، ص 205 ؛ اسدالغابة ، ج 4 ، ص 179 ؛ مكاتيب الرسول . ، ج 1 ، ص 39 .\r\n( 4 ) . تاريخ طبرى ، ج 3 ، ص 269 .\r\n( 5 ) . همان ، ج 3 ، ص 272 .\r\n( 6 ) . تاريخ طبرى ، ج 3 ، ص 282 - 305 .\r\n","page_name":" 781 ","page_number":781},
  {"content":"\r\n\r\n\r\nفصل هجدهم‌مهم‌ترين حوادث سال يازدهم هجرى\r\n\r\n","description":"","footnote":"","page_name":" 782 ","page_number":782},
  {"content":"\r\n\r\n\r\nادعاى پيامبرى به وسيله أسود عنسى\r\nاسم وى ، عبهلة بن‌كعب عنسى مذحجى است و به خاطر سياهى چهره‌اش به أسود ( سياه ) معروف شد .\r\nهمچنين او با پارچه‌اى كه از ليف خرما بافته شده بود ، دستارى بر سر مىبست و از اين جهت به ذى الخمار نيز معروف شد . و بنا به قولى به ذى الحمار ( صاحب الاغ ) معروف شد ؛ زيرا الاغى داشت كه آن را تعليم داده بود ، به اين صورت كه هر گاه به او مىگفت : زانو بزن ، زانو مىزد و سپس به او مىگفت : در مقابل ربّ خود سجده كن و الاغ سجده مىكرد !\r\nأسود خودش را رَحمانُ اليمن ناميده بود . « 1 » او بعد از حجة الوداع ، يعنى پس از رفتن على عليه السلام از يمن رفت و بعد از وفات بادان ، حاكم ايرانى يمن ، خروج كرد . او از كاهنان شعبده باز بود كه با كارهاى عجيب و غريب ، چشم‌ها را متوجه خود مىكرد ! او در منطقه كهف خبّان به دنيا آمده و همان جا بزرگ شده بود و خانه‌اش در آنجا بود . پس از ادعاى پيامبرى اش ، اهل نجران به وى وعدهء يارى دادند و قبيله مَذْحج به وى نامه نوشته ، از او حمايت كردند و اين اولين خروج از اسلام ، در زمان رسول خدا صلى الله عليه و آله بود كه در يمن رخ داد . « 2 »\r\nپيامبر اكرم صلى الله عليه و آله بعد از وفات بادان ، يعلى بن اميه را همراه با عبيد بن صخر سُلمى انصارى به يمن فرستاد .\r\nسپس در نامه‌اى دستور داد كه به هر ترتيب ممكن أسود را به قتل برسانيد . او توصيه كرده بود كه پيام وى را به هر كسى كه توانايى كشتن أسود را دارد ، برسانيد .\r\n\r\nفتنهء طليحه\r\nطبرى از ابن عامر أسدى نقل مىكند : أواخر عمر پيامبر صلى الله عليه و آله مسيلمه در يمامه و أسود در يمن\r\n\r\n\r\n","description":"","footnote":"\r\n( 1 ) . فتوح البلدان ، ص 113 - 115 .\r\n( 2 ) . تاريخ طبرى ، ج 3 ، ص 185 به نقل از سيف بن عمر تميمى .\r\n","page_name":" 783 ","page_number":783},
  {"content":"\r\n\r\nخروج كردند و چيزى نگذشت كه طليحة بن خويلد فقعسى أسدى ادعاى پيامبرى كرد .\r\nطليحه برادر زاده‌اش را نزد پيامبر اكرم صلى الله عليه و آله فرستاد تا او را در جريان دعوتش بگذارد و بگويد :\r\nفرشته‌اى كه از آسمان بر او نازل مىشود ، او را ذوالنون ناميده است ! پيامبر صلى الله عليه و آله فرمود : خدا او را بكشد .\r\nعده‌اى از قبايلى كه دور طليحه جمع شده بودند ، تا نزديكىهاى مدينه در ذى القصه پيش آمدند .\r\nپيامبر اكرم صلى الله عليه و آله ضراربن أزور را نزد عاملان خود در ميان بنىاسد فرستاد و به آن‌ها دستور داد كه در مقابل مرتدان به شدت ايستادگى كنند . هنگامى كه مسلمانان در واردات اردو زده بودند ، به آن‌ها خبر رسيد كه رسول خدا صلى الله عليه و آله رحلت كرده است و پس از آن مسلمانان پراكنده شدند و مردم به دور طليحه جمع شدند و كار او بالا گرفت .\r\n\r\nفرماندهى اسامه\r\nبا وجودى كه رسول خدا از درد و بيمارى رنج مىبرد ، لحظه‌اى از اجراى دستورات الهى و مقابله با مرتدان در يمامه و يمن و غير آن غافل نمىشد ؛ اما چون خودش نمىتوانست مستقيماً وارد صحنه كارزار شود ، با فرستادن پيك‌ها و نامه‌ها به عاملان و طرفداران خود ، با آنان مقابله مىكرد .\r\nآن حضرت صلى الله عليه و آله وَبَر بنِ يوحنّس را پيش فيروز ديلمى و گشايش ديلمى و دادويهء اصطخرى در صنعاء فرستاد و از آنها كه فارس بودند ، درخواست كرد افرادى از بنى تميم و قيس را كه نام برده بود ، يارى كنند . در مقابل به آنها هم نامه نوشته بود كه فيروز و همكارانش را يارى كنند . « 1 » و مثل همين كار را دربارهء مسيلمه و طليحه انجام داد . آن حضرت صلى الله عليه و آله لشكرى را براى مقابله با آنها تجهيز نكرد و تنها اسامه را تعيين كرد كه به اتفاق لشكرى به بلقاى شام برود .\r\nخبر مربوط به اين سريه در كتاب مغازى موسى بن عقبه از زهرى چنين آمده است : رسول خدا صلى الله عليه و آله بعد از حجة الوداع به مدينه بازگشت و ماه محرم و صفر را در مدينه به سر برد و سپس در صفر مريض شد . او اسامة بن زيد بن حارثه را فرماندهء لشكرى قرار داده بود كه بيشتر آن را مهاجران\r\n\r\n\r\n","description":"","footnote":"\r\n( 1 ) . همان ، ج 3 ، ص 187 .\r\n","page_name":" 784 ","page_number":784},
  {"content":"\r\n\r\nتشكيل مىدادند و عمر بن خطاب هم در ميان آنان بود . رسول خدا صلى الله عليه و آله به وى دستور داد كه به سوى مؤته ، همان جايى كه پدرش ، زيد بن حارثه و جعفر بن ابيطالب و عبداللَّه بن رواحه به شهادت رسيدند ، پيش برود .\r\nاسامه براى جنگ آماده شد و در حالى كه سلاح جنگى پوشيده بود ، به سوى جُرْف خارج شد . اما به خاطر بيمارى رسول خدا صلى الله عليه و آله چند روز در لشكرگاه جرف باقى ماند تا ماه ربيع الاول فرا رسيد . در اين شب حال رسول خدا صلى الله عليه و آله بهتر شد و براى اقامهء نماز صبح حاضر شد ، در حالى كه بر فضل بن عباس تكيه كرده بود . او در كنار ستون نشست و مسلمانان دور او جمع شده و به او سلام مىكردند و براى سلامتىاش دعا مىكردند .\r\nرسول خدا صلى الله عليه و آله فرمود كه اسامه را فرا بخوانند . وى به خدمت رسول خدا صلى الله عليه و آله رسيد . آن حضرت صلى الله عليه و آله به وى فرمود : با اميد به بركت و پيروزى از جانب خداوند ، فردا صبح حركت كن و به سوى همان جايى كه معين كردم ، پيش برو .\r\nاسامة عرض كرد : اى رسول خدا ، بهتر شده‌اى و اميدوارم كه خداى متعال سلامتى را به شما بازگردانده باشد . اجازه بدهيد ، بمانم تا خدا شفاى كامل به شما عنايت فرمايد ؛ زيرا اگر شما مريض باشيد و من حركت كنم ، دائماً نگران هستم و دوست ندارم كه از مردم دربارهء حال تو سؤال كنم .\r\nرسول خدا صلى الله عليه و آله ساكت شد و حرفى نزد . « 1 »\r\nابن اسحاق اين خبر را در سه جاى متفاوت ذكر كرده است :\r\nاو در ابتدا در حوادث مربوط به بعد از حجة الوداع و بدون نقل روايت از كسى گفته است : سپس رسول خدا صلى الله عليه و آله به مدينه بازگشت و باقيماندهء ذى الحجه و ماه محرم و صفر را در آن گذراند . در همين فرصت آن حضرت عده‌اى از مردم را - مهاجران اوليه - به فرماندهى اسامة بن زيد به سوى شام فرستاد و به او دستور داد كه به سوى بلقاء و داروم در سرزمين فلسطين حركت كند .\r\nبار دوم در زمان قبل از بيمارى پيامبر اكرم صلى الله عليه و آله و در اينجا هم بدون روايت از كسى ، گفته است :\r\nرسول خدا صلى الله عليه و آله اسامة بن زيد بن حارثه را به سوى شام فرستاد و عده‌اى از مهاجرين اوليه را همراه او قرار داد و به وى دستور داد كه به سوى بلقاء و داروم در سرزمين فلسطين پيش برود . و در حالى كه\r\n\r\n\r\n","description":"","footnote":"\r\n( 1 ) . بيهقى ، دلائل النبوة ، ج 7 ، ص 190 - 201 .\r\n","page_name":" 785 ","page_number":785},
  {"content":"\r\n\r\nمردم ، مشغول آماده شدن براى رفتن بودند ، رسول خدا صلى الله عليه و آله بيمار شد و در اثر همان بيمارى در اواخر ماه صفر يا اوايل ماه ربيع الاول از دنيا رحلت كرد .\r\nدر مرتبه سوم ، از عروة بن زبير و ديگران روايت كرده است : رسول خدا صلى الله عليه و آله كه از بيمارى رنج مىبرد ، در فرستادن لشكر اسامه كُندى كرد . در اين ميان عده‌اى با اعتراض مىگفتند : چگونه ، جوانى را بر تمام مهاجرين و انصار برترى داده و او را فرماندهء آنان قرار داده است . [ در اين قسمت ، ابن اسحاق براى اولين بار ، به انصار و مهاجرين اشاره مىكند . 
  ]\r\nآن حضرت صلى الله عليه و آله در حالى كه سرش را با پارچه‌اى بسته بود ، بيرون آمد و بر منبر نشست و حمد و ثناى الهى را به جاى آورد و فرمود :\r\n« اى مردم ، دستورات اسامه را اطاعت كنيد و همراه لشكر او خارج شويد . به جانم سوگند كه اگر امروز دربارهء فرماندهى او ايراد مىگيريد ، در گذشته در مورد پدرش هم ايراد مىگرفتيد . او شايستگى فرماندهى را دارد چنان كه پدرش هم شايستگى فرماندهى را داشت . » سپس از منبر پايين آمد .\r\nاسامه همراه لشكريان خارج شد و در جُرف كه در حدود يك فرسخى مدينه قرار داشت ، اردو زد تا مردم به او ملحق شوند . در اين ميان بيمارى رسول خدا صلى الله عليه و آله شديدتر شد و اسامه و لشكريانش منتظر بودند تا ببينند كه چه پيش مىآيد . « 1 »\r\nواقدى مىنويسد : رسول خدا صلى الله عليه و آله به مردم ( ! ) دستور داد كه براى جنگ روم آماده شوند و تأكيد كرد كه به سرعت مجهز شوند . مسلمانان ( ! ) از اطراف آن حضرت صلى الله عليه و آله پراكنده شده و به سرعت در حال آماده شدن براى عزيمت به جنگ بودند .\r\nواقدى به مهاجرين اوليه اشاره نكرده و به انصار هم تصريح نكرده است ! بلكه بيشترين توجه وى به بيان حوادث و به خصوص تاريخ آنها بوده و گفته است :\r\nسپس هنگامى كه رسول خدا صلى الله عليه و آله شب سه شنبه را كه سه روز از ماه صفر سال يازدهم باقى مانده بود ، صبح كرد ، اسامة بن زيد را فرا خواند و فرمود :\r\n\r\n\r\n","description":"","footnote":"\r\n( 1 ) . سيرهء ابن اسحاق ، ج 4 ، ص 253 - 301 .\r\n","page_name":" 786 ","page_number":786},
  {"content":"\r\n\r\n« اى اسامه ، با نام خدا و با توكل به بركت و نصرت الهى حركت كن تا به محل شهادت پدرت برسى و در آنجا اردو بزن . من تو را فرمانده اين سپاه قرار دادم . هنگامهء صبح بر اهل ابنى شبيخون بزن و مثل آتش بر سر آنها فرود بيا . مسير را هم به سرعت طى كن تا جاسوسان نتوانند ، زودتر از تو پيش بروند .\r\nاگر خداوند پيروزى به تو عنايت كرد ، در آنجا زياد توقف نكن . براى طى مسير ، راهنمايانى با خود ببر و جاسوسان و طلايه داران سپاهت را پيش بفرست تا غافلگير نشوى . »\r\nاما در روز چهارشنبه كه دو روز به آخر ماه صفر باقى مانده بود ، حال رسول خدا صلى الله عليه و آله بدتر شد و تب و لرز شديدى او را فراگرفت . با اين حال در صبح روز پنج شنبه ، كه تنها يك شب به پايان ماه صفر باقيمانده بود ، آن حضرت صلى الله عليه و آله پرچم را براى اسامه بست و به او فرمود : « با نام خدا و در راه خدا به جهاد بپرداز . با كسانى كه به خدا كفر مىورزند ، بجنگيد . مردانه نبرد كنيد و مكر و حيله نكنيد ، زنان و بچه‌ها را به قتل نرسانيد . . . اگر شما را ديدند و شما را صدا زدند و فراخواندند ، آرام باشيد و وقار خود را حفظ كنيد . « با همديگر نزاع نكنيد كه شكست مىخوريد و قدرت شما از بين مىرود » « 1 » . دائماً بگوييد : « پروردگارا ! ما بندگان تو هستيم و آنها هم بندگان تو هستند . اختيار ما و آنها به دست تو است . و همانا تو هستى كه بر آنها غالب مىشوى . » و بدانيد كه بهشت زير سايهء برق شمشيرهاست . اى اسامه ، با نام خدا حركت كن و در جُرْف اردو بزن . »\r\nاسامة پرچم را گرفت و به بريدة بن حُصيب أسلمى داد و او آن را به خانهء اسامه برد .\r\nواقدى در ادامه مىنويسد : جُرف در زمان رسول خدا صلى الله عليه و آله به سقاية سليمان معروف بود و مردم گروه گروه براى جنگ خارج مىشدند . كسانى كه كارهايشان را زودتر انجام داده بودند ، خارج شدند و عده‌اى باقى مانده بودند كه هنوز كارهايشان را انجام نداده بودند . در اين قسمت واقدى به مهاجرين اوليه تصريح مىكند و مىنويسد : هيچ كدام از مهاجرين اوليه نبودند مگر اينكه براى اين جنگ فراخوانده شده بودند . سپس چهار نفر از مهاجرين اوليه را به اين ترتيب ذكر مىكند : عمر بن خطاب ، ابوعبيده جراح ، سعد بن ابى وقاص و سعيد بن زيد عدوى .\r\nسپس دو نفر از انصار به نام‌هاى : سلمة بن اسلم و قتادة بن نعمان را بر مىشمارد .\r\n\r\n\r\n","description":"","footnote":"\r\n( 1 ) . انفال ( 8 ) ، 46 .\r\n","page_name":" 787 ","page_number":787},
  {"content":"\r\n\r\nآنگاه اعتراض آنها را چنين بيان مىكند : عده‌اى از مهاجرين اوليه به فرماندهى اسامه اعتراض مىكردند كه بيشتر و شديدتر از همه ، عياش بن ابى ربيعه مخزومى اعتراض مىكرد و مىگفت :\r\n« چگونه اين جوان را فرماندهء مهاجران اوليه قرار داده است ؟ ! »\r\nبا شديدتر شدن اختلافات عمر بن خطاب نزد رسول خدا صلى الله عليه و آله آمد و جريان را به اطلاع وى رسانيد و اين در روز شنبه ، دهم ربيع الاول بود . پيامبر صلى الله عليه و آله در حالى كه قطيفه‌اى بر دوش انداخته و سرش را با دستمالى بسته بود ، خارج شد و بر روى منبر قرار گرفت . او پس از حمد و ثناى الهى فرمود :\r\n« اى مردم ، اين چه سخنانى است كه بعضى از شما دربارهء فرماندهى اسامةبن زيد زده‌ايد ؟ ! به خدا قسم كه اگر امروز به فرماندهى او طعنه مىزنيد ، ديروز به فرماندهى پدرش طعنه مىزديد ! به خدا قسم كه زيد براى فرماندهى لايق بود و پسرش بعد از او ، براى فرماندهى لياقت دارد . دربارهء او همديگر را به خير و نيكى سفارش كنيد كه او از برگزيدگان شما است . »\r\nسپس از منبر پايين آمد و وارد خانه‌اش شد . مسلمانان پيش مىآمدند و با رسول خدا صلى الله عليه و آله خداحافظى مىكردند تا همراه اسامة براى جنگ خارج شوند كه عمربن خطاب هم در ميان آنها بود . و آن حضرت صلى الله عليه و آله مىفرمود : « هرچه زودتر سپاه اسامه را عازم كنيد ! »\r\nدر همين حال ام أيمن ( مادر اسامه ) پيش آن حضرت صلى الله عليه و آله آمد و عرض كرد : اى رسول خدا ، آيا بهتر نيست كه اسامه در همان لشكرگاه توقف كند تا شما بهتر شويد و بعد اعزام شوند ؟ زيرا اگر اسامه در اين حالت ، براى جنگ خارج شود ، حال خوبى نخواهد داشت . رسول خدا صلى الله عليه و آله فرمود : « هر چه زودتر سپاه اسامه را عازم كنيد ! »\r\nمردم به اردوگاه رفتند و شب يكشنبه را همراه اسامه در آن جا گذراندند . صبح روز يكشنبه ، اسامه به مدينه برگشت و در حالى كه گريه مىكرد ، بر رسول خدا صلى الله عليه و آله وارد شد . حال آن حضرت صلى الله عليه و آله بسيار خراب بود . عمويش عباس و همسرانش در اطراف بسترش بودند . پيامبر صلى الله عليه و آله صحبت نمىكرد . اسامه خم شد و او را بوسيد . آن حضرت صلى الله عليه و آله دستش را به سوى آسمان بلند كرد و سپس كف دستش را بر اسامه ماليد ، گويى كه براى او دعا مىكرد .\r\nاسامه به اردوگاه جرف بازگشت و شب دوشنبه را در آنجا گذراند . دوباره صبح روز دوشنبه از اردوگاه به مدينه آمد تا بار ديگر رسول خدا صلى الله عليه و آله را ببيند . اين بار حال پيامبر صلى الله عليه و آله بهتر شده بود . پس از\r\n\r\n","description":"","footnote":"","page_name":" 788 ","page_number":788},
  {"content":"\r\n\r\nديدار و گفتگو ، هنگام خداحافظى ، رسول خدا صلى الله عليه و آله به او فرمود : « با توكل بر خدا حركت كنيد . »\r\nاسامه به طرف اردوگاه حركت كرد و دستور داد كه تمام لشكريان به وى ملحق شوند و پس از آن كه به اردوگاه رسيد ، دستور داد كه از جُرف حركت كنند . در همين حال ، فرستادهء مادرش ام أيمن از راه رسيد و به او خبر داد كه رسول خدا صلى الله عليه و آله در حال جان دادن است . اسامه به سرعت به مدينه بازگشت در حالى كه عمر بن خطاب و ابوعبيده جراح همراهش بودند . « 1 »\r\nبا وجودى كه واقدى فرد باهوش و زيركى بوده و سعى مىكرده است كه تفصيل مطالب را از اخبار و احاديث و روايات جمع‌آورى كند ، امّا در صدد برنيامده است ، افراد اين سپاه را مشخص كند كه اين گونه رسول خدا صلى الله عليه و آله در اعزام آن تأكيد داشت . او شش بار كلمه الناس را در مورد سپاه اسامه و سه بار كلمهء المسلمين و همچنين سه بار كلمهء المهاجرين الاولين را به كار برده است و يك بار كلمهء أنصار را بر المهاجرين الاولين عطف كرده و گفته است : « في رجالٍ من المهاجرين و الأنصار . . . » . و آنگاه دو نفر از انصار را نام مىبرد كه پيش از اين گذشت . امّا چنان كه گذشت ، موسى بن عقبه و ابن اسحاق و همچنين ابن هشام بر كلمهء المهاجرين الاولين متمركز شده‌اند و ابن اسحاق فقط يك بار در روايت عروة ، كلمهء أنصار را بر المهاجرين اضافه نموده است .\r\nقول واقدى به تمام انصار تصريح نمىكند و تنها به تعدادى اشاره كرده و دو تن از آنها را نام مىبرد . در حالى كه يعقوبى در كتاب خود به اختصار مىنويسد : رسول خدا صلى الله عليه و آله پرچم را براى فرماندهى اسامه بر تعداد زيادى از مهاجرين و انصار بست . و در اين سپاه ابوبكر و عمر نيز حاضر بودند . عده‌اى اعتراض كرده و گفتند : او كم سن و سال است و فقط نوزده سال دارد ! امّا پيامبر صلى الله عليه و آله فرمود : « اگر امروز دربارهء فرماندهى او اعتراض مىكنيد ، پيش از اين بر فرماندهى پدرش هم اعتراض مىكرديد ، در حالى كه هر دو براى فرماندهى لايق بودند . » هنگامى كه حال رسول خدا صلى الله عليه و آله بسيار بد شد ، اسامه در اردوگاه جُرف به سر مىبرد و هنوز سپاهش عازم نشده بود و پيامبر صلى الله عليه و آله در همين حال چند بار گفته بود : سپاه اسامه را اعزام كنيد . آن حضرت صلى الله عليه و آله چهارده روز مريض بود تا اينكه در شب دوم ربيع الاول رحلت كرد . « 2 »\r\n\r\n\r\n","description":"","footnote":"\r\n( 1 ) . مغازى واقدى ، ج 3 ، ص 117 - 120 .\r\n( 2 ) . تاريخ يعقوبى ، ج 2 ، ص 113 .\r\n","page_name":" 789 ","page_number":789},
  {"content":"\r\n\r\n\r\nتأكيد بر اعزام لشگر اسامة\r\nشيخ مفيد در ارشاد مىنويسد : هنگامى كه رسول خدا صلى الله عليه و آله از نزديك شدن أجل خود مطلع گرديد ، به هر مناسبتى براى مسلمانان سخنرانى مىكرد و آنان را از فتنه انگيزى و اختلاف بعد از خودش برحذر مىداشت . و بسيار سفارش مىكرد كه به سنت او متمسك شوند و بر آن اتفاق نظر و وحدت داشته باشند و آنان را به پيروى از عترت خود و اطاعت و حفاظت از آنها و كمك و يارى به آنها در دين تشويق مىكرد و از اختلاف و ارتداد برحذر مىداشت .\r\nاز جمله مطالبى كه راويان از آن حضرت دربارهء وحدت و اتفاق نظر نقل كرده‌اند ، اين است :\r\n« اى مردم ! من از ميان شما مىروم . و شما در حوض كوثر بر من وارد مىشويد . آگاه باشيد كه دربارهء دو چيز از شما سؤال خواهم كرد . پس مواظب باشيد كه چگونه از آنها محافظت مىكنيد . بدانيد كه خداوند به من خبر داده است كه اين دو از هم جدا نمىشوند تا مرا ملاقات كنند . من اين را از خدا درخواست كردم و آن را به من عطا فرمود . آگاه باشيد كه من اين دو را در ميان شما مىگذارم : كتاب خدا و عترتم ، اهل بيتم را . از آن دو پيشى نگيريد كه متفرق مىشويد و از آن دو عقب نمانيد كه هلاك مىشويد و سعى نكنيد كه چيزى به آن دو ياد بدهيد ، زيرا آن دو آگاه‌تر از شما هستند .\r\nاى مردم ، اين گونه نباشيد كه بعد از من به كفر خويش بازگرديد و خون همديگر را بريزيد . . . آگاه باشيد كه على بن ابيطالب ، برادر و وصى من است كه بر سر تأويل قرآن مىجنگد ، چنان كه من بر سر تنزيل قرآن جنگيدم . »\r\nسپس اسامه را به فرماندهى انتخاب كرد و پرچم را به نام او بست و به او دستور داد كه به سوى سرزمين روم ، همان جايى كه پدرش به شهادت رسيد ، حركت كند . نظر آن حضرت صلى الله عليه و آله اين بود كه مهاجران و انصار اوليه را از مدينه به بيرون بفرستد تا در هنگام وفاتش كسى از اين‌ها در مدينه نمانده باشد كه در رياست بر مردم طمع كند و به منازعه با جانشين و و وصى او بپردازد و بخواهد حق او را پايمال گرداند . براى همين اسامه را به فرماندهى افرادى كه ذكر كرديم منصوب كرد و تلاش نمود كه هر چه سريع‌تر آنان از مدينه بيرون بروند . او به اسامه دستور داد كه در جُرف اردو بزند و مردم را ترغيب كرد كه هر چه زودتر به او ملحق شوند و همراه او حركت كنند . و آنان را از سستى و كُندى برحذر داشت ، اما در همين ايامى كه در صدد بود تا سپاه اسامه را هر چه سريع‌تر اعزام كند ، بيمار شد و در اثر آن رحلت كرد .\r\n\r\n","description":"","footnote":"","page_name":" 790 ","page_number":790},
  {"content":"\r\n\r\nشيخ مفيد در ادامه مىنويسد : هنگامى كه پيامبر صلى الله عليه و آله مريض شد ، در خانهء ام سلمة رضى اللَّه عنها به سر مىبرد ، براى همين يك يا دو روز در آنجا بسترى بود تا اينكه عايشه آمد و درخواست كرد كه او را به منزل خودش ببرد تا از او مراقبت كند . به دنبال آن ساير همسران پيامبر صلى الله عليه و آله اين درخواست را مطرح كردند و پيامبر صلى الله عليه و آله به عايشه اجازه داد تا او را به منزلش ببرد . بدين ترتيب آن حضرت صلى الله عليه و آله به حجرهء عايشه منتقل شد و مريضى او چند روزى ادامه يافت و به تدريج شديدتر شد .\r\nسپس قضيهء نماز را نقل كرده و گفته است : پس از آنكه رسول خدا صلى الله عليه و آله نماز را به جاى آورد ، به منزل خودش رفت و گروهى از مسلمانان را كه ابوبكر و عمر بن خطاب هم در ميان آنان بودند ، فراخواند و پرسيد : آيا به شما دستور ندادم كه هر چه زودتر همراه سپاه اسامه حركت كنيد ؟ ! چرا از دستور من سرپيچى كرده‌ايد ؟ !\r\nابوبكر گفت : من خارج شده بودم ، اما بازگشتم تا بار ديگر شما را ببينم ! و عمر گفت : اى رسول خدا ، من خارج نشدم ، زيرا دوست ندارم كه حال شما را از ديگران بپرسم !\r\nبه دنبال آن حضرت صلى الله عليه و آله سه مرتبه فرمود : سپاه اسامه را روانه كنيد . « 1 »\r\n\r\nزيارت بقيع و ايراد خطبه\r\nشيخ مفيد در ارشاد آورده است : « پيامبر صلى الله عليه و آله به على عليه السلام فرمود : جبرئيل هر سال قرآن را يك مرتبه بر من عرضه مىكرد و امسال آن را دو مرتبه عرضه كرده است . و سبب آن را چيزى نمىدانم ، جز اينكه أجل من فرا رسيده است . يا على ، من بين انتخاب گنج‌هاى دنيا و جاودانگى در آن و بين بهشت مخير شدم ، اما ملاقات پروردگارم و بهشت را اختيار كردم » .\r\nپس از آنكه پيامبر بيمار شد و احساس كرد كه أجلش فرا رسيده است ، به اطرافيانش فرمود :\r\nمأمور شده‌ام كه براى اهل بقيع استغفار كنم . پس بر على عليه السلام تكيه كرد و به بقيع رفت و در ميان قبرستان ايستاد و فرمود : « السلام عليكم يا اهل القبور . . سلام بر شما اى اهل قبور ، به شما تبريك مىگويم كه از آنچه مردم در آن گرفتار مىشوند ، عبور كرديد ، زمانى كه فتنه‌ها همانند تكه‌هاى شب تار ، يكى پس از ديگرى روى مىآورند . » و سپس به منزل خود بازگشت .\r\n\r\n\r\n","description":"","footnote":"\r\n( 1 ) . ارشاد ، ج 1 ، ص 179 - 184 .\r\n","page_name":" 791 ","page_number":791},
  {"content":"\r\n\r\nنمايش تصوير\r\n\r\n","description":"","footnote":"","page_name":" 792 ","page_number":792},
  {"content":"\r\n\r\nو بعد از سه روز در حالى كه سرش را بسته بود و به على عليه السلام و فضل بن عباس تكيه كرده بود ، از منزل بيرون آمد و بر منبر نشست و فرمود :\r\n« اى مردم ، هنگامهء رفتن من از ميان شما فرا رسيده است . به هر كس كه وعده‌اى داده‌ام ، بيايد تا آن را به او بدهم و هر كسى كه از من طلبكار است ، بيايد تا آن را بپردازم . اى مردم ، بين خدا و هيچ كس ، چيزى جز عمل نيست كه با آن خير يا شرى را انجام دهد . اى مردم ، هيچ كس ادعا و آرزوى گزافى نداشته باشد . قسم به كسى كه مرا به حق مبعوث كرده است ، هيچ چيز غير از عمل همراه با رحمت ، باعث نجات نمىشود ! و اگر فردى معصيت كند ، نابود مىشود ! آيا پيام خدا را ابلاغ كردم ؟ »\r\nپس از ايراد خطبه ، پيامبر صلى الله عليه و آله نماز كوتاهى به جاى آورد و وارد منزل ام سلمه رضى اللَّه عنها شد . « 1 »\r\n\r\nنيابت از پيامبر اكرم صلى الله عليه و آله\r\nشيخ مفيد در ارشاد املا كرده است : پيامبر اكرم صلى الله عليه و آله در منزل ام سلمه رضى اللَّه عنها بود . سپس عايشه از همسران پيامبر اجازه گرفت كه او را به منزل خودش ببرد تا از او پرستارى كند و آنها اجازه دادند .\r\nسپس پيش ام سلمه آمد و از او اجازه خواست تا رسول خدا صلى الله عليه و آله را به منزل خودش منتقل كند و او اجازه داد . پس از آن پيامبر صلى الله عليه و آله به منزلى كه عايشه در آن زندگى مىكرد ، منتقل شد و بيمارى آن حضرت همچنان ادامه پيدا كرد تا بسيار شديد شد .\r\nبلال هر روز اذان مىگفت ، سپس پيش پيامبر اكرم صلى الله عليه و آله مىآمد و او را از اذان باخبر مىكرد . يك روز اذان صبح را گفت ، سپس پيش آن حضرت صلى الله عليه و آله آمد كه ديد به خاطر بيمارى بيهوش شده است .\r\nبلال با صداى بلند گفت : الصلاة ، يرحمكم اللَّه . رسول خدا صلى الله عليه و آله با صداى بلال ، به هوش آمد و فرمود :\r\nيكى به جاى من نماز بخواند ، من توانايى آن را ندارم .\r\nعايشه گفت : ابوبكر را خبر كنيد و حفصه گفت : عمر را خبر كنيد .\r\nرسول خدا صلى الله عليه و آله به عمر و ابوبكر دستور داده بود كه همراه سپاه اسامه خارج شوند و نمىدانست كه آنان از دستورش سرپيچى كرده‌اند ، امّا وقتى اين سخنان را از عايشه و حفصه شنيد ، متوجه شد كه آنها از دستورش سرپيچى كرده و در مدينه مانده‌اند . او مشاهده كرد كه عايشه و حفصه هر كدام سعى دارند\r\n\r\n\r\n","description":"","footnote":"\r\n( 1 ) . ارشاد ، شيخ مفيد ، ج 1 ، ص 181 - 182 ؛ سيره ابن اسحاق ، ج 4 ، ص 291 - 304 .\r\n","page_name":" 793 ","page_number":793},
  {"content":"\r\n\r\nكه پدر خودشان را براى اقامهء نماز بفرستند و هنوز كه او زنده است در صدد فتنه انگيزى مىباشند ، براى همين فرمود : « دست برداريد كه شما همانند زنانى هستيد كه يوسف را به زندان فرستادند . » سپس على و فضل بن عباس را فراخواند و پس از وضو گرفتن ، با تكيه بر آنها به سوى مسجد حركت كرد ، در حالى كه از ضعف پاهايش بر زمين كشيده مىشد .\r\nوقتى كه از منزل وارد مسجد شد ، ابوبكر را ديد كه در محراب ايستاده است . آن حضرت نزديك محراب رفت و با دست به ابوبكر اشاره كرد كه عقب برود . ابوبكر به عقب رفت و رسول خدا صلى الله عليه و آله در محراب ايستاد . او نماز را از همان جايى كه ابوبكر قطع كرده بود ، ادامه نداد ، بلكه نماز را از اول با تكبيرة الاحرام شروع كرد . « 1 »\r\n\r\nدرخواست دوات و كاغذ\r\nشيخ مفيد در ارشاد مىنويسد : پس از آن كه رسول خدا صلى الله عليه و آله نماز را به جاى آورد ، به منزلش رفت . او به خاطر ناراحتى و خستگى بيهوش شد . در اين حال صداى گريه و زارى از جمعيتى كه داخل منزل آمده بودند ، برخاست . آن حضرت صلى الله عليه و آله پس از لحظاتى به هوش آمد و فرمود : دوات و كتف شترى ( كاغذى ) بياوريد تا چيزى براى شما بنويسم كه بعد از آن هيچ گاه ، گمراه نشويد !\r\nيكى برخاست تا دنبال دوات و كاغذ برود كه پيامبر صلى الله عليه و آله دوباره بيهوش شد . عمر به او گفت :\r\nبرگرد ، زيرا او هذيان مىگويد ! « 2 » آن فرد برگشت و بعضى از حاضران گفتند : « إنّا للَّه‌و انا اليه راجعون » ،\r\n\r\n\r\n","description":"","footnote":"\r\n( 1 ) . ارشاد ، ج 1 ، ص 182 - 183 ؛ شرح نهج البلاغه ، ابن ابى الحديد ، ج 9 ، ص 197 ؛ سيد مرتضى ، الشافى ، ج 2 ، ص 158 - 161 ؛ تلخيص الشافى ، ج 3 ، ص 28 - 32 ؛ المسترشد ، چاپ محمودى ، ص 118 - 146 ؛ طبرى در ج 3 ، ص 197 از عايشه روايت كرده است كه ابوبكر به نيابت از پيامبر صلى الله عليه و آله نماز خواند .\r\n( 2 ) . همان ، ج 1 ، ص 184 . اين روايت را قبل از او ، هلالى حامدى در كتابش ، ج 2 ، ص 794 و نيشابورى در ايضاح ، ص 259 و طبرى در تاريخ خود به سه طريق از سعيد بن جبير از ابن عباس بدون ذكر نام عمر نقل كرده است . و مرحوم مجلسى آن را در بحارالانوار ، ج 30 ، ص 70 - 73 به پنج طريق از بخارى و به دو طريق از الجمع بين الصحيحين و به سه طريق از صحيح مسلم آورده است كه بعضى به جابر بن عبدللَّه انصارى اسناد داده شده و بقيه از ابن عباس روايت شده است . ابن ابىالحديد معتزلى در شرح نهج البلاغه ، ج 12 ، ص 20 - 21 ، از كتاب تاريخ بغداد ، تأليف احمد بن ابى طاهر بغدادى خراسانى ( 204 - 208 ه ق ) ، از ابن عباس روايت كرده است : در زمان خلافت عمر بر او وارد شدم . او گفت : پسر عمويت كه بزرگ خانوادهء شماست را در چه حالى ترك كردى و پيش من آمدى ؟ گفتم : در حالى او را ترك كردم كه با دلو خود از چاه براى نخلستان‌ها آب مىكشيد و قرآن مىخواند . سپس پرسيد : اى عبدللَّه ، آيا هنوز هم به فكر خلافت هست ؟ گفتم : بله . پرسيد : آيا هنوز هم گمان مىكند كه رسول خدا صلى الله عليه و آله او را نصب كرده است ؟ گفتم : بله ، و بالاتر اينكه از پدرم دربارهء آنچه او ادعا مىكند ، سؤال كردم . پدرم پاسخ داد : او راست مىگويد . عمر گفت : على نزد رسول خدا صلى الله عليه و آله جايگاه والايى داشت ، ولى اين چيزى است كه حجتى را اثبات نمىكند و عذرى را بر طرف نمىنمايد . پيامبر صلى الله عليه و آله در زمانى ، جايگاه على عليه السلام را بالا مىبرد و هنگام وفاتش تصميم داشت كه به اسم وى براى جانشينى خود تصريح كند ، اما من از آن جلوگيرى كردم و اين به خاطر دلسوزى نسبت به اسلام و آگاهى به آن بود . نه ، به خدا قسم ، نمىبايست كه قريش بر امر حكومت مسلط شوند ، زيرا در اين صورت عرب‌ها در تمام نقاط عليه آنها طغيان مىكردند ! رسول خدا صلى الله عليه و آله هم فهميد كه من آنچه را كه در دل دارد فهميده‌ام ، لذا از بيان آن خوددارى كرد . و خداوند إبا دارد كه امضاء كند ، مگر آنچه را كه جارى شده است !\r\n","page_name":" 794 ","page_number":794},
  {"content":"\r\n\r\nما بر خلاف دستور رسول خدا عمل كرديم !\r\nپس از مدتى كه رسول خدا صلى الله عليه و آله دوباره به هوش آمد ، بعضى عرض كردند : اى پيامبر خدا ، آيا دوات و كاغذ را بياوريم ؟ !\r\nفرمود : آيا بعد از اين كه گفتم و نياورديد ؟ ! نه ، لازم نيست ، امّا من شما را به خير و نيكى نسبت به اهل بيتم سفارش مىكنم ، سپس روى خود را از آنان برگرداند . آنان برخاستند و بيرون رفتند و فقط اهل بيت او باقى ماندند كه علىبن ابيطالب عليه السلام و عباس و پسرش فضل از جملهء آنها بودند .\r\nدر اين هنگام عباس عرض كرد : اى رسول خدا ، اگر اين امر ( جانشينى ) بعد از شما در ميان ما مستقر مىشود ، به ما بشارت بده و اگر مىدانيد كه ما مغلوب مىشويم ، سفارش‌هاى لازم را بفرماييد !\r\nپيامبر صلى الله عليه و آله به وى فرمود : شما بعد از من از مستضعفين خواهيد بود ! و ساكت شد . « 1 »\r\nشيخ طوسى ، در أمالى ، با سند خود از ابن عباس وايت كرده است : وقتى كه هنگامهء وفات رسول خدا صلى الله عليه و آله نزديك شده بود ، در كنارش بودم و پرسيدم : اى رسول خدا ، پدر و مادرم به فدايت ، در حالى كه اجل تو نزديك شده است ، چه دستور مىفرماييد ؟\r\nفرمود : اى پسر عباس ، با هر كسى كه با على عليه السلام مخالف است ، مخالف باش و هيچ گاه پشتيبان و دوست آن‌ها مباش .\r\nعرض كردم : اى رسول خدا ، چرا به مردم دستور نمىدهى كه با او مخالفت نكنند ؟\r\nآن حضرت صلى الله عليه و آله گريه كرد و فرمود : اى پسر عباس ، دنيا دار ابتلا و امتحان است . قسم به كسى كه مرا به حق به پيامبرى مبعوث كرده است . على عليه السلام ميزان حق است و هر كسى با على عليه السلام مخالفت\r\n\r\n\r\n","description":"","footnote":"\r\n( 1 ) . ارشاد ، ج 1 ، ص 185 .\r\n","page_name":" 795 ","page_number":795},
  {"content":"\r\n\r\nورزيده و حق او را انكار كند ، از دنيا خارج نمىشود ، مگر اين كه خدا به خاطر نعمتى كه آن را ضايع كرده است ، بر او خشم مىگيرد . اى پسر عباس ، مواظب باش در مورد على عليه السلام شك نكنى كه شك دربارهء على عليه السلام به منزلهء كفر به خدا است . « 1 »\r\n\r\nمتصدى كفن و دفن\r\nشيخ صدوق با سند خود از ابن عباس روايت كرده است : هنگامى كه رسول خدا صلى الله عليه و آله در بستر بيمارى افتاده بود و عده‌اى از اصحاب آن حضرت صلى الله عليه و آله در اطرافش بودند ، عمار بن ياسر از او پرسيد : اى رسول خدا ، پدر و مادرم به فدايت ، اگر آن واقعه رخ داد چه كسانى از ما شما را غُسل بدهند ؟\r\nآن حضرت صلى الله عليه و آله فرمود : فقط على بن ابيطالب ، زيرا هنگامهء غسل ملائكه او را يارى مىدهند . عمار پرسيد : پدر و مادرم به فدايت ، اگر اين واقعه رخ داد ، چه كسى بر شما نماز بخواند ؟\r\nآن حضرت صلى الله عليه و آله به على عليه السلام فرمود : اى پسر ابوطالب ، پس از آنكه روح از بدنم جدا شد ، بدنم را به خوبى غسل بده و مرا در اين دو پارچه ( كه پارچه‌هاى مُستعملى بودند ) يا ميان پارچهء سفيد مصرى و بُرد يمانى كفن كن و مرا در پارچهء گرانقيمت كفن نكن . سپس جنازه‌ام را تا كنار قبرم حمل كنيد . در اين هنگام اول خداى جلّ و علا از فوق عرش ، سپس جبرئيل و ميكائيل و اسرافيل همراه ملائكه بسيارى كه جز خداى متعال تعداد آنها را نمىداند ، سپس كسانى كه عرش را در بر گرفته‌اند ، سپس ساكنان اهل آسمان‌هاى هفتگانه يكى پس از ديگرى ، سپس تمام اهل بيتم و زنانم به ترتيب بر من نماز مىخوانند . آنها اشاره مىكنند و سلام مىفرستند . پس شما هم با صداى گريه و شيون مرا اذيت نكنيد . « 2 »\r\n\r\nگريهء انصار\r\nشيخ مفيد در أمالى ، با سند خود از ابن عباس روايت مىكند : مردان و زنان انصار در مسجد جمع شده بودند و براى حال رسول خدا صلى الله عليه و آله گريه مىكردند . در اين هنگام ، عباس و پسرش فضل و على عليه السلام داخل شدند و به پيامبر صلى الله عليه و آله عرض كردند : اى رسول خدا ، مردان و زنان انصار در مسجد جمع شده‌اند و به حال شما گريه مىكنند ، آنها مىترسند كه شما از دنيا برويد .\r\n\r\n\r\n","description":"","footnote":"\r\n( 1 ) . أمالى شيخ طوسى ، ص 106 ، حديث 161 .\r\n( 2 ) . شيخ صدوق ، امالى ، ص 505 ، حديث 6 ؛ كشف الغمة ، ج 1 ، ص 17 .\r\n","page_name":" 796 ","page_number":796},
  {"content":"\r\n\r\nپيامبر صلى الله عليه و آله فرمود : دست‌هاى مرا بگيريد . سپس در حالى كه ملحفه‌اى به دور خود پيچيده بود و سرش را با پارچه بسته بود ، وارد مسجد شد و بر منبر نشست . آنگاه حمد و ثناى الهى را به جاى آورد و فرمود : « اى مردم ، چه چيز باعث شده كه مرگ پيامبرتان را انكار كنيد ؟ مگر مرگ ، مرا و همهء شما را در بر نمىگيرد ؟ اگر بنا بود كه كسى جاويدان باقى بماند ، در ميان شما براى هميشه باقى مىماندم .\r\nآگاه باشيد كه من به پروردگارم ملحق خواهم شد ، در حالى كه در ميان شما چيزى را به يادگار گذاشته‌ام كه اگر بدان تمسك جوييد ، هرگز گمراه نمىشويد : كتاب خدا كه در دست‌هاى شماست و صبح و شام آن را مىخوانيد و عترتم ، اهل بيت خودم را در ميان شما باقى گذاشته‌ام و شما را دربارهء آنها سفارش مىكنم .\r\nشما را دربارهء انصار به نيكى سفارش مىكنم . هر آينه مىدانيد كه آنها چه مقامى نزد خدا و رسولش و مؤمنين دارند ، آيا آنها به شما پناه ندادند و امكاناتشان را در اختيار شما نگذاشتند ؛ در حالى كه خودشان در سختى و مشقت به سر مىبردند ؟ ! پس هر كدام از شما كه متولى امرى شديد كه در آن مىتوانيد به نفع يا ضرر ديگران اقدام كنيد ، در اين صورت بايد كه سخنان نيكوكاران انصار را بپذيرد و از خطاكنندگان در گذرد . »\r\nاين مجلس آخرين مجلسى بود كه برگزار شد تا اين كه پيامبر صلى الله عليه و آله به ملاقات پروردگارش رفت .\r\nسپس به افرادى كه در اطرافش اجتماع كرده بودند ، فرمود : « اى مردم ، بدانيد كه بعد از من پيامبرى نمىآيد و سنّتى بعد از سنت من وجود ندارد ، پس هر كسى كه آن را ادعا كرد ، ادعاى خودش است و جايگاهش جهنم خواهد بود . هر كسى كه ادعاى پيامبرى كرد ، او را به قتل برسانيد و پيروانش اهل جهنم خواهند بود .\r\nاى مردم ، قصاص را زنده نگه داريد و حق را بر پا نگه داريد و متفرق نشويد و مسلمان باقى بمانيد تا پايدار باشيد . « 1 »\r\n\r\nبرادر مرا فرا بخوانيد\r\nشيخ مفيد در ارشاد املا كرده است : اميرالمؤمنين جز براى انجام كارهاى ضرورى ، رسول خدا صلى الله عليه و آله را\r\n\r\n\r\n","description":"","footnote":"\r\n( 1 ) . الاحتجاج ، ج 1 ، ص 89 ، أمالى شيخ مفيد ، ص 45 - 53 .\r\n","page_name":" 797 ","page_number":797},
  {"content":"\r\n\r\nتنها نمىگذاشت . يك بار على عليه السلام براى انجام بعضى از كارهايش بيرون رفت . رسول خدا صلى الله عليه و آله به هوش آمد و مشاهده كرد كه عده‌اى در اطرافش هستند و على عليه السلام در آنجا نيست . پس فرمود : برادر و همراه مرا فرا بخوانيد . « 1 »\r\nام سلمة رضى الله عنه گفت : منظورش على است ، او را فرا بخوانيد و دنبال ديگرى نرويد . پس على عليه السلام را فرا خواندند .\r\nوقتى على عليه السلام نزديك شد ، پيامبر صلى الله عليه و آله به او اشاره كرد . على عليه السلام خم شد و سرش را نزديك دهان آن حضرت صلى الله عليه و آله برد . پيامبر به مدت طولانى با او نجواكرد . سپس على عليه السلام در گوشه‌اى نشست و آن حضرت صلى الله عليه و آله خوابيد .\r\nاز على عليه السلام پرسيده شد : اى ابوالحسن ، پيامبر صلى الله عليه و آله چه چيزى با تو مىگفت ؟ پاسخ داد : هزار درب علم به روى من بازكرد كه هر درى هزار در دارد . و مرا به چيزى وصيت كرد كه به خواست خدا آن را انجام خواهم داد .\r\nسپس رسول خدا صلى الله عليه و آله چشم‌هايش را گشود و به على عليه السلام فرمود : اى على ، سر مرا در دامنت قرار ده .\r\nهمانا امر الهى فرا رسيده است . پس از آن كه جان به جان آفرين تسليم كردم ، دست بر صورتم بكش و آن را بر صورت خود بكش . سپس مرا رو به قبله كن و انجام كارهاى مرا به عهده بگير . وقتى كه مُردم ، مرا غسل بده و هنگام غسل ، عورت مرا بپوشان ، زيرا هيچ كس آن را نمىبيند ، مگر اينكه نابينا مىشود . و پيش از همه بر من نماز بخوان و از من جدا نشو تا مرا به خاك بسپارى و از خداى متعال كمك بخواه و مرا در همين جا دفن كن و قبرم را به اندازهء چهار انگشت از زمين بالاتر قرار بده و مقدارى آب بر آن بپاش « 2 » .\r\nعلى عليه السلام سر پيامبر صلى الله عليه و آله را در دامن خود گذاشت و آن حضرت صلى الله عليه و آله به حالت اغماء فرو رفت .\r\nفاطمه ، دختر آن حضرت عليها السلام خودش را بر روى بدنِ پدر انداخت و شيون و زارى مىكرد و اين شعر را مىخواند :\r\n\r\n\r\n","description":"","footnote":"\r\n( 1 ) . ارشاد ، ج 1 ، ص 185 - 186 ؛ طبرى ، ج 3 ، ص 196 . امالى شيخ صدوق ، ص 508 - 509 ، حديث 6 ، امالى شيخ طوسى ، ص 660 ، حديث 1365 .\r\n( 2 ) . اصول كافى ، ج 1 ، ص 450 ، از امام باقر عليه السلام .\r\n","page_name":" 798 ","page_number":798},
  {"content":"\r\n\r\n و أبيض يُسْتسقى الغمام بوجهه * ثِمال اليتامى عصمةً لِلأرامل \r\nرسول خدا صلى الله عليه و آله به هوش آمد و اين شعر را شنيد و با صداى آهسته‌اى فرمود : دخترم ، اين گفته عمويت ابوطالب است . آن را نگو . بلكه اين را بگو :\r\n« وَ ما مُحَمَّدٌ إِلَّا رَسُولٌ قَدْ خَلَتْ مِنْ قَبْلِهِ الرُّسُلُ أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ » « 1 » ؛\r\nهمانا محمد ، پيامبرى همانند پيامبران ديگر است ، آيا اگر از دنيا رفت يا شهيد شد ، به گذشتهء خود باز مىگرديد .\r\nفاطمه به شدت گريست . آن حضرت صلى الله عليه و آله اشاره كرد كه به او نزديك شود . فاطمه به او نزديك شد و پيامبر صلى الله عليه و آله رازى را در گوش او گفت كه چهره‌اش شكوفا گرديد .\r\nبعدها از فاطمه پرسيده شد : رسول خدا صلى الله عليه و آله چه رازى را به تو گفت كه حزن و اندوهت بر طرف گرديد و چهره‌ات شاداب شد ؟ فرمود : او به من مژده داد كه من اولين نفر از اهل بيت هستم كه به او ملحق مىشوم و مدت زيادى طول نمىكشد كه پيش او مىروم و همين مرا خوشحال و شاداب كرد « 2 » !\r\nشيخ صدوق در أمالى از ابن عباس روايت كرده است . سپس پيامبر صلى الله عليه و آله فرمود : على نزديك بيا ، على نزديك‌تر بيا ، . . . همين طور على عليه السلام نزديك رفت تا آن حضرت صلى الله عليه و آله دست او را گرفت و پيش خود نشانيد . و در اين حال بيهوش شد .\r\nحسن و حسين برخاستند و در حالى كه گريه و زارى مىكردند ، پيش آمدند و خود را بر روى بدن رسول خدا صلى الله عليه و آله انداختند . على عليه السلام مىخواست كه آنها را دلدارى داده و از بدن پيامبر صلى الله عليه و آله جدا كند كه در همين حال آن حضرت صلى الله عليه و آله چشمانش را باز كرد و فرمود : على جان ، اجازه بده كه آنها را ببويم و آنها مرا ببويند ؛ از آن‌ها توشه برگيرم و بهره ببرم و آنها از من توشه برگيرند و بهره ببرند . آگاه باشيد كه اين دو بعد از من مظلوم واقع مىشوند و ظالمانه به قتل مىرسند . سپس سه مرتبه فرمود : لعنت خدا بر كسى كه به آنها ظلم كند . « 3 » پروردگارا ، من اين دو و مومنان صالح را به تو مىسپارم . « 4 »\r\n\r\n\r\n","description":"","footnote":"\r\n( 1 ) . آل عمران ( 3 ) ، 144 .\r\n( 2 ) . ارشاد ، ج 1 ، ص 187 ؛ امالى طوسى ، حديث 316 ؛ صحيح بخارى ، ج 6 ، ص 12 ؛ صحيح مسلم ، ج 4 ، ص 1904 ؛ صحيح ترمذى ، ج 5 ، ص 361 .\r\n( 3 ) . شيخ صدوق ، امالى ، ص 508 - 509 ، ذيل حديث 6 .\r\n( 4 ) . شيخ طوسى ، أمالى ، ص 600 - 602 ، حديث 1244 ؛ كشف الغمه ، ج 1 ، ص 17 .\r\n","page_name":" 799 ","page_number":799},
  {"content":"\r\n\r\nسپس در حالى كه دست على عليه السلام ، زير سر پيامبر صلى الله عليه و آله بود ، آن حضرت صلى الله عليه و آله جان به جان آفرين تسليم كرد . على عليه السلام دست‌هايش را به صورت رسول خدا صلى الله عليه و آله كشيد و سپس آنها را بر صورتش كشيد و چشم‌هاى آن حضرت صلى الله عليه و آله را بست و او را به سوى قبله كرد و إزارش را بر بدنش كشيد . آنگاه برخاست تا بقيهء كارها را انجام دهد . « 1 »\r\nابن اسحاق ، از زهرى ، از سعيد بن مسيب ، از ابى هريره روايت كرده است به هنگامى كه رسول خدا صلى الله عليه و آله رحلت كرد ، عمر بن خطاب برخاست و گفت : عده‌اى گمان مىكنند كه رسول خدا ، فوت كرده است ، در حالى كه به خدا قسم ، رسول خدا ، از دنيا نرفته است ، بلكه پيش پروردگار خود رفته است ، چنان كه موسى بن عمران پيش خدا رفت و پس از غيبت چهل روزه به ميان قوم خود بازگشت ، در حالى كه آنها گمان كرده بودند ، او از دنيا رفته است ! به خدا قسم كه رسول خدا ، حتماً مراجعه مىكند ، چنان كه موسى مراجعت كرد و بايد دست و پاى كسانى كه گمان مىكنند ، رسول خدا فوت كرده است ، قطع شود !\r\nوقتى ابن خبر به ابوبكر رسيد ، پيش آمد تا جلوى در مسجد رسيد ، در حالى كه عمر مشغول با مردم بود و متوجه حضور او نشد . او وارد حجرهء عايشه شد كه جنازهء رسول خدا صلى الله عليه و آله در گوشه‌اى از آن نهاده شده و بُرد قرمز رنگى بر روى آن كشيده شده بود . ابوبكر پارچه را كنار زد و صورت پيامبر صلى الله عليه و آله را بوسيد . سپس پارچه را برگرداند و از حجره خارج شد ، در حالى كه عمر هنوز با مردم سخن مىگفت .\r\nابوبكر او را مورد خطاب قرار داد و گفت : اى عمر ، تو را به پيامبر ساكت باش ، اما عمر مىخواست كه همچنان صحبت كند ! ابوبكر رو به مردم كرد و پس از حمد و ثناى الهى ، گفت : اى مردم ، آگاه باشيد كه هر كس محمد را مىپرستيده است ، محمد فوت كرده است و هر كس كه خدا را عبادت مىكرده است ، همانا او زنده است و هرگز نمىميرد . سپس اين آيه را خواند :\r\n« وَ ما مُحَمَّدٌ إِلَّا رَسُولٌ قَدْ خَلَتْ مِنْ قَبْلِهِ الرُّسُلُ أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ وَ مَنْ يَنْقَلِبْ عَلى عَقِبَيْهِ فَلَنْ يَضُرَّ اللَّهَ شَيْئاً وَ سَيَجْزِي اللَّهُ الشَّاكِرِينَ » ؛\r\n\r\n\r\n","description":"","footnote":"\r\n( 1 ) . ارشاد ، ج 1 ، ص 187 ؛ نهج‌البلاغه ، خطبهء 197 .\r\n","page_name":" 800 ","page_number":800},
  {"content":"\r\n\r\nمحمد ، جز فرستاده‌اى كه پيش از او هم پيامبرانى آمده و گذشتند ، نيست . آيا اگر او بميرد يا كشته شود ، از عقيدهء خود برمىگرديد ؟ و هر كسى از عقيدهء خود بازگردد ، هرگز هيچ زيانى به خدا نمىرساند ، و به زودى خدا سپاس گزاران را پاداش مىدهد .\r\nعمر كه گويى نمىدانست ، اين آيه نازل شده است ، بسيار متعجب شده بود .\r\nسپس از أنس بن مالك روايت كرده است : بعد از آن عمر گفت : اى مردم ، من ديروز حرفى را زدم كه آن را در كتاب خدا نيافتم و عهدى نبود كه رسول خدا صلى الله عليه و آله آن را به من سپرده باشد ، اما من گمان مىكردم كه آن حضرت صلى الله عليه و آله تدبير امور ما را تا آخر بر عهده خواهد داشت .\r\nسپس ، از عكرمه ، از ابن عباس از عمر روايت كرده است : چيزى كه باعث شد تا آن حرف را بزنم ، اين بود كه در قرآن خوانده بودم :\r\n« وَكَذلِكَ جَعَلْناكُمْ أُمَّةً وَسَطاً لِتَكُونُوا شُهَداءَ عَلَى النَّاسِ وَيَكُونَ الرَّسُولُ عَلَيْكُمْ شَهِيداً » ؛\r\nشما را امت وسطى قرار داديم تا بر مردم حجت باشيد و پيامبر اكرم صلى الله عليه و آله بر شما حجت باشد . « 1 »\r\n\r\nمصيبت بزرگ\r\nعياشى در تفسيرش از امام باقر عليه السلام روايت كرده است : « هنگامى كه على عليه السلام چشم‌هاى رسول خدا صلى الله عليه و آله را بست ، فرمود :\r\n« إنّالِلّهِ و انا اليه راجعون » ، چه مصيبت بزرگى كه كمر نزديكان را شكست و مؤمنان را داغدار كرد . مصيبتى كه هيچ گاه به مثل آن مبتلا نشده‌اند و هيچ گاه درمان نخواهد شد » . « 2 »\r\nشيخ صدوق نيز در خصال با سندِ خود از على عليه السلام روايت مىكند :\r\n« مصيبت رحلتِ رسول خدا صلى الله عليه و آله چنان بارى سنگينى بر دوش من گذاشت كه گمان مىكردم ، اگر\r\n\r\n\r\n","description":"","footnote":"\r\n( 1 ) . سيرهء ابن اسحاق ، ج 4 ، ص 305 - 314 .\r\n( 2 ) . تفسير عياشى ، ج 1 ، ص 209 ، حديث 166 .\r\n","page_name":" 801 ","page_number":801},
  {"content":"\r\n\r\nآن را بر كوهها حمل كنند ، طاقت حمل آن را نداشته باشند ! اهل بيتم را مىديدم كه شيون و زارى مىكردند و قدرت كنترل خويش را نداشتند و نمىتوانستند اين بار مصيبت را حمل كنند . شيون و زارى صبر آنها را تمام كرده و عقل آنان را از كار انداخته بود . هوش و دركشان از كار افتاده بود و چيزى را نمىشنيدند و نمىفهميدند و ساير مردم از غير بنى عبدالمطلب ، برخى تسليت گويى مىكردند و اهل بيت را به صبر دعوت مىكردند و بعضى همراه با آنان گريه مىكردند و همانند ايشان شيون و زارى مىكردند .\r\nدر چنين اوضاعى خود را به صبر در مصيبت رحلت پيامبر صلى الله عليه و آله دعوت كردم و سكوت را اختيار كرده ، مشغول تجهيز ، تغسيل ، حنوط و تكفين آن حضرت صلى الله عليه و آله شدم » . « 1 »\r\n\r\nغسل و كفن پيامبر صلى الله عليه و آله\r\nشيخ مفيد در ارشاد افاده مىكند : هنگامى كه على عليه السلام مىخواست بدن رسول خدا صلى الله عليه و آله را غسل بدهد ، فضل بن عباس را فرا خواند تا آب را براى غسل دادن به او برساند - و بر حسب وصيت پيامبر صلى الله عليه و آله - چشم‌هاى او را بست . سپس پيراهن آن حضرت را از يقه تا پايين پاره كرد و به غسل و حنوط و تكفين آن حضرت صلى الله عليه و آله پرداخت . « 2 »\r\nمرحوم كلينى از امام صادق عليه السلام روايت كرده است : رسول خدا صلى الله عليه و آله با دو پارچهء عبرى ( از يمن ) و ظفارى ( از صحراهاى عمان ) براى حج احرام شده بود ، كه در همان پارچه‌ها كفن شد . « 3 » و در روايت ديگرى آمده است كه آن حضرت صلى الله عليه و آله در سه پارچه كفن شد كه عبارت بود از : دو پارچهء صحارى و يك پارچهء حِبرى . « 4 »\r\nو شيخ مفيد با سند خود ، از ابن عباس روايت كرده است : هنگامى كه على عليه السلام از غسل ( و كفن ) آن\r\n\r\n\r\n","description":"","footnote":"\r\n( 1 ) . خصال ، ج 1 ، ص 370 - 371 ، از امام باقر عليه السلام و از محمد بن حنيفه ؛ اختصاص ، ص 164 .\r\n( 2 ) . ارشاد ، ج 1 ، ص 178 . سيره‌ابن اسحاق ، ج 4 ، ص 312 .\r\n( 3 ) . فروع كافى ، ج 4 ، ص 339 ، حديث 2 ؛ من لا يحضره الفقيه ، ج 2 ، ص 334 ، حديث 9594 ؛ و از آن دو در وسائل الشيعه ، ج 3 ، ص 16 .\r\n( 4 ) . فروع كافى ، ج 1 ، ص 330 ، حديث 6 و ج 3 ، ص 143 ، حديث 2 ؛ تهذيب ، ج 1 ، ص 291 ، حديث 850 ؛ سيرهء ابن اسحاق ، ج 4 ، ص 113 . تاريخ يعقوبى ، ج 2 ، ص 114 .\r\n","page_name":" 802 ","page_number":802},
  {"content":"\r\n\r\nحضرت صلى الله عليه و آله فارغ شد ، كفن سرتاسرى را از صورت آن حضرت صلى الله عليه و آله كنار زد و فرمود :\r\n« پدر و مادرم به فدايت . پاكيزه زندگى كردى و پاكيزه از دنيا رفتى . با رحلت تو ، مقام نبوت و پيامبرى قطع شد كه با رحلت انبياى ديگر ، چنين نشده بود . آن قدر مقام و منزلت يافتى كه مخصوص به سلام و صلوات خدا گشتى و آن قدر وسعت نظر داشتى كه همهء مردم در مقابل تو مساوى گشتند . اگر تو ، مرا به صبر توصيه نكرده بودى و از شيون و زارى نهى نفرموده بودى ، اشك شيون و زارى جارى مىكرديم . پدر و مادرم به فدايت ، ما را نزد پروردگارت به ياد آور و ما را مورد عنايت ويژهء خود قرار بده . »\r\nسپس خم شد و صورتش را بوسيد و پارچه را به روى او انداخت . « 1 »\r\n\r\nنماز و دفن\r\nمرحوم كلينى از امام صادق عليه السلام روايت كرده است : عباس پيش اميرالمؤمنين عليه السلام آمد و عرض كرد : يا على ، مردم جمع شده‌اند تا يكى از آنها امامت كند ( و بر جنازهء پيامبر صلى الله عليه و آله نماز بخوانند ) و او را در بقيع دفن كنند .\r\nاميرالمؤمنين خارج شد و فرمود : اى مردم ؛ رسول خدا صلى الله عليه و آله در زمان حيات و مماتش مقدم بر ما است . او فرموده است : من در همان جايى كه قبض روح مىشوم ، دفن مىگردم . « 2 »\r\nو از امام باقر عليه السلام ، از على عليه السلام روايت كرده است : از رسول خدا صلى الله عليه و آله در زمان صحت و سلامتىاشان شنيدم كه مىفرمايد آيهء :\r\n« إِنَّ اللَّهَ وَ مَلائِكَتَهُ يُصَلُّونَ عَلَى النَّبِيِّ يا أَيُّهَا الَّذِينَ آمَنُوا صَلُّوا عَلَيْهِ وَ سَلِّمُوا تَسْلِيماً » « 3 » ؛\r\nبر من نازل شده است تا بعد از آنكه جان به جان آفرين تسليم كردم ، بر من خوانده شود .\r\nسپس به مردم دستور داد كه ده تا ، ده تا به حجره وارد شوند و اين آيه را بر حضرت صلى الله عليه و آله بخوانند .\r\n\r\n\r\n","description":"","footnote":"\r\n( 1 ) . امالى مفيد ، ص 102 ، نهج‌البلاغه ، خطبهء 235 .\r\n( 2 ) . اصول كافى ، ج 1 ، ص 451 ، حديث 37 . و ابن اسحاق در سيره ، ج 4 ، ص 314 ، آن را از ابوبكر نقل كرده است !\r\n( 3 ) . احزاب ( 33 ) ، 56 .\r\n","page_name":" 803 ","page_number":803},
  {"content":"\r\n\r\nآنها ده‌تا ده‌تا وارد شدند و دور آن حضرت صلى الله عليه و آله ايستادند و حضرت اميرالمومنين عليه السلام وسط ايشان ايستاد و آيهء فوق را خواند و سپس ديگران اين آيه را تكرار كردند تا اينكه اهل مدينه و اطراف آن بر حضرت صلى الله عليه و آله صلوات فرستادند . « 1 »\r\nحلبى از امام باقر عليه السلام روايت كرده است : مردم ، ده تا ، ده تا از روز دوشنبه تا صبح روز سه‌شنبه بر آن حضرت صلى الله عليه و آله صلوات فرستادند تا اينكه نزديكان و خواص مىخواستند بر آن حضرت صلى الله عليه و آله نماز بخوانند ، براى همين على عليه السلام ابوبريدهء أسلمى را پيش اهل سقيفه فرستاد كه بيايند ، اما نيامدند . « 2 »\r\nشيخ مفيد در اين مورد نوشته است : بيشتر نزديكان در نماز بر رسول خدا صلى الله عليه و آله حاضر نشدند ، زيرا مشغول مشاجره بر سر جانشينى ايشان بودند ! در اين ميان ، عادت اهل مكه اين بود كه لَحَد را در وسط قبر مىكندند و ابوعبيدهء جرّاج براى آنها قبر مىكَند . و اهل مدينه لَحَد را در گوشهء قبر مىكندند و ابو طلحه ، زيد بن سهل انصارى براى آنها قبر مىكند . عباس گفت : پروردگارا ، خودت نوع قبر را براى پيامبرت انتخاب كن . آنگاه دو نفر را به دنبال ابوعبيده و ابو طلحه فرستاد ، تا هر كدام را كه زودتر پيدا كردند ، بياورند . آنها ابو طلحة را زودتر پيدا كردند و آوردند : او قبر رسول خدا صلى الله عليه و آله را حفر كرد .\r\nهنگام دفن جنازه ، أنصار كه اطراف حجره بودند ، با صداى بلند گفتند : يا على ، تو را به خدا قسم مىدهيم كه نگذار حق ما در قبال رسول خدا ضايع شود . يكى از ما را داخل قبر ببر تا توفيق به خاكسپارى رسول خدا صلى الله عليه و آله را از دست ندهيم . « 3 »\r\nعلى عليه السلام فرمود : أوس بن خولى داخل شود . او از بدريون و خزرجى و مردى فاضل بود .\r\nپس از آن كه او وارد حجره شد . على عليه السلام فرمود : داخل قبر شو . او وارد قبر شد . سپس على صلى الله عليه و آله جنازه را برداشت و به دست أوس خزرجى كه داخل قبر بود ، داد . پس از آنكه أوس جنازه را بر كف قبر گذاشت ، على عليه السلام فرمود : حالا خارج شو و او خارج شد . « 4 »\r\nابن سعد در الطبقات الكبرى ، ج 2 ، ص 303 ، از ابن حزم روايت كرده است : مغيرة بن شعبه ، انگشترش را داخل قبر پيامبر صلى الله عليه و آله انداخت تا بتواند داخل قبر شود . على عليه السلام به او فرمود : آيا انگشترت\r\n\r\n\r\n","description":"","footnote":"\r\n( 1 ) . اصول كافى ، ج 1 ، ص 450 - 451 ، حديث 35 و 38 .\r\n( 2 ) . مناقب آل ابى طالب ، ج 1 ، ص 297 .\r\n( 3 ) . ارشاد ، ج 1 ، ص 188 .\r\n( 4 ) . همان ، ج 1 ، ص 188 - 189 .\r\n","page_name":" 804 ","page_number":804},
  {"content":"\r\n\r\nرا داخل قبر مىاندازى تا گفته شود كه داخل قبر پيامبر صلى الله عليه و آله شده‌اى ؟ قسم به كسى كه جانم در دست اوست ، هرگز نمىگذارم داخل قبر شوى ! و در كنزالعمال ، ج 7 ، ص 258 ، حديث 18812 آمده است : آيا انگشترت را داخل قبر مىاندازى تا مردم بگويند كه داخل قبر شده‌اى يا انگشترت در قبر پيامبر صلى الله عليه و آله است ؟ ! او انگشتر مغيره را ديد و آن را برداشت و به او داد .\r\nو ابن اسحاق در سيره ، ج 4 ، ص 315 نقل كرده است : عده‌اى از اهل عراق بر على عليه السلام در منزل خواهرش ، ام هانى در ايام حج در زمان عثمان وارد شدند و عرض كردند : يا ابوالحسن ، آمده‌ايم از چيزى سؤال كنيم و دوست داريم كه حقيقت را به ما بگوييد . امام عليه السلام فرمود : گمان مىكنم ، مغيرة بن شعبه به شما گفته است كه او اولين كسى بوده است كه با رسول خدا صلى الله عليه و آله عهد و پيمان بسته است ؟ !\r\nگفتند : بله ، همين طور است و آمده‌ايم آن را از شما بپرسيم . فرمود : دروغ مىگويد .\r\nوى مىگويد : سپس على عليه السلام وارد قبر شد و كفن را از صورت رسول خدا صلى الله عليه و آله كنار زد و گونه راست آن حضرت را در جهت قبله بر خاك گذاشت . سپس خشت‌هاى قبر را گذشت و خارج شد و آنگاه خاك را بر قبر ريخت .\r\nكلينى روايت كرده است : على عليه السلام خشت‌ها را بر قبر گذاشت « 1 » و در روايت ديگرى آورده است : آن حضرت عليه السلام با سنگريزه‌هاى قرمز ، كف لَحَد را پوشانيد . « 2 » و دربارهء ارتفاع قبر ، حميرى روايت كرده است : على عليه السلام قبر را به اندازهء يك وجب و چهار انگشت از زمين بالاتر قرار داد و آب بر آن پاشيد . « 3 »\r\nو در تاريخ يعقوبى آمده است : قبر آن حضرت صلى الله عليه و آله را چهار گوش قرار دادند و از سطح زمين بالاتر قرار داده نشد . « 4 »\r\nدر حالى كه على عليه السلام بيلى در دست داشت و مشغول ريختن خاك در قبر رسول خدا صلى الله عليه و آله بود ، مردى پيش او آمد و عرض كرد : مردم با ابوبكر بيعت كردند و طلقاء ( آزاد شدگان به دست پيامبر در روز\r\n\r\n\r\n","description":"","footnote":"\r\n( 1 ) . فروع كافى ، ج 3 ، ص 197 ، حديث 3 .\r\n( 2 ) . فروع كافى ، ج 3 ، ص 201 ، حديث 2 و ج 4 ، ص 548 ؛ تهذيب الاحكام ، ج 1 ، ص 461 .\r\n( 3 ) . قرب الاسناد ، ص 136 ، حديث 555 .\r\n( 4 ) . تاريخ يعقوبى ، ج 2 ، ص 114 .\r\n","page_name":" 805 ","page_number":805},
  {"content":"\r\n\r\nنمايش تصوير\r\n\r\n","description":"","footnote":"","page_name":" 806 ","page_number":806},
  {"content":"\r\n\r\nفتح مكه ) به سرعت با او پيمان بستند ، زيرا خوف آن را داشتند كه شما از راه برسيد . و انصار به خاطر اختلافشان دچار ذلت و خوارى شدند .\r\nعلى عليه السلام با شنيدن اين خبر ، بيل را بر زمين گذاشت و در حالى كه به آن تكيه كرده بود ، فرمود :\r\n« الم * احَسبَ الناسُ أنْ يُتركوُا انْ يقولوا آمنّا و هم لايفتنونَ * و لَقدَ فَتَنّا الذين مِنْ قَبْلِهم فَلَيْعلَمنّ اللّهُ الذين صدقوا و ليعلمنَّ الكاذبين * ام حَسِبَ الذينَ يَعْلموُنَ السَّيئاتِ أن يُسْبِقونا سَاءَ مَا يَحْكمُوُنَ » « 1 » ؛\r\nالف ، لام ، ميم * آيا مردم پنداشتند كه تا گفتند ايمان آورديم ، رها مىشوند و مورد آزمايش قرار نمىگيرند * و به يقين ، كسانى را كه پيش از اينان بودند ، آزموديم ، تا خدا آنان را كه راست گفته‌اند ، معلوم دارد . و دروغگويان را نيز معلوم دارد . آيا كسانى كه كارهاى بد مىكنند ، مىپندارند كه برما پيشى خواهند جُست ؟ چه داورى بدى مىكنند .\r\n\r\nتاريخ وفات پيامبر اكرم صلى الله عليه و آله\r\nشيخ مفيد مىگويد : رحلت رسول اكرم صلى الله عليه و آله در روز دوشنبه ، بيست و هشتم صفر سال يازدهم هجرى بوده است و در اين حال شصت و سه سال داشته است . « 2 » و همين قول مشهورتر است .\r\nابن خشاب بغدادى ( متفاوى 567 ه ق ) و ابن ابى ثلج بغدادى ( متوفاى 325 ه ق ) با سندِ خود از نصر بن على جهضمى ، از امام رضا عليه السلام ، از پدرش ، از پدرانش ، از على عليه السلام روايت كرده‌اند : رسول خدا صلى الله عليه و آله در حالى كه شصت و سه سال داشت ، از دنيا رفت و در روز دوشنبه كه دو شب از ماه ربيع الاول گذشته بود ، وفات كرد .\r\nطبرى از كلبى ، از أبى مخنف ، از فقهاى حجاز نقل كرده است : رسول خدا صلى الله عليه و آله در نيمه روز\r\n\r\n\r\n","description":"","footnote":"\r\n( 1 ) . ارشاد ، ج 1 ، ص 189 . اين آيات از سورهء عنكبوت ، 1 - 4 مىباشد . شايد تأكيد ابن اسحاق يا راويان ديگر مبنى بر اينكه كفن و دفن پيامبر صلى الله عليه و آله در دلِ شب يا در نيمهء شب چهارشنبه بوده است ، براى اين باشد كه اخبار مربوط به سقيفه كه همراه خبرهاى مربوط به كفن و دفن ذكر گرديده است را دور از ذهن نشان دهند !\r\n( 2 ) . همان ، ج 1 ، ص 189 و از او در إعلام الورى ، طبرسى ؛ قصص الانبياء ، راوندى ؛ مناقب آل ابى طالب ، حلبى و كشف الغمة ، أربلى .\r\n","page_name":" 807 ","page_number":807},
  {"content":"\r\n\r\nدوشنبه ، كه دو شب از ماه ربيع‌الاول گذشته بود ، وفات كرد . « 1 »\r\nأربلى پس از بيان اختلافات در تاريخ رحلت آن حضرت صلى الله عليه و آله نوشته است : اختلاف مسلمين در مورد روز ولادت آن حضرت ، ( دوازدهم يا هفدهم ربيع الاول ) قابل پذيرش است زيرا نسبت به مقام و جايگاهش بىاطلاع و بىسواد بودند و آگاهى لازم را براى ضبط روز تولد فرزندانشان نداشتند ، امّا اختلاف مسلمين در مورد تاريخ وفات آن حضرت صلى الله عليه و آله عجيب و سؤال برانگيز است ، زيرا مرگ آن حضرت صلى الله عليه و آله حادثه بسيار بزرگى بوده است كه مىبايست به صورت دقيق ، معين باشد . « 2 »\r\n\r\n\r\n","description":"","footnote":"\r\n( 1 ) . تاريخ طبرى ، ج 3 ، ص 200 .\r\n( 2 ) . كشف الغمّه ، ص 15 .\r\n","page_name":" 808 ","page_number":808},
  {"content":"\r\n\r\n\r\nفهرست منابع كتاب\r\n1 . قرآن كريم\r\n2 . نهج البلاغه\r\n3 . الإتقان جلال الدين سيوطى\r\n4 . الإحتجاج ابى منصور احمد بن على بن ابيطالب طبرسى\r\n5 . اخبار مكه ابووليد محمد بن عبداللَّه بن احمد أزرقى\r\n6 . الأخبار الموفقيات زبير بن به كار\r\n7 . الإختصاص ابوعبداللَّه محمد بن محمد بن نعمان العكبرى بغدادى\r\n8 . الإرشاد شيخ مفيد\r\n9 . الإستبصار شيخ طوسى\r\n10 . الإستيعاب ابومحمد يوسف بن عبداللَّه بن عبدالبر\r\n11 . الإصابة شهاب الدين ابوالفضل احمد بن على بن حجر عسقلانى\r\n12 . الإصنام للكلبى ابومنذر هشام بن محمد بن سائب\r\n13 . اصول الحنفيه شاشى\r\n14 . اصول كافى ابوجعفر محمد بن يعقوب كلينى\r\n15 . إعلام السائلين عن كتب سيد المرسلين محمد بن طولون دمشقى حنفى\r\n16 . إعلام الورى امين الاسلام فضل بن حسن طبرسى\r\n17 . أعيان الشيعه سيد محسن امين عاملى\r\n18 . الأغانى ابوالفرج على بن حسين اصفهانى\r\n19 . إقبال الاعمال رضى الدين على بن موسى بن طاووس\r\n\r\n","description":"","footnote":"","page_name":" 809 ","page_number":809},
  {"content":"\r\n\r\n20 . الام محمد بن إدريس شافعى\r\n21 . أمالى مرتضى سيد مرتضى علم الهدى\r\n22 . إمتاع الاسماع تقى الدين احمد بن على مقريزى\r\n23 . الإنافة فى معالم الخلافة جلال الدين سيوطى\r\n24 . أنوار التنزيل عبداللَّه بن عمر بيضاوى\r\n25 . إيران در زمان ساسانيان غلامرضا كرمانشاهى\r\n26 . أبوهريرة شيخ المضيرة ابوريّه\r\n27 . أحكام القرآن ابوبكر أحمد بن على معروف به جصّاص\r\n28 . أسباب النزول ابوالحسن على بن احمد واحدى\r\n29 . أسدُ الغابة ابن اثير ، ابوالحسن على بن ابىالكرم\r\n30 . أضواءٌ على السنة المحمدية شيخ محمود ابوريّه\r\n31 . أمالى الصدوق شيخ صدوق\r\n32 . أمالى الطوسى شيخ الطائفه محمد بن حسن طوسى\r\n33 . أمالى المفيد شيخ مفيد\r\n34 . أنساب الاشراف احمد بن يحيى بلاذرى\r\n35 . أوائل ابوهلال عسكرى\r\n36 . بحارالانوار محمدباقر مجلسى\r\n37 . البداية و النهاية حافظ أبوالفداء ابن كثير شامى\r\n38 . البدع ابوالقاسم كوفى\r\n39 . البدء و التاريخ مطهر بن طاهر مقدسى\r\n40 . البيان و التبيين ابوعثمان جاحظ\r\n41 . بصائر الدرجات ابوجعفر محمد بن حسن بن فروخ صفار\r\n42 . بهج الصباغة آيت اللَّه شيخ محمدتقى تسترى\r\n43 . تاج العروس محمدمرتضى زبيدى\r\n\r\n","description":"","footnote":"","page_name":" 810 ","page_number":810},
  {"content":"\r\n\r\n44 . تاريخ اجتماعى ايران سعيد نفيسى\r\n45 . تاريخ ادبى ايران ادوارد براون\r\n46 . تاريخ الخميس حسين بن محمد بن حسن دياربكرى\r\n47 . تاريخ العرب قبل الاسلام جواد على\r\n48 . تاريخ المدينه المنورة ابوزيد عمر بن سنة النميرى البصرى\r\n49 . تاريخ ايران قديم پيرنيا\r\n50 . تاريخ بغداد احمد بن على خطيب بغدادى\r\n51 . تاريخ تمدن ايران ساسانى سعيد نفيسى\r\n52 . تاريخ دمشق على بن حسين معروف به إبن عساكر\r\n53 . تاريخ طبرى ابوجعفر محمد بن جرير طبرى\r\n54 . تاريخ قم حسن بن محمد قمى\r\n55 . تاريخ يعقوبى احمد بن ابىيعقوب يعقوبى\r\n56 . تحف العقول حسن بن على حرّانى\r\n57 . تحقيق النصرة زيد الدين ابوبكر بن حسين بن عمر عثمانى مراغى\r\n58 . تذكرة الامة بخصائص الائمه ( تذكرة الخواص ) يوسف بن عبداللَّه معروف به إبن جوزى\r\n59 . التسهيل محمد بن احمد بن محمد غرناطى ابن جزى كلبى\r\n60 . تفسير ابن كثير ابوالفداء اسماعيل بن كثير\r\n61 . تفسير الجلالين جلال الدين محمد بن احمد شافعى\r\n62 . تفسير القرآن الكريم شيخ محمد عبده\r\n63 . تفسير المنار محمد رشيد رضا\r\n64 . تفسير الميزان سيد محمدحسين طباطبايى\r\n65 . تفسير البرهان سيد هاشم توبلى بحرانى\r\n66 . تفسير التبيان شيخ المطائفه محمد بن حسن طوسى\r\n67 . تفسير در المنثور جلال الدين سيوطى\r\n\r\n","description":"","footnote":"","page_name":" 811 ","page_number":811},
  {"content":"\r\n\r\n68 . تفسير روح المعانى محمود بن عبد الله آلوسى\r\n69 . تفسير الصافى مولى محسن فيض كاشانى\r\n70 . تفسير العياشى محمد بن مسعود عياشى\r\n71 . تفسير الفرات فرات بن ابراهيم بن فرات كوخى\r\n72 . تفسير القشيرى ابوالقاسم عبد الكريم بن هوازن شافعى\r\n73 . تفسير القطبى ابو عبد الله بن احمد قرطبى مالكى\r\n74 . تفسير القمى ابوالحسن على بن ابراهيم قمى\r\n75 . تفسير مجمع البيان فضل بن حسن طبرسى\r\n76 . التفسير المنسوب به امام حسن عسكرى\r\n77 . تفسير نور الثقلين عبد على بن جمعه عروسى هويزى\r\n78 . تفسير النيشابورى عبدالواحد نيشابورى\r\n79 . تقريب التهذيب احمد بن على بن حجر عسقلانى\r\n80 . تقييد العلم خطيب بغدادى\r\n81 . تلخيص التمهيد شيخ محمد هادى معرفت\r\n82 . تلخيص الشافى شيخ طوسى\r\n83 . تمدن اسلام و عرب گوستا و لوبون\r\n84 . التمهيد شيخ محمدهادى معرفت\r\n85 . التنبيه و الاشراف ابوالحسن على بن حسين مسعودى\r\n86 . تنزيه الأنبياء سيد مرتضى علم الهدى\r\n87 . التوحيد شيخ صدوق\r\n88 . توضيح المقاصد بهاء الدين محمد بن حسين عاملى معروف به شيخ بهايى\r\n89 . تهذيب الأحكام شيخ طوسى\r\n90 . الثقات محمد بن حبّان بن احمد تميمى بستى شافعى\r\n91 . ثواب الأعمال شيخ صدوق\r\n\r\n","description":"","footnote":"","page_name":" 812 ","page_number":812},
  {"content":"\r\n\r\n92 . جامع الأخبار شيخ صدوق\r\n93 . جامع الرواة محمد بن على اردبيلى\r\n94 . جامع بيان العلم خطيب بغدادى\r\n95 . الجعفريات اسماعيل بن موسى بن جعفر به روايت محمد بن محمد اشعث\r\n96 . جلاءُ العيون علامهء مجلسى\r\n97 . الجمل شيخ مفيد\r\n98 . جوامع الجامع شيخ طبرسى\r\n99 . حلية الابرار سيد هاشم بحرانى\r\n100 . حلية الاولياء حافظ ابونعيم احمد اصفهانى\r\n101 . حياة الحيوان كمال الدين محمد دميرى\r\n102 . حياة الصحابه محمد يوسف كاندهلوى\r\n103 . حياة محمد محمد حسين هيكل\r\n104 . خدمات متقابل اسلام و ايران مرتضى مطهرى\r\n105 . الخرائج و الجرائح قطب الدين راوندى\r\n106 . خصائص الائمة شريف رضى\r\n107 . الخصال شيخ صدوق\r\n108 . دراسات و بُحوُث سيد جعفر مرتضى\r\n109 . الدر الثمين\r\n110 . الدرجات الرفيعه سيد على خان مدنى\r\n111 . دروسٌ فى الفقه الاماميه شيخ فضلى\r\n112 . دعائم الاسلام قاضى نعمان بن محمد مصرى\r\n113 . دعوات الراوندى سيد فضل الله بن على بن حسينى راوندى\r\n114 . دلائل الامامة ابوجعفر محمد بن جرير بن رستم طبرى\r\n115 . دلائل الصدق شيخ محمدحسن مظفر\r\n\r\n","description":"","footnote":"","page_name":" 813 ","page_number":813},
  {"content":"\r\n\r\n116 . دلائل النبوة احمد بن حسين بن على بيهقى\r\n117 . ذخائر العقبى محب الدين احمد بن عبداللَّه طبرى\r\n118 . الذخيرة سيد مرتضى علم الهدى\r\n119 . الذريعة علامه تهرانى\r\n120 . الذريعة الى اصول الشريعة سيد مرتضى علم الهدى\r\n121 . الذرية الطاهرة محمد بن احمد بن حماد بن سعد دولابى حنفى\r\n122 . ربيع الابرار محمود بن عمر زمخشرى\r\n123 . رجال الطوسى شيخ طوسى\r\n124 . رجال الكشى ابوعمر محمد بن عمر بن عبدالعزيز كشى\r\n125 . رجال النجاشى ابوالعباس احمد بن على بن احمد بن عباس نجاشى\r\n126 . ردّ الشمس طريحى\r\n127 . رسائل الجاحظ ابوعثمان جاحظ\r\n128 . روح المعانى محمود بن عبداللَّه آلوسى\r\n129 . الروض الانف عبدالرحمن بن عبداللَّه بن احمد خثعمى سهيلى اندلسى\r\n130 . روضهء الكافى ابوجعفر محمد بن يعقوب كلينى\r\n131 . الروضة البهيه شهيد ثانى\r\n132 . روضة الواعظين فتّال نيشابورى\r\n133 . الزهد و الرقائق عبداللَّه بن مبارك مروزى\r\n134 . زاد المعاد فى هَدى خير العباد شمس الدين ابوعبداللَّه محمد بن ابىبكر معروف به إبن قيم جوزيهء حنبلى\r\n135 . سبيل النجاة ( ملحق المراجعات ) شيخ حسين الراضى\r\n136 . سطوح الانوار\r\n137 . سعد السعود رضى الدين على بن موسى بن جعفر بن محمد بن طاووس\r\n138 . سفينة البحار مُحدث قمى\r\n\r\n","description":"","footnote":"","page_name":" 814 ","page_number":814},
  {"content":"\r\n\r\n139 . سنن ابىداود حافظ ابوداود سليمان بن اشعث سجستانى\r\n140 . سنن ترمذى محمد بن عيسى بن سورة\r\n141 . سنن دارمى عبداللَّه بن عبدالرحمان دارمى\r\n142 . سنن كبرى حافظ احمد بن حسين بيهقى\r\n143 . سنّى ملوك الارض حمزهء اصفهانى\r\n144 . سيد المرسلين ميرزا جعفر سبحانى\r\n145 . سِيَرُ أعلام النبلاء شمس الدين محمد بن احمد ذهبى\r\n146 . سيرهء ابن هشام ابومحمد عبدالملك بن هشام\r\n147 . سيرهء حلبيه على بن الرحمان الدين حلبى شافعى\r\n148 . سيرهء دحلان سيد احمد زينى دحلان\r\n149 . سيرهء مغطاى مغلطاى\r\n150 . سيرة المصطفى سيد هاشم معروف حسنى\r\n151 . الشرايع محقق حلّى\r\n152 . شرح الأخبار قاضى ابوحنيفه نعمان بن محمد تميمى مغربى\r\n153 . شرح الشفا ملاعلى قارى\r\n154 . شرف المصطفى ابوسعيد عبدالملك نيشابورى خرگوشى\r\n155 . شرح المواهب محمد بن عبدالباقى زرقانى مصرى\r\n156 . شرح نهج البلاغه عبدالحميد بن محمد معتزلى معروف به ابن ابىالحديد\r\n157 . الشعر الجاهلى شوقى ضيف\r\n158 . الشعر و الشعراء ابومحمد عبداللَّه بن قتيبه\r\n159 . الشفا فى احوال المصطفى قاضى عياض\r\n160 . شواهد النبوة نور الدين عبد الرحمن بن احمد جامى\r\n161 . الصحيح من سيرة النبى سيد جعفر مرتضى\r\n162 . صبح الأعشى شهاب الدين احمد بن على قلقشندى\r\n\r\n","description":"","footnote":"","page_name":" 815 ","page_number":815},
  {"content":"\r\n\r\n163 . صحيح البخارى محمد بن اسماعيل جعفى بخارى\r\n164 . صحيح الترمذى محمد بن عيسى بن سوره\r\n165 . صحيح مسلم مسلم بن حجاح قشيرى\r\n166 . صحيفهء سجاديه امام سجّاد عليه السلام\r\n167 . ضُحى الاسلام احمد امين\r\n168 . طب الائمة حسين و ابوعتاب عبداللَّه از فرزندان بسطام\r\n169 . الطبقات الكبرى محمد بن سعد زهرى\r\n170 . الطراز المنقوش ابوالمعالى علاء الدين بن محمد بن عبد الباقى بخارى مكى\r\n171 . طُرَف رضى الدين على بن موسى بن جعفر بن محمد بن طاووس\r\n172 . العثمانيه ابوعثمان جاحظ .\r\n173 . العدد القوية رضى الدين على بن يوسف بن مطهر حلّى\r\n174 . العرب قبل الاسلام جرجى زيدان\r\n175 . عبد الله بن سبأ سيد مرتضى عسكرى\r\n176 . عقايد صدوق ابوجعفر محمد بن حسين بابويه قمى\r\n177 . عقدالفريد ابن عبد ربّه أندلسى\r\n178 . عقلاء المجانين احمد بن محمد معروف به ابن جندى\r\n179 . علل الشرايع ابوجعفر محمد بن حسين بابويه قمى\r\n180 . العمدة ابن بطريق حلّى\r\n181 . عوالى اللئالى ابن ابى جمهور احسايى\r\n182 . عون المعبود فى شرح سنن ابى داود شمس الحق عظيم آبادى\r\n183 . عيون اخبار الرضا ابوجعفر محمد بن حسين بن بابويه قمى\r\n184 . عيون الأثر محمد بن محمد بن احمد أزولسى معروف به ابن الناس\r\n185 . عيون الأخبار عبداللَّه بن مسلم بن قتيبهء دينورى\r\n186 . عيون المعجزات حسين بن عبدالوهاب\r\n\r\n","description":"","footnote":"","page_name":" 816 ","page_number":816},
  {"content":"\r\n\r\n187 . الغدير علامه عبدالحسين أمينى\r\n188 . الفضائل احمد بن حنبل\r\n189 . الفهرست محمد بن اسحاق بن نديم بغدادى\r\n190 . فتح البارى احمد بن على بن حجر عسقلانى\r\n191 . فتح الملك العلىّ بصحة حديث مدينة على احمد بن محمد بن صديق حسنى\r\n192 . فتوح البلدان ابومحمد احمد بن اعثم كوفى\r\n193 . فجر الاسلام احمد امين\r\n194 . فروع كافى مرحوم كلينى\r\n195 . الفصول محمد بن حسن بن فورك انصارى\r\n196 . الفصول المختارة شيخ مفيد\r\n197 . الفصول المهمة على بن محمد بن صباغ مالكى\r\n198 . فقه السيرة محمد سعيد بوطى\r\n199 . فلسفة التوحيد و الولايه شيخ محمد جواد مغينه\r\n200 . قاموس الرجال شيخ محمد تقى تسترى\r\n201 . قاموس المحيط ابوطاهر محمد بن يعقوب فيروزآبادى\r\n202 . قرب الاسناد ابوعباس عبد الله بن جعفر حميرى\r\n203 . قصص القرآن قطب الدين راوندى\r\n204 . الكامل محمد بن يزيد ابوالعباس مبرّد\r\n205 . كامل الزيارات ابوالقاسم جعفر بن محمد بن قولويه قمى\r\n206 . الكامل فى التاريخ ابن اثير\r\n207 . الكامل فى الضعفاء عبداللَّه بن محمد معروف به ابن عدى\r\n208 . كتاب الاموال ابوعبيد سكونى\r\n209 . كتاب سليم بن قيس سليم بن قيس به تحقيق انصارى\r\n210 . كتاب المغازى ابوعبداللَّه محمد بن عمر واقدى\r\n\r\n","description":"","footnote":"","page_name":" 817 ","page_number":817},
  {"content":"\r\n\r\n211 . كتاب من لا يحضره الفقيه ابوجعفر محمدبن على بن حسين بن بابويه قمى\r\n212 . الكشاف زمخشرى\r\n213 . كشف الغمة ابوالحسن على بن عيسى بن ابى الفتح إربلى\r\n214 . كشف القناع علامه شيخ اسداللَّه تسترى\r\n215 . كفاية الطالب ابوعبداللَّه محمد بن يوسف گنجى شافعى\r\n216 . كمال الدين شيخ صدوق ، محمد بن على بن حسين بن بابويه قمى\r\n217 . كنز العمال علاء الدين على متقى هندى\r\n218 . كنز الفوائد محمد بن على بن عثمان كراجكى طرابلسى\r\n219 . لُباب النقول جلال الدين سيوطى\r\n220 . لسان العرب محمد بن مكرم بن منظور\r\n221 . لسان الميزان احمد بن على بن حجر عسقلانى\r\n222 . لمحات من تاريخ القرآن سيد محمد على اشيقر\r\n223 . لؤلؤ و مرجان علامه محدث نورى\r\n224 . ماذا خسر العالم بانحطاط المسلمين شكيب أرسلان\r\n225 . ما نزل من القرآن فى اهل البيت حسين بن حكم كوفى\r\n226 . المبسوط شيخ طوسى\r\n227 . المجالس السّنيه سيد امين عاملى\r\n228 . مجلهء ميقات سازمان حج و زيارت\r\n229 . مجمع الامثال ابوالفضل احمد بن محمد ميدانى\r\n230 . مجمع البحرين فخرالدين الطريحى\r\n231 . مجمع الزوائد على بن ابىبكر هيثمى\r\n232 . مجموعه الوثائق السياسية حميد الله مستوفى\r\n233 . محاسن احمد بن محمد بن خالد برقى\r\n234 . محاضرات الاوائل علاء الدين دده\r\n\r\n","description":"","footnote":"","page_name":" 818 ","page_number":818},
  {"content":"\r\n\r\n235 . المحَّبر محمد بن حبيب هاشمى بغدادى\r\n236 . المحلّى ابن حزم\r\n237 . الملهوف على قتلى الطفوف ابن طاووس\r\n238 . مختصر الاصول عثمان بن عمر معروف به ابن حاجب\r\n239 . مختصر تاريخ الدول غريغوريوس بن هارون معروف به ابن عبرى\r\n240 . مرآة الاسلام طه حسين\r\n241 . مرآة العقول علامه محمدباقر مجلسى\r\n242 . مراصد الاطلاع عبدالمؤمن بن عبدالحق بغدادى\r\n243 . مروج الذهب على بن حسين مسعودى\r\n244 . مسار الشيعه محمد بن محمد بن نعمان بغدادى ، شيخ مفيد\r\n245 . مستدرك الوسائل محدث نورى\r\n246 . مستدرك حاكم محمد بن عبداللَّه حاكم نيشابورى\r\n247 . المسترشد فى الامامة طبرى\r\n248 . المستطرف محمد بن احمد امامى ابشيهى شافعى\r\n249 . مسند ابى يعلى احمد بن على بن مثنى بن يحيى تميمى موصلى\r\n250 . مسند احمد احمد بن حنبل\r\n251 . مسند الامام الشافعى محمد بن ادريس شافعى\r\n252 . مسند عايشه سجستانى\r\n253 . مصباح المتهجد شيخ الطائفه محمد بن حسن طوسى\r\n254 . مصنّف عبدالرزاق همام حميرى\r\n255 . مطالب السؤول كمال الدين محمد بن طلحه بيهقى شافعى\r\n256 . معارج الاصول نجم الدين جعفر بن حسن محقق حلّى\r\n257 . معانى الاخبار ابوجعفر محمد بن على بن حسين بابويه قمى\r\n258 . المعتبر نجم الدين جعفر بن حسن محقق حلى\r\n\r\n","description":"","footnote":"","page_name":" 819 ","page_number":819},
  {"content":"\r\n\r\n259 . معجم الأدباء ابوعبداللَّه ياقوت بن عبداللَّه حموى بغدادى\r\n260 . معجم البلدان ابوعبداللَّه ياقوت حموى بغدادى\r\n261 . معجم القبائل عمر رضا كحّاله\r\n262 . معجم المعالم الجغرافيه فى السيرة النبوية عاتق بن غيث بلادى\r\n263 . المعيار و الموازنه ابوجعفر محمد بن عبداللَّه إسكافى\r\n264 . مفتاح النجاه ميرزا محمد بن معتمد خان بدخشى\r\n265 . مقاتل الطالبيين ابوالفرج على بن حسين اصفهانى\r\n266 . مقتل خوارزمى موفق بن احمد ابى المويد خوارزمى\r\n267 . مقدمهء ابن خلدون ابن خلدون\r\n268 . المقنعه شيخ مفيد\r\n269 . مكاتيب الرسول ميرزا على احمدى ميانجى\r\n270 . مكارم الاخلاق ابونصر حسن بن فضل طبرسى\r\n271 . ملحقات احقاق الحق آيت اللَّه مرعشى نجفى\r\n272 . الملل و النحل محمد بن عبدالكريم شهرستانى\r\n273 . مناقب آل ابىطالب محمد بن على بن شهرآشوب مازندرانى\r\n274 . مناقب ابن مغازلى على بن محمد شافعى واسطى\r\n275 . مناقب خوارزمى ضياء الدين موفق بن أحمد خوارزمى\r\n276 . منتخب كنز العمال علاء الدين على متقى هندى\r\n277 . المنتقى فى مولد المصطفى محمد بن مسعود كازرونى\r\n278 . موارد السجن فى الاسلام فى النصوص و الفتاوى شيخ نجم الدين طبسى\r\n279 . المواهب الدنية بالمنح المحمديه ابوالعباس احمد بن محمد قسطلانى مصرى\r\n280 . الموطّا مالك بن أنس\r\n281 . ميزان الاعتدال شمس الدين محمد بن احمد ذهبى\r\n282 . نزهة المجالس عبدالرحمان صفورى شافعى\r\n\r\n","description":"","footnote":"","page_name":" 820 ","page_number":820},
  {"content":"\r\n\r\n283 . نشوار المحاضره ابوالقاسم على بن محمد تنوخى\r\n284 . نصب الراية الزيعلى\r\n285 . النص و الاجتهاد سيد عبدالحسين شرف الدين موسوى عاملى\r\n286 . نظم درر السمطين جمال الدين محمد بن يوسف زرندى حنفى\r\n287 . نفس المهموم شيخ عباس قمى\r\n288 . نقض العثمانيه ابوجعفر محمد بن عبداللَّه إسكافى\r\n289 . النهاية فى غريب الحديث المبارك بن محمد الجزرى ابن الاثير\r\n290 . نهج الحق و كشف الصدق علامه حلّى\r\n291 . الوافى فيض كاشانى\r\n292 . الوافى بالوفيات خليل بن ايبك صفدى\r\n293 . الوثائق السياسية حميداللَّه مستوفى\r\n294 . وسائل الشيعه محمد بن حسن حر عاملى\r\n295 . وسيلة المآل احمد بن فضل حضرمى مكى شافعى\r\n296 . وفاء الوفاء على بن عبد الله حسنى شافعى سمهودى\r\n297 . وقعة الطف به تحقيق يوسفى غروى\r\n298 . ينابيع المودة سليمان بن ابراهيم قندوزى حنفى\r\n\r\n","description":"","footnote":"","page_name":" 821 ","page_number":821},
  {"content":"\r\n\r\nنمايش تصوير\r\n\r\n","description":"","footnote":"","page_name":" 822 ","page_number":822},
  {"content":"\r\n\r\nنمايش تصوير\r\n\r\n","description":"","footnote":"","page_name":" 823 ","page_number":823},
  {"content":"\r\n\r\nنمايش تصوير\r\n\r\n\r\n","description":"","footnote":"","page_name":" 824 ","page_number":824}
  ]