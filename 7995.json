[
  {"content":"\r\n\r\nتاريخ اجتماعى ايران\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nتاريخ اجتماعى ايران\r\nجلد هشتم\r\nبخش دوم\r\nتأليف :\r\nمرتضى راوندى\r\nمؤسسه انتشارات نگاه\r\nتهران - 1374\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nتاريخ اجتماعى ايران ( جلد 8 )\r\nبخش دوم\r\nمرتضى راوندى\r\nچاپ اول : 1374\r\nتيراژ : 2000\r\nچاپخانه : نوبهار\r\nصحافى : ستاره\r\nليتوگرافى : علم و هنر\r\nحروف چينى : حروف نگارى نگاه\r\nمؤسسه انتشارات نگاه : خيابان 12 فروردين ، تلفن 6408971\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\n[ بخش دوم 
  ]\r\n\r\nفهرست مطالب\r\nسابقه انتقاد ادبى و سياسى در ايران 7\r\nنقش و تأثير حكومت‌هاى مستقل محلى در حيات ادبى ايران 37\r\nوضع سياسى ، اقتصادى و اجتماعى و فرهنگى ايران در عهد قاجار 265\r\nنقش مطبوعات در رشد دموكراسى 330\r\nنمونه‌يى چند از آثار منظوم و منثور معاصرين 487\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\nسابقهء انتقاد ادبى و سياسى در ايران\r\nقبل از آنكه به ادامهء تاريخ ادبى ايران از دورهء مغول به بعد بپردازيم ، بطور اجمال ، به تاريخ انتقاد ، در ادبيات ايران اشاره مىكنيم :\r\n\r\nانتقاد سياسى\r\nبحث و انتقاد ، و بيان نقايص و نارسائيهاى اجتماعى ، سياسى و اقتصادى ، براى ارباب قدرت و كسانى كه با روشى استبدادى بر اريكهء حكومت و فرمانروايى تكيه زده‌اند ، از ديرباز تلخ و غير قابل تحمل بوده است . « 1 »\r\nتا قبل از ظهور تمدن جديد و رشد علوم و افكار و پيدايش دموكراسى و حكومتهاى ملى ، اگر كسى عليه خداوندان زور و زر ، زبان به انتقاد مىگشود ، در حقيقت جان و مال خود را به خطر مىافكند . چنان كه هزار سال پيش شاعرى به نام مسعود رازى با انتقّاد از سياست نابخردانهء سلطان مسعود غزنوى ، مورد خشم او قرار گرفت و به هندوستان تبعيد شد . ببينيم گناه اين شاعر حقگو چه بود ؟\r\nمسعود رازى در روز سه‌شنبه 27 ذو الحجه 431 ، در هنگام جشن مهرگان ، با توجه به آشفتگى اوضاع اجتماعى و اقتصادى ايران ، در برابر اركان دولت ، طى قصيده‌يى خطاب به سلطان مسعود غزنوى ، كه بر خلاف پدرش ( سلطان محمود ) ، لياقت و شايستگى ادارهء كشور را نداشت ، چنين گفت :\r\n مخالفان تو موران بدند و مار شدند * برآر از سر موران مار گشته دمار\r\nمده ز ما نشان زين بيش و روزگار مبر * كه اژدها شود از روزگار يابد مار \r\nبه نظر ابو الفضل بيهقى ، مورخ آن دوران : « . . . اين مسكين سخت نيكو نصيحتى\r\n\r\n\r\n","description":"","footnote":"\r\n( 1 ) . نگاه كنيد به تاريخ بيهقى ، تصحيح فياض ص 594 .\r\n","page_name":" 7 ","page_number":7},
  {"content":"\r\n\r\nكرد ، هرچند فضول بود و شعرا را با ملوكان اين نرسد . . . »\r\nالبته نفرت سلطان مسعود از انتقاد ، و شنيدن ضعفها و نارسائيهاى حكومت ، كه قريب هزار سال پيش به وقوع پيوسته ، با توجه به مقتضيات آن زمان امرى غيرعادى نيست ، ولى جاى شگفتى است كه در عصر تمدن جديد و در دوران رشد دموكراسى و پس از گذشت متجاوز از يك قرن از اعلاميهء حقوق بشر ، منتقد نامدارى به نام « هوارد فاست » نويسندهء كتاب راه آزادى را ، در سرزمين آمريكا ، به گناه بيان حقايق مورد محاكمه و بازخواست قرار داده‌اند :\r\n\r\nنظريات انتقادى هوارد فاست\r\nپس از آنكه آثار شوم قدرت تراستها در اجتماع آمريكا ظاهر شد و بحران و بيكارى كه محصول رژيمهاى سرمايه‌دارى در عصر « امپرياليسم » است ، بيش از پيش آسايش عمومى را تهديد كرد ، جمعى از آزاديخواهان و عناصر مترقّى ، زبان به اعتراض گشودند و ضمن انتقاد از آثار و نتايج رژيم سرمايه‌دارى ، از اينكه كوششهاى ملت آمريكا در راه الغاء اصول بردگى به كلى فراموش شده و رژيم سرمايه‌دارى ، خود پديد آورندهء بردگى اقتصادى شده است ، اظهار تأسف كردند . ولى دولت آمريكا بر خلاف انتظار مردم ، نويسندگان مترقى را آزاد نگذاشت . از جمله هوارد فاست را به نام فعاليت ضد آمريكايى به محاكمه كشيدند . وى ، در نامه‌يى كه به مطبوعات مترقى جهان نوشت ، اعلام كرد : « ما هرگز قانونى را زير پا ننهاده‌ايم ، ما به پشتيبانى از آن اصل آزادى برخاسته‌ايم كه براى زندگى ما ضرورت حياتى دارد ؛ ما هيچ كار غير طبيعى يا مشكلى انجام نداده‌ايم ؛ راهى كه ما پيش گرفته‌ايم قبل از اين بسيار عادى بود ، ولى امروز كه دلار زندگى ما را زير سلطهء خود گرفته ، امثال ما را به زندان مىافكنند . » هوارد فاست ، در كتاب راه آزادى بطور جالبى وضع رقت‌بار غلامان و مظالمى كه در حق ميليونها سياه‌پوست اعمال مىشد ، به رشتهء تحرير درآورده است و به خوبى نشان داده كه يك نفر سياه‌پوست از حق فكر كردن و كسب معلومات محروم است . سياه‌پوست اگر دنبال علم برود ، شلاق مىخورد ، اگر در مقام تفكر درآيد و به بيدادگريهاى موجود ، اعتراض كند به مرگ محكوم مىشود . هوراد فاست از اينكه دموكراسى آمريكا در اثر مداخلات خداوندان زور و زر سير قهقرايى كرده ، اظهار تأسف مىكند و به دموكراسى عهد « آبراهام لينكلن » يعنى دوره‌يى كه سياهان با آزادى ، در انتخابات شركت مىكردند و نمايندگان حقيقى خود را به مجلس مىفرستادند ، به ديدهء حسرت مىنگرد . او نشان مىدهد كه چگونه با يك نفر\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nسياه‌پوست رفتار مىكردند . در اين كتاب « كرمون » يك نفر سياه‌پوست مىگويد : « من در دوران زندگى ناچار سه‌بار زن گرفتم ، همهء آنها را دوست داشتم ، اما هربار مرا فروختند و از زنم دور كردند ؛ بچه هم داشتم ، اما حالا هيچ نمىدانم كجا هستند ؟ چهار دفعه فرار كردم ، هردفعه مرا پيدا كردند و برگردانيدند ، شلّاق زدند ، اما اجازهء زنده‌ماندن دادند ، زيرا من ثروت آنها بودم ، لاش يك گاو مرده هم ، ارزش دارد ، ولى ما اگر جان در بدنمان نباشد ، ارزش نداريم . . . » در آن دوره ، « لينچ » يعنى مجازات بدون محاكمه ، دربارهء سياه‌پوستان اعمال مىشد ، سياه‌پوستان به پشت ميز محاكمه دعوت مىشدند ، ولى هيچ سياه‌پوستى بر مسند قضا نمىنشست . » « 1 »\r\nبا كمال تأسف ، هم اكنون با وجود اعلاميه حقوق بشر و سازمان ملل ، فكر فاشيستى تفوق‌نژادى ، در جنوب آفريقا حاكم و برقرار است و روزى نيست كه سفيدپوستان اين منطقه ، تجاوزى به حقوق فردى و اجتماعى سياه‌پوستان روا ندارند .\r\n\r\nمعنى و مفهوم انتقاد\r\nدر لغت‌نامه دهخدا در پيرامون لغت انتقاد چنين آمده است : سره كردن و بيرون كردن درمهاى ناسره از ميان درمها . - خرده گرفتن ، آشكار كردن عيب شعر بر گوينده . - جدا كردن خوب از بد ، يا كاه از گندم .\r\nشعر :\r\n بر سر خرمن به وقت انتقاد * نى كه فلّاحان همى جويند باد \r\nدر اصطلاح اهل ادب و هنر ، انتقاد در مقابل  « Critique »  به كار برده مىشود و منظور از انتقاد ادبى ، شرح و بيان معايب و محاسن يك اثر ( اعم از كتاب ، مقاله يا شعر ) است . » « 2 » و منتقد ادبى كسى است كه « آثار ادبى و هنرى را مورد مطالعه و بررسى قرار مىدهد و موارد قوّت و ضعف آن را آشكار مىسازد . » « 3 » به چنين كسى كه با داشتن صلاحيت علمى به چنين كار خطيرى دست يازد ، ناقد ، نكته‌گير و خرده‌گير نيز گويند .\r\nمولانا جلال الدين رومى از نقش « خرد » و « عقل » در انتقاد ياد مىكند :\r\n او به بينى بو كند ما با خرد * هم ببوئيمش به عقل منتقد \r\n( مولوى ، چاپ خاور ، ص 193 ) « 4 »\r\nدر فرهنگ فارسى معين در پيرامون لغت « منتقد » چنين آمده است : « آنكه درم خوب\r\n\r\n\r\n","description":"","footnote":"\r\n( 1 ) . تلخيص از نامه هوارد فاست نويسنده نامدار آمريكائى به مطبوعات جهان .\r\n( 2 ) . تلخيص از فرهنگ دهخدا ص 297 .\r\n( 3 و 4 ) . همان كتاب ص 1209\r\n","page_name":" 9 ","page_number":9},
  {"content":"\r\n\r\nرا از بد جدا كند و تشخيص دهد . آنكه نيك و بد قطعه‌يى ادبى ( شعر يا نثر ) يا محصولى هنرى را آشكار سازد . كسانى كه اين مسئوليت را به عهده مىگيرند « منتقدين » خوانده مىشوند كه بعضى به غلط « منتقّدين » مىگويند و صحيح نيست . » « 1 » ناقد نيز به معنى صرّاف ، يعنى تميزدهندهء ميان پول سره و ناسره آمده است .\r\nدر آثار تاريخى و ادبى بعد از اسلام كمابيش نظريّات انتقادى مورخين ، نويسندگان و شعرا در پيرامون اوضاع سياسى و مظالم و بيدادگريهاى سلاطين و مأمورين ديوانى به چشم مىخورد ، چنان كه در تاريخ بيهقى ضمن توصيف « فروگرفتن » يا توقيف « على قريب » ابو الفضل بيهقى مورخ نامدار عصر غزنوى با لحنى سخت انتقادى ، به استبداد و روش ظالمانهء عصر سلطان مسعود حمله مىكند و مىنويسد : « . . . چون به صفّه رسيد ، سى غلام اندرآمدند و او را بگرفتند و قبا و كلاه و موزه از وى جدا كردند ، چنان كه از آن برادرش كرده بودند ؛ و در خانه بردند كه در پهلوى آن صفّه بود . فرّاشان ايشان را به پشت برداشتند كه با بند گران بودند . . . اين است على و روزگارش و قومش كه به پايان آمد ، و احمق كسى باشد كه دل درين گيتى غدّار فريبكار بندد و نعمت و جاه و ولايت او را به هيچ‌چيز شمرد - و خردمندان به دو فريفته نشوند . . . و بزرگا مردا كه او دامن قناعت تواند گرفت و حرص را گردن فروتواند شكست . . . و استاد رودكى گفته است و زمانه را نيك شناخته است و مردمان را به دو شناسا كرده .\r\nشعر :\r\n اين جهان پاك خواب كردار است * آن شناسد كه دلش بيدار است\r\nنيكى او به جايگاه بد است * شادى او به‌جاى تيمار است\r\nچه نشينى بدين جهان هموار ؟ * كه همه كار او نه هموار است\r\nدانش او نه خوب و چهرش خوب * زشت كردار و خوب ديدار است \r\nو على را فروگرفتند ، ظاهر آن است كه به روزگار فروگرفتند ، چون بو مسلم و ديگران را ( يعنى در روزگار بسا اشخاص را مانند بو مسلم و ديگران فروگرفته‌اند ) چنان كه در كتب پيداست و اگر گويند كه در دل چيزى داشت ، خداى عزوجل تواند دانست ، ضمير بندگان را ، مرا با آن كارى نيست . . . » « 2 »\r\nهمچنين ابو الفضل بيهقى ضمن بحث در باب « حسنك وزير » وضع دربار مسعودى و دسته‌بنديها و تحريكات آن روزگار را به باد انتقاد مىگيرد و نشان مىدهد كه حسنك ،\r\n\r\n\r\n","description":"","footnote":"\r\n( 1 ) . فرهنگ معين شماره 4 ص 4381 .\r\n( 2 ) . تاريخ بيهقى به تصحيح دكتر على اكبر فياض از ص 59 به بعد .\r\n","page_name":" 10 ","page_number":10},
  {"content":"\r\n\r\nوزير سلطان محمود ، در اثر تهور و بيباكى چگونه بر « مركب چوبين نشست » و به دار مجازات آويخته شد ؛ بطورى كه از تاريخ بيهقى برمىآيد : روزى حسنك وزير ، « عبدوس » را گفت : « اميرت ( يعنى مسعود ) را بگوى : كه من آنچه كنم به فرمان خداوند خود ( سلطان محمود ) مىكنم ، اگر وقتى تخت ملك به تو رسد ، حسنك را بر دار بايد كرد . لاجرم چون سلطان مسعود پادشاه شد اين مرد بر مركب چوبين نشست « 1 » . . . و حسنك عاقبت تهور و تعدى خود كشيد . و پادشاه به هيچ حال بر سه چيز اغضا ( و چشم‌پوشى ) نكند : الخلل فى الملك و افشاء السّر و التّعرض للعرض و نعوذ باللّه من الخذلان .\r\nچون حسنك را از بست به هرات آوردند « بو سهل زوزنى » او را به « على رايض » چاكر خويش سپرد و رسيد به دو از انواع استخفاف آنچه رسيد . . . و بدان سبب مردمان زبان بر بو سهل دراز كردند كه زده و اوفتاده را توان زد ، مرد آن مرد است كه گفته‌اند « العفو عند القدرة » به كار تواند آورد . . . » « 2 »\r\nبيهقى با اشاره به رفتار ناجوانمردانهء هارون الرشيد « 3 » با جعفر برمكى ، در مقام اندرز به رجال دولت غزنوى مىگويد : « چاكران و بندگان را زبان نگاه بايد داشت با خداوندان ، كه محال است روباهان را با شيران چخيدن . . . »\r\nو با اين جملهء كوتاه ابو الفضل بيهقى ، خطر بحث و انتقاد را در رژيمهاى استبدادى ، به اطرافيان شاه گوشزد مىكند : با اينحال در آثار منظوم و منثور بعد از اسلام ، مكرّر با نظريات انتقادى شعرا و گويندگان مواجه مىشويم : چنان كه در ابيات زير شاعر از مظالم و بيدادگريهاى سورى در خراسان به شدت انتقاد مىكند و از سلطان مسعود غزنوى مىخواهد كه دست ظلم و بيدادگرى سورى را از خطهء خراسان كوتاه كند :\r\n اميرا به سوى خراسان نگر * كه سورى همى مال و ساز آورد\r\nاگر دست ظلمش بماند دراز * به پيش تو كارى دراز آورد\r\nهر آن مملكت كان به سورى دهى * چو چوپان بد « داغ » باز آورد \r\nتاريخ بيهقى\r\nنظريات انتقادى سنايى غزنوى ، شاعر و عارف عاليقدر قرن پنجم و ششم ه . ق قابل توجه و شايان نقل است :\r\n\r\n\r\n","description":"","footnote":"\r\n( 1 ) . يعنى به دار آويخته شد .\r\n( 2 ) . تاريخ بيهقى پيشين ص 180 .\r\n( 3 ) . همان كتاب اواخر ص 179 .\r\n","page_name":" 11 ","page_number":11},
  {"content":"\r\n\r\n شكوه و همت آن مردمان پيشينه * به علم و دانش بودى نه سيم دادن ولوت « 1 »\r\nكنون سياست مشتى خسيس گرسنه هست * به ابلهّى و دستان و بند باد بروت « 2 » \r\nديوان سنايى\r\nدر مذمت بخل و ناجوانمردى گويد :\r\n چه ممسكى ، كه ز جود تو قطره‌يى نچكد * اگر در آب ، كسى جامهء تو بر تابد\r\nبه مجلسى كه تو باشى ز بخل نگذارى * كه رادمردى از آن صدر نيكويى يابد\r\nبه ابر برشده مانى ، بلند و بىباران * كدام « زاير » و شاعر سوى تو بشتابد ؟\r\nكه خود نبارى و بر هيچ خلق نگذارى * مر آفتاب فلك را كه بر كسى تابد \r\nديوان سنايى\r\nو در انتقاد از روش نياپرستان و روحانيان و قضات رياكار و حيله‌گر گويد :\r\n . . . از هنر خويش گشا ، سينه را * مايه مكن نسبت ديرينه را\r\nزنده به مرده مشو اى ناتمام * زنده تو كن مردهء خود را به نام\r\nزنده كن مرده ، مسيحا فرست « 3 » * وانكه دم از مرده برآرد خر است\r\nاز پدر مرده ملاف اى جوان * گر نه سگى چون خوشى از استخوان\r\nسبق ادب كز پى خود بينى است * مطلع ديباچهء بىدينى است\r\nعلم تو نورست سياهش مكن * شمع سيه خانهء جاهش مكن\r\n. . . چند توان ساغر پنهان زدن * پس نفس از رخصت « 4 » قرآن زدن\r\nشمع ، شب افروزى كاشانه راست * نز پى آتش زدن خانه راست\r\nخامه مزن سوختن عامه را * آلت تزوير مكن خامه « 5 » را\r\nعالم يزدان بود از حيله دور * هيچكسى سايه نبيند ز نور\r\nقاضى بىعلم نيرزد پشيز * كاو نه عمل دارد و نه علم نيز\r\nحيله‌گرانى كه مظالم كنند * شرع نبى سخرهء ظالم كنند « 6 » \r\nمطلع الانوار\r\n\r\n\r\n","description":"","footnote":"\r\n( 1 ) . انواع خوراكى\r\n( 2 ) . موهاى سبيل\r\n( 3 ) . فر : مقام و منزلت .\r\n( 4 ) . اجازه\r\n( 5 ) . قلم .\r\n( 6 ) . مطلع الانوار ، ص 96 به بعد .\r\n","page_name":" 12 ","page_number":12},
  {"content":"\r\n\r\nسنايى در حديقة الحقيقه ، ماهيّت اخلاقى « شحنه » و قاضى و داروغه را در قرن پنجم و ششم هجرى با نظرى انتقادى توصيف مىكند :\r\n آن شنيدى كه در دهى ، پيرى * خورد ناگه ز شحنه‌اى « 1 » تيرى\r\nرفت در پيش قاضى آن درويش * گفت : بنگر مرا چه آمد پيش\r\nشحنه سرمست بود ، در ميدان * تيرى افكند و زد مرا بر جان\r\nقاضى او را بگفت از سر خشم * قلتبانا نگه ندارى چشم\r\nتير شحنه به خون بيالودى * تا مرا درد سر بيفزودى\r\nجفت گاوت به شحنهء ده ، ده * وز چنين دردسر به نفس بجه\r\nتا دل شحنه بر تو گردد خوش * ور نه اندر زند به جان آتش\r\nگفت : گشتم به حكم تو راضى * چون بود خصم « شحنه و قاضى »\r\nاى ملك سيرت ملك سيما * ملك دنيا تو راست درد و دوا\r\nزين چنين قاضيان هرزه دراى * خلق را گوش كن ز بهر خداى \r\nسنايى در وصف و انتقاد از ممدوحى ممسك كه بدون كمترين بذل و بخشش ، انتظار ممدوح رايگان دارد چنين مىگويد :\r\n خواهد كه شاعران جهان بىصله همى * باشند پيش خوانش دايم مديح خوان\r\nالحق بزرگوار و خردمند مهتريست * كاو را كسى مديح برد ، خاصه رايگان\r\nمدحش چرا كنم ؟ كه بيالايدم خرد * هجوش چرا كنم ؟ كه به فرسايدم زبان \r\nدر كتاب كليله و دمنه ، اظهار نظر و داورى غير عادلانهء بعضى از مردم در حق درويشان و محرومان جامعه مورد انتقاد قرار گرفته است :\r\n« . . . هر كلمتى و عبارتى كه توانگرى را مدح است ، درويشى را نكوهش است ، اگر درويش دلير باشد بر حمق حمل افتد و اگر سخاوت ورزد به اسراف و تبذير منسوب شود ؛ و اگر در اظهار حلم كوشد ، آن را ضعيف شمرند و اگر به وقار گرايد ، كاهل نمايد و اگر زبان‌آورى و فصاحت نمايد ، بسيارگوى گويند و اگر به مأمن خاموشى گريزد ، مفخّم خوانند . » « 2 »\r\nو ناصر خسرو در وصف علماى متظاهر مىگويد :\r\n علما را كه همى علم فروشند ببين * به ربايش چو عقاب و به حريصى چو گراز \r\nدر جاى ديگر ناصر خسرو در مقام انتقاد از سلاطين ستمگر و فقهاى بىايمان و\r\n\r\n\r\n","description":"","footnote":"\r\n( 1 ) . شحنه بمعنى داروغه ، پاسبان شهر و برزن ، نگهبان و حاكم نظامى و مأمورى كه از طرف پادشاه عهده‌دار امور يك منطقه يا دسته‌اى از ايلات و عشاير است ( فرهنگ معين ص 2031 )\r\n( 2 ) . كليله و دمنه به اهتمام مجتبى مينوى ص 175 .\r\n","page_name":" 13 ","page_number":13},
  {"content":"\r\n\r\nدربارى ، اولّى را مار و دوّمى را اژدها خطاب مىكند :\r\n از شاه زى فقيه چنان بود رفتنم * كز بيم مار در دهن اژدها شدم \r\n\r\nنگاهى به نظريات انتقادى سعدى\r\nسعدى چنان كه قبلا نيز اشاره كرديم ، در آثار منظوم و منثورى كه به يادگار گذاشته ، آراء و نظريات انتقادى خود را با صراحت تمام بيان كرده است ؛ از جمله در باب دوم گلستان « در اخلاق درويشان » روش زاهدان رياكار را مورد انتقاد شديد قرار داده است :\r\n« زاهدى مهمان پادشاهى شد ، چون به خوان نشستند ، كمتر از آن خورد كه عادت او بود و چون به نماز برخاستند ، بيشتر از آن كرد كه ارادت او ، تا ظنّ صلاح در شأن وى زيادت كنند :\r\n ترسم نرسى به كعبه‌اى اعرابى * كاين ره كه تو مىروى به تركستانست » « 1 » \r\nسعدى با اغماض بىمورد ، مخالف است و با صراحت مىگويد : « ترحم كردن با بدان ، ستمست به نيكان و عفو كردن از ظالمان ، جور است بر مظلومان . . . » « 2 »\r\nسعدى فضل‌فروشان و كسانى را كه در گفتگو و محاوره ، اصول و مبانى اخلاقى را ناديده مىگيرند ، ملامت و سرزنش مىكند : « هركه در پيش سخن ديگران افتد تا پايهء فضلش بدانند ، مايهء جهلش معلوم كنند . . . » « 3 »\r\nدر جاى ديگر مىگويد : « دو كس مردند و حسرت بردند ، يكى آنكه داشت و نخورد و ديگر آنكه دانست و نكرد . . . » « 4 »\r\nدر آثار منظوم سعدى نيز نظريات انتقادى فراوان است .\r\n چو مُشرِف دو دست از امانت بداشت * ببايد بر او ناظرى برگماشت \r\n* * *\r\n چو بينى يتيمى سرافكنده پيش * مزن بوسه بر روى فرزند خويش \r\n* * *\r\n . . . نبخشاى در هركجا ظالمست * كه رحمت بر او ظلم بر عالمست\r\nجهانسوز را كشته بهتر چراغ * يكى به‌به آتش كه خلقى به داغ \r\n\r\n\r\n","description":"","footnote":"\r\n( 1 ، 2 ، 3 ، 4 ) . كليات سعدى ، در اخلاق درويشان ، ص 23 ، چاپ بمبئى .\r\n","page_name":" 14 ","page_number":14},
  {"content":"\r\n\r\n هر آنكس كه بر دزد رحمت كند * به بازوى خود كاروان مىزند\r\nجفا پيشگان را بده سر به باد * ستم بر ستم پيشه عدلست و داد « 1 » \r\n* * *\r\n كليد در دوزخست آن نماز * كه در چشم مردم‌گزارى دراز\r\nاگر جز به حق مىرود جاده‌ات * در آتش نشانند سجّاده‌ات \r\n* * *\r\n به نزديك من شبرو راهزن * به از فاسق پارسا پيرهن \r\n* * *\r\n به كوشش توان دجله را پيش بست * نشايد زبان بدانديش بست\r\nاگر در رياضت شوى همچو موم * وگر كاملى در فنون علوم\r\nفراهم نشينند تردامنان * كه آن زهد خشكست و آن دام نان \r\n* * *\r\n جماعتى كه نظر را حرام مىدانند * نظر حرام بكردند و خون خلق حلال \r\n* * *\r\n عامل ظالم به سنان قلم * دزدى بىتير و كمان مىكند\r\nو آنكه زيان مىرسد از وى به خلق * فهم ندارد كه زيان مىكند\r\nگلّه ما را گله از گرگ نيست * اينهمه بيداد شبان مىكند\r\nچون نكند رخنه به ديوار باغ * دزد ، كه ناطور « 2 » همان مىكند \r\nبوستان\r\nسيف فرغانى از معاصران سعدى كه ناظر مظالم و بيدادگريهاى عمال دولت به مردم بىپناه بود ، شجاعانه به سلطان وقت اعلام خطر مىكند و شهريار غافل و بى خبر را مورد ملامت و سرزنش قرار مىدهد و با صراحت مىگويد : هيچ عمل ظالمانه‌يى بدون اطلاع و موافقت پادشاه وقت صورت نمىگيرد : « 3 »\r\n خسروا ، خلق در ضمان تواند * طالب سايهء امان تواند\r\nغافل از كار خلق ، نتوان بود * كه بسى خلق در ضمان تواند\r\nظلمهايى رود بر اهل زمان * زين عوانان « 3 » كه در زمان تواند \r\n\r\n\r\n","description":"","footnote":"\r\n( 1 ) . همان كتاب ص 112 .\r\n( 2 ) . ناطور : نگهبان .\r\n( 3 ) . مأمورين اجراى حكم .\r\n","page_name":" 15 ","page_number":15},
  {"content":"\r\n\r\n چون نوايب « 1 » هلاك خلق شدند * اين جماعت كه نايبان تواند\r\nهيچكس را نماند آسايش * تا چنين ناكسان ، كسان تواند\r\nمايه بستان ازين چنين مردم * كز پى سود خود ، زيان تواند\r\nبركن آتش ، چو بيهشان مگذار * زانك فربه ، به آب و نان تواند\r\nبا تو در ملك كشته‌اند شريك * راست ، گويى برادران تواند\r\nدست ايشان ز ملك كوته كن * ور چو انگشت تو ، از آن تواند\r\nهمچو سگ قصد نان ما دارند * گرگهائى كه گرد خوان تواند\r\nيا چو سگ پاى آدمى گيرند * همچو سگ سر بر آستان تواند\r\nكام خود مىكنند شيرين ، ليك * عاقبت تلخى دهان تواند\r\nمردم از سيم و زر چو صفر تهى * از رقوم قلم زنان تواند\r\nبه زيانشان نظر مكن ، زنهار * كه به دل دشمنان جان تواند\r\nدعوى دوستى كنند و ليك * دوستان تو ، دشمنان تواند\r\nنيكويى كن ، كه نيكوان به دعا * از حوادث ، نگاهبان تواند\r\nدر زواياى مملكت ، پيران * داعى دولت جوان تواند\r\nناصحان همچو سيف فرغانى * سوى فردوس رهبران تواند\r\nآنك منبر نشين موعظتند * به سوى خلد نردبان تواند\r\nتا كه بر نطع مملكت اى شاه * دو سه استيزه‌رو رخان تواند\r\nاسب دولت به سر درآيد زود * كين سواران پيادگان تواند \r\n\r\nهجو\r\nهجو و هجاء به معنى عيب كردن و شتم كردن است و در اصطلاح اهل ادب عبارتست از نوعى شعر غنايى كه بر پايهء نقد گزنده و دردانگيز است ، و گاهى به سرحد دشنام‌گويى يا ريشخند مسخره‌آميز و دردآور نيز مىانجامد ؛ و آن ، مقابل « مدح » است . از هجويه‌هاى معروف ، هجو فردوسى از سلطان محمود غزنوى است كه قبلا از آن ياد كرديم :\r\n چو شاعر برنجد بگويد هجا * بماند هجا تا قيامت به جا \r\n* * *\r\n\r\n\r\n","description":"","footnote":"\r\n( 1 ) . جمع نايبه يعنى بلا و مصيبت .\r\n","page_name":" 16 ","page_number":16},
  {"content":"\r\n\r\n هركه ترا هجو گفت و هجو ترا خواند * روز شهادت زبان او نشود گنگ \r\nمنجيك ترمذى\r\n* * *\r\n مادحت گر هجو گويد ، برملا * روزها سوزد دلت زان سوزها \r\nمولوى\r\n* * *\r\n گر هجا گويم رمد از پيش من ديو سپيد * ور غزل خوانم مرا منقاد گردد اژدها \r\nمسعود سعد\r\n* * *\r\n شاعران را خه و احسنت مديح * رودكى را خه و احسنت هجى است \r\nشهيد بلخى\r\nهجو و هجاء در قرآن سوره نساء آيه 148 منع شده است : «  لا يُحِبُّ اللَّهُ الْجَهْرَ بِالسُّوءِ مِنَ الْقَوْلِ إِلَّا مَنْ ظُلِمَ وَ كانَ اللَّهُ سَمِيعاً عَلِيماً .  » « 1 »\r\nكمال الدين اسمعيل اصفهانى با توجه به يكى از آيات قرآن در مذمت ظلم ، چون خود را مظلوم ديده ، در ديوان خود مىگويد :\r\n اگر در شعر ، من زين پس يكى شعر هجا گفتم * مرا معذور مىبايد داشت چون آن بيت مىخوانى\r\nروا باشد هجاى آنكه حق من كند ضايع * بخوان آن « لا يحب اللّه » اگر قرآن همى دانى \r\nدر آثار لطف اللّه نيشابورى از شعراى پارسىگوى قرن نهم ، معاصر امير تيمور و شاهرخ ، اشعار و نظريات انتقادى نيز ديده مىشود :\r\n جز رنج نيست بهرهء صاحب هنر ز چرخ * در دانش ار فنون هنر را مدرس است \r\n* * *\r\n امروز منم به چشم فكرت * در حالت خود نگاه كرده\r\nدر دهر همه ستم كشيده * در عمر همه گناه كرده \r\nهمين شاعر در جاى ديگر جامعهء عصر خود را جولانگاه عناصر فاسد و نابكار مىداند :\r\n\r\n\r\n","description":"","footnote":"\r\n( 1 ) . خدا دوست ندارد كسى را كه كلمات زشت بر زبان آورد مگر مظلوم وقتى كه به ظالم خود ناسزا گويد\r\n","page_name":" 17 ","page_number":17},
  {"content":"\r\n\r\n اى كه گرديدى و جستى و نديدى در جهان * يك جنيد و شبلى و معروف كرخ و بايزيد\r\nديده بگشا تا عيان بينى به هر گوشه هزار * عمر و عاص و عتبه « 1 » بو جهل و مروان و يزيد \r\n* * *\r\n بر صدور زمان ، زان نه جاى دارم و جاه * كه كنگ « 2 » و مسخره و شوخ و زن به مرد نيم\r\nنيم دو روى و منافق چو ماه و تير و از آن * به عيش و قدر چو ناهيد و اورمزد نيم\r\nاز آن ز كسب فضايل نه سيم دارم و سان * كه رشوه‌گير و رباخوار و وقف دزد نيم \r\nانتقاد سالم در هنر و ادبيات : « براى آنكه انتقاد بتواند به حربهء كارآيى در پيشرفت هنر بدل شود ، بايد محيط روحى و اخلاقى لازم آن نيز پديد شود . . . وحدت ظاهرى و سالوسانه بد است ، تفرقهء ستيزجويانه نيز بد است ؛ وحدت اصولى نه ستيزه را برمىتابد و نه سالوسى و عيب‌پوشى را ؛ ما بايد فن اين همبستگى نوين انسانى ثمربخش را در عمل بيازمائيم . نقادان ما بايد در چنين محيطى ، و براى ايجاد چنين محيطى عمل كنند ، محيطى كه اين بيت جامى به خوبى آن را توصيف مىكند : « 3 »\r\n بيگانه تنيم و آشنا دل * پر جنگ زبان و پر صفا دل \r\nناقد بايد خبره ، عادل و صريح باشد و انتقاد شنونده ، بايد حق دوست و ستايش پسند و زودرنج و نقد گريز نباشد و بداند كه به قول عطار :\r\n هركه دون حق ، ترا نامى نهد * تو يقين دان كو ، ترا دامى نهد \r\nيا به قول سعدى : كور ، بهتر از بينايى است كه حاضر به ديدن و شنيدن خطاهاى خود نيست .\r\n گر هردو ديده هيچ نبيند ، به اتفاق * بهتر ز ديده‌يى كه نبيند خطاى خويش « 3 » \r\nاشتلم : غير از هجو و هجاء ، در مواردى ، شرايط و اوضاع و احوال ايجاب مىكند كه\r\n\r\n\r\n","description":"","footnote":"\r\n( 1 ) . عتبة ابن ربيعه ، مانند عمر عاص و بو جهل و مروان از مخالفان جدى اسلام بودند .\r\n( 2 ) . كنگ ، مرد ستبر و قوىهيكل ، چنان كه شاعر گويد :\r\n گه گريبانم بگيرد قحبه‌اى * گاه كنگى بشكند دندان من \r\n« رشيدى »\r\n( 3 ) . احسان طبرى : سخنرانى دربارهء شعر از مجله شوراى نويسندگان و هنرمندان ايران ص 18 .\r\n","page_name":" 18 ","page_number":18},
  {"content":"\r\n\r\nانسان براى دست يافتن به حق يا مطلوب خود ، ناگزير بايد از مسالمت و نرمخويى در گذرد و راه درشت‌گويى و اشتلم و ستيزه‌رويى در پيش گيرد ، چنان كه نظامى گنجوى در ليلى و مجنون به اين معنى اشاره مىكند :\r\n چون گل بگذار ، نرمخويى * بگذر چو بنفشه از دورويى\r\nجايى باشد كه خار بايد * ديوانگيى به كار بايد\r\nمىباش چو خار حربه بر دوش * تا خرمن گل كشى در آغوش \r\n* * * مورد ديگر :\r\n كردى خركى به كعبه گم كرد * در كعبه دويد ، اشتلم كرد\r\nكاين باديه را رهى دراز است * گم كردن خر ز من چه راز است\r\nآن گفت و چو گفت بازپس ديد * خر ديد و چو ديد ، خنديد\r\nگفتا خرم از ميانه گم بود * و آن يافتنش به اشتلم بود \r\nشرمگينى : شرمگينى ، در مقابل وقاحت و گستاخى به كار مىرود - عنصر المعالى در قابوسنامه خطاب به فرزند خود مىگويد : « . . . بسيار جاى باشد كه شرم بر مردم و بال گردد .\r\nچنان شرمگين مباش كه از شرمگينى در مهمّات خويش تقصير كنى و خلل در كار تو راه يابد ، كه بسيار جاى بود كه بيشرمى ببايد كردن تا غرض حاصل شود . . . و جاى شرم و جاى بىشرمى هردو ببايد دانست . »\r\nپرده‌درى :\r\n شنيدم كه از پارسايان يكى * به طيبت « 1 » بخنديد با كودكى\r\nدگر پارسايان خلوت‌نشين * به عيبش فتادند در پوستين\r\nبه آخر نماند اين حكايت نهفت * به صاحب نظر باز گفتند و گفت\r\nمدر پرده بر يار شوريده حال * نه طيبت « 2 » حرامست و غيبت حلال \r\nبوستان\r\nنتايج حياء و شرمگينى : در اخلاق الاشراف عبيد زاكانى آمده است : « . . . رسول ( ص ) مىفرمايد الحياء تمنع الرزق ( شرمگينى مانع روزى مىشود ) و مشاهده مىرود كه هركس كه بيشرمى پيشه گرفت و بىآبرويى مايه ساخت ، پوست خلق مىكند ، هرچه دلش مىخواهد مىگويد ، سر هيچ آفريده‌يى به گوزى نمىخرد ، خود را از موانع به معارج\r\n\r\n\r\n","description":"","footnote":"\r\n( 1 و 2 ) . خوش طبعى ، مزاج\r\n","page_name":" 19 ","page_number":19},
  {"content":"\r\n\r\nاعلى مىرساند و بر مخدومان و بزرگتران از خود ، بلكه بر كسانى هم كه او را . . . باشند تنعم مىكند و خلايق به واسطهء وقاحت از او مىترسند و آن بيچارهء محروم كه به‌سمت « حياء » موسوم است ، پيوسته در پس درها بازمانده و در دهليرخانه سر به زانوى حرمان نهاده ، چوب دربانان خورد . . . و به ديدهء حسرت در اصحاب وقاحت نگرد . . . » « 1 »\r\n\r\nشوخى و مزاح\r\nدر جلد اول عيون الاخبار آمده است : المزاحة تذهب المهابة :\r\nشوخى ، بزرگى و شكوه را از ميان ببرد .\r\n« هزل‌گويى ، پيوسته در مجالس ، مسخرگى مىكرد ، زاهدى او را گفت همه عمر خود را در هزل و مسخرگى گذرانيدى چنين مكن كه روز قيامت ترا سرنگون در دوزخ افكنند ، گفت : اين نيز مسخرگى ديگرى خواهد بود . . . » « 2 »\r\nكمال الدين اسماعيل و ظهير الدين فاريابى ماهيت شعراى بىشخصيت و پول‌پرست را در ابيات زير نشان مىدهند :\r\n بزرگوارا در انتظار بخشش تو * نمانده است مرا بيش از اين شكيبايى\r\nسه شعر رسم بود شاعران « طامع » را * يكى مديح و دوم قطعه‌يى تقاضايى\r\nاگر بداد ، ثنا و اگر نداد ، هجا * ازين سه‌گانه دو گفتم دگرچه فرمايى \r\n* * *\r\n بزرگوارا ، سالى زيادتست كه من * به جام نظم ، مى مدح تو همى نوشم\r\nنديده‌ام ز تو نانى چنان كه برگويم * نيافتم ز تو چيزى چنان كه در نوشم\r\nبه مجلسى كه ز جودت مرا سؤال كنند * نهاد بايد ، ناچار پنبه در گوشم\r\nمباش غافل اگرچه من از شمايل خوب * حكيم صورت و نيكو نهاد و خاموشم\r\nبه گاه نظم ، چو من بر سخن سوار شوم * كشند غاشيه اقران ز فخر بر دوشم\r\nبه هجو و مدح همه‌كس ، كه در شكايت و شكر * چو آفتاب بتابم چو بحر بخروشم\r\nمن ار ز هجو تو بيتى به ديگران خوانم * نهند تختهء ديبا همى در آغوشم\r\nبه زرّ سرخ ز من چون هجا همى بخرند * روا بود كه به نرخ تمام بفروشم \r\nناصر خسرو قباديانى و خاقانى بر خلاف ظهير الدين ، به سيرهء پسنديدهء خود افتخار مىكنند :\r\n\r\n\r\n","description":"","footnote":"\r\n( 1 ) . عبيد زاكانى .\r\n( 2 ) . نگاه كنيد به مقدمه‌يى بر طنز و شوخ‌طبعى پيشين ص 103 و ص 106 . براى آشنايى با تاريخ طنز و شوخ‌طبعى در ايران و اروپا مطالعه اين كتاب سودمند است .\r\n","page_name":" 20 ","page_number":20},
  {"content":"\r\n\r\n پاك است ز فحشها دهانم * همچون ز حرام‌ها ازارم \r\nناصر خسرو\r\n از دو ديوانم به تازى و درى * يك هجا و فحش هرگز كس نديد \r\nخاقانى\r\nسنايى نيز با توجه به فساد و كسادى بازار فضيلت در قرن ششم هجرى مىگويد :\r\n ايّها الناس ، روز بىشرمى است * نوبت شوخى و كم آزرمى است\r\nعادت و رسم روزگار بد است * خاصه با آنكه خاصّه خرد است\r\nجز به رندى و جز به قلّاشى * خرّم و شادمان تو كى باشى ؟ \r\nعبيد زاكانى نيز به تفصيل از فساد و انحرافات اخلاقى در دوران خود ياد كرده است :\r\n اى خواجه مكن تا بتوانى طلب علم * كاندر طلب راتب هر روزه بمانى\r\nرو مسخرگى پيشه كن و مطربى آموز * تا داد خود از كهتر و مهتر بستانى \r\nدر جاى ديگر عبيد زاكانى مىگويد : « لوليى با پسر خود ماجرا مىكرد كه تو هيچ كارى نمىكنى ، و عمر در بطالت بسر مىبرى و چند با تو بگويم كه معلّق زدن بياموز و سنگ از چنبر جهانيدن و رسن بازى ياد گير ، تا از عمر خود برخوردار شوى ؛ اگر از من نمىشنوى ، به خدا ترا در مدرسه اندازم ، تا آن علم مرده ريگ ايشان بياموزى و دانشمند شوى و تا زنده باشى در مذلّت و ادبار و فلاكت بمانى و يك جو از هيچ‌جا به حاصل نتوانى كرد . » « 1 »\r\nانورى در زمرهء شعرائيست كه با سلاح وقاحت و دشنام از ممدوح خود مطالبهء پول مىكند :\r\n انورى نام هجو مى نبرد * كز تواش چشم پر عطاست هنوز\r\n. . . خر نام مىبرد امّا * مى نگويد كه در كجاست هنوز \r\nسوزنى سمرقندى قهرمان ناسزاگويى به معترضين خود مىگويد :\r\n در هجا ، گويى دشنام مده پس چه دهم * مرغ بريان دهم و برّه و حلوا و حرير ؟ \r\n\r\nنظريّات موافق و مخالفى كه در طول تاريخ در مورد شعر و شاعرى اظهار شده است\r\n\r\nنقد شعر\r\nشعر و شاعرى از ديرباز ، گاه مورد تأييد و زمانى مورد انتقاد صاحبنظران جهان قرار گرفته است . افلاتون فيلسوف و متفكر\r\n\r\n\r\n","description":"","footnote":"\r\n( 1 ) . نگاه كنيد به مقدمه‌يى بر طنز و شوخ طبعى پيشين ص 89\r\n","page_name":" 21 ","page_number":21},
  {"content":"\r\n\r\nيونانى چهار قرن قبل از ميلاد « مىخواست شاعران را از مدينهء فاضلهء خود براند ، زيرا به نظر او شعر در تربيت شهروندان خوب ، حسن تأثير نداشت .\r\nارسطو ، با جدا كردن بحث شعر از اين مباحث كلّى اخلاقى ، و نشان دادن اين‌كه ماهيّت و كاركرد شعر ، و لذت خاصى كه از آن حاصل مىشود ، هريك در حد خود منحصر بفرد است ، از شعر دفاع كرد . » « 1 »\r\nبه نظر « شلّى » : « شاعر ، بلبلى است كه در تاريكى مىنشيند و با سرودن نغمه‌هاى شيرين ، به تنهايى خود نشاط مىبخشد ، امّا شنوندگان آواى او كسانى هستند كه از نغمه‌هاى نوازنده‌يى نامرئى مدهوش مىشوند و احساس مىكنند كه متأثر و تلطيف شده‌اند ، اما نمىدانند از كجا و چرا ؟ . . . » « 2 »\r\n« ديويد ديچز » در شيوه‌هاى نقد ادبى مىگويد : « به اين سوال كه شعر چيست و چه ارزشى دارد ؟ مىتوان از راه بررسى حاصل كار شاعر ( يعنى اشعار او ) جواب داد . . . بايد ديد شاعر چه‌كسى را مخاطب قرار داده است ؟ شعر هم نوعى فعاليّت است و هم نوعى هدف هنرى . » « 3 »\r\n« شعر هميشه با لذت همراه است ، همه روحهايى كه شعر بر آنها وارد مىشود ، براى دريافت حكمتى آميخته با لذت آغوش مىگشايند . » « 4 »\r\n« يوجينيوس » مىگويد كه هنرمند مىتواند كار خود را بر پايهء دستآوردهاى اسلاف بنا كند ، هنر ، استعداد آن را دارد كه مانند علوم پيشرفت نمايد . سرمشقهاى بازمانده از هنرمندان پيشين ، همراه با تجربه و استعداد خود شما مسلما مىتواند ، چيزى پر تأثيرتر از آنچه تاكنون به منصهء ظهور رسيده ، به وجود آورد . » « 5 »\r\nشمس الدين محمد بن قيس رازى از نويسندگان نامدار قرن ششم و هفتم هجرى در كتاب المعجم فى معايير اشعار العجم ، در معنى شعر و قافيت چنين گويد : « بدان‌كه شعر در اصل لغت « دانش » است و ادراك معنى به حدس صايب و انديشه و استدلال راست ، و از روى اصطلاح ، سخنى است انديشيده ، مرتّب ، معنوى ، موزون ، متكرّر ، متساوى حروف ، تا فرق باشد ميان شعر و هذيان و كلام نامرتب بىمعنى ، و گفتند موزون تا فرق باشد ميان\r\n\r\n\r\n","description":"","footnote":"\r\n( 1 ) . ديويد ديچز ، شيوه‌هاى نقد ادبى ترجمه دكتر غلامحسين يوسفى ، محمد تقى صدقيانى ص 224 .\r\n( 2 ) . همان كتاب ص 193 .\r\n( 3 ) . همان كتاب ص 157 .\r\n( 4 ) . همان كتاب ص 192 .\r\n( 5 ) . همان كتاب ص 292 .\r\n","page_name":" 22 ","page_number":22},
  {"content":"\r\n\r\nنظم و نثر مرتب معنوى ، و گفتند متكرّر تا فرق باشد ميان بيتى دو مصراعين و ميان بيتى تمام و ميان مصاريع مختلف هريك بر وزن ديگر ، و گفتند حروف آخرين آن به يكديگر ماننده ، تا فرق بود ميان مقفّى و غير مقفّى كه سخن بىقافيت را شعر نشمرند ، اگرچه موزون افتد . » « 1 »\r\nجامى در « روضه ششم » بهارستان در پيرامون شعر مىنويسد : « . . . شعر كلامى باشد موزون و مقفّى و تخيل و عدم تخيل ، و صدق و عدم صدق را در حقيقت آن ، اعتبار نى . وللّه در الشعر ما اعظم شأنه و ما ارفع مكانه و ليت شعرى ايّة فضيلة اجل من الشعر و اى سحر اجزل من هذا السحر . » معنى : خير و نيكى در شعر افزون باد ، چه بزرگ است مقامش و چه بلند است جايگاهش ، كاش مىدانستم چه فضيلتى برتر از شعر و چه افسونى عظيم‌تر از اين افسون ( شعر ) است . . . » « 2 »\r\nدر مقدمهء جامع ديوان حافظ به اهتمام محمد قزوينى ، ضمن بحث در پيرامون سخن ، براى بيان و كلام فصيح و بليغ جذابيت و تاثير خاصى قائل شده و آن را تا مرحلهء سحر پيش برده است . انّ من البيان لسحرا .\r\n آن بنده‌پرورى كه زبان در دهان نهاد * درّ كلام در صدف هر زبان نهاد\r\nجان را ز لطف عذب غذايى لطيف داد * دل را مفرّحى ز سخن در بيان نهاد\r\nدر بحر سينه ، درّ معانى بپروريد * در كان طبع لعل سخن بيكران نهاد \r\n* * *\r\n گر بدى گوهرى وراى سخن * آن فرود آمدى به‌جاى سخن \r\n\r\nشعر\r\nهر كلام موزون كه داراى معنايى لطيف باشد ، شعر ناميده مىشود . . .\r\n« شيلّلر » گويندهء آلمانى ، در اين باب قطعه‌يى لطيف دارد كه عظمت مقام و جلالت قدر شاعر را وصفى به سزا كرده است . مىگويد : « روزى خدا ، بندگان خود را در روى زمين مخاطب قرار داد و گفت : شما وارث اين كرهء خاكى هستيد ، برخيزيد و از مال موروث سهم خود برگيريد ، فرزندان آدم خطاب الهى را پذيرفتند و هر كسى نصيبى از ميراث جهانى براى خود به كف آورد ، هر زارعى كشتزارى و هر ملكدارى ، جنگلى را تصاحب كرد ، بازرگانان گنجينه‌هاى خود را از زر و سيم اندوختند و كشيش ، كليسا را براى زائرين زينت نمود و آب مقدس را در آن ذخيره كرد ، پادشاه ،\r\n\r\n\r\n","description":"","footnote":"\r\n( 1 ) . شاهكارهاى ادب فارسى المعجم . . . با شرح لغات و عبارات . . . به اهتمام ناصر الدين شاه حسينى ص 50 .\r\n( 2 ) . منتخب بهارستان جامى به كوشش دكتر اسمعيل حاكمى ص 27 به بعد .\r\n","page_name":" 23 ","page_number":23},
  {"content":"\r\n\r\nشهرها و راهها را گرفت و گفت : خلايق بايد هر چه دارند ده يك آن را به من بدهند .\r\nبارى ، ثروت زمين تقسيم شد و چيزى به‌جاى نماند ، در آن هنگام نوبت به شاعر رسيد ، وى دامن‌كشان بيامد و چون مشاهده كرد ديگر براى او سهمى نيست ، زبان به شكايت گشود ، خطاب آمد : وقتى كه برادران تو جهان را بين خود قسمت مىكردند تو در كجا بودى ؟ گويا در عالم وجود نبودى ؟ شاعر گفت : من در آن‌وقت در ساحت عرش تو سير مىنمودم و به نعمتهاى زمين نظر نكردم . . . خداوند فرمود : اكنون كار از كار گذشته و زمين از دست رفته ، من خودم را به تو مىبخشم ، بيا و با من زندگى كن ، هميشه درهاى بارگاه من به روى تو باز است .\r\nبارى اين ذخيرهء الهى و نعمت آسمانى كه از آن به زبان بشرى به شعر و شاعرى تعبير مىكنند منتسب به هيچ قوم و ملت خاص نيست و اين بارقهء غيبى تمام اولاد آدم را يكسان مستغرق نور و روشنايى خود ساخته است . »\r\nوحدت معانى و يگانگى افكار كه در اشعار اقوام و ملل با وجود اختلافات نژادى و جنسى و مذهبى و انسانى موجود است ، دليل بر وحدت منبع اين مائده آسمانى است ، كه جمعى از افراد بشر را در شرق يا غرب به آن نعمت متنعم ساخته است و از آن ميان ، قوم و نژاد ما نيز ازين خوان روحانى بهره‌يى فراوان برده است و شعرا و گويندگان ايرانى در قالب زبان فارسى آثارى جاويد و مخلّد به‌جاى گذاشته‌اند . » « 1 »\r\n« در عالم شعر و شاعرى ، اكثريت مردم بايد بيشتر از طبقات ديگر منظور نظر ارباب سخن و مخصوصا شعرا و ادبا قرار گيرند ، پس از آنكه وجههء نظر شاعر هيئت جامعه شد ، شعر او هم بايد در پيرامون مسائلى باشد و از مطالبى گفتگو كند كه مفيد به روزگار هيئت جامعه بوده و باب سعادت را به روى قوم باز كند و از آنچه كه در سياست و اقتصاد و اصلاح دستگاه حكومت و ساير امور اجتماعى ديگر ، محل ابتلاى خاص و عام است بحث نمايد . » « 2 »\r\n\r\nپيدايش شعر و تأثير آن\r\n« . . . از آن روز كه انسان از بيان نيازمنديهاى مادى فراتر رفته و با مفهومهاى عالى روحى آشنا گرديده و خواسته است ، دريافت خود را از آن مفهومها در قالب لفظ بريزد ،\r\n\r\n\r\n","description":"","footnote":"\r\n( 1 ) . نخستين كنگره نويسندگان ايرانى تير ماه 1325 ، شعر فارسى در عصر معاصر قسمت اول على اصغر حكمت ص 11\r\n( 2 ) . همان كتاب ص 17 .\r\n","page_name":" 24 ","page_number":24},
  {"content":"\r\n\r\n« شعر » را به خدمت خود درآورده است . . . شعر هنرى است ظريف ، كه پديد آورندهء آن ، خداوندان روحهاى لطيف و دارندگان عاطفه‌هاى رقيق‌اند و هيچيك از قياسها چون شعر در ذهن شنونده اثر نمىكند ، و هيچ عاملى چون شعر ، اجتماعى را تكان نمىدهد ؛ گمان دارم با گذشت زمانى دراز و با گونه‌گونى تعريفها كه از شعر كرده‌اند ، هنوز سخن نظامى عروضى از اهميّت خاص خود برخوردار باشد كه « شعر ترتيبى است از مقدمات موهمه و پيوندى است از قياسات منتجّه كه شاعر با چنان مقدمات مىكوشد ، تا معانى خرد را بزرگ و معانى بزرگ را خرد گرداند ، تا بدين وسيله در طبيعت مردمان انقباض و انبساطى پديد آيد و كارهاى بزرگ را در نظام عالم سبب شود . »\r\nچنان كه در اين تعريف مىبينيم : شعر سخنى است ، آميخته به عنصر وهم و خيال . . . و اگر بار خيال و عاطفه را از دوش شعر بردارند ، سخنى خواهد بود موزون كه هيچگونه انفعالى در شنونده پديد نخواهد آورد . . . مسلم است كه ما نمىتوانيم شعر را بطور مطلق و تنها بدان جهت كه كلامى است موزون ، خواه وزن آن عروضى باشد و خواه هجايى و مضمون آن آميخته به تخيل و عاطفه ، بستائيم ، يا آن را نكوهش كنيم . چرا ؟ چون چنان كه گفته شد ، شعر وسيله‌اى براى تعبير از احساس درونى و لفظهايى است به‌هم پيوسته با وزن و آهنگ مخصوص خود كه شاعر آنچه را كه ديده يا دريافته ، در قالب آن لفظها بيان مىدارد .\r\nاما شاعر خود انسانى است كه در اجتماع به سر مىبرد و آنچه او را الهام مىدهد واقعيتهايى است كه در اجتماع او مىگذرد ؛ بدين ترتيب شعر هر شاعر ، انعكاسى از اجتماعى است كه او را پرورده و به دو مجال بيان احساس خود را داده . . . پس به راستى شعر اگر عاملى است خراب كنندهء اخلاق ، اين ويرانگرى از شعر نيست ، از آن شاعر است و از آن اجتماع ، كه چنين شاعر را روى كار آورده است و به دو رخصت مىدهد ، دريافتهاى درون بيمار خود را در قالب لفظ بريزد و به گوش مردم برساند .\r\nپس آنچه بايد محاكمه شود ، شعر نيست و حتى شاعر هم نيست ، بلكه اجتماع شاعر است ، اگر اجتماعى از سلامت اخلاقى برخوردار بود و به ويژگيهاى خاص انسانى ارزش نهاد و خواهان گسترش آن در همهء طبقات گرديد ، شاعرى كه در آن پرورش مىيابد به مزيتهاى اخلاقى آراسته است ، و اگر شاعرى از چنين مزيت برخوردار بود ، شعر او بهترين و مؤثرترين عامل براى بيدارى اجتماع و تحريك آنان به كار نيك خواهد بود . . .\r\nنمونه‌هايى كه از شعر فارسى در دست داريم ، از دورهء صفاريان به بعد است ، اين شعرها را به چند دسته مىتوان درآورد .\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nنخست شعرهايى كه سراسر ستايش خداوندان قدرت است و اين نيز دو دسته است :\r\nدسته‌يى كه شاعر كسى را به خاطر صفتى خوب ستوده و در « ستوده » رنگى از اين صفت بوده ، شاعر آن خوبى اندك را بزرگ جلوه مىدهد و به اصطلاح كاهى را كوهى مىكند ، چنين شعرها بارى راهى براى توجيه دارد ؛ اما دستهء ديگر كه نام آن را شعر نامردمى نهاده‌ايم ، آنهاست كه شاعر ، بزدلى را رستم دستان ، خشك‌دستى را حاتم طايى ، هرزه‌اى را نمونهء تمام عيار اخلاق انسانى شناسانده است ، اين دسته شعر را كسانى خواهان بوده‌اند كه تنها دوست داشته‌اند ستوده شوند ، مىدانسته‌اند آنچه شاعر دربارهء آنان مىگويد ، دروغ است ، ولى اين دروغ را خوش مىداشته‌اند . حال بايد پرسيد كه در اين ميان گناهكار كيست ، شعر ؟ يا شاعر ؟ و يا دولتمند صاحب قدرت . . . اين شعرها تخم ناپاكى است كه در زمين آلوده پاشيده شده و حاصل آن جز تباهى و شيوع فساد نيست . . .\r\nهردو دستهء شعر در طول صدها سال براى خود بازارى داشته است . . . پس مىبينيم شعر هيچگونه گناهى ندارد ، شعر موهبتى است الهى كه هيچ سخنى مانند آن در طبيعت انسان اثر نمىگذارد ، اين هنر ظريف بايد در خدمت اجتماع و در راه ارشاد مردمان به كار رود و اگر شاعرى چنين وظيفه‌يى را ناديده گرفت و هنر خود را در راه مخالف به كار برد ، شعر را نبايد محكوم كرد ، بلكه شاعر محكوم است و از شاعر گذشته ، اجتماعى محكوم است كه به چنان شاعر مجال رشد مىدهد . » « 1 »\r\n\r\nشعر نو\r\nبه عقيدهء دكتر پرويز ناتل خانلرى : « بحث دربارهء شعر نو گفتگوئيست كه در فارسى كم‌كم كهنه شده است . بيش از پنجاه سالست كه نويسندگان ما هريك به طريقى لزوم تجددى را در شعر فارسى بيان كرده و شاعرانى به شيوه‌هاى مختلف در اين راه قدمهايى برداشته‌اند . با اينهمه ، امروز اگر بخواهيم نمونه‌اى از شعر جديد فارسى كه راستى نو باشد و نزد عموم يا خواص صورت قبول يافته باشد نشان بدهيم ، به زحمت دچار خواهيم شد . اين دشوارى شايد بيشتر نتيجهء آنست كه تعريف « شعر نو » هنوز در ذهن ما روشن و صريح نيست . همهء كسانى كه با شعر و شاعرى سر و كار دارند در اين نكته متفقند كه تقليد و استقبال از قدما و تكرار مضامينى كه هريك در فارسى ، هزاران‌بار مكرر شده ارزشى ندارد و بايد در شاعرى راههاى تازه‌اى جست ؛ اما اختلاف در فهم معنى « تازگى » است .\r\nچه‌چيزست كه بايد در شعر فارسى تغيير كند و نو شود ؟ وزن ؟ قافيه ؟ قالب شعرى ؟\r\n\r\n\r\n","description":"","footnote":"\r\n( 1 ) . دكتر سيد جعفر شهيدى ، مجله رشد آموزش و پرورش سال دوم شماره 2 شماره مسلسل 6 از ص 7 تا 10 ( به اختصار ) .\r\n","page_name":" 26 ","page_number":26},
  {"content":"\r\n\r\nو يا موضوع ؟ بيشتر كسانى كه طبعى روان ندارند و نمىتوانند معانى خود را ( اگر از اين نوع چيزى داشته باشند ) در قالب وزنى زيبا و روان بريزند ، طرفدار جدى تغيير اوزانند .\r\nاگر به كسى برنخورد ، بايد بگوئيم كه اين شاعران انقلابى ، اغلب از ماهيت وزن خبرى ندارند و چون بناى كارشان بر جهل است ، يا جمله‌هايى ناموزون مىبافند و آنها را تابع وزن جديد مىخوانند و يا از بن ، لزوم وزن را در شعر انكار مىكنند . بازار اين سخنوران سركش و توسن رونقى ندارد ، زيرا عوام كه بندهء عادتند ، از اين توسنيها مىرمند و اديبان كه خود را حافظ شرايع و سنن ادبى مىدانند ، ايشان را تكفير مىكنند و صاحبدلانى كه جوهر شعر را خريدارند ، در اين پراكنده‌گوييها جز ركاكت و ابتذال چيزى نمىيابند .\r\nگروه ديگر ، بيمايه‌تر از دستهء اول و كم‌دل‌تر از ايشان ، وسيلهء خودنمايى را در كم و بيش و پس و پيش كردن قافيه‌ها مىجويند و قالبهاى تازه‌اى از قبيل ثلاثى و خماسى و غيره اختراع مىكنند . اين قالبها هم‌چون خالى است مشترى ندارد .\r\nاما مضمون تازه ، قرنهاست كه شاعران اين سرزمين در پى يافتن مضمون تازه هستند . در ديوان پيروان هندى نمونه‌هاى بسيار از اين كوشش دشوار اما كم‌بها ، ديده مىشود . چندين سال پيش در يك روزنامهء ادبى هفتگى خواندم كه شاعرى خود را پهلوان اين ميدان دانسته و از قدرنشناسى جامعه شكايت كرده بود ، اين شاعر نمونه‌اى از اشعار نو خود را به روزنامه فرستاده بود كه به خاطر دارم از آن جمله چند بيتى « در وصف گوش معشوق » سروده و خود به خواننده يادآورى كرده بود كه « اين مضمون را تاكنون كسى نگفته » .\r\nمن همانوقت فكر كردم اگر اين شاعر كالبدشناسى مىدانست چه مضمونهاى تازه‌اى پيدا مىكرد و چه شعرهاى نوى مىسرود ! مثلا در وصف استخوان ترقوه و عظم قص و قوزك پاى معشوق و حجاب حاجز و از اين قبيل اعضاء داخلى و خارجى .\r\nجستن موضوع تازه هم ما را به مقصود نمىرساند ، زيرا در زندگانى امروز نسبت به گذشته ، موضوع تازه اگر هم متعدد باشد بسيار نيست . فرض كنيم كه چندين قطعه و قصيده و مسمط و رباعى دربارهء راه‌آهن و هواپيما و چراغ‌برق و آسمان‌خراش و بادزن و يخچال برقى و بمبهاى خودرو جديد به صورت وصف و لغز و معما ساختيم و در مجموعه‌اى فراهم آورديم . آيا چنين ديوانى ، احتياجات شعرى جامعهء امروز را كفايت مىكند ؟\r\nمىپرسيد كه پس آنچه نوشتنى است چيست ؟ براى بيان اين معنى نخست بايد بدانيم كه از شاعر چه مىخواهيم ؟ اگر در اين نكته با من همرأى باشيد ، زودتر مىتوانيم\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nاز گفتگوى خود نتيجه بگيريم . آنچه من از هنرمند توقع دارم آنست كه مرا در ادراك مفهوم زندگى ، با همهء وسعت و عمق آن ، يارى كند . همه زندگى مىكنند ، اما از هزاران يكيست كه مىتواند مفهوم زندگى را دريابد و ميان اين دسته نيز كميابند كه بتوانند اين معنى را بيان كنند . ديگران چنان سرگرم مشغلهء معاشند كه خود را هم نمىشناسند . اين ماه پرشكوه ، باران جلال و جمال بر سر همه‌كس نثار نمىكند . براى آن‌كس كه شبانگاه دكان خود را بسته ، به خانه مىشتابد و در راه سياهه خرج و دخل روزانه را در ذهن مىنويسد ، و آن‌كس كه نيمه‌شب ، مست و فرسوده از مجلس رقص و قمار برمىگردد ، ماه پيه‌سوزى بر سر راهى است . فقط در چشم آنكه مىتواند دمى ذهن خود را از اين مشغله‌هاى عادى روزانه بزدايد و طبيعت را در عين پهناورى و بزرگى تماشا كند ماه ماهست .\r\nهزاران هزار از مردمان با همه پستيها و بزرگواريهاى بشرى در امواج پرغوغاى زندگى دست و پا مىزنند . زندگى را نمىبينند و نمىشناسند ، زيرا در آن مستغرقند . از اين ميان ، آن‌كس عظمت و وسعت حيات را درمىيابد كه مىتواند در لحظات بسيار نادر ، خود را از اين غوغا بر كنار بگيرد و از بيرون بر آن نظر كند . چنين كسى هنرمند است . هنرمند مأمور است كه به ما مردم سرگشتهء گرفتار ، زندگى را كه خود جزئى از آن هستيم بشناساند ؛ مانند نقاشى كه چهرهء شما را تصوير مىكند و شما خود را در پرده‌اى كه ساختهء اوست مىبينيد و مىشناسيد . آنجا خطوطى در چهرهء خود مىيابيد كه هرگز تا آنگاه نديده بوديد .\r\nهنرمند اين معنى را كه دريافته ، بايد به طريقى به ذهن ما منتقل كند ، وسيلهء اين انتقال ، بيان است . نقاش با خط و رنگ ، موسيقىدان با اصوات و شاعر و نويسنده با الفاظ ، يعنى صوتهاى معنىدار مقصود خود را بيان مىكنند .\r\nهنرمند رهبر ما به دنياى معانى است ، دنيايى كه او خود يافته و ما از آن بى خبر بوده‌ايم . اما رهبر بايد خود را از رموز راه آگاه نشان بدهد تا بتواند پيروان را دنبال خود بكشاند . بايد پيروان به او ايمان داشته باشند و براى آنكه چنين ايمانى در ايشان ايجاد شود ، بايد او را در كار خود زبردست و استاد بشناسند و گرنه از نيمه‌راه برمىگردند ؛ زبردستى و ره‌شناسى هنرمند را از بيان او مىتوان شناخت .\r\nاز اينروست كه بيان ، هميشه تابع قيودى است ، هنرمند بايد بتواند با آن قيود روبرو شود و از اين نبرد پيروز بيرون بيايد ، هر شكستى در اينجا شكست قطعى است ، معنى جوهر هنر است ، اما هنر صورتى است كه معنى در آن جلوه مىكند . اين صورت اگر زشت\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nو يا ناقص باشد ، جوهر زيبايى معنى را نشان نخواهد داد .\r\nاز اين گفتگو آشكار شد كه در هنر معنى و صورت هريك به‌جاى خود مهم است .\r\nاكنون به مبحث شعر نو برمىگرديم :\r\nشاعر كيست ؟ كسى كه مفهومى تازه و خالص از زندگى دريافته و آن را در قالب بيان مىريزد و به ديگران انتقال مىدهد . مفهومى تازه و خالص ، زيرا اگر ديگرى آن را يافته و بيان كرده باشد ، كوشش شاعر در اينكه دوباره آن را بيان كند ، باطل و بيهوده خواهد بود .\r\nراهى كه همه مىشناسند ، به رهبر محتاج نيست و چنين رهبرى ، اجرى نخواهد داشت .\r\nپس شعر اگر داراى معنى تازهء خاصى نيست ، علت وجود خود را در بر ندارد و بقول نظامى عروضى پيش از خداوند خود مىميرد . اما اين معنى تازه را از كجا بايد جست ؟ براى كسى كه شاعر است ، اين جستجو دشوار نيست . زندگى ، كه سرچشمهء معانى هنرى است به شمارهء افراد انسان گوناگون و رنگارنگ است . چشم هر هنرمندى روزنى است كه از عالم درون او به سوى طبيعت گشوده است ؛ پس در يك منظره ، هر چشم بينايى جلوهء ديگر مىبيند زيرا از نظرگاهى ديگر بدان مىنگرد . كسانى كه هنرمند نيستند ناچارند كه از روزن چشم هنرمندان ، زندگى را تماشا كنند .\r\nشما اگر جهان را چنان مىبينيد و در مىيابيد كه شاعرى ديگر بيان كرده است ، همان بهتر كه وقت خود و ما را ضايع نكنيد ، زيرا از همينجا پيداست كه شاعر نيستيد .\r\nپس از نظر معنى آنچه نو نيست ، شعر نيست . اما در صورت ، كه شامل وزن و قافيه و ساختمان شعرى است ، تازگى ، شرط نيست ، بلكه تناسب آن با معنى شرط است . شعر خوب شعرى است كه حاوى معنى تازهء زيبايى باشد و اين معنى در مناسبترين و زيباترين قالب بيان ريخته شود . همين كه معنى به قالبى درآمد ، طبعا تابع قيوديست . شرط اصلى در اين قيود آنست كه قواعد و حدود آنها براى شنونده قابل ادراك باشد . اگر كسى شعرى بىوزن بگويد و معنى مقصود را آنچنانكه بايد زيبا و دلكش و تمام جلوه بدهد ، به گمان من بر كار او ايرادى نمىتوان كرد ؛ اما اگر دعوى كند كه وزنى خاص در اشعار خود رعايت كرده كه ديگران درنمىيابند ، به او جز نادانى نسبتى نمىتوان داد . چرا قافيه هميشه در جاى معينى از شعر مىآيد ؟ زيرا ذهن شنونده عادت دارد كه هميشه در آنجا هماهنگى خاص را دريابد . اگر شاعرى گاهى در اول و گاه در وسط شعر الفاظ هماهنگى بياورد ، نمىتواند دعوى كند كه شعرش داراى قافيه است . از اين گفتگو مىتوان چنين نتيجه گرفت كه آزادى بيان در شعر ، آزادى در انتخاب قيودست نه در ترك قيد ؛ هر شاعرى مىتواند قيود بيان را به طريقى اختيار كند كه براى بيان معنى خاصى كه انديشيده\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nو يافته است متناسبتر باشد . به اين طريق ، شعر از لحاظ صورت نيز گوناگون و رنگارنگ خواهد شد و شعر خوب ، از معنى گذشته ، آنست كه اين نكته در آن به كمال ، مرعى شده باشد .\r\nبا در نظر گرفتن اين نكات ، مىتوان به شعر فارسى از لحاظ صورت و معنى تنوع و تجددى بخشيد . اما نكته‌اى كه بايد به ياد داشت ، اينست كه قالبهاى شعرى به تدريج و در اثر كوشش افراد و نسلها صيقل مىيابند و درست و كامل مىشوند . پس در قالبهاى نو از ناپختگى و ناهمواريهايى كه گاه‌گاه ممكن است ظاهر شود هراسان نبايد شد و لغزش‌هاى كوچك را بزرگ نبايد شمرد . براى هركس كه به راه تازه‌اى مىرود ، خطر گمراهى هست ، فقط آنان كه به‌جاى خود ايستاده‌اند ، هرگز گمراه نمىشوند . . . » « 1 »\r\n\r\nداورى دربارهء مصنّفان\r\nبه منظور قضاوت صحيح دربارهء مصنّف بايد خود را در عصر او قرار دهيم و كاستيهاى معاصران وى و آنچه را كه از براى رفع كاستيها در اختيار داشت ، بررسى كنيم ، آنچه در يك عصر آسان است ، در عصرى ديگر دشوار تواند بود . » « 2 »\r\n« . . . وظيفهء منتقد است كه بر فهم و ارج‌شناسى خوانندگان بيفزايد و آنان را به جايى برساند كه اثر را چنان‌كه واقعا هست ببينند و ارزش آن را درك كنند ، حتى به آنان بياموزد ، آن را چگونه بخوانند و براى تحقّق اين هدف ، آيا نمىتوان منتقد را مجاز دانست كه شيوه‌هاى نقد را حتى توأم با اشاراتى به برداشتهاى شخصى ، به صورتى خردمندانه به كار برد ؟ » « 3 »\r\n« . . . هدف منتقد نخست آن است كه هر مطلبى را كه توجه وى را به خود جلب كرده ، هرچه حساستر و كاملتر درك كند و اين درك و فهم متضمّن نوعى ارزيابى است . . .\r\nكار منتقد ادبى اين است كه در واكنش خود به كمال خاصى دست يابد ؛ او بايد توجه داشته باشد كه از بحث انتزاعى نامتناسب دربارهء اثرى كه در پيش روى دارد اجتناب كند و نيز از هرگونه تعميم ناپخته و يا بىارتباط دربارهء آن اثر يا مقتبس از آن اثر بپرهيزد . . . » « 4 »\r\n\r\n\r\n","description":"","footnote":"\r\n( 1 ) . نمونه‌هايى از نثر فصيح فارسى معاصر ، جلد اول ، برگزيده دكتر جلال متينى مقالهء شعر نو دكتر پرويز ناتل خانلرى ، از ص 265 تا 269 .\r\n( 2 ) . ديويد ديچز ، شيوه‌هاى ادبى پيشين ص 379 .\r\n( 3 ) . همان كتاب ص 41 .\r\n( 4 ) . همان كتاب ص 457 .\r\n","page_name":" 30 ","page_number":30},
  {"content":"\r\n\r\nمعمولا هدف مصنّف اين است كه اثرى بيداركننده ، مهيّج ، اعتلابخش و دگرگون‌كننده پديد آورد و خواننده را از نظر ادبى ، اخلاقى ، اجتماعى و سياسى گامى به جلو براند و وظيفهء منتقد آن است كه با دقّت و موشكافى و مطالعهء عميق اثر دريابد ، كه اداى اين مقصود به بهترين صورتى ممكن گرديده ، يا مؤلف و مصنّف در اين راه توفيق كامل حاصل نكرده است ، نقاط ضعف او چيست و با اتخاذ چه تدابيرى مىتوانست در اين راه توفيق كامل حاصل نمايد ؟ »\r\n\r\nمفهوم و منظور از انتقاد ادبى در قرون جديد\r\nانتقاد ادبى : انتقاد ادبى عبارتست از فن تحقيق و تتبّع در تاليفات ادبى ، به منظور تعيين و تشخيص محاسن و معايب آن . « گوته » و « بودلر » معتقدند كه « انتقاد » كوشش مىكند ، روشن نمايد كه چه علل و عوامل اجتماعى موجبات پيدايش يك اثر ادبى را فراهم كرده است .\r\nهرگاه انتقاد مربوط به آثار نويسندگان معاصر باشد ، براى خود نويسنده نيز ، بسيار سودمند است ، زيرا به تجربه ثابت شده است كه مؤلف و پديدآورندهء يك اثر ، نمىتواند كاملا بيطرفانه دربارهء تأليف خود داورى و قضاوت نمايد و چه‌بسا كه اثر خود را كامل فرض مىكند .\r\nدر حالى كه يك منتقد بىطرف كه واجد شرايط علمى براى انتقاد باشد ، مىتواند نويسنده را به لغزشها و انحرافاتى كه در اثر او پديد آمده ، واقف گرداند ، شك نيست كه عقايد و نظريّات منتقد ، وحى منزل نيست و انتقاد تا حد زيادى بستگى به سليقه و ذوق شخصى دارد . به نظر بسيارى از صاحبنظران ، بيطرفى و بيغرضى كامل و قطعى ممكن و ميسّر نيست ، بلكه در زمينهء انتقاد نيز بيطرفى نسبى ، كافى و امكان‌پذير است .\r\nمنتقد نبايد انتظار داشته باشد كه مطالبى را كه خود او مايل است در كتاب « مورد انتقاد » بيابد ، معمولا پس از بحثها و اظهارنظرهاى گوناگونى كه افراد ذى صلاحيت در اطراف تأليف جديد مىكنند ، يك عقيده و نظريّهء مشخّص عمومى به عنوان « معدّل » به دست مىآيد و به مرور زمان تثبيت مىگردد و اين نظريّه نهايى يا معدل در حقيقت مولود تشخيص مردم ، و حاصل داورى افكار عمومى در مورد كتاب مورد انتقاد است .\r\n« بوآلو »  Bualo  ( 1636 - 1711 ) شاعر و منتقد ادبى فرانسه عضو آكادمى و سنخگوى مكتب كلاسيسيم بشمار مىرود . وى در كتاب فن شعر ( 1674 ) اصول اين مكتب را با بررسى آثار معاصرينش و به‌خصوص دوستان همفكر خود يعنى « راسين » ،\r\n\r\n","description":"","footnote":"","page_name":" 31 ","page_number":31},
  {"content":"\r\n\r\n« مولير » و « لافونتن » توصيف و بيان مىكند ؛ وى در نيمهء دوم قرن هفدهم به انتقاد شديد آثار شعراى معاصر خود مىپردازد و نظريّات آنان را به باد طنز و سخريه مىگيرد . »\r\n« ديگر از منتقدين نامدار « دنى ديدرو »  Deni Didero  ( 1713 - 84 ) نويسندهء دايرة المعارف ، نقّاد هنر و ادب و اديب فرانسوى است كه از شخصيتهاى برجستهء عصر روشنفكرى و يكى از نوابغ جامع عصر جديد به‌شمار مىرود . وى در سال 1747 سرپرست دايرة المعارف گرديد ، شهرت ديدرو ، مدتها مرهون همين كار بزرگ بود ، ولى در قرن بيستم كه آثار او مورد پژوهش و نقد اساتيد قرار گرفت ، وى را به عنوان عالم فلسفه ، زيباشناس و داستان‌نويس مورد ستايش قرار دادند . ديدرو غير از آثار گوناگون و متنوعى كه از خود به يادگار گذاشت ، با رشته مقالاتى كه به عنوان « سالونها » از 1759 در جرايد منتشر مىكرد ، فن نقد ادبى را به عنوان يك سبك ادبى ايجاد كرد .\r\n« با همه رنجى كه ديدرو در تأليف و تصنيف كشيد ، پيش از اينكه از حمايت مادّى كاترين يازدهم روسيه برخوردار شود ، گرفتار مشكلات مالى بود ، چنان كه وقتى كه خواست دختر خود را به شوهر بدهد ، براى فراهم كردن جهيزيهء او مجبور شد كتابخانهء خود را بفروشد . كاترين ( امپراتور روسيه ) كه از اين موضوع اطلاع يافت ، كتابخانه را خريد با اين شرط كه ديدرو آن را در پاريس به امانت نگاه دارد و خود او كتابدار آن باشد و حقوقى براى او مقرر فرمود ، ديدرو ، در 1773 براى اداى تشكر و حق‌شناسى به كاترين ، به سن‌پطرزبورگ رفت . ديدرو در پيروان مستقيمش نظير « هولباك » و « الوسيوس » و نيز در ساير نويسندگان و متفكرين فرانسه ، آلمان و انگلستان تأثيرى عظيم داشته است . » « 1 »\r\nعلاوه بر آنچه گفتيم ، « كانت » و فلسفهء ايدآليسم او كه بوسيلهء شيلر و ديگران ، زمينه معنوى براى ايجاد رومانتيسم اروپايى بوجود آورده است ، « مادام دواستاهل » و تئوريهاى ادبى او كه اساس رومانتيسم به‌شمار مىرود ، اوگوست كنت ، و فلسفهء پوزيتيويسم او كه اساس تئورى ادبى « بالزاك » پدر رئاليسم كنونى را به‌وجود آورده ، « تن » و « برونه‌تير » پيشوايان ناتوراليسم اروپا كه در ترقى اين مكتب نقش آنها كمتر از نقش « اميل زولا » موجد مكتب مزبور نبوده است و بالاخره نقش « بلينسكى » و « چرنيشفسكى » در تحولات و نقد ادبى روسيه در قرن نوزدهم شايان توجه و قابل ذكر است . »\r\n\r\n\r\n","description":"","footnote":"\r\n( 1 ) . براى كسب اطلاعات بيشتر نگاه كنيد به دايرة المعارف فارسى جلد اول اثر مصاحب و ديگران ص 457 و صفحهء 1021 و كتاب نخستين كنگره نويسندگان ايران تيرماه 1326 از صفحه 221 تا ص 230 مقاله دكتر فاطمه سياح در پيرامون « انتقاد در ادبيات » و دايرة المعارف فرانسه جلد سوم ص 658 .\r\n","page_name":" 32 ","page_number":32},
  {"content":"\r\n\r\n\r\nتحليلى از انتقاد ادبى در اروپا\r\nمنتقد ادبى كسى است كه به ادبيات علاقه و دلبستگى دارد ، و با داشتن صلاحيت علمى ، رسالت و وظيفهء او ، قضاوت كردن دربارهء نوشته‌هاى ديگران است . « . . . كسى كه چنين وظيفهء مقدس و سنگينى را به عهده مىگيرد ، بايد از ذوق سليم و استعداد كافى برخوردار باشد ؛ داوران و منتقدان ادبى ، غالبا از بين استادان دانشگاه ، دانشياران ، نويسندگان مبرّز و روزنامه‌نويسان ، برگزيده مىشوند تا بتوانند با اهليت و شايستگى ، آثار ديگران را مورد نقد و بررسى قرار دهند .\r\nسابقا منتقدان ادبى به عنوان يك گروه مشخص وجود نداشتند ، در نيمه دوم قرن نوزدهم « سنت بو »  Sainte Beuve  ، انتقاد ادبى را بنيان نهاد و نحوهء عملكرد و قواعد آن را مشخص نمود .\r\nانتقاد ادبى كه ناشى از اقدام يك فرد است ، داراى ارزشى است كه منتقد به آن مىدهد ، منتقدان اصولى كسانى هستند كه مانند « برونتير »  Brunetiere  به نام حقيقت از آن سخن مىگويند . حقيقت و صلاحيتى كه او گمان دارد واجد آن است و به نام همين حقيقت و صلاحيت است كه او دربارهء اثرى داورى مىكند و مطالب و مندرجات آن را تأييد يا محكوم مىسازد و آنچه را كه در جهت اصول فكرى و عقيدتى او نيست مردود و بىاعتبار مىشمارد . انتقادهاى بيطرفانه و آزادانديشانه‌يى هم هست كه فقط منتقد در باب آنچه كه هست يا آنچه كه او در اثر مورد مطالعه خود مىبيند ، اظهارنظر مىكند ، تنها به اين منظور كه سود و شايستگى اثر را از ديدگاه ادبى بنگرد ؛ اما در اينجا پرسشى مطرح مىشود ، و آن اينكه براساس چه معيارى آثار و تصنيفات افراد را مىتوان سنجيد ؟ برخى آن را به نام « حقيقت » نقد مىكنند ، حقيقتى كه خود مىپسندند و بدان اعتقاد دارند ، بعضى ديگر ، هنگام داورى ، به سليقه شخصى ، ادراكات ، فرهنگ و تجارب خود تكيه مىكنند ، مثلا در مورد « آناتول فرانس » و « ژول لومتر »  Juler Lemaitre  انتقاد به همان اندازه ارزش و اعتبار دارد كه يك منتقد ذهنى با دلايل ، اعتراضات و يا هواداريهاى خود را بيان مىدارد . يك منتقد خوب ، پرشور و بلندنظر كسى است كه بتواند ستايش كند ، زبان و قلمش به جنبه‌هاى مثبت و مفيد اثر نيز عنايت كند و تنها به انتقاد و عيبجويى نپردازد .\r\nيك منتقد خوب و بىطرف حق دارد هنگام نقد و بررسى يك اثر به خشم آيد ، به شرط آنكه انتقاد خشم‌آلود او پايه و بنيان منطقى داشته باشد ، و حتى مىتواند مانند دژخيمان جامه سرخ بر تن كند و همانطور كه « باربرى دو رويل »  B . d'Aurevilly  در يك مقاله مىگويد : « مىتواند در يك مقاله « ژرژسان »  G . Sand  را به دار بزند ، براى آنكه دوستش\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nندارد . »\r\nيك انتقاد منفى و جدلى ممكن است ، به عنوان اعتراض مفيد واقع شود ، ولى نمىتواند نقش واقعى خود را منصفانه ايفا كند ، زيرا نقش اساسى « انتقاد » آگاهى دادن به مردم در باب كتابهاييست كه تازه انتشار مىيابد و بايد در مورد ارزش و طبقه‌بندى  ( Classement )  آنها نظرى قطعى اظهار كرد . البته بايد قبول كرد كه اين نوع داورى و طبقه‌بندى آثار ، امرى نسبى است ، شرافت يك منتقد عادل ايجاب مىكند كه از نوعى قضاوت ذهنى و خودخواهانه پرهيز كند ، يك منتقد خوب اگر هم منتقد كامل عيار نباشد ، كسى است كه بتواند از اثرى كه خود آن را باارزش و مهّم مىپندارد بحث و گفتگو كند ، حتى اگر اثر مذكور ، در نقطهء مقابل سليقه و نظر او باشد ، زيرا هدف اساسى اين است كه او شخصا اثر را درك كند و سپس با انتقاد خود ، به ديگران يارى دهد تا آنها نيز ، اثر را درك كنند ؛ اينجا مسأله شرافت و وجدانى روشنفكرانه در ميان است ، زيرا لزوما ، طرف مقابل شما هميشه خاطى و اثرش شايسته انتقاد نيست . - البته هميشه انسان حق اعتراض و بحث و گفتگو با استدلال درست و منطقى را ، دربارهء چيزى كه آن را نه زيبا ، نه خوب و نه قابل قبول و نه قابل تصور مىپندارد دارد ، به شرط آنكه بگويد چرا ؟ و فقط با منفىبافى و توهين به صاحب اثر ، مسأله را ارزيابى نكند ، و يا مثلا فقط براى حمله و آزار دادن به مؤلف به يك يا دو نكتهء كوچك و اشتباه‌آميز ، كه نمىتواند معرّف و مبيّن همه اثر باشد حمله نكند ، بطور كلى يك منتقد آگاه ، از اين گونه افراط كاريها مىپرهيزد و قضاوتهاى اساسى او منحصر به داوريهاى عجولانه نمىشود ، با اينحال يك منتقد بىغرض حق دارد كه صداى اعتراض خود را در مورد آنچه كه قابل خرده‌گيرى است ، در مورد اصول و نظام فكرى مصنّف و سخنان بىپايه و اساس ، و استعدادهاى دروغين بعضى از نويسندگان بىمايه بلند كند . - انتقاد ادبى و هنرى ، خلّاق و سودمند است ، همانند يك اثر خلّاق تاريخى و رمان . - منتقد ، محتويات كتاب را مورد مطالعه و بررسى قرار مىدهد ، ارزش ، زيبايى ، حقيقت ، نوگويى ، سبك و نتيجه اخلاقى آن را بيان مىكند و در واقع نقش واسطه را بين صاحب اثر و خواننده ايفا مىكند ؛ خواننده را در جهت و هدف اين اثر جديد ، بيدار و هشيار مىكند ، رمز و راز و خصوصيّات و قصد و غرض مؤلف را آشكار مىسازد ، به خواننده كمك مىكند تا نتيجه‌گيرى كند و غالبا به او نحوهء خواندن اثر را ياد مىدهد و او را دعوت مىكند كه قسمتهاى جالبى از اثر را كه شايسته تعمّق و دوباره‌خوانى است بخواند و بشناسد .\r\nاما در مورد صاحب اثر ، به او نيز خدمت مىكند ، به او خوانندگان جديدى\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nمىبخشد ، نقاط ضعف اثرش را به او يادآور مىشود و قسمتهاى پيچيده و تاريك كتابش را روشن مىكند . منتقد ذيصلاحيت و صاحبنظرى كه بيش از خود صاحب اثر به موضوع كتاب احاطه و تسلط دارد براى مصنّف مطالبى را كشف مىكند كه از آنها غفلت ورزيده و براى او توضيح مىدهد كه در اين اثر مىتوانسته است چه نكات و دقايق ديگرى را بيان كند و چه راهى را در پيش گيرد ، و ديگران چه انتظارى از او دارند و در كجاهاى اثر از راه خود منحرف شده و به ذكر مطالبى خارج از موضوع پرداخته است . منتقد شايسته تنها به بحث و نقد اثر اكتفا نمىكند ، بلكه جهات مثبت و آموزندهء كتاب را نيز برمىشمارد و مصنّف را براى اين خدمت فرهنگى مورد تشويق و تأييد قرار مىدهد . نكته‌يى كه ذكر آن در اينجا ضرورى است ، اينكه در بعضى از مواقع ، تاريخ ادبيّات را با نقد ادبى اشتباه مىكنند ، در حالى كه اين دو مطلب كاملا از هم جداست ، مورخ ادبى غالبا از آثار ادبى گذشتگان سخن مىگويد ، در حالى كه منتقد ادبى به ارزيابى و معرفى كتابهاى جديد مىپردازد ، و سود و ارزش و كيفيت آنها را حلاجى و تشريح مىكند ، منتقد خوب ادبى بايد از يك تاريخ‌نويس متبحر و استاد كمك بگيرد ، تا بتواند نقد خود را كمال بخشد .\r\n« سنت بو » داراى هردو كيفيّت و خصيصه هست ، چه او نويسندگان را هم از جهت خصوصيات آثار آنها بررسى مىكند و هم آنها را در « ظرف زمان » خودشان مىگذارد و جوهر و حاصل تصنيفات و آثار آنان را استخراج و به علاقمندان عرضه مىكند ؛ وى در عين حال ، از نشان دادن نقاط ضعف نويسندگان خوددارى نمىكند و با به‌كار بردن اين روش تحقيق ، معلوم مىكند كه چرا فلان اثر قديمى ، با گذشت زمان ارزش خود را از دست داده و به بوتهء فراموشى افتاده است . « سنت بو » هنگامى كه درباره معاصرين خود صحبت مىكند ، گاهى اشتباه مىكند و سعى مىكند احساسات و نظريات شخصى خود را به كرسى بنشاند ، چنان كه در مورد بالزاك راه خطا رفته و به ارزش آثار او و « بودلر »  Baudelaire  توجه كافى نكرده است ، وظيفهء منتقد ادبى به مراتب دشوارتر از وظيفه‌يى است كه تاريخ‌نويس ادبى به عهده دارد ، زيرا تاريخ‌نويس ادبى بيشتر روى مسائل و موضوعات پايان‌يافته و طبقه‌بندى شده‌يى كه با گذشت زمان در محل خود قرار گرفته است بحث مىكند ، در حالى كه منتقد ادبى سروكارش با آثار جديد و صاحب اثراتى است كه غالبا ناشناخته‌اند و بايد از طريق نقد و بررسى ، استعداد ادبى و محاسن و معايب كار آنها روشن و برملا گردد .\r\nتاريخ‌نويس در « زمان » فعاليت مىكند ، مسائل تاريخى را با تحليل منطقى روشن مىسازد و طبقه‌بندى مىكند و براى اين كار وقت و منابع كافى در اختيار دارد ، درحالى كه منتقد ادبى بايد اثر را بخواند و سپس به داورى و حكميّت دربارهء ارزش آن بپردازد ، در\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nاين قبيل موارد ، ممكن است منتقد تحت تأثير تبليغات و شور و هيجانى كه از وجهه و موقعيّت اجتماعى نويسنده در اذهان است قرار گيرد و دستخوش خطا و اشتباه گردد .\r\nيك منتقد ، به راحتى مىتواند در حق « ديكنس »  Dickens  يا « دكارت » يا « مريمه »  Merimee  داورى و اظهارنظر كند ، زيرا در مورد نامبردگان ، صاحبنظران قبلا سخن گفته و راه را هموار كرده‌اند . ولى اهليّت و شايستگى بزرگى مىخواهد اگر بتوانيم قبل از جايزهء « كنگور »  Concourt  ( جايزهء بزرگ ادبى فرانسه ) راجع به استعداد و ارزش و اصالت آثار « پروست »  M . Proust  و ديگران سخن گوئيم و از پيش ، نوشته‌هاى آنان را به علاقمندان آثار ادبى معرّفى نماييم .\r\nهمچنين شايان توجه و تقدير است ، اگر كسى بتواند دربارهء آثار « سارتر » و « مالرو » انتقادى خوب و استادانه عرضه كند ، چنين منتقدى هنر و لياقت خود را نشان داده است ، به شرط آنكه منتقد ، خود نويسندهء صاحب صلاحيت باشد كه همه با شور و شوق انتقاد او را بخوانند ، و آنقدر نوشته‌اش مستدل و منطقى باشد كه خوانندگان را هنگام خواندن به انديشه و تفكر وادارد . « 1 »\r\nمنتقد خوب جستجوگر و خواهان نوآوريهاست ، بىآنكه بردهء نوآوريها باشد ، او بايد با ديد وسيع فرهنگى و با روح مقايسه‌يى ، آثار ادبى را مورد مطالعه و ارزيابى قرار دهد و از لفّاظيهاى تصنّعى و عارى از معنى و مفهوم عميق بپرهيزد . بايد با تاريخ ادبيات آشنا و مأنوس باشد ، همچنين مسائل روز را بشناسد و ببيند كه اين اثر ، چگونه آنها را بيان و معرفى نموده است .\r\nعلاوه بر آنچه گفتيم ، منتقد ادبى بايد هدف و كمال مطلوبى داشته باشد تا به او اجازه دهد كه مسائل را از بالا ، با سعهء نظر بنگرد و با بيطرفى كامل داورى نمايد ؛ همانطور كه يك نوازندهء زبردست موسيقى ، استعداد درك دقايق و ظرايف اين هنر را واجد است ، يك منتقد خوب بايد قوهء تميز و تشخيص بسيار والايى داشته باشد و درك صحيح و بىنقصى از حقيقت و زيبايى اثر ادبى در وجود او موج بزند .\r\nمنتقد ادبى واقعى و صاحب صلاحيت كسى است كه بيش از مصنّف و صاحب اثر ، كتاب خوانده و به مسائل مطروحه در آن كتاب ، احاطه و تسلط داشته باشد ، تنها چنين كسى مىتواند داورى و قضاوتى منصفانه انجام دهد . » « 1 »\r\nاكنون كه از بحث كلّى در پيرامون انتقاد فارغ شديم ، به مطالعهء احوال گويندگان و نويسندگان ادب فارسى از قرن هشتم به بعد مىپردازيم .\r\n\r\n\r\n","description":"","footnote":"\r\n( 1 ) .\r\n Grand Larousse Encyclopedique 3 Ches - Dese Cri - 658 . \r\nلاروس بزرگ « دايرة المعارف » ترجمه دكتر ابو الفضل قاضى ( استاد دانشگاه ) ص 658 .\r\n","page_name":" 36 ","page_number":36},
  {"content":"\r\n\r\n\r\nنقش و تأثير حكومتهاى مستقل محلّى در حيات ادبى ايران\r\nبعد از مرگ ابو سعيد بهادر خان به سال 736 ، تجزيه ممالك ايلخانى آغاز شد و عده‌يى از سرداران متنفذ ابو سعيد علم استقلال برافراشتند و از اين راه حكومتهاى معروف آل جلاير و امراى چوپانى و آل مظفر و آل اينجو و امراى طغاتيمورى و امراى سربداران و امثال آنها به‌وجود آمدند ؛ در همين ايام سلغريان و ملوك شبانكاره فارس و اتابكان يزد و اتابكان لرستان و قراختائيان كرمان و آل كرت هرات و ملوك طبرستان و رويان ، با قبول ايلى در نقاط مختلف ، به حكومت خود ادامه مىدادند . در ميان اين حكومتهاى مستقل ، اتابكان سلغرى پس از مصالحه با سلطان محمد خوارزمشاه و مدارا با پسران او توانستند به يك رشته اصلاحات نسبى اجتماعى دست بزنند و با ايجاد مساجد و مدارس و آثار خيريّهء ديگر نامى نيك از خود به يادگار گذاشتند . پس از اتابك سعد ، پسرش اتابك ابو بكر با سرداران اوگتاى قاآن از در مصالحه درآمد و با اين تدبير ، فارس را از خطر ويرانى و نابسامانى نجات داد . از بركت اين اقدام داهيانه ، مقرّ اتابكان فارس به‌صورت يكى از مراكز بزرگ ادبى و علمى دورهء مغول درآمد . آخرين فرد خاندان سلغرى « آبش خاتون » بود كه پس از آنكه به عقد منكو تيمور درآمد ، مغولان رسما سرزمين فارس را ضميمهء متصرفات خود كردند .\r\nدر ميان ملوك شبانكاره ، ملك مظفر تا سال 658 سلطنت كرد ، با اينكه وى در ترويج علم و ادب رقيب ابو بكر سعد بن زنگى بود ، ليكن در اثر مظالمى كه بر مردم روا داشت ، سپاهيان هلاكو بر او حمله بردند و در اين جريان وى به قتل رسيد .\r\nاتابكان يزد و لرستان و آل كرت و قراختائيان تأثير شايان توجهى در حيات علمى و فرهنگى ايران نداشتند ، تنها پادشاهان آل كرت ، تنى چند از شاعران و گويندگان و\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nنويسندگان را در پناه حمايت خود گرفتند ، بطورى كه هرات را مىتوان يكى از مراكز علمى و ادبى آن دوران به‌شمار آورد . نكته مهمى كه بايد به آن توجه كرد ، علاقه‌ايست كه سلسله‌هاى پادشاهان مسلمان هند به فرهنگ و ادب ايرانى نشان دادند ، با اينكه اينان نه ايرانى بودند و نه ارتباط خاصى با ايران داشتند ، دربار و درگاه آنان ، محل تجمع دانشمندان و نويسندگان ايرانى بود كه به جهات مختلف از برابر حمله مغولان گريخته و در آن خطهء امن ، رحل اقامت افكنده بودند .\r\nبه اين ترتيب ، درگاه پادشاهان دهلى پناهگاه كليه شخصيّتهاى علمى ، سياسى و ادبى آن روزگار شده بود . « مثلا تنها در درگاه ناصر الدّين محمود بن شمس الدين التمتش در يكى از روزهاى بار ، غير از صدور و سادات و مشايخ نامدار ، 25 تن شاهزادهء عراق و خراسان و ماوراء النهر كه در دوران خطرات و بحرانهاى متعاقب حمله چنگيز به هندوستان آمده بودند ، با آسايش زندگى مىكردند . » « 1 » و همچنين در عهد غياث الدين : « در روز سوارى ، پانصد سيستانى و غورى و سمرقندى و كرد و لر و عرب با شمشيرهاى برهنه بر دوش پياده با هاىوهوى فراوان در ركاب او مىرفتند ، در همين عصر مجالس جشن را نيز به تكلف آراستى و ايام عيد و نوروز را به طرز پادشاهان عجم به سر بردى ، در ايام جشن تا آخر روز به مجلس نشستى و پيشكشهاى خوانين و امرا ، از نظر گذشتى . . . » « 2 »\r\nدر عهد علاء الدين محمد ، ملقب به سكندر ثانى ، مقرراتى براى حسن ادارهء امور وضع شد . در عهد او ، شيوخ بزرگ تصوف در دهلى و شهرهاى ديگر اسلامى به سر مىبردند و نويسندگان و شاعران « 3 » مشهورى مانند امير خسرو و امير حسن و صدر الدين عالى و عده‌اى ديگر در درگاه او از حقوق و مزايايى برخوردار بودند و نيز اهل هنر را بر اين قياس بايد كرد . . . به همان ميزان كه دولتهاى مسلمان دهلى قلمرو تسلط خود را در هندوستان توسعه مىدادند ، به همان نسبت هم وسيلهء انتشار زبان فارسى و فرهنگ ايرانى و اسلامى در هندوستان مىشدند و هرچه بر ميزان ثروت اين دولتها افزوده مىشد ، توجه شاعران و نويسندگان و علما و مشايخ از ايران به سرزمين ثروتمند و پهناور جديد اسلامى افزايش مىيافت و دشواريهايى را كه در ايران براى اهل علم و هنر حاصل مىگرديد ، دولتهاى مسلمان و فرهنگ دوست هند ، جبران مىنمودند . » « 3 »\r\nاز خاندانهايى كه بعد از مرگ سلطان ابو سعيد بهادر خان در ايران نام و نشانى كسب\r\n\r\n\r\n","description":"","footnote":"\r\n( 1 ) . تاريخ فرشته ، چاپ هند ، جلد دوم ، ص 128 .\r\n( 2 ) . همان كتاب ، همان جلد\r\n( 3 ) . به نقل از تاريخ ادبيات در ايران ، پيشين ، از ص 22 تا 24 ( به اختصار )\r\n","page_name":" 38 ","page_number":38},
  {"content":"\r\n\r\nكردند يكى ، آل اينجو بود : در ميان افراد خاندان اينجو ، شاه شيخ ابو اسحاق ، كه حافظ نيز از او به نيكى نام برده ، مردى شعر دوست و شاعر بود و با فضلا و دانشمندان ، مصاحبت و معاشرت داشت و به‌همين سبب شعرا و گويندگان نامدارى چون خواجه حافظ شيرازى و عبيد زاكانى و شمس فخرى و قاضى عضد الدين ايجى در درگاه او گرد آمده بودند . ولى خاندان آل مظفر چندان به مسائل ادبى و علمى توجه نكردند ، امير مبارز الدين مردى شجاع و جنگاور و ظاهرا علاقمند به سادات و علماى دين و متعصّب در اجراى احكام شرعى بود ، جمود و تقشّف او در اجراى احكام دينى و عوامفريبى و رياكارى وى به حدى بود كه حافظ بارها او را به تعريض « محتسب » خوانده و گفته است :\r\n اگرچه باده فرحبخش و باد گلبيزست * به بانگ چنگ مخور مى كه محتسب تيز است \r\nديگر از خاندانهاى تاريخى اين دوران ، ايلخانان يا آل جلاير از جهت توجهى كه همواره به شاعران بزرگ داشته و آنان را مورد تشويق قرار مىداده‌اند ، قابل توجه و شايان ذكرند ، « از ميان آنان سلطان اويس به سبب شاگردى در نزد سلمان ساوجى ، خود در زمرهء ادبا و از طرفداران بزرگ اهل ادب و علم بوده است . غير از سلمان ، از شعراى بزرگى كه با دربار ايلكانيان ارتباط داشتند ، عبيد زاكانى و خواجه محمد عصار و شرف الدين رامى و حافظ شيرازى را بايد نام برد . » « 1 »\r\nامراى خاندان چوپانيان و طغاتيموريان ، در حيات ادبى ايران تأثيرى نداشتند . ولى سربداران ، چون از ميان خلق برخاسته و براى مبارزه با عمّال ستمكار خواجه علاء الدين محمد ، وزير خراسان بپاخاستند ، بيش از ديگر سلسله‌هاى محلى اهميت و اعتبار كسب كردند . عبد الرزاق ، هنگام مبارزه با متجاوزين و ستمكاران گفت : « فتنهء عظيم در اين ديار به وقوع پيوسته ، اگر مساهله كنيم ، كشته شويم ، به مردى سر خود بردار ديدن ، هزار بار بهتر كه به نامردى به قتل رسيدن و به جهت اين سخن آن طايفهء رزمجو ، ملقب به سربدار شدند . » ( نگاه كنيد به حبيب السير ، ج 2 ، ص 357 ) .\r\nيكى از افراد برجستهء اين سلسله ، امير وجيه الدّين مسعود است كه در سال 743 با همراهان خود كه در ميان آنان ابن يمين فريومدى شاعر معروف نيز بوده است ، به جنگ ملك حسين كرت پادشاه هرات شتافته است . « سربداران چه از جهت مدّت حكومت و چه از جهت قلمرو فرمانروايى بر رويهم مقام شامخى در تاريخ ايران ندارند ، اهميت آنان بيشتر در آنست كه از راه التجاء به يك دسته صوفيّه و اخوان ( يعنى شيخان جوريه ) و دفاع\r\n\r\n\r\n","description":"","footnote":"\r\n( 1 ) . تاريخ ادبيات ج 3 ، پيشين ، ص 27 .\r\n","page_name":" 39 ","page_number":39},
  {"content":"\r\n\r\nاز تشيّع ، روشى را در ايران ايجاد كردند كه بعدا به وسيلهء مير قوام الدين مرعشى در مازندران و مدتها بعد بدست طرفداران شيخ صفى الدّين اردبيلى در آذربايجان به ايجاد دولتهايى از متصوفّه شيعى مذهب منجر گرديد . علاوه‌بر اين ، سربداران تنها دسته‌اى از مدّعيان حكومتند كه بعد از حملهء مغول ، از ميان عامهء مردم به عنوان احقاق حق و رفع ظلم و مبارزه با اهل فساد و عدوان قيام كردند ، اگرچه در كار خود توفيق شايانى نيافتند .\r\n\r\nنظرى به مقاومت تاريخى سربداران و اقدامات عملى آنان در راه استقرار عدالت اجتماعى\r\nپس از حملهء خونبار مغولان و تركان كه محصول بىسياستى و طمع‌ورزى محمد خوارزمشاه و خليفهء بغداد بود ، مردم ايران‌زمين ، براى رهائى و نجات ميهن خود ، هيچگاه از تلاش و مبارزه باز نايستادند .\r\n« مقاومت مردم شكلهاى گوناگون داشت ، در آغاز امر به صورت حماسهء جلال الدين كه مورد تأييد و حمايت مردم بود تجلى كرد و بعد به صورت قيامهاى محلى مانند خروج تارابى در بخارا ، يا حتى اقدامات مدبّرانه اتابكان و بزرگان فارس ، و گذشت ناگزير آنان در برابر متجاوز وحشى و نيرومند ، و يا گرويدن به مذهب تشيع در برابر مذهب تسنن ( كه مورد نظر مغولان بود ) ظاهر گشت .\r\nباز پسين ضربه را خروج سربداران خراسان بر كاخ فرمانروايى و غارتگرى ايلخانان مغول وارد آورد و يحيى كرابى ، سرور سربدار ، بساط خودكامى طغاى تيمور را در خراسان سرنگون ساخت . » « 1 » خروج سربداران در قرن هشتم هجرى از لحاظ وسعت ، بزرگترين ، و از نظر تاريخى مهمترين نهضت آزاديبخش خاورميانه بود ، بين اين نهضتها و جنبشهاى مردم خاور نزديك و ميانه در قرن نهم هجرى خويشاوندى نزديكى وجود دارد ، كه پژوهندگان يا به كلى اين نهضتها را مطالعه نكرده ، يا چنان كه بايد بررسى ننموده‌اند .\r\nدر جنبشهاى قرن هشتم هجرى ، بينوايان شهرى و پيشه‌وران نيز شركت جسته بودند . اين قشرهاى ژرفاى اجتماع كه در منابع و كتب آن عصر رنود و اوباش ناميده شده‌اند ، در بسيارى موارد ، زمام نهضتهاى سدهء چهاردهم ميلادى ( هشتم هجرى ) را به دست داشته‌اند . بردگان فرارى نيز در اين نهضتها شركت مىكردند .\r\nدر نخستين مرحلهء نهضتهاى آزاديبخش قرن هشتم هجرى ، عامهء مردم به همراهى\r\n\r\n\r\n","description":"","footnote":"\r\n( 1 ) . نهضت سربداران در خراسان از پطروشفسكى ترجمه كريم كشاورز « مقدمه »\r\n","page_name":" 40 ","page_number":40},
  {"content":"\r\n\r\nمالكين فئودال ايرانى و تاجيك وارد ميدان مبارزه مىشدند . سبب شركت مالكين ياد شده اين بود كه آنان نيز از خودكامى و دزدى و غارت و تجاوز اعيان صحرانشين و لشكرى مغول و ترك به ستوه آمده بودند . . . هدف مشتركى كه اين عناصر متشتت و ناجور را متحد مىساخت ، همانا سرنگون ساختن يوغ مغولان و برانداختن سلطهء جهانگشايان نورسيده يا اعيان صحرانشين و لشكرى مغول و ترك و لغو ياساى چنگيزى و تمام نظامات دولتى مغولان بود . بديهى است كه بغض و نفرت قيام‌كنندگان ، تنها متوجه مغولان و تركان نبود ، بلكه عليه سران و بزرگان تخته قاپوى ايرانى يا مالكان و مستوفيان و روحانيان سنى و غيره ، كه از ديرباز به خدمت فاتحان كمر بسته كاملا با آنان جوش خورده به نظامات مغولان گردن نهاده و خوگرفته بودند ، نيز كينه مىورزيدند .\r\nجاى شگفتى نيست كه همه‌جا نهضتهاى آزاديبخش كامياب گشتند . . . در مرحلهء دوم ، در درون نهضتهاى مزبور ، ميان فئودالهاى كوچك كه فقط براى بركنارى اعيان صحرانشين مغول و ترك و متحدين ايشان مىكوشيدند از يكسو ، و روستاييان و بينوايان شهرى و پيشه‌وران كه خواهان رهايى از تمام مظاهر ستمكارى فئودالها بودند از ديگر سو ، مبارزه آغاز مىگرديد .\r\nدر دولتهاى نوع سربداران ، حكومت يا در دست فئودالهاى كوچك بود و يا بر سر آن ، بين ايشان و پيشه‌وران و بينوايان شهرى و روستاييان منازعه درمىگرفت و قدرت دست‌به‌دست مىگشت .\r\nدر عين‌حال ، حتى موقعى كه قدرت در دست فئودالهاى كوچك بود نيز ايشان فقط به اتكاء مردم مىتوانستند برپا باشند و قادر نبودند بدون كمكهاى جدى به عامهء مردم ( از قبيل تقليل كلى مالياتها ، ساده كردن دستگاه دولت ، برقرارى ظواهر مساوات در لباس و روش زندگى رئيس و مرئوس ) زمام امور را در دست داشته باشند .\r\nدر دولتهاى نوع سربدار ، نيروى نظامى از دستجات جنگى اميران و مالكان و نوكران ايشان مركب نبود ، بلكه از خرده‌مالكين و روستاييان آزاد تشكيل مىگشت ؛ سازمان دولتى كما كان سلطنتى بود ، روستاييان هيچ شكل ديگرى را براى ادارهء امور دولت در مخيلهء خويش مصور نمىساختند . . . عليه مالكين بد طينت مبارزه مىكردند ولى حاضر بودند سلطان نيك خصلت را بپذيرند و شريعت اسلامى را قطب مخالف ياساى چنگيزى مىدانستند .\r\nولى دربار سلطنت ، در دولتهاى نوع سربدار ، از زرق و برق و جلال و شكوه خويش محروم گشته و ناگزير بود كسوت فروتنى اخوان المسلمين را به تن راست كند و با آن در\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nيك صف قرار گيرد . در قرن هشتم هجرى ، نهضتهاى مردم ايران و كشورهاى هم‌مرز آن به لباس دين و به ويژه مذهب شيعه و مسلك تصوف ملبس بود ، اين پديده كاملا با رنگ مذهبى نهضتهاى مردم اروپاى غربى در قرون وسطا متشابه است . همچنانكه در اروپاى غربى ، جنبشهاى اجتماعى قرون وسطا ( كه متوجه فئوداليسم و روبناى عقيدتى آن ، مذهب كاتوليك بود ) به شكل مخالفت با مذهب رسمى درآمده ، با شعار رجعت به دوران آغاز مسيحيت وارد عرصهء مبارزه مىشدند .\r\nدر ايران ، نيز نهضتهاى متشابه با شعار مبارزه عليه مذهب رسمى ( و همچنين عليه ياساى چنگيز خان ) و له رجعت به قوانين صدر اسلام ، كه در نظر عامهء مردم كمال مقصود بود ، جريان داشت . ولى دين در نهضتهاى اجتماعى تابع بود نه متبوع . در هر صورت ، لفافهء مذهبى عقيدتى نهضتهاى مردم ايران و كشورهاى هم‌مرز آن به هيچ‌وجه ماهيت جنبشها را تغيير نمىداد . . . در آخرين سالهاى حكومت ايلخان ابو سعيد ، نارضايى و غليان افكار قشرهاى پايين مردم روستا و شهر در خراسان به حد اعلا رسيده بود و هم در آن زمان ، واعظى پديد آمد كه كوشيد تا نهضت ناراضيان را سازمان دهد و از لحاظ فكرى رهبرى كند .\r\nواعظ مزبور يكى از شيوخ صوفيه و از مردم مازندران بود به نام شيخ خليفه ؛ وى در جوانى به تحصيل علم پرداخت و قرآن را از بر كرد و علم منطق و علم الفراسه آموخت . . .\r\nخليفه از تعليمات نامىترين شيوخ صوفيه نيز راضى نبود و با ايشان اختلاف‌نظر داشت .\r\nشيخ خليفه به معنى واقعى كلمه صوفى نبود ، شايد فقط از جملات و اصطلاحات اهل تصوف و شكل ظاهر سازمان اخوان الصفا به منظور تبليغ و تدارك مقدمات خروج عليه ستمگران استفاده مىكرد . در دورانى كه شيخ خليفه در جستجوى مراد و كمال مطلوب خود ، از شهرى به شهر ديگر مىرفت ، در سمنان با علاء الدولهء سمنانى ملاقات و دوستى نمود . روزى علاء الدوله از او پرسيد كه وى پيرو كدام يك از چهار مذهب « حقهء » تسنن است ، خليفه پاسخ داد « آنچه مىجويم از آن مذاهب اعلاست » علاء الدوله برآشفت و با قلمدان خود بر سر او كوفت و بين آن‌دو جدايى افتاد . شيخ خليفه سرانجام ، سبزوار را براى نشر عقايد خود برگزيد . شهر سبزوار و ناحيهء بيهق ، واقع در مغرب نيشابور كه براى اين تبليغات برگزيده شده بود ، بهترين و مناسبترين محل بود . . . سبزوار يكى از كانونهاى مذهب تشيع در ايران و در عين‌حال يكى از مراكز سنتهاى وطن‌پرستى كشور بود . . . به گفتهء مورخين ، شيخ خليفه پس از ورود به سبزوار ، در مسجد جامع ، منزل گزيد و به صداى بلند قرآن مىخواند و وعظ مىكرد . عدهء كثيرى شاگرد و مريد در گرد او جمع\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nشدند ، چيزى نگذشت كه اكثر روستاييان آن حول و حوش مريد شيخ خليفه گشتند .\r\nجماعتى از فقهاى سنى ، كه تبليغات دامنه‌دار شيخ را به زيان خود مىديدند ، عليه او به توطئه و تحريك مشغول شدند و او را متهم كردند كه به تبليغات « دنياوى » ( كه همان تبليغ به مساوات عمومى و مقاومت در برابر ستمگران است ) مشغول شده و از ايلخان ، طرد او را خواستار شدند ، ولى او به اين كار اقدام نكرد . ناچار دشمنان ، وى را يك شب پنهانى دستگير و به يكى از ستونهاى حياط مسجد به دار آويخته و در خارج شهرت دادند كه شيخ خودكشى كرده است .\r\nپس از مرگ استاد ، يكى از شاگردان زيرك او ، كه روستازاده‌اى بود از دهكدهء جور به نام حسن جورى كه بنا به وصيت شيخ خليفه به جانشينى او انتخاب شده بود ، زمام نهضت را به دست گرفت و در نيشابور شروع به وعظ و تبليغ نمود و پيروان و همفكران خود را متحد و متشكل نمود .\r\n\r\nسازمان جمعيت سربداران\r\nحافظ ابرو مىنويسد : « . . . هركس كه دعوت ايشان قبول مىكرد ، اسامى ايشان ثبت مىگردانيد و مىگفت حالا وقت اختفاست ، و وعده مىداد كه هرگاه اشارت شيخ شود وقت ظهور شود مىبايد كه آلت حرب بر خود راست كرده و مستعد كارزار گردند . » « 1 »\r\nاز اين سخنان كاملا پيداست كه هدف تبليغات شيخ خليفه و جورى دعوت به خروج عليه اولياى مغول و همدستان ايشان ، يعنى فئودالهاى بزرگ محلى بود . تبليغ به خروج زير لفافهء صوفيگرى صورت مىگرفت و رنگ تشيع ، كه مورد علاقهء عامهء مردم بود ، داشت . . . طريقت مزبور كه با ديگر طرايق درويشى فرق فراوان داشت ، منفور فئودالها بود .\r\nحسن جورى پس از مرگ استاد ، چنان كه ديديم ، راه نيشابور پيش گرفت . مدت دو ماه در آن شهر به فعاليت مخفى مشغول بود ؛ چون محل اقامت او مكشوف شد ، به مشهد رفت و از آنجا به ابيورد و خبوشان رهسپار گرديد و در طى پنج ماه از محلى به محل ديگر نقل‌مكان مىكرد . بنا به گفتهء حافظ ابرو : « . . . به هركجا كه يك هفته مىبود ، مردم تردد آغاز مىكردند و به حد ازدحام مىرسيد . » شيخ حسن جورى براى تبليغ نظريات اجتماعى و سياسى خود ، مدت سه سال به عراق و خراسان و بلخ و ترمذ و كرمان و هرات و قهستان سفر كرد و به گفتهء خود او در اين مدت « خلق بسيار بدين ضعيف روى آوردند . » شيخ\r\n\r\n\r\n","description":"","footnote":"\r\n( 1 ) . حافظ ابرو ، تاريخ حافظ ابرو ، ( نسخهء خطى فرهنگستان علوم تاشكند ) ، برگ  a  474 ، به نقل از : نهضت سربداران .\r\n","page_name":" 43 ","page_number":43},
  {"content":"\r\n\r\nبدون تظاهر ، در طول اين مدت ، در تمام دهات و شهرستانها تخم عصيان و انقلاب عليه بيدادگران را در ، ، ، قلوب مردم ناراضى مىكاشت ، به‌همين علت ، فئودالهاى بزرگ و روحانيون سنى وابسته به آنها ، به سختى نگران شدند و قصد جان او را كردند . بالاخره به فرمان امير ارغونشاه ، شيخ را در راه قهستان و نيشابور دستگير و در دژى محبوس مىكنند . مساعى و كوششهاى صميمانهء شيخ ، سرانجام به ثمر رسيد و رفتار ناهنجار و بيشرمانهء يك ايلچى مغول در دهكده‌اى ، كاسهء صبر روستاييان را لبريز كرد و سرانجام انفجار و طغيانى ، كه مادهء آن از مدتها پيش آماده شده بود ، به وقوع پيوست .\r\n\r\nآغاز انقلاب سربداران\r\nمجمل فصيحى دربارهء جنبشى كه در قريهء باشتين به وقوع پيوسته چنين مىنويسد : « پنج نفر ايلچى مغول ، در خانهء حسين حمزه از مردم قريهء باشتين منزل كردند و از ايشان شراب و شاهد طلبيدند و لجاج كردند و بىحرمتى نمودند . يكى از دو برادر قدرى شراب آورد . وقتى كه ايلچيان مست شدند ، شاهد طلبيدند و كار فضيحت را به‌جايى رسانيدند كه عورات ايشان را خواستند . دو برادر گفتند ديگر تحمل اين ننگ را نخواهيم كرد ، بگذار سر ما به دار برود ؛ شمشير از نيام بركشيدند ، هر پنج مغول را كشتند و از خانه بيرون رفتند و گفتند كه ما سر به دار مىدهيم . قيام بدين طريق آغاز شد . »\r\nپس از آنكه ايلچى براى دستگيرى و مجازات حسن حمزه و حسين حمزه ، وارد باشتين شد ، عبد الرزاق كه كدخداى محل و فرزند يكى از مالكان بود ، قدم جسارت پيش نهاد و گفت ، به خواجهء خود بگو « ايلچيان فضيحت كردند و مقتول گشتند . چون اين خبر به خواجه رسيد ، در خشم شد و صد سپاهى براى دستگيرى آنان فرستاد . عبد الرزاق از قريه خارج شد و با لشكريان مزبور جنگ كرد و آنان را مجبور به فرار نمود و در مراجعت به گردآورى و تجهيز قواى خود پرداخت و جمع كثيرى از روستازادگان را در حلقهء لشكريان خود وارد كرد . شعار قيام‌كنندگان اين بود : « اگر توفيق يابيم رفع ظلم ظالمان نماييم و الا سر خود بر دار خواهيم ، كه ديگر تحمل تعدى و ظلم نداريم . » به گفتهء ظهير الدين مرعشى : « تمام آزردگان به سوى سربداران مىگراييدند . »\r\nبالاخره خواجه علاء الدين هزار نفر سوار مسلح فرستاد تا دفع ايشان كند ، ولى آنها نيز شكست خوردند . قيام‌كنندگان تصميم گرفتند كار خواجه علاء الدين را نيز يكسره كنند و بالاخره خواجهء فرارى و نادم را در كبودجامهء گرگان به قتل رسانيدند . قواى جنگى سربداران در اثر استقبال روستازادگان و پيشه‌وران و عياران رو به فزونى نهاد . ستاد\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nسربداران و مركز آنان سبزوار بود .\r\nسربداران از بركت استقبال مردم و زمينهء مساعدى كه وجود داشت به زودى جوين ، اسفراين ، جاجرم ، بيار ، و خجند را مسخر كردند و عبد الرزاق خود را امير ناميد و خطبه و سكه به نام خويش زد .\r\nپس از آنكه عبد الرزاق ، به جهاتى كه كاملا روشن نيست ، به دست برادر خود وجيه الدين مسعود به قتل رسيد ، سربداران به رهبرى او لشكريان مغول و ترك و سران فئودال محلى را تارومار كردند . آخرين تلاش مخالفان ، به رياست ارغونشاه نيز به نتيجه نرسيد و جملگى در حومهء نيشابور به دست سربداران شكست خوردند و خود ارغونشاه راه فرار پيش گرفت ؛ و به اين ترتيب ، در حوزهء بالنسبه وسيعى به قدرت اميران مغول و ترك خاتمه داده شد و حكومتى مبتنى بر منافع اكثريت بر روى كار آمد .\r\nسياست امير مسعود : ظهير الدين مرعشى مىنويسد : « امير مسعود در ميان نوكران و اصحاب ، خود را همچو يكى از ايشان مىدانست ، و در تصرف اموال ، خود را بر ديگران تفضيل نمىنهاد . با خلق طريقهء صلاح و سداد و راستى مىورزيد . نوكران او به جان از او درنمىماندند و به هر طرف كه مىرفت مظفر و منصور بود . » « 1 »\r\nامير مسعود از قانون اسلام ، كه براى حاكم وقت ، خمس غنايم را معين كرده است ، قدمى فراتر نهاد و تحت تأثير تعليمات مساوات طلبانهء شيخ حسن جورى و يا براى ارضاى تمايلات لشكريان ، خود را بر ديگران ترجيح نداد و اصل برابرى را در پخش غنايم جنگى ، عملى و اجرا نمود . بهرهء مالكانه از شصت درصد به سى درصد تقليل يافت و ساير عوارض كه مطابق موازين شرع نبود ، لغو گرديد . « 2 »\r\n\r\nفرهنگ ايرانى و اسلامى در عهد تيمور و بازماندگان او تشيّع به وحدت ملّى ايران كمك كرد\r\nبعضى از بازماندگان تيمور به علم و هنر رغبت صادقانه مىورزيدند . « الغ بيك به نجوم و رياضى عشق داشت و به خط و كتاب مفتون بود ، سلطان حسين بايقرا خود شاعر بود و در تشويق و حمايت شاعران و هنرمندان اهتمام مىورزيد ، حتى خود تيمور و پسرش شاهرخ نيز به اهل علم و صنعت توجه تمام داشته‌اند . » « 2 »\r\n\r\n\r\n","description":"","footnote":"\r\n( 1 ) . ظهير الدين مرعشى ، تاريخ طبرستان و رويان و مازندران ، ص 104 ، ( به نقل از : نهضت سربداران . )\r\n( 2 ) . دايرة المعارف فارسى ، جلد اوّل ، ص 710 .\r\n","page_name":" 45 ","page_number":45},
  {"content":"\r\n\r\n\r\nاشاعه اسلام و فرهنگ ايرانى در هند\r\nسلسلهء امپراتوران مسلمان هند كه از 932 ه . ق تا 1274 ه . ق در آن سرزمين فرمانروايى كرده‌اند ، در اشاعهء اسلام و فرهنگ ايرانى در آن كشور نقش مهمّى داشتند .\r\nمؤسس اين سلسله ظهير الدّين محمّد بابر بود كه در شعبان 932 ه . ق در هند به تأسيس دولت پرداخت و پس از او پسرش همايون پادشاه و سپس اكبر شاه پسر همايون به سلطنت رسيدند ، و بعد از اكبر ، سلاطين ديگرى از اين سلسله در هند سلطنت كردند .\r\nدر بين امپراتوران اين سلسله اكبر شاه و جهانگير و اورنگ زيب شهرت بيشترى دارند ؛ و بعد از اورنگ ، دولت اخلاف او به سبب عياشى و سستى آنها به ضعف گراييد .\r\n\r\nاهميّت سلسلهء صفويّه در استقرار دولت ملّى ايران :\r\nسلسلهء صفويّه كه از حدود 905 تا 1135 ه . ق به‌طور مستمر در ايران سلطنت كرده‌اند ، مؤسّس و موجد دولت ملّى ، و وحدت و استقلال قومى ايران به‌شمار مىروند « و اين وحدت و استقلال را براساس مذهب شيعه نهاده‌اند . »\r\n\r\nنقش تشيّع در تأمين استقلال ايران\r\nسلسلهء صفويّه در موقعى در ايران رو به رشد نهاد كه دولت عثمانى در اوج قدرت بود و توسعهء روزافزون قلمرو عثمانيها در مغرب ايران و تجاوز ازبكان به خراسان ، ايران را با خطر تجزيه و تقسيم آن بين تركان عثمانى و ازبكان مواجه ساخته بود .\r\nصفوّيه تحت لواى مذهب شيعه ، اين خطر را از بين بردند و استقلال و وحدت ايران را واقعيّت بخشيدند . عكس العمل اهتمام و اصرار شديد نخستين پادشاهان صفوى در تحميل مذهب شيعه بر ايرانيان ، دشمنى شديد اهل تسنّن با دولت صفوى بود كه بارزترين اثر آن ، جنگهاى ايران و عثمانى است كه تقريبا در تمام دورهء سلطنت صفويّه ادامه داشت .\r\nاين ادعا را كه ايرانيان از دورهء صفويّه به صورت ملّت واحد درآمده‌اند ، بعضى منكرند . درهرحال اين مطلب را مىتوان قبول كرد كه اساس وحدتى كه ايران مدّت چهار قرن است از آن برخوردار است ، از دورهء صفويّه است و شاه عبّاس كبير از بزرگترين بنيان‌گذاران آن مىباشد .\r\nمىتوان گفت كه در گذشته در دنياى اسلام مذهب با جنبه‌هاى مختلف خود جايگزين مليّت بود ؛ البته در گذشته ( چنان كه گفتيم ) سلسله‌هاى شيعى مذهب ديگرى نيز در ايران وجود داشته است ، اما سياست قاطعى كه صفويّه در قبولاندن مذهب تشيّع به\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nرعاياى خود به‌كار بردند ، ايرانيان را به صورت ملّت واحد شيعى مذهب درآورد . بسيارى از آنان كه نسبت به مذهب تسنّن وفادار ماندند و از بيان جملهء « على ولىّ اللّه » امتناع ورزيدند ، تحت شكنجه و آزار قرار گرفتند .\r\nقوه محركه سلسلهء صفوى بيشتر ناشى از برخورد مذاهب بود ، تا ناشى از وطن‌دوستى و جنبهء ايرانيّت . پيروان مذهب تسنّن بيش از تشيّعى بود كه اسماعيل بر مردم تحميل مىكرد . زبان دربار اسماعيل بيشتر تركى بود تا فارسى . از لحاظ نژادى هم وحدت « آريايى » ايران ، از مدتها پيش از آن در اثر مهاجمات سيل‌آساى اقوام تركمن و تورانيان ، ديگر محو و نابود شده بود . در ميان اين عناصر خارجى ، قوام و بقاى ملت ايران را بايد تا حدّى منوط به تشخّص و تثبيت مذهب شيعه يا صبغهء ايرانى آن دانست و تا حدّى مربوط به فشار مداومى كه اقوام خارجى در شرق و غرب وارد مىكردند و عكس العملى كه اتباع پادشاهان ايران از خود نشان مىدادند . در بين اين اقوام استقرار مليّت و احياى اصول پادشاهى به توسط اسماعيل و استظهار اين اصول به مبانى مذهبى ، سهم به‌سزايى داشت . پادشاهان صفوى مالك الرقاب دل و جان اتباع خود بودند و از بركت آن هرگز از داخل كشور مورد تهديد نبودند .\r\nمذهب تشيّع به عنوان مذهب رسمى كشور در اذهان مردم دو اثر مهّم داشت : از يك طرف ايرانيان را با هم متّحد مىساخت و از طرف ديگر آنان را از ملل همسايهء خويش كه سنّى مذهب بودند دور مىكرد ، و در پناه اين اتّحاد و اين محيط جدايى ، عواملى كه مليّت و استقلال سياسى را تشكيل مىدهند نضج گرفت .\r\nزبان تركى كه زبان خاندان صفوى بود ، احتمالا در زمان شاه عباس كبير زبان رايج دربار بود ، امّا بعدها رواج اين زبان نسبت به زبان فارسى كاهش يافت و انتقال پايتخت به اصفهان به ايرانى شدن عناصر بيگانه كمك كرد .\r\nسلاطين صفوى از همان دوران شاه اسماعيل اوّل نسبت خود را به امام موسى كاظم ( ع ) مىرسانيده‌اند و طوايف قزلباش و جماعت مريدان نيز همواره آنها را سادات موسوى مروّج مذهب جعفرى و اثنى عشرى مىشمرده‌اند ، هرچند خود شيخ صفى الدّين اردبيلى تا حدّى كه از مآخذ موجود برمىآيد ، ظاهرا مذهب تسنّن داشته و شافعى بوده است . بنابر بعضى مآخذ ، خواجه على سياهپوش اوّلين كسى از اين خاندان است كه به مذهب شيعه اظهار اعتقاد نموده است .\r\nپس از او ، رؤساى خاندان صفويّه مرشد و پيرو طريقت عدهء كثيرى از صوفيّه شيعه بوده‌اند ، كه نه‌تنها در آذربايجان و گيلان ، بلكه در نواحى ترك‌نشين آسياى صغير نيز\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nتعداد آنها فراوان بوده است و در راه مرشد كامل ، جانسپارى مىكرده‌اند و به كمك همين صوفيان قزلباش بود كه دولت صفويّه به دست شاه اسماعيل اول تأسيس شد .\r\n. . . اصرار و اهتمام شاه اسماعيل اول ( و جانشين شاه طهماسب اوّل صفوى ) در ترويج مذهب شيعه در ايران و تحميل آن بر مردم اين كشور كه در آن زمان غالبا سنّى بودند ، همراه با تهديد و فشار و مقرون با تجهيز دسته‌هاى « تبرّائيان » و « تولّائيان » در بلاد بود و سبب قتل بسيارى از مردم بيگناه گرديد ، از اين‌دو ، خطر عثمانيها به مراتب بيشتر بود ، زيرا دولت عثمانى در قرن شانزدهم در اوج قدرت بود و اروپاى شرقى را تهديد مىكرد .\r\nسلطان سليم اوّل كه داعيهء خلافت و ايجاد وحدت اسلامى داشت ، با حريف نيرومندى كه همان دولت صفويّه بود روبرو گرديد . اين امر سبب بروز جنگهاى ممتد بين دولتين ايران و عثمانى گرديد . عثمانيها غالبا ازبكان و تركمانان و ساير طوايف سنّى ايران را دعوت و تحريك مىكردند ، كه در موقع هجوم لشكر عثمانى به ايران ، آنها نيز در ساير حدود و ثغور به ايران هجوم آوردند .\r\nاز طرف ديگر ، پاپ و سلاطين اروپا نيز به منظور استفاده از خصومت علنى و مستمّر بين دولتين ايران و عثمانى جهت دفع خطرى كه از جانب عثمانيها متوجّه آنان بود ، سعى مىكردند با ايجاد روابط با سلاطين صفوى آنان را تقويت ، و برضد دولت عثمانى تحريك كنند ، و سلاطين صفوى نيز ، براى جلب كمك آنان ، به تشييد اين‌گونه روابط و مناسبات پرداختند ؛ مراودات تجّار و سفرايى كه نامشان خواهد آمد براى تأمين همين مقاصد بود .\r\nاولين جنگ از جنگهاى ايران و عثمانى در سلطنت شاه اسماعيل اوّل در ايران و سلطنت سلطان سليم اوّل در عثمانى اتفاق افتاد . در اين جنگ شاه اسماعيل در چالدران مغلوب شد ( رجب 920 ه . ق ) و اين شكست به سبب مجهّز بودن عثمانيها با سلاحهاى آتشين و توپخانه بود كه ايرانيان فاقد آن بودند .\r\nشاه اسماعيل اوّل در 930 ه . ق درگذشت و از وى چهار پسر ماند . . . روابط ايران با دول اروپائى كه در عهد شاه اسماعيل اوّل با آمدن پرتقاليها به خليج فارس آغاز شده بود ، ادامه يافت و هم در عهد شاه طهماسب « ا . جنكينسن » به دربار ايران آمد ، ولى خشكى و جمود فكرى شاه مانع از گسترش اين روابط گرديد .\r\nدر ميان سلاطين صفوى ، پس از مرگ شاه طهماسب اوّل ، در 984 ه . ق ، شاه عبّاس كبير مقام و اهميّت ويژه‌يى دارد . شاه عبّاس معاصر با فرمانروايان بزرگى مانند اليزابت\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nاوّل انگلستان و فيليپ دوم اسپانيا ، و اكبر ( امپراتور مغول در هند ) بود . در عهد وى دولت صفوى به كمال قدرت سياسى خود رسيد ، و نيز زمان وى مقارن اوج فرهنگ و تمدن صفوى است كه بعضى از مظاهر آن از بناهاى زيباى شهر اصفهان پديدار است . شاه عبّاس به جنگ مدعيان ايران ، يعنى عثمانيها و ازبكان پرداخت و قدرت ايران را در قفقاز شرقى و خليج فارس استوار كرد . در عهد وى استيلاى پرتقاليها بر سواحل خليج فارس پايان يافت . از خارجيان معروف در ايران « سر . د . كاتن » و برادران شرلى را مىتوان نام برد .\r\nاتّكاى صفويّه در جنگ با عثمانيها و با ازبكان ، بر قواى قزلباش بود كه شاه اسماعيل اوّل و شاه طهماسب اوّل را به منزلهء مرشد خود مىدانستند ، و از آنان اطاعت مىكردند . به تدريج قواى قزلباش در امور مملكت نفوذ يافتند ، و به خيره‌سرى و ستيزه‌جويى پرداختند . شاه عبّاس براى خنثى كردن نفوذ آنان ، به تشكيل دادن قواى تازه‌يى به نام شاهسون پرداخت . همچنين در 1598 م با ورود برادران شرلى و 26 تن ملازمان ايشان ( از جمله يك تن توپ‌ريز ) به دربار ايران ، اصلاحاتى در سازمان جنگى ايران به عمل آمد . با كمك آنان ، ايرانيان جبّاخانه‌يى تأسيس كردند كه قشون شاه عبّاس را به پانصد توپ و شصت هزار تفنگ مسلح كرد . » « 1 » جبّاخانه در حقيقت اداره اسلحه‌سازى در دوره صفويه بود ( قورخانه ) و تصدى ادارهء آن در آغاز كار به مقربان قزلباش تفويض مىشد ، پس از پايان دوران جنگ از اهميت آن كاسته شد . قورخانه يا جباخانه اصفهان در قلعه « تبرك » نزديك شهر بود ، در بعضى مواقع جباخانه‌هاى ولايات نيز در ساختن اسلحه فعاليت قابل توجهى مىكردند ، چنان كه در موقع جنگ با عثمانى جبّاخانه ايروان اهميّت داشته است . » « 2 »\r\n\r\nنقش مذهب در دوام و استقرار حكومت صفوى\r\nحكومت صفوى متّكى به نيروى مذهب بود و شاه اسماعيل و جانشينان او خود را « مظهر خدايى » مىدانستند و اين نوع اعتقاد خاص نسبت به پادشاه بود كه قبايل مختلف ترك را وادار كرد كه براى تقويّت و استوارى حكومت صفوى از هيچ كوشش و جانبازى دريغ ندارند و حتى جهانگردان اروپايى معاصر صفويّه نيز بدين نكته توجه بسيار داشته‌اند كه نقش مذهبى پادشاه و موقعيّت قدسى او تا چه‌اندازه در طرز تفكر سپاهيان قزلباش تأثير داشته است . شاه كه مرشد و پيشواى روحانى جامعه نيز به‌شمار مىرفت ، همواره در\r\n\r\n\r\n","description":"","footnote":"\r\n( 1 ) . دايرة المعارف فارسى ، ج دوّم ، ص 1569 و 1571 .\r\n( 2 ) . همان كتاب ج 1 ص 726 .\r\n","page_name":" 49 ","page_number":49},
  {"content":"\r\n\r\nهاله‌اى از معنويت و قدس بود .\r\n\r\nهنر و فرهنگ در عهد صفوى\r\nنيمهء اوّل عصر صفوى يكى از بارورترين اعصار هنر ايرانى در دورهء اسلامى است ، شاخه‌هاى گوناگون هنر از قبيل نقّاشى ، معمارى منبّت‌كارى ، خوشنويسى ، تذهيب ، جلدسازى ، قاليبافى و نسّاجى ، همه در اين دوره ، از كمال و لطافت بسيار برخوردار است و استقلال كامل هنرمندان اين عصر را مىرساند .\r\nدورهء صفويّه از لحاظ علمى ، دنبالهء دوران انحطاطى است كه از چند قرن قبل شروع شده بود امّا از نظر فلسفى و علوم دينى ، چهره‌هايى در عصر صفوى ديده مىشود كه آثارشان قابل توجّه است . رنگ عمومى آثار اين دوره رنگ تشيّع است ، و اكثر دانشمندان اين دوره از متعصّبان در تشيّع مىباشند . بزرگترين فيلسوف اين عصر ملا صدرا است كه در فلسفهء اسلامى مقامى برجسته دارد و پس از او مير داماد ، مير فندرسكى و ملا عبد الرّزاق لاهيجى را در اين رشته مىتوان نام برد .\r\nدر ميان علمايى كه به امر مذهب و ترويج تشيّع پرداخته‌اند ، مجلسىها ( محمّد تقى و محمّد باقر ) ، قاضى نور اللّه شوشترى ، مقدّس اردبيلى ، حسين خوانسارى ، جمال خوانسارى ، شيخ بهايى و فيض كاشانى را بايد نام برد ، اغلب فضلاى اين دوره به هردو زبان فارسى و عربى آثارى دارند كه از لحاظ ادبى چندان قابل توجه نيست . « 1 »\r\nهنر در خدمت مذهب : از شاهكارهاى هنرى عهد صفويّه كه ريشهء مذهبى دارد ، مسجد شاه اصفهان و مسجد شيخ لطف اللّه و چند مسجد ديگر است .\r\nمسجد شيخ لطف اللّه : مسجدى است در شهر اصفهان در ضلع شرقى ميدان نقش جهان ، از بناهاى شاه عبّاس اوّل صفوى كه از شاهكارهاى هنرى است و شامل گنبد و سرداب و راهرو است .\r\nعاليترين معرّق كاشى و آجر در ديوارها و محراب و سقف داخلى گنبد به‌كار رفته است . تاريخهاى مختلف از 1011 ه . ق تا 1028 ه . ق در قسمتهاى مختلف مسجد مذكور است ، سازندهء اين شاهكار هنرى استاد محمّد رضا اصفهانى بوده است .\r\nاين مسجد و مدرسهء مجاور آن را شاه عبّاس جهت شيخ لطف اللّه عاملى ، امر به تأسيس فرموده ، شيخ لطف اللّه اصلا از مردم جبل عامل بود و خاندانش از فقهاى اماميه\r\n\r\n\r\n","description":"","footnote":"\r\n( 1 ) . دايرة المعارف فارسى ، جلد دوّم ، ص 1523 .\r\n","page_name":" 50 ","page_number":50},
  {"content":"\r\n\r\nبودند ؛ و وى به سبب سعى شاهان صفويّه در ترويج مذهب تشيع ، در اوايل عمر به ايران آمد و در مشهد مقيم شد . پس از فتنهء ازبكان ، در قزوين پناه جست و سپس شاه عبّاس او را به اصفهان آورد ، پس از اتمام مسجد و مدرسه شيخ لطف اللّه ، در آنجا به امامت و تدريس مشغول شد و شاه در حقّ وى مقررى تعيين نمود « 1 »\r\n\r\nحمله و كشتار عثمانيها در جريان فتح قسطنطنيّه\r\nيكى از وقايع تاريخى اين ايام كه ريشه و بنيان مذهبى داشته ، حمله تركان عثمانى به قسطنطنيه است كه اجمالا به خصوصيات آن اشاره مىكنيم : در نامه‌يى كه سلطان محمّد فاتح راجع به چگونگى فتح قسطنطنيّه در سال 857 به پادشاه ايران ( ظاهرا نامه به سلطان حسين بايقرا نوشته شده است ، زيرا مخاطب نامه معلوم نيست ) نوشته ، نويسنده شمّه‌يى از مظالم و بيدادگريهاى تركان عثمانى را بر مسيحيان به رشتهء تحرير كشيده است : « . . . روز سه‌شنبه بود ، يكباره از خشكى و دريا همچون نجوم سماء ، رجوما للشيّاطين هجوم نمود . . . باد صولت باهره . . . بر خرمن جمعيت اعداى دين وزيدن گرفت و خادمان دست غارت به خانمان و اموال و اطفال ايشان زدند و از اناث و ذكور هركه زنده ماند ، در سلسلهء رقيت كشيدند و از خزاين دفاين و عروض و اقمشه هرچه كه بود ، تالان ( يعنى غارت ) كردند . قوانين منسوخ اهل طغيان با نواسخ شرع اهل ايمان فروماند و كوس شرع محمّدى ، بر مناره‌هايى كه ناقوس زدندى ، آوازهء تكبير و تهليل برداشته و معابد عبده اوثان را مساجد اهل ايمان ساخته .\r\n از سعى ما به‌جاى صليب و كليسيا * در دار كفر مسجد و محراب و منبر است\r\nآن‌جا كه بود نعرهء ناقوس راهبان * اكنون خروش نعرهء اللّه اكبر است . . . » « 1 » \r\n\r\nتعصّب مذهبى در ايران\r\nتعصّبهاى بيمعنى و جاهلانه ، كه تخم آن در عهد آل بويه كاشته شده بود ، در زمان صفويّه با خونهايى كه شاه اسماعيل اوّل براى تحميل مذهب تشيّع در آذربايجان و ديگر نقاط ايران به زمين ريخت آبيارى گرديد . چنان كه قبلا گفتيم : در عهد مغول و تيموريان ، تحميلات مذهبى نقصان يافت . نمونه‌يى از اين اغماض و تساهل دينى را كلاويخو كه قبل از روى كار آمدن صفويّه در سال 1403 به بعضى از شهرهاى شمالى ايران سفر كرده است ، در كتاب خود مىنويسد : « در مشهد به آنها ( يعنى اروپائيان ) اجازه داده شد ، آزادانه\r\n\r\n\r\n","description":"","footnote":"\r\n( 1 ) . اسناد تاريخى ، مؤيّد ثابتى ، ( از نامهء سلطان محمّد ) ، ص 404 .\r\n","page_name":" 51 ","page_number":51},
  {"content":"\r\n\r\nصحن و آرامگاه حضرت امام رضا ( ع ) را زيارت و تماشا كنند . هيچگونه تعصّب و مخالفتى با زيارت مسيحيان از اماكن مقدّس ابراز نمىشد . . . » « 1 »\r\nبه احتمال قوى ، سختگيريها و تعصّبات بى مورد از جمله نجس شمردن اهل كتاب از زمان صفويّه كه تشيّع مذهب رسمى گرديد ، معمول شد تا جايى كه اگر اروپايى به سقّاخانه‌يى نزديك مىشد ، بيم آن بود كه مورد ضرب و شتم و حتّى قتل قرار گيرد .\r\n\r\nسوابق مذهبى خاندان صفويّه و سياست مذهبى شاه اسماعيل\r\n« . . . شيخ صفى ( 735 - 650 ه . ق ) در دوران ايلخانى سلطان محمّد خدابنده به اوج شهرت و قدرت روحانى خود رسيد ، تا آنجا كه پژوهشهاى ما نشان مىدهد ، نه ادعاى سيادت كرده و نه خود را شيعى امامى خوانده بوده است و به‌طور قطع آنچه در اين‌باره به وى نسبت مىدهند ، چنان كه كسروى به‌خوبى نشان داده است از آن دوره‌هاى بعد است . . .\r\nبىگفتگو شيخ صفى مردى به غايت پاكدامن و پارسا بود ، حتّى دشمنان سرسخت شاه اسماعيل و خاندان صفوى ، به ديندارى ، مروّت ، كرم اخلاقى و صفتهاى پسنديدهء اين مرد خستو شده‌اند . مورّخ دربار يعقوب بايندرى كه هيچگونه ارادتى نسبت به خاندان صفوى نداشته است ، شيخ صفى الدّين را « وحيد آفاق » خوانده است و مىنگارد كه چون سلطان اولجايتو از عمارت مسجد سلطانيّه فراغت يافت ، چهارصد تن از بزرگان و علماى ايران و از آن جمله شيخ صفى الدّين را به مجلس سورى در سلطانيّه دعوت كرد ، اما چون شيخ از نشستن به سر سفرهء پادشاهان اكراه داشت ، پيرى را بهانه ساخت و فرزندش خواجه صدر الدّين را به‌جاى خويش روانهء سلطانيّه كرد ، همچنين لقبها و عنوانهايى كه در دورهء زندگى شيخ صفى خطاب به وى در وقف‌نامه‌ها و سندهايى چند نوشته بودند ، دلالت بر سيّدى وى نمىكند . . . »\r\nكيش شيخ صفى : از اين وقف‌نامه‌ها و سندهاى موجود ، نه سيادت خاندان صفوى معلوم است و نه امامى بودن شيخ صفى و پدرانش به ثبوت مىرسد ؛ اما از مرگ شيخ صفى به بعد سندهاى چندى در دست است كه همه آنها دلالت بر شافعى بودن شيخ مىكند و هيچكدام مؤيّد سيادت خاندان صفوى نيست . از نظر قدمت ، نخستين اين اسناد نوشته حمد اللّه مستوفى است كه ظاهرا در 740 ه . ق يعنى 5 سال پس از درگذشت شيخ صفى از اردبيل ديدن كرده است ، مستوفى در كتابش مىنويسد : اكثر مردم اردبيل بر مذهب\r\n\r\n\r\n","description":"","footnote":"\r\n( 1 ) . سفرنامهء كلاويخو ، ترجمهء آقاى رجب‌نيا ، ص 26 .\r\n","page_name":" 52 ","page_number":52},
  {"content":"\r\n\r\nشافعىاند و مريد شيخ صفى الدّين عليه الرّحمه . . . ابن بزّاز نويسندهء كتاب صفوة الصّفا كه خودش سنّى شافعى بوده ، شيخ صفى را منسوب بر سلسله طريقت مىداند . . . سيّد جمال الدّين احمد فرزند على كه خود 93 سال پس از مرگ شيخ صفى درگذشت و همزمان با خواجه على نوادهء شيخ بود كتابى تأليف كرد كه مشتمل بر تبارنامه‌هاى تمامى سادات ايران بود . . . در اين كتاب ، سخنى از سيادت اين خاندان به ميان نيامده است .\r\nدويست سال پس از مرگ شيخ صفى ، يعنى هنگامى كه آوازهء سيادت و شيعهء امامى بودن خاندان صفى همه‌جاگير شده بود ، يكى از دشمنان سرسخت شاه طهماسب عبيد اللّه خان ازبك به شاه ايران چنين مىنويسد : « . . . پدر كلان شما جناب مرحوم شيخ صفى را هم‌چنين شنيده‌ايم كه مردى عزيز و اهل سنّت و جماعت بوده و ما را حيرت عظيم دست مىدهد كه شما نه روش حضرت مرتضى على ( ع ) را تابعيد و نه روش پدر كلان را . . . ما با آن طايفه مجادله و گفتگو داريم كه مذهب و ملّت پدران خود را گذاشته ، تابع بدعت و ضلالت شياطين شده ، طريقهء حق را بر طرف كرده و رفض و تشيّع اختيار نموده‌اند و با وجود آنكه مىدانند رفض كفر است ، اين كفر را زور دست و شعار خود ساخته دم از اولادى آن بزرگوار ( على ) مىزنند . . . » « 1 » اسمعيل پس از احراز مقام سلطنت ، به‌طورى كه در جلد دوّم تاريخ اجتماعى ايران ، ضمن تاريخ عهد او گفتيم ، براى اشاعهء مذهب تشيّع به شمشير توسّل جست . وقتى كه علماى شيعه او را از تندروى منع كردند و گفتند اكثريت قاطع مردم سنّى مذهبند ، اسماعيل گفت : « اگر رعيت حرفى بگويد شمشير مىكشيم و يك كس زنده نمىگذاريم . » اسماعيل پس از آنكه دو جملهء « اشهد انّ عليّا ولى اللّه » و « حىّ على خير العمل » را وارد اذان كرد ، عدّه‌يى را به نام « تبرّائيان » اجير كرد ، كه در كوى و برزن با صداى بلند به عمر و عثمان و ابو بكر و تمامى پيشينيان ، ناسزا گويند و هركس را كه سدّ راه ايشان شود با تبر بر خاك اندازند . . . »\r\nانواع كيفر : شاه اسماعيل صفوى از پادشاهانى است كه در دوران سلطنت ، براى اشاعهء آئين تشيّع از هيچ ظلم و جورى فروگذار نكرد ، چون اكثريّت قاطع مردم تبريز در عهد سلطنت اسماعيل به آئين تسنّن گرايش داشتند ، وى با خشونت بسيار بيست هزار نفر را از دم تيغ گذرانيد و به نبش قبر و سوزاندن استخوان‌هاى مخالفين فرمان داد . حسين كيلا چلاوى را در قفس زندانى نمود ، بدن حاكم ابرقو را به گفتهء حسن روملو در احسن التّواريخ عسل ماليدند و وى را در معرض نيش زنبوران قرار دادند ، تا از گرسنگى و\r\n\r\n\r\n","description":"","footnote":"\r\n( 1 ) . نقل و تلخيص از تاريخ اجتماعى ايران ، ابو القاسم طاهرى ، ص 132 به بعد و ص 152 .\r\n","page_name":" 53 ","page_number":53},
  {"content":"\r\n\r\nحرارت و آزار آن حشره‌هاى گزنده جان داد . كشتار و آزار عالمان سنّى ، در پاره‌ئى از دژهاى نيرومند مانند شيراز ، كازرون و سپس در هرات ، دست كمى از خشونتهاى اسماعيل نسبت به رقيبان و مدعيان سلطنت نداشت . در نتيجهء اين خط مشى ، در خود ايران ، ديگر مخالفى و رقيبى ياراى برخاستن نيافت . . . به گفتهء نويسندهء روضة الصّفويّه ، چون لاشهء شيبك خان را كشان‌كشان نزد مرشد كامل بردند ، فرمان داد قورچيان بدن او را با دندان پاره‌پاره كنند و بخورند . . . پوست سرش را از كاه پر كنند ، نزد بايزيد دوّم سلطان عثمانى فرستادند ، كاسه سرش را زر گرفتند به پيالهء باده‌نوشى مرشد كامل تبديل نمودند و يك دستش را براى عبرت حاكم مازندران فرستادند . . . » « 1 »\r\n\r\nادامهء تعصّبات و خونريزىهاى مذهبى در عهد صفويّه\r\nدر ايران ، چنان كه ديديم ، از ديرباز يعنى از آغاز حملهء اعراب و نفوذ و گسترش آئين اسلام در ايران جنگها و اختلافات مذهبى وجود داشته ، ولى هيچگاه ميزان تعصّب و شقاوت و بيرحمى به پايهء عهد صفويّه نرسيده است . قبل از استقرار حكومت صفويّه در عهد تركان آق‌قويونلو و قره‌قويونلو نيز كمابيش تعصّبات دينى وجود داشت .\r\nدر سفرنامهء « آمبروسيو كنتارينى » مىخوانيم كه چون ( در عهد اوزون حسن ) به تبريز رسيديم و در كاروانسرايى رحل اقامت افكنديم يك روز « . . . هنگامى كه از ميان عدّه‌يى ترك مىگذشتيم ، شنيدم كه مىگفتند : اينها سگهايى هستند كه قصد دارند بدعتى و شكافى در دين محمّدى ايجاد كنند ، بايد اين كافرها را تكّه‌تكّه كنيم . . . » « 2 »\r\nدر دورهء صفويّه چنان كه ديديم تنها آتش اختلاف بين مسلمانان و مسيحيان و يهوديان شعله‌ور نبود ، بلكه شيعه و سنّى به شديدترين نحوى به جان يكديگر افتاده بودند ، اختلاف و جدايى و دشمنى به جايى رسيده بود كه عامّهء مردم چنين مىانگاشتند كه « . . . اگر يك سنّى و يك شيعه را با هم بجوشانند ، هرگز ذرّات وجود آنها درهم نمىآميزد . . . » « 3 »\r\n« در نتيجهء تحديد عقايد و افكار ، علّامهء دوانى در مسجد جامع شيراز بر خلاف عقيدهء باطنى خود براى نجات از شمشير شاه اسماعيل صفوى بالاى منبر رفت و شرح مبسوطى در حقانيّت مذهب شيعه و منقبت حضرت امير ( ع ) بيان داشت ، وقتى يكى از\r\n\r\n\r\n","description":"","footnote":"\r\n( 1 ) . تاريخ اجتماعى طاهرى ، پيشين ، ص 158 .\r\n( 2 ) . سفرنامهء امبروسيو كنتارينى ، ترجمهء آقاى قدرت اللّه روشنى ، ص 43 .\r\n( 3 ) . سفرنامهء سانسون ، ص 207 .\r\n","page_name":" 54 ","page_number":54},
  {"content":"\r\n\r\nشاگردانش از علّت اين تلون پرسيد : گفت : « هيچ عاقلى براى خاطر شيخين خود را به كشتن نمىدهد . » « 1 »\r\n\r\nفرقهء حيدريه\r\n« از زمان شيخ حيدر ، پدر شاه اسماعيل ، دسته‌يى از شيعيان به نام حيدريّه در برخى از ولايات آسياى صغير ظهور كردند كه اعقاب ايشان تا يك قرن پيش نيز به‌همين نام يا به اسامى رازيّه ، سبعيّه و بكتاشيّه باقى بودند .\r\nپيروان طريقت حيدريّه در مذهب خود چندان تعصب داشتند كه ثواب كشتن يك سنّى را با ثواب قتل پنج كافر حربى برابر مىشمردند ، به عقيدهء ايشان پيروان تسنن از حريّت اسلامى خارج بودند و به اين سبب كشتن مردانشان واجب و خريد و فروش زنانشان حلال بود . دربارهء عقايد پيروان طريقت حيدريّه مؤلّف تاريخ انقلاب الاسلام از تواريخ متعدّد زمان ، مطالبى نقل كرده است كه مضمون قسمتى از آن اينست : « . . . پيروان طريقت حيدريّه بنگ را آئينه اسرار ، و شراب را مهيّج عشق ، و چرس كشيدن را دم زدن ، و شراب خوردن را نشئه‌مندى ، و محبوب را آئينهء جمال ، و بوسه گرفتن را گل چيدن . . . و در آغوش كشيدن را آفرينش مىنامند ؛ در اينجا كارهاى ناپسند ديگرى را نيز به پيروان اين طريقت نسبت داده‌اند كه نقل آنها مناسب نيست . . . »\r\nسپس مىنويسد : « . . . نكاح سنّى صحيح نيست ، خونشان هدر و زنشان حلال است ، و واجب است كه شكم زنان حامله آنها را شكافته ، بچهء ذكور را به نيزه زنند ، خريد و فروش سنيّان حلال است ، روزه و نماز و حجّ و زكات حالا واجب نيست ، زيرا ثواب روزه و نماز و حجّ و زكات سنيّان را خداى تعالى به حيدريّه خواهد داد ، در جاى سلام و بسم اللّه و بفرما و تواضع و حركت و قيام و قعود و دخول و خروج بايد « على » گفت : هر صبح ، 110 بار على گفتن و گلبانگ لعن را يك‌بار جارى ساختن واجب ، و جز برادران از جميع مردم تقيّه كردن ، سنّت مؤكّد است . . . » « 2 »\r\nشاه اسماعيل صفوى پس از آنكه به اعتقاد و ايمان راسخ پيروان خود پى برد ، بر آن شد « كه از جلوس بر تخت سلطنت ، تشيّع را مذهب رسمى كشور ايران اعلام كند و آن را تنها مذهب عمومى و رايج مملكت سازد و به‌همين جهت ضمن نامه‌يى كه در جواب علماى شيعهء تبريز نگاشته تأكيد كرده است كه : « مرا به اين كار واداشته‌اند و خداى عالم و حضرات ائمّهء معصومين ( ع ) همراه منند و من از هيچكس باك ندارم به توفيق اللّه\r\n\r\n\r\n","description":"","footnote":"\r\n( 1 ) . سياست و اقتصاد صفوى ، دكتر باستانى پاريزى ص 220 .\r\n( 2 ) . زندگى شاه عبّاس اوّل ، جلد سوّم ، ص 32 به بعد .\r\n","page_name":" 55 ","page_number":55},
  {"content":"\r\n\r\nتعالى ، اگر رعيّت حرفى بگويند شمشير مىكشم و يك كس را زنده نمىگذارم . . . » علماى تبريز به شاه اسماعيل نوشته بودند كه : « قربانت شويم ، دويست هزار خلق را كه در تبريز است چهار دانگ آن همه سنّىاند و از زمان حضرات تا حال اين خطبه را كسى برملا نخوانده . . . » شاه اسماعيل به اين اندرزها وقعى ننهاد و خطباى مملكت را مأمور ساخت كه شهادت مخصوص شيعه يعنى « اشهد انّ عليّا ولىّ اللّه » و « حىّ على خير العمل » را كه از زمان قتل ابو الحرث ارسلان بن عبد اللّه تركى ( كه ادارهء امور كشورى و دولتى را در بغداد از طرف عضد الدّوله به عهده داشت و خطبه به نام وى مىخواندند ) متروك شده بود ، در اذان و اقامه وارد كنند و با كوشش و اهتمامى كه شاه اسماعيل در اين راه به كار برد ، روزبه‌روز نفوذ و قدرت معنوى مذهب شيعهء اثنى عشرى افزوده شد . . . » « 1 »\r\nبه اين ترتيب مىبينيم كه آزادى مذهب و آزادى عقيده و ايمان كه يكى از ابتدايىترين حقوق بشرى است ، در آن روزگار مطلقا رعايت نمىشد .\r\nپس از آنكه شاه اسماعيل موفقيتهايى كسب نمود ، بر آن شد كه به فتنه و شرارت « شيبك خان ازبك » پايان بخشد . ولى قبل از آغاز جنگ ضمن نامه‌يى كه به‌وسيلهء شيخ‌زاده براى شيبك خان فرستاد ازبكان را از آزار و اذيّت شيعيان برحذر داشت و شيبك خان را به قبول تشيّع تشويق كرد ؛ ولى اين مرد هنگام ملاقات با سفير شاه اسماعيل گفت : « چرا شاه اسماعيل ، مذهبى احداث كرده و سبّ صحابه مىكند ؟ شيخ‌زاده گفت : اين مذهب محدث نيست و از روزگار سابق ، بزرگان و علماى معروفى از پيروان مذهب شيعه بوده‌اند از جملهء آنها محقّق طوسى ، خواجه نصير الدّين محمّد است و از فحول علماى تشيّع به‌شمار مىرود و هلاكو خان جدّ خان تابع او بوده و مذهب شيعه اختيار كرده و سلطان محمّد الجايتو با اولين ملاقات با شيخ جمال الدّين مطهّر حلى كه از اعاظم مجتهدين شيعه است به مذهب شيعه درآمده است و از روى كتب اهل سنّت و جماعت ، و به دلايلى عقلى و نقلى ، حقيقت اين مذهب ثابت شده است ؛ شيبك خان گفت : مگر من كافرم كه بر من موعظه مىخوانى و از مباحثه سر باز زد . . . » « 2 »\r\n\r\nسياست مذهبى شاه اسمعيل و سلطان سليم عثمانى\r\nشاه اسمعيل چنان كه گفتيم ، در راه اشاعهء مذهب شيعه در ايران از جادهء انصاف و منطق قدم فراتر نهاد ، « امر كرد ، خطيبان شهادت خاص شيعه را در اذان و اقامه وارد\r\n\r\n\r\n","description":"","footnote":"\r\n( 1 ) . اسناد و نامه‌هاى تاريخى و اجتماعى دورهء صفويّه ، به تأليف دكتر ثابتيان ، ص 90 و 92 .\r\n( 2 ) . همان كتاب ص 93 .\r\n","page_name":" 56 ","page_number":56},
  {"content":"\r\n\r\nكنند . . . اين اقدام شاه اسمعيل تمام مردم ، حتّى برخى از علماى شيعهء تبريز را نگران ساخت و چنان كه گفتيم يك شب پيش از تاجگذارى شاه ، نزد وى رفتند و او را از اين كار بازداشتند ولى مؤثّر نيفتاد . . . » « 1 »\r\n\r\nنتايج تبليغ در آسياى صغير ( تركيه )\r\nشاه اسمعيل بدون آنكه به عاقبت كار بينديشد مبلّغان و مأمورانى به آسياى صغير فرستاد ، سلطان سليم كه در سبعيّت و خون آشامى دست كمى از شاه اسمعيل نداشت ، فرمان داد پيروان مذهب تشيّع را از هفت ساله تا 70 ساله يا بكشند يا به زندان اندازند ؛ چنان كه مورّخان نوشته‌اند : « چهل هزار تن از شيعيان به فرمان او كشته شدند و پيشانى باقى را با آهن گداخته داغ كردند تا شناخته شوند . . . » « 2 »\r\n\r\nسابقهء گرايش به تشيّع\r\n« مردم ايران از آغاز اسلام با بنى اميّه دشمنى كرده و با علويان همدردى نموده بودند ، و برخى از استانها ، از مازندران و ديلمان و گيلان ، با دست علويان ، اسلام پذيرفته ، جز آنان را به پيشوايى نشناخته بودند ، سپس نيز خانواده‌هايى از ديلمان ، از آل بويه و كنگريان و ديگران به پادشاهى رسيده و تا توانسته‌اند از شيعيگرى هوادارى نشان داده‌اند . از اينجا مىتوان دريافت كه تخم شيعيگرى از نخست در ايران كاشته شده بود كه اگر چيرگى سلجوقيان سنى نبودى ، از همان قرنهاى نخست به رويش پرداخته ، در سراسر كشور رواج پيدا كردى .\r\nاين است كه در زمان مغول چون آزادى مذهبى رعايت مىشد ، شيعيگرى در ايران رواج يافت ، كه شيعى شدن خدابنده نمونه‌يى از آنست . پس از برانداختن مغولان ، از شيعيان در اين گوشه و آن گوشهء ايران خاندانهايى به پادشاهى رسيدند : سربداران در خراسان ، مرعشيان در مازندران ، كيائيان در گيلان ، مشعشعيان در خوزستان و لرستان ، قره‌قويونلويان در آذربايجان و در عراق و فارس ، پديد آمدند كه هريكى به نوبت خود به رواج شيعيگرى كوشيدند . تيمور لنگ و فرزندان او نيز به شيعيگرى نزديكتر مىبودند .\r\nبىگفتگوست كه از پيدايش اين فرمانروايان ، شيعيگرى در ايران پيشرفت بسيار كرده بود ، به‌ويژه كه در آن زمانها ، دورى ميان شيعه و سنّى به اين اندازه كه امروز هست ،\r\n\r\n\r\n","description":"","footnote":"\r\n( 1 ) . تاريخ ادبيّات براون ، ترجمهء رشيد ياسمى ، ص 42 .\r\n( 2 ) . زندگى شاه عبّاس اوّل ، از نصر اللّه فلسفى ، ج 1 ، ص 167 .\r\n","page_name":" 57 ","page_number":57},
  {"content":"\r\n\r\nنمىبود و « تبرّى » و بدزبانى با ياران پيغمبر ( ص ) كه شاه اسمعيل رواج داد ، آن روز نبود .\r\nاز اين گذشته ، كيش شافعى كه بيشتر ايرانيان از آن پيروى مىكردند نزديكترين كيشها به تشيّع بود و پيشواى آن ، امام محمّد بن ادريس از فرزندان عبد المطلّب بوده و از خويشان علويان شمرده مىشد . . . اينها همه ياورى به شاه اسماعيل كرد و كار او را در برانداختن سنيگرى آسان گردانيد . » « 1 »\r\n\r\nكشتارهاى مذهبى در ايران و عثمانى\r\nبا تمام شدّت عملى كه شاه اسماعيل و دستيارانش از خود نشان مىدادند ، « سرسختى و مقاومت تودهء مردم و مقامات روحانى بسيار شديد بود ؛ در رمضان سال 916 ه . ق ( 1510 م ) فريد الدّين احمد تفتازانى ، نوادهء عالم مشهور سنّى سعد الدّين را كه در حدود سى سال شيخ الاسلام هرات بود ، به فرمان شاه اسماعيل در ملاء عام كشتند ؛ به گفتهء ظهير الدّين محمّد بابر « اين مرد شافعى كه همه مذاهب را رعايت مىكرد ، هفتاد سال بود كه نماز جماعت را ترك نكرده بود . به گفتهء مؤلّف تاريخ رشيدى ، پس از كشته شدن شيخ الاسلام ، جسدش را بر سر دار كرده سوزانيدند . يكى ديگر از بزرگان كه در همين هنگام كشته شد ، خطيب مشهور هرات حافظ زين الدّين بود ، كه قورچيان قزلباش او را از منبر پائين كشيده ، در صحن مسجد سر از تنش جدا كردند . » « 2 »\r\nپيروزيهاى شيعيان در ايران ، مردم شيعى مذهب عثمانى را در تبليغ آراء خود جسور نمود ، شاه قلى پيشواى شيعيان با پانزده هزار سوار ، از ايل خود به قصد پيوستن به اردوى شاه اسماعيل راه ايران پيش‌گرفت و در راه ، دست به تاراج پاره‌يى از شهرهاى عثمانى زد و با اين عمل نابخردانه ، سلطان بايزيد به جنگ او برخاست و شاه قلى و عدّه‌يى از طرفدارانش كشته شدند و بقيه سوى مرز ايران گريختند . اين واقعه به زيان شيعيان عثمانى پايان يافت . در سراسر « آناتولى » هريك از شيعيان را كه دست به اسلحه برده بود ، شكنجه كرده و كشتند و آنان كه به نحوى به عالم تشيّع گرايش داشتند ، داغ كردند ، تا تميز بين اماميان و غير اماميان آسان باشد .\r\nكشتار شيعيان آناتولى كه به گفتهء مولا ادريس بدليسى منجر به كشته شدن بيش از چهل هزار تن گرديد ، يكى از فجيع‌ترين رويدادهاى عهد سلطان سليم اوّل و شايد ، هولناك‌ترين قتل عام تاريخ ديانت است .\r\n\r\n\r\n","description":"","footnote":"\r\n( 1 ) . احمد كسروى ، كاروند كسروى ، مجموعهء 78 رساله و گفتار ، به كوشش يحيى ذكاء ، ص 85 .\r\n( 2 ) . تاريخ اجتماعى طاهرى ، پيشين ، ص 159 .\r\n","page_name":" 58 ","page_number":58},
  {"content":"\r\n\r\nدر تاريكترين دوره‌هاى سده‌هاى ميانه ، كه دستگاه تفتيش عقايد كليسا ، مردم بيگناه را به بهانهء دين زجر مىداد ، و در سراسر دوره‌يى كه ماجراجويان عيسوى به بهانهء جنگهاى صليبى ، دست تجاوز و خشونت به مال و جان يهوديان اروپا دراز كرده بودند ، جز قتل عام سن بارتلمى هرگز سراغ نداريم كه چهل هزار تن را به جرم پيروى از عقايد مذهبى ويژه‌اى به هلاكت رسانيده باشند . بدبختانه مورّخان خودى به علل سياسى ، يا ابدا اشاره‌يى به اين قتل عام نكرده‌اند و يا آن را ناچيز شمرده‌اند ؛ معتبرترين سند بيگانه در اين مورد ، نوشته‌هاى سفير ونيزى « نيكولو روشتينيانى » است كه در هفتم اكتبر سال 1514 ميلادى ، به چشم خويش شاهد پاره‌يى از اين صحنه‌هاى خونين بوده است . . . اين قتل عام وحشتناك نخستين آژيرى بود كه سلطان سليم اوّل در آغاز سلطنتش به شاه اسمعيل داد . سلطان سليم از نظر ويژگيهاى اخلاقى درست نقطهء مقابل پدرش بايزيد دوّم بود ؛ وى بر خلاف پدر ، نشستن ميان « 1 » فلاسفه و بحث با عالمان دين و دانشمندان عهد را ، تلف كردن عمر مىدانست و به سنّت نياى خويش سلطان محمّد فاتح مىخواست اسلام را تا دورترين نقاط خاك اروپا پيش برد . . . نخستين اقدام به نظر سلطان سليم قطع ريشه‌هاى فرعى فسادى بود كه در خاك عثمانى . . . كوچ‌نشينهاى شيعى آناتولى پديدآورده بودند . . .\r\nبه اشارهء سلطان سليم ، علماى سنّى دربارى در استانبول گرد آمدند و پس از كنكاشى كوتاه فتوى دادند كه آنچه عالمان شيعى مذهب مىگويند كفر است و جهاد با كافران ضرورت دارد و ثواب كشتن يك نفر شيعه به مراتب از ثواب كشتن هفتاد نفر عيسوى بيشتر است . . . به اين ترتيب ، قتل عام اقليّت شيعى نه‌تنها مانعى نداشت بلكه موجه قلمداد شد .\r\nسلطان سليم ، در نامه‌يى كه خطاب به عبد الله خان ازبك نوشته است حريف خود را « صوفى بچه‌ئى لئيم ، بدسرشت و خونخوار مىخواند و مدعى است كه مردم بلاد شرق از ستمگريهاى چنين موجود ناپاكى به ستوه آمده‌اند » . در نامه‌اى كه سلطان سليم به شاه اسمعيل نوشته است ، وى را « ضحّاك روزگار ، و داراب گبر ، و افراسياب عهد » مىخواند و در نامهء ديگرى وى را تهديد مىكند كه اگر دست از تعدّى برندارد و روى نياز « به قبلهء اقبال و كتيبهء آمال ما نياورد و راه و رسم اماميان را ترك نگويد ، روزگارش سياه و سر تاجدارش « تاج‌دارى » خواهد شد . . . » « 1 »\r\nرواج و تعميم آراى شيعهء امامى و نتايج و آثار سياسى و اجتماعى فراوانى همراه داشت ؛ « با آنكه دوران تساهل تيمورى راه ترويج آراى مذهب شيعهء امامى را در ايران\r\n\r\n\r\n","description":"","footnote":"\r\n( 1 ) . تاريخ طاهرى از ص 162 به بعد .\r\n","page_name":" 59 ","page_number":59},
  {"content":"\r\n\r\nهموار ساخت و پس از دوران مغول دودمانهاى شيعى كيش فراوانى ، چون دودمان سربداران در خراسان ، مرعشيان در مازندران ، سيدهاى كاركيايى در گيلان ، و مشعشعى در خوزستان ، و قبيلهء سياه گوسفندان در آذربايجان و عراق و فارس ، به ترويج عقايد اماميان كمك كرده بودند ، امّا هيچ معلوم نيست كه اگر اسمعيل به زور شمشير مردم ايران را به پيروى از مذهب شيعه وانمىداشت ، اصول عقايد اماميان به قدرت مذهب رسمى كشور درمىآمد . »\r\nتلاش علما - پس از آنكه مذهب شيعه آيين رسمى مملكت گرديد ، علما و روحانيان بر آن شدند كه از لحاظ اصول عقايد و قواعد مذهبى يعنى از نظر تئوريك ، آيين جديد را در مقابل پيروان سنت و جماعت مجهّز و آماده كنند ، به‌همين مناسبت نخست مطهّر حلّى مجموعه‌يى از حديثها و سنتهاى شيعى . . . گردآورى كرد و بعدها ساير علما در راه تكميل اخبار و احاديث اهل تشيّع كوشيدند و با اهل تصوّف كه كمابيش مردمى آزادانديش بودند به مبارزه برخاستند . . . » « 1 »\r\nرسمى شدن مذهب تشيّع در ايران به ازبكها و عثمانيها امكان داد كه نسبت به اقليتهاى مذهبى مخصوصا شيعيان ، روشى وحشيانه پيش گيرند . در دوران حكومت 53 سالهء شاه طهماسب كه مردى بىكفايت و عياش بود ، عبيد خان فرزند شيبك خان ازبك هفت‌بار با سپاهيان طهماسب دست و پنجه نرم كرد و خسارتهاى فاحشى به مردم هرات ، طوس ، مشهد ، و نيشابور وارد آورد . در اين دوران سى سالهء سلطنت عبيد ، مردم امنيّت مالى و جانى نداشتند ، چنان كه « صرفا به شهادت دو نفر جاهل مغرض ، هركسى را به دادگاه يكى از قاضيان مىبردند و مىتوانستند به جرم آنكه در دوران حكمرانى سرخ كلاهان ، لعن ابو بكر و عثمان كرده است در ملاء عام به قتل رسانند ، طبيعى است كه اين جريان لطمهء بزرگى به حيثيت شاه طهماسب وارد مىساخت . . . اما تهديد عثمانيها به مراتب مهمتر و مهلكتر بود . . . » « 2 »\r\nچون حكومت عثمانيهاى متجاوز و توسعه طلب هم براى ايران و هم براى غرب زيانبخش بود ، شاهان مهّم اروپا يعنى شارل پنجم ، فرديناند اوّل و فيليپ دوّم سلطان اسپانيا كه نه‌تنها قلمرو خود بلكه جهان عيسوى را در معرض تهديد مىديدند به تشويق پاپ ، صف واحدى در برابر عثمانيها پديد آوردند ؛ ولى شاه طهماسب كه مشغول عيّاشى و زراندوزى بود هرگز به اين مسائل مهّم و جدّى سياسى دوران خود ، توجّه و عنايتى\r\n\r\n\r\n","description":"","footnote":"\r\n( 1 ) . همان كتاب ، از ص 172 به بعد .\r\n( 2 ) . همان‌جا ، ص 183 .\r\n","page_name":" 60 ","page_number":60},
  {"content":"\r\n\r\nنكرد . . . و همكارى غرب را براى سركوبى عثمانيها مغتنم نشمرد .\r\n\r\nرشد تشيّع در عهد صفويه\r\nاين نامه از عبيد اللّه خان پادشاه معروف ازبك است كه در سال 926 در پاسخ نامهء شاه طهماسب يكم نوشته است و ما تكّه‌هايى از آن را در پائين مىآوريم : « ديگر نوشته بودند : با آل على ( ع ) هركه درافتاد برافتاد ؛ هركه مؤمن و مسلمان است و اميد نجات آخرت دارد ، محبّت اصحاب كبار حضرت رسول ( ص ) را از دست نمىدهد ، و حضرت امير المؤمنين على عليه السّلام يكى از آن مذكورانند ، با اولاد امجاد ايشان مخالفت كردن از ديانت و اسلام دور است . ما با آن طايفه مجادله و گفتگو داريم كه مذهب و ملّت پدران خود را گذاشته ، تابع بدعت و ضلالت شياطين شده ، طريقهء حقّ را بر طرف كرده ، رفض و تشيّع اختيار نموده ؛ با وجود آنكه مىدانند رفض كفر است ، اين كفر را شب و روز شعار خود ساخته ، دم از اولادى آن بزرگوار مىزنند ، به مضمون كريمهء انّه ليس من اهلك ، حضرت مرتضى على ( ع ) از آن نوع فرزندان بيزار است . . . مخبر صادق در كلام مجيد خود خبر مىدهد كه اذ نفخ فى الصّور فلا انساب بينهم يومئذ و لا يتسائلون ، در روز جزا پرسش از عمل خواهد بود ، از اب « 1 » و نسب نخواهد بود . » « 2 » هركسى آن درود عاقبت كار كه كشت .\r\nغلام و كنيز گرجى : در دورهء صفويّه ، گرجيها تنها محكوم به پرداخت ماليات نبودند ، بلكه در هنگام جنگ و صلح ناگزير بودند عدّهء زيادى غلام و كنيز زيبا به دربار صفوى و هيأت حاكم آن دوران تسليم كنند .\r\nدر فرمان جنگ 1613 م غير از دادن تلفات سنگين ، « پنجاه هزار زن و دختر و پسر ( گرجى ) صاحب جمال ، به قلم آمد كه در سلك اسرا ، منتظم آمد و در ميان مسلمانان خريد و فروش شد . . . » « 3 »\r\nاين روش غير انسانى و وحشيانه بر مردم گرجستان گران آمد و آنان را از تبعيّت حكومت ايران مسلمان ، بيزار نمود . صداى اين مظالم به گوش ملل غرب رسيد و آنان را به حمايت از اقليت‌هاى مذهبى برانگيخت .\r\n\r\nنامهء لويى چهاردهم به شاه سلطان حسين و پاسخ او\r\nلويى چهاردهم ضمن نامه‌يى ، سلطان حسين را از بيدادگريهايى كه عمّال او در حق\r\n\r\n\r\n","description":"","footnote":"\r\n( 1 ) . اب ، يعنى پدر .\r\n( 2 ) . شيخ صفى و تبارش ، كاروند كسروى ، مجموعهء 78 ، مقاله و گفتار ، ص 80 .\r\n( 3 ) . اخبار الملوك ، ص 503 .\r\n","page_name":" 61 ","page_number":61},
  {"content":"\r\n\r\nمسيحيان روا مىدارند آگاه ساخت ؛ و سلطان حسين در نامه‌يى خطاب به لويى چهاردهم راجع به تأمين حقوق و آزادى پيروان مذهب نصارى مواعيدى داد و ضمن آن نوشت : « . . .\r\nعهدنامهء مذكور در اين باب مبتنى بر رعايت شريعت غرّاست و مع هذا در فصل مذكور تصريح به آن شده كه خليفه‌ها و پادريان فرنگى در مكان سكنى و خانه‌هاى خود به رسم و آيين خويش به عبادت مشغول بوده . . . مشروط بر آنكه مرتكب امرى كه خلاف مذهب و طريقهء اثنا عشرى باشد نگردند . . . چون طوايف ارامنه ، جزيه به قانون شريعت غرّا ، مهمسازى سر كار ديوان مىنمايند كه در دين و آيين خويش متمكّن و برقرار باشند ، جبر ايشان به تغيير مذهبى كه دارند ، مخالف شرع انور و منافى دين اطهر خواهد بود . . .\r\nطريق دوستى و موالات چنانست كه . . . توجه پادشاهانه به استحصال آن مصروف گردد .\r\nايّام سلطنت و اقبال بر وفق رضاى ايزد متعال گذران باد . . . » « 1 »\r\n\r\nمباحثات و استدلالات مذهبى بين شيعيان و اهل تسنّن در عهد شاه عبّاس\r\nدر اوايل حكومت شاه عباس كبير پس از آنكه عبد الله خان ازبك بر حاكم خراسان چيره شد ، سربازان او شروع به تاخت‌وتاز و نهب و غارت مزارع و نقاط معمور خراسان كردند و بسيارى از مناطق آباد دستخوش بيداد آنان گرديد . در اين موقع علماى مشهد نامه‌يى به عبد اللّه خان نوشتند و يادآور شدند كه محصول اطراف مشهد موقوفه و جزء املاك حضرت رضاست و عده‌يى از فقرا و علما و سادات از اين راه امرار معاش مىكنند .\r\nاگر از اتلاف و انهدام آنها جلوگيرى شود ، موجب نيكنامى و اجر اخروى خواهد بود .\r\nچون پاسخ علماى ماوراء النهر و جواب مستدّل محمّد مشكك رستمدارى از طرف روحانيان خراسان ، حاوى نكات تاريخى و اجتماعى است ، به ذكر خلاصه‌يى از نامه‌هاى مذكور مبادرت مىكنيم .\r\nنامهء علماى ماوراء النّهر به علماى خراسان : « پوشيده نيست بر هيچ مؤمن عالم كه تعرّض به اموال و نفوس كسانى كه گويندهء كلمهء طيّبه « لا إله الا اللّه محمّد رسول اللّه » اند مادام كه ايشان افعال و اقوالى كه موجب كفرست صادر نشود . . . جايز نيست . اما وقتى كه تكلّم اين كلمهء طيّبه و مذهب اهل سنّت . . . را مهجور گردانند . . . اظهار طريقهء شيعهء شنيعه نمايند و لعن حضرات و سبّ شيخين . . . تجويز كنند بر پادشاه اسلام . . . قتل و قمع آنها . . . لازم است و تخريب ابنيه و اخذ اموال و امتعهء ايشان جايز و اگر پادشاه زمان و خليفهء دوران . . .\r\nدر جهاد . . . تساهل نمايند ، چگونه از عهدهء جواب سؤال ملك متعال . . . تواند بيرون آمد . . .\r\n\r\n\r\n","description":"","footnote":"\r\n( 1 ) . تلخيص از اسناد و نامه‌هاى تاريخى ، از ص 78 به بعد .\r\n","page_name":" 62 ","page_number":62},
  {"content":"\r\n\r\nحضرات شيخين و ذى النّورين ازين جمله‌اند كه . . . در توصيف هريك احاديث كثيره وارد شده ، پس منكر كمال ايشان ، در كمال گمراهى و خذلان و فى الحقيقه منكر قرآن . . . بوده باشد . . . ايضا چگونه است سبّ كردن صديقه با آنكه متّفق عليه است كه شرف فراش آن حضرت يافته و محبوبهء آن سرور بوده . . . چگونه صاحب فراش خير البشر را به امثال آن خبرها كه بعضى از طايفه شيعه به او نسبت مىدهند ، مىتوان داد . . . شكّ نيست كه اين مهملات را مىشنوند و منع نمىكنند . . . آنچه نوشته‌اند :\r\nچگونه اتلاف محصولات و زراعات مشهد مقدس حلال باشد ؟ جوابش آنست كه . . .\r\nآنچه به تواتر ثابت شده . . . جماعت شيعهء شنيعه . . . از زمرهء اهل اسلام و ايمان بيرونند . . . قتل و غارت اموال و سوختن و ويران كردن زراعات و باغات اهل كفر جايز است و هيچ‌كس را در آن خلافى نيست . . . »\r\nجواب علماى خراسان : « نتايج افكار و رشحات اقلام . . . به وقوف پيوست ، در آن باب آنچه موجب اجر و ثواب است مذكور مىشود . . .\r\n من آنچه شرط بلاغست با تو مىگويم * تو خواه از سخنم پند گير و خواه ملال \r\n. . . مجملا در طريق شيعه و سنّى كتب كثيره در حديث مضبوط شده ، امّا احاديثى كه متّفق عليهاى هردو فرقه است معتمد است . . . چه اگر بعد از پيغمبر ( ص ) . . . خليفهء به حقّ ابو بكر را مىدانند ، اهل سنّت‌اند و اگر حضرت امير المؤمنين را مىدانند شيعه‌اند و قول ثالث نيست . . . بعد از تمهيد مقدّمات گوئيم آنچه مرقوم قلم افادت رقم حضرات عاليات شده . . . حكم به كفر شيعهء آل پيغمبر است به دلايل متعدّده : اول آنكه حضرت پيغمبر ( ص ) . . . مدح خلفاء ثلاث فرموده‌اند . . . و شيعه كه مذمّت ايشان نمايند مخالفت وحى مىكنند و مخالفت وحى كفر است . . . جوابش آنست كه . . . در شرح مواقف ( از آمدى ) كه از اكابر علماى اهل سنّت است منقول است كه قريب به وقت رحلت حضرت پيغمبر ( ص ) . . . در ميان اهل اسلام مخالفت چند واقع شد . مخالفت اوّل آن بود كه حضرت پيغمبر در مرض الموت فرمود « اتيونى بقرطاس اكتب لكم شيئا لن تضلو بعدى » عمر به اين معنى راضى نشد و گفت : انّ الرّجل غلبه الوجع و عندنا كتاب اللّه » يعنى : پيغمبر ( ص ) گفت : كاغذى بياوريد تا براى شما چيزى نويسم تا بعد از من گمراه نشويد ؛ و عمر از آوردن كاغذ و به كار بستن گفتار پيغمبر ( ص ) امتناع ورزيد .\r\nپس ( امّت ) صحابه اختلاف كردند تا آواز بلند شد ، حضرت پيغمبر ( ص ) از اين معنى آزرده شد ، فرمود كه برخيزيد كه پيش من نزاع سزاوار نيست و اين حديث در اوايل صحيح بخارى و اكثر كتب حديث اهل سنت به عبارات مختلفه مذكور است . . . مخالفت\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nدوّم آن بود كه حضرت پيغمبر ( ص ) . . . جمعى را مقرّر داشتند كه همراه ( اسامة ابن زيد ، كه از بزرگان صحابه بود ) به سفر بروند ، بعضى از آن جمله تخلف كردند و به عرض حضرت رسيد ، مكررا به مبالغه فرمودند « جهزوا جيش اسامة لعن اللّه من تخلّف عنه » معهذا خلفاء ثلاث كه داخل جيش اسامه بودند متابعت نكردند ؛ گوئيم امرى كه حضرت پيغمبر ( ص ) در باب نوشتن وصيّت فرمودند به مقتضى آيهء كريمه وحى است ، و نفى كه عمر كرده ردّ وحى است و ردّ وحى كفر است . . . و كافر ، قابل خلافت حضرت پيغمبر ( ص ) نيست ؛ هرگاه كفر عمر و سلب قابليّت خلافت از او ثابت شد ، بنابر دلايل شما لازم است كه ابو بكر و عثمان نيز خليفه نباشند تا خرق اجماع نشود ؛ چه به مذهب جمهور اهل سنّت هرسه ايشان خليفه‌اند و به مذهب شيعه هيچكدام خليفه نيستند اينكه عمر خليفه نباشد و ابو بكر و عثمان باشند موافق رأى هيچ‌كس از اهل اسلام نيست و نيز تخلّف از جيش اسامه به مقتضى دليل مذكور كفر است ، و متخلّفان ، خلفاى ثلاث‌اند . . . و چون حضرات در صحيفهء شريفه اعتراف نمودند كه فعل حضرت پيغمبر نيز وحى است . . .\r\nپس گوئيم اخراج پيغمبر ( ص ) ، مروان را از مدينه بالضّروره « وحى » است و آوردن عثمان ، او را به مدينه و تفويض امر به او و تعظيم او كفرست . . . اما به شرطى كه مناظره به مقدّمات علمى باشد نه شمشير . . . مدح خلفاى ثلاث از حضرت پيغمبر ( ص ) متّفق عليه فريقين نيست ، چه در كتب شيعه ، اثرى از آن ظاهر نيست . آنچه دلالت بر ذم ايشان كند مثل روايتين مزبورتين و غيرهما در كتب فريقين مسطور است . . . ديگر آنكه . . . خلفاى ثلاث به رضوان ملك منّان مشرف شده‌اند ، پس سبّ ايشان كفر باشد ، جواب آنكه مدلول آيه ، عند التّوفيق رضاى حضرت اللّه تعالى است از آن فعل خاص كه بيعت است و كسى منكر ايشان نيست كه بعضى از افعال حسنه مرضيّه از ايشان واقع شده ، سخن در اين است كه بعضى از افعال قبيحه از ايشان بوجود آمده كه مخالف آن عهد بيعت است . . . و غضب خلافت كردند و حضرت فاطمه عليها السّلام را آزرده ساخته . . . حاصل آنكه به واسطهء اين افعال ذميمه و منع وصيّت حضرت پيغمبر ( ص ) و تخلّف جيش اسامه و غيرهما كه به احصاء درنمىآيد مورد مذمت شدند . . . ديگر آنكه حضرت امير ( ع ) با وجود كمال شجاعت در وقت متابعت مردم با خلفاى ثلاث بودند و منع نفرمودند . . . جواب آنكه قبل از آنكه حضرت امير ( ع ) از تجهيز و تكفين حضرت پيغمبر ( ص ) فارغ شود ، خلفاى ثلاث در سقيفهء بنى ساعده ، اكثر اصحاب را جمع كرده براى ابى بكر بيعت گرفتند . . . و آن حضرت بعد از اطلّاع ، براى قلّت اتباع و بيم هلاك اهل حق ، يا باعث ديگر ، مباشر حرب نشدند و اين دلالت بر حقيقت بيعت ايشان نمىكند . . . »\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nفعاليّت سياسى عايشه : « و آنچه درباره خبث و فحش درباره عايشه نسبت به شيعه كرده‌اند ، حاشا . . . اما چون عايشه مخالفت امر « و قرن فى بيوتكنّ » نموده ، به بصره آمده و با حضرت امير ( ع ) ، جنگ كرد به حكومت حربك حربى . . . حرب حضرت امير ( ع ) حرب حضرت پيغمبر ( ص ) است ، محارب حضرت پيغمبر ( ص ) مقبول نمىتواند بود ، بنابراين مورد طعن شده . . . وجهى كه براى حليّت قتل و غارت ساكنان مشهد مقدّس فرمودند ناتمام است . . . على اى حال ، مزاج پادشاهان همچون آتش است و لايق علماى كرام آنست كه به زلال « موعظهء حسنه » تسكين التهاب آن آتش فرمايند تا خلق نسوزند ، نه آنكه به باد فتنه ، آن آتش را مشتعل سازند و اصل و فرع نهال اعمار و آمال بندگان خدا را سوخته به خاك مذلت اندازند . . . و ظاهر است كه از اين فتوىهاى بىملاحظه براى سپاهى بهانهء اهتمام در استيصال بندگان ملك علّام به‌هم مىرسد و استيصال ايشان اگرچه كافر باشند ملايم حضرت اللّه تعالى كه در كمال حلم است نيست . . . »\r\n« . . . به هرحال چون اكثر مفاسد عالم بلكه تمام آن از اغراض فاسدهء دنيويّه است و مناسب آنست كه ارباب فضل از اين اغراض منزّه باشند ، لايق آن بود كه بعد عمرى كه افاضل ماوراء النهر به حوالى مشهد مقدّس تشريف آورده‌اند ، فقير را به شرف حضور مشرّف و مسرور سازند و اگر به واسطهء قهّارى و نوّاب خاقان فريدون‌شان ، فقيران از شهر بيرون نتوانند آمد ، ايشان لوازم احترام حضرت امام را به‌جاى آورده به سعادت زيارت حضرت ، مستسعد شوند و فقيران به بركت صحبت ايشان فيروزى يابند و اين معنى به وجود نامده فتوى به قتل فقيران دادند بارك اللّه اعظم اجوركم و اصلح اموركم .\r\n مكن مكن كه ره جور را كناره نباشد * مكش‌مكش كه پشيمان شوى و چاره نباشد \r\nو السلام على من اتبع الهدى . . . » « 1 »\r\n\r\nمذهب شاه عبّاس :\r\nشاه عبّاس چندان به رعايت اصول مذهبى و اخلاقى پاىبند نبود ؛ ميگساريها و قتل و كشتار بيگناهان مؤيّد اين معنى است . ويل دورانت مىنويسد : « گاهى شاه عبّاس به اين فكر مىافتاد كه « 2 » همهء مذاهب را به‌صورت واحدى درآورد و صلح را در آسمان و زمين برقرار سازد و گذشته از اين ، در موارد واقع‌بينى از تعصّب شيعيان براى تقويت روحيّهء ملّى استفاده مىكرد ، وى ملّت خود را تشويق مىكرد كه مشهد را به منزلهء مكّهء خود بدانند و به زيارت آن بروند و خود او مسافت هشتصد ميل راه ميان اصفهان و مشهد را پيمود تا اخلاص و هداياى خود را عرضه كند . . . » « 2 »\r\n\r\n\r\n","description":"","footnote":"\r\n( 1 ) . تلخيص از اسناد و نامه‌هاى تاريخى دورهء صفويه ، تأليف دكتر ثابتيان ، از صفحهء 232 تا 250 و جلد هشتم روضة الصّفاى هدايت ، از ص 238 به بعد .\r\n( 2 ) . آغاز عصر خرد ، ص 563 .\r\n","page_name":" 65 ","page_number":65},
  {"content":"\r\n\r\nنمونه‌يى ديگر : در سال 1002 هجرى يعنى در هفتمين سال سلطنت شاه عبّاس اوّل ، منجّمين اعلام كردند كه خطرى مقام سلطنت را تهديد مىكند . پس از مشورت با شاه عبّاس قرار براين نهادند كه در سه روزى كه « تأثير قرآن و تربيع نحسين » است ، شاه خود را از سلطنت خلع نمايد و استاد يوسفى تركش‌دوز را ( كه با جمعى ديگر به نام الحاد گرفته بودند ) براى مدت سه روز بر اريكهء سلطنت نشانند و سپس او را به قتل رسانند ، اينك ببينيم استاد يوسفى كه بود :\r\n« استاد يوسفى تركش‌دوز ، پيرو مذهب نقطوى بوده است و نقطويها ، چنان كه قبلا گفتيم ، يكى از فرقه‌هاى مسلمان بوده‌اند كه در قرن دهم هجرى در هندوستان مقام و اعتبارى تحصيل كردند ، و شيخ ابو الفضل پسر شيخ مبارك كه در هندوستان به منصب وزارت جلال الدّين محمّد اكبر پادشاه رسيد ، از پيشروان اين مذهب بود و منشورها و رساله‌ها مىنوشت و به ايران مىفرستاد و مردم را به مذهب خود دعوت مىكرد ، و در ايران اين طريقه اندك شيوعى داشت ، در عالم آراى عبّاسى گفته شده است كه اين طايفه به مذهب حكما ، عالم را قديم شمرده‌اند و اصلا اعتقاد به حشر اجساد در قيامت ندارند و مكافات حسن و قبح اعمال را در عافيت و مذلّت دنيا قرار داده و بهشت و دوزخ همان را مىشمارند . تأثيرى كه اين اعتقاد در عمل نقطويها داشته است ، از قرار معلوم اين بوده است كه وسيع المشرب شده بودند ، يعنى شراب مىنوشيدند ، و رسوم شرع را منظور نمىداشتند و سخنانى مىگفتند كه ساير مسلمين آنها را به « كلمات واهيّه و انحراف از جادهء شريعت و افتادن به راه الحاد » تعبير مىنمودند . »\r\nدرويش خسرو قزوينى نيز يكى از پيروان اين مسلك بود كه در ابراز عقايد خود ، راه احتياط مىسپرد ، با اين حال پس از يوسفى ، اين مرد ، مورد تعقيب قرار گرفت ، شاه عبّاس پس از معاودت از سفر لرستان درويش خسرو را حاضر ساخته ، علما را جمع كرد و امر داد ، به تفحّص حال او بپردازند ، مىگويند كه در تكيه‌اش خمهاى شراب يافتند و از اين راه حكم كردند كه وسيع المشرب و بد اعتقاد است و رسوم شرع را منظور نمىدارد ، اما براى نقطوى بودن او همين سند كافيست كه « از غايت اشتهار در محكمه باطن مبارك اشرف ، درجهء ثبوت يافته بود . » به جهت ترويج شريعت غرّا حكم به قتلش فرمود ، از جهاز شتر به حلق آويخته ، در تمامت شهر قزوين گردانيدند .\r\nدر ساوه طبيبى بود موسوم به مولانا سليمان ساوجى و شهرت داشت كه او هم از اين طايفه و اعلم آنهاست . . . علما او را به حبس محكوم كردند . . . تا آنكه بندگان اشرف از رسوخ اعتقاد و شريعت‌پرورى ، قتل او را راجح دانسته به ياران ملحق كردند ، در كاشان\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nمير سيّد احمد نيز از كبار اين طايفه بود . . . چون سيّد بود و قتل سيّد به دست عامّ جايز نيست « پادشاه صفوت‌نژاد پاك اعتقاد كه خود ، سيّد سادات بود ، خود در نصرآباد او را به دست مبارك خود شمشير زده ، دو پارهء عدل كردند ؛ در ميان كتب او رساله‌ها كه خود در علم نقطه نوشته بود ظاهر شد ، همچنين درويش كمال اقليدى و درويش بريانى را نيز به ديار عدم فرستادند ؛ از اصطهبانات و فارس نيز چند نفر را كه اعلم اين جماعت بودند آورده به ياران ملحق كردند ؛ همچنين بود « اق بيك دين اوغلو » و كليّهء كسانى را كه در مظنّهء الحاد بودند به خاك و خون كشيدند . حكيم ركناى كاشى پس از مرگ يوسفى زبان به تملق گشود و اين قطعه را سرود :\r\n شهاتويى كه در اسلام ، تيغ خونخوارت * هزار ملحد چون يوسفى مسلمان كرد\r\nفتاد در دلم از يوسفى و سلطنتش * دو بيت قطعه مثالى كه شرح نتوان كرد\r\nجهانيان همه رفتند پيش او به سجود * دمى كه حكم تواش پادشاه ايران كرد\r\nنكرد سجدهء آدم به حكم حقّ ، شيطان * ولى به حكم تو آدم سجود شيطان كرد » « 1 » \r\n\r\nچگونه مير عماد خوش‌نويس را به نام سنّى بودن قطعه قطعه كردند\r\nشاه عبّاس كبير به عليرضاى عباسى هنرمند معروف ، لطف و توجّه مخصوص داشت و تمام كتيبه‌هاى مساجد و امامزاده‌ها و امثال آنها مانند مسجد شاه و مسجد شيخ لطف اللّه و هارون ولايت و غيره را به او رجوع مىكرد و به حدى به اين مرد هنرمند علاقه داشت كه گاه خود شمع در دست مىگرفت تا او ، در روشنائيش كتابت كند . ميان عليرضا و مير عماد كه مردى آزاده و با شخصيت بود ، عداوت و رقابتى پديد آمده بود و چون در مسائل مورد اختلاف ، شاه بيشتر از عليرضا حمايت و جانبدارى مىكرد ، خاطر مير عماد ملول مىگشت ؛ سرانجام ناخرسندى خود را به زبان شعر به شاه فرستاد :\r\n با اسيران نظرى نيست ترا * بر عزيزان گذرى نيست ترا\r\nقول دشمن مشنو در حق من * كه ز من دوست‌ترى نيست ترا \r\nچون شاه بر بيمهرى خود افزود ، او نيز با اشعارى عتاب‌آميز خطاب به شاه عبّاس گفت :\r\n جواهرى كه به مدح تو نظم مىكردم * به دل شد از خنكى تو سرد چون ژاله\r\nچه سودم از يد بيضا چو تو نمىدانى * بيان صحبت موسى ز بانگ گوساله \r\n\r\n\r\n","description":"","footnote":"\r\n( 1 ) . مأخوذ از تتبعات مجتبى مينوى در مجلهء يغما ، مهر ماه 28 ، ص 311 به بعد .\r\n","page_name":" 67 ","page_number":67},
  {"content":"\r\n\r\n يكى از اين حركات تو اين بود كه همى * فرو برى به زمين نام و ننگ صد ساله \r\nظاهرا در همين ايّام ، شاه هفتاد تومان براى مير مىفرستد و از او مىخواهد كه براى كتابخانهء شاهى شاهنامه‌يى بنويسد ، ولى همين كه يكسال بعد كس فرستاد و شاهنامه را مطالبه كرد ، مير ، هفتاد بيت كه از آغاز كتاب نوشته بود ، به فرستاده داد و پيغام فرستاد كه : « و به سر كارى زياده براين كفايت نكرد » شاه از اين پيغام جسارت‌آميز خشمگين شد و ابيات را براى او باز فرستاد ، مير در همان مجلس ابيات هفتادگانه را با مقراض بريد و ميان شاگردان خود قسمت كرد و شاگردان در برابر هر بيت يك تومان تقديم كردند ( اگر توجه داشته باشيم كه قيمت يك خروار گندم درين زمان پنج ريال بوده است ، ارزش يك تومان معلوم خواهد شد ) ، سپس هفتاد تومانى را كه از اين راه گردآورده به فرستادهء شاه سپرد ، اين رفتار تحقيرآميز آتش خشم شاه را نسبت به او تيز كرد و سبب شد كه او را يكباره از نظر بيندازد . از اين پس مير ، در خانه خود منزوى شد و به تعليم شاگردان پرداخت ولى باز آرام نگرفت و بار ديگر اشعار ملامت‌آميز نزد شاه و اطرافيان او فرستاد ، از جمله گفت :\r\n هنر چه عرض كنم بر جماعتى كه ز جهل * ز بانگ خر نشناسند نطق عيسى را\r\nمرا اگر ز هنر نيست راحتى چه عجب * ز رنگ خويش نباشد نصيب حنّى را\r\nكمال خطّ من از صدر شرح مستغنى است * به آفتاب چه حاجت شب تجلّى را \r\nدشمنان مير عماد ، كه عليرضاى عبّاسى خوشنويس را نيز از آن جمله دانسته‌اند ، از موقع استفاده كردند و خشم شاه را بيش از پيش عليه وى برانگيختند .\r\n\r\nمخالفت مير عماد با جنگ شيعه و سنى\r\nمير عماد كه مردى روشن‌ضمير و صاحبنظر بود ، نسبت به مسائل اجتماعى و سياسى دوران خود بىتوجّه نبود ، گاه در محفل دوستان مىگفت : « كاش اختلاف سنّى و شيعه از ميان برمىساخت و رعاياى ايران و عثمانى به‌جاى اينكه خون يكديگر را بريزند به راه دوستى و اتحاد مىرفتند . » ظاهرا اين گونه سخنان را شاه و دشمنان او دليل سنّى بودن او مىشمردند . عاقبت روزى شاه از سر خشم و ناراحتى به مقصود بيك رئيس شاهسونهاى قزوين گفت : « كسى نيست كه اين سگ سنّى مغرور را بكشد و مرا از شرّ او برهاند . » مقصود بيك نيز در شب همان روز مير عماد را به خانهء خود دعوت كرد و در راه چون به كوچهء تاريك و خلوتى رسيد ، جمعى از اوباش ناگهان بر سر او ريختند و او را قطعه‌قطعه كردند . بامداد آن شب ، يكى از شاگردان او قطعات بدن او را جمع و آمادهء كفن\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nو دفن ساخت ؛ شاه نيز چون از اين واقعه مطلّع شد ، به ظاهر اظهار تأسف كرد و فرمان داد كشندگان او را بيابند و كيفر دهند . در تشييع جنازهء مير عماد علاوه بر مريدان و شاگردانش جمعى از سران دولت و شاهزادگان نيز شركت جستند . . . پس از كشته شدن مير عماد ، پسر و دخترش كه هردو از خوشنويسان بودند هريك به گوشه‌اى گريختند ؛ خبر كشته شدن مير عماد در سراسر ايران و هندوستان و امپراتورى عثمانى مايهء تأثر و تأسف دوستداران هنر گرديد و در بسيارى از شهرها مجالس سوگوارى برپا كردند ، از آن جمله نور الدّين محمّد جهانگير پادشاه هندوستان ، چون از قتل مير آگاه شد بر مرگ او تأسف خورد و مجلس عزا برپا كرد و گفت كه اگر زندهء مير را به من مىدادند هم‌وزنش جواهر مىدادم . . . » « 1 » به اين ترتيب استبداد و خودخواهى شاه سبب قتل رادمرد شجاعى گرديد كه سلاطين آن دوران آرزوى مصاحبت او را داشتند .\r\n سر پر غرور از تحمّل تهى * حرامش بود تاج شاهنشهى \r\n\r\nآزادمنشى جلال الدين محمّد اكبر\r\n« در زمان شاه عبّاس ، پادشاهى دانش‌پرور و آزادفكر و هنردوست و بلندنظر در سرزمين هندوستان سلطنت مىكرد كه بر خلاف پادشاهان صفوى و بسيارى از سلاطين عثمانى و ازبك ، از تعصبّات دينى عارى بود ؛ بر جنگهاى شيعه و سنى و مردمكشيها و يغماگريهايى كه فرمانروايان ايران و عثمانى به‌عنوان جهاد با عيسويان در كشورهاى گرجستان و بالكان مىكردند ، به چشم تنفّر و انزجار مىنگريست و تمام افراد بشر را مسلمان يا كافر ، شايستهء عطوفت و مهربانى مىشمرد . ميان رعاياى هندو و مسلمان فرقى نمىگذاشت . . . هرشب از علماى مسلمان و عيسوى و بودايى و برهمايى و غيره ، مجالس مناظره و مباحثه ترتيب مىداد و بيانات هريك را در اثبات حقّانيّت مذهب خويش با گشاده‌رويى مىشنيد ؛ به‌همين سبب از زمان شاه طهماسب اوّل بسيارى از مردم روشنفكر و نيكونهاد ايران و جمعى از پيروان آيينهاى گوناگون و شاعران و نويسندگان و نقّاشان و خوشنويسان و اهل علم و ادب به هندوستان مهاجرت كردند و در دستگاه اكبر ، صاحب جاه و مقام شدند ، و در زمان پادشاهى او كتابهاى مفيد بسيار از شعر و تاريخ و فلسفه به زبان فارسى نوشته شد ، يا از ساير زبانها خاصّه زبان سانسكريت به فارسى ترجمه شد .\r\nجلال الدّين محمد اكبر چون در سالهاى اول سلطنت شاه عبّاس شنيد كه او در كشتن سران دولت ايران و سرداران قزلباش افراط مىكند و مخصوصا پس از آن‌كه خبر كشتن\r\n\r\n\r\n","description":"","footnote":"\r\n( 1 ) . نقل و تخليص از زندگانى شاه عبّاس اوّل ، ج 2 ، ص 60 تا 65 .\r\n","page_name":" 69 ","page_number":69},
  {"content":"\r\n\r\nجمعى از پيروان آيين نقطوى به وى رسيد ، ظاهرا به تحريك و تحريص شيخ ابو الفضل علايى كه مردى بسيار فاضل و روشن‌بين و از جمله نديمان و دبيران خاص او بود ، دو تن از بزرگان دربار خويش را با نامه‌يى دوستانه به سفارت نزد شاه عبّاس فرستاد و مخصوصا در آن نامه به پادشاه جوان ايران نصيحت كرد كه اختلاف عقايد و آراء مذهبى را بهانهء مردمكشى و ريختن خون مردم نسازد و بر همهء بندگان خدا از هر دين و آيين كه باشد ، به چشم گذشت و عطوفت نظر كند و در احوال كسانى كه در جامهء مردم فريبى و تعصّب و تديّن در تخريب اساس دولت مىكوشند مراقبت نمايد .\r\nاكنون جمله‌يى چند از آن نامهء تاريخى را نقل مىكنم : « . . . طبقات خلايق را كه ودايع خزائن ايزدند به نظر اشفاق منظور داشته و در تأليف قلوب كوشش فرموده . . . و همواره نصب العين مطالعهء دولت‌افزاى خود بايد داشت كه ايزد توانا بر خلايق مختلف المشارب متلوّن الاحوال در فيض گشوده پرورش مىنمايد ، پس بر ذمّت همّت والاى سلاطين كه ظلال ربوبيّت‌اند لازمست كه اين طرز را از دست ندهند . . . حال هر طايفه ، از دو شق بيرون نيست ، يا حقّ به جانب اوست در آن صورت خود مسترشدان انصافمند را جز تبعيّت گزير نتواند بود ، و اگر در اختيار روش خاصّ ، سهوى و خطايى رفته است ، بيچارهء بيمار نادانيست و محلّ رحم و شفقت ، نه جاى سوزش و سرزنش . . . »\r\nاكبر در نامهء ديگرى كه در همين اوان براى عبد اللّه خان ازبك فرستاده ، چنين نوشته است : « . . . مخصوصا در وقت صحبت با آخوندهاى سياه‌دل و سياه‌كاران تيره‌درون كه از براى خواهش جاه و زبردستى و خودبينى و خودپرستى چشم بر كاغذ دوخته‌اند ، و فرمان آسمانى را . . . به رنگ ديگر وامىنمايند و مجملا نصوص را تأويلات و تسويلات ( يعنى تعبير غلط و گمراه‌كننده ) نموده مىخواهند كه در فرمانروايى و در كارگزارى شريك پادشاهى باشند . . . » « 1 »\r\nچون پيروان همه اديان و مذاهب در هندوستان آزاد بودند كم‌كم بسيارى از مردم روشنفكر و هنرمندان و شاعران ، مخصوصا كسانى كه به سبب پيروى از آيينهايى نو ، يا مخالفت با مقامات صاحب نفوذ روحانى ، به الحاد و بىدينى متّهم مىشدند براى حفظ جان به اين كشور پناه مىبردند و در حمايت جلال الدّين اكبر قرار مىگرفتند . . . » « 1 »\r\nبطور كلّى اكبر شاه تنها يك شهريار عاقل و كاردان نبود ، بلكه مردى پژوهنده و فيلسوف‌منش ، و از تعصّب و خودبينى بيزار بود و مىگفت : « شرف آدمى به داشتن گوهر\r\n\r\n\r\n","description":"","footnote":"\r\n( 1 ) . نقل و تلخيص از زندگى شاه عبّاس اوّل ، جلد سوّم ، از ص 48 به بعد .\r\n","page_name":" 70 ","page_number":70},
  {"content":"\r\n\r\nعقل است . » اكبر شاه در آرزوى تسخير حقيقت ، از كشورگشايى چشم پوشيد ، و با سعهء صدرى كم‌نظير گفت : « گرچه فرمانفرماى سرزمين وسيعى هستم . . . فكر من از مشاهدهء اين فرقه‌ها و كيشهاى گوناگون مشوّش است . . . من چشم به‌راه مردى بصير و صاحب مسلكى ، روز مىگزارم كه قادر به گشايش مشكلات وجدان من باشد . . . گفتگوهاى فلسفى چنان مجذوبم مىكند كه از ماسواى آن قطع علاقه مىكنم . . . در آن هنگام كه كاتوليكهاى فرانسوى پروتستانها را به قتل مىرسانيدند و پروتستانها در عهد سلطنت ملكه اليزابت كاتوليكها را در انگلستان مىكشتند و محكمهء تفتيش عقايد ، يهوديان را در اسپانيا غارت مىكرد و مىكشت و « برونو » را در ايتاليا زنده‌زنده مىسوزانيدند . اكبر از نمايندگان كليهء اديان در امپراتورى خود دعوت كرد . . . و حكم تساهل در مورد كليهء اديان و مذاهب صادر كرد . . . هنگامى كه روحانيان مسلمان و كشيشان مسيحى باهم به نزاع مىپرداختند ، وى هردو دسته را سرزنش مىكرد و مىگفت خدا را بايد از طريق عقل و خرد پرستش كرد ، نه از طريق تبعيت كوركورانه . . . شايد تحت تأثير اوپانيشادها بود كه مىگفت : « هركس متناسب با وضع و حال خود نامى به پروردگار مىگذارد ، ولى در حقيقت نامگذارى بر آنچه نادانستنى است ، كارى بيهوده است . » اكبر شاه براى آنكه به اختلاف و كوته‌بينيهاى مذهبى پايان دهد ، يك شوراى عمومى از سران مذاهب و فرماندهان شهرها تشكيل داد و براى راضى كردن سران مذاهب از هر مذهب نكته‌يى برگزيد و منشورى صادر كرد و خود را خليفهء دستگاه دينى جديد شمرد . در آيين نو ، براى اديان بومى و محلّى ارزش و احترام بيشترى قائل شده بودند ، به‌همين علت مسلمانان ناراضى بودند ، به‌خصوص كه در مذهب تلفيقى جديد ، ساختن مسجد ، روزه رمضان ، زيارت مكّه و ساير مراسم اسلامى تحريم شده بود . آرزوى اكبر در اين بود كه تمام ساكنان هند باهم برادر باشند و خداى واحدى را بپرستند ولى عادات و سنن قديمى چنان قوى و نيرومند بود كه پس از چندى اكثريت مردم بار ديگر به معتقدات و خدايان موروثى روى آوردند ، ولى درهرحال آيين اكبر و راه و رسم مترقّيانهء او به لغو جزيه از هندوها ، و اعطاى آزادى به مذاهب مختلف غير مسلمان ، آن هم براى مدتى كوتاه ، به ضعيف شدن تعصّبات و اختلافات دينى و نژادى منجر گرديد ؛ ولى مسلمانان آرام ننشستند و ظاهرا جهانگير فرزندش را ، عليه او برانگيختند . تلاش و گذشت پدر براى حفظ آرامش مفيد نيفتاد و سرانجام در اثر بيمارى اسهال يا بر اثر مسموميت ديده از جهان فروبست . در ساعات آخر عمر ، پادشاه فيلسوف ، به هيچ‌يك از سنن دينى جهان ، گردن ننهاد ؛ نه‌تنها كوشش ملّاهاى مسلمان براى اسلام آوردن او مؤثر نيفتاد ، بلكه تلاش ديگر فرق مذهبى نيز به جايى\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nنرسيد و اكبر بدون دعا و نماز روحانيان ، درگذشت . . . » « 1 » و نشان داد كه نه‌تنها جنگ 72 ملّت را بيهوده و جاهلانه مىداند ، بلكه به هيچيك از فرق مذهبى سر تسليم فرود نمىآورد ، و تنها علم و عقل را هادى و راهنماى خود مىداند .\r\nديگر از آزادانديشان هند در قرن شانزدهم « كبير » است ؛ وى بافنده‌يى از اهل بنارس بود ، براى معابد مسيحيان ، مسلمانان ، و هندويان احترام قايل بود و سعى داشت با تلفيق مذاهب ، مذهبى پديد آورد كه در آن هيچ معبد و مسجد و بت و فرقهء خاصّى جز وجود خداى واحد مورد تبليغ و تأييد قرار نگيرد ، وى طرفدار راستى و حقيقت بود و با كمال صراحت مىگفت : « . . . چه سودى توانى برد از دهان شستن و تسبيح انداختن و در آبهاى مقدّس شستشو كردن ، و در معبدها كرنش كردن ، در حالى كه « فريب » در خانهء دل دارى و زير لب دعا مىخوانى و به زيارت مىروى ؟ »\r\nو بالاخره بيدارترين متفكّران هندى « وى وگاناندا » بود ؛ او مىگفت : « . . . از طريق رياضت و تأمّل بيهوده ، در پى عمل به دين نباشيد ، بلكه با اخلاص مطلق نسبت به آدمى به اين مهمّ برخيزيد . . . اين تن را كه در اين جهان است به خدمت ديگران بگمار . . .\r\nبرترين حقيقت اين است « خدا در همهء اشياء متجلّى است . اشياء صور متكّثر خداست ، خداى ديگرى نيست تا به جستجو برخيزيم ، تنها آن‌كس كه به ديگر موجودات خدمت كند به خالق خود خدمت كرده است . . . » در سال 1893 در مجلس مذاهب ، خطاب به حاضران گفت : خدمت به خلق بهترين عبادت خالق است . . . جز موجودات زنده ، خداى ديگرى وجود ندارد . . . چون به هند بازگشت ، به هم‌وطنان خود شريعتى عرضه داشت كه از زمان « وداها » تا آن زمان ، هيچ هندويى چنين شريعت سودمند و مردانه‌يى تعليم نداده بود .\r\n\r\nآثار شوم تحميل عقيده\r\n. . . ما را نياز به كيشى است آدمىساز . . . اين تصوّرات توان كشنده را ترك كنيد و نيرومند باشيد . . . بگذاريد تا پنجاه سال بعد . . . خدايان ، همه از ضمير ما محو شوند ، تنها خداى بيدار همين است ، همين نسل ماست كه دست و پا و گوش او همه‌جا پيداست ، او همه‌چيز را دربر مىگيرد . نخستين پرستش ، عبادت آن كسانى است كه گرد ما هستند ،\r\n\r\n\r\n","description":"","footnote":"\r\n( 1 ) . نقل و تخليص از كتاب تاريخ مختصر اديان ، اثر فيليسين شاله ، ترجمهء دكتر خدايار محبّى ، از ص 152 به بعد .\r\n","page_name":" 72 ","page_number":72},
  {"content":"\r\n\r\nاينها خدايان ما هستند ؛ آدميان و حيوانات ، نخستين خدايان ما ، هموطنان ما هستند كه بايد اوّل آنها را عبادت كرد . . . » « 1 » اين تعاليم در بيدارى ملّت و احياى استقلال اين كشور باستانى بىتأثير نبوده است .\r\nاكنون برمىگرديم به ايران و بار ديگر تحديد عقايد و افكار و مظالمى كه از اين رهگذر به مردم اين مرزوبوم در عهد صفويّه و قرون بعد وارد آمده است ، مورد مطالعه قرار مىدهيم :\r\n\r\nقتل يك عيسوى باايمان\r\nتاورنيه سيّاح معروف فرانسوى ( 1605 - 1686 ) به اشارهء شاه صفى « رودولف » از مردم شهر زوريخ را كه در ساعت‌سازى مهارت داشت ، از قسطنطنيّه به اصفهان آورد و اين مرد هنرمند ساعتى كوچك و ظريف به اندازهء يك اشرفى ساخت كه سرانجام به حضور شاه صفى تقديم كردند و شاه از داشتن چنين ساعتى سخت شادمان بود ؛ تا روزى اين ساعت از كار افتاد ، رودولف را جهت تعمير به قزوين فرستادند و او فورا ساعت را تعمير كرد . شاه صفى هنر او را پسنديد و با تعيين مقرّرى او را به خدمت خود گماشت . رودولف هر روز صبح به خدمت شاه مىرسيد و مورد عنايت مخصوص بود . تا اينكه رودولف پس از چندى دريافت كه جوانى خاطرخواه زن اوست و شبهايى كه او به مهمانى مىرود ، مزاحم زن او مىشود ، چون جوان به تذّكر رودولف ، اعتنايى نكرد و يكى از نوكرهاى او را مضروب ساخت ، به دست رودولف كشته شد . رودولف ، قبل از ديگران اين واقعه را به شاه صفى اعلام كرد و شاه بر او خرده نگرفت و عمل او را تنفيذ كرد ، ولى اعتماد الدّوله كه به جهاتى كينهء رودولف را در دل داشت ، موضوع را با آب و تاب بيشتر به عرض رسانيد و گفت يگانه راه نجات رودولف اينست كه مسلمان شود والّا چون كافرى ، مسلمانى را كشته است ، بايد كشته شود ؛ شاه با اينكه سخت به رودولف علاقه داشت موقع را مغتنم شمرد و بر آن شد كه از راه تهديد ، وى را به قبول اسلام مجبور كند . پس وى را فراخواند و گفت : يا بايد مسلمان شوى و يا به قصاص قتلى كه مرتكب شده‌اى از دم تيغ بگذرى ، رودولف با عزمى جزم گفت : « من هرگز مسلمان نخواهم شد . . . » چون اصرار شاه و درباريان مؤثر نيفتاد ، او را به زندان بردند و به گردن او پالهنگى نهادند ، هشت روز بعد شاه او را احضار كرد و گفت : اگر مسلمان شوى ، دو هزار تومان به تو انعام مىدهم ، ولى رودولف در اظهار تعلّق به آيين مسيح بيش از پيش پافشارى به خرج داد . ناچار شاه بار ديگر او را روانهء زندان نمود ؛ در حالى كه در پس\r\n\r\n\r\n","description":"","footnote":"\r\n( 1 ) . همان كتاب از ص 157 به بعد و از ص 163 به بعد .\r\n","page_name":" 73 ","page_number":73},
  {"content":"\r\n\r\nگرفتن قول خود در عفو رودولف سخت متأثّر بود ، پس از چند روز بار ديگر او را به پيش خواند و به او گفت : اگر مسلمان شود دو هزار تومان و يكى از كنيزان حرم را با تمام جواهرات به وى خواهد بخشيد ، اين‌بار نيز رودولف گفت : اگر شاه او را در دين خود آزاد بگذارد ، به خدمتگزارى ادامه خواهد داد و الّا شاه مختار است كه او را به ميدان اعدام بفرستد . در روز مقرّر ، شمشير به يكى از اضلاع پالهنگ خود و ضارب مجروح گرديد ، مردم به خروش آمدند و نگذاشتند قصاص صورت گيرد ؛ شاه بار ديگر او را روانهء زندان كرد و چند روز بعد او را فراخواند و براى آخرين‌بار به او گفت : اگر قبول اسلام كند ، بيست هزار تومان به او خواهد داد ، ولى رودولف هرگز تسليم نشد و در سنّ 28 سالگى شهيد راه آزادى عقيده گرديد . چند روز بعد ساعت شاه از كار افتاد ، شاه كه از كشته شدن رودولف در خشم بود ، ساعت از كار افتاده را بر مغز اعتماد الدّوله كوفت و گفت :\r\n« سگ پدر ، تو مرا به كشتن كسى كه هرگز در هنر تالى او نخواهد آمد ، واداشتى ؛ اكنون جا دارد كه شكمت را پاره كنم . » شاه صفى از اين تاريخ به تخت و تاج خود سوگند ياد كرد كه ديگر هيچ عيسوى را به اسم دين و مذهب نكشد و خطاب به اطرافيان خود گفت :\r\nكه هيچكدام از شما آن شهامت را در راه امير المؤمنين على ( ع ) به خرج نمىدهيد . . . » « 1 »\r\nدر عهد شاه عباس دوم ، يهوديان را به زور مسلمان مىكردند : « روزى شاه عباس دوم در حضور وزرا و نزديكان خود گفت : يهوديان را مسلمان كنيد ؛ يكى از وزرا گفت در عهد شاه عبّاس اوّل آنها را مسلمان كردند ولى نتيجه‌يى حاصل نشد . بالاخره محمّد بيك ( اعتماد الدّوله ) صدراعظم گفت اختيار آنها را به دست من مرحمت فرمايند تا آنها را از اين شهر خارج كنم و محلّهء مخصوص براى آنها ترتيب دهم و چنان آنها را در فشار بگذارم تا همگى مسلمان شوند و من فردا در مقابل پيغمبر ( ص ) روسفيد باشم .\r\n كنم من كفش را در پايشان تنگ * مسلمانشان كنم از روى نيرنگ \r\nاعتماد الدّوله ، يهوديان را خواست و به آنها گفت « شما مردمانى پليد و نجس هستيد ، دست بر روى اجناس مسلمانان مىگذاريد ، شماها كه مردمى فقير و بىبضاعت هستيد چرا مسلمان نمىشويد ؟ امر پادشاه است كه همين امروز از شهر خارج شويد و من زمينى باير به شما نشان مىدهم كه در آنجا خانه ساخته ، مسكن گزينيد . » يهوديان غمگين شدند و گفتند : كه ما جزيه مىدهيم و اين شهر اصفهان را اجداد ما بنا كردند و نامش دار اليهود بوده و ما بيچارگان لانه‌اى بيش از اين شهر نداريم و همهء پادشاهان سابق\r\n\r\n\r\n","description":"","footnote":"\r\n( 1 ) . عباس اقبال ، مجلهء يادگار ، سال اوّل ، شمارهء 6 ، از ص 7 به بعد .\r\n","page_name":" 74 ","page_number":74},
  {"content":"\r\n\r\nبه ما اجازهء اقامت در اين شهر را داده‌اند و ما اكنون دعاگويان شما هستيم ، اعتماد الدّوله گفت : به قوهء قهريّه حكم را اجرا خواهم نمود ، اعتماد الدّوله چندبار محلهاى بىآب و نامساعد را به آنان نشان داد كه خانه و كاشانه بسازيد ، ولى آنان ناچار با دادن رشوه ، دل اعتماد الدّوله را نرم كردند ولى اين صدراعظم موذى و محيل اين‌بار ظاهرا زمينى در محلّهء زردشتيان به آنها داد ، ولى محرمانه به زردشتيان دستور داد كه با داد و فرياد از اين كار جلوگيرى كنند و نگذارند كه يهوديان در آن منطقه سكنى گزينند ، در نتيجه يهوديان بار ديگر به درگاه صدراعظم روى آوردند و از ممانعت زردشتيان شكايت كردند ؛ صدراعظم اين‌بار گفت : پس به جهنم برويد ، ديگر حقّ نداريد نزد من بياييد ؛ روز بعد جارچيها اعلام كردند كه از فردا مال و جان يهوديان در معرض خطر و ايلغار مسلمانان قرار خواهد گرفت ؛ ناچار يهوديان از پير و جوان از شهر خارج شدند و در زير چادرهاى زنهاى خود مستقّر شدند . روز بعد به فرمان صدراعظم سران يهوديان را توقيف و دست بسته نزد صدراعظم آوردند ، در اين موقع صدراعظم به آنان گفت يا همگى از كشور ما بيرون رويد و يا مسلمان شويد . . . » « 1 »\r\nبطورى كه يك مورّخ ارمنى به نام « اراكل تبريزى » نوشته : « اعتماد الدّوله نخست با يهوديان به ملايمت سخن مىگفت و سعى مىكرد با تطميع و دلجويى ، آنان را به قبول اسلام وادارد ولى آنها به سختى مقاومت مىكردند و مىگفتند : به خداوند و خالق ارض و سماء ايمان داريم ، ليكن تمايل به برادرى شما را نداريم و از آيين خودمان برنگرديم ؛ اعتماد الدّوله در پاسخ گفت : اگر به آيين ما بگرويد ، برادران محبوب ما خواهيد بود ، به علاوه تحف و هداياى بسيار و مقامات عالى به شما ارزانى خواهيم داشت ، يهوديها مىگفتند : بميريم بهتر است تا اينكه تغيير آيين دهيم ؛ اعتماد الدّوله پاسخ داد : مىدانم اين سخنان را مىگوييد تا من خشمگين شوم و شما را به قتل رسانم ، ولى بدانيد هيچ‌كدام از شما را نخواهم كشت ، بلكه با عذابى تدريجى و طولانى آنقدر شما را شكنجه مىنمايم تا اينكه از هرسو مأيوس شويد و به آيين ما بگرويد . »\r\nدر جاى ديگر اراكل مىنويسد : « اعتماد الدّوله از رهبر اسلام صدر پرسيد كه اينها با ميل خودشان اسلام نمىآورند ، تكليف چيست ؟ آيا بايد به جبر و عنف آنها را مسلمان كرد يا خير ؟ صدر پاسخ داد : هرگاه كسى را به جبر به پذيرفتن آيين اسلام وادار نمايند ، هرگز مسلمان حقيقى نخواهد شد . باز اعتماد الدّوله يهوديها را به حضور طلبيد و گفت\r\n\r\n\r\n","description":"","footnote":"\r\n( 1 ) . تلخيص از تاريخ يهود ، تأليف لوى ، ج 3 ، ص 300 به بعد .\r\n","page_name":" 75 ","page_number":75},
  {"content":"\r\n\r\nاگر مطيع اوامر باشيد و دين اسلام را بپذيريد ، به هريك از شما دو تومان به عنوان هديه خواهم داد و هركس قبل از همه اسلام آورد به او دولت و مكنت مىدهم . يك نفر يهودى اسلام آورد و خلعت و دولت بسيار يافت . سپس اعتماد الدّوله بر آن شد كه پيشوايان يهود را به اسلام تبليغ كند ، ولى پيشواى مذهبى يهود فقط موقعى به قبول اسلام گردن نهاد كه جان خود را در خطر ديد و زن و فرزندش از او خواستند كه تغيير مذهب دهد . به اين ترتيب سياست وحشت و ارعاب آغاز شد ، صدراعظم به يهوديان گفت : اگر مسلمان نشويد بايد خاك ايران را ترك كنيد . . . و در صورتىكه مىخواهيد از مملكت ما خارج شويد بايد از خانه و دارايى خودتان صرف‌نظر كنيد ، يكى از سران گفت : من از دين خود راضى هستم و مايل به تغيير دين نيستم . اعتماد الدّوله برآشفت و فرمان داد تا شكم او را پاره كنند ، آن مرد ناچار تسليم شد و قرار شد يهوديان به حكم شاه از دين خود برگردند و به اسلام روى آورند ، صدراعظم اين فتح بزرگ را به شاه اعلام كرد و گفت : من همه را به خوشى مسلمان كردم .\r\nچند روز بعد نمايندهء شاه - يعنى سپهسالار - به شهر نطنز رفت و سه هزار يهودى آنجا را فراخواند و به آنان گفت : يا ايران را ترك كنند يا اسلام آورند ، يهوديان كاشان كه جملگى از اين خبر ، نگران بودند ، با پيشوايان دينى خود نزد سپهسالار آمدند ، وى خطاب به پيشواى مذهبى يهوديان گفت : يا از دارايى خود در ايران صرف‌نظر و ايران را ترك كنيد و يا مسلمان شويد . پيشواى مذهبى گفت : من از حضرت موسى ( ع ) گله‌يى ندارم كه دست از او بردارم . سپهسالار و وزير و شيخ و محتسب جملگى متغيّر شدند و سپهسالار گفت : شكمش را پاره كنيد . قورچيان او را نخست چوب مفصلى زدند تا از هوش رفت ، چون به هوش آمد ، بار ديگر از او پرسيدند : كه مسلمان مىشوى ؟ قبول نكرد اين‌بار فرمان قتلش صادر شد ، ولى يهوديان با اصرار فراوان از پيشواى خود خواستند كه اسلام آورد و او ناچار تسليم شد پس از اداى كلمهء شهادت او را مجبور كردند گوشت و ماست بخورد . بعد شيخ الاسلام ، يهوديان را فراخواند و آيات و احاديثى براى آنها بيان كرد و آنها را به مسجد برد و وضو و نماز ياد داد و عدّه‌يى را براى مراقبت و تفتيش حال آنها گماشت .\r\nنظير همين ماجراهاى اسف‌بار در همدان ، خوانسار ، گلپايگان ، يزد ، كرمان ، لار و شيراز تكرار شد . پس از چندى شاه عبّاس ثانى به كاشان سفر كرد ، مردم از موقع استفاده كرده هزاران نامه به شاه نوشتند ، شاه ديوانبگى را فراخواند و دستور داد كه دستگاه تفتيش عقايد و افكار را برقرار سازند ، ديوانبگى جارچى فرستاد و به كليهء يهوديان گفت : هركس\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nمايل است مىتواند مسلمان شود و هركس مايل نيست آزاد است كه در دين خود باقى بماند و قسم خورد كه كسى را آزار نخواهد رسانيد . يهوديان باور كردند و گفتند با زور شمشير مسلمان شديم و حال در دين خود باقى هستيم ، چون مسلمانان اين مطالب را شنيدند به قتل عام يهوديان كاشان مشغول شدند و در حدود 150 نفر از يهوديان كشته شدند و اموالشان به غارت رفت .\r\n\r\nدفاع ملّا محسن فيض از اقليّت يهودى\r\nدر همان ايّامى كه به فرمان شاه عباس دوم و صدراعظم او هزاران يهودى را در شهرهاى مختلف ايران مجبور به ترك دين خود و قبول آيين اسلام مىكردند ، ملا محسن فيض يكى از مجتهدين بنام آن عصر ، در مقام دفاع از حقوق اين اقليّت برخاست و به آنان گفت : كه از سر صدق تمايل خود را به آيين موسى ( ع ) يا محمّد ( ص ) اعلام دارند ، من معتقدم به نام دين نبايد يهوديان را مورد شكنجه قرار داد و دلايل خود را در حضور شاه اعلام خواهم كرد . ملّا محسن چندبار به حضور شاه باريافت ، تا سرانجام روزى موقع را مغتنم شمرد و به شاه گفت : اكثريّت كسانى كه به زور مسلمان شده‌اند ، از صميم قلب طرفدار آيين خود هستند ؛ سپس صورت آنها را به شاه تقديم كرد . صدراعظم بيدرنگ گفت : اين مردمان همه از روى صدق و صفا مسلمان شده و از مذهب سابق خود پشيمانند ؛ ملّا محسن برآشفت و گفت : « چرا از خدا نمىترسى ؟ كى ممكن است مذهب موسى ( ع ) منسوخ شود ؟ تو زندگى را بر آنها تنگ كردى و جور بسيار بر ايشان رواداشتى ، حكم كردى از خانه‌هاى خود به بيرون شهر بروند و آنجا از گرسنگى بميرند ، آنها داراى اطفال شيرخوار بودند و چاره‌يى نداشتند مگر آنكه زبانى شهادت دهند ولى چگونه ممكن است باطنا ترك مذهب گويند ؟ » بالاخره قرار شد موضوع مورد بازرسى قرار گيرد ، ولى اعتماد الدّوله يكى از عمّال خود را مأمور اين كار كرد و او نگذاشت حقيقت آشكار شود ، به اين ترتيب تلاش ملّا محسن در راه نجات اقليّت يهودى به نتيجهء مطلوب نرسيد و بار ديگر يهودىكشى آغاز شد . . . » « 1 »\r\nاين بيدادگريها مادام كه محمّد بيك صدراعظم بود ، ادامه داشت ليكن پس از طرد او مردم نفس راحتى كشيدند .\r\n\r\nتحديد عقايد و افكار در عهد شاه سلطان حسين\r\nلاكهارت محقّق معروف انگليسى در فصل ششم كتاب خود از محدوديتهاى مذهبى\r\n\r\n\r\n","description":"","footnote":"\r\n( 1 ) . نقل و تلخيص از تاريخ يهود ، تأليف آقاى لوى ، ج 3 ، ص 360 به بعد .\r\n","page_name":" 77 ","page_number":77},
  {"content":"\r\n\r\nدر عهد شاه سلطان حسين و مشكلاتى كه براى اقليتهاى مذهبى در ايران پديد آمده است ، سخن مىگويد ؛ به نظر او : « شاه سلطان حسين در ايّام جوانى تحت تأثير افكار و عقايد مجتهد بزرگ محمّد باقر مجلسى قرار گرفته بود ، اين شخص در احياء تشيّع در اواخر سلسلهء صفويّه بيش از همه فعاليّت كرده بود . پدرش محمّد تقى مجلسى بود ، كه خود نيز از مجتهدين معروف به‌شمار مىرفت و نخستين كسى بود كه كار دشوار جمع‌آورى احاديث شيعه را به عهده گرفت . محمّد تقى كه در سال 1003 ه ( 1594 م ) ديده به جهان گشود ، مرد دانشمند و غير متعصّبى بود و حتى نسبت به صوفيان نظر خوبى داشت ، ولى معلوم نيست كه خود به اين گروه پيوسته باشد . . . فرزند متعصّب او محمّد باقر از رفتار پدرش نسبت به صوفيان اظهار تأسّف كرد . وى كه در سال 1037 ه متولّد شده است ، عقايد و افكار ديگرى داشت و اگرچه مثل پدر در گردآورى احاديث شيعه زحمت مىكشيد ولى بسيار متعصّب بود ؛ وى با سنّىها سخت مخالفت و عداوت مىورزيد و چنان كه گفته‌اند هفتاد هزار نفر از آنها را به آيين تشيّع درآورد . ترديدى نيست كه آثار متعدّد محمّد باقر در اين امر تأثير داشته و ليكن به احتمال قوى ، بسيارى از اين اشخاص در تحت فشار ، دست از آيين خود برداشته‌اند . وى همچنين از صوفيان متنفر بود و علت آن نه‌تنها اين بود كه آنان به حكمت اشراق علاقه داشتند بلكه از آن جهت كه بسيارى از صوفيان معروف ، سنّى بودند . همچنين وى معتقدان به فلسفهء ارسطو و افلاتون را « پيروان يك يونانى بيدين » قلمداد مىكرد .\r\nمبارزهء مذهبى كه توسط محمّد باقر آغاز شد ، به‌وسيلهء نوهء او مير محمد حسين ادامه يافت و به صورت زجر و تعقيب كسانى درآمد كه با عقايد آنها موافق نبودند . . . اين سياست به‌جاى آنكه مردم ايران را متّحد كند ( چنان كه در زمان نخستين پادشاهان صفوى چنين پيش‌آمد ) تأثيرى معكوس داشت و موجب خشم و ناراحتى سنّيهاى ايران شد ؛ اين اشخاص اگرچه نسبت به پيروان تشيع در اقليّت بودند و ليكن طبعى جنگجو داشتند . بعد از مرگ محمّد باقر ( روحانى متنفّذ عهد صفوى ) . . . دوستدارانش . . . معتقد بودند كه مرگ چنين شخصيت مقدّسى ، ايران را دچار خطر خواهد كرد ، در صورتىكه منتقدان و واقع‌بينان ، گرفتارى ايران را تا حدّى نتيجهء تعصّب او و اشخاصى نظير او مىدانستند .\r\nمحمّد باقر نويسنده‌يى پركار بود و بزرگترين اثر او كه به زبان عربى نوشته شده است بحار الانوار نام دارد و شامل تعداد بيشمارى احاديث شيعه است كه بسيارى از محقّقان در صحّت بعضى از آنها ترديد كرده‌اند . . . آثار او هنوز در ايران مورد استفاده است . . . اگرچه شاه امر داده بود كه فرمان او راجع به منع مسكرات اجرا نشود و محمّد باقر در اين مورد\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nشكست خورد ، ولى باز شاه حرف او را مىپذيرفت و مقام ملّا باشى را كه مخصوصا ايجاد كرده بود به وى تفويض نمود .\r\n\r\nوضع زردشتىها\r\nمحمد باقر مجلسى و محمد حسين و اطرافيان آنها نسبت به زردشتيها در ايران با نهايت خشونت رفتار مىكردند . در زمان پادشاهان سابق صفوى ، اين مردم بدبخت ، زجر و آزارها ديده بودند و ليكن تعقيب و مجازات آنها در زمان شاه سلطان حسين تشديد شد . اين پادشاه فاسد ، سبك مغز و شهوت‌ران بعد از جلوس به تخت سلطنت ، فرمانى به منظور مسلمان كردن اجبارى زردشتيان صادر نمود ؛ در سال 1699 سراسقف آنقره . . . شاهد اجراى اين فرمان ، مخصوصا در حسن‌آباد يعنى قسمت زردشتىنشين اصفهان بود و عدّهء زيادى از زردشتيها ناچار اسلام آوردند ، آتشكدهء آنها ويران ، و به‌جاى آن مدرسه و مسجدى برپا شد ، ولى زردشتيان قبل از اين عمل موفّق شدند كه از بىاحترامى مسلمانان نسبت به آتش مقدّس جلوگيرى كنند و آن را به كرمان ببرند ، زيرا در آنجا دربارهء مذهب آنها كمتر سخت‌گيرى مىشد . بعدها در كرمان نيز با اين عدّه چنان به بدى رفتار كردند كه وقتى سنىهاى طايفهء غلجايى به رهبرى محمود افغان در سال 1719 كرمان را گرفتند ، زردشتيان نه‌تنها مهاجمان را دشمن خود ندانستند ؛ بلكه آنها را ناجى و آزادكنندهء خود محسوب داشتند .\r\n\r\nكليمىها\r\nكليميهاى ايران ، مثل زردشتيان ، در زمان پادشاهان پيشين - چنان كه اشاره شد - زجر و آزار فراوان ديده بودند . بعد از جلوس سلطان حسين ، زنده‌كنندگان آيين تشيّع ، حملات خود را متوجه كليميها و زردشتيان ايران كردند و بسيارى را به زور به كيش اسلام درآوردند . . . در حقيقت رنج و عذاب كليميها در زمان شاه سلطان حسين چنان شديد بود كه يكى از مورّخان معاصر گفته است : « فقط انقراض سلسلهء صفويّه ، در نتيجهء حملهء موفقيّت‌آميز افاغنه و روى كار آمدن پادشاه غير متعصّبى مثل نادر شاه بود كه كليميهاى اصفهان و به‌طور كلّى كليميهاى ايران را از نابودى كامل نجات داد .\r\nدر زمان شاه عبّاس اول - كه آدم غير متعصّبى بود - و شاه عبّاس دوم ، قانونى وجود داشت كه به موجب آن اگر يك نفر كليمى يا عيسوى اسلام مىآورد ، مىتوانست اموال خويشان خود را تصاحب كند .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n\r\nجوامع مسيحى\r\nاحتمالا بزرگترين جامعهء مسيحى ايران در زمان صفويّه را پيروان آيين گريگوريان تشكيل مىدادند كه اعضاى آن از نژاد ارمنى بودند . اسقف بزرگ در « اچميادزين » كه در آن‌وقت جزء ايران بود ، اقامت داشت ؛ تقريبا نصف ارامنهء ايران در آن زمان در جلفا ( نزديك اصفهان ) ساكن بودند ولى تعداد زيادى بازرگانان ارمنى نيز در تبريز و همدان و ساير شهرهاى بزرگ به كار اشتغال داشتند . . .\r\nمىتوان گفت در حدود هفتاد هزار ارمنى در ايران اقامت داشت . شاه عبّاس اول به ارامنهء جلفا امتيازات زيادى ، شامل آزادى كامل عبادت و حقّ ساختن و نگاه‌داشتن كليساها اعطا كرد . . . و ليكن گاهى در نتيجهء حملات شيعيان متعصّب ، متحمّل خسارت و زيان مىشدند و گاهى از قانونى كه به مرتدّين مسيحى حقّ مىداد اموال خويشان خود را تصاحب كنند ضرر مىديدند ؛ مع الوصف مجتهدان و ملّاها نسبت به ارامنه كمتر سختگيرى مىكردند ، در صورتىكه رفتار آنها با زردشتيان و كليميها خشن‌تر بود . . .\r\nسراسقف آنقره . . . توانست فرمانهايى را كه مىخواست ، از شاه بگيرد . از اين موفقيّت معلوم شد كه اگر شاه را به حال خود مىگذاردند باوجود تعليم و تربيتى كه ديده بود ، بغضى نشان نمىداد ؛ مىگويند چند سال بعد در ضمن اينكه شاه ، ساعتى را كه « ژاكوب روسو » ساعت‌ساز دربار ساخته بود ، نگاه مىكرد گفت « مىبينم كه فرنگىها از كارگرهاى ما بهتر كار مىكنند و فكر مىكنم همانطور كه در هنر از ما پيشند ، در امور مذهبى هم همين‌طور باشند ، شاه اگرچه طبعا رحيم‌دل و غير متعصّب بود ، ولى بدبختانه چنان ضعيف و سست عنصر بود كه هرگز نمىتوانست خواهش اشخاص متنفذى مانند محمّد باقر و محمّد حسين را رد كند . . . » « 1 »\r\nسياست خصومت‌آميز شاه سلطان حسين و طهماسب و روش خصمانهء مجلسى و همفكران او با اهل تسنّن ، نه‌تنها در داخل ايران محيطى بىثبات و ناسازگار پديد آورد ، بلكه اخبار مربوط به بدرفتارى شيعيان متعصّب با سنّيان ساكن ايران ، دولت عثمانى را عليه حكومت ايران برانگيخت . « دولت تركيه كه لازم مىدانست تصويب مفتى ، يعنى مفسّر قوانين را به دست آورد ، از او تقاضا كرد فتوايى در خصوص يه سؤال ذيل صادر كند :\r\nسؤال اوّل : اگر با اجازهء طهماسب رافضى ( شيعى ) كه ادعاى تخت و تاج ايران را دارد ، بعضى از روافض با مسلمانان بجنگند ، آيا معاهدهء صلح خليفهء مسلمين ، سلطان سلاطين ، نقض شده است ؟\r\n\r\n\r\n","description":"","footnote":"\r\n( 1 ) . نقل و تخليص از تاريخ انقراض صفويّه ، از لاكهارت ، ترجمهء آقاى اسمعيل دولتشاهى ، از صفحهء 80 به بعد .\r\n","page_name":" 80 ","page_number":80},
  {"content":"\r\n\r\nجواب : بلى از آنجا كه مسلمين مخصوصا وظيفه دارند كه اين ملاعين را نابود كنند و نظر به اينكه هر صلحى كه با آنها كرده شود ، بايد متاركهء جنگ به‌شمار آيد ، مؤمنان موظفند كه به محض داشتن قدرت كافى آن را نقض كنند .\r\nسؤال دوّم : آيا مىتوانيم كشورى را كه در تصرّف اخلاف شاه اسماعيل و روافض است ، قلمرو دشمن بدانيم ؟ اين اشخاص سه خليفهء اوّل و عايشه را لعن و سبّ مىكنند ؛ آن سه نفر را مرتّد و اين زن را بدكاره مىدانند ( عايشه زوجهء محبوبهء پيغمبر ( ص ) بود ) ، ترديدى نيست كه بعضى از شيعيان ايرانى به علّت مخالفت او ( يعنى عايشه ) با على ( ع ) نظر خوبى نسبت به او نداشته‌اند ، مىگويند روزى عايشه گردن‌بند خود را در محلى كه كاروان توقف كرده بود به‌جاى گذاشت و بعد ناچار بازگشت تا آن را پيدا كند ، مسلمانان اين زن را همراه « صفوان بن المعطّل » يافتند و دشمنانش اين ملاقات اتّفاقى را عمدى دانستند و به او تهمت زدند ( رجوع شود به سيرهء رسول اللّه ، تأليف ابن اسحق ) .\r\n« شيعيان » ، آيات قرآن را مطابق عقايد خود تفسير مىكنند و مردم را به كشتن سنّىها برمىانگيزند و به آنها اجازه مىدهند با زنانى كه به اسارت برده مىشوند ، آميزش كنند .\r\nجواب : چنين كشورى قلمرو دشمن ، و مردم آن مرتدّ محسوب مىشوند .\r\nسؤال سوّم : پس به چه طريق عليه روافض ( شيعيان ) در اين كشور ( ايران و آن عدّه از اتباع آن‌كه اصلا كافرند - عيسويان مقيم ارمنستان و گرجستان ) مىتوان اقدام كرد ؟ « 1 »\r\nجواب : در مورد روافض ، مردهايشان بايد از دم تيغ گذرانده شوند و زنان و كودكانشان به اسارت درآيند و اموالشان به غارت رود . زنان و كودكان را بايد با وسايل ديگرى غير از شمشير مسلمان كرد . ولى كسى اجازه ندارد با زنانشان قبل از اسلام آوردن ( يعنى سنّى شدن آنها ! ) آميزش كند . در مورد كفّار ، زنان و كودكان آنها بايد اسير و اموالشان ضبط شود ، زنان و كودكان آنها را نبايد مجبور به مسلمان شدن كرد و با زنان آنها مىتوان آميزش نمود و لو آنكه نخواهند اسلام بياورند .\r\nچنان كه « فن هامر » نوشته است ، اين قسمت از قانون تركيّه در مورد زنان شيعى بيشتر سختگيرى مىكند ، زيرا زنان عيسوى را مجبور نمىكند كه دست از مذهب خود بردارند ، از طرف ديگر زن عيسوى به نخستين مرد مسلمان كه طالب او باشد داده خواهد شد . . . » « 1 »\r\nفساد و عوام‌فريبى : مؤلّف رستم التّواريخ ضمن اشاره به اوضاع اجتماعى عهد شاه سلطان\r\n\r\n\r\n","description":"","footnote":"\r\n( 1 ) . همان كتاب ، از ص 293 به بعد .\r\n","page_name":" 81 ","page_number":81},
  {"content":"\r\n\r\nحسين مىنويسد : « زهاد بىمعرفت و خرصالحان بىكياست به‌تدريج در مزاج شريفش رسوخ نمودند . . . كار زاهدنمايى چنان بالا گرفت كه امور عقليّه و كارهاى موافق حكمت و تدبير ، نيست و نابود گرديد .\r\n\r\nحاصل جهل و تعصب\r\n\r\nآشفتگى اوضاع اجتماعى و اقتصادى\r\nديباچهء بعضى از مؤلفات جناب لّامة العلمايى آخوند ملا محمّد باقر مجلسى را چون سلطان جمشيد نشان و اتباعش خواندند ، آن جنّت آرامگاهى به دلايل و براهين آيات قرآنى ، حكمهاى صريح نموده كه سلسلهء جليلهء ملوك صوفيّه ، نسلا بعد نسل بىشك به‌ظهور جناب قائم آل محمّد خواهند رسيد ، از اين احكام قويدل شدند و تكيه براين قول نمودند و سررشتهء مملكتدارى از دست رها نمودند . . . و ابواب افراط و تفريط در امور و ظلم به‌صورت عدل ، بر روى جهانيان گشادند . . . از تهىدستى ، غلامان . . . همه كفش ساغرى به‌پا و بىشلوار و تنبان بودند و زانو به بالا نمىتوانستند نشست كه اسافل و اعضايشان پيدا مىشده و اسباب و آلات حربشان ، اكثرى به رهن و گرو ، يا شكسته و از كار افتاده بود . » « 1 »\r\nمؤلف رستم التّواريخ با گستاخى و جسارت بسيار ، مىنويسد : كه در ايّام قدرت آخوند ملّا محمد باقر شيخ الاسلام شهير مجلسى « بازار جهل و خرافات و تعصّب رواجى تمام داشت ؛ در آن‌وقت شيعيان با حماقت و رعونت ، بىمعرفت از مطالعهء مصنّفات و مؤلّفات علماى آن زمان ، چنان مىدانستند كه خون سنيّان و مالشان و زنشان و فرزندشان حلال است ، همچنانكه سنيّان با حماقت و رعونت بىمعرفت ، تلف نمودن جان و مال و عرض شيعه را واجب مىدانند و اين دو طايفه در گرداب گمراهى غرقه مىباشند . . . » « 2 »\r\nمؤلف رستم التّواريخ در جاى ديگر مىنويسد : « غرض آنكه علماى دنياپرست اهل تشيّع و علماى دنياطلب اهل سنّت على الرغم يكديگر ، احاديث باطلهء جعليّه بسيار ساخته‌اند كه از عقل سليم دور است و عبث ، اين دو فرقه را گمراه نموده‌اند و دشمن جان و مال و عرض و دين همديگر نموده‌اند ، چنان كه الان به چشم خود مىبينى و اكثر اين فسادها كه مىبينى ، از تصنيفات مرحوم آخوند « محمّد باقر مجلسى » شيخ الاسلام است . . . » « 3 »\r\n\r\n\r\n","description":"","footnote":"\r\n( 1 ) . محمّد هاشم آصف رستم الحكما ( رستم التواريخ ) ، تصحيح محمّد مشيرى ، ص 98 .\r\n( 2 ) . رستم التّواريخ ، پيشين ص 115 .\r\n( 3 ) . رستم التّواريخ ، پيشين ص 154 .\r\n","page_name":" 82 ","page_number":82},
  {"content":"\r\n\r\n\r\nوضع اقليّت زردشتى\r\nوضع اقليّت زردشتى پس از استقرار حكومت آخرين شهرياران صفوى ، بيش از پيش به سختى و دشوارى گراييد . « . . . تا زمان شاه عبّاس در سراسر ايران آتشكده‌هاى بسيار برپا بود ؛ در دامنهء كوه البرز و سرزمينهاى فارس و خراسان از اين آتشكده‌ها وجود داشت ، همه‌جاى ايران گبران مىزيستند ، شاه عبّاس آنان را يكسره نابود كرد و آتشكده‌هاى آنان را ويران ساخت و آنها را ناچار كرد كه به دين اسلام درآيند و يا از ايران بيرون روند ، هزاران هزار نفر از آنان به هند روى آوردند .\r\nايران ، يعنى سرزمينى كه پيش از اين كم‌جمعيّت بود ، پس از اين پيشآمد ، كم‌جمعيّت‌تر گرديد . . . » « 1 »\r\n« رفتار حكّام و مسلمانان كرمان در زمان صفويّه با زردشتيان خوب نبود و همين سختگيريها موجب شد كه بقاياى اين خاندانهاى اصيل ايرانى به هندوستان مهاجرت كنند و باز همين سختگيريها بود كه روز سختى ايران ، كار خود را كرد ، يعنى يكصدسال بعد جواب خود را داد ؛ بدين معنى كه بعد از سال 1133 ، لشكريان افغان ، به‌طرف كرمان سرازير شدند و سپاه مير محمود چهل هزار نفر بود و بعضى گفته‌اند بيست هزار نفر ، فوجى از گبران يزد و كرمان به او پيوستند به اميد آنكه از جور قزلباش خلاص شوند . » « 2 »\r\nنه تنها زردشتيان به افاغنه كمك كردند ، بلكه يكى از افراد زردشتى كه اتفاقا نام او صورت اسلامى داشته يعنى نصر اللّه خان گبر كرمانى در لشكر محمود به كمك او شمشير زد ، حتّى در تسخير فارس به او كمك كرد و اين نصر اللّه خان در حمله به شيراز زخم برداشت ، ولى شيراز تسخير شد و در اين ماجرا قريب يكصد هزار نفر از اهل شيراز در جنگ ، از قحط و غلا هلاك شدند . به اين ترتيب ، مىتوانيم مجسم كنيم كه چرا كرمان در برابر مشتى افغان مقاومت نكرد و چطور شد كه وقتى شاه سلطان حسين سر از خواب برداشت ، سپاهيان افغان را پشت دروازهء اصفهان ديد و با اينكه « علماى اصفهان در حضور پادشاه اجتماع كرده نسخهء ادعيه فتحيّه و مجربات علميّه بياورده و جوشن صغير و كبير ، تعويذ بازوى شاه كشورگير نمودند ، و منجّمين جاماسب تمكين به تشخيص ساعتى سعد ، به مقابله . . . مأمور شدند و قرار شد در حوالى شهر بابك در ساعتى سعد محاربه نمايند ، مقارن اين‌حال حسين خان زنگنه درآمده عرض كرد كه اينك افاغنه رسيدند . . . » « 3 »\r\nدر واقع چوب سختگيريهاى بر مسيحيان و مزدكيان زمان انوشيروان و پرويز را\r\n\r\n\r\n","description":"","footnote":"\r\n( 1 ) . از سفرنامهء اترسوئدى ( كه در سال 1749 درگذشت ) به نقل از لغت‌نامهء دهخدا ، ص 97 « گبر » .\r\n( 2 ) . فارسنامه ناصرى .\r\n( 3 ) . آسياى هفت سنگ ، دكتر باستانى ، ص 156 به بعد .\r\n","page_name":" 83 ","page_number":83},
  {"content":"\r\n\r\nايرانيان در قادسيّه خوردند و مزهء سخت‌سريهاى قزلباش و روحانيان بىايمان زمان شاه عبّاس اوّل و دوّم را ، مردم اين مملكت در جنگ گلون‌آباد چشيدند ، كه جوجه را در آخر پائيز مىشمرند . » « 1 »\r\n\r\nفشار شديد به عيسويان ايران\r\nچنان كه ضمن تاريخ سياسى ايران در عهد شاه عبّاس يادآور شديم ، شاه عبّاس پس از آنكه از حركت سپاه عثمانى به جانب ايران آگاه شد ، تصميم گرفت شهرهاى آباد ارمنستان را ويران كند و تمام مردم آن سرزمين را به خاك ايران كوچ دهد تا سربازان ترك به علت فقدان وسايل زندگى از پا درآيند و مجبور به عقب‌نشينى گردند . « آنتونيو دوكووآ » در كتاب خود شرح اين ماجراى خونين و رقّت‌آور را چنين بيان مىكند كه سربازان با شمشيرهاى كشيده به دهكده‌ها مىرفتند و كدخدايان را احضار مىكردند و به سر شاه قسم مىخوردند كه اگر تا چند ساعت مردم را كوچ ندهند ، سر خود و زن و فرزندانشان بريده خواهد شد ؛ بدين ترتيب ، مردم بيچارهء ارمنستان با گريه و زارى و استغاثه به راه افتادند ، زنانى كه شوهرانشان در بيگارى براى شاه كشته شده يا مرده بودند ، نمىدانستند با 5 يا 6 كودك چه بكنند . از آن جمله بعضى بر زمين مىافتادند و با بوسه ، خاك وطن را وداع مىكردند ، چيزهايى مىگفتند كه دل سنگ را آب مىكرد . . . بيش از 60 هزار نفر از قصبه‌ها و شهرها به حركت درآمدند . . . در راه ، اين قوم تيره‌بخت دچار سرماى زمستان شدند و چون غالبا غارت‌زده و بىبرگ بودند از سرما آسيب فراوان ديدند . . . دچار قحط و غلا شدند ، كار به جايى رسيد كه به خوردن مردگان رضا دادند ، سپس چون مرده نبود ، به خوردن اطفال خود پرداختند و كم‌كم كار به خوردن مدفوع انسان و حيوان كشيد . . . » « 2 »\r\nچنان‌كه ضمن تاريخ سياسى عهد شاه عبّاس بيان كرديم ، در يك لشكركشى انتقام‌جويانه به گرجستان شرقى در حدود يكصد هزار نفر از مردم اين منطقه به ايران رانده شدند . « آنتونيو دوگوآ » مىنويسد : « شهرهاى معمور و آبادى نظير ايروان و نخجوان و شروان و فارس خراب و غارت گرديد ، كليساها به اصطبل مبدّل شد ، آثار مقدّس مذهبى را شكستند و سوختند و زنان و مردان و كودكان را به بردگى بردند ؛ عدّهء كثيرى از ارامنه را به گيلان و مازندران كوچ دادند كه اكثريت آنها به علت ناسازگارى محيط يا وضع مزاجى جان سپردند . » شك نيست كه ريشهء اساسى اين مظالم و بيدادگرىها - غير از رواج جهل\r\n\r\n\r\n","description":"","footnote":"\r\n( 1 ) . آسياى هفت سنگ ، دكتر باستانى ، ص 156 به بعد .\r\n( 2 ) . زندگى شاه عبّاس اول ، ج 3 ، ص 202 به بعد .\r\n","page_name":" 84 ","page_number":84},
  {"content":"\r\n\r\nو خرافات - سياست تجاوزكارانهء عثمانيها بود كه در هر فرصتى مىكوشيدند كه به سرحدّات ايران تجاوز كنند .\r\n\r\nاقليتهاى مذهبى در عثمانى\r\nپيترو ، در سفرنامهء خود از رفتار ناهنجار مامورين ترك با اقليتهاى مذهبى مخصوصا مسيحيان شكايت مىكند و مىنويسد : « آنها در سرزمين خود دائما در معرض خطر حمله و مرض هستند و حتّى وضع دين و ايمان آنها نيز از اين خطر در امان نيست ، زيرا تركها براى هيچ اصلى احترام قايل نيستند . . . اگر در خانه‌يى با يك پسر وجيه و باهوش برخورد كنند ، در پى فرصت هستند تا او را با زور از خانواده‌اش جدا بسازند و به سلطان يا ديگران هديه كنند ؛ خلاصه نسبت به عيسويان نه‌تنها به علت سوء نيّت ، بلكه در اثر جهالت و عدم اطّلاع و تربيت ، هزاران هزار ظلم و ستم روا مىدارند . . . » « 1 »\r\nبطور كلّى عثمانيها در زمينهء مسائل مذهبى از ايرانيان متعصّب‌تر بودند و هر روز به عنوانى نسبت به اقليّت ارامنه ظلم و ستم روا مىداشتند تا جايى كه ارامنه ، مهاجرت به ايران را بر تحمّل ظلم و ستم عثمانيها ترجيح مىدادند . يكى از وزراى مختار بلژيك در عثمانى كتابى دربارهء قتل عام ارامنه توسط عثمانيها نگاشته و از جمله مىنويسد : « . . .\r\nجنرال قنسول ايران . . . در روز قتل عام ، پرچم سه‌رنگ ايران را در بالاى كاروانسراى بزرگى برافراشت و دو نفر فرّاش با لباس مخصوص در جلوى در گماشت و به نام اينكه پناهندگان تبعهء دولت ايران هستند ، جان دو هزار تن ارمنى را از مرگ نجات داد . . . » « 2 »\r\nدر كتاب عالم آراى عبّاسى و روضة الصّفويّه ، كمتر از مظالمى كه در حقّ ارامنه روا داشته‌اند ، سخن به ميان آمده است و بطور اجمالى نوشته شده است كه : « . . . مردم هر محل كه شعار دولتخواهى روميان ( عثمانيها ) ظاهر ساخته . . . عساكر نصرت‌نشان . . .\r\nتاخت و غارت كرده در لوازم خرابى و سوزاندن علفزارها و غلّات تقصير نكردند و تا دو سه هزار خانوار از ارامنه . . . كوچانيده به اين طرف آوردند . . . و تا قريب بيست هزار غير ملّت آوردند كه در ميان قزلباش شرف اسلام دريافتند . . . »\r\nپس از استقرار آرامش ، شاه عبّاس بر آن شد كه به جبران مظالم و بيدادگريهاى گذشته ، در كنار زاينده‌رود مناطق مناسبى را بين ارامنه تقسيم كند و به مسلمانان و سربازان قزلباش گوشزد كرد كه به مال و جان و ناموس آنان تجاوز نكنند ، در خريد و فروش آزاد\r\n\r\n\r\n","description":"","footnote":"\r\n( 1 ) . سفرنامه پيترو دلاواله ، ص 451 .\r\n( 2 ) . تلخيص از كتاب ايرانيان ارمنى نوشتهء اسمعيل رائينى ، ص 14 .\r\n","page_name":" 85 ","page_number":85},
  {"content":"\r\n\r\nباشند و براى حسن جريان امور ، فرماندار ، دادرس و كلانتر ارمنى انتخاب كنند و دعاوى و اختلافات حقوقى و جزايى را طبق موازين شرعى و عرفى خود حلّ و فصل كنند . كلانتر و حكمران محلّ را پس از انتخاب به شاه معرّفى مىكردند و در صورت تصويب ، به كار مشغول مىشد .\r\nارامنه پس از استقرار در ايران و آميزش با ايرانيان ، بسيارى از آداب و رسوم ايرانيان را پذيرفتند و بعضى از رسوم و آداب آنان در ايرانيان مؤثر افتاد و چون مردمى فعّال و زحمتكش بودند ، به فعاليتهاى مختلف كشاورزى و صنعتى و تجارى پرداختند . شاه عبّاس در كار تجارت ابريشم از همّت و كاردانى آنان سودها برد . اشتغال ارامنه به فعاليتهاى مختلف اقتصادى سبب گرديد كه اندك‌اندك مشقّات گذشته را فراموش كنند و براى خود ، خانه و كاشانه بسازند و به وضع مادى و اقتصادى خود بهبود بخشند . به گفتهء شاردن ، 60 بازرگان در جلفا به فعّاليّت مشغول بودند ؛ در دورهء شاه عبّاس دوّم در مقابل جلفاى قديم ، جلفاى نوى بنيان نهادند كه از لحاظ رعايت اصول شهرسازى و داشتن خيابانها و كوچه‌ها راست و هموار بر جلفاى قديم رجحان داشت . بنا به گفتهء « پيترو دلاواله » وضع ارامنهء مازندران نيز رو به بهبود نهاد و مسافرى براى او نقل كرده كه در فرح‌آباد ، 40 هزار ارمنى زندگى مىكرده‌اند .\r\nارامنه ايران بر خلاف يهوديها كه به دنبال كارهاى پرسود و كم‌زحمت مىروند ، از آغاز اهل سعى و عمل بودند و به هر كار دشوارى تن مىدادند ، به موجب مطالعاتى كه محقّقان ارمنى به عمل آورده‌اند و به خصوص از مطالعهء نوشته‌هايى كه بر روى قبور ارامنه هنوز باقى است ، به خوبى مىتوان به پيشه‌ها و حرف گوناگون اين اقليّت در طى 350 سال اخير پى برد ؛ آنان به كارهاى گوناگونى چون ريخته‌گرى ، گچ‌برى ، كوه‌برى ، ساعت‌سازى ، بازرگانى ، بافندگى ، جولايى ، پالان‌دوزى ، قاليبافى ، باغبانى ، چكمه‌دوزى ، كدخدايى ، چينه‌كشى ، تربيت اسب ، صنعت چاپ ، نوازندگى ، خيّاطى ، حلّاجى ، دبّاغى ، سموردوزى ، قصّابى ، غربال‌سازى ، شمّاعى ، سلمانى ، نانوايى ، نجارى ، كفاشى ، نقاشى ، مينياتورى ، قافله‌سالارى ، ناخدايى ، پزشكى ، جرّاحى ، مورّخى ، دبيرى ، مترجمى ، كلانترى ، سنگ‌تراشى ، شيشه‌برى ، آهنگرى ، اسلحه‌سازى ، آيينه‌سازى ، مسگرى ، بنّايى ، توپچىگرى ، سربازى و كلاهدوزى و جز اينها اشتغال داشتند .\r\nچنان كه اشاره شد ، روى سنگ قبر معمولا نام متوّفى و شغل و سال مرگ او را مىنوشتند : فى المثل : « زادور » ، كلاه‌دوز مدفون در قبرستان ارامنه 1681 ، « اوجاق » نجّار مدفون در قبرستان ارامنه 1715 « 1 » .\r\n\r\n\r\n","description":"","footnote":"\r\n( 1 ) . تلخيص از ايرانيان ارمنى ، ص 130 .\r\n","page_name":" 86 ","page_number":86},
  {"content":"\r\n\r\nبطور كلّى ارامنه از لحاظ آداب و رسوم و تعليم و تربيت ، اقلّيتى كمابيش پيشرو و مترّقى بودند . آنان پس از مهاجرت اجبارى به ايران قبل از هرچيز به فكر ساختن كليسا افتادند ، زيرا كليسا در نظر آنان تنها يك مكان مذهبى نيست ، بلكه مدرسه‌اى است براى آموختن ؛ نخستين چاپخانه در ايران و خاورميانه به همّت ارامنه تأسيس گرديد ؛ هم‌اكنون در غالب شهرهايى كه شمارهء ارامنه زياد است ، عدّه‌يى از ارامنه به كارهاى مكانيكى ، آهنگرى ، خيّاطى و ساير كارهاى دشوار مىپردازند . از سال 1605 م ( 1013 ه ) كه ارامنه به ايران رانده شدند ، پس از تحصيل امنيّت و آرامش ، شروع به كار كردند و ضمن تأسيس مدارس ، به ايجاد سازمانهاى بهداشتى ، بيمارستانها ، پرورشگاهها ، زايشگاهها و انجمنهاى خيريّه همّت گماشتند . . . « 1 » يكى از افتخارات بزرگ ارامنه ، آوردن صنعت چاپ كتاب است به ايران ، كه ابتدا حروف آن چرمى بود و بعدها همهء حروف فلّزى شد ؛ ايران يازدهمين كشورى است در جهان كه به همّت ارامنه ، از اين صنعت گرانقدر استفاده كرده و باب آگاهى و بيدارى را به روى مردم گشوده است .\r\nحقوق اجتماعى اقليّت ارمنى در جلفا : چنان كه اشاره شد ، پس از آنكه ارامنه با تحمّل رنج و زحمت بسيار به اصفهان كوچ داده شدند ، جمعيّت آنان به تدريج رو به افزايش نهاد ، گروهى از عيسويان ديگر نقاط ايران نيز به جلفا روى آوردند و شاه عبّاس چنان كه گفتيم براى اين اقليّت مذهبى حقوق مدنى و اختياراتى قايل شد ، بطورى كه ارامنهء اين منطقه مىتوانستند ، خانه و يا ملك و يا چيز ديگرى براى خود بخرند و در اجراى مراسم مذهبى آزادانه شركت جويند و براى ادارهء امور مختلف ، حاكم ، دادرس و كلانتر ارمنى انتخاب كنند . شاه عبّاس براى جلوگيرى از تصادم مسلمانان با عيسويان دستور داده بود كه مسلمانان در جلفا سكونت اختيار نكنند و هرگاه مسلمانى نسبت به افراد ارمنى بدرفتارى كند ، وى را مورد بازخواست و كيفر قرار دهند . علاوه بر آنچه گفتيم ، سران ارامنه مىتوانستند مانند اعيان و اشراف ايرانى هنگام سوارى از زين و لگام سيمين و زرّين بهره‌مند شوند .\r\nدر ماه شوّال 1028 هجرى شاه عبّاس تمام زمينهاى كنار زاينده‌رود را كه ارامنهء جلفا در آنجا براى خود ساختمانى احداث كرده بودند و ملك شخصى شاه بود ، به موجب فرمان زير به ايشان بخشيده است : « بندهء شاه ولايت عبّاس ، حكم مطاع شد . آنكه . . .\r\nاراضى و زمين واقعه در كنار رودخانهء زاينده‌رود و دار السّلطنه اصفهان . . . كه ملك نوّاب\r\n\r\n\r\n","description":"","footnote":"\r\n( 1 ) . همان كتاب ، از ص 150 به بعد .\r\n","page_name":" 87 ","page_number":87},
  {"content":"\r\n\r\nهمايون ماست . . . از مالكيّت ديوان بر طرف ساخته به انعام ارامنهء مذكور ، در دفاتر عمل نمايند ، وزير و كلانتر و عمّال اصفهان حسب المنظور مقرّر دانسته از فرموده درنگذرند و زمين مذكور را به انعام ايشان مقرّر دارند . شوال 1028 . . . » « 1 »\r\nعلاوه‌بر اين ، شاه عبّاس در سال 1023 با ساختن كليسايى براى ارامنه موافقت كرد و فرمانى در شعبان همان سال در اين مورد صادر نمود ؛ در اين فرمان شاه عبّاس به حسن مناسبات خود با پاپ روم و پادشاه اسپانيا اشاره مىكند و مىنويسد : « چون دار السّلطنهء اصفهان پايتخت است ، مىخواهيم در اين محلّ كليسا بسازيم . » اينك عين فرمان شاه عبّاس :\r\nفرمان شاه عبّاس بزرگ براى بناى كليساى جلفاى اصفهان : « به فرمان همايون شد ، آنكه كشيشان و رهبانان و ملكان و ريش‌سفيدان و كدخدايان و رعاياى ارامنهء ساكنين دار السّلطنهء اصفهان . . . بدانند كه چون ميانهء نوّاب كامياب همايون و حضرات سلاطين رفيع الشّان مسيحيّه . . . كمال محبّت و دوستى است . . . و توجه خاطر اشرف به آن متعلّق است كه هميشه طوايف مسيحيّه از اطراف و جوانب بدين ديار آمدوشد نمايند و چون دار السّلطنهء اصفهان پايتخت همايون و از هر طبقه و طوايف مردم هر ملت در آنجا هستند ، مىخواهيم كه جهت مردم مسيحيّه در دار السّلطنه مذكوره ، كليساى عالى در كمال رفعت و زيب و زينت ترتيب دهيم كه معبد ايشان بوده و جميع مردم مسيحيّه در آنجا به كيش و آيين خود عبادت نمايند . . . شعبان المعظّم 1023 . » « 2 »\r\nبا مرگ شاه عبّاس ، بهترين دوران زندگى ارامنهء ايران سپرى شد ، با اين‌حال نبايد چنين پنداشت كه شاه عبّاس در تمام دوران فرمانروايى خود ، با ارامنه روشى انسانى و ارفاق‌آميز داشته است . در سال 1030 هجرى شاه عبّاس اوّل شنيد كه چندتن از زنان ارمنى در دهكده‌يى از او بدگويى كرده‌اند ، از شنيدن اين خبر بر جماعت ارامنه خشم گرفت و فرمان داد كه تمام ارامنهء دهكدهء بختيارى را به اختيار يا اجبار مسلمان كنند و يك نفر را مأمور اجراى دستور كرد ، « مؤمنان به جان ارامنه افتادند و هركس را به رضاى خاطر مسلمان نشد ، به زور به دين اسلام درآوردند ، از آن جمله كشيش پيرى را كه نمىخواست مسلمان شود ، با زور ختنه كردند و آن بيچاره جان خويش را بر سر اين كار گذاشت ؛ پس از آن نزديك پنجهزار تن از ارامنهء حدود خاك بختيارى به‌ظاهر مسلمان شدند . شاه عبّاس براى اينكه آن قوم را با مسلمانان درآميزد ، فرمان داد كه ارمنى و مسلمان باهم ازدواج\r\n\r\n\r\n","description":"","footnote":"\r\n( 1 ) . تلخيص از كتاب زندگى شاه عبّاس اوّل ، ج 3 ، ص 213 به بعد .\r\n( 2 ) . اسناد و نامه‌هاى تاريخى ص 24 .\r\n","page_name":" 88 ","page_number":88},
  {"content":"\r\n\r\nكنند . . . » « 1 » در نتيجهء اين اقدامات مستبدّانه به كار تجارت ايران لطمه‌يى بزرگ رسيد . با اين‌حال مجموعا در دوران سلطنت شاه عبّاس اقّليّتهاى مذهبى از امنيّت نسبى برخوردار بودند و اگر مردم محلّى يا مأمورين دولتى يا روحانيان ، مزاحم آنان مىشدند ، شاه جلوگيرى مىكرد ؛ چنان كه يك بار بين ارامنهء جلفا و مردم ماربانان جنگى بروز كرد ، پس از آن‌كه ميرزا محمّد وزير دار السّلطنهء اصفهان موضوع را به اطّلاع شاه رسانيد ، سخت برآشفت و خطاب به او ، طى فرمانى نوشت « . . . بارك اللّه ، روى ايشان سفيد ، فى الواقع قاعدهء مهمان نگاه داشتن همين باشد ؛ جمعى كه به جهت خاطر ما از وطن چندين هزار سالهء خود جلا شده باشند و خروارخروار ، زر و ابريشم را گذاشته به خانهء شما آمده باشند ، گنجايش دارد كه به جهت چند خربوزه و چند من انگور و كلوزه با ايشان جنگ كنند ؟ . . . بسيار بد كرده‌ايد ، از تو ، به غايت الغايت عجب بود . . . به همه‌حال خاطرجويى مردم « جولاه » نموده ، نوعى نماى كه تسلّى و راضى شوند . . . آنچه ملك ما بوده باشد ، ايشان جا دهند و تتمّه كه نماند خانه‌هاى رعيّت را كرايه كرده . . . كه انشاء اللّه تعالى در آينده به جهت خود بسازند . مىبايد جمعى كه با ايشان نزاع كرده‌اند ، تنبيه بليغ‌نمايى . . .\r\nفى شهر ربيع الثّانى 1014 . » « 2 »\r\nبىمهرى و ظلم و ستم نسبت به اقليّت ارمنى درون ايران ، با مرگ شاه عبّاس اندك‌اندك رو به فزونى نهاد ؛ نه‌تنها روحانيان قشرى و دنياپرست ، بلكه مأمورين ستم‌پيشهء دولتى از هر فرصتى براى دوشيدن اين اقليّت استفاده مىكردند . چنان كه در عهد شاه صفى جانشين شاه عبّاس به موجب فرمان ( موزهء وانك ، رديف 172 ) مأموران شاهى و راهدارها را كه به عناوين مختلف از بازرگانان ارمنى اخّاذى مىكردند ، از گرفتن حقوق گمركى - زائد بر ميزانى كه معيّن شده است - معاف كرد . از رفتار مردم و مأموران در دوران حكومت 25 سالهء شاه عبّاس دوم با ارامنهء ايران ، اطّلاعات مهمى در دست نداريم ؛ آنچه مسلم است شاه سليمان در سال 1096 ه ( 1684 م ) فرمانى خطاب به همهء حكّام محال اصفهان به خصوص حكومتهاى فريدن ، لنجان و چهارمحال بختيارى صادر نمود و طى آن اخطار كرد كه در امور مذهبى ارامنه ، مداخله نكنند و آنان را در اقامهء مراسم دينى آزاد گذارند . . . « 3 »\r\nبراى آنكه خوانندگان به اوضاع اجتماعى و سطح فكر مردم آن دوران و تحريكات روحانيان عليه ارامنه آگاه شوند ، قسمتى از نامهء شكايت‌آميز يكى از مبلّغين مذهبى را ،\r\n\r\n\r\n","description":"","footnote":"\r\n( 1 ) . تاريخ زندگى شاه عبّاس اوّل ، ج 2 ، ص 134 به بعد .\r\n( 2 ) . ايرانيان ارمنى ، از ص 115 به بعد .\r\n( 3 ) . همان كتاب ، ص 117 .\r\n","page_name":" 89 ","page_number":89},
  {"content":"\r\n\r\nذيلا نقل مىكنيم :\r\nيكى از كشيشان كارملى در اوّل اكتبر 1672 از اصفهان چنين نوشت : « از ابتداى سلطنت اين پادشاه ، عيسويان گرفتار ظلم و ستم و تعقيب شده‌اند ، اى كاش اين عمل در نتيجهء دشمنى با آيين عيسويّت باشد ، ولى بيشتر به علّت حرص و طمع آنان و همچنين به عقيدهء آنها عليه ناپاكى ماست ، بىآنكه تحقيق كنند كه چرا ناپاكيم . رؤساى مذهبى ارامنه به زندان افكنده شده‌اند و غل و زنجير برپاى دارند و كليساهاى جلفا مجبورند هرساله چهار صد تومان بپردازند . . . »\r\nدر ماه مه 1678 چندتن از مسلمانان متعصّب به بهانهء اين‌كه ارامنه و كليميها در نتيجهء « عقايد ضالّهء خود » به آيين اسلام لطمه وارد آورده‌اند ، از شاه در موقع مستى فرمانى گرفتند كه عده‌يى از آنها را اعدام كنند . لذا جمعى از خاخامهاى كليمى در اصفهان بيرحمانه به هلاكت رسيدند ، ولى ارامنه و بسيارى از محكوم‌شدگان كليمى توانستند با پرداخت رشوه‌هاى كلان از اعدام نجات يابند . تصادفا در اين ايّام ، در نتيجهء تبليغات و نفوذ يكى از مجتهدان متعصّب به نام محمّد باقر مجلسى ، آيين تشيّع در ايران به‌سرعت پيش مىرفت . اگرچه دليل محكمى در دست نداريم و ليكن مىتوان گفت احتمالا اين شخص متعصّب بود كه باعث قتل و آزار مسيحيان مىشد بدون آنكه نظرى به دارايى آنان داشته باشد . از نظر مصالح كشور ايران و سلسلهء صفويّه ، مجازات و تعقيب سنّىها به مراتب از آزار اقليتهاى عيسوى و مبلّغان كاتوليك نتايج ناگوارترى داشت . . . سنّىهاى ايران مردمى نيرومند و جنگ‌آور بودند و هرنوع مداخله در امور مذهبى آنها ممكن بود به هرج‌ومرج منتهى شود . . . « 1 »\r\nچون كتاب بحار الانوار مجلسى و بسيارى از تعاليم و روايات آن در حيات فكرى ، ادبى ، اجتماعى و مذهبى شيعيان مؤثّر افتاده ، اجمالا به محتويات اين كتاب نظرى مىافكنيم :\r\n« بحار الانوار ، كتابى است مذهبى به زبان عربى از محمّد باقر مجلسى ( 1037 ه .\r\nق ) ؛ التقاط و انتخابى است از كتاب‌هاى معروف شيعه ، و تقريبا كليّهء احاديث مروى از پيغمبر ( ص ) - البته به عقيده شيعه - و ائمّهء شيعه ( ع ) در آن جمع شده است و مىتوان آن را دايرة المعارف شيعه خواند ، با كمال تأسف بعضى مطالب سست و بىاساس نيز در آن فراهم آمده ، اين كتاب مفصل در 26 مجلّد است ، چندين مجلّد آن به فارسى ترجمه شده\r\n\r\n\r\n","description":"","footnote":"\r\n( 1 ) . تاريخ لاكهارت ، ص 36 به بعد .\r\n","page_name":" 90 ","page_number":90},
  {"content":"\r\n\r\nاست . مباحث آن بيشتر تاريخ زندگى پيغمبر ( ص ) و احوال ائمّهء ( ع ) و كلّياتى راجع به زمين و آسمان و حدوث عالم و مباحثى از هيأت و صيد و ذباحه و اطعمه و اشربه و احكام ظروف طلا و نقره . . . و بحث در پيرامون اخلاق و اوامر و نواهى و معاصى و حدود و جز اينها مىباشد . » « 1 »\r\nاروپائيان مقيم ايران ، ضمن توصيف وقايع مربوط به سال 1694 - كه مقارن با جلوس شاه سلطان حسين است - از الغاى حقوق و امتيازات ديرين خود سخن مىگويند و مىنويسند : « آزار و تخفيف مذهبى تجديد شده و اين نتيجهء نفوذ دائم التّزايد عناصر متعصّب ملّاها و دسيسه‌هاى روحانيان رسمى است ، تجّار نيز مانند مبلّغين مذهبى از لغو امتيازات و خواستن رشوهء گزاف از طرف مأمورين فاسد دربار ، براى تجديد آن امتيازات شكايت كرده‌اند و تأثير سوء ناامنى متزايد كشور را در تجارت ، گزارش داده‌اند . . . لوئى چهاردهم كه از مدتها پيش نقش حمايت از مسيحيان را در مشرق زمين به عهده گرفته بود و همچنين پاپ ، وقتى كه گزارش مبلغين و بسته شدن اجبارى كليساها به اروپا رسيد ، سخت مضطرب شدند . براى خاتمه دادن به آزارها و همچنين ازدياد و تحكيم منافع تجارى و سياسى فرانسه ، لوئى چهاردهم و وزيرانش تصميم به افتتاح مذاكره و انعقاد پيمانى گرفتند . . . اين پيمان كه نخستين معاهدهء بين فرانسه و ايران بود در سال 1708 ميلادى در اصفهان امضاء شد ؛ معذلك به دلايلى . . . اين قرارداد فقط تخفيف موقّتى در سرنوشت مبلّغين داشت و منتج به هيچ پيشرفتى در زمينهء سياست يا تجارت نشد . . . » « 2 »\r\nهمچنين در فرمان مورّخهء صفر المظّفر 1111 ، شاه سلطان حسين ، مطالبى در پيرامون آزادى مذهبى و حقوق و اختيارات مسيحيان ايران به چشم مىخورد ؛ در اين فرمان برحسب تقاضاى « ايلجى پادريان والايان » ، شاه سلطان حسين موافقت مىكند كه ارامنهء جولا ، شماخى ، اصفهان ، تفليس ، گنجه ، ايروان ، تبريز ، نخجوان ، همدان و ساير ممالك محروسه ، در هر محل كه معبدى دارند ، هرگاه خراب شود مجدّدا بسازند و اموات خود را در مقابر خود دفن كنند ، احدى مانع نشود . . . « 3 » همچنين در فرمان مورّخهء رجب المرجّب 1120 شاه سلطان حسين به وزير دار السّلطنهء اصفهان دستور مىدهد كه نسبت به « پادريان پابرهنه كرمليان » روش سابق را پيش گيرد ، يعنى در همان « جا و مقامى كه وزير سابق مزبوره در زمان نوّاب فردوس مكانى جهت ايشان تعيين كرد . . . و در معبدى كه دارند ، به\r\n\r\n\r\n","description":"","footnote":"\r\n( 1 ) . تلخيص از دايرة المعارف فارسى ، جلد اوّل ، ص 389 .\r\n( 2 ) . ميراث ايران ، ص 522 .\r\n( 3 ) . اسناد تاريخى ، ص 62\r\n","page_name":" 91 ","page_number":91},
  {"content":"\r\n\r\nدين و آيين خود به عبادت مشغول بوده احدى مزاحمت به حال ايشان نرساند و متوفّاى خود را در اراضى موات بىصاحب دفن نمايند . . . و احدى مزاحمت به حال ايشان نرساند . . . » « 1 »\r\nقرائن و امارات نشان مىدهد كه در عهد شاه سلطان حسين - كه شهريارى فاسد ، نالايق و بىسياست بود - بنيان آزادى عقايد مذهبى نه‌تنها براى اهل تسنّن بلكه براى پيروان ديگر اديان متزلزل شده بود ، تا جايى كه لوئى چهاردهم طى نامه‌يى از شاه سلطان حسين تقاضا مىكند كه به عمّال خود دستور دهد كه مزاحم نصارا و ارامنهء الكاى نخجوان نشوند ؛ شاه سلطان حسين در پاسخ او مىنويسد : « در باب خليفه سزاريلى و نصاراى فرنگى ، خصوصا پادريان سياه‌پوش ، قبلا به حكام و مأمورين دستور داده‌ام . . . » « 2 »\r\n\r\nوضع اجتماعى و اقتصادى ايران در عهد صفوى\r\nحكومت دويست و پنجاه سالهء صفوى با تمام جنبه‌هاى نيك و بد آن از بركت امنيت و ثباتى كه در سراسر كشور پديد آمده بود ، به رشد تدريجى اقتصاديات كمك كرد ؛ جلوگيرى سلاطين صفوى از حملات پياپى اقوام وحشى ، موجب توسعه شهرها و گسترش آباديها و افزايش جمعيت و پيشرفت شايان توجه صنعت و بازرگانى گرديد .\r\n« . . . راههاى كاروان‌رو در درون كشور ساخته شد ، و شهرها و آباديها و بناها و مدرسه‌ها و مسجدها و رباطها و كاروانسراهاى بسيار در همه سوى ايران احداث گشت .\r\nدر كارهاى صنعتى و هنرى و معمارى ، آنچنان پيشرفتى فراز آمد كه آن دوران را از ممتازترين زمانهاى تاريخ ايران ساخت . نخستين درخششهاى اين دگرگونى را مىتوان از همان اوان پادشاهى شاه اسماعيل ، فراديد آورد ، چنان كه در دوران قدرت او شهرهايى مانند اردبيل و تبريز و خوى و اصفهان رو به گسترش گذاشت . اردبيل شهر مقدس صفويان و آرامگاه نخستين پيشواى صوفيان سرخ‌كلاه بود و مردم بسيار از ديارهاى گوناگون با آهنگ زيارت شيخ صفى الدّين به آنجا مىآمدند و از اين راه بر ثروت آن مىافزودند . شهر « خوى » مركزيّت سپاهى داشت ، و بنايى به نام دولتخانه ( مركز كاخ شاهى و كارهاى دولتى و ديوانى ) در آن برپا بود كه با دولتخانهء « تبريز » كوس برابرى مىزد .\r\nتبريز كه نخستين پايتخت صفويست پيش از شاه اسماعيل از فعاليّتهاى عمرانى\r\n\r\n\r\n","description":"","footnote":"\r\n( 1 ) . همان كتاب ، ص 65 .\r\n( 2 ) . همان كتاب ، ص 77 .\r\n","page_name":" 92 ","page_number":92},
  {"content":"\r\n\r\nدودمان بايندرى برخوردار شد و به كاخها و مسجدها و گرمابه‌ها و بناهاى ديگر آراسته گرديد و محل تجمّع گويندگان و نويسندگان و دانشيان و هنرمندان نامور زمان بود . در عهد شاه اسمعيل ، دسته‌يى از هنرمندان هرات به شهر تبريز رونقى تازه بخشيدند و از نظر بازرگانى نيز اين شهر موقعيّت عصر تيمورى را بازيافت و بازار داد و ستد در آن گرمى گرفت .\r\nنهضت بازرگانى كه با ايجاد قدرت متمركز صفوى آغاز شده بود ، موجب توسعهء روابط اقتصادى و سياسى ايران با دنياى خارج شد . بيم فرنگيان از پيشرفتهاى نظامى عثمانيها در خاك اروپا ، آنان را بر آن داشت ، ايرانيان را به دنبال كردن جنگ با عثمانيها تشويق و ترغيب نمايند .\r\nچون آوازهء قدرت ايران به اروپا رسيد ، فرنگيان به جهات سياسى و اقتصادى آهنگ ايران كردند ، سفر « آنتونى جنكين‌سن » انگليسى پس از مرگ شاه اسماعيل به ايران براى استقرار مناسبات بازرگانى ميان انگلستان و ايران از راه درياى مازندران ، يكى از قديمىترين سفرهاى بازرگانى غربيان به خاك ايران است .\r\nپس از آنكه قزوين در عهد شاه تهماسب پايتخت ايران گرديد ، تبريز همچنان موقعيّت اقتصادى و بازرگانى خود را حفظ كرد . و هنگامى كه شاه عبّاس ، اصفهان را به پايتختى برگزيد . اصفهان مركزيّت تجارى يافت و محل استقرار نمايندگان بازرگانى شركتهاى هند شرقى هلند و انگليس و فرانسه و همانند آنها گرديد . باوجود جنگهاى مستمر بين ايران و عثمانى فعاليت بازرگانى از راههاى مختلف ادامه يافت ، از جمله از طريق روسيه ، كالاى ايران را به اروپا صادر و از همان راه كالاهاى غرب را به ايران وارد مىكردند و با اين تلاش ، روابط اقتصادى ايران با لهستان ، سوئد ، دانمارك و آلمان برقرار بود . مناسبات بازرگانى ايران و اروپا مخصوصا در دوران قدرت 42 ساله شاه عبّاس پيش از پيش وسعت گرفت و دامنهء آن تا پايان حكومت شاه عبّاس دوّم دوام يافت .\r\nسياست عمرانى شاه عباس ، مخصوصا توسعهء راههاى ارتباطى و ايجاد امنيّت بىسابقه ، ايجاد كاروانسراهاى متعدد در راههاى كم‌آب و بىآب كه تا پايان عهد صفويه كم‌وبيش دنبال مىشد به رشد تلاشهاى اقتصادى كمك كرد . « شاردن » سياح معروف فرانسوى شمارهء اين كاروانسراها را در پيرامون سال 1084 هجرى ( دورهء شاه سليمان ) به 1802 كاروانسرا در اصفهان خبر داده است ، در حالى كه در بين عامهء مردم شايع است كه شاه عباس فقط 999 كاروانسرا در ايران بنا كرده است . يكى از كاروانسراهاى آن عهد اكنون هتل شاه عبّاس نام گرفته و در نوسازى آن از هنر عهد صفوى و بدايع صنعتى روزگار\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nما الهام گرفته‌اند .\r\nبطور كلى ، ساختن مسجدها ، آب انبارها ، راهها ، كاروانسراها ، پلها ، خيابانها و شهرهاى جديد كه به همّت و ارادهء شاه عبّاس آغاز شده بود ، در دورهء صفويّه ادامه يافت و از آن جمله آثار بديع هنرى ، اكنون مسجد شيخ لطف اللّه و مسجد شاه چون دو گوهر تابناك زينت‌افزاى شهر تاريخى اصفهان است . » « 1 »\r\n\r\nبىتوجهى به حقوق بشر و اعمال ددمنشانه در اين دوره\r\nدر دورهء صفويه ، اعمال ناروا و نامعقول و ددمنشانه ، مكرر از طرف سلاطين ، امرا و رجال و شخصيتهاى مملكتى و گاه از ناحيهء مردم عادى به وقوع مىپيوست : چنان كه خواجه جلال الدين خواندمير وزير شاه اسمعيل چون مورد بيمهرى تهماسب قرار گرفت در آتش سوخته شد . در تذكرهء شاه تهماسب از اين عمل وحشيانه چنين ياد شده است :\r\n« . . . و خواجه جلال الدين محمّد بنابر بعضى قبايح كه از او صادر شده بود مواخذ گشت و آخر سوختندش . . . » ، اندكى بعد يعنى در سال 932 ه جماعت شاملو كه مواجبشان نرسيده بود به خانه خواجه حبيب اللّه از وزيران و سرداران تهماسب ، كه مردى نيكونهاد بود ، ريختند و او و پسر و صد تن از اتباعش را پاره‌پاره كردند ، چون سگانى گرسنه كه بر سر مردارها رفتند . . . « 2 »\r\n« خونريزيهاى شاه اسمعيل ثانى چندان بود كه بيگمان نشان از جنون خاص او درين راه مىدهد و چنان در تاريخ مشهور است كه حاجت به بازگفتن ندارد . شاه عبّاس اوّل گل سرسبد خاندان صفوى به قتل پسر ارشدش و به كور كردن دو پسر ديگرش اقدام نمود ؛ در عهد آن پادشاه نامور گاه به رفتارهاى عجيب با خلق خدا برمىخوريم ، از جمله جوشانيدن آدميزادگان ، در روغن گداخته يا پوشانيدن قباى باروتى بر تن محكومان بدبخت و آتش زدن آنها و يا شكم دريدن ، زنده پوست كندن ، دست و پا بريدن ، ميل در چشم كشيدن ، گوش و بينى بريدن ، سرب گداخته در گلو ريختن ، زبان بريدن ، به سيخ كشيدن ، پوست آدمى به كاه انباشتن ، از دروازه‌ها واژگونه آويختن ، در پوست گاو كشيدن ، در گچ گرفتن و اين گونه كارهاى نابهنجار . » « 3 »\r\nاين گونه مظالم و بيدادگريها ، روح آزادمردان آن روزگار را آزرده مىساخت و چه\r\n\r\n\r\n","description":"","footnote":"\r\n( 1 ) . دكتر ذبيح اللّه صفا ، تاريخ ادبيات در ايران ، جلد پنجم ، بخش يكم ، ص 73 به بعد .\r\n( 2 ) . دكتر ذبيح اللّه صفا ، تاريخ ادبيات در ايران ، جلد پنجم ، بخش يكم ، ص 102 به بعد .\r\n( 3 ) . همان كتاب ص 103 .\r\n","page_name":" 94 ","page_number":94},
  {"content":"\r\n\r\nبسيار بودند مردانى كه براى رهايى از آلام درونى به مسكرات و مواد مخدّر پناه مىبردند .\r\n\r\nتاريخ ادبى ايران در دورهء صفويه\r\nچون تاريخ ادبيات در هردوره ارتباط مستقيم با حيات اقتصادى ، اجتماعى و سياسى آن دوره دارد ، براى آشنايى با تاريخ ادبى ايران در عهد صفوى ، ناگزير بايد با وضع عمومى ايران در آن دوران آشنا شويم ، با اينكه در عهد صفويه از بركت كاردانى و كشورگشايى شاه اسماعيل و شاه عبّاس اوّل ، تا حدى وحدت ملّى ايران تأمين گرديد و در سايه قدرت حكومت مركزى ، به نيروى مزاحم فئودالها و مالكان بزرگ پايان داده شد ، ولى در همانحال « با برترى يافتن شمشيرزنان بىفرهنگ سرخ كلاه و يا چيرگى عالمان قشرى ظاهربين ، دورانى جديد از تنزل فكرى و عقلى و ادبى در ايران پىريزى شد ، كه نه‌تنها با سقوط دولت صفوى ، بلكه شايد تا ديرگاه همچنان در ايران برقرار ماند . . . علىرغم نظم و انضباط نسبى عهد شاه اسماعيل و شاه عبّاس ، در نتيجهء بىنظميها و كشتارها و قانون‌شكنيهايى كه در پادشاهى شاه اسماعيل دوم ، سلطان محمد خدابنده ، شاه صفى و شاه سليمان و شاه سلطان حسين و شاه تهماسب دوّم و قسمت اخير سلطنت نادر رواج يافته بود ، اين دوران از عهدهاى تاريك و ناسازگار تاريخ ميهن ما به‌شمار مىآيد . . . » اما مطلبى كه در سرآغاز اين مطالعهء طولانى نبايد فراموش شود ، اشاره‌ييست به موضوع آميزش دين و سياست ؛ در اين عهد ، منظور و مقصود زمامداران جلوه‌دادن سلطنت است به صورت يك مأموريت مقدس دينى و الهى ؛ توضيح اين مقال آنست كه نابغهء خردسال صفوى ، شاه اسماعيل ، با دعوى گماشتگى از سوى « امام زمان » و ادعاى يافتن كمر و شمشير و تاج و فرمان « خروج » از او ، طغيان خود را بر پادشاهان عهد كه همگى اهل سنت و جماعت بودند ، به‌صورت قيامى و مذهبى و مأموريتى دينى ارائه كرد و مدعى شد كه هرچه مىكند به حكم و ارادهء صاحب الامر است كه بنابر اصول اعتقادى اماميان دربارهء مسأله امامت ، ولىّ عصر و فرمانرواى با استحقاق عالم است . سپس اين دعوى ، با روياهايى كه او و پسرش تهماسب مدعى بوده و به گفتار خود در آنها دستورهاى جنگ و ستيز از پيشوايان دين مىگرفته و به سرداران ابلاغ مىكرده‌اند ، دنبال شد و اندك‌اندك موضوع چنان مسلم و جدى شد كه نسب شاهان صفوى به سلطنت ، از جانب امامان ، صورت يك حقيقت اعتقادى گرفت ، به‌ويژه كه عالمان مذهبى آن دوران هم در هماوايى و همگامى با پادشاهان صفوى از پاى ننشسته و حديثهايى دربارهء تأييد پادشاهى شاه\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nاسماعيل و ديگر فرمانروايان صفوى جعل كردند و اين اعتقاد تا پايان عهد صفوى با قوّت تمام رايج و زبانزد همگان و محور اصلى فعاليّتهاى سياسى و اجتماعى و فكرى و دينى بوده است « 1 » بيت زيرين در مدح شاه سليمان ، شاهدى است بر اين مدعا :\r\n پادشاهى كه على بن ابى طالب بست * كمر شاهيش از دست ولايت به ميان « 2 » \r\nجالب توجه است كه در همين دوران تعصب مذهبى و استبداد ، اميدى رازى متملقان و چاپلوسان را به باد انتقاد مىگيرد ؛ وى كه از شاگردان ملّا جلال الدّين دوانى و معاصر شاه اسمعيل صفوى است ، در مذمت سر فرود آوردن در برابر سفلگان چنين مىگويد :\r\n بر آن سرم كه اگر همتم كند يارى * ز بار منت دونان كنم سبكبارى\r\nاگر كنى ز براى يهود كنّاسى * وگر كنى ز براى مجوس گلكارى\r\nدر اين دو كار كريه ، آنقدر كراهت نى * در اين دو شغل خسيس آن مثابه دشوارى\r\nكه در سلام فرومايگان صدرنشين * به روى سينه نهى دست و سر فرود آرى \r\nبه عقيدهء مينورسكى و ديگر محققان ، در عهد صفويه در اثر قدرت نامحدود روحانيان ، نه‌تنها بازار تفكرات و انديشه‌هاى فلسفى رو به كسادى رفت ، بلكه روح تصوف و عرفان كه در پناه آن صاحبنظران مىتوانستند مكنونات قلبى و انتقادات اجتماعى و سياسى خود را به‌صورت نظم و نثر به رشتهء تحرير درآورند ، در آن محيط تعصب‌آميز رو به خاموشى نهاد . بدين ترتيب ادبيات عرفانى كه بازتابى از وضع روحى يك جامعهء شكست خورده و محكوم به استبداد سياسى و مذهبى است ، در اين عهد در برابر سياست خشن مذهبى سلاطين و روحانيان قشرى به سرعت عقب‌نشينى مىكند و زندگى خانقاهى و تفكرات و نظرات عرفانى ، زير فشار سياست سلاطين مستبد صفويه از بين مىرود . اين فشار تا آنجا پيش مىرود كه داشتن آثار عرفانى و از جمله مطالعهء كتاب مولانا يعنى مثنوى معنوى گناهى نابخشودنى تلقى مىشود و روحانيان قشرى و خشكه مقدّسها ، اين شاهكار ادبى و عرفانى را با « انبر » از محلى به محل ديگر منتقل مىكردند ، مبادا ملّوث و آلوده به كفر شوند .\r\nشاه تهماسب اول ، با اينكه به ديندارى و دلبستگى به على ( ع ) و خاندان رسالت تظاهر مىكرد ، در عمل به گردآورى شمشهاى طلا بيش از توجه به مبانى و اصول مذهبى و اخلاقى دلبستگى داشت . اين شهريار عابد و زاهد چون درگذشت ، در خزانهء او 380 هزار تومان سكهء طلا و نقره و 600 شمش طلا و نقره كه هريك سه هزار مثقال طلا وزن\r\n\r\n\r\n","description":"","footnote":"\r\n( 1 ) . دكتر ذبيح اللّه صفا ، تاريخ ادبيات در ايران ، جلد پنجم ، بخش يكم ، از ص 5 تا 10 ( به اختصار ) .\r\n( 2 ) . تذكره نصرآبادى ، تهران 1317 ، ص 6 .\r\n","page_name":" 96 ","page_number":96},
  {"content":"\r\n\r\nداشت و خروارها ابريشم و منسوجات گرانبهاى ديگر جمع شده بود . شاه تهماسب در نتيجهء اين خصوصيات اخلاقى مورد نفرت شديد مردم تبريز بود ، به‌همين علت مقّر خويش را به قزوين منتقل كرد ، ولى در اين شهر هم هرگز در مقابل مردم ظاهر نمىگشت و از رعاياى خود شكايت نمىپذيرفت . شاه تهماسب براى فرار از اعتراضات خلق ، بيست سال بر اسب ننشست و يازده سال از كاخ خود خارج نشد ، طبيعى است چنين شخص عياش و پول‌پرستى به عالم فرهنگ و ادب كمترين توجهى ندارد .\r\nچون قصيدهء مولانا محتشم كاشانى را به سمع او رسانيدند گفت : « من راضى نيستم كه شعرا ، زبان به مدح و ثناى من آلايند ، قصايد در مدح شاه ولايت و ائمهء معصومين عليهم السّلام بگويند ، صله اوّل از ارواح مقدسهء حضرات و بعد از آن از ما توقع نمايند ، زيرا كه فكر دقيق و معانى بلند و استعاره‌هاى دور از كار در رشته بلاغت درآورده به ملوك نسبت مىدهند كه به مضمون « در اكذب اوست احسن او » اكثر در موضع خود نيست .\r\nاما اگر به حضرات مقدسات نسبت نمايند ، شأن معالى نشان ايشان بالاتر از آنست كه محتمل الوقوع است . غرض كه جناب مولانا محتشم ، صلهء شعر از جانب اشرف نيافت . » « 1 »\r\nشاه سلطان حسين نيز كه آلت دست ملانمايان عصر خود و آلوده به انواع مفاسد اخلاقى بود « 2 » ، به وضعى فجيع آزادانديشان و صوفيان را مورد تعقيب و تبعيد قرار مىداد ، با اينكه در اين دوران ، جهل و تعصّب بر سراسر حيات فرهنگى ما سايه افكنده بود و حدود دو قرن به طول انجاميد ، ستاره‌يى چند در عالم فرهنگ ايران درخشيد كه ملا صدرا متوفى به سال 1050 و شاگردش ملا محسن فيض كاشانى ( 1091 ) و عبد الرزاق فياض لاهيجانى ( 1072 ) از آن جمله‌اند . در اين دوران منحط ، بسيارى از دانشمندان كه محيط اجتماعى و دربار آخرين شهرياران صفوى را براى عرضه كردن كالاهاى فرهنگى خود مناسب نمىديدند ، به دربار دهلى روى آوردند و شاعرانى چون : عرفى ، فيضى ، فصيحى ، شوكت و بيدل و ديگران با خصوصيات سبك هندى به شاعرى پرداختند .\r\nدر اين سبك ، الفاظ و معانى سخت پيچيده و معقّد و درك مفاهيم بسيار دشوار است .\r\nظرافت و نكته‌پردازى و به كار بردن صنايع بديعى ، بسيار مورد توجه است . به موازات انحطاط سياسى و اجتماعى آثار انحطاط روحى و اخلاقى در شعر و ادبيات فارسى آشكار مىشود ، تا آنجا كه عاشق در برابر معشوق ، خود را به حد « سگ » تنزل مىدهد :\r\n\r\n\r\n","description":"","footnote":"\r\n( 1 ) . عالم آراى عباسى ، ج 1 ، چاپ تهران .\r\n( 2 ) . نگاه كنيد به رستم التّواريخ از محمد هاشم آصف .\r\n","page_name":" 97 ","page_number":97},
  {"content":"\r\n\r\n سحر آمدم به كويت به شكار رفته بودى * تو كه سگ نبرده بودى به چه كار رفته بودى \r\nيا كمال خجندى مىگويد :\r\n « كمال » در سگ كويش علو همت بين * كه عار آيدش از همدمى و يارى ما \r\nچنان كه گفتيم ، در نتيجهء عدم توجه دربار صفوى به شعر و ادبيات ، غزلسرايان و ارباب ذوق و هنر به درگاه شاهان گوركانى هند روى آوردند چه بسيارى از پادشاهان نامدار تيمورى هند ، مانند بابر و پسرش همايون و ديگر افراد اين خاندان چون اكبر شاه و جهانگير ، فارسى خوب مىدانستند و شاعران را مورد تشويق قرار مىدادند . بنا به گفتهء ابو الفضل در « آئين اكبرى » 51 تن شاعر در دربار شهرياران تيمورى هند با احترام مىزيستند ، پس از انتقال محافل ادبى از ايران به هند ، شعر فارسى سادگى و سلامت ديرين خود را از كف داد ، شعرا در به كار بردن استعاره و مجاز و استفاده از صنايع لفظى مهجور و خيالبافى و باريك‌بينى بر يكديگر سبقت مىگرفتند ، ملك الشعراى بهار در توصيف بىذوقى گويندگان اين عصر مىگويد :\r\n فكرها سست و تخيلها عجيب * شعر پر مضمون ولى نادلفريب\r\nوز فصاحت بىنصيب * هر سخنور بار مضمون مىكشيد\r\nرنج افزون مىكشيد * زان سبب شد سبك هندى مبتذل \r\n\r\nرواج بعضى سنتهاى زيانبخش اجتماعى\r\n\r\nسجده و زمين‌بوسى :\r\nدر دورهء صفويه بعضى از روى تعصب و نادانى و گروهى به قصد تملق و چاپلوسى و بر خلاف مقررات مذهبى و اخلاقى در برابر شهرياران يا پيشوايان مذهبى يا مرشدان كامل سر عبوديّت به خاك مىسودند ؛ اين كار نه‌تنها از ديرباز مورد اعتراض مسلمانان حقيقى و آزادگان و آزادانديشان قرار گرفته است ، بلكه بسيارى از سلاطين نيز به اين اعمال جاه‌طلبانه اعتراض كرده و مىگفتند چگونه اجازه مىدهيد كه مردم به شما سجده كنند ، در حالى كه سجده كردن به غير از خدا كفر است ! چنان كه سلطان عثمانى خطاب به شاه تهماسب مىگويد : « كيف تاذنون فى ان يسجد لكم النّاس ، مع انّ السجود لغير اللّه تعالى كفر ليس به يقاس » ، در مقابل اين اعتراض منطقى و موجّه ، وزير شاه تهماسب اين پاسخ بيمعنى و كودكانه را مىدهد « حكاية سجود الرعية لنا فهى سجود الملائكة لجدّنا آدم . . . » و زمين‌بوسى و كرنش رعيّت بينوا را به تهماسب به سجود ملائكه به آدم ابو البشر همانند مىشمارد .\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nدر نامه عبيد إله ازبك به شاه تهماسب هم ، همين معنى تكرار شده و او سجده كردن را جز براى خداوند كفر دانسته و ادعا كرده است ، كه صفويان اين كردار زشت را بر رعيّت الزام و تحميل نموده‌اند ( احسن التواريخ ، ص 231 ) سجده كردن و زمين بوسيدن در برابر مرشدان كامل و پادشاهان صفوى حتى براى خارجيان و سفيرانى كه بار مىيافتند الزامى بود . شاردن در مجلّد سوم ، از سفرنامه خود مىگويد : « وقتى سفيرى به خدمت پادشاه مىرسيد مىبايست زانو بزند و سه‌بار زمين را ببوسد ، به نحوى كه پيشانيش به زمين بسايد و آنگاه نامه‌يى را كه از طرف پادشاه خود آورده بود به پادشاه بدهد . » « 1 »\r\nيكى از بدبختيهاى اين دوران ، جهل و بيخبرى مردم و رواج بازار خرافات بود ، مردم براى اين سيد بزرگوار ! ( شاه تهماسب ) قدرت و كرامت فراوان قايل بودند : « پاره‌يى نذر مىكردند كه اگر به مراد دل خود برسند ارمغانى پيش وى فرستند و برخى به اميد اينكه دعايشان مستجاب شود ، درهاى دولتخانه را در قزوين مىبوسيدند ، گروهى آب وضويش را اكسير تب‌ريز مىشمردند و تكه‌يى از پارچه تن‌پوش يا شالش را براى تبرك ، يا ايمنى از چشم بد ، هميشه همراه داشتند . » « 2 » جالب توجه اينكه خود مرشد كامل مدعى كرامات و الهاماتى براى خود بود و ادعا مىكرد در حوادث دشوار « حضرات ائمه معصومين » به خواب او مىآيند و راهنمايى مىكنند . « 3 » نه تنها مردم ، بلكه سران سپاه و شخصيتهاى مملكتى تسليم اوامر جابرانهء سلطان وقت بودند ، از جمله خليل سلطان به گناهى موهوم مورد سخط شاه اسمعيل قرار گرفت وى « كور سليمان قورچى » را مأمور كشتن وى كرد و به شيراز فرستاد ، هنگام ورود مأمور ، خليل سلطان در محفل انس پيش ياران خود بود « كور سليمان مانند بلاى ناگهان بدان محفل درآمده . . . آهسته در گوش وى گفت : كه حكم قضا مضا براين جمله نفاذ يافته كه ترا به ضرب 12 چوب تأديب نموده مراجعت نمايم ، لايق آنكه به خلوتخانه درآيى ، تا حسب الحكم عمل نموده باز گردم ، خليل سلطان بدون كمترين مقاومتى به نهانخانه درآمد و كور سليمان از عقبش بشتافت و نشانى كه در باب قتلش به مهر همايون رسيده بود ظاهر كرد . خليل سلطان گفت : چه كند بنده كه گردن ننهد فرمان را ؟ و كور سليمان على الفور سرش از تن جدا ساخته از آن خانه بيرون آورد . . . » « 3 »\r\n\r\nاندوخته‌هاى شاه تهماسب صفوى\r\nبا اينكه شاه اسماعيل به گشاده‌دستى و ولخرجى مشهور بود فرزندش تهماسب\r\n\r\n\r\n","description":"","footnote":"\r\n( 1 ) . دكتر ذبيح الله صفا ، تاريخ ادبيات در ايران ، جلد پنجم ، بخش يكم ، ص 148 به بعد .\r\n( 2 ) . تاريخ سياسى و اجتماعى ايران از مرگ تيمور تا مرگ شاه عبّاس ، پيشين ، ص 212 .\r\n( 3 ) . حبيب الله ، تهران ، خيام ، ج 4 ، ص 550 به بعد .\r\n","page_name":" 99 ","page_number":99},
  {"content":"\r\n\r\nسخت ممسك و مال‌دوست بود ، شمس الدين بدليسى از تربيت يافتگان درگاه تهماسبى نويسندهء كتاب شرفنامه كه در زمان اسمعيل دوّم به صورت‌بردارى از خزانه دولتى گماشته شده بود ، اندوخته‌هاى او را چنين صورت مىدهد : « سيصد و هشتاد هزار تومان از نقد طلا و نقره مسكوك و متطّلس و ششصد عدد خشت طلا و نقره ، هريك از قرار سه هزار مثقال شرعى و هشتصد عدد پوشش طلا و نقره و دويست خروار حرير و سىهزار جامه و فراجهء دوخته از اقمشهء نفيسه و اسلحه و يراق و سى هزار سوار از جبه و جوشن و كجيم و برگستوان در جبه‌خانه و سه هزار شتر ماده ، سه هزار رأس ماديان تازى پاكيزه ، و دويست رأس اسب خاصه در طويله موجود بود . . . »\r\nاشارتهاى سفرنامه‌نويسان و فرستادگان اروپايى به دربار صفوى هم به نحوى است كه قول شمس الدين بدليسى را تأييد مىكند ، ليكن در برابر اين مال‌دوستى مبالغه‌آميز شاه تهماسب ، پسرانش اسمعيل و محمد خدابنده به‌جاى آنكه اندوخته‌هاى او را در راه عمران و آبادى كشور مصرف نمايند ، گشاده‌دستى نياى خود شاه اسمعيل اوّل را تجديد كردند ، چنان كه اين پادشاه اخير ، خزانهء تهماسبى را به زودى با بخششهاى خود ، و به قصد استوار ساختن پايه‌هاى تخت خويش تهى ساخت و به قول حسن بيك روملو « خزائن شاه دين پناه كه در قزوين بود ، از جواهر و نقود و اسباب و آلات حرب ، در امرا و صلحا و سادات و فقرا و لشكرى و سفرى و حضرى قسمت نمود ، مواجب لشكرى را كه شاه دين پناه ( تهماسب ) مدت 14 سال بود كه نداده بود و يك دينار نخواست داد ، و اسمعيل ميرزا صد يك آن را به صد فلاكت داده بود ، آن حضرت مجموع را شفقت فرمودند ، چنان كه مرد مجهولى دويست تومان و صد تومان زر گرفت . » « 1 »\r\nشاه عبّاس اوّل بر خلاف نخستين سلاطين صفوى چون كمابيش در مهد اجتماع تربيت يافته و از عقل سليم برخوردار بود ، ثروت سرشار دولت را صرف اصلاحات گوناگون لشكرى و كشورى و احداث راهها و كاروانسراها و بناهاى آباد مىكرد ، با اينحال هنگام مرگش ثروت دولت در حال افزايش بود .\r\n\r\nروابط بازرگانى ايران با اروپا در عهد صفويه\r\n« تجارت ميان ايران و اروپا در عهد صفوى ، و آمدوشد سفيران و بازرگانان و صنعتگران و مبلغان مذهبى مسيحى و بعضى از اهل حرفه و هنر اروپايى به ايران و رواج\r\n\r\n\r\n","description":"","footnote":"\r\n( 1 ) . دكتر ذبيح الله صفا ، تاريخ ادبيات در ايران ، جلد پنجم ، بخش يكم ، ص 79 به بعد .\r\n","page_name":" 100 ","page_number":100},
  {"content":"\r\n\r\nساخته‌هاى فرنگيان مانند ساعتهاى سويس ، قبله‌نما ( قطب‌نما ) و عينك و چيزهاى شيشه‌يى ، بافته‌ها ، بويژه ماهوت و اطلس و كمخاى فرنگى و تافتهء شامى و همچنين تأثير سبك نقاشى فرنگى ، در اواخر عهد صفوى ، به نحوى كه در تصويرهاى چهل ستون اصفهان مىبينيم و نظاير اينها ، همگى نتيجهء مستقيم ارتباطيست كه در دوران مورد مطالعهء ما ، ميان ايران و اروپا در حال گسترش بود و اين تأثيرها طبعا در دوران بعد از صفويه روزبه‌روز ژرفتر و گسترده‌تر گرديد ، دامنهء تأثير اين رابطه‌ها ، حتى به ادب فارسى نيز كشيد و در وصف فرنگيان مضمونهايى در اختيار شاعران زمان گذارد ، شاهدان و زيبارويان فرنگ ، حسن فرنگ ، رخ فرنگ ، بت فرنگ ، باده پرتگال ( مى پرتقال ) و اين‌گونه واژه‌ها ، به همراه اين مضمونها و و صفها بسيار به‌كار مىرفته است . . . از جمله غزلى است با اين مطلع :\r\n دارم دلى از چشم سياه تو فرنگى * وحشىتر از آهوى نگاه تو فرنگى \r\nذبيحى\r\n* * *\r\n يا به ما يار مشو يا چو شدى چون ما شو * ما چو رسواى جهانيم تو هم رسوا شو\r\nعاشق و رند و غزلخوان و فرنگى مشرب * رند و لا قيد و ملامت‌كش و بىپروا شو \r\nذبيحى\r\n* * * \r\nسير دانش در عهد صفوى\r\nدر عهد صفويه ، علوم مثبت و تجربى كه از قرن سوّم و چهارم هجرى اصول و مبانى آن به همت زكرياى رازى و ابن سينا و ابو ريحان بيرونى و ديگران پايه‌گذارى شده بود يكباره در اثر جمود و استبداد سلاطين و روحانيان اين دوران راه افول سپرد . مجلسى كه از صاحبنظران اين عصر است مانند ، پيروان مكتب اسكولاستيك ، در اروپاى قرون وسطا ، تنها علمى را سودمند مىداند كه در راه تقويت دين و ايمان آموخته شود و به نظر او : « علم نافعى كه سبب نجات بشود ، توحيد و امامت و علومى است كه از حضرت رسول ( ص ) و ائمه به ما رسيده است ، زيرا همه محكمات قرآن در احاديث تفسير شده و تفسير اغلب متشابهات نيز به ما رسيده است و بعضى كه نرسيده ، تفكر در آنها خوب نيست . از ساير علوم آنچه براى فهميدن كلام اهل بيت رسالت لازم است ( مانند زبان عربى و صرف و نحو و منطق ) بايد خوانده شود و غير آن يا لغو و بيفايده است و موجب تضييع عمر مىشود و يا احداث شبهه است در نفس كه بيشتر موجب كفر و ضلالت مىشود . » مجلسى جز\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nفرقه 12 امامى همه را كافر مىداند و در باب ايمان مىنويسد : « تنها گفتن شهادت كافى نيست و در آخرت عذاب مردمى كه بدون اعتقاد ، شهادتين مىگويند ، ابدى است مثل كفّار و سنيان و ساير فرقه‌هاى اسلام ، جز فرقهء 12 امامى . » « 1 »\r\nبه اين ترتيب ، در عهد صفويه مراد از تعليم و تربيت « معتقد كردن كودكان و جوانان و سالمندان به مذهب جعفرى بود و براى رسيدن به اين هدف از هيچ اقدامى فروگذار نمىكردند . پادشاهان صفوى خود را خادم مذهب اثنى عشرى و كلب آستان على ، و مجتهدين بزرگ را نايب امام عصر ( عج ) مىخواندند ، سه خليفهء اوّل راشدين را لعن مىگفتند و اهل سنت را در رديف كفار به شمار مىآوردند ؛ هركس تشيّع را قبول نمىكرد از بين مىبردند ، مدارس حنفى و مالكى و شافعى و حنبلى را بستند و بناهاى آنها را منهدم ساختند . » « 2 »\r\nپس از آنكه دوران كشتار سنّيان و جنگ با عثمانيها و ازبكها سپرى شد و امنيّت و آرامش پديد آمد « بر عدهء مدارس علوم دينى افزوده شد و مساجد و مدارس بسيار با موقوفه كافى تأسيس گشت كه زيباترين نمونهء آنها مسجد شاه و مسجد شيخ لطف اللّه و مدرسهء چهار باغ اصفهان است . . . افراد لايق و مستعد همگى به علوم دينى روى آوردند و علماى بزرگ چون شيخ حرّ عاملى و محقق ثانى و شيخ بهايى و مير داماد و ملّا محسن فيض و مجلسى ظهور كردند . . . علم منحصر به فقه و اصول شد و عنوان عالم فقط به فقها اطلاق گرديد . برنامهء تحصيلى در خانه و مكتب عبارت بود از ايحاد محبت نسبت به حضرت امير ( ع ) و يازده فرزندش ؛ سپس قرآن و خط و سواد فارسى و مقدمات زبان عربى از كتابهايى چون امثله و تصرف و كافيه ابن حاجب و شرح جامى و الفيه ابن مالك و نظير آن - كسانى كه استعداد داشتند معمولا تا ده دوازده سالگى كتب مذكور را مىخواندند ، تا بتوانند در مساجد و مدارس به حلقهء درس استادان و مدرسين حاضر شوند .\r\nكتب فقه كه تا آن عصر تدريس مىشد ، بيشتر مربوط به مذاهب چهارگانه بود ، از اين پس منحصر به كتب فقه شيعه گرديد . چهار كتاب در اين باب از سابق وجود داشت كه عبارت بود از كتاب كافى محمد بن يعقوب كلينى رازى ( متوفى به سال 329 ) و كتاب من لا يحضره الفقيه ابن بابويه ( متوفى در 381 ) و كتاب استبصار و تهذيب الاحكام طوسى ( متوفى در 460 ) سه كتاب نيز در اين عصر تدوين گرديد به نام كتاب وسايل\r\n\r\n\r\n","description":"","footnote":"\r\n( 1 و 2 ) . تاريخ فرهنگ ايران ، دكتر صديق ، ص 273 به بعد .\r\n","page_name":" 102 ","page_number":102},
  {"content":"\r\n\r\nتأليف حرّ عاملى در 1097 و كتاب وافى تأليف ملا محسن فيض ( متوفى در 1090 ) و بحار الانوار مجلسى ( متوفى در 1111 ) - هفت كتاب سابق الذكر ، كتب اساسى شيعه در فقه و اصول و احاديث و اخبار است كه در مدارس تدريس مىشد ؛ البته كتابهاى ديگر نيز در رد تسنّن و صوفيه و نصارا در اين دوره به رشتهء تحرير درآمده است . » « 1 »\r\n\r\nتنى چند از شعراى اين دوره\r\n\r\nوحشى بافقى\r\nوحشى بافقى يكى از شعراى عهد شاه تهماسب صفوى است ، بنابه تحقيقات سعيد نفيسى ، امين احمد رازى در هفت اقليم نخستين كسى است كه به ترجمهء احوال او پرداخته و در حدود يازده سال پس از مرگ او نوشته است : « مولانا وحشى به لطف طبع ناظم مناظم خوش‌گويى است . . . و فوايد شاهوار غزلش تمايم « 2 » بازوى بلاغت .\r\n نور معنى در سواد شعر اوست * چون سحر در زلف عنبر بار اوست \r\nمولانا هيچوقت بىزمزمهء دردى و سوزى نبوده و پيوسته نشئهء عشق بر مزاجش غالب مىگشته . »\r\nشيخ ابو القاسم كازرونى انصارى نيز از هنر شاعرى او ياد مىكند و مىنويسد : « . . .\r\nديوان غزلش كه مطبوع خاص و عام است در غايت اشتهار است و مثنوى فرهاد و شيرين او كه نسخه‌اى ناتمام است در غايت انتشار . . . مولانا وحشى با مولانا ضميرى و مولانا محتشم معاصر بوده و سه سال قبل از وحشى بافقى وفات نموده است .\r\nشاه حسين بن ملك غياث الدين محمود سيستانى مؤلف كتاب احياء الملوك در تاريخ سيستان ، در كتاب خير البيان كه در 1019 به پايان رسانيده ، نوشته است : اصل مولانا وحشى ، بافقى است و در يزد نشو و نما يافته ، ممدوح او يكى از رجال محلى به نام مير ميران يزدى بوده است .\r\nوحشى ، مردى عاشق‌پيشه و جمال‌پرست بود و در ميگسارى و نوشيدن عرق افراط مىكرد و در ترجمهء احوال او گفته‌اند :\r\n چو سرمستانه وحشى باده نوشيد از خم وحدت * روان شد روح پاك او به مستى سوى عليين\r\nمن از پير مغان تاريخ فوت او طلب كردم * بگفتا : هست تاريخش « وفات وحشى مسكين » \r\n\r\n\r\n","description":"","footnote":"\r\n( 1 ) . همان كتاب ، ص 275 به بعد .\r\n( 2 ) . تمايم و تميمه : مهره براى دفع چشم زخم .\r\n","page_name":" 103 ","page_number":103},
  {"content":"\r\n\r\nجملهء « وفات وحشى مسكين » به حساب جمل ، 991 مىشود .\r\nعلى ابراهيم ، در كتاب صحف ابراهيم كه در سال 1205 به پايان رسيده مىنويسد :\r\n« مولانا وحشى ايام را به شرب مدام مىگذرانيد و جام عيش و طرب از دست ساقيان نوش‌لب مىكشيد و هرشب به منزلى و هرروز در محفلى با جمعى از اهل مشرب ، شب را به روز و روز به شب مىرسانيد ؛ به غايتى كه سه شبانه‌روز ميل به غذا نفرموده ، تجرع مىنمود ، بنابر آن نوبتى قى بر وى مستولى گشته و به نوعى مزاج تغيير يافته كه اصلا تدبير و مداوا مفيد نمىگرديد ، هم در آن حال در سنهء 991 طاير روحش از قفس بدن وارهيد .\r\nامير حيدر معمايى ، در تاريخ فوتش قطعه‌اى گفته كه بيت آخر آن اين است :\r\n گفتيم : دور شد ز سخن ناظم سخن * گفتند اهل نظم « نظامى ز پا فتاد » \r\nملا قطب به مناسبت تاريخ فوت او اين قطعه را گفته است :\r\n وحشى آن دستانسراى معنوى * گشته خاموش و به‌هم پيوسته لب\r\n. . . سال تاريخش چو جستم از خرد * در جواب من گشود آهسته لب\r\nدست بر سر اى دريغا گفت و گفت * « بلبل گلزار معنى بسته لب » \r\nمصرع « بلبل گلزار معنى بسته لب » چنان كه آقاى احمد گلچين معانى در حواشى تذكره ميخانه اشاره كرده‌اند ، 991 مىشود .\r\nبعضى مىگويند كه در اثر عاشق‌پيشگى به دست محبوب خود به قتل رسيده و در حالت احتضار ، غزلى گفته كه چند شعرش اين است :\r\n ز شبهاى دگر دارم تب غم بيشتر امشب * وصيت مىكنم : باشيد از من باخبر امشب\r\nمگر از من نشان مرگ ظاهر شد كه مىبينم * رفيقان را نهانى آستين بر چشم تر امشب\r\nمباشيد اى رفيقان ، امشب ديگر ز من غافل * كه از بزم شما خواهيم بردن دردسر امشب\r\nمكن دورى ، خدا را ، از سر بالينم اى همدم * كه من خود را نمىيابم چو شبهاى دگر امشب \r\nوحشى بافقى برادرى داشته كه قبل از وى درگذشته است و وحشى در تركيب‌بندى كه در مرثيه او سروده به تخلص او كه « مرادى » بوده ، اشاره كرده است :\r\n ياران رفيق همنفس و يار من كجاست ؟ * مردم ز غم ، برادر غمخوار من كجاست ؟\r\nدل زار شد ز نوحهء من نامراد را * اى همدمان ، مراد دل زار من كجاست ؟\r\nگوهرشناس و جوهرى نظم و نثر كو ؟ * جوهر فزاى گوهر اشعار من كجاست ؟\r\nيارى نماند و كار من از دست مىرود * آن يار را كه بود غم كار من كجاست ؟\r\nدر خاك رفت گنج مرادى كه داشتيم * ما را نماند خاطر شادى كه داشتيم \r\n\r\n","description":"","footnote":"","page_name":" 104 ","page_number":104},
  {"content":"\r\n\r\nاز جزئيات زندگى وحشى ، اطلاعات زيادى در دست نيست ، وى مردى « كل » بوده و در اشعار خود به اين معنى اشاره كرده است :\r\n نشستم دوش در كنجى كه سازم * سر كل را به زير فوطه پنهان\r\nدر آن ساعت حكيمى در گذر بود * مرا چون ديد زينسان گشت خندان\r\nپريشان حال بودم من در آن‌وقت * ز فعل او شدم از سر پريشان\r\nبه من گفتا كه دارويى مرا هست * كزان دارو سر كل راست درمان\r\nبيا تا بر سرت پاشم كه رويد * ترا مو بر سر از خاصيّت آن\r\nكشيدم از جگر آهى و گفتم * مگر نشنيده‌اى حرف بزرگان\r\n« زمين شوره سنبل برنيارد * درو تخم عمل ضايع مگردان » « 1 » \r\nوحشى در دوران حيات خود ، يعنى در قرن دهم ، شاعرى نامدار بوده و از او اقسام مختلف شعر از قصيده ، غزل ، قطعه ، رباعى ، تركيب‌بند ، ترجيع‌بند و مثنوى و تركيبات و ترجيعات و مسمّطات و مثنويات به يادگار مانده است . « 2 »\r\nمؤلف عرفات العاشقين كليات وى را در 9000 بيت گردآورده و مؤلف ميخانه ديوانش را شامل 4000 بيت دانسته است . گذشته از ديوان كه تقريبا شامل 5300 بيت است ، سه مثنوى از او مانده است : نخست : خلد برين بر وزن مخزن الاسرار نظامى در 592 بيت ؛ دوم : ناظر و منظور بر وزن خسرو و شيرين نظامى در 1569 بيت ، كه در 961 به پايان رسيده است ؛ سوم : فرهاد و شيرين يا شيرين و فرهاد در 1070 بيت كه ظاهرا در 962 ناتمام مانده و وصال شيرازى شاعر معروف قرن سيزدهم در 1265 قمرى آن را به پايان رسانيده است . آنچه از اشعار وى تاكنون انتشار يافته 8531 بيت مىشود . » « 2 »\r\n\r\nصائب تبريزى\r\nمحمد على صائب تبريزى فرزند مردى تاجر پيشه به نام ميرزا عبد الرحيم بود كه از بازرگانان معتبر اصفهان به‌شمار مىرفت ؛ ظاهرا اين مرد به امر شاه عبّاس اوّل از تبريز به جانب عراق كوچ كرده و در اصفهان رحل اقامت افكنده است و در حدود 1010 هجرى صاحب فرزندى شده به نام محمّد على كه بعدها از بركت تعليم و تربيت و ذوق و استعداد ذاتى شاعرى نامدار شده است .\r\n صائب از خاك پاك تبريز است * هست سعدى گر از گل شيراز \r\nصائب چون به سن بلوغ و تمييز رسيد ، به مكه رفت ، ولى در مراجعت به اصفهان ،\r\n\r\n\r\n","description":"","footnote":"\r\n( 1 ) . سعدى .\r\n( 2 ) . تلخيص از تحقيقات سعيد نفيسى ، از ص 4 تا 25 .\r\n","page_name":" 105 ","page_number":105},
  {"content":"\r\n\r\nچنان كه انتظار داشت ، مورد لطف و عنايت پادشاه صفوى و زمامداران وقت قرار نگرفت ؛ از اين جريان ، شاعر حسّاس و باريك‌بين ما رنجيده‌خاطر شد . اشعار زير مبيّن افكار و انديشه‌هاى اوست :\r\n بلند نام نگردد كسى كه در وطن است * ز نقش ، ساده بود تا عقيق در يمن است\r\nدل رميده ما شكوه از وطن دارد * عقيق دل پر خونى از يمن دارد \r\nصائب چون محيط اصفهان را مطبوع طبع خود نيافت ، در سال 1036 به خيال سفر هند افتاد :\r\n طلايى شد چمن ساقى بگردان جام زرين را * بكش بر روى اوراق خزان ، دست نگارين را\r\nدلم هر لحظه از داغى به داغ ديگر آويزد * چو بيمارى كه گرداند ز تاب درد بالين را\r\nبه‌جاى لعل و گوهر از زمين اصفهان صائب * به ملك هند خواهد برد اين اشعار رنگين را \r\nصائب در سفر هند به شهر كابل رسيد ، در اين موقع ظفر خان كه نيابت حكومت پدر خود را داشت ، مقدم صائب را گرامى داشت و از او قدردانى كرد و صائب با مدايح خود ، او را زندهء جاويد ساخت . در سال 1039 ظفر خان به قصد تهنيت « شاه جهان پادشاه » به طرف دكن حركت كرد و صائب را با خود برد ، سرانجام در سال 1042 ، ظفر خان حاكم كشمير شد و صائب را كه به سابقه دوستى ، با او الفتى داشت همراه خود به كشمير برد .\r\nدر همين ايام ، پدر صائب به جهت برگرداندن پسر ، از اصفهان به هند آمد و به اتفاق فرزند خود به اصفهان بازگشت ، بيت ذيل از غزلى است كه صائب در سرزمين هند انشاء كرده :\r\n خوش آن روزى كه صائب من مكان در اصفهان سازم * ز وصف زنده‌رودش خامه را رطب اللّسان سازم \r\n* * * اشعار زير نشان مىدهد كه صائب از ماندن موقت خود در هندوستان چندان راضى نبوده :\r\n صائب از هند مجو عزّت اصفاهان را * فيض صبح وطن از شام غريبان مطلب \r\n* * *\r\n صائب از هند جگرخوار برون مىآيم * دستگير من اگر شاه نجف خواهد شد \r\nشاعران ديگرى چون محمد قلى سليم و نوعى خبوشانى نيز عدم رضايت خود را از اقامت در هند نشان داده‌اند :\r\n سليم هند جگرخوار خورد خون مرا * چه روز بود كه را هم بدين خراب افتاد \r\nسليم\r\n گداخت هند جگرخوارم اى اجل مپسند * كه استخوان همايى نصيب زاغ شود \r\nنوعى\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nاهميت مقام صائب ، قطع نظر از فصاحت و روانى شعر ، در روح انتقادى ظريفى است كه در اشعار او ديده مىشود . شاعر در دورهء صفويه يعنى در عهدى كه بازار جمود ، زهدفروشى و تعصّبات و خونريزيهاى مذهبى رواجى تمام داشته ، اشعار تند و دقيقى در قدح زاهدان ريايى سروده و روش عوام فريبانهء آنها را به باد انتقاد گرفته است ، اينك چند بيت از منتخب آثار او :\r\n پشّه از شب‌زنده‌دارى خون مردم مىخورد * زينهار از زاهد شب‌زنده‌دار انديشه كن \r\n* * *\r\n چون هرچه مىرسد به تو از كرده‌هاى توست * جرم فلك كدام و گناه ستاره چيست ؟ \r\n* * *\r\n دشمن دوست‌نما را نتوان كرد علاج * شاخه را مرغ چه داند كه قفس خواهد شد \r\n* * *\r\n چون شود دشمن ملايم احتياط از كف مده * مكرها در پرده باشد آب زير كاه را \r\n* * *\r\n كار با عمّامه و قطر شكم افتاده است * خم در اين مجلس بزرگيها به افلاطون كند \r\n* * * وى در مقام مبارزه با روحانى نمايان بىمايه و زاهدان ريايى چنين مىگويد :\r\n چه سود اينكه كتبخانه جهان از توست * نه علم ، آنچه عمل مىكنى همان از توست\r\nمخور صائب فريب فضل ، از عمّامهء زاهد * كه در گنبد ز بىمغزى صدا بسيار مىپيچد\r\nعقل و فطنت به جوى نستانند * دور ، دور شكم و دستار است \r\nبعضى از اشعار صائب در فصاحت و يكدستى ممتاز است و هرگز نبايد او را با معاصرينش چون كليم كاشانى مقايسه كرد ، با اينحال نمىتوان منكر شد كه از بين صد هزار بيتى كه از صائب به يادگار مانده ، اشعار نامطلوب و استعارات خنك و دور از ذوق و ظرافت بسيار ديده مىشود با اين همه به جرأت مىتوان گفت از بين اشعار فراوان اين شاعر ، مىتوان ده هزار بيت ممتاز و يكدست به دست آورد . اكنون نمونه‌اى چند از اشعار دلنشين صائب را كه حاوى نكات ظريف اخلاقى ، اجتماعى و روح فلسفى و عرفانى است نقل مىكنيم :\r\n هيچ قفلى نيست در بازار امكان بىكليد * بستگيها را گشايش از در دلها طلب\r\nگر ز خاك آسودنت آسوده مىگردند خلق * تن به خاك تيره ده ، آسايش دلها طلب\r\nچشم چون بينا شود خضر است نقش هر قدم * رهبر بينا چو خواهى ديدهء بينا طلب \r\n\r\n","description":"","footnote":"","page_name":" 107 ","page_number":107},
  {"content":"\r\n\r\n آب رو در پيش ساغر ريختن دون همتى است * گردنى كج مىكنى بارى ، من از مينا طلب \r\n* * *\r\n شاه و گدا به ديدهء دريادلان يكيست * پوشيده است پست و بلند زمين در آب \r\nيكى از ابيات بسيار جالب انتقادى صائب در ذم « در گوشى صحبت كردن » است كه ظاهرا از صدها سال پيش اين عادت مذموم در بين ما ايرانيان معمول بوده و نشان بارزى از بىادبى و بىنزاكتى است : « 1 »\r\n در مجالس ، حرف سر گوشى زدن با يكديگر * در زمين سينه‌ها تخم نفاق افشاندن است\r\nنهاد سخت تو سوهان به خود نمىگيرد * و گرنه پست و بلند زمانه سوهان است\r\nزمانه ، بوتهء خار ، از درشتخويى توست * اگر شوى تو ملايم جهان گلستان است « 1 » \r\n* * *\r\n اى دل از پست و بلند روزگار انديشه كن * در برومندى ز قحط برگ و بار انديشه كن\r\nاز نسيمى دفتر ايام برهم مىخورد * از ورق گردانى ليل و نهار انديشه كن\r\nزخم مىباشد گران شمشير لنگردار را * زينهار از دشمنان بردبار انديشه كن\r\nروى در نقصان گذارد ماه چون گردد تمام * چون شود لبريز جامت از خمار انديشه كن \r\nميزان دانش صائب : صائب در اصفهان تحت تعليمات پدر ، پرورش يافت و از بركت دلسوزى و مراقبت او ، نبوغ و استعداد ذاتىاش به ظهور رسيد ؛ وى مراتب شكرگزارى خود را در اين بيت آشكار كرده است :\r\n هفتاد ساله والد پيرى است بنده را * كز تربيت بود به منش حق بىشمار \r\nصائب در دوران تحصيل به استنساخ ديوان شمس تبريزى و ديگر شعرا مشغول بود .\r\nسفينهء او كه حاوى گزيده‌يى از آثار متقدمين و متوسطين و معاصرين اوست ، علاقهء فراوان وى را به عالم شعر و ادب فارسى نشان مىدهد .\r\nصائب در دوران حيات با بسيارى از شعرا و صاحبدلان عصر معاشرت و گفتگو داشته است ، در جواب قصيدهء خلاق المعانى كمال الدين اصفهانى گفته است :\r\n من كيم صائب كه خلاق سخن در اين مقام * خامهء معجز بيان را از بنان انداخته \r\nعلامهء مشهور محقق لاهيجى معروف به فياض در حق او گفته است :\r\n خدا روزى كند فياض ، چندى صحبت صائب * كه بستانيم از هم داد ايام جدايى را \r\nصائب در مقام تجليل از مولانا جلال الدين رومى مىگويد :\r\n\r\n\r\n","description":"","footnote":"\r\n( 1 ) . ماخوذ از مقدمه آقاى اميرى فيروزكوهى بر كليات صائب تبريزى ، ص 14 - 16 . ( به اختصار )\r\n","page_name":" 108 ","page_number":108},
  {"content":"\r\n\r\n از گفتهء مولانا مدهوش شدم صائب * اين ساغر روحانى صهباى « 1 » دگر دارد \r\nو در مورد خواجه حافظ چنين داورى و اظهار دلبستگى مىكند :\r\n ز بلبلان خوش الحان اين چمن صائب * مريد زمزمه حافظ خوش الحان باش \r\nاز ابيات زير پيداست كه صائب با شعراى دوران خود روابطى دوستانه داشته است :\r\n خوش آن گروه كه مست بيان يكديگرند * ز جوش فكر ، مى ارغوان يكديگرند\r\nنمىزنند به سنگ شكست ، گوهر هم * بسى رواج متاع دكان يكديگرند\r\nزنند بر سر هم گل ز مصرع رنگين * ز فكر تازه ، گل بوستان يكديگرند\r\nبه غير صائب و معصوم نكته‌سنج و كليم * دگر كه ز اهل سخن مهربان يكديگرند \r\n* * *\r\n خوشا كسى كه چو صائب ز صاحبان سخن * تتبع سخن ميرزا جلال كند \r\nنصرآبادى كه از تذكره‌نويسان معاصر اوست ، در بيان احوال صائب مىنويسد : « از كمال علوّ فطرت و نهايت شهرت ، محتاج به تعريف نيست ، انوار خورشيد فصاحتش چون خرد خرده بين عالم‌گير و مكارم اخلاقش چون معانى رنگين دلپذير . . . »\r\nدر سفر عتبات به صائب خبر دادند كه حاكم بغداد مردم را از لعن يزيد ممنوع كرده ، صائب كه هرگز هجو كسى نگفته بود ، از اين فرمان بى مورد برآشفت و گفت :\r\n حاكم بغداد حكمى كرد و مىبايد شنيد * تا كه او باشد نبايد كرد لعنت بر يزيد \r\nدر پايان اين مقال نمونه‌اى از نثر انتقادى صائب را نيز مىآوريم :\r\n زبان شكسته‌ترم از قلم ، نمىدانم * كه شرح آن به كدامين زبان كنم تقرير ؟ \r\n« غرض از تحرير اين پريشان رقم آنكه در اواخر ماه رمضان ، فرمانى از جانب سلطان صاحبقران مشتمل بر منع شراب و آزار مىخوارگان رسيد . رندان باده‌نوش كه آمادهء اين شده بودند كه به اشارهء آبروى هلال عيد به دست سبو بيعت تازه كنند و با سبزخطان ته گلگون شيشه و پياله دست در گردن كرده چهرهء زعفرانى ، ارغوانى سازند ، از اثر استماع اين خبر انگشت تأسف به دندان گزيدن گرفتند و به آب ديده ، دست از دامن دختر زر فروشستند . هلال عيد كه ناخن به دل ارباب طرب مىزد در نظرها به عينه شكل ناخنه به همرسانيد ، بزرگان خم و خردان پياله كه از مى در جوش و از نشاط در خروش بودند ، همگى شكسته خاطر شدند و از اشك عقيق رنگ چهره خاك را لعل‌گون ساختند ؛ پياله از دست رفت و صراحى از پاى درآمد . . . شمع را كه مجلس افروز بزم رندان بود از مشاهده اين حالت جانكاه دود از نهاد برآمد و جهان روشن در نظر ، تاريك شد . . . كمانچه كه\r\n\r\n\r\n","description":"","footnote":"\r\n( 1 ) . شراب\r\n","page_name":" 109 ","page_number":109},
  {"content":"\r\n\r\nثابت قدم بزم عشرت بود ، خاك در كاسهء سرش ريخته به تيرش زدند ، دائره كه حلقه بندگيش در گوش كشيده از شادى در پوست نمىگنجيد ، به ضرب طپانچه از دايره اهل نشاط بيرونش كردند . چنگ كه هميشه جا در دامن زهر جبينان ماه طلعت داشت ، به جهت ضبط قانون ، موىكشان از پرده برونش كشيدند پرده ناموسش به ناخن بىاعتبارى دريدند . طنبور را گوشمالى ندادند كه ديگر هوس نغمه‌پردازى كند و رباب را آنچنان ننواختند كه بعد از اين با حريفان ناسازگارى كند و اگر بوى برند كه عود بر عشّاق نواى مخالف خوانده در زمانش چون عود قمارى بسوزند ؛ و اگر بشنوند كه موسيقار با كسى همنفس گشته ، سرب در گلويش بريزند .\r\nاميد كه منشور رخصت از ديوان رحمت پناهى صادر گردد و آب رفته به جوى شيشه و پياله بازآيد و مستورهء « بنت العنب » كه در پرده خفا محجوب مانده ، شهد روان گردد و چشم پياله به ديدار قرة العين روشن گردد ، يا رب دعاى خسته دلان مستجاب كن . » « 1 »\r\n\r\nنمونه‌يى از تعاليم اجتماعى او ،\r\n بىترديد دامن روزى نمىآيد به دست * مىكند با كاهلان اين نكته تلقين آسيا\r\nبيكارى و توكل دور است از مروّت * بر دوش خلق مفكن زنهار بار خود را\r\nاز شرم در بسته روزى نگشايد * اين قفل ، كليدى به جز ابرام « 2 » ندارد \r\n* * *\r\n مگو در بىغمى آسودگى هست * كه غم گر هست در عالم همين است \r\n* * *\r\n در طلب ، سستى چو ارباب هوس كردن چرا ؟ * راه دورى پيش دارى رو به پس كردن چرا ؟\r\nدر ره دورى كه مىبايد نفس دريوزه كرد * عمر صرف پوچ‌گويى چون جرس كردن چرا ؟\r\nمده چو تير هوايى ، به باد عمر عزيز * كشيده‌دار كمان تا نشان شود پيدا\r\nهرچه رفت از كف به دست آوردن آن مشكل است * چون كند گردآورى گل ، بوى غارت برده راه\r\nاكنون كه در دهان تو دندان به جا نماند * بيحاصل است داعيهء لب گزيدنت\r\nبه سر نيامده طومار عمر ، جهدى كن * كه چون قلم ز تو در هر قدم اثر ماند\r\nحسرت اوقات غفلت چون ز دل بيرون رود * داغ فرزند است فوت وقت از دل چون رود \r\n* * *\r\n نيست كارى به بد و نيك جهانم صائب * روى دل از همه عالم به كتاب است مرا \r\n\r\n\r\n","description":"","footnote":"\r\n( 1 ) . اين نمونه نثر از روى بياض استاد فقيد جلال همايى نقل شده است . به نقل از كليات صائب ، پيشين ، ص 48 .\r\n( 2 ) . كوشش و تلاش .\r\n","page_name":" 110 ","page_number":110},
  {"content":"\r\n\r\n تا بود نغمه بلبل مشنو ساز دگر * تا بود دفتر گل روى مياور به كتاب\r\nميزبانى كه ز جان سير كند مهمان را * چه ضرور است كه آراسته دارد خوان را\r\nضيافتى كه در آنجا توانگران باشند * شكنجه ايست فقيران بىبضاعت را\r\nاز ميزبان تكليف بسيار ، در سلوك * با شيوهء فضولى مهمان برابر است\r\nخنده‌روئى ميهمان را گل به جيب افشاندن است * تنگ خلقى كفش پيش پاى مهمان ماندن است\r\nهركس بخوان قسمت خود رزق مىخورد * از كم بضاعتى خجل از ميهمان مباش \r\n* * *\r\n پرتو منّت كند دلهاى روشن را سياه * مىكشد دست حمايت شمع مغرور مرا\r\nاين زمان در زير كوه منّت مىروم * من كه مىدزديدم از دست نوازش دوش را\r\nبه يك دو قطره كه خواهد گهر شدن روزى * رهين منت خود ، گو مكن سحاب مرا\r\nبار منّت برنمىتابد دل آزادگان * ترك احسان را ز مردم جود مىدانيم ما \r\n\r\nمحتشم كاشانى\r\nيكى از معروفترين شعراى دورهء صفويه ، محتشم كاشانى است .\r\nبا اينكه او به روزگار جوانى به غزلسرايى و مديحه‌گويى مىپرداخت ، ولى به اقتضاى زمان و به تشويق شاه تهماسب به سرودن اشعارى مبنى بر تذكر مصائب اهل بيت ، همت گماشت و در اين سبك اشعارش معروف گشت ، تا آنجا كه روضه‌خوانها و مرثيه‌گويان تا دوران ما نيز از اشعار اندوهبار او به هنگام ذكر مصيبت آل على ( ع ) استفاده مىكنند . « 1 »\r\nمهمترين مراثى وى تركيب‌بندى است در مرثيه شهداى كربلا ، به عنوان نمونه ، بند اول تركيب‌بند او را در مرثيه شهداى كربلا مىآوريم :\r\n باز اين چه شورش است كه در خلق عالمست * باز اين چه نوحه و چه عزا و چه ماتم است\r\nباز اين چه رستخيز عظيم است كز جهان * بىنفخ صور خاسته تا عرش اعظم است\r\nگويا طلوع مىكند از مغرب آفتاب * كاشوب در تمامى ذرّات عالم است\r\nگر خوانمش قيامت دنيا بعيد نيست * اين رستخيز عالم كه نامش « محرّم » است\r\nدر بارگاه قدس كه جاى ملال نيست * سرهاى قدسيان همه بر زانوى غم است\r\nجن و ملك بر آدميان گريه مىكنند * گويا عزاى اشرف اولاد آدم است\r\nخورشيد آسمان و زمين ، نور مشرقين * پروردهء كنار رسول خدا حسين « 1 » \r\n\r\n\r\n","description":"","footnote":"\r\n( 1 ) . دكتر رضازاده شفق ، تاريخ ادبيات ايران ، پيشين ، ص 369 و لغت‌نامه دهخدا ، شماره مسلسل 207 ، شماره حرف م ، بخش اول ، ص 512 .\r\n","page_name":" 111 ","page_number":111},
  {"content":"\r\n\r\nوفات او به سال 996 اتفاق افتاد .\r\n\r\nعرفى شيرازى\r\nجمال الدّين محمّد عرفى پسر بدر الدين از شعراى مشهور ايران در قرن دهم هجرى است ؛ ولادتش به سال 963 هجرى قمرى در شيراز روى داد ، ولى بيشتر زندگيش در هندوستان سپرى شد و به دربار جلال الدين اكبر شاه امپراتور مغولى هند راه يافت ؛ و در آنجا با شعرا و فضلاى فارسىزبان آشنا گرديد و مقام و موقعيت ممتازى به دست آورد .\r\nعرفى در سرودن قصيده و غزل و قطعه و ترجيع و تركيب ، قدرت داشت و در شمار بهترين شاعران سبك هندى است و دو منظومهء مخزن الاسرار و خسرو و شيرين نظامى را استقبال كرد و نشان داد كه در مثنوى نيز دست دارد .\r\nعرفى جز ديوان اشعار ، ترجيع‌بندى به نام گلشن راز و رسالهء منثور صوفيانه‌اى به نام نفيسه دارد ؛ وفات عرفى در جوانى ، يعنى به سن 36 سالگى ، در تاريخ 999 در لاهور اتفاق افتاد . يكى از قصايد معروفش كه در نعت و مدح حضرت على ( ع ) است ، با اين بيت آغاز مىشود :\r\n جهان بگشتم و دردا كه هيچ شهر و ديار * نديده‌ام كه فروشند بخت در بازار \r\nصائب تبريزى در مواردى چند از او ياد كرده است :\r\n در سخن از عرفى و طالب ندارد كو تهى * عيب صائب اين بود كز زمرهء اسلاف نيست \r\n* * *\r\n هزار حيف كه عرفى و نوعى و سنجر * نيند جمع به دار العيار برهان‌پور \r\nعرفى شيرازى ، در مقام ستايش خود ، گفته است :\r\n نازش سعدى به مشت خاك شيراز از چه بود * گر نمىدانست باشد مولد و مأواى من « 1 » \r\nغافل از اينكه سعدى شيرازى ، با مقام شامخى كه در شعر و ادبيات فارسى دارد هرگز به خاك شيراز افتخار نكرده است ، بلكه شيرازيان و پارسى زبانان به وجود اين ستارهء درخشان و قدر اول ادب فارسى افتخار مىكنند .\r\nبه نظر ذبيح اللّه صفا : « عرفى بر سر راه تكامل شيوه‌اى از سخنورى قرار داشت كه بعدها به هندى شهرت يافت و او را مىتوان يكى از ستونهاى آن بناى رفيع شمرد اما نه همهء آن كاخ بلند ؛ و اگر در سخن او خاصه در غزلش دقيق شويم ، مىبينيم كه او بسيار در\r\n\r\n\r\n","description":"","footnote":"\r\n( 1 ) . ماخوذ از تاريخ ادبيات دكتر شفق ، پيشين ، ص 370 و لغت‌نامه دهخدا ، شماره مسلسل 76 ، ع ، عتك ، ص 180 به بعد .\r\n","page_name":" 112 ","page_number":112},
  {"content":"\r\n\r\nدنبال شاعران آغاز قرن نهم تا آغاز قرن دهم حركت مىكند منتهى قدرت و صلابت طبعش او را در شمار مستثنيات درآورده است » .\r\nاز جمله بيانهاى روشنى كه دربارهء سخنورى عرفى شده از مير عبد الرزاق خوافى است كه گويد : « بيشترى از اساتذه سخن‌شناس اتفاق دارند كه در كلام مولانا جزالت با سلامت و لطافت با متانت جمع آمده و بدين شيوا زبانى و شيرين‌بيانى كم كسى بوده ؛ در نظم قصايد چنان بلند مرتبه افتاده كه هيچكس را با وى ياراى شركت و هم چشمى نمانده . » « 1 »\r\nحق همينست كه مير عبد الرزاق گفت ، زيرا عرفى با قدرت و قوت كم‌سابقه طبع و قريحه خود توانست سخن جزيل و استوار شاعران آغاز قرن نهم را با لطافت انديشه غزل‌گويان پايان آن قرن درهم آميزد و با توانايى خاص خود در ايراد معناهاى لطيف و تركيبهاى تشبيهى و استعارى در بيانى سليس و روان بابى نو ، در كتاب شاعرى افتتاح نمايد ، نه آنكه شيوه پيشينيان را درهم بريزد و بر روى آن كاخ درهم ريخته بنايى تازه برآورد و حال آنكه « ثنايى » با طرز خاص خود كه عبارت از گنجانيدن مفهوم‌هاى بلند و خيالهاى دور و دراز در كلام كوتاه و فشرده است ، چنين كارى انجام داده است . » « 2 »\r\n\r\nنمونه‌يى از ادبيات ديوانى ( ادارى ) در عهد صفويه\r\nبا مطالعهء نامه‌هاى ادارى و دربارى ، كه در آغاز حكومت صفوى ( در عهد شاه تهماسب صفوى ) به رشته تحرير درآمده است ، تنها با طرز نگارش نامه‌هاى رسمى آن دوران آشنا نمىشويم ، بلكه با انواع اغذيه و تنقّلات و با طرز پذيرايى از شخصيتهاى خارجى و به خصوصيات فرهنگى و اجتماعى آن عصر نيز تا حدى پى مىبريم .\r\nدر « حكم شاه تهماسب صفوى براى پذيرايى از همايون ، پادشاه مغولى هند كه به دربار شاه تهماسب پناهنده شده بود » مطالب زير شايان توجه و قابل دقت است و بسيارى از ويژگيهاى زندگى مردم و طبقات ممتاز و مرفه اجتماع را روشن مىكند :\r\n\r\nخصوصيّات خيمه و خرگاه و طرز پذيرايى از مهمانان خارجى\r\n1 . نحوهء پذيرايى از سلاطين و ميهمانان بلند پايه خارجى ، و طرز برافراشتن خيمه و خرگاه زرين براى سكونت آنان و به كار بردن طنابهاى ابريشمى و ميخهاى زرين براى استقرار و استحكام آن .\r\n\r\n\r\n","description":"","footnote":"\r\n( 1 ) . بهارستان سخن ، مدارس 1958 ، ص 420 .\r\n( 2 ) . دكتر ذبيح اللّه صفا ، تاريخ ادبيات در ايران ، جلد پنجم ، بخش يكم ، ص 527 .\r\n","page_name":" 113 ","page_number":113},
  {"content":"\r\n\r\n2 . استفاده از تجيرهاى الوان از مخمل و اطلس براى جدا كردن قسمتى از خرگاه شاهانه .\r\n3 . اعزام بيست فرّاش براى آب‌پاشى و آبيارى و احداث حوض براى آسايش مهمانان .\r\n4 . فرستادن جلودار و مهترباشى براى آماده كردن اسب و استر كافى با زين و لجام مرصع ، براى سوار شدن همايون شاه و اطرافيان او .\r\n5 . اعزام توشمال‌باشى با بيست طبّاخ ماهر و شربت دارباشى براى آماده كردن انواع اغذيه و اشربه و تقديم انواع مواد مخدّر چون فلونيا و ترياك و معجونهاى گوناگون و تنقلات و انواع شيرينى به حضور شاه و ملتزمين او .\r\n6 . هنگام صرف غذا « شربت‌دار » مكلّف بود ، انواع ترشيها و افشره و سبزيها را فراهم كند و مسئول عطارخانه ( داروساز ) نيز موظف بود انواع ادويه از فلفل ، دارچين ، زيره ، زنجبيل ، زعفران و نبات و مصطكى و انواع ادويه ديگر را همراه ببرد .\r\n7 . مسئول قيچاچىخانه مكلّف بود ، انواع پارچه‌هاى زربفت و شال و ترمهء كشمير و سمور و سنجاب و خز همراه ببرد و با عده‌يى خياط ماهر و زبردست ، آنچه مىخواهند فراهم سازد .\r\n8 . چراغچى باشى بايد هر شب با 12 عملهء چراغ دوازده پيه‌سوز طلا و نقره و 12 شمعدان طلا و نقره با شمعهاى كافورى بسوزاند و مجمرها و بخور خوشبو به كار برد .\r\n9 . هنگام صرف صبحانه و ناهار ، طبق دستور ، ظروف و غذاهاى معينى را در سفره قرار دهد و آماده كردن انواع و اقسام پلاو و مرغ بريان و سياه‌پلاو و زردپلاو و ديگر اغذيه غفلت نورزد .\r\nاينك متن اين نامهء تاريخى را كه حاوى اطلاعات گوناگون سياسى و اجتماعى از ايران عهد صفويّه است نقل مىكنيم :\r\n\r\nحكم شاه تهماسب صفوى براى پذيرايى همايون پادشاه\r\n« فرمان همايون شد ، آنكه رفعت دستگاه عمدة الامراء حشمت انتباه ، عظمت و دولت و اجلال اكتناه عاليجاه على قلى خان شاملو به عنايت و عواطف پادشاهانه سرافراز بوده‌اند كه به سمع اشرف ما رسيد كه زبدهء خواقين ، عمدة السلاطين چنگيزى ، خلاصهء دودمان گوركانى ، پادشاه بن پادشاه ، شهنشاه هندوستان همايون پادشاه به درگاه فلك پناه ما مىآيد ، طريقهء آن بيگلر بيگى و خانلرخانى آنست كه اعزاز و احترام پادشاه را چون داخل ممالك ايران شود و مذكور شد كه به قلعهء كريش رسيده است كه اول محال زمين داور يعنى دار القرار قندهار ( است ) بجاى آورد و دقيقه ( اى ) از خدمتكارى و مهمان‌دارى فروگذاشت\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nننمايد و استقبال به استقلال بكند و مىبايد كه خيمه و آلاچوب بارگاه از خود روانه كند تا ما تدارك احوال پادشاه بكنيم .\r\n\r\nخيمه و خرگاه براى پذيرايى :\r\nاز اين‌جانب دوازده قطار شتر پيش‌خانه به مصحوب شاوردى بيك روانه فرموديم ، و مقرر كرديم كه هركجا كه پادشاه سوار شود شتران را بار كرده روانه گردد و خيمه‌گاه و بارگاه آلاچوب و كرياس كه با هجده ستون كويزه طلا و كرياس كه از اطلس خطائى و مخمل بر سرپاى كند و شاميانه در پيش بارگاه بتكد و تجير الوان از مخمل و اطلس و دور بارگاه و كرياس بكشند و طنابهاى ابريشمى به ميخهاى زرين ببندند و در كرياس و بارگاه خيمه از زربافت بر سرپاى كند و به جهت خوابگاه پادشاه .\r\nو بيست فراش به جهت خدمت فراشى مقرر شد و بيست نفر بيلدار قرار داديم كه هركجا كه فرود بيايند زمين بارگاه را هموار نمايند و حوض بلغار را پر آب كرده در بارگاه نصب نمايند و چهل نفر سقا را قرار داديم كه از هركجا كه پادشاه والاجاه سوار شود پيش پيش آب بپاشند و خيمهء ركاب‌خانه از اطلس به نزديك كرياس و بارگاه بر سرپاى كنند و قاليهاى كار خراسان ابريشمى و كهه و نمدهاى جامى و سوزنيها بيندازند .\r\nو مقرر فرموديم دردر بارگاه طناب قورق بكشند ، يك ميدان اسب دور تر و از عقب فراشخانه و پيش‌خانه رفعت دستگاه شاه قلى بيك جلودار با حسن مهترباشى را با هشتده سر اسب از آن جمله چهار سر يابوى رهوار و چهار سر استر خوش راه خاموش از براى پادشاه و ده اسب به دو از براى كتل ، همهء اسبها و استرها با زين و لجام مرصع و كئيم و كجيم سر اسبان كتل و جنيبت بيندازند و بپوشانند و بر اسبان و يابو و استر سوارى ارتك طلادوز و گلابتون‌دوز بيندازند و از عقب فرستادن اسب و جنيبت ايالت پناه آقا بيك استاجلو كه توشمال باشى است با بيست نفر طباخ .\r\n\r\nوظايف شربت‌دار باشى :\r\nو مقرر فرموديم كه توشمال باشى هر روز سيصد لنگرى طعام از سركار پادشاه طيار كند و از عقب او رفعت پناه حسن بيك شربت‌دار باشى را قرار داديم كه هر روز بيست خوان نقل و در هر خوان دو كله قند و گوارش الوان مثل گوارش مصطكى و گوارش زرشك و گوارش زعفران و گوارش ليمو و آب‌نبات و قرص ليمو و قرص عنبر و ديگر قرصها مثل حلواى شكر و لوزينه و غيرها در محل كيف خوردن پادشاه و كيف‌دانهاى طلا و نقره قرار داديم و در كيف‌دانها مفرح ياقوتى و فلونيا و حب لؤلؤى و ترياك كازرون و فلاسفه و معجون اسكندرى و حب جدوار و معجون مرواريد و كوكنار كه با زعفران بگيرند با تنقلات به حضور پادشاه ببرند .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n\r\nانواع ترشى و چاشنى :\r\nو در محل طعام شربت ( دار ) را قرار داديم ، دويست پياله ترشى الوان مثل ترشى كشمش و ترشى پوست نارنج و افشرهء كله‌پر و افشرهء آب ليمو و چاشنى آن از قند و دويست نعلبكى سبزى از ترب و نعناع و پياز تازه و غيرها به مجلس به سر سفره حاضر سازد .\r\nو از عقب عزت آثار آقا لطف على خويجدار را فرستاديم با بيست قطار شتر از برنج و روغن و نخود و ماش و كشمش طعام و بسته‌هاش شكر و پياز و نمك و زوغال اخته و زرشك خشك و قيصى خشك و كشك و پنير قزوين و ماست درگزين و برنج نيلوفر و شيشه‌هاى آب‌ليمو و خيكهاى رب نار و نخود ، لپه و ماش كركره كرده و آرد گمشه با استاد حاجى على خان چوركچى خاصه با دوازده نفر عملهء چورك‌خانه ، و هريك از كارخانها كه فرستاده مىشود ، سى نفر عمله در هر كارخانه به خدمت باشند .\r\nو در عقب ايشان عطارخانه فرستاديم كه دواها و ادويهء حاره مثل فلفل و دارچينى و زيره كرمانى و زنجبيل خشك و زنجبيل پرورده و آمله و هليلهء پرورده و زعفران پانصد مثقال و نبات سفيد و چند بيدستر و مصطكى و دواهاى ديگر از هريك يك عدل به مصحوب حاجى زمان عطار فرستاده شد با دوازده نفر عملهء عطارخانه .\r\n\r\nمصنوعات و منسوجات عهد صفوى :\r\nو از عقب ايشان رفعت‌پناه عليخان بيك صاحب جمع قيچاچىخانه را با شش خروار متاع از زربفت كار كاشان و يزد و چهار ذرعى كار اصفهان و چهار ذرعى ساده و قطنى و اطلس زربفت زمينه طلا و زمينه نقره و شال طرمه و شال كشمير و منديلهاى زرتار كار فطن قطنى ساده و قطنى لپه‌دار و بته‌دار و الجهء ماو كار هند و الجهء كسارى و الجهء كار يزد و تفضيلهء يزدى به جهت زير دامنى و قصب كار قزوين و دستارهاى باريك مثل سيرى صاف و چيت قلمكار و چند دنلق سمور و سنجاب و خز و غيره ؛ و استاد الله‌وردى خياط با چهارده نفر خياطخانه و چهار بسته لندرهء الوان با پنج نفر پوستين‌دوز و يك خروار پوست كبود بخارائى و پوست قلمهء نازك « 1 » فرستاده شد كه هرچه در ( نظر ) پادشاه خوش آيد و به قامت و اندام بريده تمام كنند و هريك از اين كارخانها خيمه و آلاچوب و دودرى و تجير و سايه‌بان در هر منزل كه اردوى فلك شكوه نزول اجلال نمايد كارخانه‌ها حاضر باشند .\r\n\r\nمأمورين تشريفات :\r\nو ايالات دستگاه كلب على سلطان يساول را با هشتاد نفر يساول در خدمت قيام نمايند و دولت مآب سلطان على بيك سفره‌چى سركار خاصه را با هجده نفر\r\n\r\n\r\n","description":"","footnote":"\r\n( 1 ) . و نيم رس نازك .\r\n","page_name":" 116 ","page_number":116},
  {"content":"\r\n\r\nسفره‌كش در خدمت باشند و متعلقان پادشاه را عزت و احترام نمايند ، و قانون كلب على آن است كه عصا به دست ( در حضور ) پادشاه حاضر باشد و چون بارگاه و كرياس پادشاهانه و بارگاه ملوكانه را بر سرپا بكنند با طنابهاى ابريشمين و سايه‌بانها طناب قورق را بكشند و يساولان با خم‌پيهاى زرين و سيمين در دست حاضر باشند و نگذارند كه كسى از طناب ، بيرخصت پادشاه داخل بارگاه شود و هميشه كتل و جنيبتهاى خاصه دردر بارگاه با طناب ابريشمى زين كرده و سطلهاى طلا و نقره و مير آخورباشى حاضر باشند و يك دينار از رعايا از سورى و اقامت نگيرند .\r\n\r\nوظايف چراغچى باشى :\r\nو عزت مآب دولت انتساب خاندان قلى بيك چراغچى باشى را با دوازده نفر عملهء چراغ‌خانه را قانون آنست كه هر شب دوازده پيه‌سوز طلا و نقره و دوازده شمعدان طلا و نقره با شمعهاى كافورى در بارگاه و مجلس بهشت آئين بسوزانند و مجمره‌ها و بخور خوشبوى به كار برند و هشت مشعل طلا و نقره دردر بارگاه بزنند و در هر كارخانه كه ما فرستاده‌ايم دو مشعل روشن كنند و آنچه لازم پادشاهانه است به جا آورند .\r\n\r\nطرز پذيرايى از مهمانان و مواد گوناگون غذايى :\r\nو چون صبح شود فراشان بارگاه و در بارگاه را پاكيزه كنند و ناشتايى پادشاه و مردم او را هجده خوان از آمله و هليله و زنجبيل پرورده با نانهاى كليچهء روغنى و كاكايى و پنير خوب و مسكه و شيرهء نبات در خوانها و در نعلبكيهاى چينى كرده به حضور ببرند ، و وقت كيف پادشاه كيف‌دانهاى طلا با آفتابه سلبچهء طلا و نقره به حضور پادشاه حاضر سازند .\r\nو در محل شب در مجلس بهشت آئين شمعدانها و پيه‌سوزها ( و ) زير پىسوزها ( ى ) گلابتون بيندازند ، و در شيلان كشيدن سيصد لنگرى طلا و نقره و چينى با سرپوش حاضر كنند ، و در پيش مردم پادشاه هرسه يك لنگرى با ترشيها و سبزيها و پياله‌هاى افشره از آب‌ليمو و افشرهء گله ( پر ) بنهند .\r\nو در وقت سفره انداختن ، سفره‌هاى زربفت و مطبق و چيت قلمكار انداخته شود و پيش زرتارى در دامن پادشاه بيندازند .\r\nو در محل سفره برچيدن آنچه از طعامها مىماند ، نوكران و مجلس نشينان بردارند و كسى مانع نشود ، به هر طريق كه خواهند بخورند .\r\nو در وقت خوردن ماحضرى صد خوان دورى بزرگ ، در هر خوانى دو چرك و نعلبكى پنير و پياله ماست و يك بوشقاب . . . فرد اعلا و يك بوشقاب خربزهء شيرين و نعلبكى مرباى سيب و مرباى بالنگ ( و ) مرباى زرشك ( و ) مرباى آلو بخارا و مسكه بگذارند\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nو در پيش هركس يك خوان بنهند و در پيش پادشاه يك خوان به طريقى كه مذكور شد و يك لنگرى ديوانى قليه‌چلاو و يك لنگرى قيمه‌چلاو .\r\nطريقهء سلطان على بيگ آنست كه در برابر پادشاه به دو زانوى ادب بنشيند ، خواه در وقت ماحضرى خوردن و خواه در وقت طعام و شيلان به مجلس آوردن .\r\nو توشمال را قاعده آنست كه در كار خود مشغول باشد و هر روز از پيشخدمتها احوال بپرسد و پيشخدمتها و انيسان پادشاه برسانند كه چه طعام بپزيم ؟ آنچه پادشاه بفرمايد آن را بپزند .\r\nو سواى فرمايش پادشاه مقرر شد كه هر روز دزده بريان و چلاو قليه ، و ليمو پلاو ، و ششده رنگه چلاوه ، سياه پلاو و بره پلاو ، زرده پلاو ، شكر پلاو ، كوكوچلاو با كباب مرغ بچه و شامى كباب و انار پلاو و دو پيازه و آش حبشى و آش ماست و آش ماهيچه و بورانى و قليهء مرغ و ماش پلاو و يخنى پلاو به اين قرار طباخان بپزند و حلويات هم به مجلس عالى حاضر كنند ، مثل حلواى دارچينى ، پالوده و فرنى و ساير حلويات كه مقرر فرموده‌ايم به مجلس حاضر كنند .\r\nو چون پادشاه سوار شود سه كس بر يخدانها سوار شوند و در يخدانها از خوردنيها مثل كباب مرغ و حلواها و يخنى و پنير و نانهاى روغنى و تفتان روغنى در طاسهاى نقره كرده در سفره‌هاى زربفت پيچيده در يخدانها بگذارند كه اگر پادشاه ( را ) در راه ميل خوردن شود حاضر باشد .\r\nو كلب سلطان يساول صحبت را مقرر كرديم كه هرگاه پادشاه سوار بود او پيشاپيش با يساولان يك تير پرتاب دور تر از پادشاه و مردم پادشاه يك تير پرتاب دور تر از پادشاه بيايند مگر خاصان و پيشخدمتان كه نزديك پادشاه باشند و نزديك پادشاه بروند و در محلى ( كه ) پادشاه سوار شود ، دوازده شاطر با زنگهاى زرين و قرقاولها بر بالاى كلاهها بزنند و قنطوره‌هاى زربفت و نجقهاى زرين دربند دست بيندازند .\r\nتشريفات مسافرت : و چون پادشاه سوار شود ، كارخانه‌ها را بار شتران كرده پيش از پادشاه روانه شوند و پيش خانه پيش از پادشاه بر شتران بادرفتار بار كرده به منزل ديگر خيمه‌ها و بارگاه بزنند و طناب قورق بكشند و هر روز يك فرسخ يا دو فرسخ ( بيش ) نروند و سقايان و رابيه‌كشان ، مشكها و خيكها را پرآب كرده و بر استران بار كرده آب بپاشند و بيلداران پيشتر بروند و راهها هموار كنند و سقايان آب بپاشند تا گرد و غبار راه فرو نشيند .\r\nو مقرر فرموديم كه چون به دار السلطنهء هرات پادشاه برسد ، ايالت و شوكت‌پناه عليقلى خان مهمان‌دار باشد و سركارى كارخانه و آنچه در اين حكم عزصدور يافته است ،\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nدستور العمل خود ساخته بدان عمل نمايد و چون به هرات برسد ، مردم شهر استقبال نمايند و آنچه لازمهء عزت و احترام است بجا آورند .\r\nو چون به مشهد مقدس معلى برسد ، رفعت دستگاه صفى قلى خان حاكم مشهد مقدس با لشكريان و توابع خود استقبال نمايد و متولى باشى با متوليان به پيشواز بيايند و چون پادشاه ارادهء زيارت داشته باشد ، او را داخل روضهء متبرك سازند و احترام پادشاه به جا آورند .\r\nو چون از مشهد بيرون آيد همه‌جا به طريقى كه فرموده‌ايم به جا آورند .\r\nو چون به شهر دامغان و نيشابور رسند به‌همين طريق با پادشاه سلوك نمايند .\r\nو چون به سمنان برسد ، حاكم و كلانتر ( و ) وزير سمنان استقبال نمايند و آنچه پيشكش كه ايشان را مقدور باشد به نظر پادشاه بگذرانند و چون پادشاه در بارگاه قرار گيرد ، امراء و بزرگان به پيش طناب قرق با يساولان بايستند ، تا آنكه رخصت بدهد ، داخل بارگاه شوند و او را از راه مازندران بياورند و چون به شهر اشرف و هزار جريب برسد ، استقبال نمايند و هرگونه حرمت و عزت باشد به جا آورند ، به اين دستور تا به يك منزلى قزوين برسانند و نواب اشرف ما به نفس نفيس خود با امراء و اركان يكان ( يكان ) استقبال كنند .\r\nو مىبايد كه چون به نزديك برسند ، قرق بكشند و كارخانه‌ها جابه‌جا خيمه بزنند و بارگاه را بر سرپا كنند و مركبان جنيبت را بر در بارگاه در زير سايه‌بان ببندند و سطلهاى طلا و نقره حاضر كنند و اساسهء ( كذا ) پادشاهى را بنمايند و هركه ( از ) اركان كه به پابوسى پادشاه مشرف شود ، يكان‌يكان پادشاه را كرنش و تسليم كنند و صحبت يساول مىبايد كه نام امرا را يكان‌يكان به پادشاه عرض كند . تا ما خود بديدن پادشاه بيائيم و در عهده دانند و از فرموده نگذرند . » « 1 »\r\n\r\nنفوذ شعرا و اهل ادب در محافل عمومى در عهد صفويه\r\nنصر اللّه فلسفى ضمن تاريخ عمومى عهد شاه عباس ، از توجه و علاقه طبقات مختلف به شعرا و اهل ادب چنين ياد مىكند :\r\n\r\nقهوه‌خانه در زمان شاه عبّاس اوّل\r\n« در عهد شاه عبّاس ، در بيشتر شهرهاى بزرگ ايران ، مخصوصا در قزوين و اصفهان\r\n\r\n\r\n","description":"","footnote":"\r\n( 1 ) . محمد يوسف كيانى و ايرج افشار : مجلهء آينده ، سال هفتم ، تا بهمن و اسفند 1360 ، ص 815 تا 819 .\r\n","page_name":" 119 ","page_number":119},
  {"content":"\r\n\r\nقهوه‌خانه‌هاى متعدد دائر شده بود . در اصفهان قهوه‌خانه‌هاى معروف بيشتر در اطراف ميدان نقش جهان و چهارباغ و بازار قيصريه بود . طبقات مختلف مردم ، از اعيان و رجال دربار و سران قزلباش ، تا شاعران و اهل قلم و نقاشان و سوداگران ، براى گذرانيدن وقت و ديدار دوستان و سرگرم ساختن خود به بازيهاى مختلف ، يا مناظرات شاعرانه و شنيدن اشعار شاهنامه و حكايات و قصص ، و تماشاى رقصهاى گوناگون و بازيها و تفريحات ديگر ، به آنجا مىرفتند .\r\nقهوه‌خانه‌ها بسيار وسيع بود و ديوارهاى سفيد و پاكيزه داشت . درهاى قهوه‌خانه از چهارسو به خارج باز مىشد و بيشتر قهوه‌خانه‌ها را به يك صورت و يك اندازه ، پهلوى يكديگر مىساختند . بطورى كه ميان آنها هيچگونه ديوار و پرده‌اى نبود و از درون هريك قهوه‌خانهء ديگر نيز ديده مىشد و چنان مىنمود كه آن همه يك دستگاهست .\r\nدر اطراف قهوه‌خانه ، طاقنما و شاه‌نشين‌هايى ساخته بودند كه با قالى و فرشهاى ديگر مفروش و نشيمن مشتريان و تماشاگران بود ، و همه در آنجا بر زمين مىنشستند .\r\nشبها چراغهاى فراوانى را كه از سقف قهوه‌خانه آويخته بود مىافروختند . در ميان قهوه‌خانه هم حوضى بزرگ بود كه هميشه آب صاف و روشنى از اطرافش فرومىريخت ، و هنگام شب زمين نيز از انعكاس چراغ‌هاى سقف ، و چراغ‌هاى ديگرى كه در اطراف حوض مىگذاشتند ، چون آسمانى پرستاره به نظر مىرسيد .\r\nوضع قهوه‌خانه‌ها در زمان شاه عباس : در زمان شاه عباس اول كاركنان قهوه‌خانه‌ها بيشتر از جوانان خوبروى گرجى و چركسى و ارمنى انتخاب مىشدند . ازين ميان جمعى به خدمت مشتريان مشغول بودند ، و جمعى ، با زلفهاى بلند و لباسهاى فريبنده ، به رقصها و بازيهاى گوناگون مىپرداختند . به‌همين سبب قهوه‌خانه‌ها بيشتر ميعادگاه صورت‌پرستان و شاعران دل در كف و هوسبازان بود .\r\nاز قهوه‌خانه‌هاى معروف اصفهان در زمان شاه عباس ، قهوه‌خانه‌هاى عرب ، بابافراش ، حاجى يوسف ، بابا شمس تيشى كاشى و قهوه‌خانهء طوفان را نام برده‌اند . « 1 »\r\nقهوه‌خانهء بابا شمس تيشى را شاه عباس خود براى او در چهار باغ اصفهان دائر كرده بود . اين مرد نخست در شيراز معركه مىگرفت و با كشتىگيرى و طاس‌بازى و نوازندگى و آوازه‌خوانى و بازيهاى ديگر مردم را مشغول مىساخت ، و ازين راه زندگى مىكرد . در\r\n\r\n\r\n","description":"","footnote":"\r\n( 1 ) . دربارهء رواج قهوه در هندوستان نوشته‌اند كه تخم قهوه را نخست يك حاجى مسلمان به نام بابا بودن از مكه بجنوب هند برد و در آنجا رواج داد - فرهنگ لغات انگليسى - هندى موسوم به -  Hobson  » «  Jobson  چاپ 1903 .\r\n","page_name":" 120 ","page_number":120},
  {"content":"\r\n\r\nحدود سال 1012 هجرى از شيراز به اصفهان رفت و چون در كارساز و آواز مهارتى داشت و تصنيفهاى دلپذير مىساخت مورد توجه و عنايت شاه عباس شد ، مخصوصا كه خوبرويى به نام گنجى نيز همراه خود داشت . . .\r\nشاه عباس « گنجى » را ازو گرفت و به خدمت خود داخل كرد « 1 » و براى بابا شمس در چهارباغ اصفهان قهوه‌خانه‌اى ، و پهلوى آن نيز ميخانه‌اى به راه انداخت . خود گاه‌گاه به قهوه‌خانهء وى مىرفت و در ميخانه‌اش شرابخوارى را به كلى آزاد كرده بود . شاه عباس در دوران پادشاهى گاه ميخوارى را قدغن مىكرد و پس از چندى دوباره آزاد مىساخت . ولى در ميخانهء بابا شمس ميگسارى هميشه به فرمان شاه آزاد بود و هركس كه در آنجا شراب مىخورد ، مهرى بر كف دستش مىزدند تا از مزاحمت مأموران داروغهء اصفهان آسوده باشد . « 2 »\r\nقهوه‌خانهء طوفان هم به سبب وجود جوان خوبرويى كه بدين نام در آنجا خدمت مىكرد ، شهرت يافته و ميعادگاه شاعران و دلباختگان شده بود . شاه عباس نيز گاه‌گاه به آنجا مىرفت . از جملهء شاعرانى كه به اين قهوه‌خانه دلبستگى داشته‌اند ، يكى رشيداى زرگر تبريزى و ديگرى مظفر حسين كاشانى لنگ بوده است . شاعر اخير اين رباعى را براى « طوفان » قهوه‌چى و قهوه‌خانهء او سروده و در آن به لنگى خود نيز اشاره كرده است :\r\n در قهوهء طوفان كه سر خوبانست * صد عاشق پا شكسته سرگردانست\r\nآن رفت « مظفر » كه سمندر بودى * مرغابى شو كه كار با طوفان است \r\nو چون منظورش به محبت پاك او توجهى نمىكرد ، و با ديگران مهربانتر بود ، ازو رنجيده شد و اين رباعى را برايش فرستاد :\r\n بد باطن و چاپلوس مىبايد گشت * خواهان كنار و بوس مىبايد گشت\r\nحيف است چو پروانه به گردت گشتن * بر گرد تو چون خروس مىبايد گشت ! \r\nشاه عباس در قهوه‌خانه : شاه عباس گاه بى خبر به قهوه‌خانه‌ها مىرفت و با شاعران و هنرمندانى كه در آنجا جمع بودند به صحبت مىنشست . از آن جمله نوشته‌اند كه روزى به قهوه‌خانهء « عرب قهوه‌چى » كه « پسران زلف‌دار داشت ! » رفت و در آنجا با ملا شكوهى از شاعران اصفهان روبرو شد . ازو پرسيد چكاره‌اى ؟ جواب داد : شاعرم . گفت : از اشعار خود چيزى بخوان . شاعر اين بيت را خواند :\r\n ما بيدلان به باغ جهان همچو برگ گل * پهلوى يكدگر همه در خون نشسته‌ايم \r\n\r\n\r\n","description":"","footnote":"\r\n( 1 ) . اين جوان را شاه عباس چندى بعد به گناهى ، كه در تواريخ زمان روشن نيست ، كشت .\r\n( 2 ) . تذكرهء نصرآبادى و تذكرهء عرفات تقى الدين محمد اوحدى .\r\n","page_name":" 121 ","page_number":121},
  {"content":"\r\n\r\nشاه عباس گفت : « شعر خوبيست ، اما شاعر را به برگ گل تشبيه كردن ناملايم است . . . » روز ديگرى باز شاه به همان قهوه‌خانه رفت . ملا شكوهى با شاعرى ديگر به نام مير الهى اسدآبادى آنجا بود . چون ملا شكوهى را مىشناخت ، ازو احوال پرسيد . سپس رو به مير الهى كرد و گفت : تخلص شما چيست ؟ جواب داد : « الهى » شاه پنجه بر سر او گذاشت و به شوخى گفت : « الهى ! . . . »\r\n\r\nشركت شعرا و صاحبدلان در قهوه‌خانه\r\nقهوه‌خانه مركز سرگرمى و ميعادگاه شاعران و هنرمندان و اهل دل بود . همه روز در آنجا جمع مىشدند و اشعار خود را براى يكديگر مىخواندند ، و به قول مير حيدرى شاعر كه گفته است :\r\n مرا در قهوه « 1 » بودن بهتر از بزم شهان باشد * كه اينجا ميهمان را منتى بر ميزبان باشد \r\nآنجا را از مجلس شاه نيز عزيزتر مىشمردند . محمد طاهر نصرآبادى در تذكرهء خود ، در تعريف قهوه‌خانه و بيان حال خويش چنين مىنويسد : « . . . از غلط نهادان كج انديشه كناره جسته در حلقهء درست كيشان راست آئين درآمده و در قهوه‌خانه رحل اقامت انداختيم .\r\nتبارك اللّه از آن مجمع . جمعى باقر علوم نظرى و يقينى و گروهى حاوى موسيقى و ترجمان اصول و فروع دين . از تجلى طبعشان ساخت قهوه‌خانه وادى موسى ، و معنى در خاطرشان مقارنهء خورشيد و مسيحا . بعضى به نظم اشعار جان را به گوشوار لالى آبدار مزين مىساختند ، و قومى در تربيت معما زلف خوبان را در پيچ و تاب مىانداختند .\r\nسرعت نظمشان به مرتبه‌اى كه تا نام بيت برده بودى ، معمار خاطرشان به دستيارى ستون خامه به عمارت آن مىپرداخت . . . » « 2 »\r\nاين اشعار بىنمك را نيز شايد همين شاعران قهوه‌خانه نشين در مدح قهوه ساخته باشند :\r\n راحيست قهوه روح‌فزا و گسل گسل * آرام جان و قوت اعضا و قوت دل\r\nتقريب اجتماع جوانان پارسا * تفريح‌بخش خاطر پيران مضمحل \r\nو نيز اين شعر بىمزه و بىمعنى :\r\n قهوه حمام سفر ، آش خمار ترياك * پر طاووس نظر ، افشرهء تنباكوست ( ! ) \r\nشعرا گاه آنچه را كه به دست مىآوردند ، در قهوه‌خانه خرج مىكردند . چنان كه\r\n\r\n\r\n","description":"","footnote":"\r\n( 1 ) . كلمهء قهوه بجاى قهوه‌خانه هم استعمال مىشده است .\r\n( 2 ) . تذكرهء نصرآبادى ، چاپ تهران ، ص 460 .\r\n","page_name":" 122 ","page_number":122},
  {"content":"\r\n\r\nوقتى اميناى نجفى شاعر ، يكصد تومان پولى را كه شاه عباس به او عطا كرده بود ، در اندك زمان در قهوه‌خانه‌اى صرف عشقبازى كرد ، و شاعرى ديگر به نام ادهم بيگ تركمان نيز از هوسبازى در قهوه‌خانهء « حاجى يوسف قهوه‌چى » كارش به رسوائى كشيد .\r\n\r\nشاهنامه‌خوانى در قهوه‌خانه\r\nدر قهوه‌خانه ، شاهنامه و داستانهاى حماسى ديگر نيز خوانده مىشد و بسيارى از مردم براى شنيدن شاهنامه به آنجا مىرفتند . شاهنامه‌خوانى كار آسانى نبود و شاهنامه‌خوانان غالبا خود شاعر و اديب بودند .\r\nشاه عباس خود به شاهنامهء فردوسى علاقه بسيار داشت و در مجلس او شاعران سخن‌شناس و خوش‌آهنگ ، شاهنامه مىخواندند . از شاهنامه‌خوانان او يكى عبد الرزاق قزوينى خوش‌نويس بود ، كه سالى سيصد تومان حقوق داشت ، و ديگرى ملا بيخودى گنابادى ، كه در شاهنامه‌خوانى مشهور بود و سالى چهل تومان مىگرفت .\r\nاز شاعرانى كه در قهوه‌خانه شاهنامه مىخواندند ، يكى ملا مؤمن كاشى معروف به يكه سوار بوده است ، كه وضع و لباس و اطوار خاص داشته . اين مرد قبايى باسمه‌اى با حاشيه‌هاى ملون مىپوشيد و طومارى به سر مىزد و بدين وضع به قهوه‌خانه مىرفت و شاهنامه مىخواند ، و قسمتى از آنچه از شاهنامه‌خوانى نصيبش مىشد به درويشان و مستمندان مىداد .\r\nيكى نيز ميرزا محمد فارسى بواناتى بود كه در قهوه‌خانه ، داستان حمزه را مىخواند ، قصه‌گويى و نقالى و مدح على ( ع ) و گفتارهاى دينى هم در قهوه‌خانه‌ها مرسوم بوده است . شعرا و مداحان و نقالان در ميان مجلس بالاى منبر يا چهار پايه‌اى مىايستادند و شعر مىخواندند يا نقل مىگفتند ، و عصايى را كه در دست داشتند به وضعى خاص حركت مىدادند .\r\nبازى در قهوه‌خانه : وضع قهوه‌خانه‌ها از زمان شاه عبّاس اوّل تا آغاز سلطنت شاه عبّاس دوم ، بدين منوال بود . در زمان اين پادشاه وزير اعظم او خليفه سلطان كه مردى متدين و متعصب بود ، به كار گماشتن جوانان خوبروى را در قهوه‌خانه ممنوع ساخت و از رقص و آوازهاى ناپسند جلوگيرى كرد . از آن پس در قهوه‌خانه مردم به نوشيدن قهوه و كشيدن قليان و چپق و بازيهاى مختلف مانند شطرنج و نرد و گنجفه و پيچاز و تخم‌مرغ بازى و امثال آنها سرگرم مىشدند .\r\nورقهاى گنجفه از چوب ساخته مىشد و تصاوير آن را گاه نقاشان زبردست استاد\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nمىكشيدند . ظاهرا عدهء اوراق گنجفه نود و مركب از هشت رنگ مختلف بوده است . ملا واهب قندهارى از شاعران دورهء صفوى درين بيت به ورق گنجفه اشاره كرده است :\r\n مانند آن ورق كه ز سر واكند كسى * حسنت به چرخ گنجفه داد آفتاب را \r\nبازى پيچاز هم ، كه تا چندى پيش هنوز در خانواده‌هاى قديم متداول بود ، نطعى از پارچهء ماهوت ، شبيه به صفحهء شطرنج داشت ، كه روى آن با مهره‌هايى از گوش‌ماهى بازى مىكردند .\r\nتخم‌مرغ بازى كه هنوز هم در ايران معمولست ، در دورهء صفوى از بازيهاى رايج بود ، و حتى شاه عباس خود نيز گاه با مردم كوچه تخم‌مرغ بازى مىكرد ! جلال الدين محمد يزدى ، منجم مخصوص وى درين باره مىنويسد : « . . . و شب به ديدن آئين و چراغان و سير بازار با مخصوصان مشغول بودند ( در ماه رجب سال 1016 ) ، و مقرر بود كه در هر دكان يك جوان مقبول حاضر باشد ، با تخمهاى رنگين . حقا كه دكان بود كه از پنج و شش متجاوز بودند و چون نواب كلب آستان على ( يعنى شاه عباس ) مىرسيد : به تخم بازى با جوانان مشغول مىشدند و آن جمع را به نوازشات شاهانه سرافراز مىساختند . برخى را به خلع فاخر مناسب رنگ و وضع ، و بعضى را به نقود غنى مىگردانيدند ، و چند شب با ساده‌ها درين چراغان بودند ، چه مجال عبور يك ريش‌دار درين بازار نبود ، و چند شب ، مخصوص زنان ساختند ، به نوعى كه دكان‌دار و بازارى و خريدار و فروشنده جز زن نبود . . . » « 1 »\r\nچاى ختائىخانه : بطورى كه يكى از مسافران فرنگى در سفرنامهء خود تصريح كرده است « 2 » از زمان شاه صفى ، گذشته از قهوه‌خانه ، در اصفهان مراكزى نيز براى نوشيدن چاى بوده است كه آن را چايخانه يا چاى ختائىخانه مىگفته‌اند . مىنويسد چايخانه بر خلاف « شيره‌خانه » ، كه مركز رقاصى بچه‌ها و كارهاى ناپسند است ، محل تفريح مردم محترم و نجيب است ، كه در آنجا ضمن نوشيدن چاى به بازى شطرنج مىپردازند و شطرنج‌بازان ايرانى غالبا از شطرنج‌بازان مسكوى ( روسيه ) نيز زبردست‌ترند . » « 3 »\r\n\r\nحيات ادبى ايران در اواخر عهد صفوى\r\nقبل از شرح احوال بابافغانى نقل سخن على ابراهيم خان خليل را در صحف ابراهيم\r\n\r\n\r\n","description":"","footnote":"\r\n( 1 ) . تاريخ عباسى ، نسخه‌هاى خطى كتابخانهء ملك و كتابخانهء ملى .\r\n( 2 ) . سفرنامه « آدام اولياريوس .  A . Olearius  » سفير فردريك دوك هلشتاين ، كه در سال 1046 هجرى به ايران آمده است .\r\n( 3 ) . نصر اللّه فلسفى : مجلهء آينده ، شماره . . . ، ص 201 تا 206 .\r\n","page_name":" 124 ","page_number":124},
  {"content":"\r\n\r\nلازم مىدانيم كه دربارهء شيوهء بابافغانى « 1 » ( و اگر حقيقت را بخواهيم ، شيوهء متداول در عهد بابافغانى ) و ادامه يافتن طرز او تا ديرگاهى از دورهء مورد مطالعه ما صريحتر سخن گفته است ؛ وى دربارهء شيوه سخنورى بابافغانى نوشته است : « ملا محتشم كاشانى و ملا نظيرى نيشابورى و ملا عرفى شيرازى و ضميرى اصفهانى و ملا وحشى بافقى و حكيم ركنا مسيح كاشى كه از اساتيد صاحب اقتدار و نامدار فن بلاغت و فصاحت‌اند ، همه متقلّد و متتّبع اويند ، اگرچه هركدام از اين بلند سخنان تصرفى و اختراعى به كار بسته و به طرز خاصّى حرف زده‌اند ، اما در حقيقت جادهء رفتار اينان مسلك بابافغانى است . »\r\nعلى ابراهيم خان ، دنبالهء نفوذ سبك عهد فغانى را تا به حكيم ركنا مسيح كاشانى كشانيده ، در اين حكم طريق انصاف سپرده است ؛ ولى در اين ميان نامهاى بسيار مشهور ديگرى را فراموش كرده ، مثل : نصيبى گيلانى ، غزالى مشهدى ، قاسم اردستانى ، نوعى خبوشانى ، ظهورى و شاپور تهرانى و عده‌اى ديگر كه خواننده مىتواند با مرور در ترجمهء حال شاعران اين عهد ، همه آنها را به آسانى تشخيص دهد . . . با نظرى اجمالى در اين سير طولانى شعر و دگرگونيهاى آن ، از آغاز سده دهم تا ميانهء سده دوازدهم به اين نتيجه مىرسيم كه شعراى اين دوران بيشتر به مضمون آفرينى و باريك‌انديشى توجه داشتند .\r\nشك نيست كه اهل تحقيق ضمن مطالعه اشعار وحشى ، محتشم ، عرفى ، نظيرى ، نوعى ، مسيح ، شاپور ، ثنايى ، زلالى و صائب و شوكت و بيدل و ديگران ، بويژگيهاى هريك از اين سخنوران پى خواهند برد . از مختصات شاعران اين عهد ، توجه به معنى و مضمون است . . . هرچه بر عمر شعر فارسى افزوده مىشد ، كفهء « معنى » بر لفظ مىچربيد ، زيرا توسعهء دانشها و ذوقيّات و سنتهاى شعرى در درازاى زمان ، باعث شد كه معنيهاى گوناگون و پردامنه به ذهن شاعران متأخر هجوم آورد و دايرهء لفظ را به هنگام سخنورى بر آنان تنگ سازد . . . پيروى از خيال و همدوش كردن آن با معنى و مفهوم ذهنى شاعر ، موجب دلپذيرى شعر بوده و هست ، اما از آن هنگام محل ايراد شد كه شاعر از گنجانيدن آن در كلام عاجز ماند و يا چنان دامنهء خيالش وسيع گرديد كه خواننده از لفظ او پى به آن خيال پر دامنه نبرد و در نتيجه مدعى تهى بودن سخن از معنى گرديد . . . مصداق چنين شعرى ، آثار خواجه حسين ثنايى است . . . طرز ثنايى در سخنورى ، يعنى ايراد نكته‌ها و مضمونهاى باريك پر تخيل در كلامى كه وافى به مقصود نباشد ، پس از او به‌وسيله بعضى از شاعران دنبال شد ، تا آنكه زلالى خوانسارى دست بالاى دست او نهاد ؛ وى در ابداع تركيبهاى\r\n\r\n\r\n","description":"","footnote":"\r\n( 1 ) . بهارستان سخن ، مدارس 1958 ، جلد چهارم ، ص 411 تا 417 .\r\n","page_name":" 125 ","page_number":125},
  {"content":"\r\n\r\nخيالى ، چيره‌دست بود و تشبيهات و استعاره‌هايش چنان با خيالهاى باريك همراه است كه خواننده را به دنيايى متراكم از تصور و توهم مىكشاند . . . در اين « طرز خيال » و نكته‌پردازى و مضمون‌آورى هرچه از ثنايى دور شويم و به صائب نزديكتر گرديم ، صفاى انديشه و جلال لفظ را بيشتر و بهتر احساس مىكنيم ، يعنى طرزى را كه مقرون به نقصها و ناهمواريها بود ، اندك‌اندك بىعيب‌تر و هموارتر مىيابيم .\r\nاز جمله اختصاصهاى اين طرز آنست كه شاعر به خيال خود « تشخّص » مىبخشد و سپس همان عملها و صفتها و نسبتها را كه براى يك جاندار متصور است ، براى آن « شخص خيالى » به كار مىبرد ، مثلا : درين بين از ناصر على سهرندى :\r\n كريمان با توانگر هم به احسان پيش مىآيند * نباشد چشم بر سامان دريا ابر نيسان را \r\n« ابر نيسان » به گونه‌اى فردى ذيروح درآمده كه چشم نداشتن ، يعنى انتظار نداشتن چيزى از كسى ( كه در اينجا درياى ثروتمند و صاحب سامان است ) به او نسبت يافته و يا عمل او تصور گرديده است ؛ و باز ناصر على در بيت زيرين :\r\n ندارد حيرت دل تاب حسن بىحجابش را * كه باشد صافى آيينه شبنم آفتابش را \r\nبراى دل تصور احساس تحير كرده ، و آنگاه آن حيرت را تشخّص بخشيده و سخن از ناتوانى آن در برابر حسن بىحجاب معشوق به ميان آورده است . در اين بيت صائب :\r\n دل آسوده‌اى دارى چه مىپرسى ز آرامم * نگين را در فلاخن مىنهد بيتابى نامم \r\nدر اين بيت كثرت اضطراب و ناآرامى شاعر به نام او كه در اينجا چون جاندارى پذيراى ناآراميست ، نيز سرايت كرده و او را بيتاب ساخته و آن بيتابى چنان شديد است كه از نام به نگين انگشترى سرايت كرده است ؛ و اينك چنان او را از جاى خود مىكند و پرتاب مىكند كه سنگى را از فلاخن پرتاب نمايند ؛ اينك به عنوان نمونه بيتى چند از نازك خياليهاى شاعران اين دوره را نقل مىكنيم :\r\n نقد پيرى ثمر عاقبت‌انديشى ماست * زندگى زير قدم ديد خمى پيدا شد \r\nميرزا عبد القادر بيدل\r\n كه دل بر جا تواند داشت پيش چشم شهلايش * كشد ز آيينه بيرون عكس را مژگان گيرايش \r\nكليم كاشانى\r\n چشم توام ، ز هوش تهيدست مىكند * يك سرمه‌دان شراب ، مرا مست مىكند \r\nسليم تهرانى\r\n قطره‌ها جمع شد از ديدهء من دريا گشت * ناله‌ها پهن شد از سينه من صحرا گشت\r\nفضاها بس‌كه پر شد از غبار خاطر تنگم * بهرجا سست گشتم تكيه بر ديوار خود كردم \r\nحكيم ركنا مسيح\r\n\r\n","description":"","footnote":"","page_name":" 126 ","page_number":126},
  {"content":"\r\n\r\n پرستارى ندارم بر سر بالين بيمارى * مگر آهم از اين پهلو به آن پهلو بگرداند \r\nحكيم شفاعى اصفهانى\r\n سهل مشمر همت پيران با تدبير را * كز كمال بال و پر پرواز باشد تير را\r\nريشهء نخل كهنسال از جوان افزونتر است * بيشتر دلبستگى باشد به دنيا پير را \r\nصائب\r\nبعضى از شاعران اين دوره ، براى نشان دادن انديشهء خود از امثال سائره دوران خود استفاده كرده‌اند :\r\n دوشينه به كوى مىفروشان * پيمانه مى به زر خريدم\r\nاكنون ز خمار سر گرانم * « زر دادم و دردسر خريدم » \r\nجلال الدين اكبر پادشاه\r\n تا منزل آدمى سراى دنياست * كارش همه جرم و كار « حق » لطف و عطاست\r\nخوش باش كه آن سرا چنين خواهد بود * « سالى كه نكوست از بهارش پيداست \r\nبهاء الدين محمد آملى\r\n گرچه محتاجيم ، چشم اغنيا بر دست ماست * هركجا ديديم آب از جو ، به دريا مىرود \r\n* * *\r\n . . . ما ز آغاز و ز انجام جهان بيخبريم * اول و آخر اين كهنه كتاب افتادست\r\nروزگار اندر كمين بخت ماست * دزد دايم در پى خوابيده است \r\nكليم كاشانى\r\n مرا كيفيتى زان چشم كافيست * رياضت‌كش به بادامى بسازد \r\nطالب آملى\r\n در ره عشق صلاح از من رسوا مطلب * كافر عشق چه داند كه مسلمانى چيست ؟ \r\nامانى\r\n سر برون آورد عكس از روزن آيينه گفت * فيض صحبت مىتواند سنگ را آدم كند \r\nواعظ قزوينى\r\n بعد از اين در عوض اشك ، دل آيد بيرون * آب چون كم شود از چشمه گل آيد بيرون \r\nقاسم خان جوينى\r\n شبهاى هجر را گذرانديم و زنده‌ايم * ما را به سخت‌جانى خود اين گمان نبود \r\nشكيبى\r\n تو اى كبوتر باغ حرم چه مىدانى * تپيدن دل مرغان رشته برپا را \r\nفيضى فياضى\r\n\r\n","description":"","footnote":"","page_name":" 127 ","page_number":127},
  {"content":"\r\n\r\n كم طالعى نگر كه من و يار چون دو چشم * همسايه‌ايم و خانهء هم را نديده‌ايم \r\nميرصيدى\r\n به هوش باش دلى را به سهو نخراشى * به ناخنى كه توانى گره‌گشايى كرد \r\nصائب\r\n سنگ بالين كن و وانگه مزهء خواب ببين * تا بدانى كه چه در زير سر مردان است ؟ \r\nفياض\r\nاز مطلبهاى قابل توجه در تاريخ شعر اين دوره ، اصرار شاعران بود به ابتكار در سخنورى و آوردن معنيهاى تازه و مضمونها و حتى لفظهاى نو و به تعبير خودشان تازه‌گويى ؛ چنين نهضتى طبعا نتيجهء خستگى و ملالت شاعران از تكرار انديشه‌ها و گفته‌هاى پيشينيان بود ، ولى توفيق نهايى آنان در اين راه به آن سرعت كه پنداشته مىشد ، ميسر نگرديد و كار اين تجدد سبك و شيوه ، تا نيمه دوم از سده يازدهم يعنى دوران صائب به درازا كشيد . » « 1 »\r\n\r\nهاتف اصفهانى\r\nسيد احمد هاتف اصفهانى در شمار بزرگترين شاعران ايران در قرن دوازدهم هجرى است . وى در نيمه اول قرن دوازدهم در اصفهان متولد شد و به فراگرفتن رياضى و حكمت و طب پرداخت و از محضر ميرزا محمّد نصير اصفهانى و مشتاق دو شاعر نامدار آن دوران كسب فيض كرده است . وى معاصر صباحى و آذر و صهبا بوه و با آنان روابطى دوستانه داشته است .\r\nاز اشعار هاتف ، ديوان كوچكى نزديك دو هزار بيت در دست است كه شامل غزل و قصيده و رباعى و قطعه و ترجيع‌بند است ؛ هاتف در نظم و نثر و در دو زبان عربى و پارسى توانا بوده .\r\nمرحوم وحيد دستگردى در مقدمهء ديوان هاتف مىنويسد : « همواره در جستجوى اشعار و قصايد عربى هاتف بودم تا خبر يافتم كه در تذكرهء نگارستان دارا ، تأليف ميرزا عبد الرزاق دمبلى موجود است و تذكره هم در كتابخانهء استاد سعيد نفيسى است ، با شوق كتاب را به رسم امانت گرفتم و اشعار عربى را استنساخ كردم .\r\nهاتف از نظر لفظ و معنى ، پيرو سعدى است و غزلهاى وى غالبا از غزليات شيخ متأثر است . به قول ادوارد براون و دكتر محمّد معين : « ترجيع‌بند هاتف ، بهترين آثار او و\r\n\r\n\r\n","description":"","footnote":"\r\n( 1 ) . دكتر ذبيح اللّه صفا ، تاريخ ادبيات در ايران ، جلد پنجم ، بخش يكم ، از ص 521 تا 544 . ( به اختصار )\r\n","page_name":" 128 ","page_number":128},
  {"content":"\r\n\r\nسرآمد تمام اشعار صوفيانه‌ايست كه در قرن هيجدهم ميلادى ( دوازدهم هجرى ) سروده شده و از حيث استحكام الفاظ ، و بيان معانى دشوار ، به زبان فصيح عارفانه در ادب پارسى كم‌نظير است . »\r\nدر وصف اقليم عشق گويد :\r\n اى فداى تو هم دل و هم جان * وى نثار رهت هم اين و هم آن\r\nدل فداى تو چون تويى دلبر * جان نثار تو چون تويى جانان\r\nدل رهاندن ز دست تو مشكل * جان فشاندن به پاى تو آسان\r\nراه وصل تو راه پر آشوب * درد عشق تو درد بىدرمان\r\nبندگانيم جان و دل بر كف * چشم بر حكم و گوش بر فرمان\r\nگر سر عشق دارى اينك دل * ور سر صلح دارى اينك جان\r\nدوش از شور عشق و جذبهء شوق * هر طرف مىشتافتم حيران\r\nآخر كار شوق ديدارم * سوى دير فغان كشيد عنان\r\nچشم بد دور ، خلوتى ديدم * روشن از نور حق نه از نيران « 1 »\r\nهر طرف ديدم آتشى كان شب * ديد در طور موسى عمران\r\nپيرى آنجا به آتش افروزى * به ادب گرد پير مغبچگان\r\nهمه سيمين عذار و گل رخسار * همه شيرين زبان و تنگ دهان\r\n« چنگ و عود و دف و نى و بربط » « 2 » * شمع و نقل و مى و گل و ريحان\r\nساقى ماهروى مشكين موى * مطرب بذله‌گوى خوش الحان\r\nمغ و مغ‌زاده ، موبد و دستور * خدمتش را تمام بسته ميان\r\nمن شرمنده از مسلمانى * شدم آنجا به گوشه‌اى پنهان\r\nپير پرسيد : كيست اين ؟ گفتند : * عاشقى بىقرار و سرگردان\r\nگفت : جامى دهيدش از مى ناب * گرچه ناخوانده باشد اين مهمان\r\nساقى آتش‌پرست و آتش‌دست * ريخت در ساغر آتش سوزان\r\nچون كشيدم ، نه عقل ماند و نه هوش * سوخت هم كفر از آن و هم ايمان\r\nمست افتادم و در آن مستى * به زبانى كه شرح آن نتوان\r\nاين سخن مىشنيدم از اعضا * همه حتى الوريد و الشّريان \r\n\r\n\r\n","description":"","footnote":"\r\n( 1 ) . نار ، آتش\r\n( 2 ) . آلات موسيقى\r\n","page_name":" 129 ","page_number":129},
  {"content":"\r\n\r\n كه يكى هست و هيچ نيست جزو * « وحده لا إله الا هو » « 1 »\r\nاز تو اى دوست نگسلم پيوند * گر به تيغم برند بند از بند\r\nالحق ارزان بود ز ما صد جان * وز دهان تو نيم شكر خند\r\nاى پدر ، پند كم ده از عشقم * كه نخواهد شد اهل اين فرزند\r\nپند آنان دهند خلق ، اى كاش * كه ز عشق تو مىدهندم پند\r\nمن ره كوى عافيت « 2 » دانم * چكنم كافتاده‌ام به كمند\r\nدر كليسا به دلبر ترسا « 3 » * گفتم اى دل به دام تو دربند\r\nاى كه دارد به تار زنّارت « 4 » * هر سر موى من جدا پيوند\r\nره به وحدت نيافتن تا كى * ننگ تثليث « 5 » بر يكى تا چند\r\nنام حق يگانه چون شايد « 6 » * كه اب و ابن و روح قدس نهند\r\nلب شيرين گشود و با من گفت * وز شكر خنده ريخت از لب قند\r\nكه گر از سّر وحدت آگاهى * تهمت كافرى به ما مپسند\r\nدر سه آيينه شاهد ازلى * پرتو از روى تابناك افكند\r\nسه نگردد بريشم « 7 » ار او را * پرنيان « 8 » خوانى و حرير و پرند « 9 »\r\nما در اين گفتگو كه از يك‌سو * شد ز ناقوس اين ترانه بلند\r\nكه يكى هست و هيچ نيست جزو * وحده لا إله الا هو\r\nدوش رفتم به كوى باده فروش * ز آتش عشق دل به جوش و خروش\r\nمحفلى نغز ديدم و روشن * مير آن بزم پير باده‌فروش\r\nچاكران ايستاده صف در صف * باده‌خواران نشسته دوش به دوش \r\n\r\n\r\n","description":"","footnote":"\r\n( 1 ) . يكتاست خدايى كه جز او نيست .\r\n( 2 ) . تندرستى و آرامش .\r\n( 3 ) . عيسوى\r\n( 4 ) . رشته مانندى كه كشيشان بر كمر بندند .\r\n( 5 ) . اب ، ابن ، روح القدس\r\n( 6 ) . چگونه شايسته است .\r\n( 7 ) . ابريشم\r\n( 8 ) . حرير\r\n( 9 ) . حرير منقش\r\n","page_name":" 130 ","page_number":130},
  {"content":"\r\n\r\n پير در صدر و مىكشان گردش * پاره‌اى مست و پاره‌اى مدهوش\r\nسينهء بىكينه و درون صافى * دل پر از گفتگو و لب خاموش\r\nهمه را از عنايت ازلى * چشم حق‌بين و گوش راز نيوش\r\nسخن اين به آن هنيا لك « 1 » * پاسخ آن به اين‌كه بادت نوش\r\nگوش بر چنگ و چشم بر ساغر * آرزوى دو كون « 2 » در آغوش\r\nبه ادب پيش رفتم و گفتم * اى ترا دل قرارگاه سروش « 3 »\r\nعاشقم دردمند و حاجتمند * درد من بنگر و به درمان كوش\r\nپير خندان به طنز با من گفت : * اى ترا پير عقل حلقه به گوش\r\nتو كجا ، ما كجا كه از شرمت * دختر زر « 4 » نشسته برقع « 5 » پوش\r\nگفتمش : سوخت جانم آبى ده * و آتش من فرونشان از جوش\r\nدوش مىسوختم از اين آتش * آه اگر امشبم بود چون دوش « 6 »\r\nگفت خندان كه ، هين پياله بگير * ستدم ، گفت : هان زياده منوش\r\nجرعه‌اى دركشيدم و گشتم * فارغ از رنج عقل و محنت هوش\r\nچون به هوش آمدم يكى ديدم * ما بقى را همه خطوط و نقوش\r\nناگهان از صوامع « 7 » ملكوت « 8 » * اين حديثم سروش گفت به گوش\r\nكه يكى هست و هيچ نيست جزو * وحده لا إله الا هو\r\nچشم دل باز كن كه جان بينى * آنچه ناديدنى است آن بينى\r\nگر به اقليم عشق روى آرى * همه آفاق گلستان بينى\r\nبر همه اهل اين زمين به مراد * گردش دور آسمان بينى\r\nآنچه بينى ، دلت همان خواهد * و آنچه خواهد دلت همان بينى\r\nبىسر و پا گداى آنجا را * سر ز ملك جهان گران « 9 » بينى \r\n\r\n\r\n","description":"","footnote":"\r\n( 1 ) . گوارا باد شما را\r\n( 2 ) . دو عالم\r\n( 3 ) . فرشته\r\n( 4 ) . درخت انگور\r\n( 5 ) . نقاب ، روبند\r\n( 6 ) . دوشينه ، ديشب\r\n( 7 ) . دير ، خانه رهبانان\r\n( 8 ) . پروردگارى\r\n( 9 ) . سرسنگين\r\n","page_name":" 131 ","page_number":131},
  {"content":"\r\n\r\n هم در آن ، پابرهنه قومى را * پاى بر فرق فرقدان « 1 » بينى\r\nهم در آن سر برهنه جمعى را * بر سر از عرش سايه‌بان بينى\r\nگاه وجد « 2 » و سماع « 3 » هريك را * بر دو كون آستين‌فشان بينى\r\nدل هر ذره‌يى كه بشكافى * آفتابيش در ميان بينى\r\nهرچه دارى اگر به عشق دهى * كافرم گر جوى زيان بينى\r\nجان گزاردى اگر به آتش عشق * عشق را كيمياى جان بينى\r\nاز مضيق « 4 » جهات درگذرى * وسعت ملك لا مكان بينى\r\nآنچه نشنيده گوش ، آن شنوى * و آنچه ناديده چشم آن بينى\r\nتا به جايى رساندت كه يكى * از جهان و جهانيان بينى\r\nبا يكى عشق ورزى از دل و جان * تا به عين اليقين « 5 » عيان بينى\r\nكه يكى هست و هيچ نيست جزو * وحده لا إله الا هو \r\n\r\nشيخ محمد على حزين\r\nشاعر و مورخ اواخر عهد صفوى است كه در سال 1103 ه ق در اصفهان متولد شده ، و در دوران حيات با حوادث گوناگونى روبرو شده است ، در دورهء شاه سلطان حسين ، هنگام حملهء افغانان در اصفهان بود و مشكلات و مصائب مردم را در آن ايام بحرانى ، در تاريخ خود منعكس نمود و در سال 1734 ميلادى از چنگ نادر گريخت و به سرزمين هند پناه برد . كتاب جالبى از سلسله صفوى نوشت كه حاوى جزئياتى از زندگى مردم آن دوران است ، به‌همين مناسبت كتاب او توسط « ف . ث . بلفور » به انگليسى ترجمه و با متن فارسى در لندن در سال 1831 ميلادى چاپ شده است ، از آثار او تذكرهء شعرا و تاريخ حزين است كه يك بار در هند و بار ديگر در اصفهان چاپ شده است . صاحب ذريعه با استفاده از مرات الاحوال و تحفة العالم از آثار او نمونه‌يى ذكر مىكند . خطى خوش داشت و اهل سير و سياحت بود به غالب شهرهاى مهم ايران سياحت كرد و سرانجام در هند رحل اقامت افكند و در 1181 ق ( 1779 ) در بنارس هند در 77 سالگى درگذشت ، در لغتنامه دهخدا ابياتى چند\r\n\r\n\r\n","description":"","footnote":"\r\n( 1 ) . دو ستارهء نزديك قطب\r\n( 2 ) . شوق\r\n( 3 ) . رقص و پايكوبى\r\n( 4 ) . تنگنا\r\n( 5 ) . اطمينان خاطر\r\n","page_name":" 132 ","page_number":132},
  {"content":"\r\n\r\nاز ديوان شاعر انتخاب شده كه عينا نقل مىشود .\r\n با هرچه بود انس تو جاى تو همان است * هرچيز هواى تو ، خداى تو همان است\r\nكودك مشميه را نشمارد به خويش ، تنگ * دنيا به چشم مردم دنيا حقير نيست\r\nاز صحبت صوفى منشان سوخت دماغم * اى باده‌پرستان ره ميخانه كدام است ؟\r\nنوميدى عاشقان قديم است * مخصوص به روزگار من نيست \r\n* * *\r\n دولت‌طلبى دامن دل را مده از دست * شايد كه برون آيد از اين بيضه همايى\r\nناليدن بلبل ز نوآموزى عشق است * هرگز نشنيدم ز پروانه صدايى\r\nپياله مىكشم امشب به طاق ابرويى * سبوكشان خرابات عشق را « هويى » \r\n( از رياض العارفين ، ص 68 )\r\nآذر در شرح‌حال او مىگويد : « اصلش از لاهيجان است و در اصفهان نشو و نما يافته و در اواسط عمر به سفر هندوستان رفته و در آنجا اساس ارشاد فروچيده ، در كمال استغنا به خوشى مىگذرانيده و در آنجا فوت شده است ، ازوست :\r\n اى واى بر اسيرى كز ياد رفته باشد * در دام مانده باشد صياد رفته باشد\r\nشادم كه از رقيبان دامن‌فشان گذشتى * گو مشت خاك ما هم بر باد رفته باشد\r\nآواز تيشه امشب از بىستون نيامد * گويا به خواب شيرين ، فرهاد رفته باشد\r\nزهر غم هجران تو به جان گارگر افتاد * اميد وصال تو به عمر دگر افتاد \r\n( از آتشكده آذر ، ص 371 )\r\nشمس الدين سامى مىافزايد : « سرگذشت خود و حوادث و وقايع عصر خويش را با احوال و اوضاع سياسى به قلم شيوايى به نام شرح‌حال نگاشته و با اكثر علوم و فنون آشنايى كامل داشته است ، ديوان مرتب و تأليفات عربى و فارسى دارد . » « 1 »\r\n\r\nآذر بيگدلى\r\nمعروف به لطف على بيگ ، شاعر و تذكره‌نويس به سال 1134 در اصفهان متولد گرديد . وى معاصر زنديه و نادر شاه بود و پس از مرگ نادر ، در دربار بعضى از بازماندگان صفويه زندگى مىكرد ؛ اثر عمده‌اش تذكرهء معروف به آتشكدهء آذر است كه آن را به نام كريمخان زند نوشته است . ديگر از آثارش مثنوى يوسف و زليخا و دفتر نه آسمان ( ترجمهء احوال شاعران معاصرش ) مىباشد .\r\nوفاتش در سال 1195 اتفاق افتاد . وى با هاتف و مشتاق و استادان ديگرى كه دورهء بازگشت ادبى\r\n\r\n\r\n","description":"","footnote":"\r\n( 1 ) . لغتنامه دهخدا ، شماره مسلسل 48 ، شماره حرف « ح » حديثة - حريف ص 516 و 517 .\r\n","page_name":" 133 ","page_number":133},
  {"content":"\r\n\r\nرا آغاز كرده‌اند ، معاصر و معاشر بوده ؛ و در قصيده ، غزل و رباعى سبك شاعران قديم پارسىگوى را اقتفا كرده است .\r\n\r\nمجمر اصفهانى\r\nسيد حسين طباطبايى متخلص به مجمر از شعرا و گويندگان اواخر قرن دوازدهم است كه در « زواره » در حوالى اصفهان تولد يافته و از جوانى به تحصيل علوم ادبى همت گماشته و پس از چندى از اصفهان به تهران آمده و به دستيارى نشاط در جمع شعراى دربار فتحعليشاه وارد گرديده است .\r\nمجمر ، شاعرى دربارى بود و به مسائل و مشكلات اجتماعى عصر خود كمترين عنايتى نداشت . قصايدى با اقتفاء از شيوهء استادان كهن نظير : انورى و خاقانى و امير معزى در مدح شاه و اعيان مملكت سروده و از آنان صله و انعام گرفته است ، از جمله در استقبال از قصيده امير معزى مىگويد :\r\n از دورهاى گردون وز صنع‌هاى يزدان * زيباترين عالم فرخ‌ترين كيهان\r\n. . . در عرصه دو گيتى از آشكار و پنهان * زيباترين بديعى كامد ز فيض يزدان\r\nاز عقلهاست اول وز نفسهات قدسى * از عضوهاست ديده وز عرقهاست شريان\r\nاز پيكهاست جبريل وز مژده‌هاست بعثت * از اصلهاست توحيد وز فضلهاست ايمان \r\nابيات زير را به سبك خراسانى در وصف طبيعت و زيبائيهاى آن سروده است :\r\n دوش از ديدهء مردم چو عروس خاور * كرد رخسار نهان از پس نيلى معجر\r\nاز پى جلوه در اين كاخ زراندود ز روى * پرده برداشت دو صد لعبت سيمين پيكر\r\nمن از اين رشك شدم تا كه به خلوتگه طبع * پرده بردارم از روى عروسان فكر\r\nخلوتى ديدم چون روضه رضوان و در آن * لعبتانى به پس پردهء عصمت اندر\r\nگاه در پرده ، ولى پيدا چون مردم چشم * گاه بىپرده ولى پنهان چون نور بصر . . . \r\nمجمر در لغز و هزل و هجو و ديگر زمينه‌هاى شعر و شاعرى دست داشته و يك مثنوى به سبك تحفة العراقين خاقانى سروده است . وفاتش در جوانى به سال 1225 در تهران روى داد .\r\n\r\nمراسم عزادارى در عهد صفويّه\r\nپيترو دلاواله راجع به عزادارى در آن ايام چنين مىنويسد : « در روز 21 رمضان هر سال ، از طرف مردم به مناسبت شهادت حضرت على ( ع ) دو دسته مهّم كه هركدام نمايندهء يك قسمت شهر هستند به راه مىافتند و تعداد زيادى از سران و بزرگان كشور نيز\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nدر دستهء مورد علاقه خود شركت مىكنند و در اين كار بر يكديگر سبقت مىگيرند ، حتّى اگر خود شاه نيز در اصفهان باشد به انتخاب خود ، با يكى از دسته‌ها كه بيشتر طرف توجّه او باشد همراهى مىكند ، جلوى هر دسته چند اسب كه طبق رسم محل آراسته به زينت فراوان هستند ، حركت مىكنند و روى زين آنان تير و كمان و شمشير و سپر و عمّامه قرار دارد كه گفته مىشود ما ترك على ( ع ) است ، بعد از آن پيادگانى بيرق و علمهاى متعدّد و بزرگى را كه دورتادور آن با نوارهايى زينت شده است به زحمت به دوش مىكشند . . . بعد از اينها تابوت يا تابوتهايى پوشيده به مخمل سياه را بر دوش مىكشند . . . دورتادور آنها عدّهء زيادى راه مىروند و نوحه مىخوانند و عدّهء ديگرى بوق و كرنا و سنج مىزنند و فريادهاى عجيب برمىآورند و جست و خيز مىكنند ؛ اشخاص معتبرى كه همراه دسته‌ها هستند ، بر روى اسب سوارند و بقيه كه تعداد آنان بىحدّ و حساب است پياده مىروند ، دسته‌ها ميدان را دور مىزنند و قبلا جلوى در قصر شاه و سپس جلوى مسجد بزرگ مقابل كاخ توقّف مىكنند و مراسم مذهبى چندى در اين دو محلّ توأم با نوحه و فرياد اجرا مىشود و سپس مردم به خانه‌هاى خود مىروند . وزير اصفهان با تعدادى اسب در يك سوى ميدان و خزانه‌دار شاه در سوى ديگر قرار دارند و مراقبت مىكنند كه دسته‌ها در محل تقاطع ، به يكديگر برخورد نكنند . . . زيرا گاهگاه منازعات سختى در مىگيرد و عدّهء زيادى زخمى و كشته مىشوند . . . » « 1 »\r\n\r\nمراسم عزادارى در عاشورا\r\nدر سفرنامهء پيترو دلاواله صفحهء 123 مراسم عزادارى عاشورا در دورهء صفويه چنين بيان شده است : « همه غمگين و مغموم به نظر مىرسند و لباس عزا به رنگ سياه بر تن مىكنند ، هيچكس سر و ريش خود را نمىتراشد و به حمام نمىرود ( ! ) بسيارى از گدايان در كوچه‌هاى پرآمد و رفت شهر تمام بدن خود را تا گلو و حتّى قسمتى از سر را در خمره‌يى از گل پخته كه در داخل زمين پنهان شده فرو مىكنند « 2 » . . . فقير ديگرى با عجز و الحاح از عابرين طلب صدقه مىكند ، جمعى ديگر در ميدانها و كوچه‌هاى مختلف و جلوى خانه‌هاى مردم ، برهنه و عريان در حالى كه فقط با پارچه سياه يا كيسهء تيره رنگى ستر عورت كرده و سرتاپاى خود را با مادّه‌يى سياه ، رنگ كرده‌اند حركت مىكنند . . .\r\nهمراه اين اشخاص عدّه‌يى برهنه ، بدن خود را به رنگ قرمز درآورده‌اند تا نشانى از\r\n\r\n\r\n","description":"","footnote":"\r\n( 1 ) . سفرنامهء پيترو ، ص 85 .\r\n( 2 ) . سفرنامه پيترو ، ص 85 .\r\n","page_name":" 135 ","page_number":135},
  {"content":"\r\n\r\nخونهاى حسين ( ع ) باشد و همه نوحه‌يى غم‌انگيز مىخوانند و گريه مىكنند . »\r\n\r\nتبرّائيان\r\n« تبرّائيان يا اهل تبّرى گروهى از شيعيان هستند كه به سبب اعتقاد به وجوب ولايت على ابن ابيطالب و اولاد او ( ع ) . . . نسبت به خلفا و صحابه اظهار تبرّى و بيزارى مىكنند و آنان را مورد طعن و لعن قرار مىدهند . . . اين رسم تبرّى در بين شيعه ، سابقهء زيادى داشته و در عراق در دوران حكومت زياد ابن ابيه و حجّاج ابن يوسف ، مكرّر از قدماى شيعه نقل شده است . . . در عهد آل بويه نيز به اظهار تبرّى مىپرداخته‌اند و بعضى از آل بويه ، غاصبين حقّ على ( ع ) را لعن مىكردند . در عهد سلاجقه هم گاه شيعيان علنا اظهار تبرّى مىكرده‌اند و عدّه‌يى در آن دوره در اثناى ناسزاگويى به صحابه ، كيفرهاى شديد ديدند و اين وضع كمابيش تا قبل از صفويّه در نقاط مختلف ايران ديده مىشد . در عهد صفويّه مخصوصا در دورهء شاه اسماعيل اوّل و پسرش شاه تهماسب ، تبرّائيان در مسجد و كوچه و بازار علنا به تبرى از خلفا و لعن به غاصبين حقّ اهل بيت اقدام مىكردند و بر در و ديوار مساجد و حمامها اظهار تبرّى مىكردند . شاه اسمعيل دوّم با گروهى كه لعن را سرمايهء معاش خود ساخته بودند ، روى موافق نشان نداد . شاه عبّاس و نادرشاه نيز تبرّائيان را از افراطكارى بازداشتند ، معذلك در عهد زنديّه و قاجاريّه نيز اين بدعت و رسم بيمعنى همچنان جارى بود ، و حتّى در عهد ناصر الدّين شاه باوجود منع ظاهرى ، رسم عمركشان و شيوهء تبرّائيان ، همچنان رايج بود و از اسباب عمدهء نفاق بين شيعه و اهل سنّت در داخل و خارج ايران بشمار مىرفت و با آنكه در عهد ناصر الدّين شاه در بعضى از سالها ، از طرف دولت ، جارچى در شهر راه مىافتاد و اين‌گونه تظاهرات را خاصّه در مورد عمركشان منع مىنمود ، اين كار همچنان در بين عامّه رواج و تداول داشت . « 1 »\r\nتقريبا در همان ايّامى كه در بعضى ممالك اسلامى آتش جهل و تعصّب مشتعل بود ( اواخر قرن دهم هجرى ) در سرزمين هند ، اكبر شاه پرچم تسامح مذهب را در دست گرفت و مردم جاهل و متعصّب را از مجادلات مذهبى منع كرد .\r\nاعتراض شديد شيخ بهاء الدّين به امرا و علماى عصر : در اواخر عهد صفويه يعنى در حدود سال 1129 ه شيخ بهاء الدّين استيرى كه از علما و مشايخ خراسان بود ، براى انتباه و بيدارى هيأت حاكم ايران ، به اصفهان رفت و در عصرى كه شاه سلطان حسين و اطرافيان او غرق فساد و گمراهى بودند ، به آنان چنين گفت : « پادشاهى عبارت از ترحّم و\r\n\r\n\r\n","description":"","footnote":"\r\n( 1 ) . تلخيص از دايرة المعارف فارسى ، دكتر مصاحب ، جلد اوّل ، ص 610 .\r\n","page_name":" 136 ","page_number":136},
  {"content":"\r\n\r\nاشفاق و غيرت و حميّت دين است ، و پادشاه و امرا همه در اين زمان به سبب تن‌پرورى و راحت‌طلبى دست از فضيلت اين امر برداشته ، هميشه مشغول به فسق و فجور و شنايع و قبايح‌اند و بيخبرى از احوال رعايا و زيردستان را شيوه و شعار خود نموده‌اند ؛ علما نيز مهر سكوت بر لب گذاشته ، مطلق در مجلس پادشاه و امرا سخنانى كه موجب تنبّه و آگاهى ايشان باشد ، بر زبان نياورند . . . » از اين سخنان حقّ ، اكثر از علما مكدّر شده ، آن عزيز را متّهم به تصوّف و الحاد نموده و حكم به اخراج او كردند ، چنان كه او را از اصفهان به اهانت تمام بيرون كردند . . . « 1 » اين مرد شرافتمند ، دست از مبارزه برنداشت پس از مراجعت به خراسان بار ديگر عليه دولت و روحانيون سخنها گفت . شاه صفى ، قلى خان را ، كه مردى فاسد و سفّاك بود ، براى تنبيه او فرستاد . وى چون اين مرد روحانى را دستگير كرد ، بدون اينكه او را محاكمه كند ، حكم به فراشان نمود كه او را گرفتند و به ضرب ميخ‌كوب سر آن عزيز را خرد نمودند . . . « 2 »\r\n\r\nسياست مذهبى نادر\r\nسياست كلى نادر اين بود كه به جنگها و اختلافات موجود بين شيعه و سنّى پايان دهد ، يكى از شرايط نادر در كنگرهء مشورتى مغان اين بود كه از سبّ عمر و عثمان و ابو بكر تشكيل مجالس سوگوارى خوددارى كنند و چون اختلاف شيعه و سنّى ، خون بسيارى از مردم را ريخته است ، علماى دين مجمعى تشكيل و به اين اختلاف پايان دهند .\r\nولى اين كار عملى نشد ، زيرا نه مردم رشد كافى داشتند و نه روحانيان حسن نيّت ، لذا اين يگانه فكر صحيح نادرى به علّت آماده نبودن محيط اجتماعى صورت عمل نگرفت .\r\nنادر پس از آنكه بر اصفهان دست يافت ، به رتق و فتق امور پرداخت . يكى از اقدامات او اين بود كه « هفتاد هزار طلّاب كه از دولت ايران مواجب مىگرفتند ، مواجب آنها را قطع كرد ، رؤساى طلّاب نزد او بناليدند كه اينها لشكر دعا هستند ، چرا بايد سلطان نان آنها را قطع و موقوفات آنها را ضبط كند ؟ »\r\nپاسخ صريح نادر : نادرشاه گفت : « وقتى شش هزار افغان بىسروپا بر ايران و پايتخت ايران غالب شدند ، دو كرور مخلوق اصفهان و صد هزار طلّاب علوم چرا جواب شش هزار نفر افغانى برهنه و دو هزار گبر بىسر و پا را ندادند ؟ . . . » « 3 »\r\nپيترو ، در جاى ديگر صحنه‌يى از عزادارى را توصيف مىكند : « پس از روضه‌خوانى\r\n\r\n\r\n","description":"","footnote":"\r\n( 1 و 2 ) . مجمع التّواريخ ، ص 26 .\r\n( 3 ) . ؟ ؟ ؟\r\n","page_name":" 137 ","page_number":137},
  {"content":"\r\n\r\nو شرح وقايعى كه منجر به قتل امام حسين ( ع ) شد ، مردم ندبه و زارى مىكنند . همين مراسم روزها در مساجد و شبها در جاهاى عمومى و بعضى خانه‌ها كه با چراغهاى فراوان و علامات عزادارى و پرچمهاى سياه مشخّص شده‌اند ، تكرار مىشود . روضه‌خوانى با شدّت هرچه تمامتر ادامه دارد و مستمعين با صداى بلند گريه و زارى مىكنند ، بخصوص زنان به سينهء خود مىكوبند و با نهايت حزن و اندوه و همه با هم آخرين بند مرثيه‌يى را كه خوانده مىشود تكرار مىكنند و مىگويند آه حسين . . . شاه حسين . . . روز دهم ماه محرّم يعنى روز قتل ، از تمام اطراف ، محلّات اصفهان دسته‌هاى بزرگى با بيرق و علم و اسبها و سلاحهاى مختلف به راه مىافتند . چندين شتر و اسب حامل بچه‌هاى امام حسين ( ع ) و تابوت به چشم مىخورد . علاوه بر اين عده‌يى بر روى طبقهاى خود تابوت و اشياء ديگر را حمل مىكنند و با آهنگ سنخ و ناى ، دور خود مىچرخند و پاىكوبى مىكنند .\r\nدورتادور حاملين طبق را عدّه‌يى چوبدار گرفته‌اند كه ممكن است براى تقدّم و تأخّر و مبارزه‌جويى وارد جنگ و نزاع شوند . اينها معتقدند اگر كسى ضمن دعوايى كشته شود ، يكسر به بهشت خواهد رفت . » سپس پيترو مىنويسد : « با تمام مساعى عدّه‌يى از وزرا و زمامداران و سربازان همه ساله در جلوى قصر شاهى و خيابانهاى ديگر ، در نتيجهء زد و خورد جماعتى با سر و دست شكسته به خانه‌هاى خود مىروند و شب قبل از قتل ، پيكر عمر و عدّه‌يى از دشمنان حسين ( ع ) را آتش مىزنند و به آنان و پيروانشان كه تركها و سنّىها هستند ، لعن و نفرين مىفرستند . » « 1 »\r\nپس از آنكه بساط حكومت شاه سلطان حسين برچيده شد ، افاغنهء سنّى مذهب نيز نسبت به شيعيان و اقليتهاى مذهبى روشى خصمانه پيش گرفتند . محمود و اشرف در دوران كوتاه فرمانروايى خود ، زمام امور روحانى و مذهبى را به دست روحانى جاهل و متعصّبى به نام ملّا زعفران سپردند . اين مرد مغرض « به محض ورود به اصفهان ، نخست فتوا داد كه اصفهانيها و همهء مردم ايران رافضىاند و رفضه كافرند و به استناد اين حكم ، رقبات دفترى صفويّه را كه تشخيص قرار دولتى و اربابى و موقوفه را به درستى معلوم مىكرد و در چهل ستون ضبط بود ، به زاينده‌رود افكندند . . . » « 2 »\r\nاقليّت ارمنى : در جريان حملهء محمود افغان به ايران ، اقليّت ارمنى رنج فراوان ديد ، از جمله محمود ، غرامتى بالغ بر هفتاد هزار تومان بر ارمنيان جلفا ، نهاد كه 17 هزار تومان آن را نقد دريافت كرد و باقى را سند گرفت و چون در موعد مقرّر 70 هزار تومان را\r\n\r\n\r\n","description":"","footnote":"\r\n( 1 ) . سفرنامهء پيترو ، پيشين ، از ص 23 به بعد . ( به اختصار )\r\n( 2 ) . دستور الملوك ، مجلّهء دانشكدهء ادبيّات ، سال 16 ، ص 497 .\r\n","page_name":" 138 ","page_number":138},
  {"content":"\r\n\r\nنپرداختند ، چهار تن از سران ارمنى را گردن زد ، بطورى كه از گزارشهاى « كيلاننتر » به اسقف اعظم « ميناس » برمىآيد ، ارامنهء ايران در سال 1723 ميلادى وضعى اسفناك داشتند :\r\nافغانها آنها را مورد ظلم و ستم و جور قرار مىدادند و از طرف ديگر اقليّت ارمنى مورد سوء ظن شديد ايرانيان بودند چه بنابر نوشته‌هاى كيلاننتر « ايرانيان مدّعى هستند كه ارامنه با كشانيدن روسيان به ايران و آوردن افغانان به اصفهان و گردآوردن 6 هزار تن سپاهى ارمنى كه ممكن است به روسيان به‌پيوندند ، مىخواهند وضع سياسى ايران را تباه كنند و اين كشور را ويران سازند .\r\nپدر بزرگوار ! آن ارمنيان كه به دور هم گردآمده‌اند اين كار را به نام شاه بزرگ امپراتور ( يعنى پطر كبير ) به انجام آورده‌اند . اينك براى خاطر مسيح به انديشهء آنان باشيد . . . ما ملّتى بدبخت و بيچاره هستيم و به شما سرور و پشتيبان خويش ، پناه آورده‌ايم . . . » « 1 »\r\nقتل عام شيعيان در عهد افاغنه : « در 1219 يكى از قزلباشها ، بچه امردى را به خانه برده ، با رفقاى خود به عمل لواط مشغول شد ، طفل مذكور كه حنفى مذهب بود در نتيجه مستى از مرتكبين لواط به پدرش شكايت نمود ، و او نيز به شاه محمود متظلم شد . قاضى محمّد سعيد ، روز جمعه پدر ملوط را به مسجد پل خشنى بر سر منبر برده و دادخواهى كرد ، مير واعظ امام مسجد حكم قتل عام قزلباشهاى شيعه مذهب را صادر و مردم عوام به عنوان فريضهء دين به « چنداول » حمله نموده و خانه‌هاى آنها را آتش زده هركس را يافتند كشتند . . . » « 2 »\r\nواكنش اقليّت : در تاريخ كرمان مىخوانيم « 3 » كه « در اثر تعصّب بىجاى مذهبى در عهد صفويّه و اهانت و قتل و تعذيب زردشتيان كرمان كه تا آن روز ، در كرمان اقليتى مهم بوده‌اند ، كار به جايى مىرسد كه زردشتيان دسته‌جمعى با افاغنه همدست شده و به آنان كمك مىكنند و نه‌تنها كرمان به دست افاغنه مىافتد ، بلكه حتى افرادى از زردشتيان به مقام سردارى سپاه افغان هم رسيده‌اند و فتح فارس به توسّط يكى از اين افسران كه ظاهرا از نظر جلب تمايل افاغنه خود را « نصر اللّه » ناميده بود و اسما مسلمان شده بود ، صورت گرفت . . . » « 3 »\r\nپس از پايان حكومت صفويّه و استقرار حكومت افشاريّه تحميل عقايد مذهبى\r\n\r\n\r\n","description":"","footnote":"\r\n( 1 ) . سقوط اصفهان ، ترجمهء مهريار ، ص 144 به بعد .\r\n( 2 ) . تاريخ سياسى افغانستان ، ص 76 .\r\n( 3 ) . تاريخ كرمان ، مقدّمه ، ص بسط .\r\n","page_name":" 139 ","page_number":139},
  {"content":"\r\n\r\nنقصان كلّى پذيرفت . نادرشاه كه خود به هيچ دين و مذهبى صميمانه دلبستگى نداشت ، نخست دست روحانيان را از مداخله در امور كوتاه كرد ، يعنى براى نخستين‌بار عملا مذهب را از سياست تفكيك كرد و سپس طى فرمانى به مسيحيان آزادى كامل داد .\r\nنادر شاه در فرمان مورّخهء 30 رجب المرجّب 1149 در مورد پيرامون فرق مختلف عيسوى مقيم ايران چنين مىنويسد : « فرمان همايون شد آنكه چون فيما بين ملت عيسويّه . . . چند فرقهء مختلفه مىباشند كه طريقه و اعمال هريك مغاير يكديگر است و فرق مذكوره هريك به قومى متوسّل و فرقهء ديگر را تكليف به پيروى از كيش و آيين خود مىنمايند ، از آنجا كه همگى ايشان مطيع اين دولت ابدمدت‌اند . مقرّر فرموديم كه حكّام هر ولايت مانع و مزاحم نشده كه به رضاى خود به طريقى كه مايلند عمل نمايند و مزاحمت نرسانند و اگر خواهند كه كنايس و معابد خود را تعمير نمايند ، يا از نو احداث كنند ، احدى در مقام منع درنيامده و در جوانب برين جمله رفته و در عهده شناسند . . . » « 1 »\r\n\r\nكشاكشهاى مذهبى در آذربايجان\r\nكسروى در بخش يكم تاريخ مشروطيّت از اختلافات مذهبى و جنگهاى شيعه و سنّى از دورهء صفويّه به بعد سخن مىگويد و مىنويسد : « اين دشمنىها در آذربايجان از همه‌جا بيشتر بود . » سپس مىگويد : ايرانيان شيعى مذهب « . . . اگر حساب كنيم بىگمان يك چهارم يكسال را به كارهاى كيشى به سر دادند ، سينه زدندى ، ناليدندى ، گريستندى ، زيارت عاشورا خواندندى ، به دعاى ندبه پرداختندى ، در پاى منبر نشسته ، گوش به فضايل اهل بيت دادندى ، پول گردآورده به زيارت رفتندى ، گذشته از اينها يك رشته كارهايى به نام ، تبرّى داشتندى ، هر سال نهم ربيع الاوّل را عيد گرفته و بازارها را بستندى و خرد و بزرگ به كارهاى بىخردانه‌يى برخاستندى ( ! ) ، به نوشتهء مجلسى و ديگران در آن سه روز به كسى گناه نوشته نشدى . . . نمايشهاى محرّمى تبريز كه من خود ديده‌ام ، از دسته بستن ، سر شكستن ، زنجير زدن ، سينه كوفتن ، حجله آراستن و عرب شدن و زينب گرديدن و مانند اينها ، خود داستان درازى است . . . در اينجا بيش از سه يك ( ثلث ) سال با اين كارها ، گذشته ، در نهم ربيع الاوّل ، گذشته از بديهاى ديگر . . . مردم يكديگر را خيسانيدندى . . .\r\nيكى كه از كوچه مىگذشت ، ديگرى از پشت‌بام يك ديگ آب به سر او ريختى يا از جلو با جام ، آب به رويش پاشيدى . . . طلبه‌ها و مدرسه‌ها را فرش گسترده ، به جشن و شادمانى\r\n\r\n\r\n","description":"","footnote":"\r\n( 1 ) . تلخيص از اسناد و نامه‌هاى تاريخى ، ص 97 .\r\n","page_name":" 140 ","page_number":140},
  {"content":"\r\n\r\nبرخاستندى و كسانى فرستاده و توانگران را از خانه‌هايشان كشيده به آنجا بردندى و پول از آنان گرفتندى يا به حوض انداختندى ؛ معلوم نيست كه اين رفتار از كجا پيدا شده بود ؟ . . . » « 1 » سپس كسروى به تفصيل از اختلافات شيخى متشرّع و كريمخانى و كارهاى ناپسند و زيانبخش آنان سخن مىگويد .\r\n\r\nتلاش نادر در راه رفع اختلافات مذهبى\r\n« نادر شاه افشار از آغاز فرمانروايى ، يا به علّت كينه نسبت به صفويّه و قزلباشان شيعه كه جان نثاران خاندان بودند ، يا به قصد اتّحاد مذهبى كه مىخواست ايرانيان نيز قبول مذهب تسنّن كنند و بين ايشان و مسلمين تركستان و افغانستان و عثمانى ، اتّحاد مذهبى برقرار شود ، در برانداختن راه و رسم تشيّع و نزديك كردن ايرانيان به اهل سنّت و جماعت سعى وافر داشت و در مجلس مغان كه خود در اسفند 1148 قمرى ترتيب داده بود و در همانجا نيز به سلطنت برگزيده شد ، خطاب به نمايندگانى كه از جميع بلاد براى شركت در آن مجلس خواسته شده بودند ، گفت كه : « از زمان حضرت پيغمبر ( ص ) چهار خليفه بعد از يكديگر متكفّل خلافت شده‌اند و هند و روم و تركستان همگى به خلافت ايشان قائلند و در ايران هم سابقا همين مذهب رايج و متداول بود . شاه اسماعيل صفوى اين مذهب را متروك و مذهب تشيّع را شايع داشت ؛ به علاوه سبّ و رفض را در السنه و افواه عوام و اوباش داير كرد . . . و خاك ايران را به خون فتنه و فساد آميخت . مادام كه اين فعل مذموم انتشار داشته باشد ، اين اختلاف از ميان اهل اسلام رفع نخواهد شد ؛ هرگاه اهالى ايران به سلطنت ما راغب و آسايش خود را طالب باشند . . . به مذهب اهل سنّت و جماعت سالك شوند . ليكن چون حضرت امام جعفر صادق ( ع ) ذريّهء رسول اللّه ( ص ) و طريقهء ايران به مذهب آن حضرت آشناست و او را سرمذهب خود ساختند ، در فروعات مقلّد طريقه و اجتهاد آن حضرت باشند . . . » « 2 »\r\nنمايندگان از ترس جان ، اين حكم را قبول كردند و وثيقه‌يى براى تأكيد و استقرار اين مطلب مرقّم و مهر نمودند و به خزانهء نادرى سپردند . نادر اين وثيقه را همراه سفيرى پيش سلطان عثمانى فرستاد و پنج پيشنهاد به او كرد كه در صورت قبول با او به عقد صلح بپردازد :\r\n1 . چون مردم ايران از عقايد گذشته نكول كرده و طريقهء اهل سنّت را به تقليد امام جعفر\r\n\r\n\r\n","description":"","footnote":"\r\n( 1 ) . تاريخ مشروطيّت كسروى ، ص 130 به بعد .\r\n( 2 ) . جهانگشاى نادرى .\r\n","page_name":" 141 ","page_number":141},
  {"content":"\r\n\r\nصادق ( ع ) اختيار و قبول نموده‌اند ، قضات و علما و افنديان روم هم اذعان صحّت آن را كرده آن را خامس مذهب خود بشمارند .\r\n2 . چون در كعبه اركان اربعهء مسجد الحرام به ائمّهء مذاهب تعلّق دارد ، اين مذهب نيز در يك ركن با ايشان شريك بوده به آئين جعفرى نماز گزارند .\r\n3 . هر ساله از طرف ايران امير حاج تعيين شود كه به طريق امير حاج مصر و شام ، حجّاج ايران را به كعبه رساند و دولت عثمانى با امير حاج ايران نيز به دستور امير حاج مصر و شام سلوك كند .\r\n4 . اسراى دو دولت نزد هركس باشد ، مطلق العنان و آزاد بوده بيع و شرى برايشان روا نباشد .\r\n5 . وكيلى از دولتين در پايتخت يكديگر باشد تا امور مملكتين را بر وفق مصلحت فيصل دهد .\r\nنادر شاه اين پيشنهادها را همراه عبد الباقى خان زنگنه به دربار سلطان عثمانى فرستاد و سفير او به تاريخ ربيع الاخر 1149 به استانبول رسيد . رجال عثمانى از پيشنهادهاى نادر ابتدا موادّ راجع به مبادلهء اسرا و فرستادن سفرا را پذيرفتند و بعد از اصرار نمايندهء ايران قبول كردند كه مادّهء راجع به امير حاج را نيز بپذيرند ، ولى از قبول مذهب جعفرى به عنوان خامس مذاهب اهل سنّت و تعيين ركنى در خانهء كعبه جهت نماز ايرانيان استنكاف نمودند و قبول آنها را بدعت در دين شمردند و صورت معاهده‌يى را در باب مسائل سياسى و گمركى و حدود ملكى تهيّه نموده ، به همراهى دو نفر سفير پيش نادر كه مشغول محاصرهء قندهار بود ، فرستادند . نادر ، سفراى مزبور را در حوالى نادرآباد پذيرفت و چون ديد كه اصل مقصود او را عثمانيها نپذيرفتند ، علميردان خان بيگلر بيگى لرستان را با سفراى عثمانى به تاريخ 1151 به استانبول روانه كرد و در باب قبولاندن پيشنهادهاى سابق خود تأكيد نمود .\r\nدر ماه ذى القعدهء سال 1154 بار ديگر دو نفر نماينده از جانب سلطان عثمانى به خدمت نادر شاه آمدند و نامه‌يى از سلطان براى او آوردند كه در آن از طرف سلطان عثمانى صريحا قبول مذهب جعفرى به عنوان خاصّ مذاهب اهل سنّت و تفويض ركنى در كعبه استنكاف شده بود . نادر جوابى مؤدّبانه به سلطان عثمانى داد و با اينكه آن جواب ظاهرا دلالت بر اتّحاد بين اثنين داشت ، نيز مشعر بر عزم نادر به‌طرف خاك عثمانى و قبولاندن پيشنهادها به زور بود و چون نادر مىخواست كه خود را طرفدار رفع خلاف و نقاربين مسلمين قلمداد كند ، امر داد كه در قلمرو او از حد دربند و قفقاز تا نيشابور ، هركس به\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nخلفاى اربعه بد بگويد او را به سختى تنبيه كنند .\r\nدر اوايل سال 1156 ، نادر پس از مراجعت از داغستان به صحراى مغان آمد و در آنجا نصر اللّه ميرزا و شاهرخ ميرزا و امام قلى ميرزا كه از خراسان احضار شده بودند به خدمتش رسيدند و چون عزم حمله به خاك عثمانى را داشت ، توپخانه خود را به كرمانشاه فرستاد .\r\nاحمد پاشا ، والى بغداد كه مردى مدبّر و محيل بود ، از در اطاعت درآمد . نادر عدّه‌يى را به تصرّف نجف و كربلا و حلّه فرستاد و آن نقاط را به سهولت گرفت و خود نيز موصل و كركوك را مسخر ساخت و دولت عثمانى به ناچار از در صلح درآمد ، قرار شد كه در باب مسائل مذهبى و رفع اختلافات سابقه مجددا گفتگو كنند .\r\nنادر در شوّال 1156 به عتبات عاليات رسيد و به زيارت اماكن مشرّفه در كربلا و نجف و كاظميّه رفت و قبر ابو حنيفه را نيز در بغداد زيارت كرد ؛ سپس علماى شيعى و سنّى كربلا و حلّه و بغداد و كاظميّه را به نجف خواست تا با علماى ايران و بلخ و بخارا و افغانستان كه به همراه آورده بود ، بنشينند و گفتگو كنند و موارد اختلاف بين اهل دو مذهب را بر طرف سازند . با اين مذاكرات كه حسب الامر نادر و در اردوى او در نجف جريان داشت و در 24 شوّال 1156 خاتمه يافت ، در آن باب وثيقه نامه‌يى به انشاء ميرزا مهدى خان منشى الممالك نادر مؤلّف درّهء نادره و جهانگشاى نادرى نوشته شد و علماى فريقين آن را مهر كردند .\r\nترتيب و تصديق آن وثيقه به اين شكل بود كه : اوّل علماى ايران آن نوشته را مهر نمودند ، سپس علماى عتبات چه شيعى و چه سنّى مضمون آن را تصديق و مهر نمودند ؛ بعد علماى ماوراء النّهر سپس علماى افغان و در آخر وثيقه ، مفتى بغداد به حقانيّت اسلام مردم ايران تصديق دارد . . . عقيدهء اسلاميهء ممالك ايران آنكه بعد از رحلت حضرت سيّد المرسلين خلافت به اجماع امّت بر جناب خليفهء اوّل ابو بكر صديق . . . بعد از او به نصّ آن جناب و اتّفاق ، بر فاروق اعظم عمر بن خطّاب رضى اللّه عنه و به شورا و اتّفاق به عثمان بن عفّان و بعد به امير المؤمنين على بن ابيطالب عليه السّلام قرار يافت و به فحواى . . . حديث شريف : « اصحابى كالنّجوم بايّهم اقتديتم اهتديتم » . . . همه با يكديگر رسم موافقت مىداشته‌اند . . . بعد از رحلت خليفهء اول و ثانى از دار دنيا ، از جناب مرتضوى سؤال حال ايشان كردند ، آن حضرت فرمودند : « امامان قاسطان عادلان كانا على الحقّ و ماتا على الحق » و خليفهء اوّل نيز در شأن خليفه رابع مىفرمودند : « لست بهيركم و علىّ فيكم » و خليفه ثانى در حقّ آن جناب مىفرمود : « لو لا على لهلك العمر » و نظاير آن\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nكه دلالت بر كمال رضامندى ايشان از يكديگر دارد ، بسيار است كه مستغنى از بيان و تذكار است . . . » « 1 » زير اين نامه را عدهء كثيرى از علماى نقاط مختلف ايران و تنى چند از روحانيان ديگر ملل اسلامى امضاء كردند .\r\n\r\nانتظارات نادر از مردم\r\nچنان كه ضمن مطالعه در تاريخ دوران نادرى ديديم ، اين مرد سلحشور براى پايان دادن به جنگ و خونريزى در كنگره‌يى كه در دشت مغان تشكيل داد ، براى قبول مقام سلطنت از مردم خواست كه از مذهب تشيّع درگذرند و مذهب حقّهء جعفرى را پنجمين مذهب عالم تسنّن به‌شمار آورند و عمر و عثمان و ابو بكر را لعن و سبّ نكنند و از عزادارى امام حسين ( ع ) خوددارى كنند و بعدا اعلاميّه‌يى بدين شرح منتشر نمود :\r\n« عاليجاهان صدر عالى قدر و حكّام و مجتهدين و علماى دار السّلطنهء اصفهان ، به الطاف ملوكانه مباهى بوده بدانند كه اوقاتى كه رأيت ظفر آيت در صحراى مغان برپا شد ، در مجالس متعدّد ، قرار بر اين شد كه چون طريقهء حنفى و جعفرى موافق آنچه از اسلاف به ما رسيده است ، متحّد بوده ، خلفاى راشدين رضى اللّه عنهم را خليفهء سيد المرسلين ( ص ) مىدانسته‌اند ، من بعد الايّام اسامى هريك از خلفاى رابعه كه ذكر كرده شود ، با تعظيم تمام ذكر كنند ، به علاوه در بعضى از اضلاع ممالك ما ، بر خلاف اهل سنت ، در اذان و اقامه ، لفظ علّى ولى اللّه را بر طريقهء شيعه ذكر مىكنند و اين فقره ، مخالف اهل سنّت است و منافى قرارى است كه معمول اسلاف بوده است . گذشته از اين ، بر تمام اهل عالم هويداست كه امير المؤمنين اسد الله الغالب ( ع ) برگزيده و ممدوح و محبوب خداوند متعال است و به واسطهء شهادت مخلوق بر جايگاه و رتبت او در درگاه احديّت نخواهد افزود و به خلاف اين الفاظ هم چيزى از فروغ بدر قدر او نخواهد كاست . ذكر اين عبارت موجب اختلاف و بغض و عداوت ما بين اهل تشيّع و سنّت است كه هردو در متابعت شريعت مطهّر سيّد المرسلين ( ص ) شريكند و خلاف رضاى پيغمبر ( ص ) و امير المؤمنين ( ع ) به عمل خواهد آمد .\r\nلهذا به مجرّد اطّلاع از مدلول اين فرمان عالى ، به تمام مسلمين ، از اعالى و ادانى و بزرگ و كوچك و مؤذّبين شهرها و توابع و اطراف و اكناف بايد اعلام شود كه از امروز به بعد اين عبارت كه خلاف طريقهء اهل سنّت است ذكر نشود و نيز در ميان حكّام معمول\r\n\r\n\r\n","description":"","footnote":"\r\n( 1 ) . نقل و تخليص از مجلّهء يادگار ، سال چهارم ، شمارهء ششم ، از ص 43 به بعد .\r\n","page_name":" 144 ","page_number":144},
  {"content":"\r\n\r\nاست كه در مجالس بعد از فاتحه و تكبير ، دعاى دوام عمر پادشاه ولىنعمت را مىنمايند ، از آنجا كه اين نحو تعظيم بيهوده و بيمعنى است ، خصوصا امر و مقرّر مىفرمائيم كه خوانين صاحب طبل و علم ، در اين مواقع حمد پادشاه حقيقى را به زبان بياورند . عموم رعايا و برايا اطاعت اين احكام و اوامر را بر عهده شناسند ؛ هركس از آن تخلّف ورزد ، مورد غضب شاهنشاهى خواهد گرديد . به تاريخ شهر صفر سنهء 1149 ه ( ژوئن 1736 م ) . . . » « 1 »\r\nنادر بطورى كه از گفته‌هاى او برمىآيد ، مذهب حقهء شيعه را بدعتى در عالم اسلام مىدانست و براى آنكه به جنگها و اختلافات مذهبى در داخل ايران ، و به روش خصومت‌آميز عثمانيها عليه ايران پايان بخشد ، اصرار داشت كه روحانيان با پيشنهادهاى او روى موافق نشان دهند . نادر در بسيارى از موارد دليريهاى على ( ع ) را بىارزش مىدانست و از رفتار او انتقاد مىكرد ( ! ) . . . و از مردم مىپرسيد چرا به‌جاى استمداد از على ( ع ) از خدا كمك نمىخواهيد ؟ ظاهرا نادر در مقاصد مذهبى خود انگيزهء پيچيده‌اى را دنبال مىكرد .\r\nدر اواخر سال 1740 وى فرمان داد كه انجيل را به زبان فارسى ترجمه كنند ، ولى از طرز رفتار او در اين مورد چنين برمىآيد كه اين عمل از روى هوى و هوس است و طبق نقشهء ثابت و صحيحى نيست . اين امر تحت نظر ميرزا مهدى كه مرد نسبتا عالمى بود گذاشته شد و از چند تن از اسقفها و كشيشان ارمنى و چند نفر از مبلّغان كاتوليك و ملّاهاى ايرانى را دعوت كرد كه با او در اصفهان ملاقات كنند ، اما ملّاها دعوت او را نپذيرفتند ؛ زيرا اگر تغييرى در اوضاع پديد مىآمد به زيان مسلمانان تمام مىشد . . . بسيارى از آنان به ميرزا مهدى رشوه‌هاى كلانى دادند تا از حضور معاف شوند . . . منبع معتبر آنها ترجمه‌يى قديمى از قرآن به زبان فارسى بود . كشيشى به نام « ده‌وين » « 2 » از مردم فرانسه در اين كار به آنان يارى كرد . . . در ماه مه بعد ( 1741 ) ميرزا مهدى با ملّاهاى ايرانى و چند تن از كشيشها از اصفهان حركت كردند تا به دربار كه در آن‌وقت در لشكرگاه و حوالى تهران بود بروند ؛ نادر آنان را نسبتا با احترام پذيرفت و نظرى سرسرى به كار آنها انداخت . . .\r\nقسمتى از آن ترجمه را براى او خواندند ، در اين مورد مطالب مسخره‌آميزى دربارهء جنبه‌هاى اسرارآميز مذهب عيسوى بر زبان راند و ضمنا مذهب كليمى را به باد ريشخند گرفت و همچنين از حضرت محمد ( ص ) و على ( ع ) انتقاد كرد ( ! ) نادر عقيده داشت كه نويسندگان انجيل در شرحهاى خود بيش از علماى مسلمان و كشيشان اختلاف دارند . . . و\r\n\r\n\r\n","description":"","footnote":"\r\n( 1 ) . زندگى نادر شاه ، اثر جونس هنرى ، ترجمهء دكتر دولتشاهى ، ص 161 .\r\n( 2 ) .  Des Vignes \r\n","page_name":" 145 ","page_number":145},
  {"content":"\r\n\r\nاگر خدا به او عمر بدهد از مذاهب اسلام و عيسوى ، مذهبى به وجود خواهد آورد كه از آيينهاى ديگر بشر ، به مراتب بهتر باشد ( ! ) غير از اين ، مطالب مبهم ديگرى بر زبان راند ، سپس به كشيشان و مترجمان هداياى مختصرى داد كه درخور مقام آنها نبود ، و آنها را مرخّص كرد .\r\nظاهرا نادر در فكر تأسيس مذهبى بود ، ولى اين انديشه با در نظر گرفتن اوضاع زمان و حدود اطّلاعات ناچيز او و علاقهء وى به لشكركشى ، مسخره‌آميز بود . . . » « 1 »\r\nپس از قتل نادر و پايان آشفتگيها و روى كار آمدن سلسلهء زنديه آسايش نسبى برقرار شد .\r\nكريمخان زند كه مردى خيرانديش و روشن‌ضمير بود ، در نامهء مورّخهء شوّال 1177 مشروحا به عمّال خود دستور مىدهد كه ارامنه و عيسويان مىتوانند در هر محلّى كه بخواهند سكنى گزينند و اموات خود را در مقامى كه به جهت آنها تعيين شده ، طبق سنن خود دفن نمايند و احدى به ايشان ظلم و ستم روا ندارد . على مراد خان نيز در نامهء مورّخهء جمادى الثّانى 1195 حقوق و اختيارات سابق الذّكر را براى پيروان آئين مسيح به رسميّت مىشناسد و از بيگلربيگيان و حكّام و عمّال خود ، رعايت اين اصول را مىخواهد . . . « 2 »\r\nهمو دستور مىدهد : « كه از تفتيش منازل ارامنهء جلفا و شكنجهء آنان براى اخذ گندم خوددارى كنند . . . » « 3 »\r\nپس از روى كار آمدن سلسلهء قاجاريه ، تا حدى ظلم و ستم نسبت به ارامنه كمتر شد .\r\nفتحعليشاه در سال 1248 ه ( 1832 م ) فرمانى خطاب به حكّام اصفهان و محلّات صادر كرده و از آنان خواسته است كه حقوق اجتماعى و قضايى ارامنه را مرعى دارند و دعاوى مطروحه بين ارامنه را به خليفهء آنان رجوع كنند و خليفهء كلّ را از پرداخت ماليات معاف دارند . بعدها محمّد شاه قاجار در سال 1260 هجرى فرمان استرداد املاك محلّهء « گاسك » ارامنهء جلفا را صادر كرد و دستور داد اراضى متصرّفى را از مردم بگيرند و به كليسا مسترد دارند .\r\n\r\nمظالم و بيدادگريهاى مذهبى در غرب\r\n\r\nوضع يهوديان\r\nناگفته نگذاريم كه اقليتهاى مذهبى در تمام دورهء قرون وسطا در نتيجهء جهل و\r\n\r\n\r\n","description":"","footnote":"\r\n( 1 ) . زندگى نادر شاه ، از ص 263 به بعد .\r\n( 2 ) . همان كتاب ، ص 103 .\r\n( 3 ) . كليسياى ونك ، رويف 176 ، به نقل از كتاب ايرانيان ارمنى ، ص 118 به بعد .\r\n","page_name":" 146 ","page_number":146},
  {"content":"\r\n\r\nبيخبرى اكثريّت ، در رنج و محروميت بودند ، از جمله وضع يهوديان در كشورهاى غربى نيز رضايت‌بخش نبود . فيليپ اوگوست سلطان فرانسه . . . فرمان داد كه يهوديان قلمروش را به جرم زهرآگين ساختن چاه‌هاى آب عيسويان به زندان افكنند . سپس در ازاى تأديهء فديهء گزافى آنها را آزاد ساخت . يك سال بعد ، وى تمام اموال يهوديان را ضبط و خود آنها را تبعيد نمود و كنيسه‌هاى آنان را به كليسا بخشيد و در 1190 به فرمان وى هشتاد تن از يهوديان « اورانژ » را به قتل رسانيدند . به علّت آنكه اولياى شهر مزبور ، يكى از عاملين فيليپ را به جرم قتل يك نفر يهودى به دار آويخته بودند ، در 1198 وى يهوديان را به فرانسه باز خواند و معاملات پولى آنها را به نحوى تنظيم نمود تا منافع سرشارى عايد خود وى گردد . در 1136 صليبيّون عيسوى به كوچ‌نشين‌هاى يهودى « آنژووپواتو » به ويژه در « بردو » و « آنگولم » هجوم بردند و به كليّهء يهوديان حكم كردند كه به ديانت عيسى درآيند ؛ چون يهوديان از قبول چنين حكمى امتناع ورزيدند ، صليبيّون سه هزار تن از آنان را در زير سم اسبان خويش به هلاكت رسانيدند . . . سن‌لويى مىگفت : « وقتى شخصى عامى بشنود كه در ذمّ عيسى سخن مىگويد ، نبايد با زبان به مدافعه برخيزد ، بلكه بايد دست به شمشير بزند و تا آنجا كه امكان دارد تيغ خود را در شكم طرف فرو برد . در سال 1254 سن‌لويى ، يهوديان را از فرانسه بيرون راند و اموال و كنيسه‌هاى آنان را ضبط كرد ، لكن چند سالى بعد دوباره آنها را رخصت بازگشت داد .\r\nفيليپ زيبا در سال 1306 آنها را به زندان افكند و كليهء دارايى آنها را ضبط كرد ، الّا البسه‌يى كه در بر داشتند ، سپس صد هزار نفرشان را با آذوقهء يك روزه از فرانسه بيرون راند و سود كلانى به دست آورد . . . » « 1 » به اين ترتيب مىبينيم كه اقليّتهاى مذهبى در شرق و غرب تا ظهور تمدّن جديد و رشد افكار عمومى و انتشار اعلاميهء حقوق بشر همواره مورد ظلم و جور قرار مىگرفتند .\r\nكشتار يهوديان در قم : ملّا آقابابا كه از سرگذشت يهوديان ايران از اواخر زنديه به بعد سخن مىگويد ، دربارهء يهوديان قم مىنويسد : « در اين شهر تقريبا شش هزار نفر يهودى به كار و كسب مشغول بودند ؛ در يك شب تاسوعا پسربچه‌يى يهودى كه از معنى حركت دسته‌هاى عزادارى بىخبر بود ، از روى نادانى خنديد ؛ اين عمل كودكانه ، مسلمانان را عليه يهوديان برانگيخت تا جايى كه به اين اقليّت اجازهء مسلمان شدن ندادند ، بلكه آنها را كشتند و محلّهء آنها را با خاك يكسان كردند . » لرد كرزن كه اواخر عهد ناصر الدّين شاه به ايران آمده مىنويسد : « قم يهودى ندارد . . . » « 2 »\r\n\r\n\r\n","description":"","footnote":"\r\n( 1 ) . تاريخ تمدن ويل دورانت ، عصر ظلمت ، بخش سوّم ، ترجمهء ابو القاسم طاهرى ، ص 89 .\r\n( 2 ) . تاريخ يهود ، تأليف لويى ، ج 3 ، ص 522 .\r\n","page_name":" 147 ","page_number":147},
  {"content":"\r\n\r\nپس از سپرى شدن عهد صفويه ، سالها در اثر فقدان امنيّت و جنگهاى فئودالى ، مردم ايران روى آرامش نديدند تا كريمخان زند روى كار آمد . به نظر ملك الشعراى بهار : « نبايد از فراغبال سى سالهء عصر كريمخان زند 1163 - 1193 غافل گرديد ، زيرا در اين مدت كه شيراز يكپارچه مهد امن و آرامش شده و مردم - خاصه اهل فضل و ذوق - در مهد آزادى افكار و استراحت و استخلاص از چنگال عناصر متعصّب و سطوت قهرمانان بيرحم ، در نهايت خوشى آرميده بودند ، كار درس و بحث و مطالعه و تتبّع بالا گرفت و مقام ادبيات كه مولود آزادى و فراغبال و ثروتست در شيراز ارتفاع پذيرفت . » « 1 »\r\n\r\nنمونه نثر فارسى در دوره افشاريه و زنديه\r\n\r\nاحوال كريمخان\r\n« كريمخان اگرچه بالطّبع سرورپسند و لهوطلب . . . بود ، اين انديشه تيز در ضميرش نقش بست كه اشرار هر ديار را كه در شيراز جنّت آثار ساكن ساخته بود سرگرم كارى كند كه بيش گرد فتنه و فساد نگردند . . .\r\nو قدرت بر منازعه و مواضعه نيابند ، دار العلم شيراز را دار العيش كرد . . . مسند آراى ملك ( كريم خان ) به صيد و شكار شايق نبود ، ليكن . . . به صيد آهووشان غزاله روى راغب . . .\r\nشبها در شبستان ، عشرت شراب را با كباب تيهو . . . و با كبك خرامان طاوس رفتار خورشيد طلعت مىخورد . . . » « 2 »\r\nمعروفترين شاعر دورهء افشاريان و زنديان ، هاتف اصفهانى است كه چنان كه ديديم ترجيع‌بند او سخت مشهور است . از اواخر قرن دوازدهم هجرى سبك هندى رو به فراموشى نهاد و شعرا و سخنگويان از شيوهء شاعرى متقدمان پيروى كردند ، فى المثل ، مجمر اصفهانى قصيده‌پرداز معروف ، از اسلوب انورى و خاقانى پيروى مىكرد و نشاط ( معتمد الدوله ) از استادان سلف ، به امير معزى و حافظ گرايش داشت ؛ فتحعليخان صبا و وصال شيرازى ، قائم مقام ، قاآنى ، فروغى بسطامى ، سروش اصفهانى و محمود خان ملك الشعرا جملگى پيرو اساتيد كهن بودند و هيچيك فكر بديع و راه و رسم جديدى در شاعرى آغاز نكردند ؛ اينان نيز مانند اسلاف خود شعر مىگفتند و از مخدوم خود انتظار صله داشتند .\r\nدر ميان شعراى سابق الذكر ، ميرزا ابو القاسم قائم مقام كه مردى فاضل و سياستمدار\r\n\r\n\r\n","description":"","footnote":"\r\n( 1 ) . نگاه كنيد به سبك‌شناسى بهار ، ج 3 .\r\n( 2 ) . از حدائق الجنان\r\n","page_name":" 148 ","page_number":148},
  {"content":"\r\n\r\nبود در آثار منظوم و منثور خود كم‌وبيش به مسائل و مشكلات اجتماعى و سياسى دوران خود توجه كرده و در مواردى از روحانيون و ديگر افراط طبقهء حاكم انتقاد كرده است .\r\nاز دورهء ناصر الدين شاه به بعد ، مخصوصا پس از استقرار مشروطيت ، در اثر آمد و رفت اروپائيان و بسط مناسبات اقتصادى ، سياسى و فرهنگى افكار و انديشه‌هاى تازه‌اى در بين ايرانيان منتشر شد .\r\nاز آنچه گذشت نتيجه مىگيريم كه پس از انقراض حكومت صفويه ، در نتيجهء جنگهاى فئودالها با يكديگر ، فقدان امنيت ، و آشفتگى وضع اقتصادى ، مجالى براى رشد و پيشرفت ادب فارسى پيدا نشد ؛ نادر به امور ادبى و ذوقى توجه نمىكرد و كريم خان زند با اينكه مانند نادر نسبت به شعر و ادب بىاعتنا نبود ، در دوران او سيماى درخشانى در ادبيات فارسى ظاهر نشد . آغا محمد خان قاجار با اينكه از ادب فارسى بىبهره نبود ، در دوره او به علت فعاليتهاى جنگى و نظامى ، فرصتى براى تشويق اهل علم و ادب پيدا نشد ، ولى فتحعليشاه جانشين او كه پادشاهى عياش و خوش‌گذران بود ، خود ، طبع شعر داشت و نسبت به شعرا توجه بسيار مىنمود ، به‌همين سبب عده‌اى از ارباب ذوق و قصيده‌گويان و غزلسرايان به دربار او گردآمده‌اند .\r\nهدف اين گروه ، رهايى بخشيدن شعر فارسى از تباهى و فقر دوره انحطاط صفوى و زمان آشوب و اغتشاش بعد از آن بوده امّا براى رسيدن به منظور خود ، راه ديگرى جز بازگشت به سبك و شيوه سخن قديم ، در پيروى از طرز بيان استادان بزرگ ، مانند فردوسى و عنصرى و فرّخى و منوچهرى و سعدى نمىدانستند ، راهى كه پيش از آنان ، مشتاق و ياران او در پيش‌گرفته بودند .\r\n\r\nنظرى كلى به سير ادبيّات\r\nاز آنچه در صفحات پيش گفتيم نتيجه مىگيريم كه نظم و نثر فارسى در دوران بعد از اسلام ، از لحاظ سبك انشاء مراحل مختلفى را طى كرده است : در دوران سامانيان ، غزنويان و سلجوقيان نظم و نثر فارسى كاملا طبيعى و روان و قابل فهم بود و ما در مجلّدات كتاب تاريخ اجتماعى ايران مكرر نمونه‌هايى از نثر سليس تاريخ بيهقى ، قابوس‌نامه و سياست‌نامه و ديگر آثار اين دوران را براى نشان دادن اوضاع اجتماعى نقل كرده‌ايم و نيازى به ذكر مجدد آن نمىبينيم .\r\nاز اواخر عهد سلجوقى به بعد به تدريج مغلق‌نويسى و به كار بردن لغات و\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nاصطلاحات عربى و سجع و جناس در آثار ادبى و تاريخى ديده مىشود و نمونه‌هاى اين نثر مصنوع در مرزبان‌نامه و ترجمهء تاريخ يمينى و ديگر آثار اين دوره به چشم مىخورد .\r\nدر عصر مغول و تيمورى به جهاتى كه ياد كرديم ، اين سير قهقرايى و علاقه به فضل‌فروشى و تصنع و تكلّف و مغلق‌نويسى بيش از پيش فزونى گرفت : تاريخ وصاف و تاريخ معجم نمودار اين نوع نويسندگى است . سبك ساختگى و غيرطبيعى دورهء مغول در عهد صفويه دوام يافت و از جهت نكته‌گوئيهاى بى مورد و نازك‌كاريهاى بى جا به نهايت انحطاط رسيد ؛ به عنوان نمونه سطرى چند از منشور شاه عباس كبير را ذيلا نقل مىكنيم :\r\n« سپاس معرّا از ملابس حدّ و قياس كه بدايت جذبات اشراق غيرسوز طالبان جلوه‌گاه انس ، و نهايت سر باطن‌افروز معتكفان وحدت سراى قدس تواند بود ، سزاوار عظمت و جلال كبريايى است كه ذرّات كائنات و اعيان موجودات ، مظاهر اسرار جلال اوست . » « 1 »\r\nولى در هندوستان به همت شيخ ابو الفضل دكنى ، ساده‌نويسى تا حدى معمول شد .\r\nاين مرد ، در شرح‌حال خود در آئين اكبرى چنين مىنويسد : « . . . نفس قدسى ، مرا با بدن عنصرى ، در سال چهارصد و هفتاد و سه جلالى ، مطابق شب يكشنبه ششم محرم نهصد و پنجاه و هشت هلالى ، از مشيهء بشرى به نزهتگاه دنيا خرامش شد ، در يكسال و كسرى شيوازبانى كرامت فرمودند و در پنج سالگى آگاهيهاى غير متعارف روآورد و دريچهء سواد گشادند و در هفت سالگى خزاين پدر بزرگوار را گنجور آمد و جواهر معانى را پاس‌دار امين شد و مار بر سر گنج نشست . . . » « 2 »\r\nبه نظر استاد بهار « در عهد صفويه نثر فارسى طورى مشوش است كه در هيچ زمانى نظيرش ديده نمىشود . »\r\nيعنى از طرفى مىبينيم كه مناشير و نوشته‌هاى دربارى به طريق قديم غرق الفاظ و تكلّفات و عارى از لطف ، بلكه تهى از معنى و خالى از مطلبست ، از طرفى ديگر بعضى مورخان را مىنگريم كه تواريخ خود را بر اين شيوه نوشته‌اند . برخى راه بينابين پيش گرفته‌اند ؛ از طرفى ديگر جماعتى از علما و اهل فضل طورى كتب خود را ساده و سست و عاميانه تأليف كرده‌اند ، كه سواى سهولت استفادهء عوام ، كه هدف اصلى مؤلفان هم جز اين نبوده است ، فايدهء ديگرى بر آن مترتب نيست و بلكه مىتوان گفت فارسى نيست . . . در واقع سطح فرهنگ و نويسندگى چه در نظم و چه در نثر طورى پائين مىآيد كه شخص متأمل مىشود ، كه آيا تدنّى الفاظ و عبارات از چه راه است و چه شده است كه يك مرتبه\r\n\r\n\r\n","description":"","footnote":"\r\n( 1 ) . سبك‌شناسى ، ج 3 ، ص 266 .\r\n( 2 ) . همين كتاب ، ص 293 .\r\n","page_name":" 150 ","page_number":150},
  {"content":"\r\n\r\nسطح الفاظ و عبارات و طرز جمله‌بندى تا اين حد تنزل كرده و چه پيش‌آمده است كه جز از چند نويسندهء انگشت‌شمار اثرى از قواعد و اسلوب مقدمان و لطف سخن و استعمال الفاظ پاكيزهء ايشان نمىتوان يافت ؟ و ميان نويسندگانى كه خواسته‌اند به شيوه قدما از قبيل وصّاف و شرف الدين على يزدى چيز بنويسند نيز ذرّه‌اى ذوق و سليقه يافت نمىشود ؟ و در همان حال مىبينيم در ساير صنايع مانند خوش‌نويسى و نقاشى و تذهيب و صنايع دستى از جمله قاليبافى و فلزكارى آنطور ظرافت و لطف و حسن سليقه نمودار است !\r\nاز اينجاست كه بر اين عقيده‌ايم كه در اين دوره ، به واسطهء توجه علما و دولت به علوم دينى و اهتمام همه رجال مملكت كه پيشوايان جامعه و تودهء مردمند به نشر شرعيات و توسعه دامنه تولّا و تبرّا ، ديگر توجه و اعتنايى به تحصيل ادبيات عربى و فارسى نشده و به قول علماى آن دوره اهميتى به ( كماليّات ) نمىدادند . در اين هنگام است كه ما به تأليفات ميرزا مهدى خان ، منشى نادر شاه كه از تربيت يافتگان اين دوره است برخورده و به خلاف معروف به نظر اعجاب به اين مرد مىنگريم .\r\nدر اين دوره ، ساده‌نويسى مخصوصا در كتب مربوط به تشيّع و امور مذهبى سخت رواج مىيابد ، چنان كه سبك نگارش كتاب مجالس المؤمنين قاضى نور الله شوشترى بسيار ساده و بىتكلف است . ديگر از آثار معروف اين دوره بحار الانوار محمد باقر مجلسى است ، وى بعد از محقق ثانى ، كه در عهد شاه تهماسب اول با سمت شيخ الاسلامى صاحب اختيار ممالك ايران شد ، در زمان خود يعنى اواخر عهد شاه سليمان و قسمت بزرگى از عهد شاه سلطان حسين داراى رتبت شيخ الاسلامى كل ممالك محروسه ، و امام جمعه و جماعت و صاحب اختيار كل كشور و داراى رتبت علمى و سياسى مطلق گرديده و هرچه توانست با اهل بدع و اهواء و معاندين و لا سيّما « 1 » با صوفيه عداوت مىورزيد و در ترويج احاديث نيز شب و روز اشتغال داشت و علاوه بر اينها ، مجلسى پيشواى صلب و غيور و آمر و ناهى قويدست و جسور بود .\r\nابتداى كار او در سنه 1090 هجرى بود و شاه سليمان صفوى امور مسلمين و اجراى احكام شرع را به ملّا محمد باقر مجلسى واگذار كرد ، نخستين كارى كه مجلسى كرد اين بود كه شنيد جمعى از تجار از مردم هندو ، بتى دارند در اصفهان و آن را در نهان پرستش مىكنند ، مجلسى حكم به شكستن بت فرمود ، هنديان مبالغى به شاه پيشكش مىكردند كه شيخ از اين بت‌شكنى خود انصراف خيال حاصل فرمايد و اجازه دهد آن بت را به\r\n\r\n\r\n","description":"","footnote":"\r\n( 1 ) . مخصوصا .\r\n","page_name":" 151 ","page_number":151},
  {"content":"\r\n\r\nهندوستان بازگردانند ، ولى مفيد نيفتاد و آن بت را به امر شيخ شكستند . . . مهمترين كارى كه مجلسى كرد ، بعد از تأليف مجلّدات بحار الانوار كه دائرة المعارف شيعه اماميه اثنى عشريه است ، تأليف مجموع كتب دينى و اخلاقى شيعه است به فارسى ساده عوام فهم كه تا آن روز اهل علم چنان كارى نكرده بودند و غالب تأليفات علما - خاصه علماى دين - به زبان تازى بود و اگر به پارسى چيز مىنوشتند ، به شيوه متقدمان و به سبك قديم بوده و احترام مقام علم را در نزديك شدن به سطح فكر و فهم عوام نمىدانستند ، بلكه آن را مغاير عظمت جايگاه دانش مىشمردند ، ليكن اين مرد . . . با وسائل كار بىنظيرى كه در دست داشت و همراهيهايى كه دولت با اهل علم از به دو ظهور صفويه تا آخر مىكرد و با وجود دانشمندانى كه . . . گرد او گرد بودند توانست در مدت عمر ، قريب 1202700 بيت در پيرامون مذهب شيعه كتابت كند ، يا به امر او ، در دفتر او كتابت شود و به نام وى مدون گردد ، و اگر مجموع عمر او كه هفتاد و سه سال بوده است ، اين مبلغ را توزيع كنند ، قسمت هر سالى 19215 بيت و هر بيتى 15 حرف مىشود . »\r\nمجلسى در سنه 1111 در سلطنت سلطان حسين وفات كرد و نظر به مداخلهء مطلقى كه در امور داشت ، شاه ، ايام را به انزوا و فراغت و عيّاشى مىگذرانيد ، پس از فوت مجلسى نظر به عدم وقوف اين روحانى به مسائل سياسى ، اقتصادى ، رزمى و ديوانى ، كار كشور چنان مختل شد كه قندهار از كف رفت و عاقبت اصفهان و ايران نيز به باد نهب و تاراج داده شد . » « 1 »\r\nاز نويسندگان خوش قريحه و با ذوق اين دوران محمد على حزين و آذر بيگدلى را مىتوان نام برد كه اجمالا به شرح‌حال آنان پرداختيم .\r\nبطور كلى در جريان انقراض حكومت صفويه و استقرار حكومت كريمخان زند ، دو شيوهء نويسندگى به چشم مىخورد : عده‌اى به پيروى از سبك قديم در نوشتن مطالب ، روشى متكلّفانه پيش گرفتند ، مانند ميرزا مهدى خان ، منشى نادر شاه و بعضى مانند حزين و آذر به ساده‌نويسى پرداختند و ادب فارسى را به مسير طبيعى خود نزديك كردند ؛ بعد از اين دو گروه در قرن دوازدهم يعنى در دوران قدرت آغا محمد خان و فتعليشاه ، با قلم تواناى عبد الرزاق دنبلى روبرو مىشويم كه كمابيش از سبك قديم پيروى مىكرد ؛ با اين حال آثار او لطيف و قابل درك بود .\r\nبطور كلى از دوره قاجاريه به بعد به اقتضاى شرايط و اوضاع جديد اجتماعى و\r\n\r\n\r\n","description":"","footnote":"\r\n( 1 ) . سبك‌شناسى ، ج 3 ، از ص 300 به بعد .\r\n","page_name":" 152 ","page_number":152},
  {"content":"\r\n\r\nاقتصادى ، ادبا و نويسندگان به ساده‌نويسى روى آوردند . فتحعليخان صبا و ميرزا عبد الوهاب نشاط ، سحاب ، مجمر ، وصال شيرازى و ديگران با اينكه از سبك پيشينيان پيروى مىكردند . آثار و اشعارى قابل درك و دلنشين از خود به يادگار گذاشتند ، نثرنويسان اين دوره ، مانند : فاضل گروسى ، دنبلى ، ميرزا صادق ، منشى فتحعليشاه ، قائم مقام فراهانى با اينكه نثرى كمابيش مصنوع داشتند ، آثارشان شيرين و قابل فهم بوده است .\r\nنمونهء نثر عبد الرزاق بيك دنبلى : « حكايت كرد كه با جمعى از اهل وجد از راه نجد عازم بيت اللّه شديم ، از شوق وصال كعبهء مشتاقان ، خار مغيلان بر قدم ، گل و سمن بود و لالهء تمنّا در رياض خاطرها مىدميد و خار وادى بطحا ، دامن دل مىكشيد . رفقا گفتند كه در قبيله نجد ، دخترى قبله اهل وجد آمده . . .\r\n ساربانا ، نشان كعبه كجاست ؟ * كه بمرديم در بيابانش \r\nپاى راه‌پيمايان ، در هواى آن ماه سيما در گل ، و من از جدايى ياران ، پريشان دل . » « 1 »\r\n\r\nقسمتى از نامه فاضل خان گروسى به آقا خان محلاتى :\r\n « هم نبوّت در نسب هم پادشاهى در حسب * كو سليمان تا در انگشت كند انگشترى \r\nحضرت مخدوم جواد ، و صاحب راد ، با عدل و داد و مشفق والانژاد و ابد الدّهر كعبه حاجات و محطّ رحل اوتاد و محيط ركاب شعرا باد .\r\nدر ضمن نگارش حكايتى و در طى گزارش روايتى كه موجب عبرت و علت حيرت است . زحمتى دارم و آن اينست : در اوايل دولت كريمخان زند ، كه عالم همه بازار شكر و قند بود ، دخترى خوش‌منظرى ، سيمين‌برى ، عشوه‌گرى ، شيطانه‌اى ، فتانه‌اى ، قواره‌اى ، سحّاره‌اى ، مكّاره‌اى ، غدّاره‌اى ، پيمانه‌نوش ، مردانه‌پوش لها محبّان لوطى ، و زناء با عالم ناز آوازه‌انداز ، از شيراز به همدان آمده و آتش خرمن پير و جوان شده ، به مفاد :\r\n قوس ابرو تير غمزه دام كيد * بهر چه دادت خدا ؟ از بهر صيد \r\nزاهدان را گرفتار بند خود ، عارفان را مگس قند و بستهء كمند نمود ، هزار تاجر را با خود فاجر كرد ، به هزاران بازرگان كام داد ، به عطار و بزاز از پس‌وپيش زعفران و اطلس فروخت و زر و سيم انداخت . » « 2 »\r\n\r\nمنشآت قائم مقام\r\nميرزا ابو القاسم قائم مقام فراهانى ، تنها مرد سياست نبود ، بلكه در عالم شعر و ادب\r\n\r\n\r\n","description":"","footnote":"\r\n( 1 ) . سبك‌شناسى ، ج 3 ص 320 به بعد از رساله حدايق الجنان .\r\n( 2 ) . از صبا تا نيما ، ج 1 ، ص 56 .\r\n","page_name":" 153 ","page_number":153},
  {"content":"\r\n\r\nنيز استاد بود . يكى از ساده‌ترين منشآت او نامه‌اى است كه به زن « جان مكدنالد » و خواهر « سر جان مالكم » معروف نوشته كه قسمتى از آن را نقل مىكنيم : « عليا جاه صدارت دستگاه عصمت و عفت همراه ، خواهر خجسته اختر مهربان بىبى صاحب ، اميد از رأفت و رحمت خداوند يگانه دارم كه هرجا باشيد به خوشوقتى و كاميابى بگذرانيد ؛ از رفتن شما بسيار ملالت و دلتنگى دارم ، به اين سبب كه دوست حقيقى من ايلچى بزرگ دولت دايم القرار انگليس ، تنها مانده است و سخت انديشه ناكم كه از الم تنهايى و مفارقت شما ، خدا نخواسته بر او ناخوش بگذرد ، از آب‌وهواى اين مملكت دلگير شود ، حق اينست كه هرگز راضى به رفتن شما نبوديم ، از انديشه اينكه حبّ وطن بر شما غالب باشد و منعى كه بكنيم بر خاطر شما ناگوار آيد ، سكوت كرديم ، حالا به حمد اللّه به ممالك انگلند و اسكاتلند كه موطن اصلى و مسكن مألوف شماست ، رسيده‌ايد و آنچه اينجا بر شما بد گذشته بود ، تلافى آن را در خوش‌گذرانيهاى آنجا كرده‌ايد . . . »\r\nنمونه‌اى از اشعار انتقادى او :\r\n آه از اين قوم بىحميّت بىدين * كرد رى و ترك خمسه و لر قزوين\r\nعاجز و مسكين هرچه دشمن بدخواه * دشمن و بدخواه هرچه عاجز و مسكين\r\nرو به خيار و كدو كنند چو رستم * پشت به خيل عدو كنند چو گرگين . . . \r\n\r\nنامه انتقادى قائم مقام و حمله شديد او به مير فتاح عامل اجانب\r\nقائم مقام فراهانى كه يكى از پيشروان تجّدد ادبى است ، در مكتوبى كه از زبان عباس ميرزا نوشته ، پرده از روى دسايس و تحريكات مغرضين و اوضاع سياسى عصر خود برداشته است : بعد العنوان . . .\r\n خدايا راست گويم فتنه از تست * ولى از ترس نتوانم چخيدن\r\nلب و دندان تركان خطا را * بدين خوبى نبايست آفريدن\r\nكه از دست لب و دندان ايشان * به دندان ، دست و لب بايد گزيدن \r\nمىفرمايند ( يعنى وليعهد ) پلوهاى قند و قماش و قدحهاى افشره و آش شماست كه حضرات را رها كرده است . اسب عربى بىاندازه جو نمىخورد ، و اخته قزاقى اگر ده من يك جا بخورد بدمستى نمىكند ، خلاف يابوهاى دودرغه ( يعنى دورگه ) كه تا قدرى جو زياد ديد . . . اول لگد به مهترى كه تيمارش مىكند مىزند . . . سزاى آن نيكى اين بدى است ، امروز كه در ميان سپاه مخالف نشسته‌ايم و مايملك خود را بىمحافظ خارجى به اعتماد اهل تبريز گذاشته ، در شهر پايتخت ما آشوب و فتنه كنند و دكان و بازار ببندند ؛ اگر\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nعرضه داشت و كدخدايان آدم بودند ، فتاح غير عليم ( مقصود آخوندى است « مير فتاح » نام ، كه مردم را به استقبال سپاه روس تزارى ترغيب مىكرد ) چه جرئت و قدرت داشت كه مصدر اين حركات شود ؟ فرمودند اگر حضرات از آش و پلو سير نشوند ، بجا ، امّا شما را چه افتاده است كه از زهد ريايى سير نمىشويد ؟ كتاب جهاد نوشته شد ، نبوّت خاصه به اثبات رسيد ، قيل و قال مدرسه حالا ديگر بس است ، يكچند نيز خدمت معشوق و مىكنيد ! صديك آنچه با اهل صلاح حرف جهاد زديد ، اگر با اهل سلاح صرف جهاد شده بود ، كافرى نمىماند كه مجاهدى لازم باشد ! بارى بعد از اين سفره جمعه و پنجشنبه را وقف اعيان شهر و كدخداى محلات و نجباى قابل و رؤساى عاقل نكنيد ، سفرهء زرق و حيل را برچينيد ، سكّه قلب و دغل را بشناسيد .\r\n نقد صوفى نه همه صافى بيغش باشد * اى بسا خرقه كه مستوجب آتش باشد \r\nحافظ\r\n. . . من بعد بساط كهنه برچينيد و طرح نو دراندازيد ، با اهل آن شهر معاشرت كنيد و مربوط شويد ، دعوت و صحبت نمائيد ، از جوانان قابل و پيران كامل آنها ، چند نفرى كه به كار خدمت آيند انتخاب كنيد و هزار يك آنچه صرف اين طايفه شد مصروف آنها داريد . . . » « 1 »\r\nملك الكتّاب محصّلى است مثل ملك عذاب ، جزودان سركار را به عزم تماشا بخواهد به رسم يغما ببرد ، مثل دزد بىتوفيق كه ابريق رفيق برداشت كه به طهارت ميروم و به غارت مىرفت . طورى هستند كه از سايهء ماها فرار مىكنند « هريك كه صبح زودتر از خواب بيدار شوند وزيرند . » - « شيخ شبلى را حكايت كنند كه در يكى از سفرها دزد بر كاروان زد و هركس را در غم مال ، فغان و خروش برخاست ، مگر او كه همچنان ساكن و صابر بود و خندان و شاكر كه موجب تعجّب سارقان گشت ، وجه آن باز پرسيدند . گفت :\r\nاين جماعت را مايه بضاعت همان بود كه رفت ، خلاف من كه آنچه داشتم كماكان باقيست ، امثال شما را حدّ تصرف در آن نيست . »\r\n\r\nروابط ايران با غرب\r\nحيات سياسى ، ادبى و اجتماعى ايران از عهد فتحعليشاه به بعد ، مخصوصا پس از\r\n\r\n\r\n","description":"","footnote":"\r\n( 1 ) . نقل از مخزن الانشاء .\r\n","page_name":" 155 ","page_number":155},
  {"content":"\r\n\r\nاستقرار مشروطيت ، دگرگون گرديد و تحت تأثير فرهنگ و تمدن غرب قرار گرفت ؛ به تدريج ساده‌نويسى و بحث و انتقاد در زمينه‌هاى مختلف سياسى و اجتماعى آغاز گرديد ، چون اين تحولات در ايران و ديگر كشورهاى آسيايى ، مولود انقلاب سياسى و اجتماعى اروپاست ، بىمناسبت نيست كه اجمالا نظرى به سير دموكراسى در غرب و علل و عوامل نفوذ تمدن جديد در ايران بيفكنيم :\r\n\r\nرشد دموكراسى و حكومت ملى\r\nدر ايران تا قبل از نفوذ تمدن غرب جز عده‌يى انگشت‌شمار كسى به حقوق فردى و اجتماعى خود و لزوم مداخلهء مردم در كار حكومت ، توجه و عنايتى نداشت . از آغاز حكومت فتحعليشاه ، در نتيجه آمد و رفت اروپائيان و مسافرت عده‌يى از طبقات ممتاز به ممالك غرب ، نام آزادى و نتايج و ثمرات دموكراسى اندك‌اندك از اذهان و افكار مردم ترقيخواه ايران راه يافت . در اروپا نيز تا دو قرن پيش ، يعنى تا قبل از انقلاب صنعتى و رشد تمدن بورژوازى از آزادى سياسى به معنى عام كلمه ، نام و نشانى نبود « حتى در ممالك غرب تا قبل از « نهضت پروتستانها » آزادى مذهبى و حق قضاوت خصوصى مردم دربارهء مذهب ، بسيار محدود بود و آزادى سياسى به معنى آزادى رأى در انتخاب حكومت ، تا قبل از قرن نوزدهم كمتر مفهومى داشت . . . مراحل مختلفى كه بشر براى تحصيل آزادى طى كرده بسيار متنوع و گوناگون و از آن جمله است . . . نهضت آزادى زنان در قرن نوزدهم و بيستم و تقاضاى اقليتهاى نژادى و مردم مستعمرات براى آزاديهاى سياسى و غيره .\r\nپس از انقلاب صنعتى در غرب ، طبقه جديدى به نام « بورژواها » كه همان سرمايه‌داران و تجّار و عوامل آنها مىباشند در اروپا پيدا شدند ، اين طبقه تازه به دوران رسيده و سنّت‌شكن ، على رغم فئودالهاى كهنه‌پرست و محافظه‌كار ، بنا به مصالح اقتصادى و اجتماعى خود با آزاديهاى سياسى و اقتصادى و شكستن حدّ و مرزهاى قديم و رشد علوم و افكار ، در آغاز امر موافق بودند ؛ به‌همين مناسبت در كشورهاى غرب ، مردانى نظير « لاك » « ديدرو » « دالامبر » « روسو » « ولتر » و « جفرسن » به پيروى از مقتضيات زمان ، قلم در دست گرفتند و براى به كرسى نشاندن اين فكر كه بشر داراى حقوق و آزاديهاى طبيعى و غير قابل انتزاع است كتابها نوشتند . انقلاب كبير فرانسه كه به شكست قطعى فئوداليسم منتهى شد ، مرام بورژواها را عملى ساخت و به تدريج اين فكر پيدا شد كه بايد به تمام افراد جامعه فرصت و امكان داد تا از تعليم و تربيت همگانى بهره‌مند شوند و استعداد و جوهر ذاتى خود را به منصهء ظهور و بروز برسانند .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nسازمان سياسى ضد برده‌دارى در 1840 بوجود آمد و هدف آن الغاء اصول برده‌دارى بود و سرانجام در ژانويهء 1863 آزادى بردگان از طرف آبراهام لينكلن رئيس جمهور آمريكا اعلام شد و تلاشهاى بعدى بردگان و آزادمردان جهان ، اصول بردگى را كه مورد قبول بعضى از اديان و مذاهب بود از بيخ و بن برانداخت .\r\nديگر از آزاديهايى كه از ديرباز مورد علاقه بشر بود : آزادى بحث و انتقاد است .\r\nانقلاب بورژوازى به مردم فرصت داد تا در زمينه‌هاى مختلف سياسى و اقتصادى مطالعه و تحقيق نمايند و آراء و نظريات خود را بدون اينكه كسى بتواند بر آن تعرض كند يا ايشان را در فشار بگذارد ، در كتب و مطبوعات اعلام و ابراز دارند .\r\nدر انگلستان دانشمندانى چون « داروين » با اعلام نظريات علمى خود ، ارزش آزادى بحث و تحقيق را بر همه آشكار كردند و نشان داد ، بدون آزادى انديشه و قلم ، نمىتوان اسرار و رموز حيات مادى بشر و ديگر موجودات را كشف كرد و در اختيار مردم قرار داد .\r\n« در ممالكى كه با حكومت‌هاى استبدادى و دموكراسيهاى اسمى اداره مىشوند ، به عناوين مختلف « تعارض با دين ، يا با مصالح عاليه مملكتى » و امثال اينها ، كه جملگى در واقع تعارض با مصالح طبقهء حاكم است ، اين آزاديها را محدود مىكنند . سابقا در ايران ، مسئلهء عدم سازش دين با حكمت و فلسفه از مسائل جارى بود : علماى قشرى ، حكمت و تصوف را كفر قلمداد مىكردند و مزاحم محصلين اين رشته‌ها بودند . مثنوى مولوى را با انبر برمىداشتند و مىسوزانيدند و دست زدن به آن را جايز نمىدانستند . » « 1 »\r\nاز بركت دموكراسى ، آزادى مطبوعات به وجود آمد و چاپ كتابها ، روزنامه‌ها و مجلات بدون آنكه مندرجات آن بازرسى و سانسور شود ممكن و ميسر گرديد ؛ پس از اختراع ماشين چاپ در اروپا ، كليسا و دولت ، از بيم اينكه مردم عقايد و افكار خود را آزادانه چاپ كرده و نشر دهند ، سانسور شديدى براى چاپ هرگونه كتاب و مطبوعات برقرار كردند و اين وضع تا انقلاب 1789 دوام داشت چنان كه در سال 1501 ميلادى ، پاپ الكساندر ششم مقرر داشت كه انتشار هر كتابى بدون اجازهء كليسا ممنوع است و در سال 1535 ، فرانسواى اول پادشاه فرانسه فرمانى صادر كرد كه هركس بدون اجازه ، كتابى را منتشر كند محكوم به مرگ خواهد شد . . . در انگلستان پس از اصلاح دينى ، حق سانسور كتاب ، از كليسا منتزع شد و به دست دولت افتاد ؛ دولت هم انحصار چاپ كتاب را به چند نفر ناشر واگذار كرد كه آنها هم بايد قبل از چاپ ، مندرجات كتاب را به نظر دولت\r\n\r\n\r\n","description":"","footnote":"\r\n( 1 ) . مطالب بين گيومه نقل از دايرة المعارف فارسى به سرپرستى دكتر مصاحب است به صفحات 113 و 114 رجوع فرمائيد .\r\n","page_name":" 157 ","page_number":157},
  {"content":"\r\n\r\nبرسانند ( 1534 - 1695 ) انتقاد از دولت ، جرم محسوب مىشد و درج مذاكرات پارلمان هم تا سال 1770 مقيد و محدود بود . در سال 1695 مقررات مربوط به تحصيل اجازه براى چاپ كتاب ملغى گشت و در سال 1784 دولت انگليس اعلام كرد كه چاپ هر نوع كتاب و نوشته‌اى آزاد است ، مشروط بر اينكه مندرجات آنها ، افتراآميز نباشد . . . در كشورهاى ديكتاتورى كه حكمفرمايان به زور حكومت مىكنند و همواره بيم آن دارند كه مردم طغيان كرده ، حكومت ستمگر آنان را ساقط نمايند ، آزادى مطبوعات وجود ندارد و وسائل گوناگونى برانگيخته مىشود كه آزادى گفتار و قلم محدود شود . . . در كشورهايى كه دموكراسى به معنى واقعى آن موجود مىباشد آزادى مطبوعات تأمين گشته است . »\r\nديگر از آزاديهايى كه محصول دموكراسى است ، آزادى نطق و بيان و بحث و انتقاد است . به موجب اين اصل ، افراد مردم بدون بيم و هراس از تعقيب پليس ، حق دارند عقايد و نظريات خود را طى نطقها و خطابه‌ها و كتب و رسالات ، در ميدانها و محافل عمومى اعلام كنند ، بدون اينكه اجازه داشته باشند با تهمت و افتراء و دروغگويى حقايق را دگرگون جلوه دهند .\r\nآزادى وجدان و آزادى معتقدات مذهبى يكى ديگر از ميوه‌هاى گرانبهاى آزادى است . ما در تاريخ اجتماعى ايران ضمن بحث در پيرامون معتقدات مذهبى ، نشان داديم كه در طول تاريخ ايران بعد از اسلام ، در نتيجهء جنگهاى مذهبى و اختلاف فرق گوناگون ، شيعه و سنى و اسماعيلى و قرمطى و غيره با يكديگر ، صدها هزار آدمى در خاك و خون غلتيده‌اند . طبقهء حاكم قرون وسطا نيز كه از جهل و بيخبرى مردم بهره‌بردارى مىكردند ، غالبا جنگ « 72 ملت » را دامن مىزدند و گاه روحانيان مغرض و بىمايه را تقويت مىكردند كه به اين اختلافات دامن بزنند . بر خلاف اين گروه ، روحانيان اصيل و واقع‌بين همواره سعى كرده‌اند با بيان واقعيات ، مردم را به صفا و صميميت و اخوت اسلامى و گذشت و تسامح و برادرى و برابرى دعوت و تبليغ نمايند . اساسىترين ثمرهء دموكراسى جديد ، انتخابات آزاد و مجلس شوراى ملى است .\r\nمجلس شورا يا « پارلمان » تا قبل از انقلاب فرانسه ( در سال 1789 ) نيز وجود داشت ، ولى مديران آن سركردگان فئودال بودند . ابتدا ، تنها يك پارلمان در پاريس وجود داشت ، ولى بعدها در ولايات فرانسه 14 پارلمان تأسيس شد . اين پارلمانها ، غير از حل و فصل دعاوى ، داراى بعضى از اختيارات سياسى نيز بودند ، قوانينى را كه پادشاه وضع مىكرد تا در پارلمان پاريس به ثبت نمىرسيد ، قابل اجرا نبود .\r\nدر سلطنت لويى پانزدهم ، پارلمانها برضد ادامهء مالياتهاى جنگى پس از پايان\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nجنگهاى هفت ساله ، سر به طغيان برداشتند . ( 1763 ) و لويى ، صدراعظم خود را مأمور سركوبى آنها كرد . در سال 1774 لويى شانزدهم بار ديگر پارلمانها را تشكيل داد . در سال 1774 وزير دارايى وقت درصدد اصلاح امور مالى كشور برآمد ، ولى پارلمانها مخالفت كردند و او اعضاى پارلمان پاريس را تبعيد كرد . سالها بعد يعنى در سال 1789 « اتاژنرو » يعنى مجلس طبقاتى تشكيل شد كه مقدمهء انقلاب فرانسه بود . بعد از آن ، ديگر پارلمانها به صورت گذشته تشكيل نگرديدند و بيش از پيش جنبهء ملّى و اجتماعى به خود گرفتند .\r\nپارلمنت در انگلستان : كلمهء پارلمنت در انگلستان از قرن سيزدهم به بعد استعمال شده است و آن موقعى بود كه پادشاه با عده‌يى از اعيان و روحانيان به مشورت پرداختند . با اينكه پارلمنت به مجلس اعيان و مجلس عوام هردو اطلاق مىشود ، معذلك امروز مراد از كلمهء پارلمنت بيشتر مجلس عوام است . در طى قرون گذشته به تدريج اختيارات پادشاه انگلستان در حل و فصل امور سياسى و اقتصادى كشور نقصان يافت و امروز فقط نامى از آن باقى است و مقام سلطنت در انگلستان فقط يك مقام تشريفاتى است . هنوز گفته مىشود ، پادشاه اعضاى مجلس اعيان را انتخاب مىكند ، يا پارلمان را منحل مىكند ، ولى در عمل همهء اين كارها به نام پادشاه و به دست دولت عملى مىشود و حق حاكميت حقيقى با مجلس عوام و نمايندگان برگزيدهء ملت مىباشد .\r\nرئيس مجلس از حزب حائز اكثريت انتخاب مىشود و تصويب لوايح مالى اختصاص به مجلس عوام دارد . اعضاى مجلس اعيان را از قديم ، اعيان و لردها و بارون‌ها تشكيل مىدادند و عده‌يى از آنها به ارث عضويت مجلس اعيان را به دست مىآوردند و بعضى ديگر از روحانيون و قضات عالى مقام مادام العمر در اين مقام باقى مىمانند . به موجب قانون 1958 مقرر گرديد از بين زنان و مردان مشهور نيز عده‌يى به مجلس اعيان راه يابند ، از سال 1911 به بعد نتيجه مبارزات مداوم ، اختيارات مجلس اعيان بسيار محدود و تصويب هر نوع لوايح مالى با رأى اكثريت اعضاى مجلس عوام امكان‌پذير گرديد . حق انتخاب نمايندگان مجلس عوام تا سال 1833 محدود به طبقات متوسط و نسبتا متمكّن بود ، ولى به تدريج قوانينى تصويب شد كه اين حقّ را به طبقات ديگر هم داد و در سال 1918 حقّ انتخاب نمايندگان را براى عموم طبقات مردم قائل شدند . » « 1 » به اين ترتيب دموكراسى انگلستان كم‌وبيش صورت ملّى به خود گرفت .\r\n\r\n\r\n","description":"","footnote":"\r\n( 1 ) . تلخيص از دايرة المعارف ، پيشين ، ص 507 .\r\n","page_name":" 159 ","page_number":159},
  {"content":"\r\n\r\nمفهوم دموكراسى : « دموكراسى به گفتهء آبراهام لينكلن عبارت است : از حكومت مردم براى مردم و به دست مردم و يا به عبارت ديگر نوعى از حكومت را مىگويند كه در آن حاكميت عاليه در دست مردم است و ممكن است مستقيما يا به واسطهء نمايندگانى كه مردم انتخاب مىكنند اعمال شود . ( بر خلاف حكومتهايى كه در آنها حكومت به دست يك طبقه ، يك گروه ممتاز و يا يك فرد است ) در اصطلاحاتى مانند دموكراسى اقتصادى ، دموكراسى صنعتى ، و دموكراسى اجتماعى كه امروز رايج است ، دموكراسى از مفهوم صرف سياسى خود تجاوز كرده است و ناظر بر توجه و نظارت مردم بر كليهء امور است و به اصلاح وضع سياسى و اقتصادى اكثريت مردم توجه مخصوص دارد - به معنى وسيع ، دموكراسى نظريه‌يى است فلسفى كه مبناى آن اين است كه مردم حق و مآلا لياقت دارند كه بر سازمانهاى خود به صلاح خويش نظارت كنند . اين فلسفه براى « خرد » و شخصيّت انسانى ارزش فراوانى قائل است و معتقد است كه قيود لازم براى محدود كردن آزادى فرد به منظور جلوگيرى از هرج‌ومرج بايد با رضايت و موافقت اكثريت افراد و با رعايت اصل برابرى بر آنها تحميل شود . . . در قرن نوزدهم دموكراسى در بسيارى از ممالك مغرب زمين پيروز شد . مردم آزاديهايى يافتند و با وسايلى مؤثرتر از پيش براى بيان ارادهء خود مجهز شدند و نظام حزبى به عنوان مؤثرترين وسيلهء نيل به اين منظور شناخته شد . در كشورهاى آسيا در طى صد سال اخير ، نهضتهايى براى ايجاد دموكراسى ظاهر شده است ، ولى حكومتهاى دموكراسى در ممالك اين قاره در اغلب موارد از جنبهء اسمى تجاوز نكرده است . نهضت مشروطيت ايران يكى از نخستين نهضتهاى دموكراسى در آسياست .\r\nدموكراسى به معناى كه در ممالك غربى عموما از آن استنباط مىشود ، متضمن نظريهء تفكيك قوا و آزادى انتخابات ، حكومت قانون ، و آزادى نطق و بيان است .\r\nدر اتحاد شوروى و قسمتهايى از آسيا و اروپاى شرقى ، اصطلاح حكومت مردم را به معنى ديگرى تعبير مىكنند كه عبارت است از نظارت دولت بر انواع فعاليتها ، و معتقدند كه بدين وسيله ، تقدم مصالح عمومى بر منافع خصوصى تأمين مىشود و به‌همين جهت حكومت خود را حكومت دموكراسى توده‌يى مىخواندند و مالكيت خصوصى هريك از وسايل توليد را منافى دموكراسى واقعى مىشمردند . » « 1 » ولى اين روش سياسى و اقتصادى پس از 70 سال ، در نتيجه استبداد زمام‌داران ، فقدان دموكراسى واقعى و نبودن اجازهء بحث و انتقاد و ظلم و تبعيض مأمورين اجرايى محكوم به شكست گرديد .\r\n\r\n\r\n","description":"","footnote":"\r\n( 1 ) . دايرة المعارف فارسى ، پيشين ، ص 994 .\r\n","page_name":" 160 ","page_number":160},
  {"content":"\r\n\r\nتأمين اجتماعى : « يكى از محصولات و ثمرات دموكراسى ، توجه به حقوق و احوال اقتصادى طبقات زحمتكش است كه از راه اجراى قانون تأمين اجتماعى ، در بسيارى از كشورها به موقع اجرا گذاشته شده است . در پناه اين قانون ، كارگران و حقوق‌بگيران و عائلهء آنها در مقابل حوادث عمده و بحرانهاى اقتصادى حمايت مىشوند و دولت ، ماهانه ، مبلغى كه مخارج زندگى آنها را تأمين مىكند تا موقع پيدا شدن كار ، به آنها مىپردازد ، اين نوع تأمين اجتماعى بين سالهاى 1880 تا 1890 در آلمان اجرا شد ، تا برنامه سوسياليستها را خنثى كند .\r\nدر انگلستان نيز موقعى كه قانون بيمهء ملّى ( 1911 ) به تصويب رسيد ، مقرراتى وضع شد كه در قبال ناخوشى ، بيكارى و پيرى ، كارگران بيمه مىشدند . در آمريكاى شمالى در سال 1935 برنامهء تأمين اجتماعى يكى از برنامه‌هاى اصلاحات روزولت قرار گرفت و امروز در آن كشور بيش از 75 ميليون نفر از مزاياى بيمه اجتماعى بهره‌مند مىشوند . پس از جنگ جهانى دوم ، در انگلستان قانون جامعى وضع گرديد و به موجب آن عموم مردم انگلستان در موقع بيكارى ، بيمارى و پيرى از آن بهره‌مند مىشوند و همه مىتوانند به طور رايگان از پزشك و دارو استفاده كنند و در موقع بيكارى ، حقوقى دريافت دارند و در ايام كهولت حقوق بازنشستگى بگيرند ، - در ايران ، تأمين اجتماعى هنوز براى عموم مردم به موقع اجرا گذارده نشده است و فقط قسمتى از كارگران كشور از بيمه‌هاى اجتماعى كارگران استفاده مىكنند . » « 1 »\r\nبه نظر ويل دورانت : « براى قوام و دوام دموكراسى بايد كوشيد ، تا فهم و سطح اطلاعات عمومى بالا برود . تنها از اين راه مىتوان از دسايس سياست‌بازان فرصت‌طلب جلوگيرى كرد . اكنون دهها سال است كه ما اجازهء نسخه‌نويسى و تجويز دارو و كشيدن دندان را به كسانى مىدهيم كه يك عمر فداكارى و صرف وقت براى فراگرفتن اين دانشها كرده‌اند » ولى در عرصه سياست و كشوردارى دقّت و مآل‌انديشى كافى به خرج نمىدهيم ، يعنى « كسانى كه سر و كارشان با بيماريهاى غير جسمانى است و جان ميليونها مردم را در صلح و جنگ به دست دارند و ثروت و آزادى ما به دست آنها سپرده شده است ، مقدّمات و آمادگى خاصى لازم ندارند . اين گونه اشخاص فقط كافى است كه با رئيس دولت دوست ، و به رژيم و دستگاه حكومت وفادار باشند . خوش‌قيافه و مطيع و\r\n\r\n\r\n","description":"","footnote":"\r\n( 1 ) . دايرة المعارف فارسى ، ص 603 .\r\n","page_name":" 161 ","page_number":161},
  {"content":"\r\n\r\nآداب‌دان و خوش‌برخورد باشند ، اوامر را به آرامى دريافت كنند و در وعده دادن مانند اداره هواشناسى باشند . . . » « 1 » ويل دورانت مىگويد : « من به دنبال مدينهء فاضله نيستم ، ولى انتظار دارم كه با مراقبت و مداخلهء مردم « حكومت به اندازهء طاقت بشرى توانا و درستكار باشد » اين است مسئلهء سياست و تنها مسئله‌يى كه در اينجا به ما مربوط است . ولى ما در اين روزها جهل و فساد را از امتيازات طبيعى بعضى از زمامداران ( مخصوصا در كشورهاى عقب‌مانده ) مىدانيم . . . ولى حكومتها هميشه فاسد و نالايق نبوده‌اند . انگليسيها هنوز در تربيت سياستمداران و پاكى قضات خود شهرتى دارند و شهرداران موظف آلمان ، شهرهاى خود را بهترين اماكن اداره شدهء عالم كرده‌اند . هيچ‌چيز محال نيست . » « 2 »\r\nسير تكاملى دموكراسى در انگلستان : « . . . به‌طور كلى تحول نظامهاى پادشاهى اروپايى ، همچون تحول بريتانياى كبير در سه مرحله صورت گرفته است : نظام پادشاهى مطلق ، نظام پادشاهى محدود ، نظام پادشاهى مشروطه .\r\nپيدايش مجلس شورا ، در برابر پادشاه ، يا بهتر بگوئيم ، گسترش اختيارات اين مجلس كه جانشين مجالس دست‌نشاندهء فئودالها بود ، موجب شد ، كه نظام پادشاهى از مرحلهء نخست به مرحله دوّم برسد ، توسعهء افكار آزاديخواهانه ، سلطان را واداشت ، تا بيش از پيش ، ارادهء پارلمان را به حساب آورد ، وزرا كه در آغاز دبيران ساده‌يى براى پادشاه بودند ، به تدريج مجبور شدند تا اعتماد پارلمان را نيز براى اعمال قدرت به دست آورند . . . اين مرحله ديرى نپاييد و پس از آن اعتماد نمايندگان ، تنها ضابطهء دوام حكومت شد ، همهء قدرتهاى لازم براى حكومت در دست هيئت وزيران متمركز است و پادشاه فقط نقشى تشريفاتى مىماند ( پادشاه سلطنت مىكند نه حكومت ) .\r\nدر سال 1875 ، كشور فرانسه اين نظام پارلمانى را در چهارچوب جمهورى قرار داد و پس از آن رژيم اين كشور توسط دولتهاى بيشمارى مورد تقليد قرار گرفت . اختلاف واقعى ميان جمهوريهاى پارلمانى و سلطنت مشروطه واقعى بسيار كم است ، زيرا كه رئيس دولت ، چه پادشاه باشد چه رئيس جمهور ، عملا قدرتى ندارد . . . » « 3 » و حل و فصل مسائل مهّم اجتماعى ، اقتصادى و سياسى كشور با نظر و تصويب نمايندگان مجلس كه برگزيدهء مردمند ، صورت مىگيرد .\r\n\r\n\r\n","description":"","footnote":"\r\n( 1 و 2 ) . لذات فلسفه ، ص 365 و 367 .\r\n( 3 ) . موريس دوورژه ، اصول علم سياست ، ترجمه ابو الفضل قاضى ، ص 134 و 135\r\n","page_name":" 162 ","page_number":162},
  {"content":"\r\n\r\n\r\nعوامل رشد و توسعهء فرهنگ و تمدّن و دموكراسى در جهان\r\n\r\nصنعت چاپ\r\nچاپ يعنى فن كثير حروف ، خطوط و تصاوير ، بر روى كاغذ ، با اصول فنى به وسيلهء « گوتنبرگ » نخست در اروپا و سپس در ديگر كشورهاى جهان تعميم و گسترش يافت . قديميترين و ابتدايىترين نمونهء فن چاپ در چين پديد آمد . بعدا در طى قرن پانزدهم ، چاپ قالبى رواج يافت ، به اين ترتيب كه مطالب را روى چوب مىكندند و آن را روى كاغذ منتقل مىكردند ؛ به اين وسيله بعضى از كتب مذهبى و آثار مورد نياز عمومى چاپ و تكثير شد .\r\nاختراع حروف قابل انتقال ( حروف چاپ ) به وسيلهء گوتنبرگ در آلمان صورت گرفت و به سرعت در اروپا رواج يافت و در سال 1487 در سراسر اروپا چاپخانه‌هايى داير شد .\r\nايتاليا در ايجاد حروف نوين چاپ پيش قدم بود و پس از آن پاريس پايتخت فرانسه موقعيّت مهمى در اين زمينه كسب كرد . به تدريج فن چاپ از فن تهيهء حروف تفكيك گرديد . در اثر محدوديتهاى ناشى از اصلاح دينى ، عده‌يى از چاپگران ، كارگاههاى خود را از فرانسه به هلند منتقل كردند و از اين كشور حروف و مطبوعات به سراسر اروپا صادر مىگرديد .\r\nاز حدود سال 1800 به بعد ، در نتيجه اختراعات جديد ، هزينه چاپ و انتشار كتاب رو به نقصان نهاد . با اختراع چاپ « روتارى » و بعدها در سال 1896 با استفاده از مونوتايپ كه خود عمل حروفچينى را انجام مىداد ، فن چاپ بيش از پيش رو به پيشرفت نهاد .\r\nامروز بطور كلى سه طريقه در فن چاپ معمول است : چاپ حروفى يا برآمده ، چاپ همسطح ، و چاپ گود يا گراورى . در چاپ حروفى ، نقوشى كه اثر آنها ، بايد بر صفحهء كاغذ چاپ شود ، بالاتر از زمينهء صفحهء چاپ قرار دارد و مستقيما با كاغذ تماس پيدا مىكند ، تا حدود 1905 تقريبا در همهء كارهاى چاپى از طريقهء چاپ حروفى استفاده مىشد . چاپ حروفى يا چاپ سربى ، يا چاپ برآمده را در آغاز ورود فن چاپ به ايران به نام اروپايى آن « تيپوگرافى » « 1 » نيز مىگفتند .\r\nتا حدود سال 1905 تقريبا در همهء كارها از طريقه چاپ حروفى استفاده مىشد ؛ در همين سال ، طريقهء چاپ هم‌سطح بيش از پيش مورد توجه واقع شد و چاپ افست از آن ناشى گرديد . » « 2 »\r\n\r\n\r\n","description":"","footnote":"\r\n( 1 ) .  Typography \r\n( 2 ) . دايرة المعارف فارسى ، جلد اول ص 785 .\r\n","page_name":" 163 ","page_number":163},
  {"content":"\r\n\r\nماشينهاى چاپ ، انواع و اقسام مختلف دارد ، ماشين چاپ روتارى بزرگترين و سريعترين نوع ماشينهاى چاپ كنونى است و معمولا براى چاپ روزنامه‌هاى پرتيراژ از آنها استفاده مىشود . ماشين چاپ روتارى مىتواند هر ساعت 60 هزار نسخه روزنامه چاپ كند ، صفحات آن را ببرد ، « تا بزند » و تعداد نسخه‌هاى چاپ شده را شماره كند .\r\n\r\nچاپ و چاپخانه در ايران\r\nاولين چاپخانه عربى و فارسى در ايران ظاهرا در اوايل قرن يازدهم ه . ق به وسيلهء كشيشان كرملى ، در دير آنان در اصفهان داير گرديد و به « بسمه‌خانه » معروف شد . در جلفاى اصفهان ظاهرا قريب سى سال بعد از اينكه شاه عبّاس اوّل صفوى ارامنه را به آنجا كوچانيد ( 1013 ه . ق ) چاپخانهء ارمنى داير گرديد ، و اثرى كه در ( 1050 ه . ق ) در آنجا چاپ شده باقيست . خود ايرانيان ساليان دراز توجهى به چاپخانه نداشتند و اگر هم گاهى صحبتى از آن مىرفت ( چنان كه شاردن در سياحتنامهء خود گفته است ) از مرحلهء حرف تجاوز نمىكرد ، تا آنكه ظاهرا در سلطنت فتحعليشاه ، اوّلين چاپخانهء تيپوگرافى ( چاپ سربى ) تحت حمايت و تشويق عباس ميرزا وليعهد در تبريز داير گرديد و شخصى به نام آقا زين العابدين تبريزى ، رسالهء فتحنامه ( از ميرزا ابو القاسم قائم مقام ) را كه ظاهرا نخستين كتاب فارسى است كه در ايران با حروف عربى طبع شده است به چاپ رسانيد .\r\n( 1233 ه . ق ) همچنين عباس ميرزا در ( 1240 ه . ق ) ميرزا جعفر تبريزى را به مسكو فرستاد تا يك دستگاه چاپ سنگى بياورد و آن صنعت را نيز بياموزد و او دستگاهى به تبريز آورد و داير نمود .\r\nگويند فتحعليشاه ميرزا زين العابدين تبريزى را به تهران احضار كرد . ( حدود 1240 ه . ق ) و او تحت توجه منوچهر خان گرجى ملقب به معتمد الدوله قرآن معروف به قرآن معتمدى را به چاپ رسانيد و از شاگردان او مير باقر نامى بود كه بعدها ناسخ التواريخ را به چاپ سنگى رسانيد . - به هر حال در حدود ( 1240 ه . ق ) در تهران و تبريز چاپخانهء سربى داير بوده است . چنان كه ، چاپخانهء چاپ سنگى نيز در حدود 1250 در تهران وجود داشته است . ظاهرا چاپ سربى در 1261 ه . ق در تهران يك چند موقوف شده است .\r\nدر اصفهان نيز بين ( 1244 و 1248 ه . ق ) چاپخانه سنگى وجود داشته است و رسالهء حسينيه كه در اين شهر طبع شده است مربوط به اين زمان است . قرآن چاپ سنگى شيراز نيز مربوط به‌همين سالهاست . بعد از تبريز و تهران و ظاهرا بعد از اصفهان و شيراز اوّلين شهرى كه در آن چاپخانه داير گرديد ، اروميه بوده است كه از ( 1256 ه . ق ) به بعد\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nمبلغين مسيحى در آنجا يك مطبعهء سربى عربى و سريانى و انگليسى داير داشتند .\r\nبعد از اروميه ، ظاهرا به ترتيب تاريخى آتيه در ساير شهرهاى ايران مطبعه داخل شد :\r\nبوشهر ، مشهد ، انزلى ، رشت ، اردبيل ، همدان ، خوى ، يزد ، قزوين ، كرمانشاه ، كرمان ، گروس و كاشان .\r\nبا اينكه اول‌بار چاپخانهء سربى در ايران وارد گرديد . بعدها چاپ سربى منسوخ و چاپ سنگى به‌جاى آن داير شد ، تا آنكه در سال ( 1290 ه . ق ) در حين مسافرت ناصر الدينشاه قاجار به اروپا ، در اثناى توقف وى در استانبول ، يك دستگاه چاپخانه با حروف عربى و فرنگى به قيمت 500 ليره عثمانى خريدارى و به تهران فرستاده شد ، ولى از آن استفاده‌يى به عمل نيامد ؛ تا آنكه در سال ( 1292 ه . ق ) بارون « لويى دونورمن » « 1 » امتياز روزنامه‌يى به نام پاترى ( وطن ) تحصيل كرد و مطبعه را تعمير نمود و به كار انداخت . در تبريز نيز در حدود ( 1317 ه . ق ) باز يك دستگاه مطبعهء سربى داير شد . با ازدياد مدارس و توسعهء تعليمات و افزايش عدهء باسوادان وسايل چاپ در ايران مخصوصا در سنوات اخير بسيار افزايش يافته است و حتى بعضى از چاپخانه‌ها با وسايل بسيار نوين مجهّز شده‌اند . » « 2 »\r\n\r\nتاريخ روزنامه‌نگارى در جهان\r\n« روزنامه يعنى نشريه‌يى كه براى اعلام و انتشار اخبار ، با فواصل معينى ( روزانه يا هفتگى ) چاپ و توزيع مىشود ، و امروز مشتمل بر اعلانات و مطالب ديگرى كه مورد توجه عموم است نيز مىباشد ، الفاظ روزنامه و روزنامچه از قرون اوليّه اسلامى در ايران مستعمل بوده است . ولى در آن اوقات چنان كه با ذكر ماخذ قبلا گفتيم به معنى شرح گزارش روزانه و يادداشت وقايع هر روز بود و در قرون اخير به گزارش وقايع‌نگاران دولتى كه از ولايات اخبار جارى را به دولت مىنوشتند ، اطلاق مىشد و سپس به معنى روزنامهء چاپى به كار رفته ؛ قديمترين روزنامه‌هايى كه در دنيا انتشار يافته است ، يكى روزنامه وقايع روز بود كه در روم قديم منتشر مىشد و ديگر جرايد رسمى كه از قرون اوليه ميلادى در شهرهاى چين منتشر مىشده است تا مردم را در جريان حوادث و وقايع مهّم قرار دهند .\r\nاختراع فن چاپ در قرن پانزدهم ، و پيشرفت فعاليتهاى اقتصادى و توسعه يافتن روح سوداگرى به رشد و توسعهء روزنامه‌نگارى كمك كرد ، آلمانها در تهيهء روزنامه در\r\n\r\n\r\n","description":"","footnote":"\r\n( 1 ) .  L . de Norman \r\n( 2 ) . همان كتاب 786 .\r\n","page_name":" 165 ","page_number":165},
  {"content":"\r\n\r\nجهان غرب پيش قدم بودند و اوراقى مشتمل بر اخبار در شهرهاى « نورمبرگ » و « اوگسبورگ » بطور نامنظم منتشر مىشد .\r\nنخستين روزنامهء منظّم به زبان انگليسى در اواخر سال 1620 در « آمستردام » منتشر شد ، روزنامهء اخبار هفته در 1622 در لندن انتشار يافت . نخستين روزنامهء فرانسوى گازت دو فرانس بود كه در سال 1631 در پاريس انتشار يافت . فرانسه نخستين كشورى بود كه در آن روزنامه براى آگاهى تودهء مردم منتشر گرديد و تيراژ آن از يك ميليون تجاوز كرده است . در كشورهاى اروپايى نخست در « آنورس » و سپس در « استكهلم » و « سن پترزبورگ » و « بستن » ( آمريكا ) و روم و مادريد و كپنهاك روزنامه داير گرديد و از قرن نوزدهم به بعد انتشار روزنامه توسعه يافت . » « 1 »\r\n\r\nروزنامه‌نگارى در ايران\r\nبه حكايت اسناد و مدارك تاريخى ، در ايران از كهنترين ايام ، در دربار شهرياران روزنامه يا دفترى براى نوشتن شرح وقايع وجود داشته ، چنان كه عنصرى حدود هزار سال پيش مىگويد :\r\n به روزنامه ايام در ، همه پيداست * اگر بخواهى دانست « روزنامه » بخوان \r\nبطورى كه از مدارك تاريخى نظير : الجماهر بيرونى ( ص 260 ) و يتيمة الدهر ثعالبى ( چاپ دمشق ، ج 2 ، ص 10 و 11 ) و ساير اسناد تاريخى استنباط مىشود ، در دفاتر « روزنامه » منشيان مخصوص ، حوادث و وقايع را هر روز را ثبت و ضبط مىكردند . بعيد نيست كه در ديوان انشاء يا ديوان رسائل كه يكى از مهمترين سازمانهاى ادارى ايران بعد از اسلام است ، يك نفر يا چند تن از منشيان مسئوليت نگارش حوادث روزانه را به عهده داشته‌اند .\r\nدر روزنامه‌ها ، غير از شرح وقايع و اتفاقات ، دخل و خرج روزانه نيز منعكس مىگرديد ، چنان كه فردوسى در شاهنامه از روزنامه‌هاى ديوان خراج در هزار سال پيش سخن مىگويد :\r\n گزيت و خراج آنچه بدنام برد * به سه روزنامه به مويد سپرد\r\nيكى آنكه بر دست گنجور بود * نگهبان آن نامه دستور بود\r\nدگر تا فرستد به هر كشورى * به هر كاردارى و هر مهترى\r\nسديگر به نزديك مويد برند * گزيت سر باژها بشمرند « 2 » \r\n\r\n\r\n","description":"","footnote":"\r\n( 1 ) . دايرة المعارف فارسى 190 ( ا . س ) ص 1118 .\r\n( 2 ) . شاهنامه بروخيم ، ج 8 ص 41 .\r\n","page_name":" 166 ","page_number":166},
  {"content":"\r\n\r\nدر فارسنامهء ابن بلخى آمده است كه در دستگاه قضايى پارس و بغداد از معاملات و مدارك مهم ، نسخه‌يى در « روزنامه‌هاى مجلس » ثبت مىكردند . تا اگر پس از گذشت صد سال ، اختلافى پديد آيد ، از آن مدارك سود جويند و به اختلاف پايان بخشند .\r\nدر منابع ادبى و تاريخى ، روزنامه به معانى و مفاهيم ديگرى نيز به كار رفته است :\r\nناصر خسرو و نظامى و حافظ در مقام اندرز و نصيحت مىگويند كه هركس بايد به روزنامه خويش درنگرد و ايام عمر را غنيمت شمارد :\r\n نيك بنگر به روزنامهء خويش * در مپيماى خار و خس به جراب \r\nناصرخسرو\r\n چون در آن روزنامه كرد نگاه * رو بر وى چو نامه گشت سياه \r\nنظامى\r\n آبى به روزنامهء اعمال ما نشان * باشد توان سترد حروف گناه از او \r\nحافظ\r\nكلمهء روزنامه ، در آثار منثور گذشتگان نيز به چشم مىخورد : « مثال داد تا پسر را سياست كنند و آن را تا تاريخ روزنامه عدل و انصاف گردانند . » ( سندبادنامه ، ص 225 ) .\r\nهيچ خدمتى در اين دولت و رأى آن نيست كه ايام همايون ملك را تاريخى سازند و فتوح متواتر او را روزنامه كنند ، تاصيت اين دولت را بر تعاقب ايّام باقى و مؤيّد ماند . » ( عقد العلى )\r\nملك الشعراى بهار به دوران قبل از اسلام نيز توجه كرده مىنويسد : « . . . بايد دانست كه از عهد بسيار قديم ، پادشاهان بزرگ ، وقايع عمدهء زمان خود را به وسايلى گوناگون نگاه‌دارى مىكردند كه از ميان نرود و براى بازماندگان مايهء تجربت و براى آيندگان موجب عبرت و اعجاب گردد . خبر داريم كه در عهد هخامنشيان اين كار معمول بوده است و مطالب روزمره در روزنامه‌ها ثبت مىشده و در خزانهء خاص اين آثار كه شايد گنج پلشت يا ( دژ نپشت ) نام داشته به وديعه نهاده مىشده است و يا روى آجرهاى گلى يا روى سنگهاى كوه و الواح سنگى و فلزى يادگارهاى خود را باقى مىگذاشته‌اند . » « 1 »\r\nنه تنها در ايران ، بلكه در سرزمين كهنسال چين « . . . در قرن هشتم به فرمان امپراتور « تانك » قديميترين روزنامهء جهان به نام پيام پايتخت انتشار مىيافت ، در اين روزنامه پيامها و فرمانهاى امپراتور و اخبار سياسى مهم چاپ مىشد اين روزنامه تا ازمنهء اخير با همين عنوان انتشار مىيافت ، يعنى بيش از هزار سال به حيات خود ادامه داد . . . » « 2 »\r\n\r\n\r\n","description":"","footnote":"\r\n( 1 ) . ملك الشعراى بهار ، سبك‌شناسى ، ج 1 ، ص 159 به بعد .\r\n( 2 ) . كاسمينسكى ، تاريخ قرون وسطا ، ترجمهء انصارى و مؤمنى ، ص 76 .\r\n","page_name":" 167 ","page_number":167},
  {"content":"\r\n\r\n\r\nنشر روزنامه به مفهوم جديد در ايران\r\nدر دورهء قاجاريه در اثر نفوذ تدريجى تمدن جديد ( تمدن بورژوازى ) و انتشار كتب ، رواج صنعت چاپ ، نشر جرايد و مطبوعات و آمد و رفت اروپائيان ، و اعزام عده‌يى دانشجو در اروپا به دستور عباس ميرزا نايب السلطنه ، و نفوذ روزافزون سياست استعمارى دول صنعتى غرب در ايران ، در كليه شئوون اجتماعى و سياسى و ادبى ايران تغييراتى پديد آمد كه انتشار روزنامه يكى از مظاهر آن است . بايد توجه داشت كه روزنامه‌نگارى از خيلى پيش در ايران معمول بود ، منتها مفهوم آن با امروز فرق اساسى داشت ، روزنامه‌هاى قديم چنان كه گفتيم به وسيلهء مأمورى مخصوص فراهم مىشد و اخبار مهّم روز را به اطلاع شاه يا وزير مىرسانيد و سپس در محلى بايگانى مىشد ؛ ولى از دورهء قاجاريه در اثر نفوذ تمدن غرب به تدريج اين فكر پيدا شد كه در ايران نيز به سبك ممالك اروپايى جرايد و مطبوعاتى منتشر شود ، تا عامهء مردم از اهمّ اخبار و وقايع جهان و از تصميمات دولت در امور مختلف باخبر گردند ؛ در اثر انتشار اين فكر در سال 1254 براى اولين‌بار تحت نظر ميرزا صالح شيرازى ، قديمترين روزنامه در ايران منتشر شد ، ولى دوامى نيافت . در دوره ناصر الدين شاه ، روزنامهء وقايع اتفاقيّه به دستور امير كبير در ايران داير گرديد و تا سال 1277 به‌همين نام دوام يافت و سپس روزنامهء دولت عليه ايران ناميده شد .\r\nنخستين خبرى كه در شمارهء اول اين روزنامه نوشته شده اين است : « از آنجا كه همّت حضرت اقدس شاهنشاهى معروف به تربيت اهل ايران و استحضار و آگاهى آنها از امورات داخله و وقايع خارجه است ، لهذا قرار شد كه هفته به هفته ، احكام همايون و اخبار داخله مملكتى و غيره را كه در دول ديگر « گازت » مىنامند ، در دار الطّباعه دولتى چاپ شود و به كلّ شهرهاى ايران منتشر گردد ، كه اهالى ممالك ايران نيز در هر هفته از احكام دار الخلافهء مباركه و غيره اطلاع حاصل نمايند و از جمله محسّنات اين گازت يكى آنكه سبب دانايى و بينايى اهالى اين دولت عليه است ، ديگر آنكه اخبار كاذبه و اراجيف كه گاهى بر خلاف احكام ديوانى و حقيقت حال در بعضى از شهرها و سرحدات ايران پيش از اين باعث اشتباه عوام اين مملكت مىشد ، بعد از اين به واسطهء روزنامه ، موقوف خواهد شد ، بدين سبب لازم است كه كلّ امناى دولت ايران و حكام ولايات ، و صاحب‌منصبان معتبر ، و رعاياى صادق اين دولت ، اين روزنامه‌ها را داشته باشند و برحسب قرارداد فوق در يوم جمعه پنجم شهر ربيع الثانى ايت‌ئيل سنه 1267 به اين كار شروع شد و مباشر اين روزنامه به هركس كه طالب باشد هفته به هفته خواهد رسانيد . »\r\nديگر از مطبوعات مهّم اين دوره ، روزنامهء ايران است كه تحت رياست محمد\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nحسنخان پيشخدمت خاص در مطبعهء سنگى به ورق كوچك هفته‌يى سه شماره منتشر مىگرديد ، كه هيچيك جنبهء انتقادى نداشت ، از جمله مطبوعات غير دولتى عصر ناصرى و مظفرى ، روزنامه اختر در اسلامبول و قانون ملكم در لندن ، و ثريا و پرورش در مصر و حبل المتين در كلكته قابل ذكرند .\r\nدر داخل ايران نيز روزنامه‌يى به نام تربيت به مديرى و سردبيرى محمد حسين اديب ، متخلّص به فروغى منتشر مىشد . ديگر روزنامهء اطلاع كه انتشار آن تا ظهور مشروطيت دوام داشت ، و ديگر روزنامهء ادب كه گاه كاريكاتور هم داشت . غير از آنچه گفتيم روزنامه‌هاى ديگرى نيز وجود داشت كه ذكر يكايك آنها از حوصلهء اين كتاب خارج است . ناگفته نگذاريم كه شادروان على اكبر دهخدا در لغت‌نامه ، شماره مسلسل 46 ( ج - جامه ) از صفحهء 382 تا 398 نام كليهء جرايد مطبوعات ايران و مديران و صاحبان امتياز آنها را از آغاز پيدايش مطبوعات در ايران تا سال 1338 هجرى شمسى در 16 صفحه ذكر كرده است .\r\n\r\nرواج ساده‌نويسى\r\nاز اواخر قرن سيزدهم « زد و خوردى شديد ولى بىسروصدا بين دو دستهء قديم و جديد شروع گرديد ؛ هواداران قديم با روى كار آمدن امير كبير يكباره پس‌نشستند ، زيرا پيش از امير كبير ، سلف بزرگوار او قائم مقام و شاهزادگان ، پسران عباس ميرزا مخصوصا فرهاد ميرزا و عليقلى ميرزا ، تربيت شدهء عصر جديد بودند ، قائم مقام در نثر و نظم متجدد بود ، اما بنا و پايهء اساس قديم را حفظ مىكرد و افكار نو و ظرافت كاريهاى تازه را نيز نشان مىداد ؛ ولى پس از آمدن امير كبير حزب قديم با ريش و كلاه دراز و شال و كمر و قباى سه‌چاك و كفش ساغرى و موازنه و سجع و مراعات النظير و كثرت مترادفات عربى و فارسى و انبوه شواهد و استدلالات ، همه رو به قهقرا نهادند . ريش تراشى و سردارى و كلاه كوتاه و زلف يكدست و كفش ارسى و نثر ساده و مراسلات مختصر و زبان فرانسه و كتاب چاپى و روزنامه و عكاسى و خط نستعليق خوانا و جمع و خرج مملكتى ، مطابق كتابچه و دستور العمل و سرباز نظام و مدرسهء دار الفنون و قراولخانه ، در محلّات و غيره روى به اعتلاء و ارتقاء نهاد .\r\nدر اين عصر مانند همهء اعصار پيشين ، نثر دو راه مىپيمود : اول ، نثر ادبى و فنّى ، كه يا تقليد قائم مقام در كار بود و يا به نثر قبل از مغول و بيهقى ، و لا اقل به ميرخواند و ديگر مورخان نظر داشتند و بدان اشاره شد . - دوّم ، نثر ساده و موجز كه اينك در صدد آنيم . . . در\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nاواسط پادشاهى ناصر الدين شاه ، سروصداها از داخل و خارج مبتنى بر لزوم « قانون » و شور در امور ، و تقسيم مسئووليتها و انتظام مأموريتها شروع گرديد . در اين عهد چندين نويسنده در خارج و داخل ايران به نوشتن آستين برزدند ، آتشى از افكار سيد جمال الدين اسدآبادى در قلوب گرفت و فتنهء باب و كشتارى كه از آنها شد نيز مردم را به تفكّر واداشت .\r\nدر قفقاز نيز افرادى از ايرانيان پيدا شدند ، مانند ميرزا فتحعلى آخوندزاده و طالبوف و حاج زين العابدين مراغه‌يى كه نگران اوضاع ايران بودند و خود به اصول تمدن جديد آشنا و مايل به آشنايى ديگران ، مقاله و « تياتر » نويسى و كاغذپرانى ، از داخل و خارج آغاز گرديد ، فراماسون به وسيلهء ميرزا صالح شيرازى و بنا به مشهور به وسيلهء ميرزا ملكم خان ناظم الدوله عضو وزارت خارجه كه مردى تحصيل كرده و اديب و قانون‌خواه بود در تهران باز شد . روزنامهء قانون به وسيلهء ملكم در لندن به طبع رسيد ، ترجمهء مقالات و تياترهاى آخوندزاده در تهران و قفقاز انتشار يافت ، رساله‌هاى ميرزا آقا خان كرمانى منتشر گرديد ، طالبوف كتاب احمد را كه اصول علمى جديد را به وسيله صحبت به زبان ساده مىنوشت ، در خارج چاپ كرد . - كتابى به اسم ابراهيم بيك در چگونگى اوضاع اجتماعى به قلم حاج زين العابدين نامبرده منتشر گشت . سيد جمال الدين در اسلامبول نشست و گروهى پيرامون او به كاغذپرانى سرگرم شدند ، رجال تربيت شدهء ايران نيز داخل فراماسون شدند و در اطراف دربار به گفتگو برخاستند و رقابتهاى دربارى هم گاهى به آتشها دامن مىزد . قدرت و تسلط حوزهء اجتهاد به اعلى درجه بود ، اما تشكيلات سياسى نداشت و ميرزا حسن شيرازى كه در سامره بود بسيار با احتياط راه مىرفت و علماى داخل ايران هم بين خودشان رقابت بود و بالاخره آلت دست رجال و اعيان بودند و چون گفتگوى اصلاح هنوز از خواص به عوام نرسيده بود اين طايفه ( يعنى روساى عوام ) نيمى خواب و نيم ديگر بدون اندك توجه به عاقبت كار ، خر خود را مىراندند و اين مصراع را مىخواندند : « دنيا پس مرگ ما ، چه دريا چه سراب ! »\r\n\r\nنثر فارسى بعد از انقلاب مشروطيت\r\nمطبوعات قبل از مشروطيت چنان كه اشاره كرديم ، كمابيش از روش گذشتگان تقليد مىكردند و تكلّفات آنان را ، در آثار خويش به كار مىبردند ، ولى پس از انقلاب مشروطيت ، كم‌كم قيد و بندهاى سابق از بين رفت و اغلب نويسندگان براى آنكه آثارشان مقبول طبع خوانندگان قرار گيرد ، به طرزى ساده و سليس مطالب خود را مىنوشتند و از\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nاستعمال لغات و اصطلاحات نامأنوس خوددارى مىكردند و اگر از لغزش بعضى از نويسندگان بيمايه كه در نويسندگى رعايت اصول صرف و نحو فارسى را نكرده‌اند درگذريم ، بطور كلى نويسندگان دورهء اخير با پيروى از اسلوب ساده‌نويسى به رواج ادبيات و بيدارى افكار عمومى كمكى به‌سزا كردند ؛ از اين دوره به بعد ، چنان كه استاد بهار در جلد سوم سبك‌شناسى متذكر شده ، « يك سلسله لغات و اصطلاحات سياسى ، اجتماعى ، و اخلاقى جديد به اقتضاى نفوذ نهضت غرب در ادبيات فارسى راه يافت كه از ميان ، پارلمان ، مجلس شورا ، وكيل ، نماينده ، هيئت وزرا ، كابينهء وزرا ، مسئوليت ، انفكاك قواى سياسى و قواى روحانى ، بودجه ، كميسيون ، اداره ، سرمايه‌دارى ، تجدد ، تمدن ، انقلاب ، محافظه‌كارى ، حزب ، اقليّت ، اكثريت ، مرام انقلابى ، اعتدالى ، استبداد ، مشروطه ، آزادى ، مساوات ، وطن ، ملت ، تودهء ملت ، عوام‌فريبى ( دماگوژى ) ، قانون اساسى ، سوسياليسم ، كمونيسم ، استعمار ، مستعمره ، استثمار ، زنجير ، اتحاديه ، سنديكا ، تشكيلات ، افكار عمومى و صدها لغات و اصطلاحات ديگر را مىتوان نام برد . » « 1 »\r\nاكنون كه از بيان كليات فارغ شديم ، به اصل موضوع يعنى به نفوذ افكار جديد و سير روزنامه‌نگارى در ايران مىپردازيم :\r\n\r\nحيات ادبى در دورهء قاجاريه\r\nآغا محمّد خان ، بنيانگذار سلسله قاجار ، مردى رزمجو بود و به مسائل ذوقى و ادبى توجهى نداشت ولى برادرزاده و جانشين او فتحعليشاه مردى طماع ، تجمل دوست ، زن‌باره و طالب كثرت اولاد بود ؛ تعداد زنان او را بالغ بر هزار گفته‌اند ، و به قول مؤلف منتظم ناصرى وى 260 فرزند داشت . اين پادشاه از لحاظ درك سياسى و اجتماعى مردى ضعيف بود و به تحولات و انقلابات جهانى كمترين توجهى نداشت ، با اين خصوصيات ، كم و بيش به ادبيات و شعر و شاعرى علاقه و دلبستگى داشت و با تخلص « خاقان » شعر مىگفت ؛ در نتيجهء همين حسن توجه او و صدراعظم اديب و كاردانش قائم مقام فراهانى ، گويندگان و نويسندگان به دربار او روى آوردند و « انجمن خاقان » تحت نظر ملك الشعراى صبا تشكيل گرديد و صدها شاعر و قصيده‌سرا را در كنف حمايت خود گرفت كه از آن ميان ، صبا ، نشاط و مجمر بر ديگران رجحان و برترى داشتند . اين گروه براى احياى ادب\r\n\r\n\r\n","description":"","footnote":"\r\n( 1 ) . ملك الشعراى بهار ، سبك‌شناسى ، ج 3 ، از ص 343 تا ص 405 ( جيبى ) به اختصار .\r\n","page_name":" 171 ","page_number":171},
  {"content":"\r\n\r\nفارسى كه از عهد صفويه راه انحطاط پيموده بود ، بر آن شدند كه از شيوهء قديم استادان نظم و نثر پيروى كنند . براساس اين انديشه دورهء بازگشت ادبى آغاز شد . صبا سعى كرد كه به روال شاهنامه شعر حماسى و رزمى بسازد و سروش و مجمر از قصايد غرّاى فرخى و معزى پيروى كردند ، معتمد الدوله نشاط با اقتفا از روش حافظ به غزلسرايى پرداخت و قاآنى سعى كرد در قصيده‌سرايى پيرو مكتب فرخى باشد .\r\nنمونه‌اى از شعر او :\r\n به گردون تيره ابرى بامدادان بر شد از دريا * جواهرخيز و گوهرريز و گوهربيز و گوهرزا \r\nو سروش هم به اقتفاى قاآنى :\r\n دو ابر بانگزن گشت از دو سوى آسمان پيدا * به‌هم ناگاه پيوستند و بر شد از دو سو غوغا . . . \r\n« طبيعى است وقتى كه مبناى كار هنرى بر تقليد و تتبع نهاده شد ، ديگر محلى براى ابداع و ابتكار و مجالى براى اصالت انديشه و احساس آزاد شاعر نبود و در اشعارى كه بدين‌گونه ساخته و پرداخته مىشد ، به وضع زمان و حوادث ملى و اجتماعى كمتر توجه مىرفت . در ميان سروده‌هاى شاعران و خود زندگى فاصله و پرتگاهها بود . به دردها و رنجها و گرفتاريهاى عصر ، به ناراحتيها و اضطرابهايى كه در نتيجهء جنگها و فتنه‌ها و شكستهاى پياپى ، و سياستهاى نفوذجويانهء همسايگان ، دامنگير كشور و دربار شده بود ، و به فقر و فاقه و ذلت و مسكنت مردمانى كه اين اشعار را به زبان آنان و در ميان آنان سروده شده بود ، اشاره نمىرفت . چنان بود كه گويى دربار ايران سرزمين دورافتاده و جدامانده‌اى است كه ، مانند كشور جادو شدهء افسانه‌ها ، با شاه و رجال و صدرنشينان به خواب عميقى فرورفته است ، و از آشفتگيها و ناكاميها و بيعدالتيها و خلاصه از آنچه كه در دنياى خارج مىگذرد ، به كلى غافل است . به قول شاعر روس « تهران در برابر فوّاره‌هاى زيبا ، به تخت راحت تكيه داده و در هواى بخارآلود ، با نشئهء قليان چرت مىزد » « 1 » و در آن حال خلسه و مستى ، شاعر دربارى ضمن ستايشنامه‌هاى گزافه‌آميز ، اين خداوندان غرق در نعمت و بى خبر از عالم هستى را به اعمالى كه نكرده بودند و به صفاتى كه نداشتند مدح مىكرد ؛ و مادح و ممدوح ، با اينكه ابتذال اين‌گونه سخن را درمىيافتند ، هردو خرسند و دلخوش بودند .\r\nخلاصه « نهضت بازگشت ، فقط به‌سان كودتايى بود براى ساقط كردن سلطنت انحصارى دودمان سبك هندى ، كه همه از آن به تنگ آمده بودند ، و ايجاد ملوك الطوايفى در\r\n\r\n\r\n","description":"","footnote":"\r\n( 1 ) . از قطعهء « مناظره » ، اثر لرمونتوف ، كه در همان زمان ( سال 1841 ميلادى ) سروده و شرق و غرب را در آن مقايسه كرده است .\r\n","page_name":" 172 ","page_number":172},
  {"content":"\r\n\r\nشعر و ادب ، با اين تفاوت كه هيچ چهرهء درخشانتر از چهره‌هاى پيش پيدا نكرد سهل است كه حتى مشتى آدمهاى دروغين به‌وجود آورد : سعدى دروغين ، سنايى دروغين ، منوچهرى دروغين و ديگران . « 1 »\r\nمضامين كلام اين سعديها و منوچهريهاى دروغين ، به‌طور كلى منحصر بود به مدح و ستايش ، وصف شكار و شراب و جشنها و سلامها و بزمهاى عيش‌ونوش و خوشگذرانى ، با خميرمايه‌اى از تغزل و تشبيب ، يا دادن تصويرى از عوالم طبيعت ، مانند بهار و خزان و شب‌وروز ، يا گريز به تصوف و عرفان و ذكر بيوفايى و بىاعتبارى دنيا و تأسف بر عمر از دست رفته و نوعى اضطراب و دلهره و آزردگى و بدبينى بر هرچه هست ؛ و به ندرت به جستجوى چيزى كه كمال مطلوب مردم باشد مىپرداختند . » « 2 » در اواخر اين عهد گهگاه شعراء و نويسندگان به مسائل و مشكلات جامعهء ايران توجه مىكردند و راه را براى ظهور مردانى چون ميرزا آقا خان كرمانى و ميرزا ملكم خان هموار مىنمودند . » « 3 »\r\nاعزام محصل به اروپا : « فكر اعزام محصّل به فرنگ براى فراگرفتن علوم و فنون جديد در اوايل قرن نوزدهم در زمان سلطنت فتحعليشاه و امپراتورى ناپلئون پيدا شد ، و در اثر شكستهاى مكرّر ايران از روسيه تزارى اين فكر قوت يافت .\r\nعباس ميرزا نايب السلطنه در ( 1226 ه . ق ) چند نفر و چهار سال بعد پنج نفر ديگر براى تحصيلات عاليه به اروپا فرستاد . در ( 1260 ه . ق ) به موجب دستخط محمّد شاه قاجار ، پنج نفر محصّل به اروپا اعزام شدند ، در سلطنت ناصر الدينشاه نيز عده‌يى به اروپا اعزام گرديدند ، ازجمله 42 نفر از فارغ التحصيلان دار الفنون . در 1275 به تدريج بعضى با خرج خود براى تحصيل به اروپا رفتند و راه فرنگستان مخصوصا فرانسه براى مردم باز شد . در 17 جمادى الاولى ( 1329 ه . ق ) قانونى راجع به اعزام سى نفر شاگرد به اروپا براى تحصيل به تصويب مجلس شوراى ملّى رسيد كه مقرر مىداشت : اولا در سنه تنكوزئيل 1329 سى نفر شاگرد ( 15 نفر براى معلمى ، 8 نفر براى علوم نظامى ، دو نفر براى مهندسى طرق و شوارع و 5 نفر براى مدرسهء حرف و صنايع و شيمى و فلاحت به اروپا اعزام شوند . ثانيا بعد از سنهء تنكوزئيل تا مدت 5 سال ، هر سال 20 نفر شاگرد جديد اعزام شوند و به‌جاى شاگردانى كه تحصيلات خود را تمام كرده مراجعت مىكنند ، يا از عداد محصّلين خارج مىشوند فرستاده شود ، مخارج سى شاگرد دستهء اول از قرار نفرى 550 تومان و مخارج رفت‌وآمد هريك صد تومان معين شده بود .\r\n\r\n\r\n","description":"","footnote":"\r\n( 1 ) . مهدى اخوان ثالث ( م . اميد ) ، « نيما مردى بود مردستان » ، مجلهء انديشه و هنر ، شمارهء 9 ، فروردين 1339 ش .\r\n( 2 و 3 ) . از صبا تا نيما ، از يحيى آرين‌پور ، ص 15 به بعد .\r\n","page_name":" 173 ","page_number":173},
  {"content":"\r\n\r\nقانون مهم اعزام محصّل به اروپا مصوب خرداد ( 1307 ه . ش ) دولت را مكلّف مىكرد كه همه ساله عده‌يى محصّل براى تحصيل علوم و فنونى كه دولت تعيين مىكند به مسابقه انتخاب و به خارج اعزام كنند ( هر سال لا اقل 35 نفر براى تحصيل فن تعليم و تربيت ) به موجب قوانين 6 تير 1308 و دهم ارديبهشت 1311 اجازه داده شد كه 20 درصد محصّلين از بين محصّلينى كه در خارج مشغول تحصيلند انتخاب شوند ؛ محصّلينى كه بر طبق اين قانون در خارج تحصيل كردند ، نقش عمده‌يى در دستگاهها و سازمانهاى كشورى داشته‌اند . . . » « 1 » برگرديم به سير ادبيات در دوره قاجاريه .\r\n\r\nديگر نمايندگان فرهنگ و ادب فارسى در دورهء قاجاريه\r\n\r\nفتحعلى خان صبا\r\nفتحعلى خان صباى كاشانى از شعراى بنام دربار فتحعليشاه و اصلش از خانواده‌هاى قديمى كاشان است . فتحعلى خان در كاشان تولد يافت و از شاگردان حاجى سليمان بيك صباحى بيدگلى است . وى در آغاز امر ، مداح لطفعليخان زند بود و نظر به علاقه‌يى كه به اين سردار شجاع داشت ، ديوانى در مدح او پرداخت ولى چون ورق برگشت ، از بيم جان ديوان را در آب فروشست ، با اينحال وى به گناه داشتن چنين ديوانى مدتها مغضوب غالبان و متوارى و دربدر بوده ، تا در ايامى كه بابا خان ( فتحعليشاه ) به لقب جهانبانى ملقب شد و از طرف آغا محمد خان به فرمانروايى فارس رسيد ، به او نزديك شده است . بابا خان نيز ، كه خود شاعر و باسواد و طبعا مرد ملايمى بود ، به تربيت و نگاهدارى او پرداخته است .\r\nاز مدايح صبا دربارهء لطفعليخان قصيدهء مفصلى است كه بعد از قتل پدرش جعفر خان و جلوس صيد مراد خان به‌جاى او ، سروده و در آن از لطفعليخان دعوت كرده كه از بوشهر به شيراز آيد و دست دشمنان را از سلطنت كوتاه كند . چند بيت از آن قصيده ، كه به سبك و وزن قصيدهء انورى ساخته « 2 » چنين است :\r\n جانب بندر بوشهر شو اى پيك شمال * به بر شاه فريدون فر خورشيد خصال\r\nخسرو ملك‌ستان لطفعليخان كه بود * ياورش لطف على ، يار خداى متعال\r\nبعد تقبيل حريم حرمش خون بگرى * بعد تعطير غبار قدمش زار بنال \r\n\r\n\r\n","description":"","footnote":"\r\n( 1 ) . دايرة المعارف فارسى ، مصاحب ص 169 .\r\n( 2 ) . مطلبع قصيدهء انورى اين است :\r\n بر سمرقند اگر بگذرى اى باد سحر * نامهء اهل خراسان به بر خاقان بر \r\n","page_name":" 174 ","page_number":174},
  {"content":"\r\n\r\n عرضه ده از من مسكين مشوش خاطر * عرضه ده از من غمگين پريشان احوال\r\nكاى شهنشاه جهان داور دارا رايت * اى جهاندار جوان رستم سهراب دوال . . .\r\nهيچ دانى كه چه‌سان رفت و چه‌سان مىگذرد * بر خلايق ز جفاى فلك كينه سگال ؟\r\nغوريان را همه بر فرق ، معلّى ديهيم * لوليان را همه در ساق ، مرصع خلخال\r\nسروران را همه بردند به غارت ثروت * بندگان را همه دادند به عزت اموال\r\nطبل دولت بنوازند به نامش اكنون * آن‌كه مىبود شب‌وروز نديم طبّال . . .\r\nرحم كن رحم بر آن‌كس كه در آتش بگداخت * از پس آنكه الم يافتى از باد شمال\r\nخسروا ، تا كه بود سير مه و مهر به چرخ * نبود نيّر اقبال ترا بيم زوال\r\nهست لازم به پسر ، خواستن كين پدر * خاصه بر چون تو پسر ، اى شه فرخنده خصال\r\nوقت آن است كه از بخت شوى مستظهر * وقت آن است كه بر رزم كنى استعجال\r\nآن سيه كاسه كه پا هشته بر ايوان اكنون * آن ستم‌پيشه كه بنشسته بر اورنگ الحال\r\nبوديش سينه‌اى از سهم تو نالان چون نى * بوديش پيكرى از بيم تو لرزان چون نال\r\nخلق اين خطه به راهت همه‌جانبازانند * ز صغير و ز كبير و ز نساء و ز رجال . . . \r\nفتحعليخان در سال ( 1211 ه . ق ) به تهران آمد و در جشن جلوس فتحعليشاه ( 1212 ه . ق ) قصيدهء غرايى خواند كه پسند شاه افتاد « 1 » و هر روز كارش بالا گرفت تا لقب ملك الشعرايى يافت و عنوان « خان » و منصب احتساب الممالكى گرفت . چند سالى هم حكومت قم و كاشان داشت و بعد از حكومت دست كشيد و در التزام ركاب بود ، و زمانى هم به كليددارى آستانهء قم منصوب شد .\r\nدر اواخر سال ( 1223 ه . ق ) بيمارى و خشكسالى در قم افتاد و صبا با اجازه و فرمان شاه به تهران آمد . او از طرف شاه يك سفر به آذربايجان و يك سفر به تركستان مأموريت يافت و در سال ( 1288 ه . ق ) كه شاه براى شركت در جبههء جنگ ايران و روس عازم آذربايجان شد ، صبا همراه وى بود ، ولى در چند فرسخى زنجان بيمار شد و به تهران مراجعت كرد . در همين سفر بود كه هنگام مراجعت ، از شاه دستور يافت تا كتابى در بحر تقارب ( به وزن شاهنامه فردوسى ) به نام شاهنشاهنامه به نظم درآورد و صبا آن را در مدت سه سال « 2 »\r\n\r\n\r\n","description":"","footnote":"\r\n( 1 ) . مطلع قصيده چنين بود :\r\n دو آفتاب كز آن تازه شد زمين و زمان * يكى به كاخ حمل شد يكى به گاه كيان \r\n( 2 ) .\r\n به سى سال اين پهلوانى سخن * كه آراست فردوسى انباز من\r\nبه گفتن من از فرشه خواستم * به سالى سه اين مايه آراستم \r\n","page_name":" 175 ","page_number":175},
  {"content":"\r\n\r\nدر چهل هزار بيت « 1 » به اتمام رسانيد و چهل هزار مثقال طلا صله گرفت . » « 2 »\r\nدر سال ( 1233 ه . ق ) قحطى عظيمى در خراسان افتاد و صبا به سرپرستى هيئتى براى دادن اعانه ، مأمور خراسان شد و در سرماى سخت زمستان با زحمات و صدمات زياد به آنجا رسيد و وجوه اعانه را بين نيازمندان تقسيم و به تهران مراجعت كرد . صبا پس از اين مسافرت با سمت پيشخدمت و نديم خاص و عنوان « ملك الشعراء » در دربار فتحعليشاه بود ، تا به سال ( 1238 ه . ق ) پس از شصت يا پنجاه و نه سال عمر ، در تهران درگذشت .\r\nگريبايدوف ، سفير روس در دربار ايران ، ضمن سفرنامهء خود ، به تاريخ 14 ژوئيهء 1819 م ( 1234 ه . ق ) مىنويسد : « فتحعليخان شاعر كه در حدود شصت سال دارد ، مردى است مؤدب و متواضع و خوش‌صورت ، آهسته سخن مىگويد و دوست دارد ، نقل و حكايت كند . شاه به پاداش يك قصيده ، مشتى الماس در دهانش نهاد . » « 3 »\r\nشعر صبا : ملك الشعراى صبا در ادبيات فارسى تبحر ، و به لغت عرب احاطهء كافى داشت .\r\nوى اشعار زيادى . از غزل و مثنوى و رباعى و ترجيع‌بند ، سروده ، اما هنر بزرگ او قصيده‌سرايى است . او در اين فن ، در عين پيروى از انورى ، داراى شيوه و سبك خاصى است كه بعدا قاآنى و بسيارى از شعراى قرن سيزدهم از آن سبك و شيوه تقليد كرده‌اند .\r\nديوانش حدود پانزده هزار بيت دارد . بزرگترين مثنوى صبا شاهنشاه‌نامه است كه به تقليد از شاهنامهء فردوسى سروده و داستانى حماسى است كه هرگز از لحاظ ارزش ادبى به پاى شاهنامهء فردوسى نمىرسد . صبا در عالم شاعرى به آرايش كلام دلخوش بود ، در حالى كه فردوسى در تاريخ حماسى خود غير از نظم شيوا ، درصدد تجديد استقلال و آزادى ايران و احياء زبان و ادبيات فارسى است . فردوسى نظم شاهنامه را به خاطر يك هدف مقدس ، يعنى زنده كردن داستانهاى ملّى ايران و مقاومت در برابر قوم مهاجم آغاز كرد و پس از سى سال سعى و تلاش به پايان رسانيد .\r\n بسى رنج بردم در اين سال سى * عجم زنده كردم بدين پارسى\r\nپس افكندم از نظم كاخى بلند * كه از باد و باران نيابد گزند \r\nعلاقه فردوسى را به اين آب و خاك و وطن‌پرستى او را از اين بيت به خوبى مىتوان دريافت :\r\n\r\n\r\n","description":"","footnote":"\r\n( 1 ) . تعداد ابيات شاهنشاهنامهء چاپى از 33000 تجاوز نمىكند .\r\n( 2 ) . گويند شاه به وى گفت : سلطان محمود غزنوى به فردوسى وعده داد و عمل نكرد ، ما بدون آنكه وعده‌اى داده باشيم وعدهء سلطان محمود را دربارهء تو عمل مىكنيم .\r\n( 3 ) . گريبايدوف ، كليات ، لنينگراد ، 1945 م .\r\n","page_name":" 176 ","page_number":176},
  {"content":"\r\n\r\n چو ايران نباشد تن من مباد * بر اين بوم و بر ، زنده يكتن مباد \r\nدر حالى كه ملك الشعراى صبا به مسائل ملّى و اجتماعى و وضع آشفتهء كشور در عهد فتحعليشاه كمترين توجهى نداشت و تنها هدفش جلب توجه مخدوم و بازى با الفاظ بود ، نمونه‌يى از اشعار او را مىآوريم :\r\n به پرخاش ژوليده مويان روس * به نالش درآورده غرنده كوس\r\nهمه ديوساران جادو سگال * ز روى وز آهن بر و برز و بال\r\nبه كف ز آهن آورده مارى شگرف * دهان برگشاده چو غارى شگرف \r\n* * *\r\n جهانبان ، جهان از سخن آفريد * به گفتن شد اين آفرينش پديد\r\nزهر آفريده سخن برتر است * سخن ز آفرينش ، بهين گوهر است\r\n. . . به هركس كه نيروى گفتار بيش * بدين نام نامى سزاوار بيش\r\nسخنگو ندارد به دل بيم مرگ * سخن مرگ را آهنين پتك و ترگ\r\nزبان سخندان يكى خنجر است * كه گه نوشزا ، گه سرنگ‌آور است\r\nهمه نوش آن ، آن دانا روان * همه زهر آن ، بهر نابخردان\r\nنمرد و نميرد كسى كش سخن * بود مايه جان و نيروى تن\r\nنه در خاك ماند سخنهاى پاك * تن پاك گوينده گوشو به خاك \r\n\r\nيغما\r\nميرزا رحيم يغما ، فرزند حاجى ابراهيم قلى ( 1196 - 1277 ه . ق ) در دهكدهء « خور « 1 » بيابانك » از توابع جندق به دنيا آمد ، دوران كودكى او با رنج و محروميت سپرى گرديد . گويند روزى فرمانرواى جندق ( امير اسمعيل عامرى ) به حكم اتفاق از ده « خور » مىگذشت ، يغما كه در اين هنگام شش سال بيشتر نداشت ، با سلام و ادب جلب محبت فرمانروا كرد . امير اسمعيل پرسيد : پسر كجايى هستى ؟ بچه روستايى بىدرنگ گفت :\r\n ما مردم خوريم * از اهل ادب دوريم \r\nاين حاضر جوابى ، سرنوشت اين كودك را تغيير داد ، حاكم او را به فرزندى برگزيد ، رحيم ، شبانى گوسفندان را رها كرد و در پناه حمايت و سرپرستى حاكم به فراگرفتن علم و دانش پرداخت و پس از سالى چند ، در شمار منشيان خان حاكم درآمد ، ولى اين دوران\r\n\r\n\r\n","description":"","footnote":"\r\n( 1 ) . نام دهى است در جندق خراسان .\r\n","page_name":" 177 ","page_number":177},
  {"content":"\r\n\r\nآرامش و سكون دوام نيافت ، مقاومت و مخالفت حاكم با قواى دولتى به شكست او و اسارت يغما انجاميد و او و ديگر اسيران را به خدمت سردار ذو الفقار خان سمنانى بردند ، وى ابتدا سپاهى و سپس منشى خان گرديد ، ولى بعد در نتيجه سعايت بدخواهان به عنوان ياغى گرفتار شد ، سردار ، او را به چوب بست ، بعد به سياهچال زندان انداخت و سپس به تعقيب و شكنجه و تاراج اموال بستگان او پرداخت .\r\nپس از چندى از زندان آزاد شد و از آن پس به تقاضاى حال و احوال ، تخلص « يغما » را برگزيد و در سلك درويشان درآمد و به سير و سياحت پرداخت . سفرى به بغداد رفت و بعد به تهران آمد و به وسيلهء حاجى ميرزا آقاسى به حضور محمّد شاه معرفى و در دربار ، صاحب نام و نشان شد و سرانجام در سال ( 1276 ه . ق ) در زادگاه خود درگذشت .\r\nوى شاعرى غزلسرا و شوخ‌طبع و بذله‌گوى و نويسنده‌يى منتقد و حاضر جواب بود .\r\nگويند روزى ، حاج ملا احمد نراقى كه از علماى بزرگ عصر بود ، دو بيت زير را براى او خواند :\r\n عاشق ار بر رخ معشوق نگاهى بكند * نه چنان است گمانم كه گناهى بكند\r\nما به عاشق نه همين رخصت ديدار دهيم * بوسه را نيز دهيم اذن ، كه گاهى بكند \r\nيغما همچنان به سكوت در وى مىنگريست ، نراقى پرسيد : چرا چيزى نمىگويى ؟\r\nيغما جواب داد : منتظر فتواى سوّم هستم . . . !\r\nدر موقع اقامت يغما در كاشان ، واقعهء ننگينى اتفاق افتاد ، يغما اين واقعه را در منظومه‌اى به رشتهء نظم كشيد و استعداد و توانايى خود را در هجاگويى نشان داد :\r\nخانواده‌يى كه تحقير شده بود ، در صدد برآمد كه از گويندهء شعر انتقام بكشد ، از راه رشوه و افترا ، امام جمعهء كاشان يغما را به شرب خمر و بىاعتنايى به قواعد شرع متهم كرد و در نماز جماعت بيدين و مرتدش خواند ، جمعى به حمايت او برخاستند ، از جمله ملا احمد نراقى ، روحانى دانشمند مشهور كه محكمهء فتوى داشت ، در اين راه كوشش فراوان كرد ، و يغما برحسب ظاهر به جهت رفع تهمت توبه كرد و لباس زهد پوشيد ، اين دو غزل محصول همان دوران است :\r\n بهار ار باده در ساغر نمىكردم چه مىكردم * ز ساغر گر دماغى تر نمىكردم چه مىكردم ؟\r\nهوا تر ، مى به ساغر ، من ملول از فكر هشيارى * اگر انديشهء ديگر نمىكردم چه مىكردم ؟\r\nچرا گويند در خم ، خرقهء صوفى فروكردى * به زهد آلوده بودم گر نمىكردم چه مىكردم ؟\r\nملامت مىكنندم كز چه برگشتى ز مژگانش * هزيمت گر ز يك لشكر نمىكردم چه مىكردم ؟\r\nبه اشك ار كيفر گيتى نمىدادم چه مىدادم ؟ * به آه ار چارهء اختر نمىكردم چه مىكردم ؟ \r\n\r\n","description":"","footnote":"","page_name":" 178 ","page_number":178},
  {"content":"\r\n\r\n ز شحنهء شهر ، جان بردم به تزوير مسلمانى * مدارا ، گر به اين كافر نمىكردم چه مىكردم ؟ \r\nغزلى ديگر از يغما :\r\n نگاه كن كه نريزد ، دهى چو باده به دستم * فداى چشم تو ساقى ، به هوش باش كه مستم\r\nكنم مصالحه يكسر به صالحان مى كوثر * به شرط آنكه نگيرند اين پياله ز دستم\r\nز سنگ حادثه تا ساغرم درست بماند * به وجه خير و تصدق هزار توبه شكستم\r\nچنين كه سجده برم بىحفاظ پيش جمالت * به عالمى شده روشن كه آفتاب پرستم\r\nكمند زلف بتى گردنم ببست به مويى * چنان كشيد كه زنجير صد علاقه گسستم\r\nنه شيخ مىدهدم توبه و نه پير مغان مى * ز بس‌كه توبه نمودم ، ز بس‌كه توبه شكستم\r\nز گريه آخرم اين شد نتيجه در پى زلفش * كه در ميان دو درياى خون فتاده نشستم\r\nز قامتش چو گرفتم قياس روز قيامت * نشست و گفت : قيامت به قامتى است كه هستم\r\nحرام گشت به « يغما » بهشت روى تو روزى * كه دل به گندم آدمفريب خال تو بستم « 1 » \r\n( از غزليات و سرداريه يغما جندقى ، ص 83 و 84 )\r\nيغما در نتيجهء دسايس و كارشكنيهاى دشمنان نتوانست در كاشان بماند و پس از سالها سير و سياحت در 80 سالگى به زادگاه خود بازگشت و روز ( 16 ربيع الثانى سال 1276 ه . ق ) در ده « خور » بدرود زندگى گفت .\r\nيغما در مقام جمع و گردآورى منشآت و اشعار خود نبود ؛ يكى از دوستانش به نام حاج محمد اسمعيل دامن همت به كمر زد و آثار يغما را كه به گفتهء خود او « چون عقدى گسيخته بود و نقدى از كيسهء ضبط فرو ريخته ، پس از كدّ بسيار و جدّ بيشمار دريوزه‌كنان از هر بقعه ، رقعه‌اى و از هر شقّه ، حقّه‌يى اندوخته و به كلك ضبط در سلك ربط كشيد . » و آن همه را پس از مرگش پسر ارشد او ، ميرزا عبد الباقى طبيب ، به سعى و اهتمام اعتضاد السّلطنه وزير علوم و صنايع ، در مجلد بزرگى به قطع رحلى در سال ( 1283 ه . ق ) در تهران چاپ سنگى كرد . حاجى محمد اسمعيل مذكور كه مردى نيك نهاد ، ولى از فنون دانش بىبهره بود ، نهايت سعى و تلاش را به كار برد و در هرجا و از هركس كه نظم و نثرى مىديد و مىشنيد كه به ذوق و قياس خود گمان مىكرد از يغماست ، نسخه‌يى مىگرفت و اين مجموعه را سالها پنهان مىداشت .\r\nسلطان محمد ميرزا سيف الدّوله از سلالهء قاجار كه مردى فاضل و از دوستان نزديك يغما بود ، در مقدمه‌يى كه بر ديوان خود نوشته مىگويد : « مكرر به گوش خود از زبان\r\n\r\n\r\n","description":"","footnote":"\r\n( 1 ) . نگاه كنيد به فرهنگ دهخدا حرف ى شمارهء مسلسل 194 ص 213 .\r\n","page_name":" 179 ","page_number":179},
  {"content":"\r\n\r\nيغما شنيدم كه اين دوست عامى من ( حاجى محمّد اسمعيل ) مرا در دنيا رسوا و بدنام خواهد كرد . بعضى از اشعار و مكاتيب مردم را به نام من در دفتر و ديوان مىبرد و چندانكه ابرام و سوگند مىخورم از من نيست ، از دفتر خارج كن ، باور نمىدارد و در ضبط آنها حريصتر مىشود . »\r\nدر ابيات زير گويى شاعر ، به توصيف حال كسانى پرداخته كه از راههاى نامشروع مالى اندوخته و جمله را با نكبت و شوربختى از كف داده‌اند :\r\n در خانهء « دزد » آتشى افتاد شنيدم * زان گونه كه از آتش حسرت جگرم سوخت\r\nرفتم كه ازو ، واقعه تحقيق نمايم * زد نالهء گرمى كه ز پا تا به سرم سوخت\r\nگفت : آه در آن فرش و مس و ظرف و زر و سيم * با جمله بد و نيك متاع دگرم سوخت\r\nزانجا شرر افتاد به خلوتگه خوابم * منديل و ردا ، خرقه و شال كمرم سوخت\r\nاينها همه سهل است ، كز آن شعلهء سركش * ران خود و پاى زن و دست پسرم سوخت\r\nجز چشم و دماغم كه به در رفت سلامت * اصناف ذخاير همه از خشك و ترم سوخت\r\nاز خانه ، پس آن شعله درآمد به طويله * افسار و جوال و جل و پالان خرم سوخت\r\nگفتم : چو چنين است مده زحمت اطناب * بند يقه بگشا و بفرما : « پدرم سوخت » « 1 » \r\nمراثى و نوحه‌سراييهاى يغما نيز جانسوز و مورد توجه پيروان مكتب تشيع است :\r\n مىرسد خشك لب از شط فرات اكبر من * نوجوان اكبر من\r\nسيلانى بكن اى چشمه چشم تر من * نوجوان اكبر من\r\nكسوت عمر تو تا اين خم فيروزه نمون * لعلى آورد برون\r\nگيتى از نيل عزا ساخت سيه معجر من * نوجوان اكبر من\r\nتا ابد داغ تو اى زادهء آزاده نهاد * نتوان برد ز ياد\r\nاز ازل كاش نمىزاد مرا مادر من * نوجوان اكبر من \r\nاين نوحه را هم به زبان رايج عامه و بسيار زيبا و تأثرانگيز ساخته است :\r\n دلم از زندگانى سخت سيره * بميرم هرچه زودتر باز ديره\r\nزنان را دل سراى درد و ماتم * تن مردان نشان تيغ و تيره\r\nپسر در خون تپان ، دختر عزادار * برادر كشته و خواهر اسيره\r\nبه كام مادران لخت جگر خون * به حلق كودكان خوناب شيره\r\nاسيران را به‌جاى اشك و افغان * شرر در چشم و آتش در ضميره \r\n\r\n\r\n","description":"","footnote":"\r\n( 1 ) . از صبا تا نيما ، پيشين ص 124 .\r\n","page_name":" 180 ","page_number":180},
  {"content":"\r\n\r\n خروش تشنه كامان زير و بالا * ز خاك تيره تا چرخ اثيره\r\n. . . بدين ماتم كجا باشم شكيبا ؟ * كجا زخمى چنين مرهم پذيره ؟\r\nترا آنان كه تن در خون كشيدند * الهى ، خاكشان با خود نگيره\r\n. . . جهان دشمن ، زمين سخت ، آسمان دور * غريب كربلا ، مارت « 1 » بميره « 2 » \r\nنثر يغما : آثار منثور يغما عبارتست از مجموعه نامه‌هايى كه به پسران و بعضى از دوستان و شاهزادگان و دانشمندان زمان نوشته ، « . . . در اين نامه‌ها از كسان زيادى كه بعضى از آنان اشخاص شناخته شده‌اى هستند نام مىبرد ، از شاهزادگان ، سيف الدوله و بهاء الدوله و از حاج محمد اسمعيل ، يار ديرينه و جمع كنندهء ديوان خود به نيكى ياد مىكند ، قاآنى را « داراى سخن و داناى كهن » و فاضل خان گروسى را « مهربان خداوند » و خود را نسبت به او « مملوك ارادتمند » مىنامد . »\r\nيغما جزو نخستين كسانيست كه در راه پيراستن زبان فارسى از لغات عربى تلاش كرده است . وى طى نامه‌يى به فرزند خود مىگويد : « . . . گروهى انبوه از نگارندگان قزوين و رى و گزارندگان اصفهان و جى بر اين منش رخت نهاده‌اند و در اين روش سخت ايستاده ، داستانهاى ژرف پرداخته‌اند و كاخهاى شگرف افراخته . » ( كليات ص 56 ) .\r\nدر نامه‌يى ديگر خطاب به فرزندش مىگويد : « . . . سرشت و مايهء مردمى ديد و دانش است و داد و بينش ، خوى و منش است و راه و روش ، خشم فروخوردن است و چشم به‌هم كردن ، آهستگى و آرامش است و بخشندگى و بخشايش با زيردستان بردن است و تيمار بينوايان خوردن ، از همه‌كس رستگى است و با بار خدا بستگى ، و مانند اينها .\r\nبا آن همه و پويايى و جويايى ، صد يك اين ، در كه ديدى يا از كه شنيدى ؟ مشتى خشمبارهء زنهارخوارهء آدمى روى اهرمن خوى . . . سست گمان ، سخت‌كمان ، توانگر جامهء ، گدا هنگامه ، فزون تاسهء « 3 » سياه‌كاسه ، نام خويش آدم نهاده‌اند و گرگ‌آسا و گربه‌منش ، به شغال مرگى و روباه‌بازى ، در پوست دشمن و پوستين دوست افتاده .\r\n آن كشد پيراهن اين ، اين كشد شلوار آن * مرز كيهان شهر سگسار است گويى نيست ؟ هست \r\nسركار سردار ، به دستى كه ديده‌يى و دستانى كه دانى ، گشايندهء اين راز است و نوازندهء اين ساز . نيازت به گزارشى تازه و نگارشى نوئيست . چون شمار كار اين است و بنياد مردم روزگار بر آن ، دل از انديشهء كار و كردار آنان باز پردازد و بيرون از اين پيشه ، كه\r\n\r\n\r\n","description":"","footnote":"\r\n( 1 ) . مادرت\r\n( 2 ) . از صبا تا نيما ، پيشين ، ص 127 .\r\n( 3 ) . تاسه : بيقرار ، مضطرب .\r\n","page_name":" 181 ","page_number":181},
  {"content":"\r\n\r\nتيشهء ريشهء نام و ننگ است و سنگ و شيشهء فرّ و فرهنگ ، آهنگ و هنجارى ديگر گير ، سپاس آن را كه چنانت نساخته‌اند و بيرنگت از نيرنگ اينان پاك و پرداخته . هر مايه زشتى بينى ، فراموش كن و تا هر پايه بد شنوى خاموش باش ، تاب ببر و پيچ مده ، چيز ببخش و هيچ مخواه ، مردمى آر و ددى بين ، نيكويى ساز و بدىكش ، خوان پراكن و خون‌آشام ، پيروزى رسان و شبيخون‌بر ، دشنام نيوش و ستايش‌سراى ، گناه‌نگر و بخشايش‌انديش .\r\n آنچنان زى كه چو ميرى برهى * نه چنان زى كه چو ميرى برهند » « 1 » \r\nجملاتى چند از نامهء اندرزگونه‌يى كه به پسرش محمد على خطر نوشته است : « . . .\r\nاحمد با آنكه پاى به دامان است و نگين بر دهان ، اين كشتى پاى كنار نخواهد داشت و اين بيخ پيرانه ، برگ و بار نخواهد بست . رخش بايد تا تن « رستم » كشد ، اميدوارم تاكنون ، از بند بىبند و بارى جسته باشد و كمند سراى و بيزارى گسسته . فرزانه در پى كار پويد و مردانه سامان روزگار جويد . به جان خواجه كاينها ريشخند است ، جان بايد كند ، نان بايد پخت ، خود خورد و به ديگران نيز خورانيد . هر پول سياهى را شير سرخى بر سر خفته ، و هر دانه گندم زير هزار من خاك نهفته . بميرد و دشمن بخورد ، خوشتر كه بماند و دست دريوزه به دوست برد . » « 2 »\r\nدر اين نامه از كاهلى و تن‌آسانى شاگرد والاتبار خود شكايت مىكند : « . . . با اين همه كوشندگيهاى پدر ، و جوشندگيهاى مادر و لابه و درخواست من ، چون خداى نكرده ، خامه را چاك در زبان و نامه را خاك در دهان ، در آب و گلش گوهر دانايى نيست و در جان و دلش فرّ بينايى نه ، پهنهء آموخت و اندوخت تنك است و زبان و پاى توانايى لال و لنگ ، بارخدا را ستايش ، فرّ و شكوه شاهزادگى هست ، ديد و دانش ، كه سرمايهء آزادگى است ، گوهر گز مباش .\r\n اگر روزى به دانش بر فروزى * ز نادان تنگ روزى تر نبودى . » « 3 » \r\n\r\nقاآنى\r\nنامش ميرزا حبيب اللّه ، متخلص به قاآنى ، پدرش محمد على گلشن نيز شاعر بود . در زمان سلطنت فتحعليشاه به سال 1222 در شيراز متولّد گرديد . وى در جوانى سفرى به خراسان كرد و به تحصيل علوم و معارف زمان پرداخت و پس از چندى به شاعرى گرائيد و به تدريج كسب شهرت نمود و نزد\r\n\r\n\r\n","description":"","footnote":"\r\n( 1 ) . كليات ، ص 17 .\r\n( 2 ) . همان كتاب ، ص 119 .\r\n( 3 ) . همان كتاب ، ص 120 .\r\n","page_name":" 182 ","page_number":182},
  {"content":"\r\n\r\nشاهزاده شجاع السلطنه حاكم خراسان موقعيّتى ممتاز به دست آورد و به امر او به « قاآنى » متخلص شد . پس از چندى با كمك و پايمردى شاهزاده ، به فتحعليشاه معرفى گرديد .\r\nدر تهران بين خواص و درباريان اهميّت و اعتبارى كسب كرد و در دربار محمّد شاه و مخصوصا ناصر الدينشاه تقرب و احترام فراوان پيدا كرد . - عده‌يى از صاحبنظران او را پس از صائب بزرگترين و معروفترين شاعر ايران در تمام دورهء صفويّه و قاجاريه مىشمارند .\r\nوى نه تنها در قصيده‌سرايى سرآمد اقران بود ، بلكه در غزل نيز استادى خود را نشان داده است ، در مسمط و ترجيع‌بند نيز دستى داشته و در بازى با كلمات و به كار بردن لغات مطنطن مهارت داشت ؛ ولى در مجموع اشعار او كمتر نكات و معانى فلسفى ، اجتماعى و اخلاقى مىبينيم .\r\nدر ميان شعراى خراسان به « منوچهرى » علاقه بيشترى داشت ، اغلب مسمّطات و قصائد او با وصفى زيبا از طبيعت شروع مىشود :\r\n بنفشه رسته از زمين به‌طرف جويبارها * و يا گسسته حور عين ز زلف خويش تارها\r\nز سنگ اگر نديده‌يى چسان جهد شرارها * به برگهاى لاله بين ميان لاله‌زارها\r\nكه چون شراره مىجهد ز سنگ كوهسارها \r\nبعضى از قصايد و غزليات او روش استادان ادب و شعراى دربارى قرن چهارم و پنجم هجرى را به ياد مىآورد :\r\n گاه طرب و روز مى و فصل بهار است * جان خرم و دل فارغ و شاهد به كنار است\r\nباد سحر از آتش گل مجمره‌سوز است * خاك چمن از آب روان آينه‌دار است\r\nتا مىنگرى كوكبهء سورى و سرو است * تا مىشنوى زمزمهء صلصل و ساراست\r\nسورى به چه ماند ؟ به يكى بيضهء الماس * كان بيضهء الماس پر از عود و قمار است\r\nمانا « 1 » ز سفر تازه رسيدست بنفشه * كش بر خط مشكين اثر گرد و غبار است \r\nاز آثار منثور قاآنى كتابى است به نام پريشان كه آن را به اسلوب و روش استاد سخن سعدى شيراز پرداخته و تمام نظم و نثر آن محصول طبع و قريحهء اوست :\r\n نيست درو ، عاريت هيچكس * خاص منست آنچه درو هست و بس\r\nجز دو سه بيتى ز عرب وز عجم * كامده جارى به زبان قلم \r\n« قاآنى در هفت سالگى به مكتب رفت و يازده ساله بود كه پدرش را از دست داد و با خانوادهء خود به فقر و تنگدستى افتاد . شاعر در ترجمه حالى كه از خود نوشته گويد : « از\r\n\r\n\r\n","description":"","footnote":"\r\n( 1 ) . مانا اينجا به معنى همانا به كار رفته است .\r\n","page_name":" 183 ","page_number":183},
  {"content":"\r\n\r\nنعيم دنيا جز فرش حصير و قرص خميرى هيچ نداشتم ، افتقار و احتياجم بر آن داشت كه خود پدر خويش شده راهى پيش گيرم ، طريق اسلاف شايسته ديدم . بىتشويق و تحريك احدى به مدرسهء بابله « 1 » ، كه يكى از مدارس شيراز است ، رفته ، حجره گرفته به درس و مشق مشغول شدم . از آنجا كه طبعى موزون داشتم ، به يك دو قصيده فرمانفرماى فارس « 2 » را بستودم ، مرسوم قليلى ، كه قوت لايموت شود ، مقرر داشت . به همان قناعت كردم و در تحصيل علوم چنان توسن همّت را گرم جولان كرده كه به سالى دو بر اقران پيشى گرفتم ، به نوعى كه هركس مىديد شگفتيها مىكرد و با آنكه منظرم زشت بود ، در نظر همه زيبا شدم . » « 3 »\r\nقاآنى چند سال هم در اصفهان به تحصيل رياضى و معارف اسلامى گذراند و بعد به شيراز بازگشت و به تدريس عروض و شرح ديوان خاقانى و انورى پرداخت ، تا آنكه در سال ( 1239 ه . ق ) شاهزاده حسنعلى ميرزا ، شجاع السلطنه ، فرزند فتحعليشاه ، به شيراز آمد و در تربيت وى اقدام كرد و انواع ملاطفت و مهربانى به‌جاى آورد .\r\nدر اواخر همان سال ، شاهزاده حسنعلى ميرزا از طرف پدر فرمانفرماى خراسان شد و قاآنى را به همراه برد ، شاعر در مشهد تحت حمايت و تربيت آن شاهزاده به تحصيل رياضى و حساب مشغول شد و بنا به ميل و ارادهء او تخلص خود را ، كه تا آن زمان « حبيب » بود ، به قاآنى « 4 » تبديل كرد .\r\nقاآنى در خراسان رغبت بيشتر به شعر و شاعرى پيدا كرد و چون گشايشى در كارش پيدا شده و به گفتهء خود « بختش قوى ، كيسه‌اش فربه ، خواسته‌اش زياد ، سيم و زرش از قطمير به قنطار و دراهم و دينارش از آحاد به الوف » « 5 » رسيده بود ، مبالغ زيادى براى گردآوردن دواوين استادان قديم صرف كرد و كتب بسيار از ادبى و غير ادبى فراهم آورد و به تعليم و تعلم مشغول شد .\r\nبدين‌سان شاعر مدتى در خدمت و منادمت حسنعلى ميرزا ، فرمانفرماى خراسان به سر برد تا آنكه در سال ( 1242 ه . ق ) حكومت كرمان و يزد به شاهزادهء مزبور تفويض شد و او با همان لشكر خراسانى ، كه ملازمش بود ، به محل مأموريت خود عزيمت كرد .\r\n\r\n\r\n","description":"","footnote":"\r\n( 1 ) . باهليه يكى از محلات شيراز است كه آن را بابله گويند و مدرسه‌اى كه در اين محل واقع است و به نام آن خوانده مىشود ، مدفن عده‌اى از اولياى حق ، از جمله منذر بن قيس است .\r\n( 2 ) . حسينعلى ميرزا فرمانفرما .\r\n( 3 ) . ترجمهء حال قاآنى به قلم خود او ، گزارش آكادمى علوم شوروى ، 1927 .\r\n( 4 ) . به نام اكتاى قاآن ، فرزند شاهزاده حسنعلى ميرزا .\r\n( 5 ) . ترجمهء حال قاآنى به قلم خود او .\r\n","page_name":" 184 ","page_number":184},
  {"content":"\r\n\r\nظاهرا در اين سفر قاآنى نيز همراه وى به يزد و كرمان رفته ، ولى ما به درستى نمىدانيم كه كى از آنجا بيرون آمده و در چه سالهايى « رشت و گيلان و مازندران و آذربايجان را گشته و از هر علمى كه رواج داشته تحصيل كرده است . » « 1 » چنين به نظر مىرسد كه در سال ( 1246 ه . ق ) كه شجاع السلطنه بىاجازهء دولت از كرمان به يزد تاخته و شاهزاده عباس ميرزا به فرمان شاه وى را تحت الحفظ به تهران فرستاده است ، قاآنى ، كه حامى و سرپرست خود را از دست داده بوده ، به اين مسافرتها پرداخته و در همين اوقات نيز به دربار فتحعليشاه معرفى شده و صله و مستمرى و عنوان مجتهد الشعرايى يافته است .\r\nهرچه هست ، در سال ( 1248 ه . ق ) كه شاهزاده عباس ميرزا ، نايب السلطنه ، تركمانان سالور را سركوب و قلعهء سرخس را فتح كرده ، قاآنى را دوباره در شهر مشهد مىبينيم و در زمستان آن سال كه « از شدت مجاعه هر ديندارى پى دينارى ترك دين گفتى ، توشهء خلال و گوشهء مناسب حال » داشته است . « 2 »\r\nقاآنى در سال ( 1251 ه . ق ) كه محمد شاه بر تخت نشست ، به تهران آمد و به حلقهء شاعران دربار پيوست و از شاه لقب « حسان العجم » « 3 » يافت و در سال ( 1253 ه . ق ) كه محمد شاه براى فتح غوريان و قندهار حركت كرد ، ملتزم ركاب بود ، ولى چون موكب شاه به بسطام رسيد ، بيمار شد و با اجازهء شاه به تهران بازگشت و پس از مراجعت شاه از جنگ افغانستان ، قصيدهء مفصلى سرود كه در آن از دليرى و پيروزى ايرانيان و حسن سلوك محمد شاه با اسيران افغانى ، از كارشكنيهاى « مستر مكنيل » سفير انگليس ، و اشغال سواحل جنوبى ايران از طرف كشتيهاى جنگى انگلستان و تهديد به اعلان جنگ ، سخن رانده بود . « 4 »\r\nقاآنى در سال ( 1256 ه . ق ) كه سى و چهار سال داشت ، در تهران همسر اختيار كرد ولى « يارش مار شد » و شاعر او را از نظر انداخت و « همنفسى نو » برگزيد ، اما همسر تازه هم با وى يكدل و مهربان نشد و عاقبت آن‌دو « حليلهء غير جليله » آتش در خانه‌اش زدند و روزگار بر شاعر شوريده و عشرت‌طلب سياه كردند « 5 » .\r\nظاهرا در سال ( 1259 ه . ق ) بود كه به قصد اقامت دايم به شيراز بازگشت و پس از\r\n\r\n\r\n","description":"","footnote":"\r\n( 1 ) . ترجمهء حال قاآنى به قلم خود او .\r\n( 2 ) . پريشان ، به تصحيح اسمعيل شرف ، شيراز ، ص 75 .\r\n( 3 ) . به نام حسان بن ثابت شاعر عرب و مداح حضرت رسول .\r\n( 4 ) . با اين مطلع :\r\n سخن گزافه چه رانى ز خسروان كهن * يكى ز شوكت شاه جهان‌سراى سخن \r\n( 5 ) . قاآنى در نامه‌اى كه به شاه نوشته اين ماجرا را شرح داده و از او كمك مالى خواسته است .\r\n","page_name":" 185 ","page_number":185},
  {"content":"\r\n\r\nسالهاى دراز دورى از وطن ، با دوستان ديرين تجديد ديدار كرد و چندى بعد باز به تهران آمد و باز به شيراز رفت و در اين مسافرتها همشهريان او ابتدا مقدمش را گرامى داشتند و مخصوصا در زمان حكمرانى صاحب اختيار ، سخت در راحت و آسايش بود . « 1 »\r\nاما رفته‌رفته جمعى از ادباى شيراز به آزارش پرداختند و صاحب اختيار هم از فارس تغيير مأموريت يافت و جانشين او معتمد الدوله منوچهر خان گرجى كه از شعر و ادب بهره‌اى نداشت ، در پرداخت مرسوم او تعلل ورزيد ، تا جايى كه از اين زندگانى بيحاصل به تنگ آمده در سال ( 1262 ه . ق ) - سال فوت ميرزا شفيع وصال - با حالى پريشان به تهران آمد « 2 » و پس از چندى با شاهزادهء دانشمند و ادب‌دوست ، عليقلى ميرزا اعتضاد السلطنه ، وزير علوم آشنا شد و از بخششهاى وى بهره‌مند گرديد و به وسيله او به مهد عليا ، مادر ناصر الدينشاه معرفى شد و بعد به خود شاه و پس از چندى شاعر رسمى دربار شد . از آن پس به‌طور دايم در تهران رحل اقامت افكند و خانوادهء خود را نيز به تهران آورد و به تربيت فرزندش ميرزا « محمد حسن » پرداخت .\r\nشاعر در سال ( 1270 ه . ق ) به بيمارى ماليخوليا و پريشان‌گويى مبتلا شد و روز چهارشنبه پنجم شعبان همان سال درگذشت . با آنكه قاآنى در نوجوانى چندى با فقر و تنگدستى گذران كرده و طعم تلخ محروميت و بينوايى را چشيده ، در مجموع آثار او اشاره‌يى به وضع پريشان اقتصادى و اجتماعى اكثريت مردم و بىتوجهى زمامداران به مشكلات اجتماعى نشده است .\r\nديوان قاآنى به كرّات در تهران و تبريز و هندوستان چاپ شده و به تدريج كاملتر شده و شعرهايى كه در گوشه و كنار در دست مردم پراكنده بود بر آن افزوده شده است .\r\nنخستين چاپ مضبوط و قابل اعتماد ديوان قاآنى در سال ( 1274 ه . ق ) چهار سال بعد از مرگش به همت جلال الدّوله انجام پذيرفت .\r\nپريشان قاآنى : كتاب پريشان قاآنى كه ظاهرا به تقليد از گلستان نوشته شده ، به هيچ‌وجه با آن شاهكار نثر فارسى قابل قياس نيست . در سبب تأليف اين كتاب گويد : كه يكى از بزرگان « . . . كه با من الفتى و ملاطفتى عظيم داشت ، درج دهان باز كرد و گوهرافشانى آغاز\r\n\r\n\r\n","description":"","footnote":"\r\n( 1 ) . چنان كه گويد :\r\n باده جانبخشى است و دلكش خاصه در وقت بهار * خاصه هنگام صبوحى ، خاصه از دست نگار\r\nخاصه اندر طرف بستان ، خاصه اندر پاى بيد * خاصه در شيراز در دوران صاحب اختيار . . . \r\n( 2 ) . قصيده‌اى در شكايت از زندگى خود در آن زمان سروده كه مطلعش اين است :\r\n گر تاج زر نهند از اين پس به سر مرا * بر درگه امير نبينى دگر مرا \r\n","page_name":" 186 ","page_number":186},
  {"content":"\r\n\r\nنهاد ، كه چرا حبيبا درين فصل زمستان ، در كنج شبستان نشسته‌اى و راه شد و آمد دوستان بسته‌اى ، نه آخر ، هزاردستان گلستان دانش ، تويى و قمرى بوستان بينش . بهانه آوردم ، و گفتم نه آخر تا گل نرويد ، بلبل سخن نگويد و تا سرو نبالد ، قمرى ننالد . تبسّمى كرد و به رخسار و قامت خويش اشاره نمود ، يعنى حال كه چهرهء گلگون و قامت موزونم ديدى ، گاه ترانه است نه وقت بهانه .\r\n كنون كه سرو و چمن شد چمان و رست ز گل گل * فغان برآر چو قمرى سخن سراى چو بلبل\r\nسخن بگوى كه مينا به گوش ساغر صهبا * همى اشاره به گفتن كند ز نالهء قلقل \r\nچون اين حلاوت گفتار مشاهده رفت برجستم و چون جان شيرينش در كنار گرفتم و گفتم :\r\n از اين حلاوت گفتار بس عجب نبود * كه خاك در طرب و آسمان به رقص آيد\r\nهر آن كمال كه داغ قبول تست بر آن * چو ذات عقل ، مبرا ز غيب و نقص آيد \r\nچون لختى راز و نياز كرديم و سخن از هر درى ساز ، به مناسبتى ذكر گلستان سعدى عليه الرحمه كه هر وقتش را هزار دفتر نثار درخور است به ميان آمد :\r\n گلستان كه هر برگ گلش را * هزاران گلشن خلد است بنده\r\nروان اهل معنى تا قيامت * به بوى روح‌بخش اوست زنده \r\nحالى آستينم گرفت كه خدا را چه باشد ، همتى گماشته آيد و كتابى به نظم و نثر بر آن نمط نگاشته ، برآشفتم و گفتم : اى يار ، از آنچه گفتى استغفار كن ، چه مايهء من به حدّى نيست كه با چنين كسى تحدّى « 1 » جويم و بر نمط او سخن گويم . نه هر متكلمى فصيح است و نه هر معالجى مسيح . « سحبان » را با « باقل » چه نسبت و نادان را با عاقل ؟\r\nنه هر ستاره‌اى برجيس است و نه هر مظلومى جرجيس ، هر شبانى كليم نيست و هر معمارى ابراهيم . نه هر سياهى عنبر است و نه هر غلامى قنبر . نه هر تلخى عقّار « 2 » است و نه هر تيغى ذو الفقار « 3 » . . . »\r\n\r\nفروغى بسطامى\r\nيكى از شعراى نامدار عهد قاجاريه ، ميرزا عباس فروغى بسطامى است كه ابتدا « مسكين » تخلّص كرد ، ولى پس از آنكه در دستگاه\r\n\r\n\r\n","description":"","footnote":"\r\n( 1 ) . تحدى : برابرى\r\n( 2 ) . دواى شفابخش .\r\n( 3 ) . شمشير على ( ع )\r\n","page_name":" 187 ","page_number":187},
  {"content":"\r\n\r\nو ديوان شجاع السلطنه راه يافت ، به مناسبت نام يكى از فرزندان او ، تخلص خود را به فروغى تبديل كرد . پس از فوت محمد شاه و جلوس ناصر الدينشاه و استقرار امنيت و آرامش با همّت و كاردانى ميرزا تقى خان امير كبير ، شاه جوان بر خلاف مساعى و تلاشهاى مستمر امير ، تن به كار سياسى نداد و حاضر نشد براى حل و فصل مسائل و مشكلات مملكتى ، نيرو و توان مادى و معنوى خود را به كار اندازد و تحت تعليمات خيرخواهانهء امير با امور و مسائل سياسى و اجتماعى ايران و جهان آن روز آشنا گردد ، بلكه بر خلاف اميد و آرزوى امير كبير ، پنجاه سال عمر اين شهريار بىمقدار ، به خوردن و خوابيدن و شكار و عياشى ولگردى و ولخرجى و مسافرت به اروپا سپرى گرديد و هرگز به اندرزهاى سياسى مردان خيرخواهى چون امير كبير و سپهسالار كه مصرّانه در مقام اصلاح دردهاى اجتماعى بودند توجه و اعتنايى نكرد . امير كبير را در حمام فين كاشان رگ زد و سپهسالار را سرانجام از ميدان سياست بيرون راند . شاه برعكس ، به مردان فاسد و منحرفى چون ميرزا آقا خان نورى و مستوفى الممالك كه جز وطن فروشى ، تأمين منافع اجانب و پر كردن جيب خود هدف و مقصودى نداشتند ، ميدان رشد و پيشرفت مىداد ، طبيعى است دربار چنين شهريارى براى پرورش شعراى متملق و چاپلوس ، كه كمترين بيم و پروايى از سيه‌روزى ملت نداشتند ، بسيار مناسب بود .\r\nبه‌همين جهت در دوران پنجاه سالهء سلطنت ناصر الدينشاه ، شعرايى چون سروش اصفهانى ، قاآنى شيرازى ، ميرزا محمود خان ملك الشعرا ، وصال شيرازى ، فروغى بسطامى و معتمد الدوله نشاط اصفهانى به اميد صله و مستمرّى به مديحه‌گويى او پرداختند ؛ در اشعار اين گروه از شعرا جز مدح شاه و بزرگان و وصف مى و معشوق و توصيف چهرهء زيبارويان چيز ديگرى نمىتوان يافت ؛ در آثار آنان مضامينى كه معرّف اوضاع نابسامان آن دوران باشد ديده نمىشود ، بر خلاف اين شعراى دربارى ، عده‌يى از نويسندگان عهد ناصرى در نتيجهء مطالعه در اوضاع سياسى و اجتماعى ايران و جهان و آشنايى با انحطاط و محروميّت خلق ايران با شجاعت و بيباكى به توصيف اوضاع رقّت‌بار كشاورزان ، پيشه‌وران ، كارمندان دولت و ديگر طبقات و قشرهاى اجتماعى پرداختند كه از آن ميان مىتوان به نوشته‌هاى ميرزا فتحعلى آخوندزاده ، ميرزا آقا خان كرمانى ، ميرزا ملكم خان و عده‌يى ديگر اشاره كرد .\r\nاز دورهء ناصر الدينشاه عده‌يى از متفكرين و اصلاح‌طلبان براى بيدارى مردم ايران و مبارزه با جهل و استبداد ، در ايران و خارج از ايران شروع به فعاليت كردند . از جمله :\r\nفتحعلى آخوندزاده ، يكى از فرزندان غيور آذربايجان به اتفاق دوستان خودش نظير : ميرزا\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nيوسفخان مستشار الدوله ، جلال الدين ميرزاى قاجار ، مشير الدوله ، « ماكنجى » پيشواى زرتشتيان و عده‌يى ديگر ، مىكوشيدند براى بيدارى مردم و آشنا كردن آنان به حقوق فردى و اجتماعى خويش ، مدرسه باز كنند ، روزنامه برپا سازند ، مردم بيسواد را باسواد كنند ، تا از اين راه مردم تربيت گيرند و بر حقوق انسانى خود واقف گردند . اغلب خيرخواهان براى نجات هموطنان خود از گرداب جهل ، براى نخستين‌بار پيشنهاد مىكردند « تعليم و تربيت عمومى » اجبارى گردد ، و افراد ملت ، چه شهرنشينان و چه ده‌نشينان ، فرزند خود را از نه سالگى تا پانزده سالگى به غير از خواندن و نوشتن به كار ديگرى مشغول نسازند . ولى رجال مملكت هيچ علاقه‌يى به شنيدن تعاليم اين خيرانديشان نداشتند .\r\nميرزا آقا خان كرمانى ، پس از سالها مطالعه و تحقيق مىگويد : « تنها افتخار من اين است كه پس از شنيدن اقوال گوناگون و آميزش و معاشرت با اقوام مختلف و مطالعهء كتب و آثار بسيار ، زمام عقل خود را به دست اين و آن ندادم ، بلكه با پاى خود راه رفتم و با چشم خود نظر كردم و همه‌جا براى تشخيص درست از نادرست فكر و عقل خود را معيار و مقّوم قرار دادم . » ميرزا آقا خان طرفدار جدى بحث و انتقاد بود و مىگفت :\r\n« دماغى كه حاضر نيست به اعتراضات مخالفان گوش فرا دهد ، درست فكر نتواند كرد . » به نظر او در برخورد عقايد و افكار گوناگون باهم ، بايد راه مدارا و آسان‌گيرى برگزيد و از استبداد رأى و تحميل عقيدهء خود بر ديگران خوددارى كرد . به نظر او ، روشنفكران و نويسندگان مسئوليت مدنى و اجتماعى دارند و بايد حتى المقدور از بيان حقايق و روشن كردن مسائل سياسى براى تودهء مردم غفلت نورزند . » « 1 »\r\nبر خلاف اين اقليت ، اكثر شعرا و اهل قلم اين دوران چنان كه ديديم به مشكلات اجتماعى اكثريت مردم توجهى نداشتند . اشعار فروغى بسطامى در عين سلاست و روانى نه‌تنها عمق و معناى چندانى ندارد ، بلكه به كلّى از حقيقت و واقعيت دور و در مواردى كذب محض است . به عنوان نمونه بيتى چند از غزليات او را ذكر مىكنيم :\r\nفروغى در وصف ناصر الدينشاه كه پادشاهى عياش و بىبند و بار بود مىگويد :\r\n كارفرماى شهبان ، مرجع پيدا و نهان * كه خبر دارد از اوضاع جهان موى به موى « 2 » \r\nدر جاى ديگر در وصف شاه مىگويد :\r\n\r\n\r\n","description":"","footnote":"\r\n( 1 ) . براى كسب اطلاعات بيشتر رجوع كنيد به تاريخ بيدارى ايرانيان نوشته ناظم الاسلام كرمانى و انديشه‌هاى ميرزا فتحعلى آخوندزاده به قلم فريدون آدميت از ص 81 به بعد .\r\n( 2 ) . غزليات فروغى بسطامى ، با مقدمه رهى معيرى ، به اهتمام منصور مشفق ، ص 350 .\r\n","page_name":" 189 ","page_number":189},
  {"content":"\r\n\r\n ابو المظفر منصور ناصر الدّين شاه * كه زير رأيت او آفتاب تابان است\r\nطلوع صبح جهانش فروغ آفاق است * بساط مجلس عيدش نشاط دوران است \r\nدر غزل ديگر مىگويد :\r\n هرچه كردم به ره عشق وفا بود وفا * و آنچه ديدم به مكافات جفا بود جفا\r\nشربت من ز كف يار الم بود الم « 1 » * قسمت من ز در دوست بلا بود بلا\r\nسكه عشق زدن محض غلط بود غلط * عاشق ترك شدن عين خطا بود خطا\r\nبار خوبان ستم‌پيشه ، گران بود گران * كار عشّاق جگر خسته دعا بود دعا\r\nهمه شب حاصل احباب « 2 » فغان بود فغان * همه‌جا شاهد احوال خدا بود خدا\r\nاشك ما نسخهء صد رشته گهر بود گهر * درد ما مايهء صد گونه دوا بود دوا\r\nدعوى پير خرابات به حقّ بود به حقّ * عمل شيخ مناجات ريا بود ريا\r\nهركه جز مهر تو اندوخت هوس بود هوس * آنكه جز عشق تو ورزيد هوا بود هوا \r\nنمونهء ديگر از غزليات او :\r\n عمرى كه صرف عشق نگردد بطالت است * راهى كه رو به دست ندارد ضلالت است\r\nمن محرم محبّت و دوزخ فراق يار * و آه درون به صدق مقالم دلالت است\r\nگيرم به خون ديده نويسم رساله را * كسى را در آن حريم به حدّ رسالت است\r\nدر عمر خود به هيچ قناعت نموده‌ام * تا روزيم به تنگ دهانش حوالت است\r\nكام ار به استمالت از او مىتوان گرفت * هر ناله‌ام امانت صد استمالت است\r\nگر سر نهم به پاى تو عين سعادت است * ور جان كنم فداى تو جاى خجالت است \r\nيكى ديگر از غزليات روان او اين است :\r\n يك شب آخر ، دامن آه سحر خواهم گرفت * داد خود را زان مه بيدادگر خواهم گرفت\r\nچشم گريان را به طوفان بلا خواهم سپرد * نوك مژگان را به خوناب جگر خواهم گرفت\r\nنعره‌ها خواهم زد و در بحر و برّ خواهم فتاد * شعله‌ها خواهم شد و در خشك و تر خواهم گرفت\r\nانتقامم را ز زلفش مو به مو خواهم كشيد * آرزويم را ز لعلش سر به سر خواهم گرفت\r\nيا به زندان فراقش بىنشان خواهم شدن * يا گريبان وصالش بىخبر خواهم گرفت\r\nيا بهار عمر من رو بر خزان خواهد نهاد * يا نهال قامت او را به بر خواهم گرفت\r\nيا به پايش نقد جان بىگفتگو خواهم فشاند * يا ز دستش آستين بر چشم تر خواهم گرفت\r\nيا به حاجت در برش دست طلب خواهم گشاد * يا به حجّت از درش راه سفر خواهم گرفت \r\n\r\n\r\n","description":"","footnote":"\r\n( 1 ) . درد\r\n( 2 ) . ياران\r\n","page_name":" 190 ","page_number":190},
  {"content":"\r\n\r\nبراى اين غزل ، روح اللّه خالقى رئيس سابق هنرستان موسيقى ملى ، آهنگ بديع و شورانگيزى ساخته و به نام آه سحر شهرت يافته است .\r\nبه‌طورى كه از مقدّمهء غزليات فروغى بسطامى برمىآيد ، اين شاعر و قاآنى شيرازى ساليان دراز با يكديگر معاشر و مصاحب بوده و الفت خاص و محبت فراوانى به‌هم داشته‌اند . از يادداشتهاى دوستعلى خان « معير الممالك » كه در مجلهء يغما منتشر شده است ، روابط دوستانه و ميزان صميميت آن‌دو شاعر به خوبى استنباط مىشود .\r\nعيال ميرزا عباس فروغى حكايت مىكند كه فروغى و قاآنى غالبا به خانهء هم آمد و رفت داشتند ، غذاى شب اين دو نفر دو قسم كباب بود ، شبى با شوهرم نشسته بودم ، دق الباب شد ، در را گشودم ، قاآن بود ، به صحبت نشستيم ، پس از ساعتى فروغى پرسيد :\r\n« قاآنى ، فردا عيد است چه قصيده‌اى سرودى ؟ برايم بخوان . - گفت : چيزى نگفته‌ام ، خوب شد خبرم كردى ! زيرا كه هيچ به خاطر نداشتم فردا عيد است ، حال يكى دو پياله به من بپيما و متكايى بگو برايم بياورند . » به من اشاره كرد ، فورى متكا آوردم ، قاآنى برخاسته ، جبه را درآورد و كلاه را برداشت ، دستها را زير سر نهاد و گفت : « قلم و كاغذ بردار و بنويس . » تقريبا يك ساعت طول كشيد ، كه قصيده خاتمه يافت و قريب شصت ، هفتاد بيت بود . خانم فروغى مىگويد : با اينكه سن كمى داشتم ، معذلك از اين طبع روان در حيرت بودم . فروغى نيز غزلى در مدح شاه سروده و صبح جبّه‌ها پوشيدند و با ورقهاى مدح رفتند ، ناهار را هم در دربار خورده ، طرف عصر مراجعت نمودند ، هردو خيلى خوشحال بودند ، جبه‌ها را كندند و هركدام مشتى پول زرد روى تشك ريختند و اظهار داشتند كه صلهء ما را ، شاه به دست خود مرحمت فرمودند .\r\nيكى از اشعار دلنشين او اين است :\r\n كى رفته‌اى ز دل كه تمنا كنم ترا * كى بوده‌اى نهفته كه پيدا كنم ترا\r\nغيبت نكرده‌اى كه شوم طالب حضور * پنهان نبوده‌اى كه هويدا كنم ترا\r\nبا صد هزار جلوه برون آمدى كه من * با صد هزار ديدهء تماشا كنم ترا\r\nبالاى خود در آينهء چشم من ببين * تا باخبر ز عالم بالا كنم ترا\r\nرسواى عالمى شدم از شور عاشقى * ترسم خدا نخواسته رسوا كنم ترا\r\nشعرت ز نام شاه ، فروغى ، شرف گرفت * زيبد كه تاج تارك شعرا كنم ترا \r\nدر آثار فروغى كمتر مضمون بكر و تعبير تازه وجود دارد ، وى درد سياسى و اجتماعى نداشت و به حال زار هموطنان خود نمىانديشيد ، تنها هدف و آرزوى او تأمين آسايش و آرامش خود بود ، اشعار او مبيّن روحيه و طرز فكر اوست و از حيث روانى و\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nفصاحت از بهترين اشعار عهد قاجاريه به‌شمار مىرود .\r\nسال وفات او را شاهزاده اسد الله ميرزاى قاجار ، 1274 قمرى ذكر نموده است . » « 1 »\r\n\r\nنشاط\r\nميرزا عبد الوهاب نشاط از شعرا و نويسندگان نامدار عهد قاجاريه بود ، پس از آنكه مورد عنايت فتحعليشاه قرار گرفت ، از بركت لياقت و كاردانى به سرپرستى ديوان رسائل برگزيده شد و تا پايان عمر موقعيّت ممتاز ديوانى خود را از كف نداد .\r\nترجمهء احوال او : « نشاط به سال ( 1175 ه . ق ) در شهر اصفهان تولد يافت . پدربزرگ او ، عبد الوهاب ، حكومت اصفهان داشت و مال و ثروت فراوان براى او باقى گذاشت . . . نشاط تربيت خوبى يافت و علاوه بر زبان مادرى ، زبانهاى عربى و تركى را فراگرفت و در حسن خط سرآمد اقران شد و با شعر و ادب فارسى و عربى و دانشهاى زمان خود از دينى و رياضى و حكمت الهى و منطق آشنايى يافت .\r\nچون به عرصه رسيد ، يكى از هواخواهان جدى دبستان « بازگشت ادبى » شد و در آن زمان كه شهر اصفهان مركز اين جنبش و رستاخيز شعر و ادب بود ، درهاى مهمان‌نوازى او بر نويسندگان و دانشمندان باز و « محفلش مجمع شهرا و ظرفا بود » « 2 » كه هفته‌اى يك‌بار در آنجا گردآمده داد سخن مىدادند ، و او و يارانش بودند كه به طريق قدما شعر سرودند و سنت قديم ادبيات فارسى را از نو زنده كردند .\r\nنشاط در سال ( 1218 ه . ق ) به تهران آمد و به دربار فتحعليشاه راه يافت و سمت دبيرى و منشيگرى و لقب « معتمد الدوله » گرفت و پس از چندى به سرپرستى ديوان رسائل گمارده شد . « 3 »\r\nدر شرح احوال او گفته‌اند : با اينكه از مال دنيا بىبهره نبود و درآمد شخصى از املاك اصفهان داشت ، چون مردى بخشنده و مهمان‌نواز بود ، در اندك مدتى هرچه داشت از دست داد و مبلغ زيادى ( سى يا چهل هزار تومان ) وامدار شد . گروهى از درباريان براى آنكه سرزنشى از شاعر كرده باشند ، نزد شاه از او سخن راندند كه « بزرگان مال بازرگان به گزاف برند و به اجحاف خورند . » اين سخن به سود او پايان يافت . شاه را دل بر حال او سوخت و دستور داد بستانكاران به دربار آيند و وام شاعر را از كيسهء شاه شاعرنواز بستانند و آنان « از بام تا شام دسته‌دسته مىآمدند و بسته‌بسته همى بردند . » « 3 »\r\n\r\n\r\n","description":"","footnote":"\r\n( 1 ) . ماخوذ از همان كتاب و لغت‌نامه دهخدا ، حرف « ف » « فروغى »\r\n( 2 ) . رضا قلى خان هدايت ، مجمع الفصحاء .\r\n( 3 ) . ديباچهء گنجينه ، تهران ، 1266 ه . ق\r\n","page_name":" 192 ","page_number":192},
  {"content":"\r\n\r\nنشاط ، پس از رسيدن به سرپرستى ديوان رسائل ، همه‌جا در سفر و حضر با شاه همراه بود و بيشتر احكام سلطنتى و فرامين رسمى و نامه‌هاى خصوصى شاه و عقدنامه‌ها و وصيتنامه‌هاى افراد خاندان سلطنت ، با خط و انشاى او تحرير مىشد و تا پايان عمر عهده‌دار اين سمت بود .\r\nنشاط يك‌بار جزو هيئتى ، به نمايندگى از طرف شاه ، به پاريس رفت و به حضور ناپلئون اول رسيد . در سال ( 1233 ه . ق ) مأمور رفع اغتشاش غوريان و باخزر شد ، فرماندهى قوا را شخصا به عهده گرفت و در ضمن كارزار اسير افتاد ؛ اما در حال اسارت ، بنياد خان ، حاكم غوريان و باخزر را وادار كرد كه نامه‌اى به شجاع الدوله ، والى خراسان نوشته طلب عفو كند . بدين منوال غائلهء بنياد خان مرتفع شد و نشاط به تهران بازگشت .\r\nبار ديگر در سال ( 1237 ه . ق ) براى فرو نشاندن فتنهء افغان مأمور شد و اين مأموريت را هم با موفقيّت انجام داد .\r\nنشاط از سال ( 1237 ه . ق ) تا پايان عمر در تهران زيست و غالبا با اهل طريقت و سلوك معاشرت داشت ، تا روز دوشنبه پنجم ذيحجه از سال ( 1244 ه . ق ) - شش سال پيش از مرگ ممدوح خود - در 69 سالگى به بيمارى سل درگذشت . » « 1 »\r\nقائم مقام در احوال ما مىنويسد : « بىشرب مدام ، ذوق مدام داشت و بىجام شراب ، مست و خراب بود . . . به يك‌بار دامان سامان از كف بداد و دعوى تقدس يكسو نهاد ، نه با كسى مهر و كينش ماند و نه در دل كفر و دينش . . . لا جرم طرز رفتارش در چشم خلايق كه در دام علايق بسته و قيد طبايع نرسته ، مستبعد آمد . هركسى ظنّى در حقّ او برد و امرى نسبت به دو داد كه نه به عالم او دخلى داشت و نه به عادت او ربطى . . . »\r\nخود او در نامه‌اى گويد : « مقتداى مسلمانان ، كافرم خواند و پيشواى طبيبان ، ديوانه‌ام داند . در جمع همگان به سستى و ناتوانى معروفم و در كارها به اهمال و توانى موصوف .\r\nزهى حيرت كه از الطاف غيب ، با اين جمله ، مقصود دوستانم و محسود دشمنان ، فالعزة للّه جميعا . » و در نامهء ديگر : « . . . از هواى خود رسته‌ام و با رضاى يكى پيوسته . به موسويت معروفم ، ولى چه موسايى ، چه عيسايى ، چه آخرتى ، چه دنيايى . . . »\r\nمجموع آثار نشاط در كتابى به اسم گنجينه ابتدا در سال ( 1266 ه . ق ) و بعد در سال ( 1281 ه . ق ) به امر ناصر الدين شاه با خط خوب در تهران چاپ شده است .\r\nگنجينه شامل : 1 ) ديباچه‌ها ، خطبه‌ها ، وقفنامه‌ها و عقدنامه‌ها . 2 ) مديحه‌ها ،\r\n\r\n\r\n","description":"","footnote":"\r\n( 1 ) . منصف قاجار ، شاعر معاصر نشاط ، تاريخ وفات او را چنين گفته است : « از قلب جهان نشاط رفته »\r\n","page_name":" 193 ","page_number":193},
  {"content":"\r\n\r\nقباله‌ها ، قصايد و قطعات . 3 ) نامه‌ها و فرمانهاى فتحعليشاه . 4 ) نامه‌هايى كه به خود شاه و شاهزادگان نوشته . و 5 ) شعرها و قطعات ادبى و حكايات اخلاقى است .\r\nنثر نشاط : مقدمهء ديوان خاقان ( فتحعليشاه ) و مقدمهء شاهنشاهنامه فتحعلى خان صبا به قلم نشاط است . چنان كه گفته شد ، نشاط در دربار فتحعليشاه ، بنا به سمتى كه داشته ، نامه‌ها و فرمانهاى شاه و نوشته‌هاى دربار و خانوادهء سلطنتى را به قلم خود انشا و تحرير مىكرده است . هم خط و هم انشاى او ، در زمان خود ، سرمشق نويسندگان بوده و دست به دست مىگشته است .\r\nسبك نشاط تازگى نداشته و به تقليد قدماى متأخر و « شيوه‌هاى ميانهء وصاف و شيخ سعدى و در حذف افعال و آوردن فعلهاى وصفى ، مانند ميرزا مهديخان بوده . « 1 » » « 2 »\r\n\r\nسيد جمال الدين اسدآبادى\r\nيكى از آزاديخواهان و روشنفكرانى كه در مبارزه با استعمار و بيدارى مردم ايران سهم به‌سزايى دارد ، سيد جمال الدين افغانى است . اين مرد مجاهد در حدود نيمهء قرن سيزدهم ( به قولى به سال 1254 ه . ق ) در افغان يا در يكى از بلاد همدان متولد گرديد . نه‌تنها در مليّت او اختلاف است ، بلكه در پيرامون سرگذشت او در آغاز جوانى نيز وحدت نظر نيست ، سيد تحصيلات خود را در علوم اسلامى در ايران به پايان رسانيد و در هيجده سالگى از راه شيراز به هندوستان رفت .\r\n« . . . جامعترين ترجمهء حالى كه از سيد جمال الدين در دست است و نويسندگان ديگر همه از آن اقتباس كرده‌اند « 3 » ، شرحى است كه شيخ محمد عبده ، مفتى مصر كه نزديكترين كسان به او و عارفترين اشخاص به احوال وى بوده ، در مقدمهء ترجمهء عربى رسالهء الرد على الدهريين آورده و ظاهرا اكثر اين مطالب را از زبان خود سيد شنيده يا خود بعدها شاهد آنها بوده است . به موجب اين شرح و اطلاعاتى كه از مآخذ ديگر به دست مىآيد ، سيد يك سال و چند ماه در هند اقامت كرد و به اكمال تحصيل مشغول شد و بعد به قصد حج به حجاز رفت و قريب يك سال در بلاد عرب سياحت و اقامت داشت و در احوال اجتماعى و سياسى جهان عرب غور و مطالعه كرد تا در سال ( 1273 ه . ق ) مراسم حج را انجام داد و در سال ( 1275 ه . ق ) به افغانستان ، كه در آن زمان دچار\r\n\r\n\r\n","description":"","footnote":"\r\n( 1 ) . ملك الشعراى بهار ، سبك‌شناسى ، ج 3 ، ص 332 .\r\n( 2 ) . از صبا تا نيما ، پيشين ، از ص 29 به بعد .\r\n( 3 ) . تقىزاده ، براون ، محمود و ديگران .\r\n","page_name":" 194 ","page_number":194},
  {"content":"\r\n\r\nفتنه‌هاى داخلى بود ، بازگشت و در كابل در سلك رجال امير دوست محمد خان درآمد .\r\nدر زمان امارت محمد اعظم خان نيز مقام سيد جمال الدين بالا گرفت و امير در همهء امور مهمّه با او مشورت مىكرد ؛ و چون محمد اعظم خان ، بر اثر استيلاى شير على خان بر قندهار و غلبه بر وى به ايران گريخت و پس از چند ماه در شهر نيشابور درگذشت .\r\nشير على خان به ملاحظهء خانواده و عشيرت سيد ، متعرض او نشد و احترام ظاهرى او را نگاه داشت ولى چون سيد از كينهء باطنى او آگاه بود ، جواز سفر حج خواست و امير به شرط اينكه از ايران عبور نكند ، با درخواست وى موافقت كرد . چه در آن موقع امير محمد اعظم خان هنوز در نيشابور زنده بود و شير على خان از ملاقات سيد با او نگرانى داشت .\r\nپس سيد در ماه‌هاى آخر سال ( 1285 ه . ق ) سه ماه پس از هزيمت محمد اعظم خان ، از راه هند عازم حج شد . « 1 »\r\nدر هند از او تجليل فراوان كردند ولى اجازهء اقامت زياد ندادند و علما و دانشمندان هند اجازه نيافتند بىحضور مأمورين دولت با وى ملاقات و مصاحبه كنند . سيد يك ماه بيشتر در هند نماند و از طريق سوئز به استانبول رفت و لا اقل تا شوال ( 1286 ه . ق ) در استانبول بود و در يكى از دو ماه آخر آن سال به مصر آمد و اندك مدتى در آنجا بود و در اين مدت به « جامع ازهر » رفت‌وآمد داشت و با علماى مصر و طلاب علم ، كه اكثر آنان از مردم سوريه بودند ، ملاقات و مذاكره مىكرد « 2 » ، تا بار ديگر به استانبول رفت و نزد امين عالى پاشا ، صدراعظم عثمانى ، و فؤاد پاشا ، از رجال و سياستمداران آن كشور ، به احترام پذيرفته شد . » « 3 »\r\nباز شدن پاى بيگانگان به سرزمين مصر و آميزش مردم با آنان و ورود مطبوعات اروپايى به كشور ، زمينهء وقوف بر دانشهاى جديد را فراهم كرد و به تدريج روزنامه‌هاى\r\n\r\n\r\n","description":"","footnote":"\r\n( 1 ) . مطابق اسناد جديد در 25 شعبان از قندهار خارج شده و تا 14 محرم 1286 ه . ق در بمبئى بوده است .\r\n( 2 ) . در همين سفر اول به مصر بوده كه شيخ محمد عبده با او ملاقات و از وى استفاده كرده است . خود او گويد :\r\n« سيد جمال الدين در اواخر سال 1286 به مصر درآمد و من از اول محرم سال 1287 با او مصاحب شدم .\r\nنخستين كسى كه خبر ورود او را داد يكى از همسايگان من در « رواق الشؤام » بود كه گفت يك مرد عالم بزرگ افغانى به مصر آمده و در « سراى خليلى » اقامت كرده است . به ديدنش رفتم و بعضى علوم رياضى و فلسفى و كلامى را از او آموختم و ديگران را به استفاده از او دعوت كردم . اما مشايخ و دانشجويان ازهر برضد او سخنها گفتند و چنان گفتند و چنان پنداشتند كه اين علوم انسان را گمراه مىكند و چون به شهر خود برگشتم اين مطلب را با شيخ درويش در ميان نهادم و او چنين گفت : بزرگترين دشمن دانا ، نادان و بزرگترين دشمن حكيم ، سفيه است . هركه علمش بيشتر به خدا نزديكتر است . هيچ علمى نزد خدا ناپسند و هيچ جهلى نزد او پسنديده نيست ، مگر آنچه كه علم پندارند و در حقيقت علم نيست مانند سحر و شعبده و امثال آنها .\r\n( 3 ) . يحيى آرين‌پور ، از صبا تا نيما ، پيشين ، ص 368 .\r\n","page_name":" 195 ","page_number":195},
  {"content":"\r\n\r\nتازه‌اى با افكار سياسى گوناگون به وجود آمد . بحث و انتقاد از اوضاع سياسى مصر و خرابى وضع مالى كشور ، آغاز گرديد . در همين ايام ، سيد اهل علم و ارباب قلم را به تحرير و انشاء مقالات علمى و ادبى ترغيب كرد و فن تأليف و ترجمه را ترقّى داد و شاگردان بنامى چون شيخ محمد عبده ، مفتى مصر تربيت كرد و نسل جديدى از نويسندگان و اهل قلم به وجود آورد . در نتيجهء رشد آزادى ، مردم ، خواهان بركنارى اسماعيل پاشا و روى كار آمدن وليعهد او « توفيق پاشا » شدند و از لزوم به‌وجود آمدن « حزب وطنى آزاد » سخن گفتند . سلطان عثمانى به اقتضاى زمان ، سر تسليم فرود آورد ، توفيق پاشا در پناه حمايت سيد جمال الدين ، دولت جديدى روى كار آورد و به اصلاح امور مالى و اقتصادى كمر بست ، فرمان تشكيل مجلس نمايندگان و تنظيم قانون اساسى را صادر كرد .\r\nچون نمايندگان سياسى انگلستان و فرانسه ، انقلاب اجتماعى و سياسى و رشد آزادى و دموكراسى را در مصر به زيان خود مىديدند به تحريك و تشويق مخالفان پرداختند و اشكالات و موانع گوناگونى در راه اجراى مقاصد دولت جديد ايجاد كردند ، تا سرانجام دولت ناگزير به استعفا گرديد . مرتجعين و كهنه‌پرستان گمان كردند محرّك واقعى مردم ، سيّد جمال الدين است ، براساس اين انديشه ، خديو مصر را بر آن داشتند كه شبانه سيّد را دستگير و با جيب خالى در كالسكهء در بسته نشانده به راه‌آهن فرستادند و تحت مراقبت شديد روانهء سوئز كردند ، سيّد ناچار به هندوستان رفت و در حيدرآباد ركن اقامت گزيد و در آنجا رساله « نيچريّه » را به زبان فارسى نوشت .\r\nاز كارهاى جالب سيّد انتشار روزنامهء عروة الوثقى است كه نويسندهء آن شيخ محمد عبده بود و اولين شمارهء آن در ( 15 جمادى الاول 1301 ه . ق ) انتشار يافت و چون عبده و ديگر نويسندگان اين روزنامه ، ناشر افكار و انديشه‌هاى سيّد جمال الدّين بودند و دولت انگليس و فرانسه و عمّال آنها پس از انتشار 18 شماره ، موجبات آن را فراهم ساختند .\r\nپس از تعطيل روزنامه ، سيّد چند ماه در پاريس ماند .\r\n« شهرت سياسى فوق العاده سيّد جمال الدّين مربوط به‌همين دوران اقامت او در پاريس و لندن است ، زيرا در اين اوقات ، فرصت مناسبى براى كوششهاى خود جهت اتحاد اسلام به دست آورد و با تشكيل مجمعى از ياران و پيروان خويش و نشر مقالاتى در عروة الوثقى و جرايد پاريس و مصاحبه با دانشمندان و سياستمداران ، نظر محافل سياسى كشورهاى مهم اروپا را به خود متوجه ساخت . » « 1 »\r\n\r\n\r\n","description":"","footnote":"\r\n( 1 ) . همان منبع ، پيشين ، ص 374 ( به اختصار ) .\r\n","page_name":" 196 ","page_number":196},
  {"content":"\r\n\r\nاز آنجا بار ديگر متوجهء شرق شد و مدّت سه ماه در بوشهر اقامت گزيد ، در اين هنگام محمد حسنخان اعتماد السلطنه به نام شاه وى را به تهران دعوت كرد ، او اين دعوت را پذيرفت و در خانهء حاجى امين الضرب سكنى گزيد . چندبار با ناصر الدين شاه ملاقات نمود و از خرابى اوضاع ايران و لزوم اصلاحات ، بىپروا سخن گفت . شاه را سخنان او خوش نيامد و ديگر او را نخواست ؛ ولى سيّد از ادامه راه و انتشار افكار خود منصرف نگرديد و در مجلس و محفلى از لزوم استقرار قانون و آزادى فكر و قلم و امنيت مال و جان افراد جامعه سخن مىراند . مخالفان ، فعاليت سياسى سيّد را به اطلاع شاه مىرسانيدند ، تبليغات مداوم سيد جمال الدّين چشم و گوش خواص و عده‌يى از تجار و پيشه‌وران را كمابيش باز نمود ، نايب السلطنه و امين السلطان كه علمدار ظلم و استبداد او بودند ، شاه را از خطر تعليمات سيّد ، آگاه ساختند ، لا جرم امين الضرب مأمور اخراج سيّد به خاك روس شد . دوران اقامت سيّد در روسيه تزارى دو سال طول كشيد و در اين مدّت او با بسيارى از سياستمداران و رجال سياسى روس دربارهء مسائل سياسى بحث و گفتگو كرد . در جريان سفر اروپا ، ناصر الدين شاه ، در مسكو سيّد را به حضور پذيرفت و او را به ايران دعوت كرد ، سيّد بار ديگر به ايران آمد ولى روش ديرين را ترك نگفت . در تهران همهء مظلومان و اصلاح‌طلبان به محضر او روى آوردند و او بىمحابا از مفاسد اجتماعى و سياسى ايران بحث و گفتگو مىكرد . وى در مدت 7 ماهى كه در شاه عبد العظيم رحل اقامت افكنده بود ، مردم را به قيام عليه ظلم و بيدادگرى تبليغ و تحريص مىكرد ، تا ناگهان در جمادى الاول سال 1308 به حكم شاه او را از حرم بيرون كشيدند و گفتند : « اين مرد سيّد نيست ، سهل است اسلام او نيز مشكوك و غير مختون است . . . و در بازار بند ازار او را بريدند و مشكوف العوره با سراپاى برهنه به يابو بستند و به سواران مأمور سپردند كه در سرماى سخت زمستان او را تحت الحفظ به جانب خانقين حركت دادند . » « 1 »\r\nسيّد در نامه‌يى كه در جمادى الثانى ( 1308 ه . ق ) از كرمانشاه به حاج امين الضرب نوشته به مظالمى كه در حق او روا داشته‌اند ، اشاره مىكند و در پايان از تصميم راسخ خود در ادامهء اين راه ياد مىكند : « . . . اين همه را نوشتم تا آنكه بدانيد اين همه مصائب بر بدن من وارد آمد ، ولى در همه اين حالات روح من مسرور بوده و هست و خواهد بود و بلا شك بعضى از ايرانيان خواهند دانست كه من براى اصلاح احوال صورى و معنوى ايشان تا هر درجه ايستادگى دارم ، آنچه مىگفتم نه از براى امرار وقت و گرمى مجلس بود ، از\r\n\r\n\r\n","description":"","footnote":"\r\n( 1 ) . خاطرات سياسى ميرزا على خان امين الدوله ، ص 150 .\r\n","page_name":" 197 ","page_number":197},
  {"content":"\r\n\r\nخداوند تعالى خواهانم كه اين واقعه را اسباب فوز من قرار دهد و دلهاى پاك منوّر به ايمان را شاد گرداند . . . آمين ، اميدوارم نه در عزم شما وهن و نه در حرارت ايمان شما نقصى حاصل شود ، بلكه اين واقعه بر مراتب ايمان بيفزايد . » « 1 »\r\nپس از كشته شدن ناصر الدين شاه به دست ميرزا رضاى كرمانى و اقرار او در مرحلهء بازپرسى بر اينكه سيّد او را در قبول ظلم ملامت كرده است ، دولت ايران سيّد را به اصرار از دولت عثمانى خواست ، ولى دولت مزبور به بهانه‌ها و معاذير گوناگون نپذيرفت ، تا آنكه در رجب 1314 شايع شد كه سيّد به بيمارى سرطان زبان مبتلا شده ، پس از چند ماه ، وى در جريان يك عمل جراحى درگذشت ، در حالى كه از چندى پيش مقررى او را سلطان عثمانى قطع كرده بود و دوستان ديرينش از بيم سلطان به عيادت او نمىرفتند . به اين ترتيب زندگى پرماجراى اين مرد مترقى ، مجاهد و انقلابى پايان پذيرفت .\r\n\r\nامين الدوله\r\nميرزا على خان امين الدوله ، فرزند محمد خان مجد الملك سينكى است كه در 18 ذيقعهده 1259 در تهران متولد شد و پس از فراگرفتن تحصيلات مقدماتى در پناه تعليمات پدر به آموختن زبان فرانسه همت گماشت و با فرهنگ و تمدن غرب آشنا گرديد ، در عهد ناصر الدينشاه منشى حضور او بود . در سال 1290 به منصب وزارت رسائل ارتقا يافت ، بعدا ادارهء پست و يك سال بعد ضرابخانهء دولتى و ضرب مسكوكات نيز به او واگذار گرديد ؛ در سال 1295 براى ابلاغ تعزيت شاه متوفى و تهنيت جلوس شاه جديد مأمور دربار ايتاليا شد ، پس از مراجعت ادارهء دار الشوراى دولتى و وساطت ابلاغ اوامر شاه به مجلس به عهده او واگذار شد .\r\nناصر الدينشاه با اينكه اصولا با قانون و اجراى عدالت مخالف بود ، پس از مراجعت از اروپا براى فريبكارى و عوامفريبى در سال 1306 امر به تدوين قانون داد و امين الدوله ، كتابچه‌يى در اين زمينه تنظيم كرد و فرمان اجراى آن صادر شد ، ولى هيچگاه به مرحلهء عمل درنيامد . امين الدوله در دوران پيشكارى آذربايجان حاجى ميرزا حسن رشديه را كه از بيم مخالفان فرهنگ جديد ، به قفقاز فرار كرده بود ، با تلگراف به تبريز فراخواند و با دست او دبستان باشكوهى بنيان نهاد .\r\nچون مظفر الدين شاه به سلطنت رسيد در سال دوم پادشاهى ، امين السلطان را كه عنصرى مرتجع و فاسد بود ، از صدارت برداشت و در اواخر سال ( 1314 ه . ق ) امين الدوله را به تهران فراخواند و ادارهء امور را به او سپرد . امين الدوله در دوران قدرت از\r\n\r\n\r\n","description":"","footnote":"\r\n( 1 ) . نامه مورخه 3 جمادى الاولى 1309 ( مجموعهء اسناد ) ، به نقل از صبا تا نيما ، ص 374 .\r\n","page_name":" 198 ","page_number":198},
  {"content":"\r\n\r\nعلاقهء فراوان « رشديه » به رشد فرهنگ عمومى استفاده كرد و در تهران براى نخستين‌بار به تأسيس دبستانهاى جديد همت گماشت .\r\n\r\nتلاش در راه تدوين قانون\r\n« . . . كار دبستان نيك پيشرفت كرد و امين الدوله شاه را به آنجا برد و از خود و از شاه و ديگران سى و شش هزار تومان پول گردآورد كه سود آن به دبستان داده شود و براى سركشى به كارهاى دبستان و رواج دادن به دانشها « انجمن معارف » برپا كرد .\r\nاز آن سوى چون آشفتگى كارها را از نبودن قانون مىدانست ، بر آن شد كه قانونى بگذارند و آن را به تصويب شاه برساند و نيز به جلوگيرى از رشوه‌گيرى و ستمگرى حكمرانان و درباريان كوشيد و از خيانت و تعديات مستوفيان و ارباب دفتر به شدت جلوگيرى و جرايد و مطبوعات را تشويق كرد و براى درآمد و هزينهء كشور سامانى انديشيد و ناصر الملك را به وزارت ماليه برگزيد و براى اصلاح عمل گمرك چند نفر مأمور متخصص از دولت بلژيك استخدام كرد « 1 » و سرانجام لايحه‌اى به شاه تقديم كرد كه در آن نوشته بود « اول بايد مواجب شاه معلوم و معين باشد تا ساير تكاليف معلوم گردد . » « 2 »\r\nاما دستهاى نيرومندى در كار بود ، بدخواهان از هرسو به كارشكنى برخاستند و دروغها ساخته همه را به دشمنى برانگيختند و « مقربان حضرت و اجزاء خلوت همايونى جمعى به واسطهء برنياوردن مقاصد و منويات فاسده از قبيل اضافه مواجب و انعام و تيول و غيره كينهء او را در دل داشتند و پارهء ديگر فريب وعده و وعيد . . . امين السلطان را خوردند و در نزد مظفر الدين شاه آنچه توانستند به هر اسم و عنوان بيشرمانه عرضه داشتند . . . و حاجى محسن خان مشير الدوله ، كه با امين الدوله دشمنى داشت ، به شاه گفت اگر امين الدوله يك ماه ديگر بر مسند صدارت باقى بماند ، دولت قاجاريه را منقرض خواهد كرد . » « 3 » و اين گفتهء او به هنگامى افتاد كه او لايحه‌اى به شاه داده و در آن گفته بود « نخست بايد ماهانهء شاه به اندازه باشد تا بتوان به ديگران ماهانه به اندازه داد . »\r\nاجمالا اين مخالفتها با ضديت بعضى از علما دست به‌هم داده باعث شد كه شاه از او بيمناك و نگران شود و از كار بركنارش كند .\r\n\r\n\r\n","description":"","footnote":"\r\n( 1 ) . بلژيكيها اگرچه اداره‌اى به شيوهء اروپا بنياد نهادند و سامانى به گمرك دادند ، ولى آنان ( به ويژه نوز ) دشمنيها به ايران كردند و زيانها رساندند .\r\n( 2 ) . ناظم الاسلام ، تاريخ بيدارى ايرانيان .\r\n( 3 ) . ناظم الاسلام ، تاريخ بيدارى ايرانيان .\r\n","page_name":" 199 ","page_number":199},
  {"content":"\r\n\r\nكسروى گويد : « اينها همه راست است ولى جز از اينها و جز از كوششها و كارشكنيهاى امين السلطان و كاركنان او انگيزهء بزرگ ديگرى در كار بوده و خود امين الدوله هم چاره‌ساز و توانا نبوده . » « 1 »\r\nهرچه بود ، امين الدوله هم با همان حربه‌اى كه سبب شد ميرزا حسين خان سپهسالار از پاى درآيد ، يعنى بهتان بيدينى و هجوم ارباب قدرت ، به سال ( 1316 ه . ق ) از دايرهء سياست خارج شد . » « 2 »\r\nناچار از تهران به گيلان رفت . در دوران فراغت و انزوا مشغول زراعت و تأليف خاطرات سياسى خود بود ، در اواخر صفر ( 1322 ه . ق ) اين مرد ترقيخواه در « لشت نشا » درگذشت .\r\n« امين الدوله مرد روشنفكر و اصلاح‌طلبى بود و نقشه‌هايى از قبيل احداث راه‌آهن و ايجاد كارخانهء قند و كبريت و حفر چاه آرتزين در سر مىپرورانيد و با پيشوايان تجدد و آزادى ، مانند سيّد جمال الدّين و ميرزا حسينخان سپهسالار و شيخ هادى نجم‌آبادى و طباطبايى و ميرزا ملكم خان ارتباط معنوى داشت و از فحواى يادداشتهاى او پيداست كه تا چه حدّ اين مرد شيفتهء دموكراسى و قانون و زندگى و آبادى ممالك راقيه بود و از ناامنى و ظلم و بىقانونى و فقر و جهل كشور خود ، تا چه‌اندازه متأثر بوده است .\r\nامين الدوله خطّ خوبى داشت و مطلب را درست و ساده و مختصر و زباندار و خوش مضمون مىنوشت . . . آخرين سالهاى عمر امين الدوله به نگارش خاطرات گذشت ، غير از سرگذشت سفر مكه ، كتاب خاطرات سياسى امين الدّوله ، آينه‌يى است از دسته‌بنديها و دسيسه‌ها و كينه‌توزيهاى رجال ايران ؛ و خواننده از خلال سطور آن مىتواند هم به شخصيّت و روحيّهء مؤلف و هم به اوضاع سياسى زمان او پى ببرد ، ناشر كتاب معتقد است كه قسمتى از اين كتاب به قلم خود امين الدوله و ما بقى تا آخر كتاب كه تغيير سبك نگارش آن مشهود است به قلم شخص ديگرى و احتمالا به قلم پسرش محسن خان معين الملك نوشته شده است . » « 3 »\r\n\r\n\r\n","description":"","footnote":"\r\n( 1 ) . اين انگيزهء بزرگ به عقيدهء كسروى عبارت بوده از مخالفت امين الدوله با عقد معاهدهء گمركى با روسها و تنظيم تعرفهء جديد گمركى ( تاريخ مشروطه ، بخش يكم ) مخبر السلطنه هم در « خاطرات و خطرات » دربارهء امين الدوله گويد : « فرمانفرما ، حكيم الملك و بصير السلطنه دورش را گرفتند و گيجش كردند و معلوم شد امين الدوله آن نبود كه انتظار مىرفت .\r\n( 2 ) . از صبا تا نيما ، پيشين ، ص 274 .\r\n( 3 ) . همان كتاب ، ص 275 .\r\n","page_name":" 200 ","page_number":200},
  {"content":"\r\n\r\n\r\nحاجى فرهاد ميرزا\r\nفرهاد ميرزا معتمد الدوله ، عموى ناصر الدينشاه ( متولد به سال 1233 ) از نوابغ و شخصيتهاى بنام خاندان قاجاريّه بود ؛ غير از احاطهء نسبى به علوم گوناگون ، در حقيقت صاحب سيف و قلم بود . مكرر در دوران سلطنت محمد شاه و ناصر الدينشاه براى استقرار نظم و امنيّت به خوزستان و لرستان و ديگر نقاط فرستاده شد و در تمام مأموريتها موفق و منصور گرديد ، سالى چند در اثر سعايت ميرزا آقا خان صدراعظم و ديگران در تبعيد و انزوا به سر برد ؛ مجددا در سال 1284 به حكومت خوزستان و لرستان منصوب گرديد و به قلع و قمع ياغيان و مخالفان توفيق يافت . در سال 1293 پس از رفع سوءظن شاه بر حكومت فارس برگزيده شد ، در سال 1298 به تهران احضار و در شوراى وزرا شركت جست ، از آن پس تا پايان عمر آسوده و مرفه زيست .\r\nآثار ادبى فرهاد ميرزا عبارتست از منشآت و مقدارى اشعار و كتاب هدايته السبيل كه سفرنامه حج اوست و زنبيل كه سفينه‌يى است مانند كشكول شيخ بهايى و چند كتاب ديگر كه هنوز چاپ نشده است .\r\nشاهزاده فرهاد ميرزا ، چنان كه اشاره رفت از علوم متنوعه حظّى داشته است .\r\nنادر ميرزا ، مؤلف تاريخ و جغرافياى تبريز دربارهء او گويد : « اى كاش چون اين شاهزادهء عالم فاضل هزار تن دودهء بزرگ قاجار را بودندى كه زينتى بس بزرگ بود خاندان را و نيرو بود اين دين و آيين ستوده را . » « 1 »\r\nنمونه‌يى از نامه‌هاى او : در نامه‌يى كه به معاون الملك در رمضان ( 1283 ه . ق ) براى رسيدگى به اختلاف حساب دو تن از مأمورين ديوانى نوشته ، احاطه و تسلط خود را به ادبيات فارسى و عربى نشان داده است : « مقرب الخاقان معاون الملك ، چنان به رفتن گرم بودى و به رفتن نرم كه خداحافظ هم نكردى . كارت طورى بالا گرفت كه « كارت » هم از يادت رفت . حق داشتى ، آنكه به خدمتى چنين مأمور و به نعمتى چنان مسرور شود ، البته ياد از كسى نخواهد كرد .\r\n دولت آن است كه بىخون دل آيد به كنار * ور نه با سعى و عمل باغ جنان اين همه نيست \r\nحالا در صدر ايوان چون بدر تابان نشسته ، گاهى   إِذا جاءَ نَصْرُ اللَّهِ   « 2 » مىخوانى و  رَبِّ \r\n\r\n\r\n","description":"","footnote":"\r\n( 1 ) . تاريخ و جغرافياى تبريز ، ص 76\r\n( 2 ) . هنگامى كه نصرت الهى فرارسيد ( قرآن ، سورهء نصر ، آيهء 1 ) - اشاره است به ميرزا نصر اللّه .\r\n","page_name":" 201 ","page_number":201},
  {"content":"\r\n\r\n اغْفِرْ لِي وَ هَبْ لِي مُلْكاً لا يَنْبَغِي لِأَحَدٍ مِنْ بَعْدِي إِنَّكَ أَنْتَ الْوَهَّابُ  « 1 » مىگويى . كيست كه با شما درافتد ؟\r\n هركه با پولاد بازو پنجه كرد * ساعد سيمين خود را رنجه كرد « 2 » \r\nاگرچه قهرمان الماء و الطين باشد . « 3 » راستى آن‌طور آمدن از آذربايجان ، رفتنى چنان لازم داشت ، خاصه با اسب چاپار و گرفتنهاى ناچار در شهر خبر شد كه بلاى دگر آمد .\r\nمثل قضاى الهى در آن فضاى نامتناهى نازل شدى ، هركسى را هوسى در سر و كارى در پيش . كه در آن حضرت به چه نحو تقديم خدمت كنند و تسليم نعمت و از كلفت هارب شوند و به الفت طالب ، شبها اسباب ضيافت شوند و روزها اساس رأفت . بعضى كه راهشان دور باشد ، به كاسهء همسايه شما را ياد كنند و به كيسهء پرمايه شاد ، و قوّاد لشگر به دهشت و حكام كشور به وحشت افتاده‌اند كه مقدمهء اين كار كيست و نتيجهء اين آمدن چيست ؟ و از اطراف مملكت و اكناف ولايت ، آقچه‌هاى زر و بقچه‌هاى بيمر است كه عيان و نهان ، بىدليل و برهان ، به خدمت مىآورند و بىمنت مىسپارند . در صحن خانه جاى نمانده ز قند و چاى ، نمىدانم در اين بازيچه‌ها از آن قاليچه‌ها كه اشكال غريب و شترهاى نجيب دارد ، يكى به ما نصيب خواهد شد يا همه جزو يخدانهاى شكسته و انبانهاى بسته خواهد بود ؟ مصونا من اكفّ اللّامسينا . « 4 » هرچه هست انشاء اللّه مقضىّ المرام مكفّى المهامّ مراجعت كنيد . سوغات ما اگر قراغات هم باشد خوب است . وقت سحور است ، به خوردن ترياك و توپ امساك خيلى مانده است ، به ياد شما افتادم و اين صفحه را با قلم شكسته به پايان رسانيدم ، كامروز در قلمرو دل ، دست دست تست . اللّهمّ انّى اسئلك ببهائك كلّه تا انشاء اللّه بعد از مراجعت ، تحقيقات عرشى و تصديقات فرشى شما به كار كى بيايد ! به قول منوچهرى :\r\n بچر ، كت عنبرين بادا چراگاه ! * بچم ، كت آهنين بادا مفاصل ! \r\nزياده زحمت است . خود مىدانى كه ميدان سخن فراخ بود و قلم گستاخ . ممنون خستگى و خواب باش كه اختيار از دستم ربود و بدين قدر اكتفا نمود . »\r\nاز سفرنامهء مكه : اين سطور را كه پس از شركت در مجلس شب‌نشينى كه به احترام او در\r\n\r\n\r\n","description":"","footnote":"\r\n( 1 ) . پروردگارا ، مرا بيامرز و مرا ببخش پادشاهى كه كسى را پس از من سزاوار نباشد ( قول سليمان نبى ، قرآن ، سورهء ص ، آيهء 34 ) - كلمهء وهاب اشاره است به ميرزا عبد الوهاب خان وزير امور خارجه آذربايجان .\r\n( 2 ) . اشاره است به ساعد الملك .\r\n( 3 ) . اشاره است به ميرزا قهرمان .\r\n( 4 ) . مصون از دست لمس‌كنندگان .\r\n","page_name":" 202 ","page_number":202},
  {"content":"\r\n\r\nسفارت ايران در استانبول داده‌اند ، نوشته است : « . . . و بعد از حقه‌بازى ، مجلس بال شد .\r\nخانمها و مردها به رقص افتادند و پنج قسم رقاصى كردند و اين خانمها را اين مردها خسته كردند . هركه دست دراز مىكرد خانم بيچاره با خستگى دست بازمىكرد . خانمى به پيش من آمد . به ميرزا جواد خان ، نايب اول سفارت ، به فرانسه گفت كه اگر بىادبى نباشد ، مىخواهم دست دراز كنم كه با شاهزاده برقصم . گفتم به ميرزا جواد ، بگو كه اين سنگى مكعب و نخراشيده است ، كه از جا حركت نخواهم كرد و دست لطيف شما هم كه به سنگ بخورد درد خواهد گرفت . خيلى خنديد و پردن « 1 » گفت و رفت . از ميرزا جواد خان پرسيدم . گفت : خانم مستشار سفارت نمسه « 2 » است ، خيلى زن زرنگى است . و فى الحقيقه عالم غريب است كه هيچ قباحت در نظر اهل اروپا ندارد كه زنها گردن و سينه‌باز به انواع حلى و حلل « 3 » آراسته با مردان اجنبى دست به‌هم گرفته و دست به كمر انداخته و در مجمع هزار نفر به رقص و وجد مىآيند . صدق اللّه العلىّ العظيم :  كُلُّ حِزْبٍ بِما لَدَيْهِمْ فَرِحُونَ  « 4 » و عنقريب اين عادات به اهل عثمانى زودتر و به اهالى ايران قدرى ديرتر سرايت خواهد كرد ؛ يك نكته از اين معنى گفتيم و همين باشد . . . » « 5 »\r\n\r\nنزديكى ادبيّات با سياست\r\n\r\nمجد الملك منتقد سياسى عهد ناصر الدين شاه\r\nحاجى ميرزا محمد خان سينكى ملقب به مجد الملك از رجال سياسى عهد قاجاريه و در زمرهء كسانيست كه با قبول مشاغل ديوانى و همكارى با دولت و تصدّى شغل وزارت ، از انتقاد اوضاع اجتماعى و نشان دادن جنبه‌هاى ضعف و فساد حكومت ناصر الدينشاه خوددارى نكرده است . او نه‌تنها بىكفايتى و عدم شايستگى رجال آن عهد ، نظير ميرزا يوسف مستوفى الممالك آشتيانى را به باد انتقاد گرفته ، بلكه بو الهوسى و بىاعتنايى شاه را به حل و عقد امور كشور و مداخلات نارواى متملّقين فاسد و چرب زبان دربارى را در امور سياسى و اقتصادى و قضايى ، علت العلل انحطاط و عقب‌ماندگى كشور مىشمارد و\r\n\r\n\r\n","description":"","footnote":"\r\n( 1 ) .  Pardon \r\n( 2 ) . اتريش\r\n( 3 ) . حلى و حلل هردو به معنى زيورها ، پيرايه‌ها .\r\n( 4 ) . هر طايفه‌اى به آنچه دارند خوشند . ( قرآن سورهء روم ، آيهء 32 و سورهء مؤمنون ، آيهء 53 ) .\r\n( 5 ) . مأخوذ از فرانسوى  Charge d'affaires  ، كاردار سفارت .\r\n","page_name":" 203 ","page_number":203},
  {"content":"\r\n\r\nبا كمال صراحت ، براى نشان دادن سازمان آشفته قضايى آن ايام مىنويسد : « احكام ملتى و دولتى از اعتبار افتاده ، يك حكم در دست كسى نيست كه ناسخ آن در دست مدعى نباشد . » سينكى از منشيان خوش‌نويس عهد ناصرى و شاهكار او كشف الغرايب يا رساله مجديه است .\r\nاينك گزيده‌يى از رساله مجدّيه در انتقاد از روش سياسى ناصر الدين شاه و صدراعظم او را نقل مىكنيم : « . . . چند نفر صياد وحشى خصال شاه شكار ، قلب پادشاه را طورى صيد اراده و رأى خود گردانيده‌اند كه دقيقه‌يى نمىگذارند از گشتن صحرا و كوه و كشتن حيوانات تسبيحگو ، فارغ شود ، منتظرند شومى اين عمل كه قطعا موجب قطع نسل و كوتاهى عمر و شوريدگى بخت است اثر خود را ظاهر كند .\r\nشعر :\r\n درخت افكن بود كم زندگانى * به درويشى كشد نخجير بانى \r\nاگر بالفرض دو خبر در خاكپاى مبارك تصادف كند ، كه يكى حاضر بودن اسباب شكار جرگه باشد ، و ديگرى حاصل شدن يك امتياز عمده ، به استصواب همين صيادان آن اعتنا كه به خبر اول است به دومى نيست .\r\nعيب كارهايى كه مغاير مصلحت جهانبانى است و مخالف سليقهء جمهور ، به پرده‌پوشى و اغماض اين اشخاص از نظر پادشاه برخاسته و اتفاقات بديهى الضر به اشتباهكارى و آسانگويى در لباسهاى مستحسن جلوه مىكند .\r\nطبع ملوكانه را از مركز سلطنت و محل حل و عقد امور دولت به مرتبه‌اى متنفر كرده‌اند كه نهضت موكب همايون در نهايت شوق و چابكى است و معاودت با كمال سستى و اكراه . گويا اين صيادان را با دزدان ماليات ايران ، كه طالب بازار آشفته‌اند ، يك عهد و علاقهء باطنى است كه هر وقت استراحت پادشاه را در مركز سلطنت طولانى ديدند ، به آهوگردانى استادانه پادشاه را خواهى نخواهى به « دوشان تپه » حركت مىدهند تا امور سلطنت و ملكدارى خواب خرگوشى نمايد كه شيرازهء آن از هم بگسلد . . .\r\nجلوس رئيس كل « 1 » با شبكلاه و پوستين بر روى صندلى از دور فرياد مىزند كه : اى مردم ، از من چه مىخواهيد ؟ هيچ امرى از من متمشّى نيست ، جز اخذ بيزحمت ، كبر بيمعنى ، استغناى جعلى و استعفاى دروغى . پولى از مرحوم والدم پيش مردم است ، به عنوان قرض الحسن « 2 » ، جمع‌آورى مىكنم و زحمت را مىبرم و در اين اثناء چشم به راه و\r\n\r\n\r\n","description":"","footnote":"\r\n( 1 ) . صدراعظم ميرزا يوسف مستوفى الممالك آشتيانى .\r\n( 2 ) . پدر آقا را نام حسن بوده ( ميرزا حسن ، مستوفى الممالك عهد فتحعلى شاه ) .\r\n","page_name":" 204 ","page_number":204},
  {"content":"\r\n\r\nگوش به آواز است كه از خبر ناخوشى يكى از محترمين دولت ، كه بلا عوض است نه بلا وارث ، خاطر وحدت‌طلب خود را آسوده كند و از مواجب و مرسوم آن مرحوم ، كه ممات او هنوز معلوم نيست ، مبلغى مداخل نمايد .\r\nدر اطراف صندلى او يك دسته از متملقين چرب زبان و رندان عالمسوز ، كه به مصلحت‌بينى معروفند ، از قبيل حاجى سعد الدوله و امثال ، قنبرك « 1 » كرده ، ايستاده‌اند . فوايد فقه طهماسب ميرزاى مؤيد الدوله « 2 » و فتح فرهاد ميرزا و فسق فيروز ميرزا را ، كه علماى كاويانى دولتند ، به حسن كفايت اكفى الكفاة راجع مىنمايند . دسته‌اى هم از منشيان دست‌آموز حواسى جمع و قلمى تيز كرده‌اند كه به دستمزد خرابى آذربايجان و تمامى كردستان و بىنظمى قشون ايران ، فرامين منصب و علاوهء مواجب و اعطاى نشان و خلعت بنويسند ، رسومى بگيرند و در هر قضيه ، خواه نفع دولت ، خواه ضرر دولت ، ايشان به مداخل خود رسيده باشند . پادشاه ، با همه صبر و بردبارى ، متغير مىشود ، متحير مىماند كه اگر وقتى كسى مصدر خدمتى شود تكليف چيست و به كدام عطيهء دولتى بايد او را امتياز داد ؟ با اين تحيّر و تغيّر مجبور مىشود به متابعت رأى رئيس كل و اتباع او .\r\nميل خاطر پادشاه ، آنچه شنيده‌ايم ، مصروف است به تربيت مردم و ترك رذائل و ترويج رسوم آدميت و انسانيت و از آنچه اسباب بطالت و ضايع شدن وقت است و نتيجهء عقلى ندارد اعراض دارند . مثل اينكه سلام عام را ، كه به قول عوام شكوه سلطنت عجم است ، به تقليل قائلند ، و آن ايستادنهاى طولانى را ، كه مورث بهت و بطالت آشكار بود ، موقوف فرمودند .\r\nاين شخص با سابقهء درويشى و خاكسارى و قلندرى و ترك و تجريد ، همين سلام و قيام بىقعود را به يك امتدادى از امتداد سلام پادشاه بيشتر ، در حضور خود على الاستمرار منعقد مىخواهد ، ظهور اين حالات را به هيچ‌چيز نبايد حمل كرد ، مگر به مخالفت او با سليقه و ميل پادشاه ، چنان كه در ترك عنوانات نيز از او همين مخالفت ظهور يافت . . .\r\nطبقات مردم ايران ، در اين ايام فترت ، كه از رياست كليه بوى فقر و درويشى مىآيد ، در ورطهء خيال افتاده ، هر طبقه تابع اعتقادى شده‌اند . . .\r\nكفات دين و هدايت حق و يقين ، نايبان امام و علماى اعلام ، كه قيام آنها بر طريق انبياست و قوام ايشان به پاسدارى ملت غراء ، از اداى تكاليف و اضائهء سراج و ارائهء منهاج قاصرند و به اقتضاى مصلحت وقت براى امروز خود تكليفى تازه ايجاد كرده‌اند ، همچو\r\n\r\n\r\n","description":"","footnote":"\r\n( 1 ) . اسم حاجى سعد الدوله قنبر على خان بوده است . قنبرك به معنى گردنشستن ، چنبرك ، چنبره است ( فرهنگ معين ) .\r\n( 2 ) . طهماسب ميرزا كتابى در فقه نوشته كه به فقه مؤيدى معروف بوده است .\r\n","page_name":" 205 ","page_number":205},
  {"content":"\r\n\r\nمىدانند كه اگر در رفع ظلم و بدعت جديد ، كه ضرر آن به ملت و دولت ايران مىرسد و خلق را ناچار مىكند كه براى اموال و اولاد خود سفارتها را به وصايت اختيار كنند ، حرف خيرى بگويند ، قادر ذو الجلال از اعانت ايشان عاجز است . معاذيرى است كه در صور علميهء ايشان به نظر مىآيد ، هيچ‌يك در نظر اهل تحقيق پسنديده نيست ، مگر بگوييم هنوز موجبات رغم و حسد و آتش سوزندهء اين دو خصلت در ميان اين طايفه مشتعل و فروزنده است و در معنى  إِنَّمَا الْمُؤْمِنُونَ إِخْوَةٌ  « 1 » رخوتى هم رسيده كه برادران دينى تا اين درجه با يكديگر در مقام نفاق و نخوتند . . .\r\nاحكام ملتى و دولتى از اعتبار افتاده ، يك حكم در دست كسى نيست كه ناسخ آن در دست مدعى نباشد . ( مصراع ) اين بحث بر ثلاثهء غساله مىرود . . .\r\nهمين نفاق و نفسانيت سبب تفريق علما شده و ايشان را در سه درجه استقرار داده :\r\nرتبهء اولى را مقتضيات علم و حلم و وقار ، يا حفظ ضياع و عقار ، از همه كار بازداشته ، زبانشان در كام است و ذو الفقار على « 2 » در نيام ( مصراع ) شير شريعت است و بس ، حمله نمىكند به كس ! اگر مظلومى به مطاعيت و مرجعيت ايشان ملتجى شود ، چارهء فورى بخواهد ، چون ثمرات وجود خود را در غايت خطا مىبيند ، لا جرم متظلم را به حضور حضرت صاحب الامر ، عليه السّلام ، تسليت مىدهد . فوايد رتبهء اولى بالفعل مكايدى است كه از آن سيّد جمارانى « 3 » و ملاى جهرمى در معاملات شرعيهء مردم به كار مىرود .\r\nشعر :\r\n و كم من يد قبّلتها عن ضرورة * و كان منائى قطعها لو امكّن « 4 » \r\nرتبهء ثانيه را دواعى احتياط چندى مانع بود ، از سست كردن عنان عوام وحشت داشتند ، كه مبادا فتنه‌اى حادث شود كه از رفع آن عاجز باشند ، ولى حالا كه شدايد ظلم و بدعت و اسباب شكايت و نفرت همهء خلق شده ، از ترغيب عوام مضايقت ندارند . . .\r\nرتبهء ثالثه . . . هريك منبر و محرابى تصاحب كرده‌اند و بىاجازهء در علم به مرافعهء شرعيه اقدام دارند ، محرر و كاتب در ركابشان مىدود و بذا حكمت و ذلك الكتاب مىنويسند و حاضرند كه هرچه به ارادهء مريدين بگذرد به مقام فعليت برسانند . از هر جايى صدايى بلند شود مثل سيلى كه از سحاب برخيزد با خيل اصحاب مىريزند و نعرهء\r\n\r\n\r\n","description":"","footnote":"\r\n( 1 ) . مؤمنان برادر همند ( قرآن ، سورهء حجرات ، آيهء 10 ) .\r\n( 2 ) . اشاره به حاج ملا على كنى است .\r\n( 3 ) . اشاره به سيد محمد باقر است .\r\n( 4 ) . در حاشيه : اى بسا دست كه از روى ضرورت بوسند كه اگر فرصت يابند ببرند به تيغ ( پرتو اصفهانى ) .\r\n","page_name":" 206 ","page_number":206},
  {"content":"\r\n\r\nواديناه و واملتاه بلند مىكنند . احكامى كه از درجهء ثالثه صادر مىشود از احكام درجهء اول و ثانى نافذتر است ، زيرا كه در اجراى حكم خود تا همه‌جا همراهند . اوباش بلد و رجالهء شهر ، دور اين طبل و علم و ترب و كلم سينه زن و دسته گذارند و اميدوارى كه مردم اوباش و هنگامه‌جو از اين درجه علما دارند از درجهء اولى و ثانيه ندارند .\r\nمذهب شيخيه كه از مستحدثات تشيع است ، اين اوقات يك علت مزمن شده و به جسد دولت و ملت ايران حلول كرده ، قواى ملت را مثل مزاج دولت عليل نموده است .\r\nپيشوايان ملت و پيشكاران دولت را مشغوليت خاطر از علاج اين علت نيز قاصر كرده است . عنقريب وليعهد دولت ايران را تشويقات اندرونى و بيرونى منسوبان امى او ، كه امت معتبرى شده‌اند ، يك شيخى مقتدر خواهد كرد و او را عصبيت اين مذهب به عملى وا مىدارد كه از حوصلهء دولت و ملت خارج باشد و الحق از براى دولت بزرگى ننگى است وليعهدى تعيين كند كه مردود ملت شود .\r\nعادات حاضرهء ايران طبايع و قلوب اهالى ملل و دوّل خارجه را از ملت اسلام متنفر كرده ، اعتقاد آنها اين شده كه : ظلم و تعدى ، زجر و شكنجه ، اعدام نفوس ، در ازاء تقصير يك نفر ، جمعى را تاراج كردن و مردم را بلا جهت از درجهء اعتبار و رتبه انداختن و رسواى خاص و عام كردن و همه حقوق ملتى و دولتى را به اغراض نفسانى و رشوه و تعارف ضايع و باطل گذاشتن ، از اصول ملت اسلام است و اين دولت و ملت را دولت و ملتى شناخته‌اند وحشى و خونخوار . . .\r\nحكومت ايران نه به قانون اسلام شبيه است ، نه با قاعدهء ملل و دول ديگر . بايد بگوييم : حكومتى است مركب از عادات ترك و فرس و تاتار و مغول و افغان و روم ، مخلوط و درهم و يك عالمى است عليحده ، با هرج‌ومرج زياد ، كه در هرچند قرنى يكى از ملوك طوايف مذكوره به ايران غلبه كرده‌اند ، از هر طايفه‌اى عادت مكروهه و مذمومه در ايران باقى مانده و در اين عهد همهء آن عادات كاملا جارى مىشود . اگر اجراكنندگان اين عادات بگويند : حالت حاليهء ما اجراى اين عادات را اقتضا نمىكند كه بهترين قانونهاست و در همهء عصر مىتوان معمول داشت .\r\nشتر مرغهاى ايرانى ، كه از پطرزبورغ و ساير بلاد خارجه برگشته‌اند و دولت ايران مبلغها در راه تربيت ايشان متضرر شده ، از علم ديپلامات و ساير علومى كه به تحصيل و تعلم آن مأمور بودند ، معلومات آنها به دو چيز حصر شده : استخفاف ملت و تخطئهء دولت .\r\nدر به دو ورود پاى ايشان به روى پا بند نمىشود ، كه از اروپا آمده‌اند . از موجبات اخذ و طمع و بخل و حسد به مرتبه‌اى تنزيه و تقديس مىكنند كه همهء مردم ، حتى پادشاه ، با آن\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nجودت طبع و فراست كذا ، به شبهه مىافتد كه آب‌وهواى بلاد خارجه عجب چيزها از آب بيرون آورده ، گويا توقف آنجا با لذات مربى است و قلب ماهيت مىكند .\r\nاين انگورهاى نو آورده هم با نطقهاى متأسفانه « 1 » ، گاه از بخت خود اظهار تعجب مىكنند كه از ولايات منظمه به اين زودى چرا به ممالك بينظم رجعت كرده‌اند ؟ و گاه به احوال پادشاه متحير كه تا چند از تمهيد اسباب تربيت غفلت دارند ؟ اين تأسف و تعجب تا وقتى است كه به خودشان از امور ملكى كارى سپرده نشده . همين كه مصدر كارى و مرجع شغلى شدند ، به اطمينان كامل كه قبح اعمالشان تا چندى به بركت سياحت قطعهء اروپا پوشيده است و به اين زوديها كسى درصدد كشف بىحقيقتى ايشان نيست ، بالا دست همه بىتربيتها برمىخيزند و در پامال كردن حقوق مردم و ترويج فنون بىديانتى و ترك غيرت و مروت و اختراعات امور ضارّه و طمع بى جا و تصديقات بلا تصور و خوشامد و مزاحگويى به رؤسا و پيشكاران و تصويب عمل و تصديق به اقوال ايشان چندان مبالغه دارند كه پادشاه از مأموريت ايشان پشيمان مىشود و متحير مىماند كه با اينها به چه سلوك كند ؟\r\nشعر :\r\n به مارماهى ماند نه ماهى است و نه مار * منافقى چه كنى ، مار باش يا ماهى ! \r\nيكى از اسباب نفرت و خستگى خاطر پادشاه ، كه در تمهيد اسباب تربيت تأمل دارد ، ظهور حالات اين جوانان مشعبد است ، كه اقوالشان جميعا در نظر پادشاه بيمعنى آمده و دور نيست وقتى ، به نفس نفيس ، سياحت آن صفحات را تصميم عزم دهند ، كه از مكتسبات خاطر همايونى چيزى را كه از براى مملكت فايدهء عمومى داشته باشد انتخاب فرمايند . . .\r\nاز جملهء آلات جارحه كه به دست عاملين جور و تاخت‌كنندگان ايران داده شده و در تشهير آن ناگزيرند ، دو شمشير است كه به زهر پرورش يافته و خورش آنها جانهاست :\r\nيكى از اتهام متمولين ولايات به فتنه و فساد و اخلال عمل ماليات ، ديگر نسبت مردم به تبعيت باب . » « 2 »\r\n\r\nامير نظام سياستمدارى كاردان و پاكدامن حسنعلى خان امير نظام گروسى\r\nامير نظام يكى از رجال بزرگ و لايق دورهء قاجاريه است كه پس از پايان تحصيلات ، مأموريتهاى گوناگون ديوانى ، سياسى و نظامى به او محول گرديده و همه را با شايستگى به انجام رسانيده است ؛\r\n\r\n\r\n","description":"","footnote":"\r\n( 1 ) . يعنى با سخنانى از سر تأسف ، يا سخنان مقرون به تأسف .\r\n( 2 ) . از صبا تا نيما از ص 149 تا 155 ( به اختصار )\r\n","page_name":" 208 ","page_number":208},
  {"content":"\r\n\r\nوى در طول 64 سال خدمت ، از بيان حقيقت و اعلام مفاسد و نارسائيهاى حكومت ايران باكى نداشت « . . . حتى شاه و وليعهد هم از او حساب مىبردند ، سالها پس از مرگ امير كبير ، ناصر الدينشاه - يعنى همان مرد حق ناشناسى كه خود حكم قتل امير را داده بود . - به پسرش مظفر الدّين ميرزا وليعهد ، در توصيف حسنعلى خان مىنويسد : « قدر نوكر خوب را بدان ، من چهل سال است بعد از امير خواستم از چوب آدم بتراشم ، نتوانستم ! »\r\nلرد كرزن مىگويد : « حسنعلى خان امير نظام گروسى ، كه مدتى وزيرمختار ايران در فرانسه و چندى نيز مقيم لندن بود ، زبان فرانسه را در كمال خوبى تكلم مىكند ، افكار ترقيخواهانه و مغرب زمينى بر او غلبه دارد ، فردى قوىّ الاراده و با عزم است ، در دورهء پيشكارى خود در آذربايجان ، هرج و مرجهاى آن ايالت را به كلّى از بين برد ، خلاصه از بهترين ولات اداره كنندهء ايرانى است . »\r\nفوريه فرانسوى ، طبيب ناصر الدينشاه نيز از عقل ، زيركى و تجربه اين مرد با تحسين و شگفتى ياد مىكند : « امير نظام مردى دانشمند و دانش دوست و از منشيان باذوق و پرمايهء عهد ناصرى بود و نوشته‌ها و آثار ادبى چندى از او به يادگار مانده است . »\r\n\r\nنمونه‌يى چند از منشات امير نظام\r\n1 . از پند نامه‌يى كه به پسرش يحيى خان نوشته است : « . . . صواب چنان بينم كه كلماتى چند بر سبيل پند ترا به يادگار نويسم ، تا اگر خدا خواهد و به مقام رشد و تميز برسى ، پند پدر كاربندى ، تا از عمر و زندگى خود برخوردار شوى . نخستين پند من ترا آن است كه زنهار با گروهى كه از خدا دورند ، نزديكى نكنى و با اراذل و فرومايگان همنشينى نگزينى ، كه صحبت اين جماعت عاقبت ندارد و در اندك روزگارى فساد دين و دنيا آورد .\r\n همنشين تو از تو به بايد * تا ترا عقل و دين بيفزايد \r\nپس بر آن باش كه جز با خداوندان دانش به سر نبرى و عمر گرامى را در كارهاى باطل و كردارهاى بيحاصل صرف نكنى ؛ پيوسته همت خود را بر كارهاى بزرگ و شگرف بگمار ، و دل را بر آن قوىدار ، تا طبيعت تو بدان خو كند و به پستى و سستى نگرايد . - تا توانى دست كرم بگشا ، كه كريم فقير به از بخيل غنى است و زنهار كه از بخل و امساك برحذر باش كه در دو جهان تيره‌بختى و خيره‌رايى آورد و بايد كه داده و احسان خود را به اظهار منّت ضايع و ناچيز نگردانى .\r\nشيرين‌زبان و خوش‌گفتار باش و ملايمات سخن را همه وقت رعايت كن و در ايجاز\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nو اختصار كلام بكوش كه از اطناب و تطويل شنونده را ملال خيزد و تو نيز به خيره‌سرايى و هرزه‌درايى مشهور گردى ، از اداى الفاظ مغلقه و عبارات غير مأنوسه كناره جوى كه سخره مردم نشوى . . . بايد در هر محفلى به مناسبت مقام و در خور طبايع ، سخن گويى . و بر تو باد كه در تحصيل علوم ادبيّه ، جهد وافى به عمل آورى . . . در حسن خط بكوش كه زينت ظاهر را نيكو پيرايه‌اى است .\r\nدر اقدام كار ، پس از ملاحظهء صلاح و فساد آن ، درنگ مكن و كار امروز به فردا مگذار - اگر ترا دشمنى افتد ، هرگاه بدانى كه صلح را طالب است با او به جنگ و خصومت اقدام منما . . . » « 1 »\r\n2 . نمونه‌يى از نامه‌هاى خصوصى او : فدايت شوم ، باز قلمى برداشته و دو اسبه بر من بيچاره تاخته بوديد ! آقاى من ، مولاى من ، وزير داخله ، وكيل مهام مملكت آذربايجان ، به قول مرحوم مغفور مؤيد الدّوله كه به امير لشكر مىگفت :\r\n ملكا ، مها ، نگارا ، صنما ، بتا ، بهارا * متحيرم ، ندانم كه تو خود چه نام دارى ! \r\nآن‌وقت كه ميرزا عباس خشك و خالى بودى ، بنده ، مخلص و معتقد سر كار بودم و بر صدر اعظمى و رياست سركار قول گذاشته ؛ حالا كه قوام الدوله ، وزير داخله ، وكيل آذربايجان و محرم اسرار سلطنت و فلان و فلان هستيد ، اگر دعوى الوهيّت بكنيد آمنّا و صدّقنا ! كدام احمق است كه جلالت شأن شما را نداند و يا عياذا باللّه ملازمان عالى را به چشم حقارت بيند و آن‌كس كه ترديد داشته و يا ندانسته كه شأن كدام يكى از من و جناب ناصر الملك و جنابعالى بالاتر است ، ساده و بىخبر بوده است . . . تو باز تير پنجه ، و ما صعوهء « 2 » ضعيف و اللّه شأن شما بالاتر است ، فرستادن لايحه هم لازم نبود ، زيرا شما بىرقم « قوشچى باشى » هستى . . . » اين نامه را كه لحنى انتقادى دارد ، حسنعلى خان امير نظام به ميرزا عباسخان قوام الدوله نوشته ، كه سطرى چند از آن نقل كرديم .\r\nدر اين نامه از فساد و نابسامانى كشور ، و وضع مالى خود كه حاصل و نتيجهء يك عمر صحت عمل و پاكدامنى است شكايت مىكند : « خدايگانا ، معظّما ، پيش از اين در حديث نبوى ديده بودم كه الفقر موت الاكبر و معنى آن را تا به حال نمىدانستم ، در اين دو سال اقامت تهران ، اين روايت ، درايت و اين بيان ، عيان شد ، مدت دو سال است كه در اختصار اين موتم و به سكرات آن گرفتار ، اما موت به فوت هرگز نرسيده و حركت به سكون مبدل نشده ، هرچه مىدوم و هركجا مىروم ، همان احمد پارينه‌ام و محمد ديرينه ،\r\n\r\n\r\n","description":"","footnote":"\r\n( 1 ) . از صبا تا نيما ، ج 1 ، پيشين از ص 165 به بعد .\r\n( 2 ) . گنجشك\r\n","page_name":" 210 ","page_number":210},
  {"content":"\r\n\r\nنقشها هرچه بود ، زده شد و كفشها هرچه داشت دريده گشت ، فايده نبخشيد و نخواهد بخشيد و چند قطعه تحريرات خوب به انجام رسيد ، اما روغنى به چراغ و جرعه‌اى به اياغ « 1 » نريخت ، كار تهران به رشوه است و به عشوه ، رشوه را مال ندارم و عشوه را جمال ، به خداى متعال من تن به مردن داده‌ام ، اما مرگ جان مىكند و پيش نمىآيد .\r\nبخت بدبين ، كز اجل هم ناز مىبايد كشيد ! كرايهء خانه و مواجب نوكر ديوانه از واجبات فورى است ، به قضا رضا نمىدهند و امروز را به فردا نمىنهند ، لابد بايد به اين و آن آويخت ، آبروها آب‌جو شد و روها از سنگ سختتر كه با اين خط و ربط ، بايد ضبط گرسنگى كشيد و تنگى و سختى ديد ، بهترين دوست من آنست كه اگر انشاء اللّه مردم و عذاب را سبك كردم ، اين رباعى را بر سنگ تربتم بنويسد :\r\n اى آنكه به رنج و بينوايى مرده * در حالت وصل از جدايى مرده\r\nبا اينهمه آب ، تشنه لب رفته به خاك * اندر سر گنج ، از گدايى مرده » « 2 » \r\nاين رباعى در حقيقت وصف حال و مبيّن پاكدامنى و صحت عمل مردى است كه در دوران حيات ، با داشتن قدرت و امكانات گوناگون بر خلاف جريان شنا كرده و در عين احتياج و نيازمندى ، دامن خود را به رشوه و فساد آلوده نكرده است .\r\n\r\nمستشار الدوله\r\nميرزا يوسف خان مستشار الدوله تبريزى از پيشروان و آزاديخواهان عهد ناصرى و از همفكران ميرزا حسين خان سپهسالار و ميرزا ملكم خان ناظم الدوله است . او پس از فراگرفتن فارسى و عربى و علوم شرعيه و خدمت در سازمانهاى ديوانى در داخل و خارج ايران ، در اواخر سال ( 1283 ه . ق ) به كاردارى سفارت ايران در پاريس منصوب و از راه استانبول عازم فرانسه گرديد . در سال ( 1299 ه . ق ) كه ميرزا يحيى خان مشير الدوله قزوينى به وزارت عدلّيه رسيد ، وى را به معاونت خود برگزيد ، ولى او به واسطهء اخاذى و فسادى كه در دستگاه عدليه وجود داشت ، از خدمت در دادگسترى كناره‌گيرى كرد .\r\nچون در آن ايّام در روزنامهء اختر استانبول انتقادهايى از ديوانخانه‌هاى ايران انتشار يافت ، به گمان اينكه وى در نشر اين انتقادات دست داشته ، از خدمت دولت معزول و چوب مفصّلى خورد و پنج ماه در انبار دولتى زندانى گرديد و پس از چند ماه حبس و پرداخت جريمه ، آزاد و به كارگزارى مهام خارجه آذربايجان به تبريز رفت .\r\n\r\n\r\n","description":"","footnote":"\r\n( 1 ) . جام ، ساغر\r\n( 2 ) . همان كتاب ص 166 تا 172 ( به اختصار ) .\r\n","page_name":" 211 ","page_number":211},
  {"content":"\r\n\r\nمستشار الدوله در تاريخ نشر انديشهء آزادى در ايران ، مقام ارجمندى دارد ؛ وى پس از مشاهدهء فرهنگ و تمدن غرب به اين نتيجه رسيد كه تمام ترقيّات آنها محصول و مولود حكومت قانون و استقرار حكومت ملّى است ، وى براى نخستين‌بار از تفكيك دين از سياست و برابرى اتباع مسلم و غيرمسلم ، از نظر حقوق اساسى ، سخن گفته و حتى پيش از ملكم گفته است كه « شاه و گدا در برابر قانون مساوى هستند . » « 1 »\r\nمستشار الدوله با ميرزا فتحعلى آخوندزاده ، آشنايى و مكاتبه داشته و از اين مرد دانشمند چيزها آموخته است . مستشار الدّوله در دورانى كه در آذربايجان مأموريّت داشت ، نامهء مفصّلى به مظفر الدّين ميرزا وليعهد نوشت و خواهش كرد كه آن را از نظر شاه بگذراند . وى در آن نامه از حكومت استبدادى و فساد دربار انتقاد كرده و اصلاحات مملكتى و ايجاد حكومت قانون و برقرارى آزادى و مساوات را خواستار شده و گوشزد كرده بود كه اگر زمامداران ايران خود درصدد تأسيس مجلس مقنّنه برنيايند ، سير حوادث تاريخ آن را بر ما تحميل خواهد كرد .\r\nاين سخنان تند و صريح با روش مستبدانه ناصر الدينشاه سازگار نبود ، به‌همين جهت او را تحت الحفظ به قزوين آوردند و با كند و زنجير زندانى كردند و كتابچهء قانون او را ، آنقدر بر سرش كوفتند كه چشمانش آب آورد و چند سال بعد به سال ( 1313 ه . ق ) به وضعى اسفناك درگذشت .\r\nاينك بخشى از نامه مستشار الدّوله را كه در سال ( 1306 ه . ق ) به مظفر الدين ميرزا وليعهد نوشته است از تاريخ بيدارى ايرانيان نقل مىكنيم : « بعد از عنوان ، از زندگى پير غلام ، زياده از سه چهار روز گويا باقى نمانده ، در دولتخواهى و خانه‌زادى از تكاليف واجبهء خود مىداند كه افكار واپسين خود را در اين نفس آخرين به خاكپاى اقدست تقديم نمايد . چون اين عريضه در موقعى به لحاظ مبارك اجازهء تشريف حاصل مىنمايد كه پير غلام عالم فانى را وداع نموده است ، يقين دارم به اعتقاد تمام به عرايض بيغرضانه و صادقانه خانه‌زادى كه هرگز نسبت به پادشاه خود و وطن خود خيانت را شعار خود نكرده ، ملاحظه و امعان‌نظر خواهند فرمود . محل ترديد و انكار نيست صدايى كه از دل بيرون آيد ، از روى صداقت و حقيقت و راستى است . حضرت اقدس امجد اعظم روحنا فداه را خداوند عالميان به رتبه و مقام بلند و عالى انتخاب و نايل فرموده ولى در ضمن به مسئوليت خيلى مهم و بزرگى دعوت فرموده كه حق تفكر و انديشيدن را از مردم سلب نكنند .\r\n\r\n\r\n","description":"","footnote":"\r\n( 1 ) . فريدون آدميّت فكر آزادى ص 186\r\n","page_name":" 212 ","page_number":212},
  {"content":"\r\n\r\nممالك وسيعهء ايران ، كه وطن اصلى و خانهء واقعى شاهنشاه اسلام است ، به عقيدهء كافهء سياسيون در محل خوف و خطر است ، زيرا ترقيات شديد السرعهء همسايگان و افعال و اعمال خودسرانه و بيباكانهء درباريان قواى چندين هزار سالهء دولت ايران را به‌طورى از هم متلاشى و دچار ضعف و ناتوانى صعب نموده كه علاج آن از قوه و قدرت متوطنين اين مرز و بوم به كلى خارج است ؛ ولى عقيدهء حكما و سياسيون جمهور ملل متمدن بر اين است [ كه 
  ] رفع خطرات و چارهء اشكالات ايران را به‌همين دو كلمه مىتوان اصلاح كرد كه بايد از اعمال گذشته چشم پوشيد و شروع به تأسيس قوانين تازه نمود . از اين راه مىتوان احترام و اعتبار سابقهء دولت و ملت قديم ايران را در انظار اقوام خارجه و ملل متمدنه و همسايگان ، مجددا جلب كرد و اين مطلب در نظر خردمندان مستقيم الادراك چنان واضح و آشكار است كه محتاج به هيچ دليل و برهان نيست . محتمل است بدين وسيله آثار و اسبابى كه نيكبختى مملكت را امنيت تواند داد ، به دست آيد كه بعدها مأمورين دواير دولتى ، از عالى و دانى و بزرگ و كوچك ، در اعمال و افعالى كه درخور درجهء مأمورين ايشان است ، خود را به انقياد و اطاعت مواد احكام قانونيه مكلف بدانند و مساوات حقوقيه به عموم اهالى و زيردستان ، از هر صنف و طايفه ، داده شود و براى حصول صلاح حال آنها هرگونه تدبيرى كه لازم است به كار برند ، و الا با اين حال اشتباه وزرا و درباريان دولت ، از حيز امكان و قدرت انسان به طور يقين خارج است كه بتوان عظمت و اقتدار سلطنت قديمهء ايران را در اين دور زمان مجددا به وسايل نياكان خود در خارجه و داخلهء مملكت نگاهدارى و حفظ نمود .\r\nبه خاكپاى اقدست قسم ، كه ما ايرانيان را توتياى چشم است ، آنان كه عرض مىنمايند كه اداره وزارتخانه‌هاى حاليّه عيب و نقصى ندارد ، حرفى است بىمغز و قولى است نامسموع . » « 1 »\r\n« اين ناقص فهمان از طفوليّت به چپاول اهالى ايران معتاد شده‌اند و با اين حرفها كه ولايت در نظم و رعيت آسوده است ، خود را مادام العمر از مسئوليت دولت خارج مىدانند . در افواه منتشر است كه دولت ايران در خيال برقرارى نظم در دواير دولتى است ، ولى دولتيان چون قانون را مضر به حال خود مىدانند ، تا جان در بدن دارند اقدام به اين امر نخواهند كرد . . . اين خيرانديشان ! خانمان برانداز تا دولت قانونى و قوهء مقننه برقرار نشود ، چشم از منافع خود نخواهند پوشيد . . . پس بر عهدهء مأمورين سياسى و ملكى\r\n\r\n\r\n","description":"","footnote":"\r\n( 1 ) . از صبا تا نيما ، پيشين ، ص 284 به بعد .\r\n","page_name":" 213 ","page_number":213},
  {"content":"\r\n\r\nاست ، هميشه بر وفق مقتضاى عصر و احتياج زمان رفتار نموده ، هفته‌يى يك روز به مفاد آيه كريمهء  وَ شاوِرْهُمْ فِي الْأَمْرِ  به اتفاق يكديگر از روى حقيقت در تصفيهء امور دولت و ملت شور نمايند . . . با اين ترقيات فوق العاده اروپائيان ، چندى نخواهد گذشت كه ايران نيز در عداد دول مشروطه و داراى قانون اساسى ، قرار خواهد گرفت و احكام عادلانه حريّت افكار و مساوات حقوقيه را جارى نموده و ديگر گوش به سخنهاى واهى نمىدهد ، لهذا به شخص حضرت و الا واجب است كه قلب مبارك شاهنشاه معظّم را با عرايض صادقانه ، از اشتباهات مزوّرانه درباريان آگاه نمايد كه جدّ و جهد ايشان براى منافع دو روزهء خودشان است نه از براى قوام سلطنت دولت ايران .\r\nباز قسم به ذات پاك احديت ياد مىكنم كه وضع قانون هرگز منافى مذهب حقّهء اسلام نيست و خلل و نقصى به دين و اسلاميان نمىرساند ، بلكه به واسطهء اجراى قانون ، اسلام و اسلاميان به فوايد غير مترقبه نايل مىشوند و از دستبرد اجانب خلاص و آسوده شده و در انظار اهل عالم به عظمت و بزرگى زندگى مىنمايند . . . » « 1 »\r\n\r\nنامه‌نگارى و نثر فارسى در دوره قاجاريه\r\nاز دوره فتحعليشاه به بعد ، در اثر تماس جبرى زمامداران ايران با كشورهاى پيشرفتهء غرب و شكستهاى مكرر ايران از روسيه تزارى و آشنا شدن طبقات ممتاز با فرهنگ و ادبيات اروپائى ، و از همه مهمتر در نتيجهء ضروريات اجتماعى و اقتصادى عصر جديد ، منشيان و دبيران رسائل دريافتند كه عهد تعارفات و مجامله‌كارى و نگارش نامه‌هاى مزيّن و مصنوع سپرى شده و بايد به واقعيات عينى زمان توجه كرد و از القاب و عناوين پوچ و بيمعنى ، در نوشتن نامه‌ها ، حتى الامكان چشم پوشيد ، به‌همين جهت از دورهء ناصر الدينشاه به بعد بازى با الفاظ به تدريج جاى خود را به ساده‌نويسى سپرد و پس از سقوط قاجاريه و روى كار آمدن حكومت پهلوى ، دولت با صدور بخشنامه‌يى القاب مقامات رسمى را مشخص نمود و به ژاژخايى و تعارفات بيهوده پايان بخشيد .\r\n\r\nنثرنويسى در عهد قاجاريه\r\n« در دورهء پادشاهان قاجار ، كلام منظوم همچنان غلبه دارد و نثرنويسى در درجهء دوم اهميت است و چنان كه ديديم نهضتى در شعر پارسى براى بازگشت به سبك قدما پديد\r\n\r\n\r\n","description":"","footnote":"\r\n( 1 ) . ناظم الاسلام ، تاريخ بيدارى ايرانيان ، ص 186 ( به اختصار ) .\r\n","page_name":" 214 ","page_number":214},
  {"content":"\r\n\r\nمىآيد ، اما بازگشت ادبى به كلام منثور كمتر توجه دارد و اين نهضت و جنبش در نثر نه‌تنها ديرتر به وقوع مىپيوندد ، بلكه خيلى آهسته و كند و تدريجى است . نثر اين دوره ، غالبا عبارت از آثارى است كه به همان سبك و روش پيشين نوشته شده و از نظر ادبى زياد قابل اعتنا نيست . منشيان و نثرنويسان اين عهد ، مانند فاضل خان گروسى ، عبد الرزاق بيگ دنبلى ، ميرزا صادق هماى مروزى وقايع‌نگار و منشى حضور فتحعليشاه ، ميرزا جعفر رياض همدانى منشى سفارت انگليس ، ميرزا طاهر شعرى ديباچه‌نگار مؤلف گنج شايگان ، ميرزا عبد اللطيف مترجم كليله و دمنه و مؤلف برهان جامع در لغت ، ميرزا حيرت مترجم تاريخ سرجان ملكم از فضلاى هندوستان ، ميرزا عيسى قائم مقام فراهانى ، ميرزا تقى علىآبادى صاحبديوان ، ميرزا حبيب اللّه قاآنى ، ميرزا عبد الوهاب معتمد الدوله نشاط و ميرزا رضى تبريزى و ديگران ، بدون آنكه خود درصدد ترويج شيوهء كهن باشند تا حدى بدان دلبستگى دارند و هنوز در منشآت خود كمابيش از سبك و شيوهء ديرين پيروى مىكنند و اين وضع با وجود اصلاحاتى كه كسانى مانند ميرزا ابو القاسم قائم مقام در نثرنويسى به وجود آورده‌اند ، تا اواسط سلطنت ناصر الدينشاه ادامه دارد و باز مانند پيش ، دبيران و منشيان نه‌تنها در نامه‌ها و نوشته‌هاى خصوصى ، بلكه در مكاتبه با پادشاهان كشورها به عبارت‌پردازى و سجع‌سازى سرگرم و دلخوشند ، چنان كه اگر فرمانهاى دولتى و نامه‌هاى رسمى آن زمان را ببينيم ، حيرت مىكنيم كه چگونه پادشاهان و وزيرانى دربند اين‌گونه عبارتهاى پوچ بوده‌اند و دبيران را ماهانهء گزاف داده‌اند و تنها براى پرداختن آن عبارتهاى بيمعنى نزد خود نگاهداشته‌اند .\r\nبراى روشن شدن اين بحث و اطلاع بر پيشرفت كند و تدريجى نثر فارسى ، ابتدا چند فقره از منشورها و ارقام و نامه‌هاى رسمى را ، كه به تاريخهاى مختلف نوشته شده است ، به ترتيب زمان تحرير آنها ، در زير مىآوريم و بعد به شرح احوال و آثار چند تن از نويسندگان نامى اين عهد مىپردازيم :\r\nنامه‌يى از قول فتحعليشاه به ناپلئون : در اين نامه كه ميرزا عبد الوهاب نشاط از قول فتحعليشاه به ناپلئون امپراتور فرانسه نوشته ، مطالب سياسى تحت الشعاع لفاظيها و عبارت‌پردازيهاى بى جا قرار گرفته است : « بعد از شكر و منت خداوندى . . . پادشاه مكرم ، خسرو معظم ، خديو اكرم ، امپراتور اعظم ، مالك ممالك فرانسه و ايتاليا ، روانش شاد و جهانش بر مراد باد ! شهريارا ، كامگارا ، از روزى كه ما بين اين دو دولت جاويد مدت ، عهد يگانگى بسته و شاخهاى گلبن يكرنگى به‌هم پيوسته است ، تاكنون به ميامين بختهاى فيروز ، روزى نرفت كه رشتهء دوستى در دست الفت تابى نبيند و گلشن يكجهتى از مشرب\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nصفوت آبى . خصوصا در اين اوان كه عاليجاه . . . از حضرت سپهر بسطت ، مرحله‌پيماى طريق مراجعت گشته و از غرض مهربانيهاى كارگذاران آن درگاه شرح الطاف آن فروغبخش مصابيح دولت و جاه و ضيا « 1 » افزاى انجمن محبت گرديد و الحمد للّه از هردو جانب دقيقه‌اى از رسوم يكجهتى متروك نيست و گامى جز به نيروى عهود يگانگى مسلوك نه . كارگذاران دولت از اين سو اگر بر الواح ضمير نقش بندند صفحات خاطرها از آن‌جانب مرآتى « 2 » صافى است و هواخواهان شوكت از آن صوب اگر در بيان مهمى سخن برانند مصداق زبانها از اين‌جانب ترجمانى كافى ، و از اين‌رو ، آيينهء اقبال دوستان پاك است و منطق آمال دشمنان بر خاك . بريدان و معتمدان اين دولت در آن حضرت ، نسر « 3 » آسا و بخت‌سان و عاكفند و ايلچيان و افيچالان « 4 » دولت فلك‌نشان اقبال مثال داير و واقف و در خدمات حضرتين فلك بسطت ثابت و مستقيمند و در عين استقامت گاه راجع و گاه مقيم .\r\nوالسلام . »\r\nبراى تكميل اين بحث و جلب توجه خوانندگان به پيشرفت و اصلاح نسبى و تدريجى نثر فارسى ، دو نامه‌اى كه از طرف فتحعليشاه به مناسبت كشته‌شدن گريبايدوف ، سفير روس ، اولى در ربيع الاول و دومى در ذيحجهء سال ( 1245 ه . ق ) - بعد از ورود كنياز دولگوروكى ، سفير جديد به امپراتور روس نوشته شده و هردو انشاى ميرزا ابو القاسم قائم مقام فراهانى است ، در زير نقل مىشود :\r\n\r\nنامهء فتحعليشاه به امپراتور روس :\r\n« اول دفتر به نام ايزد دانا صنايع پروردگار حى توانا وجودى بيمثل و مانند و مبرا از چون و چند كه عادل و عالم است و قاهر هر ظالم ، پاداش هر نيك و بد را اندازه و حد نهاده ، به حكمت بالغهء خود بدكاران را زجر و عذاب كند و نيكوكاران را اجر و ثواب بخشد و دورد نامحدود بر روان پاك پيغمبران راستكار و پيشوايان فرخنده كردار باد ؛ و بعد ، بر رأى حقايق نماى پادشاه ذيجاه انصاف كيش و عدالت‌انديش ، تاجدار با زيب و فرّ ، شهريار بحر و برّ ، برادر والاگهر خجسته اختر ، امپراتور ممالك روسيه و مضافات ، كه دولتش با جاه و خطر است و رايتش با فتح و ظفر ، مخفى و مستور مماناد كه ايلچى آن\r\n\r\n\r\n","description":"","footnote":"\r\n( 1 ) . نور\r\n( 2 ) . آينه\r\n( 3 ) . نام دو ستاره\r\n( 4 ) .  Officials \r\n","page_name":" 216 ","page_number":216},
  {"content":"\r\n\r\nدولت را در پايتخت اين دولت ، به اقتضاى حوادث دهر و غوغاى كسان او با جهال شهر ، آسيبى رسيد كه تدبير و تدارك آن بر ذمهء كارگذاران اين دوست واقعى واجب و لازم افتاد .\r\nلهذا اوّلا براى تمهيد مقدمات عذرخواهى و پاس شوكت و احترام آن برادر گرامى ، فرزند ارجمند خود ، خسرو ميرزا را به پايتخت دولت بهيهء روسيه فرستاد . حقيقت ناآگاهى اين حادثه و ناآگاهى امناى اين دولت را در تلونامهء صادقانه مرقوم و معلوم داشتيم و ثانيا نظر به كمال يگانگى و اتفاق كه ما بين اين دو حضرت آسمان رفعت هست ، انتقام ايلچى مزبور را بر ذمت سلطنت خود ثابت دانسته هركه را از اهالى و سكان دار الخلافه گمان مىرفت كه در اين كار زشت و كردار ناسزا اندك مدخليتى تواند داشت ، به اندازهء استحقاق ، مورد سياست و حد و اخراج بلد نموديم . حتى داروغهء شهر و كدخداى محله را نيز به‌همين جرم كه چرا دير خبردار شده و قبل از وقوع اين حادثه ، ضابطهء شهر و محله را محكم نداشته‌اند ، عزل و تنبيه و ترجمان كرديم . بالاتر از اينها همه ، پاداش و سزايى بود كه نسبت به عاليجناب ميرزا مسيح وارد آمد با مرتبهء اجتهاد در دين اسلام و اقتفا و اقتدايى كه زمرهء خواص و عوام به او داشتند ، به واسطهء اجتماعى كه مردم شهر هنگام حدوث غائلهء ايلچى در دايرهء او كرده بودند ، گذشت و اغماض را نظر به اتحاد دولتين شايسته نديديم و شفاعت هيچ شفيع و توسط هيچ واسطه در حق مقبول نيفتاد . پس چون اعلام اين گزارش به آن برادر نيكو سير لازم بود به تحرير اين نامهء دوستى علامه پرداخته ، اعلام تفاصيل اوضاع را به فرزند مؤيد موفق ، نايب السلطنه عباس ميرزا ، محول داشتيم . اميد از درگاه پروردگار داريم كه دم به دم مراتب و داد اين دو دولت ابديت بنياد در ترقى و ازدياد باشد و روابط دوستى و يگانگى حضرتين پيوسته ، به آمدوشد رسل و رسائل ، متأكد و متضاعف گردد . و العاقبة بالعافيه . تحريرا فى شهر ربيع الاول سنهء 1245 . »\r\n\r\nچند تن از نويسندگان اين عهد\r\n\r\nعبد الرزاق بيگ\r\n« عبد الرزاق بيگ دنبلى صاحب تاريخ مآثر السلطانيه و تأليفات ديگر « 1 » هنگام اقامت در شيراز كتابى به نام حدائق الجنان در سرگذشت خود و ترجمهء علما و فضلاى معاصر با داستانهايى از كريم خان زند و خاندان او نوشت و بعد در همان كتاب تغييراتى داد و اصلاحاتى كرد و نام آن را به تقليد از كتاب\r\n\r\n\r\n","description":"","footnote":"\r\n( 1 ) . حقايق الانوار ، حدايق الادبا ، نگارستان دارا ، ترجمهء عبرتنامه از تركى ، جامع خاقانى ، روضة الاداب و جنة الالباب ( به زبان عربى ) ، ديوان قصايد و غزليات ، مثنوى ناز و نياز ، مختارنامهء منظوم در غزوات مختار بن ابو عبيدهء ثقفى .\r\n","page_name":" 217 ","page_number":217},
  {"content":"\r\n\r\nتجزية الامصار و تزجية الاعصار تأليف عبد اللّه بن فضل اللّه شيرازى ، تجربة الاحرار و تسلية الابرار نهاد . اين كتاب - به گفتهء ملك الشعراى بهار - از شاهكارهاى قرن دوازدهم هجرى است و به شيوه‌يى بين شيوهء وصاف و گلستان شيخ تحرير يافته و تمام مزاياى فنى گذشته را دربر دارد و « مىتوان آن را از جملهء آثارى دانست كه مربوط به رستاخيز ادبى و بازگشت به سبك قديم است . » « 1 »\r\nاينك نمونه‌اى از اين كتاب : « حكايت كرد كه با جمعى از اهل وجد از راه نجد عازم بيت اللّه شديم . از شوق وصال كعبهء مشتاقان ، خار مغيلان بر قدم ، گل و سمن بود و لالهء تمنا در رياض خاطرها مىدميد و خار وادى بطحا « 2 » دامن دل مىكشيد . رفقا گفتند كه در قبيلهء نجد ، دخترى قبلهء اهل وجد آمده ، در جمال و كمال چون سلمى و ليلى ، چندين پرستارش در خيل است و دلها به نظارهء آن حسن دلربا مانند مغناطيس در ميل . و خيام « 3 » آن زيبا خرام از راه منحرف بود و ميل اعنّه و مطايا و جمال رفقا باعث تأخير كعبهء كمال مىشد و زبان رهروان و خجسته خصال گويا به اين مقال :\r\n ساربانا نشان كعبه كجاست * كه بمرديم در بيابانش \r\nپاى راهپيمايان در هواى آن ماه سيما در گل ، و من از جدايى ياران پريشاندل .\r\n جان گشايد سوى بالا بالها * در زده تن در زمين چنگالها \r\nياران از راه ، ميل به مقام آن دلارام كردند ، چون ذو الّرمه به وصال خرقاء شوريده و مستهام .\r\n تمام الحج ان يقف المطايا * على خرقاء واضعة اللشام « 4 » \r\nمرا نيز جدايى از ياران در صورت تنهايى مشكل مىنمود و اطاعت امر  لا تُلْقُوا بِأَيْدِيكُمْ إِلَى التَّهْلُكَةِ  « 5 » لازم . ناچار با ياران موافقت كردم و با همدمان روى به راه آوردم . قبل از ورود به مقام معهود ، يكى از رفقا را كه ميل قلبى به ديدار آن سمنبر از همه بيشتر ، بلكه باعث انحراف از طريق ، همان رفيق صديق بود ، چيزى در راه به انگشتش خليد و از بيتابى فريادش به آسمان رسيد . گفتند مگر خار است و خليدن خار موجب آزار . ياران گفتند با اينكه آن دختر را حسنى تمام است ، در مداواى اوجاع مولمه نيز او را وقوفى ما لا كلام\r\n\r\n\r\n","description":"","footnote":"\r\n( 1 ) . ملك الشعراى بهار ، سبك‌شناسى ، ج 3 ، ص 320 .\r\n( 2 ) . هامون ، بيابان\r\n( 3 ) . خيمه ، چادر\r\n( 4 ) . زيارت خانهء خدا وقتى تمام است كه شتران بر در سراى خرقاء - كه روى بند از رخسار برگرفته باشد - بخوابند ( فرقاء نام معشوقهء شاعر است . )\r\n( 5 ) . خويشتن به هلاكت نيفكنيد ( قرآن ، سورهء بقره ، آيهء 95 ) .\r\n","page_name":" 218 ","page_number":218},
  {"content":"\r\n\r\nاست . اگرچه از كاوش مژگانش جراحتها ناسور است ، اما لعل نوشپرورش نوشدار و بخش دلهاى رنجور . علاج درد اين مستمند دست آن سرو بلند است ، اگرچه از تطاول غمزه خانه‌روب است ، اما از بنان مخضوب ، مرهم نه دلهاى نژند .\r\n دستى از پرده برون آمد چون عاج سپيد * گفتى از ميغ همى تيغ زند زهره و ماه\r\nپشت‌دستى به مثل چون شكم قاقم نرم * چون دم قاقم كرده سرانگشت سياه « 1 » \r\nچون به خيام‌زادهء كرام رسيديم ، رفقا او را ملاقات كردند و گفتند از آنچه شنيده بوديم افزونتر ديديم . بارى مراسم دلنمودگى « 2 » و ميزبانى ظاهر نمود . . . » « 3 »\r\n\r\nقائم مقام ثانى\r\nاز پيشوايان سبك جديد ادبى ، ميرزا ابو القاسم قائم مقام ، پسر ميرزا عيسى قائم مقام اول ، معروف به ميرزا بزرگ بود ؛ وى علاوه بر مقام ادبى از رجال و وزرا و سياستمداران بنام اوايل دورهء قاجاريه است . در سال ( 1226 ه . ق ) در استان آذربايجان به وزارت عباس ميرزا وليعهد رسيد و در دوران تصدى ، سعى مىكرد امور خطّهء مأموريت او تحت اصول و قواعد صحيحى انجام پذيرد ، ولى در دربار فاسد قاجاريه اجراى چنين نيّتى سخت دشوار بود . عاقبت در اثر سعايت و بدخواهى دشمنان ، عباس ميرزا ، از فتحعليشاه تقاضا كرد كه او را به تهران طلبيده و در آنجا معزول كنند . قائم مقام مدت سه سال از تصدى مشاغل ديوانى بر كنار بود ، ولى در سال ( 1241 ه . ق ) به سبب اختلال امور آذربايجان بار ديگر از وى در حل و فصل امور استمداد جستند و به مقام سابق بازگشت ، وى كه به اوضاع نابسامان ارتش ايران واقف بود ، با جنگ ايران و روسيه تزارى مخالفت ورزيد و به اين گناه بار ديگر مغزول شد ، اما پس از شكست ايران از روسيه كه منتهى به عهدنامه ننگين تركمن‌چاى گرديد ، شاه به خطاى خود پى برد ، از او استمالت كرد و به آذربايجان فرستاد و نايب السلطنه ناچار با كسب اجازه از شاه به عقد صلح با روسيّه تزارى پرداخت .\r\nعباس ميرزا چون از ادامه حيات نوميد شد ، وصيّت كرد كه قائم مقام ، پسرش محمد ميرزا را به سلطنت برساند ، او با كفايت و كاردانى چنين كرد و به پاس اين خدمت به مقام صدارت عظمى ايران منصوب گرديد ، ولى قائم مقام تنها به داشتن مقام دلخوش نبود و مىخواست دست به اصلاحات اساسى بزند و از سوء استفاده‌ها و قدرت نامحدود\r\n\r\n\r\n","description":"","footnote":"\r\n( 1 ) . شعر از كسائى مروزى است .\r\n( 2 ) . از دل نمودن ، مهربانى كردن و مردمى كردن . ( فرهنگ معين ) .\r\n( 3 ) . يحيى آرين‌پور ، از صبا تا نيما از ص 46 تا 52 ( به اختصار )\r\n","page_name":" 219 ","page_number":219},
  {"content":"\r\n\r\nشاهزادگان و ديگر درباريان بكاهد و آنان را به حدود و حقوق خود آشنا سازد ، وى بدون توجه به محيط و امكاناتى كه داشت به اين مهم اقدام كرد و با اين كار خير ، و كوتاه كردن دست مفتخواران ، عده‌يى به دشمنى و مخالفت با او برخاستند و به كمك حاج ميرزا آقاسى ، بر سوءظنّ شاه به وى افزودند تا سرانجام شاه مستبد فرمان خفه كردن اين وزير اصلاح‌طلب را صادر نمود .\r\nقائم مقام در فنون ادب از نظم و نثر استاد بود و اشعار و نامه‌ها و منشآت او نمونهء فصاحت و بلاغت ، و يادآور سبك شيواى سعدى بود ، متأسفانه قسمت اعظم اشعار او در مدح رجال و زورمندان زمان بود ، و كمتر به مسائل اساسى عصر خود توجه كرده است ؛ تنها در اشعار زير بر خلاف معمول به توصيف اوضاع سياسى آن روزگار پرداخته و از استيلاى روس و شكست سپاه ايران اظهار تأسف و ملال كرده است :\r\n روزگار است آنكه گه عزّت دهد گه خوار دارد * چرخ بازيگر از اين بازيچه‌ها بسيار دارد\r\nمهر اگر آرد بسى بى جا و بىهنگام آرد * قهر اگر دارد بسى ناساز و ناهنجار دارد\r\n. . . لشكرى را گه به كام گرگ مردمخوار خواهد * كشورى را گه به دست مرد مردمدار دارد\r\nگه به تبريز از پطرزبرگ اسپهى خونخوار راند * گه به تفليس از خراسان لشكرى جرّار دارد \r\nديگر از اشعار تأثرانگيز او قصيده‌يى است كه پس از سال 1239 ساخته و چون مسعود سعد سلمان از سرنوشت شوم خود و در معنى از وضع اسف‌انگيز كشور اظهار ناراحتى و ملال كرده است :\r\n اى بخت بد ، اى مصاحب جانم * اى وصل تو گشته اصل حرمانم\r\nاى بىتو نگشته شام يكروزم * اى بىتو نرفته شاد يك آنم\r\nاى خرمن عمر از تو بر بادم * وى خانه صبر از تو ويرانم\r\nهم كوكب سعد از تو منحوسم * هم مايهء نفع از تو خسرانم\r\nتيغست ستاره و تو جلّادم * سجنست « 1 » زمانه و تو سجّانم « 2 » . . .\r\nاز روز ازل تويى تو همراهم * تا شام ابد تويى تو همشأنم\r\nعمرى است كه روزوشب همى دارى * برخوان جفاى چرخ مهمانم\r\nآن سفله كه ميزبان بود ندهد * جز حنطل صبر و يأس و حرمانم\r\nخون سازد اگر دهد دمى آبم * جان خواهد اگر دهد لبى نانم\r\n. . . زان سان كه سگان به جيفه گردآيند * با سگ صفتان نشانده بر خوانم \r\n\r\n\r\n","description":"","footnote":"\r\n( 1 ) . زندان\r\n( 2 ) . زندان‌بان\r\n","page_name":" 220 ","page_number":220},
  {"content":"\r\n\r\n . . . تا چند به خوان چرخ بايد برد * از بهر دونان جفاى دونانم ؟ \r\nاين شعر را قائم مقام در نكوهش اللهيار خان آصف الدوله كه در جنگ دوّم ايران و روس ، فرار را بر قرار ترجيح داده سروده است :\r\n بگريزد به هنگام ، كه هنگام گريز است * رو در پى جان باش كه جان ، سخت عزيز است\r\nاى خائن نان و نمك شاه و وليعهد * حق نمك شاه و وليعهد گريز است ؟\r\nآن صلح به‌هم برزن و از جنگ به در زن * نه مرد نبرد است ، زنى قبحه و هيز است\r\nگويد كه غلام در شاهنشهم ، امّا * باللّه نه غلام است ، اگر هست كنيز است\r\nبرگشته به صد خوارى و بيعارى و اينك * باز از پى اخذ و طمع دانگ و قفيز است\r\nحاشا كه توان آهن و پولاد بريدن * با دشنه چوبين ، كه نه تند است و نه تيز است » « 1 » \r\nقائم مقام ، تنها در عالم سياست قهرمان نيست بلكه در بين نويسندگان نيز ، مردى مبدع و مبتكر است . قدرت قلم و سحر بيان او به حدى بود كه شاه از گفتگو و مصاحبه با او بيم داشت و خود را همواره محكوم منطق و استدلال او مىديد .\r\nهنگامى كه وى را به حكم محمد شاه بازداشت كردند ، شاه گفت : « قلم و قرطاس « 2 » از دست او بگيرند و اگر خواهد شرحى بر من نگار كند ، نيز نگذارند ، كه سحرى در قلم و جادويى در بنان و بيان اوست كه اگر خط او را ببينم ، فريفته شوم و او را رها كنم . » « 3 »\r\n\r\nنمونه‌اى از آثار منثور قائم مقام\r\nنامه‌اى دوستانه از قائم مقام : « مهربان من ، ديشب كه به خانه آمدم ، خانه را صحن گلزار و طبلهء عطار ديدم ، ضعيفهء « 4 » مستغنى الوصف « 5 » كه مايهء ناز و محرم راز بود گفت : امروز ظهر ، قاصدى نامه سر به مهر آورد كه سربسته در طاق ايوان و گلدسته باغ رضوان است . . .\r\nفى الفور در كمال شوق و شعف :\r\n مهر از سر نامه بر گرفتم * گويى كه سر گلابدان است \r\nندانستم نامه خط شماست يا نافه مشك ختا . نگارخانهء چين است يا نگارخانهء عنبرين :\r\n\r\n\r\n","description":"","footnote":"\r\n( 1 ) . از صبا تا نيما ، پيشين ، جلد اول ، ص 75 .\r\n( 2 ) . كاغذ\r\n( 3 ) . ناسخ التواريخ ( قاجاريه ) وقايع سال 1251 ه . ق .\r\n( 4 ) . زن\r\n( 5 ) . بىنياز از توصيف\r\n","page_name":" 221 ","page_number":221},
  {"content":"\r\n\r\n دل مىبرد آن خط نگارين * گويى ، خط يار مهربان است \r\nپرسش از حالم كرده بوديد ، از حال دردمندى كه مبتلاى فراق ، جسمش اينجا و جانش در عراق ، چه مىپرسى ؟\r\n تا نه تصور كنى كه بىتو صبورم * گر نفسى مىزنم ز بازپسين است \r\nبه خدا كه بىآن جان عزيز ، شهر تبريز براى من تب‌خيز است ، بلكه از ملك آذربايجان ، هزار آذر به جان دارم و از جان و عمر ، بىآن جان عمر ، بيزارم :\r\n گفت معشوقى به عاشق كاى فتى « 1 » * تو به غربت ديده‌يى بس شهرها\r\nپس كدامين شهر از آنها خوشتر است * گفت آن شهرى كه در وى دلبر است \r\nبلى ، فرقت ياران و تفريق ميان جسم و جان بازيچه نيست ، ايام هجر است و ليالى بىفجر ، درد دورى هست ، تاب صبورى نيست ، رنج حرمان موجود است ، راه درمان مسدود .\r\n يا رب تو به فضل خويشتن بارى * زين ورطهء هولناك برهانم \r\nهمان بهتر كه چارهء اين بلا از حضرت عزّ و علا خواهم تا به فضل خدا رسم ، جدايى از ميان برافتد ، بخت بيدار ، بار دگر روزى شود ، و السلام . » « 2 »\r\nنامه‌اى از امير نظام به قائم مقام تبريز : « فدايت شوم رقيمهء جنابعالى على التوالى شرف صدور ارزانى داشته ، نمىدانم از دورى و مهجورى از خدمت سركار اظهار تأسف نمايم و بر سعادت التزام جنابعالى در ركاب مبارك و محرومى خودم حسرت ببرم :\r\n جام مى و خون دل ، هريك به يكى دادند * در دايرهء تقدير تقسيم چنين باشد \r\nسبزى صحرايى رسيد و امروز آتش ماستى از او به ياد جنابعالى صرف خواهد شد ، از بس از صفا ، و هواى از اينجا تا بلدان تعريف كرده بوديد ، به هوس افتادم كه اگر دماغى و فراغتى داشته باشم ، به دو منزل تا به ايوان بروم و مستشار الملك را هم كه به عزم اقامت از باسمنج آمده ، با خود همراه خواهم برد . هرجا كه هست بىتو نباشد نشست ما . . . » « 3 »\r\nجواب مراسله‌ايست به قلم امير نظام : « ديروز رقيمهء عالى را در وقتى آوردند كه از يك طرف به موضع لگد خوردهء اسب كه دردش تسكين نيافته ، زالو انداخته و يك‌ورى افتاده بودم و از طرفى ديگر به واسطه دو عدد دوملى كه مثل حب نبات از چانه‌ام سر بر زده و ضمادى از بزرك انداخته به هيئتى مكره . . . بودم ؛ وقت عصر است ، ابرها متراكم شده هوا را\r\n\r\n\r\n","description":"","footnote":"\r\n( 1 ) . جوان\r\n( 2 ) . از كتاب منشآت ميرزا مهدى خان افشار ، ص 31 به بعد .\r\n( 3 ) . منشات امير نظام گروسى ، ص 143 .\r\n","page_name":" 222 ","page_number":222},
  {"content":"\r\n\r\nتيره كرده است ، چشمم نمىبيند ، اگر همه با عينك است باز مىزنيم كه رقيمه را بخوانم تا ببينم چه ساحرى فرموديد ؟ خواندم و ديدم سحر حلالست « 1 » و ماء زلال ؛ بعد از آن تب و التهاب و پس از آن نوع معالجهء اطباى نابكار ، اينطور راپورت « 2 » ايّام مرض را نوشتن ، كار حضرت فيل است و شوخى نيست (\r\n كو سليمان تا در انگشتت كند انگشترى \r\n) يعنى كو جوينى و قاآنى تا عرضه داشت نمايند و اقرار به بندگى كنند ؟ به سر خودت آنقدر شايق خدمتم كه اندازه ندارد ، امّا چه كنم نمىتوانم . . . »\r\n\r\nپيشقدمان نثر فصيح و روان\r\nيكى از پيشگامان نثر سليس و روان ، ميرزا آقا خان كرمانى است ، وى با اسلوب نگارش و طرز فكر اكثر نويسندگان و شعراى قديم مخالف بود و در پايان تاريخ نامه باستان به اين معنى اشاره مىكند : « . . . شايد بعضى از اربابان كمال و ادباى فرخنده فال ايران . . . در مقام اعتراض مىگويند كه اين چه اسلوب سخنرانى و چه طرز شعر و شاعرى است كه بر خلاف جمهور شعراى ايران از دايرهء ادب و معقوليتى كه لازمهء كاسه‌ليسان متبصبص ( دم جنبان و چاپلوس ) است خارج شده ، طريق مستقيم سلامت را كه مداهنه و چاپلوسى باشد كنار نهاده ، اينطور است و جدى سخن مىگويى ؛ ره چنان رو كه رهروان رفتند . جواب عرض مىكنم : بايد درختان را از ميوه‌ها شناخت و امور را از نتايج تميز داد ، در تأثير و خلاقيت كلام فصحا و بلغاى مقدمين ايران سخنى نيست و در آبدارى و لطف اشعار ايشان حرفى نمىرود ، شوخ و شنگى اشعار متأخرين هم قولى است كه جملگى برآنند ، ولى بايد ملاحظه نمود كه تاكنون از آثار ادبا و شعراى ما چه نوع تأثير به عرصهء ظهور رسيده و نهالى كه در باغ سخنورى نشانده‌اند چه ثمر بخشيده و تخمى كه كاشته‌اند ، چگونه نتيجه داده است ؟ . . .\r\nقوله تعالى و الشعراء يتبعهم الغاوون ، شعراى فرنگ . . . در تنوير افكار و رفع خرافات و بصير ساختن خواطر و تنبيه غافلين و تربيت سفها و تأديب جاهلين و تشويق نفوس به فضايل و تهذيب و تصفيهء قلوب از رذايل و عبرت و غيرت وطن و ملت تأثيرى ديگر بر اشعار ايشان مترتب نيست . . . تنها كسى را ، كه ادباى فرنگ مىستايند ، همان فردوسى طوسى است كه اشعار شاهنامهء او اگرچه بعضى جاها خالى از مبالغه نيست ، ولى حبّ مليّت و جنسيت و شهامت و شجاعت را تا يك درجه در طبايع مردم ايران القاء مىكند ، و\r\n\r\n\r\n","description":"","footnote":"\r\n( 1 ) . سخن عالى\r\n( 2 ) . گزارش و توصيف\r\n","page_name":" 223 ","page_number":223},
  {"content":"\r\n\r\nپاره‌اى جاها به اصلاح اخلاق نيز مىكوشد ، اميدوارم نتيجهء اشعار ناچيز بنده حقير هم عنقريب در عالم انسانيت معلوم و مشهود افتد و ارباب فصاحت و بلاغت را بعد از اين از براى اقتفاى به شعراى فرنگستان ، نمونه و مسطوره به دست آيد و بدانند كه شعرى كه در تحت فايده و نتيجه فلسفى نيست ، از قبيل لغويّات و در شمار خرافات و شمسات « 1 » خواهد بود و السلام » « 2 »\r\n\r\nسنت‌شكنى ميرزا آقا خان كرمانى\r\nمقام ادبى ميرزا آقا خان كرمانى را بايد در دو مرحلهء متمايز بررسى كرد : يكى دورهء تقليد و ديگر دورهء سنت‌شكنى و ابتكار ، در دورهء اول ، روىهم‌رفته ، روح ادبى قرن گذشتهء ايران در آثارش منعكس است . . . در آن دورهء تقليد ، خداوند نويسندگى در نظر ميرزا آقا خان ، سعدى بود و كتاب رضوان را خود به شيوهء گلستان پرداخت . . . چون از نگارش رضوان فارغ گشت - به قول خودش - عموم اديبان را طرز آن كتاب شيوا به غايت پسنديده و مطبوع افتاد . « از هرسو تبريكم گفتند و تهنيت و تقريظم نوشتند ، مگر يكى از فيلسوفان نامى كه بر خلاف ديگران ، زبان به تعنّتم باز كرد و شنعت و ملامتم آغاز نهاد . » « 3 »\r\nآن فيلسوف نامى كه به نامش تصريح ندارد ، ظاهرا جز سيّد جمال الدين اسدآبادى شخص ديگرى نيست . . . از روى كمال انصاف و صداقت ، كلمات حكمت آيات آن دانشور آگاه را به عينها نقل مىكند و در پايان مىنويسد : « اساس قدرت فضلاى شرق در اين است كه به واسطهء استعارات مشكل و لغات دشوار ، كلام را از وضوح طبيعى كه فايده اصلى آنست بيندازند و تاكنون به خاطر هيچكدام خطور نكرد كه اين بساط كهنه را برچيده ، طرحى نو بسازند . »\r\nسخنان آن دانشمند گزين ، در ميرزا آقا خان اثر كرد ، « پس عزم جزم كردم كه بر نسق جديد و طرز بديع اين عصر كه شيوهء ادباى فرنگ است اثرى ساده بنگارد و شايد نوآموزان را نمونه و سرمشقى براى سخن‌سرايى به دست آيد . . . طغيان ميرزا آقا خان عليه سنتهاى شعر و ادب فارسى از اين جهت با معنى است كه خود در آن فن توانايى داشت . . .\r\nحد عصيانش را از كلام خودش بشنويد : « اديبان ما ، نه فقط در ترتيب الفاظ قاصر بوده‌اند ، بلكه طريق افادهء مردم ، و طرح ايشان زياده از حد معيوب و پريشان است . »\r\n\r\n\r\n","description":"","footnote":"\r\n( 1 ) . جمع شمسه ، بت و صنم .\r\n( 2 ) . از صبا تا نيما ، پيشين جلد 1 ، ص 392 .\r\n( 3 ) . ريحان به نقل از كتاب انديشه‌هاى ميرزا آقا خان ، نوشتهء فريدون آدميت ، ص 209 به بعد .\r\n","page_name":" 224 ","page_number":224},
  {"content":"\r\n\r\nپيشينيان از براى تنبيه خوانندگان به تمثيلات ناقص قناعت جسته‌اند ، مىخواهى نامش را كليلهء بهرامشاهى و انوار سهيلى بگذار و مىخواهى نگارستان و مرزبان‌نامه بگوى . . . همه از اين معنى دقيق غفلت ورزيده‌اند كه حكايت شير و روباه تا چه مقدار مايه تنبيه و عبرت وزير و شاه تواند بود و قصه موش و خرگوش تا چه حد مايهء بيدارى و غيرت درويش و گدا خواهد بود . . . اصلاح اخلاق يك ملت مواظبتى دائم و ممارستى شديد و تربيتى مستمر و همتى بزرگ مىخواهد ، از دو كنايت مبهم و عبارت مغلق ، مثل ناقص ، نصيحت موهم ، چه تأثير به ظهور تواند رسيد . »\r\nميرزا آقا خان ترجمهء كتاب حاجىبابا را از اين جهت كه اخلاق و عادات ملت ايران را مورد انتقاد قرار داده است مىپسندد . انتقادش از شاعران ، خيلى تندتر از آن است كه دربارهء نويسندگان ، نقل كرديم . . . به اعتراض مىپرسد : « بايد ديد ، نهالى كه شعراى ما ، در باغ سخنورى نشانده‌اند چه ثمر دارد ؟ و چه نتيجه بخشيده است آنچه مبالغه و اغراق گفته‌اند ؟ نتيجه‌اش ، مركوز ساختن دروغ ، در طبع سادهء مردم بوده است ، آنچه مدح و مداهنه كرده‌اند ، اثرش تشويق وزرا و ملوك به انواع رذايل و سفاهت شده است ، آنچه عرفان و تصوف سروده‌اند ، ثمرى جز تنبلى و كسالت حيوانى و توليد گدا و قلندر و بيعار نداده است ، آنچه تغزّل گل و بلبل ساخته‌اند ، حاصلى جز فساد اخلاق جوانان نبخشوده است و آنچه هزل و مطايبه بافته‌اند ، فايده‌اى جز رواج فسق و فجور نكرده است ؛ همهء قصايد عنصرى و فرخى و اشعار عرفانى و صوفيانه لاهوتى و شيخ عراقى و مغربى ، مداهنات انورى و ظهير و رشيد و كمال ، ابيات عاشقانهء سعدى و همام و هزليات و مطايبات سوزنى و سنايى و نفس درازيهاى صبا و نازك‌بنديهاى شهاب و . . .\r\nقاآنى است كه اخلاق ملتى را فاسد گردانيده و حبّ فضيلت را از طبع مردم ايران محو كرده است . . . در جميع شاعران ايران يك نفر استثناست و خدمت به ملت ايران كرد و او فردوسى پاكزاد است كه همه دادمردى و دانش داد . » « 1 »\r\nتمام حمله‌هاى تند ميرزا آقا خان به نويسندگان و شاعران در دو جهت مىباشد : يكى در شيوهء بيان و ديگر در موضوع و مقصد سخنورى او كه همه علوم و فنون را از نظرگاه رابطهء آنها با اجتماع مىسنجد ؛ براى هنرمندان و سخنوران تقيّد مدنى قائل است و معتقد است كه هدف نويسندگان و شعرا بايد « تنوير افكار و رفع خرافات و بصير ساختن خواطر و تنبيه غافلين . . . و عبرت و غيرت و حب وطن و ملت باشد ، اين كارى است كه\r\n\r\n\r\n","description":"","footnote":"\r\n( 1 ) . سالارنامه ص 7 .\r\n","page_name":" 225 ","page_number":225},
  {"content":"\r\n\r\nشاعران يونان و فرنگستان كرده‌اند . . . همين هنر را فردوسى به كار برد . . . و نيز همر و شكسپير انجام داده‌اند ، هركس آثار آنان را بخواند ، صورت واقعيتها و مصائب و دلاوريها و حوادث را در برابر چشم خود مىبيند . »\r\nوى مىنويسد : « مقايسهء ادبيات جديد فرنگستان با آثار نفيس ادباى ايران ، نسبت تلگراف است به برج دودى و نور الكتريك است به چراغ موشى و راه‌آهن است با شتر بختى . . . » در تاريخ ادبيات جديد ايران ، ميرزا آقا خان را برجسته‌ترين نويسندگان اجتماعى در سده گذشته و يگانه نويسنده و شاعر انقلابى پيش از نهضت مشروطيت مىدانيم ، صاحب قريحه‌ايست هنر آفرين ، بيانش روشن و رساست و خيال‌انگيز و گيرا و در وصف ، فوق العاده توانا ، خاصه در مجسم كردن صحنه‌هاى حزن‌انگيز ، قلمى موشكاف و مهيّج دارد ، بهترين نمونه‌هاى آن داستان كشت و كشتار با بيان و سرگذشت و افكار و آوارگى خود اوست - شرح اولى را در سه مكتوب و دومى را در رضوان بيان كرده است . - در انتقاد اجتماعى و دست انداختن خرافات ، همان طنز ولتر را پيشه دارد و به او ارادت مىجسته و در حكايتهاى كنايه‌آميز رضوان ، خامهء نيشدار عبيد زاكانى را به كار برده است . » « 1 »\r\nميرزا آقا خان با ( خامهء تيز ) و ( كلك خون‌ريزى ) كه داشت ، پيش‌بينى مىكرد كه سرانجام سر خود را در راه بيان و حقيقت بر باد خواهد داد . اينك بيتى چند از اشعار او :\r\n منم كوه آتشفشان سخن * به من تازه شد داستان كهن\r\nمن از بهر ترويج آئين خود * فدا كرده‌ام جان شيرين خود\r\nاز آن روى دادم سر خود به باد * كه تا خود نباشم به بيگانه شاد\r\nبگفتم ما آنچه بايست گفت * بدينگونه كس درّ معنى نسفت\r\nز جان دست شستيم و گفتيم راست * كه ايزد جز از راست از ما نخواست \r\nميرزا آقا خان براى آنكه فساد ديوان و دربار ايران را بر خاص و عام و عيان و آشكار كند در كتاب رضوان ، از كيفر يك آفتابه دزد سخن مىگويد : « يكى از وكلاى ايران در بارگاه شاهنشاهى دزدى را ديد كه به معرض قتل مىبردند . گفت : در حقيقت اين دزد ، كشتن را مستوجب است ، زيرا بدون لباس رسمى و منصب دولتى مىخواهد دزدى كند . »\r\n( از كتاب رضوان )\r\n\r\nانتقادات تاريخى و ادبى ميرزا فتحعلى آخوندزاده\r\nميرزا فتحعلى آخوندزاده مانند ميرزا آقا خان روش گذشتگان را نمىپسندد . او سبك\r\n\r\n\r\n","description":"","footnote":"\r\n( 1 ) . فريدون آدميت ، انديشه‌هاى ميرزا آقا خان ، پيشين ، ص 221 .\r\n","page_name":" 226 ","page_number":226},
  {"content":"\r\n\r\nتاريخ‌نويسى و سنتهاى ادبى ايران را مورد انتقاد قرار داده است و به فنّ تاريخ‌نويسى جديد توجه يافته است ، در تاريخ ، رابطهء علت و معلول را مىشناسد و تاريخ را حاصل كار آدمى مىشمارد و هيچ دست نامريى را در سير تاريخ مؤثر نمىداند . . . او بيشتر تاريخهاى فارسى را بىمايه و معيوب مىداند و در مورد نادر مىنويسد : « مورخان ما نمىدانند كه نادر پيش از خروج كه بوده و پيشه‌اش چه بوده است ؟ به‌علاوه از فنون جنگى نيز غافل‌اند كه در نبرد اشرف افغان چه نقشه‌اى كشيده و چه هنر و فراستى ظاهر كرده است ؟ . . . ميرزا مهدى استرآبادى . . . فقط با الفاظى مكروه ، خود و خواننده را مشغول مىسازد و مىنويسد : زهى خديوى كه هنگامى كه به جنبش كوه گران امر فرمايد صخره صمّا سبكتر از ريگ روان شود . . . » بر همان منوال ( رسالهء ايراد ) را در ربيع الاول 1279 در انتقاد بر روضة الصفاى ناصرى تأليف رضا قلى خان هدايت نوشت . . . « جهت انتقادش بر اغراق‌گويى مورخان و عبارت‌پردازى آنان ، لغات را به معنى خود به كار نبردن ، و شعر را داخل تاريخ كردن ، مىباشد در واقع به شيوهء تاريخ‌نگاران اديب ، يا اديبان تاريخ‌نويس تاخته است . . . » در شرح محاصرهء هرات به زمان محمد شاه گويد : « بگذار ببينيم قلعه را چطور مىگيرند ؟ چه مقام شعر خواندن توست ؟ . . . آخر من ، كه ديوان شعر نمىخوانم ، من تاريخ مىخوانم . . . به‌علاوه ، اين قافيه‌پردازى و مضمون ساختن و الفاظ زائد آوردن چه چيز است ؟ آنها هيچ معنى ندارند . . . » دربارهء حسن لفظ همين اندازه گويد : « نظمى كه حسن مضمون داشته ، حس الفاظ نداشته باشد ، مثل مثنوى مولوى ، اين نظم مقبول است ، اما در شعر بيم نقصان هست ، نظمى كه حسن الفاظ داشته ، حسن مضمون نداشته باشد ، مثل اشعار قاآنى تهرانى ، اين نظم ، ركيك و كسالت‌انگيز است ، اما باز نوعى از شعر است و باز هنرى است نظمى كه هم حسن مضمون ، و هم حسن الفاظ داشته باشد ، مثل شاهنامه فردوسى و خمسه نظامى ، و ديوان حافظ . . . صاحبان اين نظم . . . ارباب خيالات حكيمانه و مورد الهامند . . . »\r\nآخوندزاده به بعضى از قصايد سروش كه نه حسن مضمون دارد و نه حسن الفاظ ، حمله مىكند . از جمله :\r\n سروش مدح رسول خدا و عترت گوى * كه سيّات تو را بسترد چنين حسنات\r\nمطاوعان وى و پيروان عترت او * به معنى آدميانند و ديگران حشرات \r\nالبته هيچكس منكر مقام والاى خاندان رسالت نيست ولى اهانت به بشريّت نيز هرگز روا نيست و مخالف آيات قرآن و تعاليم اسلامى است .\r\nآخوندزاده مىپرسد : « آيا صحيح است كه فلاسفه ، ادبا و مخترعان اروپا ، مانند :\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nولتر ، روسو ، مونتسكيو ، وات ، هومبولت ، فنلون ، بوفن ، شكسپير و بارون و سايرين در زمرهء حشرات محسوب مىشوند ، اما شمس الشعرا سروش ، وجود لا ينفع و بيمصرف ، و امثال او در زمرهء آدميان باشند . » « 1 »\r\n\r\nميرزا فتحعلى آخوندزاده و ملاى رومى\r\nميرزا فتحعلى مىنويسد : « مثنوى را از اول تا آخر مطالعه كردم ، به شيوهء ارباب قلم اروپا راجع به ملاى رومى و تصنيفش عقيده‌ام را مىنويسم . . . مولوى عالمى است بىبديل ، فاضلى است بىنظير ، به زبان فارسى و عربى بسيار مسلط ، احاديث و اخبار را خوب مىداند ، عقيده‌اش عين حكماى هند است ، يعنى به وحدت وجود اعتقاد دارد . . . اما اشتباه مولوى در اينجاست كه براى آن وجود كل ، اراده و اختيار قايل است . . . و چنين مىپندارد كه وجود كل بااراده و اختيار خود ، اجزاء را به عالم كثرات و تعيّنات درآورده است ، پس اجزاء بايد تلاش كنند تا خودشان را پس از مدتى سير و سلوك ، دوباره به همان وجود كل برسانند و گويا وسيلهء عمدهء اين وصال ، در فناست و بقاى جاويدان از اين فنا حاصل خواهد شد . »\r\nآن اعتقاد از همان وجههء نظر صرف مادى ميرزا فتحعلى سرچشمه مىگيرد . . . او وحدت وجود را در ماده مىداند و معتقد به صانع مدّبر نيست و نيز فنا را تخطئه مىكند . . . ايراد سوّم كه به مولوى وارد مىكند اينكه : « مولوى قايل به روح است ، يعنى معتقد است پس از مرگ ، روح مىماند و به وجود كل ملحق مىشود ، اما حكماى مغرب ، روح را قائم به ذات نمىدانند ، بلكه مىگويند ، روح از مقتضيات جسم است و قائم به جسم مىباشد . از آن ايرادها گذشته ، جهت ديگر افكار بلند مولوى را تأييد مىكند ، شيوهء بيانش خاص خودش است ؛ با مطالعه اشعار زير مىتوانيم تا حدى با اصول عقايد و معتقدات مولوى آشنا شويم :\r\n حب جاه و سرورى دارد بدان * كه شمارد خويش ، از پيغمبران\r\nما نخواهيم اينچنين لاف و دروغ * گردن اندر كشك افتادن به‌به دوغ\r\nباز گفتند اين همه زرق است و مكر * كه خدا نايب كند از زيد و بكر\r\nمغز خر خورديم تا ما چون شما * پشّه را داريم همراز هما\r\nغالبا ما عقل داريم اين‌قدر * گندنا را مىشناسيم از گزر \r\n\r\n\r\n","description":"","footnote":"\r\n( 1 ) . انديشه‌هاى فتحعلى آخوندزاده ، از ص 238 به بعد .\r\n","page_name":" 228 ","page_number":228},
  {"content":"\r\n\r\n اين بدان ماند كه خرگوشى بگفت * من رسول ماهم و با ماه جفت \r\nبه عقيدهء ميرزا فتحعلى : « مولوى اعتقاد خود را به زبان اهل سبا بيان مىكند . . .\r\nخلاصه همهء عقيده مولوى ، مخالفت با خرافات است ، ولى آراى خود را در ميان افسانه‌هاى روباه و شغال به شيوه‌اى پنهان داشته است كه درك آن براى مردم سطحى و بىمايه دشوار است . . . » « 1 »\r\n\r\nنفوذ افكار جديد در ايران\r\n« اصلاحات ميرزا تقى خان امير كبير و مخصوصا تأسيس دار الفنون در سال ( 1268 ه . ق ) به ابتكار و اهتمام او و دعوت آموزگاران خارجى جهت تعليم علوم جديد اروپايى به فرزندان ايران را بايد نخستين قدم در اين راه بشماريم . بعد از آن ، دو سفر سيّد جمال الدين اسدآبادى به ايران ، در سالهاى ( 1304 و 1307 ه . ق ) و تبليغات و تعليمات دامنه‌دار او برضد استبداد و لزوم اصلاحات و كوشش پيروان و ياران پرشور وى ، هركدام در بيدارى افكار ايرانيان ، اثرات قطعى داشتند ، همچنين بايد يادآور شد كه روشنفكران و آزاديخواهان ايران ، كه از مدتها پيش فقر مادى و معنوى كشور را دريافته و نگران اوضاع بودند ، در خارج از كشور دست به قلم بردند و چنان كه قبلا گفتيم به وسيلهء روزنامه و كتاب به روشن كردن ذهن مردم و تربيت فكر آنان پرداختند . از اشخاص مؤثر در بيدارى مردم ايران و پاشيدن تخم نهضت انقلابى ، ميرزا ملكم خان ناظم الدوله اصفهانى ، عضو وزارت امور خارجه ايران بود كه بنا به مشهور جمعيّتى سياسى يا چيزى شبيه آن در تهران تأسيس كرد ، و بعدها روزنامهء قانون او كه در لندن چاپ مىشد و رساله‌هاى متعدد و بسيار مفيدش ، انقلابى در طرز فكر ايرانيان پديد آورد . ترجمهء مقالات و نمايشنامه‌هاى ميرزا فتحعلى آخوندزاده و رسالات و اشعار ميرزا آقا خان كرمانى و كتابهاى حاج ميرزا عبد الرحيم طالبوف كه اصول افكار علمى و اجتماعى را به زبان فارسى بيان مىكرد و رمان اجتماعى حاج زين العابدين مراغه‌يى ، مقيم استانبول و جرايد فارسى كه در مصر و هند و استانبول منتشر مىشد . . . پيدايش جرايد و مجلات مفيد و مؤثر در قفقاز و انتشار آنها در ميان مردم آذربايجان ، همهء اينها يك رشته عواملى بود كه به تدريج و هركدام در زمان خود در تار و پود سازمان فاسد اجتماعى ايران رخنه كرد و طبقه حاكم ايران را از طرز ادارهء قديمى متوحش كرد و مردم را براى قبول تحول اساسى در شكل اداره و انتخاب راه و\r\n\r\n\r\n","description":"","footnote":"\r\n( 1 ) . انديشه‌هاى ميرزا فتحعلى خان آخوندزاده ، از ص 259 به بعد .\r\n","page_name":" 229 ","page_number":229},
  {"content":"\r\n\r\nروش نوين زندگى آماده ساخت ؛ و بدين‌سان ميل به دگرگون كردن وضع كهنه و فرسوده زندگى اجتماعى و مدنى ، كه بذر آن از همان نيمه‌هاى اول قرن سيزدهم هجرى پاشيده شده بود ، به تدريج و تأنى نشو و نمو كرد و انقلاب مشروطيت را به‌وجود آورد . . . » « 1 »\r\nناصر الدين شاه چنان كه تاريخ زندگى او نشان مىدهد ، عميقا و بطور جدى از بيدارى مردم و نفوذ تمدن غرب وحشت داشت . امير كبير علىرغم ميل باطنى او با گسترش روابط پستى بين تهران و ساير شهرستانها و با ايجاد تسهيلاتى براى مسافرت به خارج از ايران ، باعث شد كه كمابيش افكار و انديشه‌هاى نو از غرب به داخل ايران راه يابد . با ايجاد كارخانه‌هاى نسّاجى و بلور و چينىسازى و رواج صنعت چاپ ، مردم تا حدى با مصنوعات جديد و مؤسسات توليدى اروپائيان آشنا شدند . نشر روزنامهء وقايع اتفاقيه و چاپ و انتشار و ترجمه بعضى از كتب سودمند اجتماعى ، يكى از اقدامات گرانبهايى است كه در دوران كوتاه زمامدارى امير كبير صورت عمل گرفت . چنان كه قبلا اشاره كرديم « دومين روزنامه به نام وقايع اتفاقيه به زبان فارسى ، در ايران ، در سوّمين سال سلطنت ناصر الدين شاه پس از گذشت چهارده سال از تلاشهاى مداوم ميرزا صالح شيرازى چاپ و منتشر گرديد . اين روزنامه با چاپ سنگى ، در چهار تا هشت صفحه به وسيلهء دولت به‌طور هفتگى با اخبار ايران و جهان و مقالات سودمند علمى در تهران به چاپ مىرسيد .\r\nشماره يكم اين روزنامه به نام روزنامچه اخبار دار الخلافهء تهران انتشار يافت و در بالاى اوّلين صفحهء آن ، شير و خورشيد و عبارت : « يا اسد اللّه الغالب » نوشته شد . و در دو طرف آن تصوير دو درخت ديده مىشود ، امّا از شمارهء دوّم ، نام آن به روزنامه وقايع اتفاقيّه تغيير يافت و مجموعا به مدت ده سال ، 471 شماره از آن منتشر شد . روزنامهء مزبور تا شمارهء 16 ، روزهاى جمعهء هر هفته و پس از آن روزهاى پنجشنبه انتشار يافته است .\r\nبهاى تكفروشى آن دهشاهى و حق اشتراك يا آبونهء ساليانهء آن ، 24 قران بود كه در آن زمان نسبتا گران مىنموده است . در اين روزنامه « اخبار دار الخلافهء تهران » درج مىشد ، سپس اخبار شهرستانها و در پايان اخبار جهان ، در برخى از شماره‌ها اخبار دار الخلافه نيز به دو بخش مىشد ، نخست اخبار مربوط به شاه و دربار چاپ مىشد و آنگاه به اخبار پايتخت مىپرداختند ، در انتشار و ادارهء اين روزنامه پنج تن سهمى به‌سزا داشتند : ميرزا تقى خان امير كبير كه بنيان‌گذار آن بود . حاجى ميرزا جبّار تذكره‌چى ( مؤسس كارخانهء بلورسازى ) مدير و سردبير ، ميرزا عبد اللّه ، خبرنگار و نويسنده ، « ادوارد برجيس » مترجم و مسئول\r\n\r\n\r\n","description":"","footnote":"\r\n( 1 ) . آرين‌پور ، از صبا تا نيما ، از ص 225 به بعد .\r\n","page_name":" 230 ","page_number":230},
  {"content":"\r\n\r\nمالى و مباشر روزنامه ، و حاج عبد المحمّد مسئول و ناظر چاپ .\r\nاين روزنامه به علت عدم توجه مردم به مسائل اجتماعى و سياسى و بىسوادى خلق ، مورد استقبال عمومى واقع نشد ، تا جائى كه دولت ناچار خريد آن را براى گروهى از كارمندان دولت ، اجبارى كرد : « هركس در ايران داراى دويست تومان مواجب دولتى است ، بايد اجير يك روزنامه شده ، در سال دو تومان قيمت آن را بدهد . » « 1 » اين روزنامه مانند « كاغذ اخبار » ميرزا صالح شيرازى به علت نظارت شديد دولت بر مطالب آن و ثقيل و سنگين بودن مطالب و عبارات و بيسوادى نود درصد مردم ، و عدم توجه اكثريت قريب به اتفاق مردم به امور اجتماعى و سياسى و نبودن وسايل ارتباطى سريع بين تهران و شهرستانها ، مورد استقبال مردم ايران قرار نگرفت .\r\nبراى آنكه خوانندگان بدانند در صفحهء اول اين روزنامه چه مطالب مبتذل و نفرت‌انگيزى با چه آب و تاب و تفصيلى بيان مىشده است « به نقل اخبار داخله ممالك محروسه پادشاهى دار الخلافهء تهران » در تنگوزئيل 1267 از روزنامهء وقايع اتفاقيّه مىپردازيم : « چونكه سركار اعليحضرت پادشاهى از زمان جلوس به تخت فرمانروايى ، تاكنون ممالك محروسه را سياحت نفرموده‌اند ، و خاطر خسروانى مايل است ، كه انتظام ولايات و آسودگى رعايا را به رأى العين مشاهده فرموده و چون آفتاب جهانتاب به وجود مبارك روشنى بخشاى بلاد گرديده ، عموم رعايا در سايهء رأفت و رحمتش خورسندى و آسودگى و تقديم و شكرگزارى حاصل نمايند ، لهذا خاطر مبارك عزيمت سياحت در ممالك عراق و اصفهان فرموده ، سلاطين سلف نور اللّه مضجعهم هميشه با قشون و شوكت تمام به ولايات حركت مىفرمودند ؛ ولى اعليحضرت پادشاهى كه شوكت دولت همايون و جلال نوبت روزافزون خود را ، آسايش و رفاه خلق و انتظام و امنيّت مملكت مىدانند ، منظور دارند كه از زيادتى قشون در حركت ، آسيبى به رعايا نرسد ، به اين ملاحظه ، در غرّهء رجب ، انشاء اللّه به عزم سياحت ، تشريف فرماى صفحات اصفهان و آن نواحى خواهند شد و انشاء اللّه تعالى از اين سفر فيروزى اثر ، براى عموم اهالى ولايات محروسه فوايد عمده و منافع كلّى حاصل خواهد گرديد . »\r\nهمچنين در ستون اخبار داخله مىخوانيم : « شاه عاليجاه ، حسنعلى خان سرهنگ را نظر به خدمات سابقه ولاحقه به منصب سرتيبى سزاوار فرمودند . »\r\nهمسر وزيرمختار انگليس در تهران ، ضمن خاطرات خود از وجود روزنامهء ويژه‌يى\r\n\r\n\r\n","description":"","footnote":"\r\n( 1 ) . صدر التواريخ ، ميرزا محمد حسين فروغى و ميرزا غلامحسين اديب ( نسخه خطى ) .\r\n","page_name":" 231 ","page_number":231},
  {"content":"\r\n\r\nكه براى خواص انتشار مىيافته خبر مىدهد : « . . . چند ماه بعد از ورود ما به تهران ، صدراعظم ايران روزنامه‌يى داير كرد . . . مباشرت اين روزنامه به عهده يك آقاى انگليسى واگذاشته شد ؛ و وظيفهء او اينست كه براى نشريّه از جرايد فرنگى مطالبى را كه با افكار ايرانى سازش دارد ، ترجمه و استخراج كند ، مقالات اساسى روزنامه غالبا به قلم خود صدراعظم است و اكثر در ستايش كارهاى دولت شاهنشاهى است . . . « ادوارد برجيس » مباشر روزنامهء وقايع اتفاقيه ، علاوه‌بر اين روزنامه كه براى عامه است ، مأمور تهيه روزنامه ديگرى است كه اين يكى اصلا دچار سانسور نمىشود و فقط بايد به نظر شاه و صدراعظم برسد ، اين روزنامه ثانوى متضمن كليه مسائل سياسى راجع به اروپا و شرح وقايع مملكت است ، كه اطلاع بر آنها به نظر ايشان براى عامه ايرانيان مصلحت نيست ! گذشته از اين مطالب ، در اين روزنامه ، اخبار مضحك ، و نوادر وقايعى كه ممكن است مايهء سرگرمى و مسرّت خاطر شاه باشد گنجانيده مىشود . »\r\nروزنامهء وقايع اتّفاقيّه به عللى كه ذكر آن گذشت ، ابتدا چندان مورد استقبال قرار نگرفت ، اما پس از نشر چند شماره تك‌فروشى آن آغاز شد ، و اين آگهى براى جلب توجه مردم عادّى در آن به چاپ رسيد : « در اوّل به راه افتادن اين روزنامه‌ها بعضى از اهالى اين دولت علّيه ، نظر به اينكه قانون روزنامه در ميانشان متداول نبوده و محسّنات آن را نمىدانستند ، چندان طالب نبودند ، بعد از چند هفته كه روزنامه قرار گرفت ، غير از امناى دولت عليه و صاحب‌منصبان نظامى و حكام ولايات كه از دولت عليّه حكم شده بود كه روزنامه بگيرند ، بسيارى اشخاص ، با رغبت و ميل خودشان ، اسامى خود را قلمداد نموده و از اين روزنامه‌ها خواهش كردند كه هفته به هفته به آنها نيز برسد ، كه استحضار حاصل نمايند ، البته در ابتداى هركارى خوبى آن معلوم نمىشود ، بعد از آنكه قرار گرفت ، اميد هست كه روز به روز بهتر شود و خاص و عام از فوايد آن بهره‌ياب گردند ، آنها كه سياحت كرده‌اند و از امورات دول خارجه اطلاع دارند ، مىدانند كه در اكثر دول روى زمين ، هم دولت و هم اعيان و رعايا و خاص و عام از اين روزنامه‌ها خير و منفعت مىبرند . از آنجا كه همّت خسروانى اعليحضرت پادشاهى مصروف به تربيت اهالى و اعيان و رعايا و تجّار و كسبه دولت خود است كه بر دانش و بينش آنها بيفزايد و از گزارش داخله و خارجه خبردار باشند ، لهذا به انطباع روزنامه و انتشار آن به ممالك محروسه فرمايش عليه فرمودند و اميد كلى هست كه به واسطه اين روزنامه‌ها ، اطلاع و آگاهى و دانايى و بينايى اهالى اين دولت عليه بيشتر شود . » « 1 »\r\n\r\n\r\n","description":"","footnote":"\r\n( 1 ) . روزنامه وقايع اتفاقيّه ، نمرهء هفتم ، جمادى الاول 1267 ه . ق .\r\n","page_name":" 232 ","page_number":232},
  {"content":"\r\n\r\nمضمون اين اعلان نشان مىدهد كه امير كبير مىكوشيده است ، مسأله دولتى و تبليغاتى بودن اين روزنامه را توجيه كند و با توزيع وسيع آن و جلب‌نظر خواننده ، تا جايى كه مىتواند ، سطح آگاهى مسئولان امور و عموم مردم ايران را افزايش دهد و از اين رهگذر راه پيشبرد هدفها و برنامه‌هاى ملّى خويش را هموار سازد . او كه به تنهايى ، جناج ضعيف روشنفكرى را در نظام حاكم وابسته و ارتجاعى عصر ناصرى ، رهبرى مىكرد ، مىكوشيد مطالب روزنامه‌اش را هرچه بيشتر به مردم و محيط عادى اجتماع نزديك سازد ، شايد به‌همين علت است كه مشاهده مىشود از چهل و يك شماره‌يى كه در عهد صدارت امير انتشار يافت ، هرجا صحبت از اقدامات و اصلاحات و تصميمات دولت به ميان مىآيد ، نويسندگان روزنامه ، همه را به نام « امناى دولت » يا عباراتى مانند آن ذكر مىكنند ، و هيچگونه تظاهرى ، به نام و القاب امير كبير ديده نمىشود ، ليكن پس از عزل امير كبير ، در غالب شماره‌هاى روزنامه نام و القاب ميرزا آقا خان نورى ، مانند « جناب جلالتمآب ، كفالت و كفايت انتساب ، مقرّب الخاقان ، اعتماد الدوله . . . » بسيار مشاهده مىشود .\r\nبا بركنارى و سقوط امير ، شوق و علاقهء مردم به مطالعه روزنامه رو به كاهش نهاد ، ناچار دولت ميرزا آقا خان ، كمابيش دست به تهديد زد و به امرا و مباشرين و اشراف گوشزد كرد « تا وظيفهء خود را فراموش نكرده ، در خريد روزنامه و پرداخت حق اشتراك ، هرچه زودتر اقدام كنند ، همچنين در شمارهء 51 روزنامه بار ديگر به اين موضوع اشاره شده كه خود نشان مىدهد كه گويا با عزل نابخردانهء امير ، دوستان و علاقمندان وى به خشم آمده و با خوددارى از خريد روزنامه ، تيراژ نشريّهء نوپاى امير ، شديدا كاهش يافته است :\r\n« در باب زياد شدن مشترى اين روزنامه‌ها ، چنان كه در روزنامهء شمارهء 42 اعلان شده ، مجددا اعلان مىشود كه چون منظور اعليحضرت پادشاهى از راه افتادن اين روزنامه‌ها ، استحضار و آگاهى اهالى اين مملكت از احكام ديوانى و اخبار داخله و خارجه است ، لهذا امناى دولت عليه ايران ، قرار دادند كه اما و اعيان و چاكران معتبر دربار همايونى و حكام و عمال و مباشرين و خوانين و معتبرين شهرها و بلوكات و ايالات ممالك محروسه ، بر سبيل حكم ديوانى از اين روزنامه‌ها داشته باشند و ساير مردم از تجّار و كسبه و اواسط النّاس به ميل و اختيار خودشان ، هركدام طالب باشند روزنامه بخوانند ، مىبايد حكّام و مباشرين ولايات ، حسب الامر اقدس همايونى اسامى آنها كه حكم ديوانى است مشخص و به مباشرين روزنامه اعلام نمايند كه براى آنها روزنامه بفرستند . . . چون چند هفته است كه اين حكم در روزنامه اعلام شده است و از اغلب ولايات تاكنون جواب نيامده است ، لذا\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nحسب الامر ، مقرر است كه ، در مراجعت چارپاهايى كه روزنامهء هفته بعد را به ولايات مىبرند ، اگر حكام و مباشرين ولايات ، صورت اسامى اشخاص مزبور را به نزد مباشرين روزنامه روانه ننمايند ، چون امتثال امر ديوانى ننموده‌اند مسامحه كرده‌اند ، ديوانيان عظام از آنها مواخذه نمايند . » « 1 »\r\nاز جمله مطالبى كه در زمان صدارت امير كبير در روزنامهء وقايع اتفاقيّه درج مىشد مىتوان اين عناوين را ذكر كرد : « شكار اعليحضرت - القاب و فرامين و عطاياى شاهنشاهى - شرح مشورتخانه‌هاى ممالك اروپا - وقايع سياسى اروپا - احوالات « مازينى » يكى از انقلابيون ايتاليا و عقايد ميهن‌پرستان و آزاديخواهان آنجا و كشمكش آنان با اتريش - نقشه ترعهء سوئز و سابقهء تاريخى آن - اوضاع اجتماعى هندوستان - احداث راه‌آهن - تحقيقات در علم هيأت و پى بردن به كمربند ستارهء زحل - سابقهء تمدن آمريكا - اخبار دول خارجه - نظام سياسى برخى از كشورهاى اروپا - قانون آزادى و حدّ آن - آئين مشورتخانه و انتخاب وكلاى مردم - كشمكش جمهوريخواهان با دستگاه پاپ - معادن ينگى دنيا - علل زيرزمينى زلزله و آتشفشانى - افزايش توليد طلاى آمريكا و تأثير آن در تنزيل قيمت طلا در بازار انگليس - تصفيهء آب آشاميدنى و اثر صحى آن - اختراع بالون - سرشمارى در انگليس . . . » اين عناوين به خوبى نشان مىدهد كه امير در آن فضاى استبداد و اختناق ناصرى ، چقدر خوب كوشيده است تا از طريق همين روزنامه ، جامعهء ايران را با حقوق دموكراتيك مردم آن عصر و نظام سياسى كشورهاى اروپايى و پيشرفتهاى علمى و فنى و تحولات اين جوامع آشنا سازد . » « 2 »\r\nاز آغاز صدارت امير ، دشمنان ترقى و تجدد و مخالفان سرسخت اصلاحات اجتماعى ، تحت رهبرى مهد عليا مادر ناصر الدينشاه ، مقدّمات بركنارى و تبعيد او را فراهم كردند و سرانجام در سال ( 1268 ه . ق ) به فرمان شاه در حمام فين كاشان اين مرد مجاهد را رگ زدند و با اين عمل خيانت‌آميز به حيات مردى كه در راه رشد تمدن و فرهنگ جديد در ايران تلاش مىكرد ، و مىكوشيد با ايجاد تمركز و پايان دادن به قدرت فئودالها و متنفذين محلى ، موجبات پيشرفت فرهنگ عمومى و صنعتى شدن كشور را فراهم آورد ، پايان بخشيدند . با اينحال بذرها و نهالهايى كه امير در دوران كوتاه قدرت خود در سرزمين نامساعد ايران كاشته بود ، به كلّى بيحاصل نماند ، ايجاد چاپخانه ، انتشار روزنامه ، تأسيس\r\n\r\n\r\n","description":"","footnote":"\r\n( 1 ) . روزنامه وقايع اتفاقيه نمره 51 ، پنجشنبه سلخ ربيع الاوّل 1268 ه . ق .\r\n( 2 ) . گوئل كهن ، تاريخ سانسور در مطبوعات ايران ، ج يكم از 1253 ه . ق تا صدور فرمان مشروطيت ، انتشارات آگاه ص 28 .\r\n","page_name":" 234 ","page_number":234},
  {"content":"\r\n\r\nدار الفنون ، تشويق هنرمندان و صنعتگران و ساير تلاشهاى او به بيدارى مردم كمك كرد و زمينه انقلاب مشروطيت ايران را فراهم نمود .\r\nبايد توجه داشت كه در ايران بر خلاف اروپا به علت ابتدايى بودن طرز توليد ، پراكنده بودن مردم و فقدان صنعت و تجارت و نبودن راههاى ارتباطى ، مردم چنان كه بايد در جنبشهاى اجتماعى نقش شايسته‌يى نداشتند و غالبا تلاشهاى اصلاح‌طلبانه از بالا يعنى از ناحيهء يك ، يا تنى چند از رجال سياسى آغاز مىشد ، و بر خلاف انگلستان و فرانسه توده ، يعنى اكثريت مردم تحت رهبرى احزاب سياسى ، زمام سياست و اقتصاد كشور را در دست نداشته‌اند ، به‌همين علت همواره مرتجعين و دشمنان ترقى و تكامل اجتماعى ايران ، توانسته‌اند به آسانى امثال امير كبير و قائم مقام را كه به هيچ حزب و جمعيّت متشكّلى متكى نبودند ، از راه حبس يا اعدام از ميان بردارند . با قتل امير كبير ، هرچند اقدامات شجاعانهء او در راه خروج از مرحلهء فئوداليسم به عصر « بورژوازى » و شهريگرى تا حدى متوقف گرديد ، ولى عقربك تاريخ به عقب برنگشت ، و در تمام زمينه‌هاى فرهنگى ، اقتصادى ، سياسى و اجتماعى ، جامعهء ايرانى به تدريج گامهايى به جلو برداشت و با تمام وحشتى كه محافل ارتجاعى از روزنامه و آثار آن داشتند در تاريخ ( 13 رجب 1275 ه . ق در روزنامهء وقايع اتفاقيّه مىخوانيم كه « . . . در اين روزها حكم شده است كه در تبريز روزنامه‌ئى طبع شود كه احوالات آذربايجان و غيره در آن نوشته شود . . . »\r\nبه اين ترتيب ، براى نخستين‌بار در شهر آزاديخواه و انقلابى تبريز ، روزنامهء رسمى و دولتى به زبان فارسى انتشار مىيابد ، اين روزنامه كه از ماه رجب يا شعبان ( 1275 ه . ق ) به نامهاى مختلف از جمله : اخبار دار السلطنه آذربايجان ، روزنامه ملتى ممالك آذربايجان و جز اينها منتشر گرديده است ، بطور ماهانه و در چهار صفحه انتشار مىيافته و محل توزيع آن در كاروانسراى اميد ، حجرهء حاج عبد اللّه تاجر تبريزى بوده است . بايد توجه داشت كه در اين دوره ، روشنفكران و كسبه و بازاريان يعنى بورژوازى جوان و نورسيدهء ايران در رشد افكار انقلابى نقش اساسى داشتند ، اين روزنامه ملتى پس از مدتى تعطيل ، بار ديگر در سال ( 1289 ه . ق ) انتشار مىيابد و بالاخره با پشت‌سر گذاشتن يك دوران تعطيلى ديگر به دستور مظفر الدينشاه وليعهد به نام روزنامهء تبريز منتشر مىشود ، ايجاد روزنامهء تبريز در زمرهء وقايع سال ( 1296 ه . ق ) در كتاب مرأت البلدان ناصرى چنين ياد شده است : « روزنامهء شهر تبريز موسوم به تبريز كه حاوى مطالب پوليتيكى و سياسيّات و مطالب مفيد . . . و رشحه‌اى است از رشحات مكرمت نواب و الا . . . وليعهد . . . حكمران و صاحب اختيار مملكت آذربايجان . . . و چندى به جهت عوايق به طبع نمىرسيد ، مجددا\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nشروع به انطباع آن نمودند . » « 1 » شمارهء سوم روزنامه تبريز به تاريخ 25 محرم 1297 و شمارهء 25 سال سوم آن به تاريخ 28 شعبان ( 1299 ه . ق ) منتشر شده است . » « 2 »\r\nعلت اساسى تعطيل روزنامهء تبريز مطالب و مندرجات مترقى آن بود ، در اين روزنامه براى نخستين‌بار از لزوم عدم وابستگى روزنامه به دولت ، سخن به ميان آمده است و با كمال صراحت نوشته شده است كه « ترس و طمع ، حب و بغض و اغراض نفسانى شخصى و دولتى ، روزنامه‌نگار را مجبور مىكند كه بر خلاف واقع خبر دهد و با دروغ و افترا ، خوب را به لباس بد ، و بد را به لباس خوب ادا نمايد . . . » « 3 » و « تملق بزرگان و دولتمردان » را هدف قرار دهد . مسلما اين طرز برداشت روزنامهء تبريز و صراحت و صداقت او سبب گرديد كه براى سوّمين‌بار به تعطيل كشانده شود .\r\nبراى آشنايى خوانندگان با طرز فكر نويسندگان اين روزنامه ، مقاله زير را تحت عنوان « وضع و فايدهء روزنامه » كه قبل از استقرار مشروطيت به رشتهء تحرير درآمده است عينا نقل مىكنيم : « مىخواهيم بدانيم كه وضع روزنامه براى چيست ؟ و انتشار آن در اقطار و اكناف چه فايدهء دارد ؟ روزنامه در حقيقت آينه و عكس و وضع و بناى مملكت است ، كه همه حالات و واقعات مملكت را به آن آينه توان ديد . اصل وضع روزنامه براى اينست كه عمل نيك و شر كردار و رفتار هركسى واضح شود و در صفحهء زمين انتشار يابد تا مردم از استماع و اطلاع آن در آثار خير ، به خيرات و مبرّات شايق شوند . . . در اين صورت محض خيرخواهى ملت و دولت بر روزنامه‌نگار لازم است بىملاحظه و ترس با كمال آسودگى ، حقيقت كارها را از خوب و بد بىتغيير و تلبيس در روزنامه شرح دهد ، تا آنان كه مستحق تمجيدند ، خوشدل و سرافراز شوند و آنان كه مستوجب لوم و توبيخند ، نادم و پشيمان گردند و عبرت گيرند . - مىخواهيم بدانيم كه معنى آزادى اخبارنويس چيست ؟ آزادى روزنامه‌نگار اينست كه ترس و طمع و حبّ و بغض ، او را مجبور نكند كه به خلاف واقع خبر دهد و نوشتجات خود را تابع رأى مردم نكند و او را محبت مال و منال ، اسير و بندهء اغراض نفسانى ننمايد ، تا بتواند به آزادى ، بيان واقع و حقيقت كند ، آزادى به اين نيست كه هركس هرچه بخواهد راست يا دروغ درج نمايد و از جانب عقلا و كارگزاران ممنوع نباشد ، اين قسم آزادى كه مىتواند مستلزم اضرار و ايذاء غير باشد ، در\r\n\r\n\r\n","description":"","footnote":"\r\n( 1 ) . محمد حسنخان اعتماد السلطنه ، مرآت البلدان ، ج 4 ، ص 361 .\r\n( 2 ) . تاريخ جرايد و مجلات ايران ، محمد صدر هاشمى ، انتشارات ناهيد اصفهان 1328 ، ج 2 ، ص 100 ( به نقل از فهرست جرايد تربيت ) .\r\n( 3 ) . روزنامه تبريز ، شماره سوم 25 محرم 1297 ه . ق .\r\n","page_name":" 236 ","page_number":236},
  {"content":"\r\n\r\nحقيقت آزادى نيست . . . بعضى تصور مىكنند آزادى ، لا قيدى و بيقاعدگى است ، غافل از اينكه مقصود از آزادى كه در ممالك منتظمه شايع شده اين است كه وقايع‌نگار مطلب صحيح و حقيقت را بتواند بىاغماض و پرده‌پوشى ادا نمايد و خود صرّاف و نقّاد سخن باشد و پس از تحقيقات لازم ، ستايش را به پايهء تملق نرساند و نكوهش را از حد اعتدال نگذراند . » « 1 »\r\nتغيير نام : روزنامهء وقايع اتفاقيه كه ابتدا زير نظر وزارت خارجه منتشر مىشد ، در سال ( 1276 ه . ق ) با تشكيل مجلس شوراى دولتى و با انتصاب شاهزاده اعتضاد السلطنه به وزارت علوم ، تابع اين وزراتخانه شد . اين روزنامه تا سال ( 1277 ه . ق ) به مدّت ده سال به‌طور نسبتا مرتب انتشار مىيافت ، تا اينكه در شمارهء 471 نخست واژهء « اتفاقيه » از كنار وقايع برداشته شد و بعدا از شمارهء 472 به نام « روزنامهء دولت عليه ايران » انتشار يافت ، اين تغيير نام با توجه به علاقمندى ناصر الدينشاه به داشتن روزنامهء مصوّر بود ، براى انجام اين تمايل مديريّت روزنامه به صنيع الملك واگذار شد . از اين روزنامه از صفر 1277 مجموعا 120 شماره به چاپ رسيد .\r\nصنيع الملك كه مردى مطلع و در ايتاليا تحصيلات خود را در رشتهء نقاشى به پايان رسانيده بود ، مطالب روزنامه را با تصاوير هنرمندانهء خود درآميخت و مجموعهء باارزشى پديد آورد . در اين روزنامه ابتدا اخبار ممالك محروسه درج مىشد ، و خبر آغازين همواره زير عنوان « حالات متعلّقه به وجود مسعود همايون خلد اللّه ملكه و سلطانه به چاپ مىرسيد ، در بخش اخبار خارجى ، مطالبى در زمينه صنايع و علوم غربى ، و تقريبا مطالب غير سياسى از روزنامه‌ها و جرايد غربى ، به فارسى ترجمه و چاپ مىشد . » « 2 » كه تا حدى سودمند بود .\r\nبطور كلى ناصر الدينشاه از سلاطينى بود كه با دقت و بصيرت مىكوشيد كه جامعه ايران را از نهضتها و جريانات فكرى غرب بىخبر نگاهدارد ، او نه تنها با انتشار يك روزنامه آزاد و مترقى مخالف بود ، بلكه با هر نوع اجتماع و سازمان سياسى مخالفت مىورزيد ، او حتى با تأسيس و پيدايش فراموشخانه كه سازمانى غير انقلابى ، محافظه‌كارانه و كم و بيش ارتجاعى بود مخالفت مىكرد و وقتى از وجود آن آگاهى يافت نوشت : « . . . در اين روزها به عرض رسيد كه بعضى از اجامر و اوباش شهر گفتگو از وضع فراموشخانه‌هاى يوروپ ( اروپا ) مىكنند . . . اگر بعد از اين ، عبارت و لفظ\r\n\r\n\r\n","description":"","footnote":"\r\n( 1 ) . گوئل كهن ، تاريخ سانسور در مطبوعات ، پيشين ، ص 43 و 44 ( به اختصار ) .\r\n( 2 ) . همان كتاب از ص 44 به بعد .\r\n","page_name":" 237 ","page_number":237},
  {"content":"\r\n\r\nفراموشخانه ، از دهن كسى بيرون بيايد ، تا چه رسد به ترتيب آن ، مورد كمال سياست و غضب دولت خواهد شد . . . »\r\nناصر الدينشاه طى نيم قرن حكومت و فرمانروايى گاه براى نجات تاج و تخت و رهايى از بحرانهاى سياسى و اقتصادى به امثال امير كبير و سپهسالار متوسل مىشد ، ولى هيچگاه با اقدامات اصلاحى آن مردان بزرگ تاريخ معاصر ايران از صميم قلب موافق نبود و طبع خبيث و فاسد او به همكارى با امثال ميرزا آقا خان نورى و ديگر درباريان متملّق تمايل بيشترى داشت ؛ او همين‌كه احساس كرد از راه روزنامه و كتاب ممكن است مردم با مفهوم قانون ، عدالت ، حقوق فردى ، حقوق اجتماعى و آزادى نطق و بيان آشنا شوند ، نگران گرديد و به اعتماد السلطنه وزير علوم نوشت : « . . . همهء چاپخانه‌ها و روزنامه‌هاى ايران بايد زير نظارت اين اداره درآيد ، همچنين اداره مطبوعات دولتى كه در تهران قرار دارد ، بايد امور چاپخانه‌ها را دقيقا دنبال كند و به آنها خاطر نشان كند تا از انتشار جزوه‌ها ، كتابها و ساير اوراق چاپى كه بر خلاف « آداب ملى ! و عليه دولت است خوددارى كنند . . . »\r\nبه اين ترتيب ، روزنامه وقايع اتفاقيّه و روزنامه ملتى ، كه ماهانه منتشر مىشد و ساير مطبوعاتى كه بعدها منتشر شدند ، هيچيك از « آزادى قلم » برخوردار نبودند و زير نظارت دقيق عمال دولت قرار داشتند . آخوندزاده كه مردى آزادانديش و اصلاح‌طلب بود ، از مطالعهء مطبوعات بىمغزى كه در ايران انتشار مىيافت ناراحت شد و مقاله‌يى انتقادى در 48 صفحه براى حكيم سامانى منشى روزنامه نوشت ، اين مقاله چون روح انتقادى داشت ، مورد تأييد محافل ارتجاعى قرار نگرفت و در مطبوعات ايران منتشر نگرديد .\r\nبطور كلّى مطبوعات اين دوره ، چون نمايانگر تمايلات و افكار عمومى نبود ، مردم باسواد و اهل سياست ، به مطالعهء آن رغبتى نشان نمىدادند ؛ در اين روزنامه‌ها ، جز مطالب مبتذل دربارى ، به شرح‌حال شعراى بىارزشى چون منوچهرى دامغانى و شمس الشعرا ميرزا محمد عليخان اصفهانى متخلص به سروش مىپرداختند ، در حالى كه براى وقوف به احوال شعرا بايد به تاريخ ادبيات فارسى رجوع كرد ، روزنامه بايد منعكس كنندهء اوضاع سياسى و اقتصادى مملكت باشد ، و چون در روزنامه‌هاى اين دوره اثرى از انعكاس و تبليغ افكار و تمايلات مردم به چشم نمىخورد ، مردم از خريد و مطالعهء آن خوددارى مىكردند ، ناچار گردانندگان روزنامه چاره‌يى جز فروش اجبارى مطبوعات دولتى نداشتند . مستوفى الممالك وزير ماليه با مراجعه به دفاتر دولتى ، روزنامه را بين عده‌يى از مقامات ديوانى تهران و شهرستانها سرشكن نمود و از آنان خواست كه در سر\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nقسط از دادن تنخواه روزنامه تسامح نورزند .\r\nبه عنوان نمونه مقرر شد كه در تهران 270 نفر ، در آذربايجان 166 نفر ، در خراسان 80 نفر ، در كرمانشاه 75 نفر ، در گيلان 35 نفر ، در اصفهان 30 نفر و مجموعا در سراسر ايران براى 1115 نفر به حكم شاه و دولت روزنامه بفرستند ، شك نيست كه هدف شاه از انتشار روزنامه صرفا تظاهر به تجدّد و ترقى بود ، و كمترين علاقه‌يى به روشن شدن افكار عمومى نداشت ، و مبلغى كه به زور از فروش روزنامه تحصيل مىكردند ، به هيچ‌وجه تكافوى مخارج چاپ و توزيع روزنامه را نمىكرد ، زيرا مبلغ به دست آمدهء ماهانه كمى بيش از سيصد تومان و سالانه حدود چهار هزار تومان بود و اين رقم با توجّه به مخارج ادارهء مطبوعات دولتى و هزينه‌هاى چاپ و نشر و توزيع آن ، بين استانهاى مختلف بسيار ناچيز بود ، در حقيقت سازمان روزنامه دولتى ، روزى نامه‌يى بود كه معاش جمعى را تأمين مىكرد و مندرجات آن نه‌تنها با مطالب انتقادى ، اجتماعى و سياسى مطبوعات غرب قابل مقايسه نبود ، بلكه حتى به پاى روزنامه‌هاى تركيه ( عثمانى ) هم نمىرسيد .\r\nميرزا حسينخان مشير الدوله ( سپهسالار ) در مقام سفارت ايران در عثمانى براى آگاهى و بيدارى شاه مغرور و مستبد ايران ، خطاب به ناصر الدينشاه مىنويسد : « . . . از هنگام تأسيس روزنامه ، وقايع بزرگ دنيا را ملت ايران ، اطلاع حاصل ننمود و روزنامه يك كلمه از اين تحولات عظيم اروپا درج نكرده ، تا چه رسد به وقايع اتفاقيّه كه بر سبيل استمرار در دول خارجه حاصل مىشود ، و هر وقت روزنامهء دار الخلافه ، خواست اخبارى از دول خارجه درج كند ، تفحّص نموده يك حكايت مضحك كه به هيچ‌وجه دخلى به اخبار ندارد درج نمود . . . » سپس سپهسالار با مقايسهء روزنامه‌هاى ايران با وضعيّت مطبوعات خارجى مىافزايد : « . . . به هيچ‌وجه در داخل مملكت ، منافعى كه از روزنامه مطلوب است و بايد براى اطلاع و ( مشتمل بر ) وقايع دنيا بوده ، اسباب ترقى يك ملتى واقع بشود ، حاصل نشده و در خارجه اسباب مسخره است . . . » « 1 »\r\nميرزا حسينخان در نامهء ديگرى به دوست ديرين خود ميرزا يوسفخان مستشار الدّوله ، از ابتذال مطبوعات تهران شكايت مىكند و مىنويسد : « . . . مدتى است بر خود مخيّر نموده‌ام ، روزنامه دار الخلافه را نخوانم ، خيلى به ندرت مىفرستند و هر وقت هم مىفرستند ، بدون مطالعه به اتباع سفارت مىدهم ، زيرا كه از مطالعه و مقايسه آنها با روزنامه‌هاى اسلامبول ، به جز آنكه اسباب كدورت شود ، ثمرى نمىدهد ، مكرر معايب اين\r\n\r\n\r\n","description":"","footnote":"\r\n( 1 ) . سياستگران دوره قاجاريه ، پيشين ، ج 1 ص 69 .\r\n","page_name":" 239 ","page_number":239},
  {"content":"\r\n\r\nقسم روزنامه ، و تكليف روزنامه‌نويس ، و نتيجه‌يى كه از اين كار خواسته‌اند ( به دولت ) عرض نموده‌ام ، ثمرى نديدم ، زورم به خودم رسيد كه ديگر مطالعه ننمايم . . . » « 1 »\r\nبالاخره مقتضيات زمان و جبر تاريخ يعنى بحرانهاى اقتصادى و سياسى ، قحطى و خشكسالى ، آشفتگى وضع قضايى و مالى و نظامى كشور و عدم رضايت عمومى ، ناصر الدينشاه را بر آن داشت كه از حسن نيت و كاردانى مشير الدوله استمداد جويد ، او را نخست به وزارت عدليه و بعد به وزارت جنگ برگزيد و در ( 29 شعبان 1288 ) به صدارت انتخاب كرد . پس از روى كار آمدن اين مرد مصلح در روزنامه وقايع عدليه براى نخستين‌بار سخن از دادگسترى و عدالت و مبارزه با ستم و بيدادگرى به ميان آمد ، اين‌گونه سخنها نه‌تنها با مصالح و منافع شاه و درباريان تعارض داشت ، بلكه جناحهاى ارتجاعى ، از دگرگونى قوانين و ايجاد سازمان جديد به سبك غرب بيم داشتند و آن را بدعتى در اين دولت مىشمردند و از تنظيم قوانين و مقررات جديد سخت نگران بودند .\r\nمطالب و مندرجات روزنامهء وقايع عدليه با مطبوعات سابق فرق اساسى داشت ، اين روزنامه مژدهء آزادى بحث و انتقاد مىداد و مىگفت ما در صفحات روزنامه ، اوضاع و احوالى را كه مغاير تربيت و ترقى مملكت مشاهده كنيم ، به جمهور مردم گوشزد مىكنيم . » و در شماره بعد با صراحت نوشت : « . . . مگر از براى بقاى ملك و ترقّى دولت و تحبيب ملت ، وسيله‌يى بزرگتر از اجراى حقوق بندگان خدا و رفع ظلم هست ؟ » « 2 »\r\nدوّمين روزنامه‌يى كه در دوران زمامدارى ده سالهء سپهسالار منتشر شد ، روزنامه ايران بود كه زير نظر محمد حسنخان صنيع الدوله رئيس سازمان انطباعات دولتى اداره مىشد ، اين مرد با آنكه با تمدن و فرهنگ غرب آشنا بود و در ترجمهء كتب سودمند مهارت داشت ، بر خلاف سپهسالار ، به مصالح اكثريت مردم كمترين توجهى نداشت ، مردى نوكر صفت و غلام حلقه به گوش شاه بود ، با اينكه به مردم وعده داده بود كه هركس آزاد است هرچه مىخواهد بنويسد ، عملا جز به ذكر اخبار دربار و احكام عزل و نصب مأمورين دولتى و تفسير سلام و شكار و سير و سياحت « قبله عالم » به بيان و توضيح مطلب سودمندى نپرداخت ، همين غلام‌منشى صنيع الدّوله ، به طبع بو الهوس شاه ميدان داد و اظهار تمايل كرد كه روزنامهء ديگرى در توصيف و تبليغ سفر و شكار خسروانه به نام\r\n\r\n\r\n","description":"","footnote":"\r\n( 1 ) . نامه‌هاى خصوصى ميرزا حسينخان به مستشار الدوله در 16 جمادى الاول 1282 ه . ق به نقل از انديشه ترقى و حكومت قانون دكتر آدميت ، ص 387 .\r\n( 2 ) . روزنامه وقايع عدليه شماره 3 صفر 1288 ه . ق .\r\n","page_name":" 240 ","page_number":240},
  {"content":"\r\n\r\nمرآت السّفر منتشر شود ، جالب توجه است كه صنيع الدّوله مسئول انتشار اين روزنامهء زائد و بيمعنى ، ضمن اعلاميه‌يى از مردم خواست كه از خريدارى آن غفلت نورزند .\r\nنظريات اصلاح‌طلبانه سپهسالار مانند برنامه‌هاى اجتماعى و اقتصادى امير كبير نه‌تنها به مصلحت شاه مستبد و فاسد ايران نبود ، بلكه با منافع استعمارى انگلستان و روسيه تزارى نيز مغايرت داشت . سياستمداران اين دو كشور ، همين‌كه دريافتند كه سپهسالار مصمم است كه با بردن شاه به اورپا او را به اصلاح امور اقتصادى و اجتماعى تبليغ و تحريص نمايد ، به كارشكنى عليه او پرداختند ، به تحريك خارجيان و به دست بعضى از شاهزادگان و روحانيان و علما ، غوغايى بر ضد سپهسالار در ايران برپا كردند و او را با اين بلواى ساختگى از كار بر كنار نمودند و مانع اقدامات مثبت اين مرد خيرخواه شدند . سپهسالار گزارش يكسال و اندى صدارت خود را كه مشتمل بود به ايجاد تشكيلات نوينى مانند « تشكيل دار الشوراى كبرى ، تأسيس دار الترجمه و دار الطبّاعه دولتى و اهميّت دادن به روزنامه‌ها و تعيين ساعات كار در ادارات دولتى ، و ترتيب مراجعه مردم به سازمانهاى ادارى » « 1 » به اطلاع شاه رسانيده است .\r\nچون وجود اين مرد فعال و شرافتمند به حال دولت نابسامان ناصرى سودمند بود ناچار پس از مدّتى كوتاه از رشت به تهران خوانده شد و به مقام وزارت خارجه منصوب گرديد ، سال بعد وزارت جنگ نيز به او واگذار شد و لقب سپهسالار اعظم را كسب كرد ، با اينكه با اين سمت ، قدرت و نفوذ قبلى را نداشت ، انديشه‌هاى اصلاح‌طلبانه خود را تا سال ( 1297 ه . ق ) در حدود امكانات دنبال مىكرد .\r\nبطور كلى در زمان ناصر الدينشاه ، دو جريان فكرى در مطبوعات ايران مشهود بود :\r\nروزنامه‌هاى ارتجاعى و واپس‌گرا زير نظر ادارهء انطباعات دولتى به مديريت محمد حسنخان اعتماد السلطنه قرار داشتند و مطبوعات مترقى و اصلاح‌طلب و ترقيخواه ، به همّت سپهسالار و همفكران او اداره مىشدند . در روزنامهء وقايع عدليه سخن از قوانين مردمى و حقوق ملّت به ميان مىآمد و در روزنامه لاپارتى ( وطن ) به دو زبان فرانسه و فارسى نظريات اصلاح‌طلبانهء سپهسالار منعكس مىشد . همين كه روزنامهء وطن از چاپ بيرون آمد و براى شاه خواندند ، چون مطالب آن آموزنده و مترقى بود آزرده خاطر شد و دستور توقيف آن را صادر كرد و در حقيقت تولد و مرگ اين روزنامهء مترقى و پيشرو در يك روز اتفاق افتاد ، خوشبختانه يك خانم ايتاليايى به نام « كارلاسرنا » از سرنوشت اين روزنامه و مقالهء اول آن ياد كرده است .\r\n\r\n\r\n","description":"","footnote":"\r\n( 1 ) . سياستگران دوره قاجاريه ، پيشين ، ص 72 .\r\n","page_name":" 241 ","page_number":241},
  {"content":"\r\n\r\nروزنامه‌هاى مترقى : اينك جمله‌يى چند از اين روزنامه را نقل مىكنيم : « خوانندگان و هم‌قلمان ما بدانند كه دولت عليه اعليحضرت شاه به ما اجازه داده‌اند كه روزنامه‌يى به دو زبان فرانسه و فارسى منتشر كنيم . . . منظور ما اين است كه هم‌قلمان اروپايى را از كليّه مسائل سياسى و عمومى كه به ايران مرتبط است بياگاهانيم و از تجربه و خبرت همكاران اروپايى كه در اين ميدان سابقهء بسيار دارند استفاده كنيم ، ما با بيطرفى سخن خواهيم گفت ، به هيچ دسته‌يى منتسب نيستيم ، تنها غرض ما خدمت به مملكت و نشان دادن خوايح حقيقى آن است . حمايت از ترقى هروقت پيش آيد مسلك ماست ، و ما با تمام قوا از آن تقويت خواهيم كرد ، ولى چون متملّقان از دولت تمجيد نخواهيم كرد و از هر حركت غلط و زشتى ، عيبجويى خواهيم كرد ، به زندگى خصوصى كسى كارى نداريم ، شعار ما ترقى ، عدالت و مساوات است و جز اين مرامى نداريم ، از آنجا كه وطن‌پرستى براى هر فرد از افراد يك ملت ، بزرگترين فضيلت‌هاست ، ما نيز نام روزنامهء خود را وطن گذاشته‌ايم . . . اميدواريم خوانندگان ما به ميمنت اين اسمى كه اختيار كرده‌ايم ، ورود ما را به عالم مطبوعات به حسن قبول تلقى كنند تا ما نيز براى آنكه شايستهء اين عنايت شويم با تمام قدرت بكوشيم و در هروقت و هر مقام مدافع حقوق ملك و ملت باشيم . »\r\nچون در اين روزنامه ، سخن از آزادى ، ترقى و عدالت به ميان آمده بود ، با طبيعت گستاخ و مستبد ناصرى سازگار نيفتاد و تعطيل شد .\r\nروزنامهء نظامى ، يكى ديگر از روزنامه‌هاى برجستهء عصر سپهسالار است كه به دستور او انتشار يافت و دريچه‌يى به سوى انديشه‌هاى سازنده و افكار نو گشود ؛ اين روزنامه به وسيلهء يك هيأت تحريريّه اداره مىشد و مقالات وارده را درج مىكرد .\r\nدر حقيقت روزنامهء نظامى علميّه و ادبيّه راه تنوير آزاد افكار را همانند روزنامهء وقايع عدليّه و روزنامه ناپايدار وطن ادامه داده است . ادارهء روزنامه با ميرزا عباسخان مهندس حضور بود كه عده‌يى به او كمك مىكردند . پس از حدود دو سال بار ديگر همزمان با وزارت جنگ سپهسالار ، روزنامهء مريخ ، خواهان ادامهء راه روزنامهء علميّه و ادبيّه شد ، در اين روزنامه با تمام مشكلاتى كه وجود داشت ، مطالب ارزنده‌يى نظير تاريخ قياصره ، شرف ، وطن‌پرستى ، تحول سياسى اروپا ، مدنيت ، انقلاب آزادى يونان و عربستان ، بشر و علم درج مىشد . اين روزنامه پس از انتشار 18 شماره تعطيل شد .\r\nديگر از روزنامه‌هاى اين دوران روزنامه علمى است كه در زمينهء تاريخ ، جغرافيا ، نجوم ، ادبيات و علوم اجتماعى مطالبى سودمند منتشر مىكرد . در حقيقت « . . . بنيان‌گذار و نويسندگان روزنامه‌هاى غيررسمى وقايع عدليه ، وطن ، نظامى ، علمى و مريخ ، به هر\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nحيله ، رهى مىجستند كه ناشر « افكار نو » باشند ، در سرلوحهء روزنامه ، تصوير توپ و تفنگ مىكشيدند ، اما از جنبش استقلال‌خواهى يونان سخن مىراندند . . . يا خود را هواخواه مريخ خداوند جنگ مىشمردند ، اما مسلكشان را مدنيّت و حقوق انسانيّت مىشناختند ، اينها تلاش آزادگان بود در هشيار گردانيدن مردم و انتشار معلومات كه حريف ، فراموش كرده و از آن غافل بود . . . » « 1 »\r\nنكته‌يى كه نبايد از نظر دور داشت ، اينكه مندرجات مطبوعات مترقى در عهد ناصر الدينشاه ، محصول فكر و انديشهء سپهسالار و تنى چند از ياران آزادانديش او بود ، و ريشهء ملّى و اجتماعى نداشت ، يعنى اكثريت مردم هنوز ، چنان كه بايد به حقوق فردى و اجتماعى خود پى نبرده و در راه كسب و تثبيت آن مبارزه و تلاش پيگير و دامنه‌دارى انجام نداده بودند . طبيعى است حقوق و امتيازاتى كه زمامداران خيرانديش اعطا مىكنند ، در صورتى كه پشتوانه و تضمين ملّى و توده‌يى نداشته باشد و از طرف اكثريت خلق نگهدارى و حمايت نشود ، با ظهور و روى كار آمدن رجال و شخصيتهاى مرتجع و واپس‌گرا ، ممكن است ، بدون مبارزهء جدى مردم ، براى مدتى تعطيل و به دست فراموشى سپرده شود .\r\nچنان كه پس از كاهش نفوذ و بركنارى سپهسالار ، شاه و طبقهء زورمند به حكم منافع طبقاتى خود ، دست اتحاد به‌هم دادند و بر آن شدند با تدوين نخستين قانون مميزى و تفتيش مطبوعاتى ، قلمها را بشكنند و دهانها را بدوزند و چون هنوز رجال سياسى مرتجع ايران به راه و رسم تجديد عقايد و افكار ( به سبك اروپايى ) آشنا نبودند ، از « كنت دومونت فرت » « 2 » ايتاليايى رئيس شهربانى وقت استمداد جستند و او با تنظيم كتابچهء قانون جزايى ( 1296 ه . ق ) به تفتيش مندرجات مطبوعات همت گماشت .\r\nاينك ماده‌يى چند از آن قانون : « . . . كسى كه كتابى انتشار دهد كه برضد مذهب يا دولت و ملت بوده باشد ، از پنج ماه الى پنج سال حبس خواهد شد . . . كسى كه جسارت نموده . . . بر ضد شاه ، اعلانات و نوشتجات در كوچه‌ها بچسباند ، هركس بوده باشد ، و همچنين كسى كه مخالف مردم ، حركتى كرده و اذيت برساند ، بر حسب حد تقصير او ، از يك ماه الى پنج سال حبس خواهد شد . . . كسى كه بر خلاف پادشاه و خانوادهء سلطنتى حرف بزند ، يا تحريك كند ، بعد از تحقيق و ثبوت گناه ، از يك سال الى پنج سال به درجهء تقصيرات با زنجير محبوس خواهد شد . »\r\nپس از آنكه با موادّ سابق الذكر ، در حقيقت آزادى بيان و قلم و مطبوعات در ايران\r\n\r\n\r\n","description":"","footnote":"\r\n( 1 ) . انديشهء مترقى و حكومت قانون ، پيشين ، ص 356 .\r\n( 2 ) .  Cont do Mont Ferte \r\n","page_name":" 243 ","page_number":243},
  {"content":"\r\n\r\nممنوع گرديد ، روشنفكران و ترقيخواهان ايران بر آن شدند كه در خارج از ايران نظريّات انتقادى و پيشنهادات اصلاح‌طلبانهء خود را در مطبوعات منعكس و به وسايل گوناگون به هموطنان خود برسانند . روزنامهء اختر كه نخستين شمارهء آن در ( 16 ذيحجّه 1292 ه . ق ) در اسلامبول منتشر شد ، ناشر افكار ، روشنفكران مترقى عهد ناصرى بود و مردان مبارز و از جان گذشته‌يى چون : ميرزا آقا خان كرمانى ، شيخ احمد روحى و ميرزا يوسف خان مستشار الدوله و ميرزا مهديخان تبريزى ( ناشر حكمت در قاهره ) و ميرزا على محمد خان كاشانى ( ناشر روزنامهء ثريا و پرورش ) در نوشتن مقالات آن شركت مىكردند . اين روزنامه‌ها ، با تحمل مشكلات فراوان وارد ايران مىشد و دست به دست مىگشت و مردم با شوق و ذوق بسيار ، مقالات انتقادى آن را مىخواندند . در يكى از شماره‌ها ، مستشار الدّوله به روزنامه‌هاى دولتى ايران به سختى حمله كرد و از اينكه در سراپاى آن هيچ مطلب انتقادى و آموزنده‌يى وجود ندارد ، اظهار تأسف نمود : « . . . از احتياجات مردم ، و چاره‌جويى آنها و ترقى و دعوت مردم به نيكى و ترقيات ظاهريّه و معنويّه و مانند اينها يك كلمه نمىنويسند و اصل منفعت روزنامه به اينهاست . . . » در جاى ديگر از لزوم اصلاحات اقتصادى سخن گفت : « . . . پنبه را يك من دو قران مىخرند ، چلوار ساخته ، منى شصت قران مىفروشند ، ابريشم منى 6 قران را مىدهيم و حرير منى چهل تا صد تومان را از اجانب مىخريم . . . » مستشار الدوله به گناه بيان حقايق اجتماعى و اقتصادى ايران و انتشار رساله معروف يك كلمه چندبار به زندان افتاد ، چوب خورد ، خانه‌اش غارت و مواجبش را قطع كردند . . . » « 1 »\r\nروزنامه اختر : اين روزنامه موجب تشكيل و استحكام نخستين هسته مبارزه با استبداد دستگاه ناصرى در بيرون از كشور شد و به علت انتشار مقالات آموزنده و پرمغز نفوذ آن در ايران ، آنچنان افزايش يافت كه چندى بعد در زمان صدارت امين السلطان پخش و مطالعهء آن از سوى شخص ناصر الدينشاه به كلّى ممنوع اعلام شد .\r\nمحمد صدر هاشمى در توصيف اين روزنامه مىنويسد : « در حقيقت در دوران تيره و تار استبداد ، روزنامه اختر ، كمك بزرگى به تنوير افكار ايرانيان نمود ، و در ايّامى كه جرايد اين مملكت منحصر به چند روزنامهء دربارى از قبيل ايران و اطلاع بوده ، روزنامه اختر . . .\r\nجريدهء قابل مطالعه زبان فارسى به شمار مىرفته است . . . » « 2 » اين روزنامه كه محصول تلاش آزاديخواهان مهاجر بود ، براى نخستين‌بار معنى آزادى و حريّت و ثمرات حكومت ملى و\r\n\r\n\r\n","description":"","footnote":"\r\n( 1 ) . تاريخ بيدارى ايرانيان ، پيشين ، ج 1 ، ص 171 .\r\n( 2 ) . محمد صدر هاشمى ، تاريخ مجلات و جرايد ايران ، پيشين ، ج 1 ، ص 63 .\r\n","page_name":" 244 ","page_number":244},
  {"content":"\r\n\r\nنتايج ظلم و استبداد را مدت 20 سال براى هموطنان خود توصيف و تشريح مىكرد .\r\nبر خلاف اين روزنامهء با هدف ، روزنامه اطلاع كه كامل كنندهء روزنامه رسمى ايران بود ، و روزنامهء دانش و روزنامهء مصور شرف كه جملگى تحت نظر محمد حسنخان صنيع الدّوله ( اعتماد السلطنه ) اداره مىشدند ، چون حاوى هيچ مطلب آموزنده‌يى نبودند مورد عنايت خلق قرار نگرفتند . همچنين روزنامه‌هاى ارمنى و فارسى كه در تبريز منتشر مىشدند ، چون دولتى و دربارى بودند ، خريدارى نداشتند ولى برعكس روزنامه قانون كه در لندن چاپ مىشد ، چون سخن از قانون ، آزادى و حكومت ملّى مىگفت ، مشتاقان دموكراسى خريدار آن بودند . غير از روزنامهء اختر و قانون ، روزنامه حكمت در قاهره ، حبل المتين در كلكته ، ثريا و پرورش در قاهره ( كه به زبان فارسى منتشر مىشدند ) . . . ارشاد به زبان تركى در باكو و عروة الوثقى به زبان عربى در پاريس ، در پراكندن بذر آزادى در ايران و ديگر ملل اسلامى نقش مهمى داشتند .\r\nناصر الدينشاه براى جلوگيرى از انتشار فكر دموكراسى در ايران ، ميرزا محمد حسنخان صنيع الدّوله را به وزارت انطباعات ممالك محروسه برگزيد و او براى آنكه مورد بازخواست قرار نگيرد ، مطالب روزنامه را قبل از چاپ به نظر شاه مىرسانيد ، بر خلاف اين قبيل مطبوعات فرمايشى ، روزنامهء اختر از قانون و آزادى سخن مىگفت و براى اولين‌بار به ترجمه و انتشار قانون اساسى مدحت پاشا سلطان عثمانى همت گماشت و مفاد آن را به اطلاع ايرانيان رسانيد و با صراحت گفت : يگانه راه نيكبختى شرق ، استقرار و اجراى قانون است .\r\nروزنامهء عربى زبان عروة الوثقى كه در پاريس منتشر مىشد و در اكثر كشورهاى آسيايى خواننده داشت ، به همت شيخ محمد عبده يار دانشمند سيّد جمال الدين اسدآبادى از ( 15 جمادى الاولى 1301 ه . ق ) انتشار خود را آغاز كرد و با تمام كارشكنيهاى مرتجعين و استعمارگران ، 18 شماره از آن منتشر گرديد . نويسندگان اين روزنامه سعى مىكردند ، علل ضعف و انحطاط ملل شرق و راه نجات و رستاخيز را به مردم نشان بدهند ، چون اين روزنامه‌ها به وسايل گوناگون وارد ايران مىشد و در هرحال نسخه‌يى از آن به نظر شاه مىرسيد ، از مطالب و مندرجات آنها ، شاه متغيّر مىشد تا جايى كه يك بار صريحا به امين السلطان نوشت : « اين روزنامه اختر باز فضوليهاى زيادى مىكنند . . . اين دفعه بايد جدا غدغن سخت بشود كه پست‌خانه قبول نكند و به ايران نياورند ، به سفرا هم خودتان غدغن كنيد . به اين ترتيب شاه ناگزير شد به يارى اعتماد السّلطنه در مقرّرات تفتيش و سانسور مطبوعات تجديدنظر بكند و به مأمورين دستور دهد ، بيش از پيش از\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nورود مطبوعات مترقى و انقلابى جلوگيرى نمايند . با تمام اين تلاشها ، شماره‌هاى قانون يكى بعد از ديگرى به دست مشتاقان مىرسيد ، اعتماد السلطنه چون مطالب پرمغز و منسجم قانون را مطالعه كرد ، در دفترچه خاطرات خود نوشت كه ميرزا ملكم « . . . در سخت‌نويسى يد بيضا كرده . » « 1 »\r\nروزنامه‌هاى مترقى اين دوران به خوبى دريافتند كه يگانه راه نجات ملت از ظلم و استبداد ، استقرار دموكراسى و حكومت عدل و قانون است ، ملكم در روزنامهء خود پرده از روى مظالم آن دوران برمىدارد .\r\n\r\nانتقاد از اوضاع اجتماعى و قضايى ايران\r\nنظريات ميرزا ملكم خان : « . . . ايران مملّو است از نعمات خداداد ، چيزى كه همهء اين نعمات را باطل گذاشته ، نبودن قانون است ، هيچكس در ايران مالك هيچ‌چيزى نيست ، زيرا كه قانون نيست ، حاكم تعيين مىكنيم ، بدون قانون ، سرتيپ ، معزول مىكنيم ، بدون قانون ، حقوق دولت را مىفروشيم ، بدون قانون ، بندگان خدا را حبس مىكنيم ، بدون قانون ، شكم‌پاره مىكنيم بدون قانون ، در هند ، در پاريس ، در تفليس ، در مصر و در اسلامبول هركس مىداند حقوق و وظايف او چيست ؟ در ايران احدى نيست كه بداند تقصير چيست ؟ و خدمت كدام است ؟ » در همين شماره ، قانون ، مردم را به اتحاد و ايجاد هسته‌هاى مقاومت و مبارزه فرا مىخواند و يگانه راه نجات را در دموكراسى و آزادى بحث و انتقاد مىداند و صريحا مىنويسد : « جريدهء قانون را چرا در خارج انتشار مىدهيم ؟ به جهت اينكه حرف حق در خاك ايران ممنوع است » « 2 » با همه تضييقاتى كه دولت ايجاد كرده بود ، شماره‌هايى از روزنامه‌هايى ممنوعه از خاك قفقاز ، عراق ، هند و ديگر مناطق به خاك ايران مىرسيد و مندرجات آن دست به دست به گوش مردم مىرسيد « وقتى به ناصر الدين شاه خبر دادند كه مجمعى از آزاديخواهان تشكيل شده و روزنامهء قانون را از اينجا به اطراف منتشر مىكند ، بلافاصله ، محل انجمن را محاصره و غارت نمودند و افرادش را كه بالغ بر 12 نفر بودند اسير و در خانهء كامران ميرزا حبس كردند . يكى از آنها به نام حاج سيّاح محلاتى خود را از بالاخانه پرت كرد و پايش شكست . » « 3 »\r\nروزنامهء قانون براى عده‌يى مستقيم و به نشانى خود آنها ارسال مىشد ، براى پيروان\r\n\r\n\r\n","description":"","footnote":"\r\n( 1 ) . روزنامه خاطرات اعتماد السلطنه ، پيشين ، ص 708 .\r\n( 2 ) . روزنامه قانون ، شماره هفتم ، ص 1 .\r\n( 3 ) . گوئل كهن ، تاريخ سانسور در مطبوعات ايران ، جلد يكم ، ص 136 .\r\n","page_name":" 246 ","page_number":246},
  {"content":"\r\n\r\nملكم و افراد فراموشخانه محرمانه و به كمك افراد مورد اطمينان فرستاده مىشد . پس از انتشار 7 شماره ، ناصر الدين شاه در مقام توقيف و جلوگيرى از توزيع آن برمىآيد .\r\nروزنامهء قانون در تهران چون ورق زر ، دست‌به‌دست مىگرديد ، چون شاه فحشهاى ملكم را متوجه خود مىديد ، دستور داد از ورود اين روزنامه به ايران جلوگيرى كنند ، بطورى كه از خاطرات سياسى امين الدّوله برمىآيد در نتيجه جلوگيرى دولت ، علاقه و حرص مردم به مطالعهء اين روزنامه فزونى گرفت ؛ با اينكه امين الدوله به دستور شاه اوراق مظنون را ضبط و توقيف مىكرد باز ، روزنامه از راه عثمانى ، قفقاز و عراق به‌وسيلهء تجار و مسافرين به دست علاقمندان مىرسيد و در مردم ستمكشيدهء ايران ، شور و هيجانى ايجاد مىكرد . . . » « 1 » با تمام تلاشى كه امين الدّوله و عمال دولت به خرج دادند ، پخش اين روزنامه ، شاه و عمال او را ناراحت مىكرد و ملكم و ديگر نويسندگان قانون ، به كار خود همچنان ادامه مىدادند .\r\nاز جمله كسانى كه تحت تأثير مندرجات روزنامه قانون قرار گرفتند ابو القاسم لاهوتى شاعر انقلابى دوران اخير است ، وى در آخرين كتاب خود مىنويسد : « يك روز پدرم به مجلس دوستانش رفته بود ، از منزلى كه موعود بود ، پسر صاحب‌خانه را بخانهء ما فرستاد و به‌وسيلهء او به من پيغام داد كه آخرين شعر او را برايش بفرستم ، من زود آن شعر را پيدا كردم و فرستادم ؛ اما در اين ضمن ناگهان به روزنامهء قانون ملكم برخوردم ، بطورى كه بعدها شنيدم اين روزنامه در لندن چاپ مىشد و پنهانى براى اعضاء جمعيت آدميّت به همهء نقاط ايران ، منجمله كرمانشاه مىفرستادند ، مندرجات اولين شمارهء قانون مرا مفتون و به خود مشغول كرد وقتى به خود آمدم پدرم را بالاى سرم ديدم ، او تبسم‌كنان مرا مىنگريست معلوم شد كه من ساعتها ، غرق خواندن قانون بودم ، تا جايى كه آمدن پدرم را حس نكرده بودم . از اينكه بدون اجازه روزنامه را برداشته و خوانده بودم ، عرق‌ريزان به پدرم التماس كردم كه گناه مرا ببخشد . پدرم گفت پسرجان من گناه دارم كه تاكنون ترا از وجود اين روزنامه آگاه نكردم ، آنگاه پدرم به تفصيل دربارهء قانون با من سخن گفت ، او از مسلك ماسونيك و مندرجات مجله توضيحات كافى به من داد و اضافه كرد كه قانون خيلى سرّى و خطرناك است ، در هر خانه‌يى كه آن را بيابند ، آن خانه و ساكنان آن را نابود مىكنند ، پر و بالم از شنيدن سخنان پدرم گشاده شد و خستگى و نوميدى از من دورى گرفت ، به خود گفتم اين همان آتشى است كه در طلبش بودم ، بايد هرچه زودتر به اين\r\n\r\n\r\n","description":"","footnote":"\r\n( 1 ) . تلخيص از خاطرات امين الدوله ، ص 148 .\r\n","page_name":" 247 ","page_number":247},
  {"content":"\r\n\r\nجمعيت داخل شوم ، همهء شماره‌هاى قانون ملكم مرتبا و بطور مخفى براى پدرم مىرسيد ، هرشماره‌اى كه مىرسيد در نيمهء دوم شب مىخواندم و بعد از چند روز مخفيانه آمده آن را مىبردند ، من هنوز نمىدانم كه آورنده و پس گيرندهء آنها كه بود ، شايد پدرم از جاى مخصوصى آنها را مىگرفت . . . » « 1 »\r\nناصر الدين شاه كه خطر انتشار روزنامهء قانون را به خوبى احساس مىكرد ، دستور داد كه ياران ملكم را دستگير كنند . چنان كه قبلا گفتيم سرانجام در نتيجه تلاش پليس ، 12 نفر از آنها دستگير و در خانهء كامران ميرزا نايب السلطنه محبوس شدند . حاج سيّاح را كه از افراد برجستهء اين جمعيت بود ، به قزوين فرستادند و وى پس از شش ماه حبس به منزل نايب السلطنه رفت و از اينكه تحت تعقيب است شكايت نمود . تقاضا كرد كه با مسافرت او به هندوستان موافقت نمايند ، نايب السلطنه نيز با روى موافق گفت : اجازه مسافرتت را از شاه مىگيرم . بالاخره حاج سيّاح به حضور شاه بار مىيابد ، چون گفتگوهاى شاه با حاج سياح داراى ارزش تاريخى است به ذكر قسمتى از آن مىپردازيم .\r\nناصر الدين شاه دستور مىدهد پانصد تومان پول راه به وى ، و ماهى پنجاه تومان خرجى به خانوادهء حاج سياح بپردازند و با اين تدبير مىكوشد تا دل اين مرد انقلابى و اصلاح‌طلب را به دست آورد و وى را از ادامهء تلاشهاى آزاديخواهانه باز دارد .\r\nسپس در حالى كه شاه سخت ناراحت و عصبانى بود ، خطاب به حاج سياح مىگويد : « سياح من سه نفر به اروپا كرده‌ام ، در هر جا چيز تازه‌يى بود با تشريفات مرا برده نمايش دادند ، شهرهاى زيبا و مريضخانه‌هاى بزرگ ديدم كه هريك در ماه به قدر درآمد مملكت ما خرج برمىداشت ، بر خلاف جاده‌هاى تنگ و وحشتناك مملكت ما كه هنوز زنگ دليجان به گوش مىرسد ، ديدم ترن از شكاف كوهها عبور مىكند ، ديدم ترنى كه ما را از كوهى عظيم و پر پيچ‌وخم به قلهء مرتفع رسانيد و سپس به‌همين طريق سرازير نمود ، به قدرى كارخانجات ديديم كه به حساب نمىآيد ، باغات ملى مشاهده كردم ، به سينماها و تماشاخانه‌هاى مجلل رفتم ، همه‌جا و در همه حال مملكت خودم را در نظر مىآوردم كه به جز شهر خراب و ويران و مردمانى پريشان و غوطه‌ور در كثافات چيزى ندارد ، مىتوانى تصور كنى آرزو نمىكردم ملتم را ترقى دهم ، تربيت كنم ، تا پادشاهى خوش‌نام شده و در تواريخ نام مرا به خوبى ثبت كنند .\r\nاين سيّد بيچاره ( غرض سيّد جمال الدين اسدآبادى بود ) چون مردمان عادى در\r\n\r\n\r\n","description":"","footnote":"\r\n( 1 ) . از كليات ابو القاسم لاهوتى ، ص 99 .\r\n","page_name":" 248 ","page_number":248},
  {"content":"\r\n\r\nبعضى شهرهاى اروپا رفته ، از سياست و اوضاع و احوال اين دوّل بزرگ بى خبر است ، مىگويد من روس و انگليس را به زانو درآورده ، شما را پادشاه مشرق زمين مىكنم ، اين عبارت او جز بيخبرى و عدم اطلاع از سياست جهان چيز ديگر نيست ، چه مىداند ما در چه وضعى گرفتاريم ؟ البته نمىداند زيرا او وارد نيست ، به ميرزاى شيرازى مىنويسد :\r\nماليات با فشار از مردم مىگيرم و با بولهوسى خرج مىكنم . . . معلوم نيست كدام ماليات ، دو ميليون و نيم ملت ماليات مىدهند ، در مقابل يك دنيا مخارج ، منتظر است - با اين درآمد و جيب خالى ملت ، و سياست‌دانيهاى همسايه‌ها ، مىخواهد اين مملكت ما را اروپا كند .\r\nاين سيّد ، مردم را دعوت به مشروطيت مىنمايد ، تو و امثال تو هم به اين عبارتهاى توخالى دامن مىزنيد ، در حالى كه خودتان هم پى به معناى آن نمىبريد ؛ ملت ما كه عبارت از عشاير وحشى است ، سراسر خاك ما را فراگرفته كه هنوز خانه به كول هستند و مىگويند شاه كسى است كه ريش او را با عسل تر كرده با تيغ مىتراشند ، مىخواهيد افسار از سر اين وحشيها برداريد ، مملكت را منقلب كنيد تا بهانه به دست دشمن دين و مملكت ما بدهيد . . . سياح قدر اين سلطنت و آزادى را نمىدانيد ، برو به هندوستان ، مشاهده كن اين گاوهاى سه‌من شير بده انگليسيها را ، كه در تحت چه فشارى زندگى مىكنند و استقلالشان را از دست داده‌اند . »\r\nشاه با اشاره ، ولى با غضب حاج سياح را مرخص كرد فرمود : « برو نزد صدراعظم تا قرار خرجى تو را بدهد ، در راه نيز اگر پولت تمام شد تلگراف كن تا داده شود ، از محلهاى تاريخى عكسبردارى كن و براى ما بياور . » حاج سياح را با سردى مرخص كرد و تصميم به مجازات او گرفت . » « 1 »\r\nاز اين جملات كاملا پيداست كه ناصر الدين شاه ، بر خلاف فتحعليشاه و محمد شاه ، كم و بيش از اوضاع سياسى و اقتصادى جهان و پيشرفت سريع دنياى غرب آگاه بوده و راه علاج بيماريهاى اجتماعى ايران را مىدانسته ، ولى پيشرفت و بيدارى مردم ايران را با بقاى تاج و تخت و روش استبدادى و ارتجاعى خويش سازگار و هماهنگ نمىديد .\r\nملكم مدير روزنامهء قانون در عين حال كه مبلّغ افكار جديد در ايران بود ، مردى بود پول‌دوست ، و گاه از سوء استفاده نيز روگردان نبود ، در نتيجهء اين احوال ، مقام و موقعيت اجتماعى خود را تا حدى از كف داد و از سفارت ايران در لندن معزول شد . پس از ملكم ،\r\n\r\n\r\n","description":"","footnote":"\r\n( 1 ) . اسماعيل رائين ، فراماسونرى در ايران ، جلد اول ، ص 639 .\r\n","page_name":" 249 ","page_number":249},
  {"content":"\r\n\r\nدوستان و همفكران او از پاى ننشستند و به مخالفت با اصول حكومت مطلقه و استبداد ادامه دادند و پس از چندى جامع آدميت جانشين مجمع آدميّت ملكم گرديد . جامع آدميت نيز در طول فعاليت سياسى خود در تبليغ افكار و انديشه‌هاى نو در ايران نقش مهمى ايفا كرده است .\r\nآثار سياسى و اجتماعى مجمع آدميت و جامع آدميت و روزنامهء قانون در محيط اجتماعى آن روز غير قابل انكار است ؛ اين جمعيتها ، نخستين سازمانهاى سياسى مخفى ايران به شمار مىروند ، مراسم قبول عضويت در جامع آدميت چنين بود كه داوطلب در حضور رئيس سوگند ياد مىكرد كه اصول آدميت را به كار بندد و سپس ذيل آن را امضا مىكرد و دو تن از اعضاى جمعيت نيز اهليت و شايستگى او را ضمانت مىكردند .\r\nتعهدنامه‌ها تقريبا شبيه به اين مضمون است : « اين بنده . . . فرزند . . . ساكن . . . از صميم قلب در پيشگاه پروردگار عالم تعهد و اقرار مىكنم كه تو ، به من شرافت آدميت عطا فرموده‌اى ، در ازاى حقوق اين موهبت با عظمت خدايى ، هر تصورى كرده باشيم ، الان در حضور تو در حق تو و به قدرت كبريايى تو قسم مىخورم كه شأن و حقوق اين مرتبهء شريفه را در هر مقام ، مادام الحيات با تمام قواى خود محفوظ و محترم نگاه بدارم . هرگاه از اين تعهد خود نكول نمايم ، از فيض و رحمت لايتناهى كبريايى حضرت تو در دنيا و آخرت بىنصيب مانم . محل امضا و مهر عضويت و متعهدين . حق تعهدنامه ثابت و براى تمام مدت عضويت ، ده تومان بود . . . » « 1 » هزينهء تهيّه و نشر جزوه‌ها و شب‌نامه‌ها و ديگر مخارج جوامع اربعه از همين محل تأمين مىگرديد .\r\nمتأسفانه مديران اين جمعيتها نمىدانستند كه افراد جامعه از فقير و غنى داراى منافع طبقاتى يكسان ، و آرمانهاى مشترك نيستند ، آنها كه پول و قدرت دارند منفعتشان در اين است كه موقعيت اجتماعى و اقتصادى خود را حفظ كنند و كسانى كه از ستمگرى و استثمار ديگران رنج مىبردند ، مصلحتشان در اين است كه در سايهء وحدت كلمه و تشكيلات صحيح شانهء خود را از زير بار مظالم خالى كنند . عباسقلى خان رئيس جامع آدميت ، بدون توجه به موقعيت طبقاتى و اقتصادى اشخاص ، كه علت و ريشهء اساسى پيدايش اجتماعات و احزاب مختلف سياسى است ، محمد على شاه مستبد را با اخذ مبلغ معتنابهى به جامع آدميت ملحق مىكند و به قول محيط طباطبايى : « . . . با دريافت هزار اشرفى حق ورود ، ( محمد على شاه ) را هم « آدم » ساخت . . . » « 2 »\r\n\r\n\r\n","description":"","footnote":"\r\n( 1 ) . فراماسونرى در ايران ، ج 1 ، ص 639 .\r\n( 2 ) . ميرزا ملكم خان ، ص يط .\r\n","page_name":" 250 ","page_number":250},
  {"content":"\r\n\r\nهدف سياسى جامع آدميت : اكثريت افراد اين جمعيت از يك هدف سياسى پيروى مىكردند و سعى داشتند كه همان حقوق و آزاديهايى را كه ملل پيشرفتهء غرب در طى مبارزات طولانى تحصيل كرده‌اند ، به دست بياورند . در رسالات آنها از حيثيّت و احترام آدمى و حقوق مدنى و آزادى انسان بحث مىشده است « بعلاوه در دو رساله‌يى كه براى بيان اين دو اصل به رشتهء تحرير درآمده ، مبارزه عليه ظلم و استبداد ، دفاع از امنيّت جانى و مالى ، آزادى بيان و قلم و عقيده ، آزادى اجتماعات ، مساوات افراد در مقابل قانون ، و برابرى انسانها قطع نظر از اختلاف نژاد و گهر و دين ، به عنوان اصول اساسى حقوق بشر ، ذكر گرديده است .\r\nسليمان ميرزا اسكندرى كه مأمور تشكيل شعبه جامع آدميت در كرمانشاهان گرديده بود ، در مورد اين اصول ضمن نامه‌اى به عباسقلى خان مورخ 24 شعبان 1325 نوشته است « . . . با مطالبى كه در جامع آدميت آموخته بودم ، به قدر امكان ، معنى مساوات و مشروطيت و آزادى و برادرى و آدميت را به قدر فهم ناقص خود بيان كردم و آدميان را به هيجان آوردم . . . » « 1 »\r\nاز لحاظ علمى ، جامع آدميت . . . معتقد بود كه كارهاى افراطى و بسيار تند كمكى به تقويت اساس مشروطيت كه در آن روزها جنبش تازه‌اى به شمار مىرفت نخواهد كرد ، بلكه اثر معكوس خواهد بخشيد و مانع ريشه‌دار شدن حكومت پارلمانى خواهد گرديد و حتى اساس آن را هم برهم خواهد زد و بدين جهت آدميت در حقيقت داراى نحوهء عمل اعتدالى بود و اعضاى آن مىگفتند حال كه فرمان مشروطيت تحصيل شده و مجلس ملى تأسيس يافته است ، بايد مردم را به حقوق اساسى و مسئوليت مدنى آنها آشنا كرد . . . » « 2 »\r\nاشكال اساسى در تركيب افراد جامع آدميت بود ، چنان كه گفتيم در آغاز نهضت مشروطيت ، مردم به مفهوم طبقه و اختلاف طبقات آشنا نبودند و نمىدانستند كه بين منافع محمد على شاه و يك فرد كاسب بازارى و يك عملهء روزمزد ، وحدت و هماهنگى وجود ندارد . محمد على شاه مىخواهد سلطنت كند و با قدرت فرمانروايى نمايد ، ولى فرد كاسب بازارى مىخواهد در محيطى آزاد و آباد ، فارغ از ظلم و ستمگرى به كار و كسب خود ادامه دهد و از حمايت قانون برخوردار گردد ؛ بنابراين ، نمىتوان در جامع آدميت ، محمد على شاه و همفكران مستبد او را با يك مشت روشنفكر متوسط الحال و جماعتى كارگر و پيشه‌ور در پشت يك ميز نشاند و از منافع مشترك آنان سخن گفت . به‌همين دليل\r\n\r\n\r\n","description":"","footnote":"\r\n( 1 ) . نقل از نامه سليمان ميرزا كه در اختيار دكتر فريدون آدميت است .\r\n( 2 ) . فراماسونرى در ايران ، ج 1 ، ص 647 .\r\n","page_name":" 251 ","page_number":251},
  {"content":"\r\n\r\nهمين كه كار به‌جاى حساسى مىكشيد ، سالار الدوله و ديگر درباريان مستبد قسمهاى خود را فراموش مىكردند و با روشنفكران و آزاديخواهان به مبارزه برمىخاستند . ميرزا على اصغر خان اتابك ، پس از برگشت از اروپا به جامع آدميت پيوست و سران جامع آدميت از او تعهد گرفتند كه هرچه زودتر در راه تدوين قانون اساسى ، تشكيل مجلس سنا و ايجاد بانك ملى اقدام كند ، ولى ديرى نگذشت كه اين اتابك در صحن مجلس هدف گلوله قرار گرفت و جان سپرد . « 1 »\r\nمحمد على شاه با اينكه اصولا عقيده‌يى به مشروطيت و آزادى نداشت ، براى فريب مردم و جلب موافقت انگليسيها چنان كه اشاره كرديم تقاضاى عضويت در « جامع آدميت » كرد و پس از مذاكرات مكرر ، سرانجام 14 نفر از اعضاى جامع آدميت در سلخ رمضان 1325 به حضور شاه رفتند وارد تالار شدند و در حالى كه همه ايستاده بودند مراسم قسم خوردن شاه صورت گرفت ؛ سپس همگى روى صندلى نشستند و حاج نديم باشى ، اصول آدميت را از آغاز تا انجام خواند و شاه نوشت : « القاء شده است . » ركن السلطنه ضامن « آدميت » شاه شد و 15 نفر مهر كردند . سپس محمد على شاه شرحى در تأييد قبول اصول آدميت و پشتيبانى از سلطنت مشروطه به خط خود نوشت و نزد رئيس جامع آدميت فرستاد ، جامع آدميت پس از اخذ يك هزار مثقال طلا از شاه ، از پيروان خود خواست كه از شاه حمايت كنند . »\r\nدوستى ظاهرى محمد على شاه با آزاديخواهان ، چون ريشه و اساس اقتصادى و اجتماعى و سياسى نداشت ، چندان نپائيد و در سه‌شنبه 23 جمادى الاول هجرى قمرى مطابق با 23 ژوئن 1908 محمد على شاه قسمها و مواعيد خود را فراموش كرد و مجلس شوراى ملى و مسجد سپهسالار را به راهنمايى روسهاى تزارى به توپ بست و عده‌يى را مقتول و محبوس و نفى بلد كرد .\r\nبراى آنكه خوانندگان از تركيب طبقاتى اعضاء جامع آدميت آگاه شوند افراد اين جمعيت را با توجه به مشاغل آنها ذيلا مىنويسم :\r\n1 . نمايندگان دوره اول مجلس شوراى ملى 16 نفر 2 . رجال و سرشناسان 135 نفر 3 . شاهزادگان 20 نفر 4 . اطبا 11 نفر 5 . هنرمندان 3 نفر 6 . نظاميان 12 نفر 7 .\r\nبازرگانان 13 نفر . 8 . روحانيان 14 نفر 9 . افراد طبقه متوسط 90 نفر . » « 1 »\r\nدر صفحات پيش ، مكرر از فعاليتهاى عملى و سياسى و مقالات و انديشه‌هاى\r\n\r\n\r\n","description":"","footnote":"\r\n( 1 ) . فراماسونرى در ايران ، ج 1 ، از ص 678 به بعد .\r\n","page_name":" 252 ","page_number":252},
  {"content":"\r\n\r\nميرزا ملكم خان كه طى نيم قرن تلاش سياسى او ، گاه نوشته‌هايش به صورت علنى و اكثرا براى فرار از تعقيب پليس عصر ناصرى بطور مخفى و با تحمّل مشكلات و خطرات فراوان بين آزاديخواهان منتشر مىشد مطالبى نوشتيم ، اكنون اجمالا به شرح‌حال او مىپردازيم :\r\nميرزا ملكم خان : « ملكم مردى بود جامعه‌شناس و سياسى ، بسيار زيرك و دانا ، تيزبين و نقّاد ، خوش‌محضر و شيرين‌قلم ، ممسك و پول‌دوست ، نامجو و عظمت‌طلب ، جسور و سرسخت ، دلير و مبارز . . . از 25 سالگى تا تقريبا دو ماه قبل از مرگش ، يعنى در مدت بيش از پنجاه سال با نوشتن رساله‌ها و مقالات و نامه‌هاى پرمغز خود ، انديشه آزادى در ايران پراكند و مبانى حكومت ملى را تشريح و تفسير كرد . . . او نبض روحى شاه و گدا ، شيخ و وزير ، عارف و عامى ، متجدد و متعصّب ، فرنگىمآب و اوهام‌پرست ، سردمدار و ميرغضب ، همگى را در دست داشت و وصف همه را كرده است . ملكم دربارهء تمام مسائل عمده و مشكلات اصلى اجتماعى ايران سخن گفته ، از مسئله آزادى و فلسفهء حكومت گرفته تا موضوع اصلاح خط و تقسيم املاك دولتى ميان روستائيان و حتى دربارهء لزوم منسوخ كردن تعدد زوجات ، قلم فرسايى كرده است و فهرست موضوعهاى كلى كه مورد بحث قرار داده است به‌طور خلاصه عبارتست از : « آزادى و نظم قانونى ، اصلاح اساسى حكومت ، اخذ تمدن اروپايى ، عدالت اجتماعى ، حقوق اساسى فرد ، طرح قوانين ادارى و مدنى و جزايى ، احياء و توسعه اقتصادى ، پيكار عليه اوهام ، اصلاح خط و سبك نگارش . . . » ملكم روزنامهء قانون را در لندن برپا كرد و به پيكار عليه دربار و ستمكارى و بىقانونى حكومت برخاست ، اولين شمارهء قانون در اول رجب 1307 ( 21 فوريه 1890 ) انتشار يافت و رويهم رفته چهل و دو شماره از آن منتشر گرديد . قانون ، دفترى است در بيان اوضاع و احوال ايران و شعار آن اين بود : اتفاق ، عدالت ، ترقى .\r\nملكم در شمارهء اول قانون « مرام روزنامه را چنين اعلام مىدارد » : ما چند نفر كه به سعادت بخت و تقدير الهى مؤسس اين جريده قانون شده‌ايم ، بر ذمت دولت‌پرستى خود حتم كرده‌ايم كه از روى علوم و سرمشقهاى دنيا به قدرى كه در قوهء ما باشد ، به خلق ايران ياد و نشان بدهيم كه از براى اجراى قوانين چه نوع همت و چه قسم مساعى بايد به كار برد ، لهذا قلبا و قويا مصمم شده‌ايم كه سيل همه مصائب را به سدّ قوانين رفع نمائيم ، جميع حركات دولت بايد بعد از اين مبنى بر قانون باشد ، عزل و نصب عمال بايد موافق قانون ، حبس موافق قانون ، جزا موافق قانون ، تحصيل ماليات ، موافق قانون ، محاكمات حزايى با قانون ، مصارف دولت ، موافق قانون ، حكمرانى و سلطنت ، موافق قانون ، سختى و\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nعدالت ، فرمايش و اطاعت همه بايد به حكم قانون باشد ، و ليكن بايد اين حقيقت بزرگ را خوب ملتفت بشويد كه استقرار قانون فقط به ارادهء پادشاه ميسّر نخواهد بود ، تا وزرا و عقلا ، بلكه تا عموم خلق يك ملك طالب قانون نباشد . . . وضع قانون در آن ملك ، يك واقعهء موقتى ، و عوض اينكه يك درخت برومند باشد ، يك گياه بىريشه خواهد بود ، و اين فقره را هم بايد به خلق ايران درست حالى نماييد كه اين دولت شما مال من نيست ، مال همه ماهاست ، اگر شما دربند قانون نباشيد و اگر خلق ايران از ما قانون نخواهند ، همّت ما و دلسوزى ديگران از براى رفاه شما چه حاصلى خواهد داشت ؟\r\nروزنامه قانون بطور مخفى به ايران مىرسيد ، و آن را چون كاغذ زر مىبردند ، قانون در بيدارى افكار مردم ايران خدمت ارجمندى كرد . . . در لزوم اخذ تمدن غربى ، ملكم ضمن نامهء 12 شوال 1294 به ميرزا حسين خان سپهسالار مىنويسد : « در اين عهد كه انتشار علوم و كثرت مراودات و استيلاى اجتهاد انسانى تمام كرهء زمين را خانه مشترك جميع اجزاى بنى آدم كرده ، هر دولت مجبور است كه نه‌تنها در جنگ ، بلكه در جميع عوالم زندگى و به خصوص در تنظيمات و تدابير مملكتدارى به قدر اقتضاى تمدن حاليه دنيا يا اقلا به قدر دوّل همجوار ترقى نمايد . »\r\nدر « دفتر تنظيمات » به انديشه‌هاى رجال ايران خرده گرفته ، مىگويد : « وزراى ايران قدمت تاريخ ايران را سدّ جميع بلاها مىدانند ، هرچه فرياد مىكنى سيل رسيد ، مىگويند سه هزار سال است همينطور بوده‌ايم و بعد از اين هم خواهيم بود . . . »\r\nجواب آنان را در نامهء 11 رمضان 1293 به ميرزا حسين خان اينطور مىدهد : « با هزار دلايل بايد عرض نمايم كه ، علوم و تدابير اين اوقات و شرايط بقاى دول به هيچ‌وجه ربطى به رسوم عهد خاقان مغفور ندارد و با هزار دلايل بايد اصرار نمائيم كه اگر اين علوم و اين تدابير را اخذ ننمائيم ، زندگى ما محال خواهد بود . »\r\nدر رسالهء دستگاه ديوان ، به‌همين معنى اشاره كرده است : « انوار علوم فرنگ ، مثل سيل به همهء ممالك اطراف هجوم دارند ، هر قدر ممر اين سيل را زيادتر نمائيم ، از فيوضات طرّاحى « يوروپ » بيشتر بهره خواهيم برد ، بقاى ايران موقوف به اخذ ترقيات فرنگستان شده است . . . »\r\nملكم در توجيه فكر جهان‌بين خود نسبت به لزوم اخذ تمدن غربى كه ثمرهء آن را عمران و آبادانى دنيا مىدانسته ، در نامهء 20 شعبان 1294 به ميرزا حسين خان مىگويد :\r\n« حال ديگر وقت آن گذشته است كه يك دولتى به دور خود سدّى بكشد و به سايرين بگويد اين ملك من است و من نمىخواهم ترقيات اين عهد را اخذ بكنم . حالا از اطراف\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nجواب مىدهند كه بلى اين ملك شماست ، اما آبادى دنيا تعلق به عموم انسانيت دارد . »\r\nدر نامهء دوم صفر 1294 توضيح بيشترى داده است : « الان عموم حكما و كل ملل و دول معترف اين حقيقت هستند ، كه تمام دنيا مال بنى نوع انسان است و مأموريت انسان اين است كه آبادى اين دنيا را الى غير النّهاية ترقى بدهند ؛ هر گروهى مادامى كه آبادى يك ملكى را به اندازهء استعداد و طبيعت ترقى مىدهد ، مالك بالحق آن ملك است و ليكن هرگاه يك گروهى يك جزو معتبر دنيا را به يك وجهى تصرف بكند و بر خلاف اوامر الهى بخواهد آن ملك را محض جهالت و وحشيگرى خود خراب و مغشوش نمايد و تمام دنيا را از نعمّات خداداد آن ملك محروم بگذارد ، بديهى است كه موافق احكام هر دين و به حكم اصول آبادى دنيا كه حال مذهب عامه دول شده است بايد آن ملك را از دست آن گروه ناقابل خلاص كرد . »\r\nبه عقيدهء ملكم : « عدم علم رؤساى سابق ايران ، از براى ايشان تقصيرى نمىشود ، بدبختى ايشان اين بود كه نتوانستند تصور بكنند كه خارج از عقل ناقص ايشان ، از براى حسن ادارهء دول ، چه نوع فنون مخصوص در دنيا پيدا شده است . . . محمد على ، پاشاى مصر ، سواد نداشت اما با استمداد از علوم خارجه با اعظم دول فرنگستان برابرى كرد . . .\r\nدر همين اوقات وزراى جاپون ( ژاپن ) بىآنكه علم داشته باشند ، به واسطهء حسن اعتقاد خود نسبت به علوم خارجه محيى ملك خود و موجب حيرت دنيا شده‌اند . . . » « 1 »\r\nملكم در جاى ديگر براى نشان دادن مقام و ارزش دموكراسى مىنويسد : « به حكم يك قانون ازلى ، عدالت ، امنيّت ، ترقى ، آبادى و جميع نعمات زندگى بر هيچ نقطهء روى زمين ظاهر نشده ، مگر به يمن آئين مشورت ، هيچ پيغمبر هيچ حكيم و هيچ شارعى نيست كه مبناى آسايش ملل را به آئين مشورت قرار نداده باشد . . . » « 2 »\r\nملكم در « دفتر تنظيمات » ضمن طرح مسائل مختلف از حقوق ملت سخن مىگويد و مىنويسد : « قانون بايد در حق عموم افراد ملت بطور يكسان اجرا شود و هيچ شغل و منصبى موروثى نباشد و عموم افراد بتوانند كه در مشاغل ديوانى شركت جويند ، از هيچكس چيزى نمىتوان گرفت ، مگر به حكم قانون ، احدى را نمىتوان حبس كرد ، مگر به حكم قانون ، دخول جبرى در مسكن هيچيك از افراد ملت ايران جايز نيست ، مگر به حكم قانون . » - دربارهء آزادى عقيده مىنويسد : « سرچشمه جميع ترقيات بنى آدم در اين حق ازلى است كه هر آدم مختار باشد افكار و عقايد خود را به آزادى بيان كند ، اختيار\r\n\r\n\r\n","description":"","footnote":"\r\n( 1 ) . فكر آزادى ، تلخيص از صفحه 114 - 117 .\r\n( 2 ) . همين كتاب ، ص 121 .\r\n","page_name":" 255 ","page_number":255},
  {"content":"\r\n\r\nكلام و قلم در عصر ما سلطان كره زمين شده است . . . » « 1 »\r\nملكم ضمن بحث در لزوم احترام به آزادى كلام و اختيار قلم از امنيت جانى و مالى افراد جامعه و اهميت رعايت آن سخن مىگويد و سرچشمهء تمام خوشوقتيها را در تعميم فرهنگ و دانش مىداند . او مدارس عاليه را به مثابهء كارخانه آدم‌سازى مىداند و معتقد است كه اگر اين نوع مدارس در كشور داير شود ، ساير كارخانه‌ها نيز بالطّبع داير خواهد شد ، زيرا مدارس عاليه چه در قسمت علوم و چه در رشتهء فنون براى كشور ، متخصص و كارشناس تربيت مىكند ؛ وقتى ما متخصص و كارشناس داشتيم ، ايجاد كارخانه‌هاى مختلف صنعتى كارى دشوار نيست .\r\nملكم مىگفت : « ايران نه « آدم » دارد و نه كارخانهء آدم‌سازى كه بتواند راسا مباشر اجراى نقشهء پيشرفت و توسعه اقتصادى خود گردد . » بنابراين پيشنهاد مىكرد كه يك هيأت صد نفرى از مديران و مهندسين و متخصصين خارجى را به ايران دعوت كنيم تا آئين مملكتدارى به ما بياموزند و ديگر مشكلات اقتصادى و اجتماعى ما را روبراه نمايند . او نزديك يك قرن پيش مىگفت كه بايد : « هزار نفر شاگرد به فرنگستان فرستاد كه تحصيل علوم و فنون جديد كنند و « آدم » بشوند نه اينكه دو سه تا زن بگيرند و تهيدست به وطن خود بازگردند ، بايد پاى كمپانيهاى خارجى را به ايران باز كرد و با اعطاء امتيازات اقتصادى سرمايه‌هاى خارجى را در ايران به كار انداخت ! و از طريق احداث راه‌آهن ، ايجاد طرق و شوارع ، باز كردن بنادر و رودخانه‌ها به روى كشتيهاى خارجى ، اصلاح وضع مسكوكات ، تأسيس بانك ملى ، ايجاد كارخانجات ، افزايش توليد محصولات صنعتى و فلاحتى و بالاخره توسعه تجارت داخلى و خارجى ، وسايل احياء و ترقى مملكت را فراهم ساخت . ملكم معتقد بود كه فقط از اين راه مىتوان ايران نوى برپا ساخت كه در اجتماع ملل مقام و ارزشى داشته باشد ( ! ) . . . »\r\nبه نظر ملكم ، براى مبارزه با فقر و بدبختى ، سرمايه مادى و علمى لازم است . به نظر او براى تحصيل سعادت بايد « خلق ايران زياد كار بكند ، زياد سرمايه و علم داشته باشد :\r\nزياد كالا و امتعه به عمل بياورد و زياد امتعه به خارج بفروشد ؛ و براى اينكه اين فعاليتهاى مثمر اقتصادى عملى باشد ، بايد مردم از امنيت مالى و جانى برخوردار باشند و دولت از زراعت و تجارت و مصنوعات داخلى حمايت نمايد ، بانك تأسيس كند و راه‌آهن بسازد . » بانك سرچشمه ثروت و محرك و محيى تجارت و آبادى مملكت است . . . ملكم\r\n\r\n\r\n","description":"","footnote":"\r\n( 1 ) . همان كتاب ، ص 136 .\r\n","page_name":" 256 ","page_number":256},
  {"content":"\r\n\r\nبارها و مكرر در آثار خود از نتايج مثبت بانك سخن مىگويد : « . . . بانك را بلاتأمل بسازيد ، زيرا كه بدون بانك نه راه‌آهن خواهيد داشت ، نه تجارت ، نه ماليات ، نه پولتيك ( سياست ) ، ملكم طرفدار بانك ملى و ايرانى بود . پس از تأسيس بانك شاهنشاهى با سرمايهء « رويتر » انگليسى ، ملكم زبان به شكايت گشود و گفت : « سود و عوايد اين بانك ، به جيب يهوديهاى فرنگ خواهد رفت و مردم طرفى نخواهند بست . »\r\nناگفته نگذاريم كه در خاندان ملكم تنها ميرزا ملكم مرد سياست نبود ، بلكه پدرش ميرزا يعقوب خان در نتيجهء مطالعه و مسافرت به اروپا ، مردى پخته و سياستمدار شده بود ؛ وى در كتابچه‌يى كه در اسلامبول در اواخر زندگى نوشته مىگويد : « ايران به فاصله پنجاه سال سه دفعه از روش ترقى بازماند : دفعه اول از وفات مرحوم عباس ميرزا نايب السلطنه . دفعه دوم از قضيهء مرحوم قائم مقام ، دفعه سوم از قضيهء مرحوم ميرزا تقى خان ؛ مخصوصا از ميرزا تقى خان و كارهاى او خيلى به احترام ياد مىكند . . . اشاره‌يى دارد كه « همه وقت محرم و هواخواهش بودم ، خاصه در روزهاى پريشانى . » اين مطلب بزرگ را دربارهء نقشهء اصلاحات امير كبير از زبان خود او شنيده بود كه گفت : « . . . مجالم ندادند والّا خيال ( كنستى توسيون ) مجلس قانون‌گزارى و تنظيم قانون اساسى داشتم تا حقوق و اختيارات ملت و دولت روشن گردد ، و هريك به وظايف خود عمل كنند . . . منتظر موقع بودم . « در ايران » از قديم الايام كار حكام ، رعيت تازى بوده و هر وقت هم رعيت فرصت يافته ، كارش حاكم دوانى بوده است ، موازنه و سازگارى هيچوقت ميانشان نبوده و علماى گرام نيز به مقتضاى صلاح شخصيّه گاه رفيق حاكم و گاه شريك رعيت ، مدعى و مدعى عليه را هردو قسم شرعى داده‌اند . » در مورد لزوم استقرار حكومت قانونى مىگويد : « . . . دولت و ملت وقتى از يكديگر راضى و بهره‌مند خواهند شد كه كنستى توسيون ( يعنى قانون اساسى ) در ميان واسطه باشد ، و الّا تا به حشر اين قافله لنگ است . . . » « 1 »\r\nميرزا يعقوب و فرزندش ملكم براى استقرار قانون و آشنا كردن مردم به حقوق بشرى ، اصول فراموشخانه‌اى در ايران بنيان نهادند . ولى مخالفين زبان به اعتراض گشودند . . . يكى گفت ترسابچهء باده‌فروش « مىخواهد قوانين فرنگ را در ايران جارى گرداند ، و ذهن پادشاه را به شعبده ربوده است . . . ديگرى گفت فراموشخانه . . . كانون فتنه و فساد است . . . » « 2 » در نتيجهء اين تبليغات به دستور شاه فراموشخانه را منحل كردند .\r\n\r\n\r\n","description":"","footnote":"\r\n( 1 ) . تحقيق در افكار ميرزا ملكم خان ، تأليف دكتر فرشته نورائى ، ص 7 به بعد .\r\n( 2 ) . همين كتاب ، ص 16 .\r\n","page_name":" 257 ","page_number":257},
  {"content":"\r\n\r\nعلى رغم ميل باطنى شاه ، در نتيجه مساعى ملكم ، بعضى از رجال ترقيخواه ايران مانند ميرزا على خان امين الدوله و ميرزا يحيى خان مشير الدوله برادر سپهسالار و ميرزا محسن خان مشير الدوله ، و از روحانيان بزرگ حاجى شيخ هادى نجم‌آبادى و جمعى از ديوانيان و شاهزادگان و فارغ التحصيلان دار الفنون و شاگردان فرنگ رفته ، با وى همآواز شده بودند . هدف آنان قبول مظاهر گوناگون تمدن غرب و استقرار حكومت قانون در ايران بود ، طبيعى است شاه مستبد و درباريان فاسد او با اشاعهء اين افكار موافق نبودند و ملكم و همفكران او را « جمهوريخواه » مىخواندند . « مشهور است كه وزير مختار روس ، مقيم تهران ، شرح تأسيس فراموشخانه و اعمال آن را به پترسبورگ ( پترزبورگ ) گزارش داد ، الكساندر دوم امپراتور روس در نامهء خود به ناصر الدّين شاه نوشت : « انجمن سرّى بر ضد تو و من و برهم زدنش صلاح هر دو مملكت است . . . » « 1 »\r\nملكم معتقد بود كه براى آشنا كردن مردم با حقايق علمى و قطع ريشهء اوهام و خرافات بايد روشى عاقلانه در پيش گرفت بر اساس اين فكر به آخوندزاده پيشنهاد مىكند كه در مورد « . . . ساكنين ممالك عثمانيه و ايران و قفقاز كه پيرو يكى از اديان سه‌گانهء اسلام و نصرانيّت و يهود هستند ، نبايد ارشاد را از انتقاد دين شروع كرد . « تو ميرزا فتحعلى ، به دين هيچيك از ايشان نبايد بچسبى و نبايد به ايشان بگويى كه اعتقاد شما باطل است و شما در ضلالت هستيد . . . تو بدين شيوهء ناملايم ، براى خود هزار قسم مدّعى و بدگوخواهى تراشيد و به مقصود خود هم نخواهى رسيد ، هركس از ايشان از روى لجاجت و عناد حرف تو را بيهوده و دلايل تو را پوچ خواهد شمرد و زحمت تو عبث و بى جا خواهد شد ، چرا به دين ايشان مىچسبى ؟ تو دين ايشان را كنار بگذار و دربارهء بطلان آن هيچ حرف مزن ، ارشاد را چنين آغاز كن : در تواريخ گذشته ، آغاز آفرينش جهان را هفت هزار سال دانسته‌اند ، در حالى كه دلايل قطعى و علمى امروز ثابت كرده كه از عمر زمين ميليونها سال مىگذرد و قبل از دين موسى و عيسى ، اديان مختلف ديگرى در اين جهان رواج داشته و تمدن بشرى با اديان اهل كتاب آغاز شده است ؛ قبل از آنان ، اديان متعدد باطله در دنيا ظهور داشته است ، از قبيل دين بت‌پرستى و آتش‌پرستى و برهمنى و از كثرت خدايان يونانيان . . . عقل انسانى متحيّر است كه آيا به چه سبب خداوند عالم ، آن نوع اديان باطله را چندين هزار سال قبل از ظهور اديان ثلاثه صحيحه پايدار و برقرار گذاشته است ، حكم عقل آن است كه خداوند در ظهور بقاى آن اديان باطله ، مداخله‌يى نداشته ، بلكه همهء آنها را مردمان زيرك و رياست‌طلب به جهت نيل به مقاصد خودشان احداث نموده‌اند . »\r\n\r\n\r\n","description":"","footnote":"\r\n( 1 ) . از صبا تا نيما ، تأليف يحيى آرين‌پور ، ج 1 ، ص 315 .\r\n","page_name":" 258 ","page_number":258},
  {"content":"\r\n\r\nوقتى كه بطلان اديان قديمه به پيروان اهل كتاب روشن شد ، آنوقت بلا اختيار وضع اديان خودشان را نيز از آنها قياس خواهند كرد ، و خواهند فهميد كه اگر دين حق در دنيا لزوم مىداشت ، چرا چندين هزار سال خداوند عالم پيغمبر برحقى نفرستاد كه آن اديان باطله را از روى زمين كم كند ، تا زمان حضرت موسى ؛ مگر تا آن زمان اين دنيا و اين بندگان تعلق به او نمىداشت ؟ يا مگر تا آن زمان نمىدانست و خبر نداشت كه دنياى او را اديان باطله ملوث كرده‌اند . آنوقت به فكر فرستادن حضرت موسى و ديگر رفقايش افتاد . . . » « 1 »\r\nاين بود شمه‌يى از افكار تند و افراطى اندرزهاى سياسى و اجتماعى ملكم به رفيق همرزمش آخوندزاده ، اكنون برمىگرديم به حوادث اجتماعى آن ايام .\r\nيكى از وقايع پرارزش تاريخى در عهد ناصر الدين شاه ، قيام مردم در راه لغو قرارداد « رژى » است ، با اين تلاش ثمربخش ، مردم خريد و فروش تنباكو را در اختيار خود گرفتند و براى نخستين‌بار به ناصر الدين شاه و اجانب نشان دادند كه مىتوانند از حقوق و منافع ملّى خود دفاع نمايند .\r\n\r\nمخالفت مردم با قرارداد رژى\r\nچون قرارداد رژى از رجب ( 1307 ه . ق ) فروش تنباكو را در اختيار اجانب مىگذاشت ، مورد اعتراض مليّون و آزاديخواهان در داخل و خارج ايران قرار گرفت . سيّد جمال الدين اسدآبادى و ميرزا رضاى كرمانى ، تبليغات وسيعى عليه اين قرارداد انجام دادند ، مخصوصا سيّد چندين نامه به ميرزاى شيرازى كه مرجع تقليد شيعيان در آن دوران بود نوشت . چون مطبوعات زير فشار سانسور قرار داشتند مردم با انتشار شب‌نامه‌ها به روش دولت و دربار اعتراض مىكردند و شبانه اعلاناتى عليه رژى و استبداد حكومت بر درهاى مساجد ، كاروانسراها ، معابر عمومى و سفارتخانه‌ها چسبانيدند ، از جمله نوشتند :\r\n« . . . تنباكو مال ايرانى ، خريدار استعمال كننده ايرانى ، به چه دليل فروش و خريد منحصر به اجانب شده است ؟ »\r\nچنان كه كسروى يادآور شده است در جريان اين مبارزه و مخالفت « . . . پيش از همه تبريز به كار برخاست و مردم آگهيهاى كمپانى را كه به ديوارها چسبانيده بودند پاره كردند و به‌جاى آن نوشته‌هاى شورانگيز چسبانيدند . . . » « 2 »\r\n\r\n\r\n","description":"","footnote":"\r\n( 1 ) . گفتگوى ملكم و آخوندزاده ، الفباى جديد و مكتوبات ص 290 به بعد .\r\n( 2 ) . احمد كسروى ، تاريخ مشروطه ايران ، امير كبير ، ص 15 .\r\n","page_name":" 259 ","page_number":259},
  {"content":"\r\n\r\nپس از آنكه دولت و دربار ، در برابر تقاضاى مردم ، داير به لغو امتيازنامهء رژى ، بىاعتنايى نشان دادند ، ميرزاى شيرازى به پيروى از افكار و تمايلات عمومى ، فتواى معروف خود را در اول جمادى الاول ( 1309 ه . ق ) صادر كرد و استعمال تنباكو را تحريم نمود . اين اقدام شجاعانهء ميرزا ، به حيثيت و اعتبار شاه و دولت پوشالى او لطمه‌يى گران وارد ساخت و توده‌هاى وسيع ، تا حدّى به مقام و ارزش اجتماعى خود پى بردند و براى نخستين‌بار دريافتند كه اگر دولت و شاه برغم تمايلات و مصالح خلق قدمى بردارند ، مردم حق دارند و مىتوانند در مقابل آنها مقاومت و پايدارى كنند ؛ اعلانات و شب‌نامه‌هايى كه در اين دوران منتشر شده ، مبيّن شور و هيجان عمومى است . در يكى از اين نمونه‌ها يا بهتر بگوئيم ادعانامه‌هايى كه عليه حكومت منتشر شده ، از جمله چنين آمده است :\r\nنمونه‌يى چند از بيدادگرى دولت و زمامداران : « . . . اى برادران غيور ديندار و وطن‌خواه ، همت را عالى بداريد ، رنج را راحت شماريد ، مطيع ظالم نشويد ، اگر پدران ما قبول ظلم نكرده بودند ، ما الان آسوده بوديم ، ايشان تكليف خود را ندانسته يا انجام وظيفه نكرده‌اند ، ما بايد قرض ايشان را ادا كنيم . . . تمام اديان و فرق ، ظالم را ملعون شمرده‌اند ، مطيع ملعون نشويد ، زير بار ظلم نرويد ، بر اولاد و آيندگان رحم كنيد ، مايهء آسايش ايشان شويد كه ظالم در هيچ حدّى نمىايستد ، براى تعدى حدى نگذاريد ، زندان دولت را ببينيد ! از چهل سال پيش ، كسانى اسير كند و زنجيرند كه در اين مدت كسى اسم آنها را نشنيده ، زنده در گورند ، مگر اينان اولاد وطن و برادران ما نيستند ؟ . . . سرباز را رعيت مىدهد ولى به‌جاى خدمت سربازى ، براى امرار معاش ، هيزم‌شكنى مىكند ، مواجب را صاحب‌منصبان مىبرند و آنها ذلّت مىكشند ، رعيت چه لطمه و سياستها مىبيند ، او را چوب و فلك مىكنند ، زنجير و تازيانه مىزنند ، شكنجه مىكنند ، گوش و بينى و دست و پا مىبرند ، اين كيفرها براى بىتقصيران است ، اشرار و ستمگران و مقصّرين و خورندگان مال مردم ، از مؤاخذه و سؤال و جواب آزادند ، چقدر بىگناهان را به تهمت بابيگرى زدند و كشتند . - پادشاه ، پاسبان درويش است - اين پاسبان به يك اشاره شصت نفر سرباز عارض را سر مىبرد و شكم مىدرد و شصت فوج را تير و كمان مىبخشد ، گويى اينها گوسفندان قربانيند ؟ اين است كه دربار شاه كه با گرگان بيرحم خونخوار احاطه شده است .\r\nبرادران ! نمىدانيد اهل عالم در چه امنيّت و آرامشى زندگى مىكنند ، ما نبايد به ظالم ايراد كنيم ، بايد انسان خود را اسير گرگ خونخوار نكند ، آيا تمام اهالى ايران مرده‌اند ؟ مثل ميرزا تقى خان امير كبير ، اميدگاه نجات ايران را كشتند ، كسى نگفت چرا ؟\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nمردم را شب‌وروز به دلخواه از خانه‌ها كشيده ، زنجير و حبس مىكنند ، مالشان را مىگيرند ، كسى نمىپرسد چرا ؟ سربازان اصفهانى را كشتند كه چرا عارض و شاكى هستيد ، كسى را دل نسوخت ، هر رذل دونى را مالك جان و ناموس خلق مىكنند ، همه تمكين مىكنيم ، يك زن بىاصل حكمران ايران مىشود ( مادر ناصر الدينشاه ) اطاعت مىكنيم ، به گربهء ارباب سجده مىكنيم ، به بچه كثيف نانجيب قربانى مىشويم ، چون « مليجك است ، هرچه مىكنند تحمل مىكنيم . . . آقا سيّد جمال الدين را به آن خوارى راندند كه چرا نام « عدل » را برد . مردم ! به چه اميد سكوت كرده‌ايد ؟ كيست كه مىتواند اسب خوبى يا عيال خوشگلى يا متاع خوبى داشته و ايمن باشد ؟ كيست كه مىتواند دارايى خود را آشكار كند ؟ كيست كه بتواند ، هرچه بخواهند ندهد ؟ ، كيست كه بتواند حق خود را مطالبه كند ؟ . . . اى مردم ! كى اقدام به خلاصى كرديد و نشد ؟ كى اتفاق نموديد و فايده نديديد ؟ برخيزيد و حدّى براى ظلم بگذاريد ، غيرت ! غيرت ! « 1 » »\r\nاز اين اعلانها كه هرچندى يك بار در محل اجتماعات عمومى چسبانيده مىشد ، مىتوان به تقاضاها و مطالبات سياسى و اجتماعى مردم پىبرد ، در يكى از آگهيها صريحا به ناصر الدينشاه گوشزد شده بود كه « . . . رعيت از وضع اغتشاش‌آميز اين دولت و سلطنت به ستوه آمده . . . اگر در سوراخ جانورى پنهان شوى ، بيرونت مىآوريم و خونت را مىريزيم » « 2 » از محتواى شب‌نامه‌ها و بيانيّه‌هاى اين دوران به خوبى پيداست كه نه‌تنها شاه و درباريان و حكام و استانداران ستمكار ، مورد نفرت عمومى هستند ، بلكه روحانى نمايانى از نوع آقا نجفى كه در تحميق و چپاول رعيت با شاه و ايادى او همكارى مىكردند ، هدف انتقاد شديد آزادگان قرار گرفته‌اند ، به عبارت ديگر مردم ، شاه و مرتجعين را عالم زبونى و انحطاط خود مىشمردند و از امثال سيّد جمال الدين اسدآبادى و طباطبايى و بهبهانى قدردانى مىكردند : در يكى از اعلاميه‌هاى اين دوران ، استعلاما از يكى از آيات عظام سؤال شده است : « . . . آيا حالت و رفتار بزرگان و مقتدران را با رعايت و اصناف و كسبهء ايران كه همه مسلمان و برادران يكديگرند درست مىدانيد يا خير ؟ آيا اين رعاياى فلك‌زده كه شب‌وروز دمى آسايش نديده ، هزارها از علما و طلاب و سادات را غرق نعمت و رحمت و راحت داشته ، ايشان را آقا و خودشان را بنده ساخته و بوسيدن خاك پاى ايشان تبرك مىجويند و بهترين نعمتها و زنها و عمارتها و لباسها و اسبها و باغات و املاك را بر ايشان ارزانى داشته و خود ذلّت را قبول كرده‌اند ، آقايان چه توجّهى به حال اين ضعيفان\r\n\r\n\r\n","description":"","footnote":"\r\n( 1 ) . تاريخ سانسور در مطبوعات ايران ، پيشين ، از ص 143 به بعد ( به اختصار ) .\r\n( 2 ) . تاريخ الدخانيّه باهتمام ابراهيم دهگان ، ص 112 .\r\n","page_name":" 261 ","page_number":261},
  {"content":"\r\n\r\nكرده‌ايد ؟ با اين قتلها و غارتها كه بر ايشان وارد مىشود ، حضرات آقايان چه اقدامى براى جلوگيرى از اين مظالم انجام داده‌ايد ؟ آيا برادرى اسلامى و ترحم و امر به معروف و نهى از منكر و رفع ظلم و حفظ نفوس محترمه در شريعت ، به علما متوجّه نيست ؟ عجبا ! گاهى مىبينيم ، هرگاه صداى « دفى » در خانه‌يى بلند شود رگ امر به معروف حضرات آيات به حركت آمده ، لشكر طلاب تا ريختن خون صاحب‌خانه ايستادگى مىكنند ، اما فرياد مظلومان كه در زير چوب و فلك درباريان به آسمان بلند مىشود ، آقايان را كك نمىگزد ! اين رنجها ، توهينها و غارتها ، حبسها و زنجيرها و شكنجه‌ها كه به مسلمانان وارد مىآيد در نزد آقايان گويا از عاديّات است ؟ آيا جوابى براى روز جزا حاضر كرده‌ايد ؟ . . . به اين امّت كه براى تحصيل شما كرور كرور پول تحميل آنها شده چه مدد و كمكى رسانيده‌ايد ؟ . . . آيا امّت ودايع خدا و رسول نيست ؟ با اين ودايع چه رفتار كرده‌ايد ؟ . . . كى ملّت را دعوت به رفع ظلم نموديد و كسى نشنيد ؟ ملت را ظالمان گوسفندوار سر بريده از گوشت و دنبهء آنها ، طعمهء شما را هم مىدهند ، كى گفتيد اين ظلمها را حق ندارند ؟ »\r\nانتشار اعلانها ، شبنامه‌ها و تكثير روزنامهء قانون و ديگر مطبوعات مترقى با دست‌نويسى يا چاپ ژلاتين و رفتن نسخه‌هايى از اين نوشته‌هاى انقلابى به مقرّ و خوابگاه شاه ، وى و نايب السّلطنه را سخت نگران و عصبانى كرده بود . امين الدوله كه خود وزير پست بود ، چون مردى خيرخواه و مترقى بود در پخش و توزيع مطبوعات مترقى سختگيرى نمىكرد . بالاخره دستگاه پليس عده‌يى را به گناه دوستى با ملكم و انتشار روزنامهء قانون دستگير كردند ، در بين دستگيرشدگان حاج سياح با تحمّل شكنجهء بسيار از افشاى اسرار خوددارى كرد . وى با ميرزا رضا كرمانى و 9 نفر ديگر در زندان باقى ماندند و بقيه آزاد شدند . اين گروه يازده نفرى را زنجير به پا و گردن ، همراه با 20 نفر سرباز مسلّح با گارى به قزوين انتقال دادند و پس از دو سال حبس و شكنجه ، متهمّان به « قانون‌خواهى » در جمادى الاخر ( 1310 ه . ق ) آزاد شدند ، ولى ميرزا رضا كرمانى در زندان باقى ماند .\r\nدر اين دوران فشار و اختناق روزنامه‌هاى مترقّى كه خارج از مرزهاى ايران منتشر مىشد ، رو به فزونى نهاد ، غير از روزنامهء اختر و قانون ، روزنامه حكمت به مديريّت زعيم الدّوله در قاهره منتشر شد و مدت 20 سال در راه بيدارى و آگاهى ايرانيان سعى و تلاش نمود ، يك سال پس از انتشار حكمت ، روزنامهء معروف و كثير الانتشار حبل المتين در جمادى الثانى 1311 زير نظر مؤيد الاسلام در كلكته ايجاد شد و بيش از سى و هفت\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nسال ، نهال انقلاب مشروطيت را آبيارى و تقويت نمود و بارها براى نجات ايرانيان از ظلم و استبداد پيشنهاد قانون و حكومت مشروطه كرد . ملكم و سيّد جمال الدين اسدآبادى نيز در توفيق و پيشرفت حبل المتين دست داشتند .\r\nدر اين دوره ، هنوز ايرانيان به اهميّت و ارزش احزاب و نقش عظيم تشكيلاتى اين سازمان سياسى پى نبرده بودند ، اكثريت مردم ايران ، يعنى طبقهء عظيم كشاورزان و پيشه‌وران از حقوق و وظايف اجتماعى خود چنان كه بايد آگاهى نداشتند ، فقط گروهى ناچيز از روشنفكران آزاديخواه و كسبه و بورژواها و روحانيان ترقيخواه كه متوجّه عقب‌ماندگى و انحطاط جامعه ايران و ظلم و ستمگرى زمامداران بودند سعى مىكردند راهى براى درمان دردها پيدا كنند و با ايجاد كانونها و مجامع سياسى ، هسته‌يى را براى مقاومت و مخالفت با ظلم و استبداد پديد آورند . در يكى از اين كانونها ، بيش از چهل نفر از مخالفين دولت گردآمده بودند كه از آن جمله : سيد محمد طباطبايى ، ملك المتكلمين ، سيد محمد رضا شيرازى ( مساوات ) ، سيد جمال الدين واعظ ، حاج ميرزا يحيى دولت‌آبادى ، ميرزا سليمان خان ميكده ، حجة الاسلام كرمانى ، معين العلماى اصفهانى ، ميرزا جهانگير خان صوراسرافيل را مىتوان نام برد . هدف اساسى آزاديخواهان حكومت قانون بود و آشكارا به مرتجعين مىگفتند : « هر وقت اقتدار آلمان ، انگليس و فرانسه از قانون كم شود ، مال ما هم كم خواهد شد . . . قانون ابدا ضررى به دستگاه دولت ندارد ، قانون دخالتى به مذهب ندارد . . . وقتى كه مجلس براى وضع قانون منعقد شد ، بايد مسائل زير مورد نظر قرار گيرد : 1 . تنظيم قانون عدل و ايجاد عدالتخانه 2 . مساحت ارضى و تعيين ملاكى براى تملك ، به موجب دفتر دولتى 3 . تعديل ماليات بر وجه صحيح 4 . نظم قشون 5 . اتخاذ روشى صحيح براى حكومات و تعيين حق حاكم و محكوم 6 . ترويج تجارت داخله 7 . اصلاح سازمان گمرك 8 . اصلاح وضع ارزاق و اجناس 9 . تأسيس مدارس و تشكيل كارخانجات و معادن 10 . اصلاح وزارت خارجه 12 . محدود نمودن قدرت وزرا و وزارتخانه‌ها و ملاها به قانون شرع .\r\nخيرخواهان گمان مىكردند هرگاه اصول 12 گانهء سابق الذكر ، به موقع اجرا درآيد ، ايران در عرض 20 سال از ژاپن مىگذرد . » « 1 »\r\n\r\nخلقيّات ناصر الدّينشاه به نظر تاج السّلطنه\r\nدر سال ( 1343 ه . ق ) كه در فضاى سياسى ايران ، سخن از مشروطيت ، حريّت ،\r\n\r\n\r\n","description":"","footnote":"\r\n( 1 ) . تاريخ سانسور ، پيشين ، ص 235 .\r\n","page_name":" 263 ","page_number":263},
  {"content":"\r\n\r\nمساوات بر سر هر كوى و برزن بلند بود ؛ تاج السلطنه فرزند ناصر الدينشاه ، در توصيف اوضاع اجتماعى آن ايام مىنويسد : « صدر اعظمى و وزارت ، در دورهء سلطنت برادر عزيز من ، خيلى شبيه به تعزيه شده بود كه دقيقه به دقيقه تعزيه‌خوان رفته ، لباس عوض مىكرد و مراجعت مىنمود و مطمئن نبود كه فردا در مقام خود باقى خواهد بود يا نه ، اين برادر عزيز من به حرف يك بچه دو ساله يك صدر اعظمى را فورا معزول مىكند و به حرف يك مقلّدى يك وزير را سرنگون مىنمايد . از جمله قوام الدولهء بدبخت را سوار الاغ وارونه كرده از شهر به شميران بردند ، براى اينكه اتابك با او بد بود . . . هركس مسخره بود بيشتر طرف توجه بود ، هركس رذل‌تر بود بيشتر مورد التفات زورمندان بود ، تمام امور مملكتى در دست يك مشت اراذل و اوباش هرزه و رذل بود ، مال مردم ، جان مردم و ناموس مردم در معرض خطر بود . - تمام اشخاص بزرگ و عاقل ، خانه‌نشين و تمام مردم مفسد و بيسواد و نانجيب ، مصدر كارهاى عمدهء بزرگ بودند ، اين سياست شوم ، كم‌وبيش در مردم مؤثر افتاد ، كلاه‌بردارى ، دزدى و مال مردم‌خورى رواج يافته است . . . » « 1 »\r\n\r\n\r\n","description":"","footnote":"\r\n( 1 ) . خاطرات تاج السلطنه ، به اهتمام منصوره نظام ما فى ، سيروس سعدونديان ، ص 12 .\r\n","page_name":" 264 ","page_number":264},
  {"content":"\r\n\r\n\r\nوضع سياسى ، اقتصادى و اجتماعى ايران در عهد قاجاريه و نفوذ روزافزون قدرتهاى استعمارى\r\nبراى اطلاع از هدفهاى سياسى و اقتصادى كشورهاى استعمارى در يكى دو قرن اخير ، و آشنا شدن با اوضاع اجتماعى ، اقتصادى و سياسى ايران ، و بىتوجهى سلاطين قاجاريه و اكثر زمامداران اين سلسله ، به وضع اسفناك كشور در آغاز قرن نوزدهم ميلادى ، صفحه‌يى چند از كتاب انگليسيها در ميان ايرانيان اثر دنيس رايت را عينا نقل مىكنيم :\r\n\r\nوظايف يك مأمور سياسى در آغاز قرن نوزدهم\r\nدر كتاب انگليسيها در ميان ايرانيان اثر دنيس رايت ( كه مربوط به دورهء قاجاريه از 1921 - 1809 ميلادى ) است ، « اوزلى » « 1 » به عنوان سفير فوق العاده و تام الاختيار ، از طرف دولت بريتانيا و كمپانى هند شرقى مأموريت يافت كه در تمام زمينه‌هاى سياسى ، اقتصادى ، اجتماعى ، فرهنگى و تاريخى ايران اطلاعات دقيقى فراهم آورده ، به دولت متبوع خود تسليم نمايد : « منافع جديد دولت بريتانيا در ايران ، در دستور العملهايى كه آن دولت در آستانه عزيمت اوزلى از لندن به وى داد به وضوح مندرج است ، وى دستور يافت كه از هر آنچه در اختيار دارد استفاده كند تا « دربارهء امكانات نظامى و مالى پادشاهى ايران ، محصولات عمدهء آن كشور ، و وضع كشاورزى و بازرگانى و پيشه‌ورى اطلاعات دقيقى فراهم آورد ؛ به علاوه دربارهء آداب و رسوم و عوايد و تجارت و تاريخ و آثار\r\n\r\n\r\n","description":"","footnote":"\r\n( 1 ) .  Ousely \r\n","page_name":" 265 ","page_number":265},
  {"content":"\r\n\r\nباستانى ايران هرگونه اطلاعات قابل توجهى را جمع‌آورى نمايد . به او اختيار داده شد كه بدين منظور كاركنانى را در اختيار و استخدام خود بگيرد و به منظور خريد كتب خطّى فارسى و عربى به قيمتهاى مناسب ، براى ( موزهء بريتانيا ) تا ششصد ليره در سال خرج نمايد . اوزلى همچنين دستور يافت ، كه گياهان و بذرها و ريشه‌هاى كمياب را براى باغ سلطنتى نباتات در « كيو » « 1 » واقع در حومهء لندن جمع‌آورى كند . به او اختيار داده شد كه بدين منظور . . . قطعه زمينى از شاه ايران مطالبه نمايد و اجازه بگيرد در آن قطعه زمين كاخى بنا كند ، قرار بر اين شد كه هزينهء اين كار ، منجمله هزينه تجهيزات و ( مبلمان ) از هشتهزار ليرهء استرلينگ تجاوز نكند ، اين تصميم را بايد نتيجه ابتكار خود اوزلى دانست كه ظرف همان سال به وزارت خارجه پيشنهاد كرده بود كه براى سفير اقامتگاهى در تهران ساخته شود ، تا مردم ايران از تداوم رابطهء بريتانيا با ايران آگاه شوند .\r\nدر ماه مارس 1811 ، سر گور اوزلى و همسر و همراهانش به بندر بوشهر رسيدند .\r\nجالب توجه است كه در اين كشتى غير از عده‌يى كارمند و كارشناس يك رأس گاو جهت تأمين شير سفير و همراهانش ، محلى را اشغال كرده بود . . . ميرزا ابو الحسن فرستادهء ايران به بريتانيا كه اكنون به كشور بازمىگشت با هشت خدمتكار ايرانى در همين كشتى بودند ، علاوه بر اين دو افسر انگليسى و تعدادى گروهبان و مقدارى اسلحه و مهمّات و چند هديهء گرانبها براى شاه و شخصيّتهاى سياسى ايران و همچنين اثاثهء لازم براى اقامتگاه سفير در اين كشتى قرار داشتند .\r\nاين سفر تاريخى كه در آغاز قرن نوزدهم صورت گرفت ، هفت ماه به درازا كشيد و چون همسر اوزلى حامله بود ، به فوريّت عازم تهران نشد ، بلكه هشت ماه پس از پياده شدن در خاك ايران ، در ماه نوامبر 1811 به تهران رسيد . - يك تخت روان سر پوشيده ، همسر اوزلى را به نوبت حمل مىكرد ؛ باربران از بمبئى آمده بودند ، با اينحال اين خانم قاعدتا بايد از سفر طولانى خود به شيراز آن هم در يكى از ناهموارترين راههاى مالرو و بعضى از پرتگاه‌ترين گردنه‌هاى كوهستانى ايران رنج فراوان برده باشد . دو كلفتى كه با او همراه بودند ، با وضعى ناراحتتر از خود او سفر مىكردند ، يعنى بر كرسيهايى كه از دو پهلوى قاطر آويخته مىشدند و « كجاوه » نام داشتند مىنشستند . بنابراين طبيعى بود كه اوزلى ، همسر را براى استراحت و وضع حمل در شيراز نگاه دارد . سرانجام ، مسافرين در ماه نوامبر 1811 يعنى تقريبا 16 ماه پس از ترك انگلستان و بيش از هشت ماه پس از پياده\r\n\r\n\r\n","description":"","footnote":"\r\n( 1 ) .  Kew \r\n","page_name":" 266 ","page_number":266},
  {"content":"\r\n\r\nشدن در خاك ايران به تهران وارد شدند . و بيدرنگ اوزلى و همراهانش به فعاليّت سياسى وسيعى در دربار ايران مشغول شدند . » « 1 »\r\nاين تلاشها كه براى مقابله با فعاليت سياسى روسهاى تزارى جريان داشت هرگز قطع نگرديد ، در ماه فوريه 1823 ، « مك نيل » كه عازم بوشهر بود ، خود را مجبور ديد كه با همسر حامله‌اش بار ديگر به تبريز بازگردد . . . « كجاوهء حامل او روزى دوازده الى بيست‌بار از اسب فرو مىافتاد و در نتيجه او مجبور مىشد مسافت 5 الى 7 ميل را در حالى كه پايش تا زانو در برف يا گل فرو مىرفت طى كند . » « 2 »\r\n\r\nتصويرى از اوضاع اجتماعى ايران در عهد ناصر الدينشاه به قلم مادام ديولافوا\r\nغير از اوزلى كه به اختصار از مسافرت او به ايران ياد كرديم ، يك بانوى شجاع فرانسوى به نام مادام ديولافوا كه در سال 1881 در دوران سلطنت ناصر الدينشاه به ايران آمده است ، از اخلاق و عادات مردم ، وضع اقتصادى و اجتماعى ايران ، خصوصيات راهها و وسايل ارتباطى ، وضع رقّت‌بار زنان كه نيمى از جمعيت ايران را تشكيل مىدادند و از سير فرهنگ و تمدن ايران در طول تاريخ مطالب سودمندى به رشتهء تحرير درآورده است . وى در تبريز « از كثرت گدايان بدبخت و لاغر و ضعيفى كه از مردم تقاضاى صدقه مىكردند اظهار تأسف مىكند . » « 3 » و از خصوصيات كاروانسراهاى ايران و تعدادى از « نهصد و نود و نه » كاروانسرايى كه از عهد شاه عباس در گوشه و كنار ايران به يادگار مانده بود و از اتاقهاى مخروبه و پر حشره و آلوده‌يى كه در آنها مسافرين با دشوارى زندگى مىكردند به تفصيل مطالبى مىنويسد .\r\nوى از كالسكه‌ها ، كجاوه‌ها ، ارّابه‌ها ، گاريها ، الاغها و قاطرها و اسبانى كه وسايل حمل و نقل آن دوران را تشكيل مىدادند ، از راههاى صعب مالرو و از خطر حملهء دزدان و از تفنگ و وسايل دفاعى كه اين زن و مرد فرانسوى شب‌وروز با خود حمل مىكردند ، از غذاهاى خوب و گاه نامطبوعى كه در طى مسافرت يك سالهء خود تناول كرده‌اند ، از بناهاى تاريخى كه در نقاط مختلف ايران ديده‌اند ، از مشكلاتى كه براى زيارت اماكن متبركه تحمل كرده‌اند و از فحشها و ناسزاهايى كه از مردم متعصب ، هنگام زيارت اماكن متبركه\r\n\r\n\r\n","description":"","footnote":"\r\n( 1 ) . دنيس رايت ، انگليسيها در ميان ايرانيان ، ترجمه لطفعلى خنجى ، ص 25 و 26 .\r\n( 2 ) . همان كتاب ص 34 به بعد .\r\n( 3 ) . سفرنامه ديولافوا ، ترجمه فره‌وشى ، ناشر خيام ، ص 46 .\r\n","page_name":" 267 ","page_number":267},
  {"content":"\r\n\r\nشنيده‌اند و از مهمانيهاى مجللى كه در آنها شركت جسته‌اند ، و از آب‌انبارهاى عظيم قزوين و ديگر نقاط ايران و از يخچالهاى قديم كه با اصول غير صحيحى براى تابستان يخى تهيه مىكردند ، از راه و رسم شكار چرندگان و پرندگان ، از نقش منجّمين و توجه عمومى به تقويم براى كارهاى اساسى زندگى ، از مراسم عروسى و عزا ، از عياشى و بىتوجهى ناصر الدينشاه به مسايل كشورى و لشكرى و آشفتگى سازمانهاى دولتى و مظالم مأمورين ماليه و از سوء استفادهء بعضى از روحانيون و متوليان اوقاف ، از عدم رعايت تناسب سنى و ناهماهنگى اخلاقى در ازدواجها ، و از رواج ازدواجهاى موقت ( صيغه ) در ايران ، از محدوديّت زنان و اختيارات نامحدود مردان ، و از جنگهاى مذهبى و اختلاف شيعه و سنّى و از قساوت و سوء استفادهء بعضى از حكمرانان ، از كمى پول در دست مردم و ارزانى اغلب كالاهاى ضرورى ، از طرز خودآرايى زنان ، از اختلاف ميزان الهوا در مناطق مركزى و جنوبى ايران ، از وضع اجتماعى و اقتصادى ارامنهء ايران ، از مظالم گوناگونى كه به يهوديان روا مىداشتند ، از وضع زنان در حرم و اندرون ناصر الدينشاه و از مشخصات و دقايق فنى منارجنبان و برج كبوتران در اصفهان و از طرز كشيدن آب از چاه با گاو ، در اصفهان و ارزش اقتصادى قنوات در نواحى جنوبى و مركزى و رنجى كه زحمتكشان ايرانى در راه حفر آن تحمل مىكنند و از كشيدن قليان در خانواده‌هاى مختلف ، از چگونگى وزن كردن بارها با سنگ يا قپان و ناهمگونى مسكوكات در سراسر ايران و از حقوق و آزادى نسبى زنان در بين ايلات و عشاير و از ساختمانهاى تاريخى و حجاريها و ستونهاى سرسخت كاخ داريوش و از اخلاق و عادات زرتشتيان و از بدرفتارى بعضى از قاطرچيان با مسافرين و از اصرار اطباى ايرانى در خوراندن مسهل به بيماران و از ساختمان آرامگاه حافظ و سعدى در شيراز و از گستردن سفره در روى زمين و طرز خوردن غذا با انگشتان در مهمانيها و از رواج بيمارى مالاريا و اينكه اين زوج فرانسوى مكرر مبتلا به تبهاى شديد شده و از بركت كنين و گنه‌گنه از مرگ رهايى يافته‌اند و از دشمنى و مخالفت پزشكان ايرانى با اطباى فرنگى و از علاقهء فراوان مردم كوچه و بازار و كشاورزان دهات به شنيدن داستانهاى نقالان و از بىخبرى ايرانيان از تشكيلات سياسى و اجتماعى غرب و عدم توجه آنان به حقوق فردى و اجتماعى خود ، و وظايف و تكاليف دولت ، و از لياقت و كاردانى زنى ايرانى به نام « تركان خانم » كه از بركت شجاعت و تلاش فراوان ، توانسته بود پلنگ خونخوارى را با خود مأنوس كند و او را چون گربهء رامى در آغوش خود گيرد ، مطالب شيرين و خواندنى به رشته تحرير درآورده است . غير از آنچه گفتيم ، در اين سفرنامه از مسافرت به تيسفون و ديدن قصور ساسانى و مشخصات شهر تاريخى بغداد ، مطالب سودمندى نوشته شده است .\r\n\r\n","description":"","footnote":"","page_name":" 268 ","page_number":268},
  {"content":"\r\n\r\n\r\nسعى و تلاش در راه بيدارى ايرانيان\r\nوضع آشفته و رقّتبار اجتماعى و سياسى ايران از عهد فتحعليشاه به بعد كه در سفرنامه‌ها و در سرگذشت حاجى بابا اصفهانى و ديگر آثار انتقادى عصر ناصرى نظير سفرنامهء اوزلى و سفرنامهء مادام ديولافوا و نوشته‌هاى فتحعلى آخوندزاده و ميرزا آقا خان كرمانى و ديگران منعكس شده بود ، به روشنفكران ايران اعلام خطر مىكرد كه هرچه زودتر براى نجات وطن از جهل و عقب‌ماندگى بپاخيزند و براى اخذ تمدّن جديد و بهبود وضع اجتماعى ، اقتصادى و فرهنگى مردم ايران روشى منطقى در پيش گيرند . « 1 »\r\nميرزا صالح شيرازى چنان كه گفتيم يكى از مجاهدين اين راه دشوار بود ، كه كمابيش با فرهنگ و تمدن غرب آشنا بود . وى در سال ( 1230 ه . ق ) همراه عده‌يى به دستور عباس ميرزا براى فراگرفتن علوم و فنون جديد به لندن رفتند . ميرزا صالح در مدت سه سال و نه ماهى كه در انگلستان بسر مىبرد ، غير از آموختن زبانهاى فرانسه و انگليسى در رشتهء تاريخ و علوم طبيعى و بعضى از فنون مورد نياز جامعهء ايران ، نظير شيشه‌سازى و ساختن مركب چاپ و حكّاكى و غيره اطلاعاتى كسب كرد ، پس از مرگ فتحعليشاه و روى كار آمدن محمد شاه ، على رغم نابسامانيهاى سياسى و اقتصادى ، اقداماتى كه قائم مقام بزرگ و عباس ميرزا در دوران زمامدارى در راه اشاعهء فرهنگ جديد و ايجاد نهادهاى نوين به عمل آورده بودند ، تا حدى آثار خود را نشان داد .\r\nميرزا صالح شيرازى كه از تبريز به تهران آمده بود بر آن شد كه از موقعيت سياسى خود در دستگاه دولتى به سود خلق بهره‌بردارى كند و با انتشار روزنامه در راه بيدارى افكار و آشنا كردن مردم خواب‌آلود ايران با سير سريع تمدن و فرهنگ غرب قدمهايى بردارد . . . « ميرزا صالح در سفرنامه‌اش و هم در برخورد با محيط اجتماعى نشان مىدهد كه از مشاهدهء عقب‌ماندگى و فقر و مسكنت ملت و از خودكامگى و ستمگرى حكام ، به هيجان آمده ، همراه با روشنفكران ديگر صداى آزاديخواهى را سر داده است و براى نخستين‌بار ، واژه‌ها و تركيبات نوينى ، مانند حكومت ملّى ، حكومت پارلمانى ، آزادى و امنيّت اجتماعى ، قضاوت و قانون . . . را به گوش مردم ستمكش و بى خبر از همه جاى ايران ، فرو مىخواند . . . » « 1 »\r\nخواننده هنگامى كه اعلان و آگهى پيش از انتشار اين روزنامه را در ماه رمضان\r\n\r\n\r\n","description":"","footnote":"\r\n( 1 ) . سفرنامه ميرزا صالح شيرازى به كوشش اسماعيل رائين ، مقدمه صفحات 16 تا 19 ( به اختصار ) .\r\n","page_name":" 269 ","page_number":269},
  {"content":"\r\n\r\n( 1252 ه . ق ) مورد مطالعه قرار مىدهد به خوبى به نيّت دولت از انتشار اين روزنامه واقف مىگردد . در مقدمه اعلام‌نامه جملات و مطالب زير جالب توجه است : « . . . از آنجا كه اعظم تربيت ، آگاه ساختن خلق از كار جهان است ، لهذا به حسب حكم شاهنشاهى ، كاغذ اخبارى مشتمل بر اخبار شرقيّه و غربيّه در دار الطّباعه ثبت و به اطراف و اكناف فرستاده خواهد شد : اما اخبار شرقيّه عبارتست از تازه‌هاى كشور عربستان و آناتولى ( حبشه ) و ارمن ( ارمنستان ) و ايران و خوارزم و توران ( تركستان ) و سيبريه و مغولستان و تبّت و چين و ماچين و هندوستان و سند و كابل و قندهار . . . و اخبار غربيّه عبارتست از اخبار فرنگستان ، آفريقا ، آمريكا ( ينگى دنيا ) . . . مختصرا هر آنچه تازگى داشته و استماع آنها مورث آگاهى و دانش و عبرت اهالى اين مملكت خواهد بود ، ماهى يك مرتبه طبع و در همه ممالك انتشار خواهد يافت . . . بر همه طبقات لازم است كه به مفاد : كن فى زمانك مثل اهل زمانك ، به نهجى در رفتار و كردار خود قرار و مدار دهند كه عامه خلق از آن قرار زندگى مىكنند . . . ( بعد ، چند صفحه از اين اعلام‌نامه وقف توصيف خدمات فتحعليشاه و محمد شاه قاجار شده و در پايان ضمن معرفى هنرمندان و صنعتگران ايران ، از تلاشى كه براى بىنيازى ايرانيان از مصنوعات خارجى به عمل آمده ، چنين ياد شده است :\r\n\r\nنخستين تلاش در راه بىنيازى ايرانيان از مصنوعات خارجى\r\n« . . . در اين خجسته عهد ، زحمت هيچ هنرمند و صنعتگر ضايع و باطل نشود و هركس خدمتى كند متضمّن سود دولت علّيه باشد ، از مكارم و انعام خسروى بهره‌ياب خواهد گشت : ميرزا زين العابدين تبريزى كه از هنروران روزگار است كاغذگرخانه ساخته ، سال قبل از خزانه عامره اخراجات به او رسيد به فرنگ رفت ، و يحتمل در اين سال ماهوت خليجان تبريزى بطورى ترقى كند كه نياز عموم ناس از آنجا به عمل آيد و همچنين كاغذ به نحوى بيرون آيد كه از كاغذ خارج ، مستغنى شويم و اهل صنايع و هنروران هر شهر . . . هر كه پارچه‌يى اختراع كرد كه متضمن منفعتى باشد ، پارچهء مزبور را به حضور اولياى دولت آورد ، حكم محكمى به او مرحمت مىشود كه از اخراج ديوانى معاف باشد و به غير از او كسى مباشر اين كار نشود ، عاليجاه حاتم خان جبّه‌دار باشى كه وحيد عصر است ، فشنگى تتبّع كرده كه بهترين اسباب حربست و در ازاء آن نشان دولتى با انعام و خلعت به او مرحمت مىشود . - « بريبارى » نام كه يكى از استادان باروت‌سازى ايتالياست باروت‌خانه‌يى ساخته كه با چرخ آبى باروت مىكوبد . . . نشان مرصّع شير و خورشيدى به او مرحمت شد . . . محمد عليخان قورخانچى باشى كه از تربيت‌يافتگان\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nوليعهد مغفور است و به جهت كسب هنر به فرنگ رفته و در امر توپخانه و قورخانه و چرخها ماهر شده ، الحال دستگاه توپ‌ريزى توپخانه و چرخ‌توپ سوراخ‌كنى ساخته كه روزى يك عرّاده توپ ريخته به چرخ سوار مىكند . عاليجاه مستر لاتين مهندس انگليسى لوله‌يى ترتيب داده كه در آن لوله به توسط « مثقب » « 1 » زمين را حفر كرده و به قدر لولهء مرقومه آب از زمين بيرون مىآورد ، عاليجاه سعيد خان مسيحى مدّتها اوقات صرف معدن نموده ، سه سال است در قراجه‌داغ ، معدن مسى بيرون آورده ، سال گذشته دو توپ شش پوند از همان معدن مس ريخته و به چرخ بسته و به رسم پيشكش به نظر شاهنشاهى رسانيده و در ازاء آن قريه سيخند رميانج را كه يكهزار و پانصد تومان مداخل آنست به تيول مرحمت فرمودند و هشتاد و چهار عراده توپ به مقاطعه فروخت كه تا شش ماه ديگر به سركار شاهنشاهى برساند . » « 2 »\r\nدر صفحات بعد اين اعلام‌نامه ، ضمن معرفى ديگر هنرمندان و صنعتگران ايرانى و خارجى كه در نقاط مختلف ايران به كار و خدمت مشغول بودند به اين مطلب مىرسيم كه پس از گذشت حدود سه ماه از انتشار اين اعلام‌نامه ، نخستين شماره از روزنامهء ميرزا صالح به نام كاغذ اخبار در تاريخ دوشنبه 25 محرم ( 1253 ه . ق ) - يكم ماه مه 1837 ميلادى - منتشر مىشود .\r\nبراى اينكه خوانندگان به اختلاف عظيمى كه بين نثر روان و سليس امروز مطبوعات ، با نثر ثقيل و نامطلوب روزنامه‌ها ، در حدود صد و پنجاه سال قبل واقف گردند ، نمونه‌يى از اخبار و وقايع شهر جمادى الثانى سال ( 1253 ه . ق ) را عينا نقل مىكنيم : « چون به نحوى كه در اخبار سابق تمهيد مقدمات آمد ، موكب همايون سلطانى در بيست و يكم شهر ربيع الثانى از خارج دار الخلافه تهران كه مضرب « 3 » خيام سپهر نشان مىبود ، نهضت و حركت نمود ، از آن پس اعيان حضرت و اركان خدمت و سران و سركردگان يوروپا ( يعنى اروپا ) و ايران كه مضمار « 4 » ارادت و چاكرى را گوى چوگان بودند و خوان بيدريغ نعمت خداوند جهان را پروردهء احسان ، از هر كران و حوالى متعاقب و متوالى معسكر فيروزىاش را چون ذرات به خورشيد انور روى نمودند و همچنين افواج قاهره نظام و جنود طاهره\r\n\r\n\r\n","description":"","footnote":"\r\n( 1 ) . از ماده ثقبه بمعنى سوراخ در اين‌جا مراد زمين سوراخ‌كن است .\r\n( 2 ) . اين سند بوسيله حاجى محمد آقا نخجوانى در اختيار مجله يادگار قرار گرفت و در شماره هفتم سال يك آن به تاريخ دى ماه 1323 براى نخستين‌بار منتشر شده است .\r\n( 3 ) . جاى و ميدان خيمه و خرگاه .\r\n( 4 ) . جاى و ميدان مسابقه .\r\n","page_name":" 271 ","page_number":271},
  {"content":"\r\n\r\nبىنظام چون سيول روان به عمان شتافتند . . . » در اين عبارت ، غير از لغات نامأنوس ، كلمهء « سيول » كه به‌جاى سيلها به كار رفته ، غلطى فاحش است .\r\n\r\nتلاش ميرزا صالح\r\nميرزا صالح ، ايرانى نيك نهادى كه به قصد آموختن علوم و فنون به انگلستان سفر كرده بود پس از مشاهدهء انقلاب صنعتى و نتايج اجتماعى آن شيفتهء فرهنگ و تمدن جديد مىشود و در سفرنامهء خود با شگفتى از خصوصيّات مطبوعات انگلستان چنين ياد مىكند : « . . . انگلند ، على الخصوص در لندن كاغذ اخبار را به تعجيل هرچه تمامتر به ولايت انگلند مىفرستند ، به علاوه اينكه اموراتى كه در كلّ دنيا واقع مىشود ، مجموع مردم انگلند ، بلكه اهالى انگريزى در هندوستان اطلاع مىيابند ، وجوه عظيمه از بابت مخارج خراج كاغذ اخبار حاصل دولت انگليس مىشود ، اولا هر كاغذى را چهار پول سياه خراج شاهى به دولت مىدهند و ثانيا هركه را خانه و اسبابى است كه بخواهد به فروش رساند و يا بخرد و هركارى دارد ، بخواهد مردم را اطلاع دهد ، در چاپخانه رفته و موافق سطور اخبار ، اجرت به چاپخانه داده ، مطالب او را در كاغذ اخبار چاپ مىكنند و كمترين وجهى كه براى مطالب مزبور ، به استادان چاپزن مىدهند ، شش شلينگ و نيم است ، و هرچه مطلب زياد دارند ، زياده وجه اجرت را به استادان داده و به‌علاوه اينكه از هر كاغذ اخبار چهار پول سياه خراج ديوانى مىگيرند . . . »\r\nبرگرديم به وضع اجتماعى ايران ، در دوران 14 سال سلطنت محمد شاه ، به علّت بيمارى و بىكفايتى او و وزير نالايقش حاج ميرزا آقاسى هيچ قدم اصلاح برداشته نشد و اعزام محصّل به اروپا رو به فراموشى رفت .\r\nيكى از خاورشناسان روسى به نام « برزين » « 1 » راجع به وضع فرهنگى اين ايّام چنين مىنويسد : « . . . فرهنگ و ادبيّات از حمايت مخصوص محمّد شاه برخوردار نبود ، چنان كه انتشار روزنامهء منحصر به فردى كه در تهران به چاپ مىرسيد ، قطع شد و نويسندهء آن ميرزا صالح كه يكى از اشخاص محترم و صاحب سبك ايران است ، در تهران بدون هيچ كارى سر مىكرد و شغلش جمع‌آورى پول برات بود ، همچنين مطبعهء سنگى كه ميرزا صالح بنا كرده . . . بيكار افتاده است . . . » « 2 »\r\nدر دورهء محمّد شاه در راه اصلاح و سازندگى كشور هيچ گامى برداشته نشد ، فقط در\r\n\r\n\r\n","description":"","footnote":"\r\n( 1 ) .  Beregine \r\n( 2 ) . دكتر فريدون آدميت ، امير كبير و ايران ، خوارزمى ، ص 363 .\r\n","page_name":" 272 ","page_number":272},
  {"content":"\r\n\r\nدورهء صدارت « ميرزا آقاسى ، بدون مطالعه اقتصادى ، مقدارى چاه آب زدند - حاجى آنقدر به كارهاى اجتماعى و رشد فرهنگى مردم بيعلاقه بود كه در عهدش بساط روزنامه‌يى كه ميرزا صالح به خون دل برپا ساخته بود برچيده شد و بانى آن كه سابقا در مأموريت سياسى به روس و انگليس مىرفت . . . » « 1 » به بطالت روزگار مىگذرانيد .\r\n\r\nوحشت و نگرانى ناصر الدينشاه از بيدارى مردم\r\nناصر الدينشاه در دوران سلطنت پنجاه سالهء خود ، مخصوصا پس از مسافرت به فرنگ و مشاهدهء حقوق و آزاديهاى فردى و اجتماعى ملل آن قاره ، بر آن شد كه حتى الامكان از نفوذ مظاهر گوناگون تمدن غرب به ايران جلوگيرى نمايد و اكثريت قاطع مردم را در جهل و تعصّب و بيخبرى نگاه دارد ، او حتى از نفوذ افكار انقلابى آزاديخواهان و اصلاح‌طلبان هندوستان و تركيه در ايران بيمناك بود ، نگرانى و وحشت او ، از بيدارى مردم به حدّى بود كه حتى از آمدن يك فرد ايرانى به لندن براى معالجه ، دچار ناراحتى شده بود ، وى در ذيل تلگراف رمز سفارت مورخ 20 جمادى الثانيه 1313 چنين نوشت : « آقا حسن بىاجازه رفته است ، نمىدانم از شما اجازه گرفته يا نه ؟ در هر صورت او را بايد زودتر به ايران مراجعت بدهند ، خيلى خيلى بد است پاى ايرانى اين‌جورها به فرنگستان باز شود ، اگر جلوگيرى نشود ، بعد از اين البته ، ده هزار ، ده هزار به فرنگستان خواهند رفت و خيلى خيلى اثر بد خواهد داشت . » « 2 »\r\nدر دوران سلطنت پنجاه سالهء ناصر الدينشاه در محيط آزادى كش ايران زمينه براى بحث و انتقاد و اعلام نظريات روشنفكران و آزاديخواهان آماده نبود ، به همين علت ، ايرانيان روشنفكر و اصلاح‌طلب در خارج از كشور به نشر افكار و عقايد جديد سياسى و اجتماعى همت گماشتند . چند روزنامه‌يى كه در مصر و عثمانى و هندوستان منتشر مىشد ، نويسندگان آن هدف و آرمانى جز بيدارى مردم و آشنا كردن آنها به حدود و حقوق سياسى و اجتماعى خود نداشتند .\r\n\r\nعبد الرحيم طالبوف\r\nاز جمله كسانى كه در خارج از كشور ، در راه بيدارى جامعه ايرانى و رهايى مردم از بند ظلم و استبداد كوشيده‌اند ، عبد الرحيم معروف به طالبوف ( 1330 - 1250 ) است كه فرزند نجارى تهيدست بود . وى در سال 1250 در\r\n\r\n\r\n","description":"","footnote":"\r\n( 1 ) . همان كتاب ، ص 164 .\r\n( 2 ) . گوئل كهن ، تاريخ سانسور در مطبوعات ايران ، ج يكم ( از 1253 ه . ق تا صدور فرمان مشروطيت ، انتشارات آگاه ، ص 28 ) .\r\n","page_name":" 273 ","page_number":273},
  {"content":"\r\n\r\nكوى سرخاب تبريز ديده به جهان گشود ، در نوجوانى براى كسب و كار به تفليس رفت و به كمك دوستان ، كم‌كم ثروتى اندوخت و پس از مدتى به مقاطعه‌كارى پرداخت . طالبوف ، ثروتمندى مال‌اندوز و بىهدف نبود و در بين مردم به راستگويى و صداقت معروف بود .\r\nاو ضمن فعاليتهاى اقتصادى ، زبان روسى را فراگرفت و در راه بالا بردن سطح اطلاعات سياسى و اجتماعى خود تلاش كرد ، در اواسط حكومت ناصر الدينشاه كه آزاديخواهان ايران براى تحصيل آزادى و مشروطيت به مبارزه برخاستند ، طالبوف از راه قلم به آنان يارى كرد ، مردم آذربايجان به پاس خدمات ارزندهء او ، در دورهء اول مجلس ، وى را به نمايندگى برگزيدند ، ولى او از رفتن به مجلس خوددارى كرد . به عقيدهء مستشار الدّوله و تقىزاده علت نيامدن او ، ضعف پيرى و ناتوانى و تارى چشم بود ؛ و جمعى را هم عقيده بر اين است كه چون ملايان آن روزگار ، طالبوف را تكفير كرده بودند ، و خواندن كتاب مسالك المحسنين او از طرف شيخ فضل الله نورى تحريم شده بود ، براى احتراز از پيش‌آمدهاى ناگوار به تهران نيامد .\r\nاين مرد انسان‌دوست ، ترقيخواه و وطن‌پرست ، هرگز هويّت ايرانى خود را فراموش نكرده بود و مىگفت : « اول جهان را دوست دارم ، سپس ايران را و پس از آن خاك پاك تبريز را . » « 1 » او با اروپا رفته‌ها و غرب‌زده‌هايى كه از تمدن جديد تنها باده‌نوشى و خوردن گوشت خوك را آموخته‌اند ، سر جنگ و مخالفت داشت ؛ وى نه‌تنها با افكار و انديشه‌هاى سياسى مردانى چون : روسو ، ولتر و منتسكيو آشنا بود ، بلكه با علوم جديد نيز كم‌وبيش مأنوس بود و آثارى در هيأت و فيزيك نيز از خود به يادگار گذاشت ؛ و بر خلاف صوفى مسلكان بىبند و بار نوشت : « ديگر آن زمان گذشته است كه بگوئيم :\r\n اين وطن مصر و عراق و شام نيست * اين وطن آنجاست كو را نام نيست \r\nبايد بفهميم اين وطن كه وظيفهء ما در حفظ و ترقى آن ، هر نوع فداكارى و جانسپارى است ايران است . . . غيرت و حميّت بشرى فقط در حفظ عزّت وطن و ناموس وطن و ازدياد ثروت وطن و تربيت اولاد وطن و حفظ مذهب و رسوم وطن است و بس . » « 2 »\r\nطالبوف قدرت حكومت را ناشى از ملّت مىدانست و در آثار خود از آزادى ، برابرى و حقوق اكثريت سخن مىگويد . به نظر او مردم بايد از پنج نوع آزادى برخوردار باشند :\r\nاول : آزادى فردى ، يعنى هر انسانى حق دارد هرچه مىخواهد بكند ، بدون آنكه حق ديگران را پايمال نمايد .\r\n\r\n\r\n","description":"","footnote":"\r\n( 1 ) . عبد الهادى حائرى ، تشيع و مشروطيت در ايران ، انتشارات امير كبير ، ص 47 .\r\n( 2 ) . طالب اف كتاب احمد ، ص 92 .\r\n","page_name":" 274 ","page_number":274},
  {"content":"\r\n\r\nدوم : آزادى عقايد ، هركس آزاد است هرگونه عقيده‌يى كه مايلست داشته باشد و هيچ مقامى نمىتواند فردى را به‌خاطر عقيده‌يى كه دارد مورد سرزنش و مجازات قرار دهد .\r\nحق داشتن عقيدهء شخصى مساويست با حق فرد نسبت به پول خودش ، ولى به هيچكس نبايد اجازه داد كه در عقايد مردم فساد پديد آورد .\r\nسوم : آزادى گفتار ، هركس آزاد است كه بنويسد و سخنرانى كند ، ولى كسى كه ايجاد اختلال كند و سخنان موهن و افتراآميز بر زبان راند ، پس از رسيدگى كامل كيفر مىبيند .\r\nچهارم : آزادى مطبوعات ، طالبوف چنان كه قبلا گفتيم از آزادى مطبوعات و روزنامه‌ها حمايت مىكند و مىگويد نبايد كسى را از اين كار كه به بيدارى و هشيارى مردم كمك مىكند بازداشت ، مگر آنكه مطالب آن افتراآميز و گمراه كننده باشد .\r\nپنجم : آزادى اجتماعات ، پيروان عقايد و ايدئولوژيهاى مختلف مىتوانند در مجامع و اجتماعات گوناگون ، اصول افكار و عقايد خود را مطرح كنند ، كارهاى دولت را مورد مطالعه و انتقاد قرار دهند و با آنها موافقت يا مخالفت نمايند نظريّات اصلاحى خود را در اختيار دولت قرار دهند . طالبوف در آثار خويش ايمان و اعتقاد راسخ خود را به ارادهء اكثريّت و حاكميّت مردم بارها اعلام مىكند . »\r\nدر ميان طبقه روحانيان اين دوره ، آقا شيخ هادى نجم‌آبادى نيز از حقوق مردم دفاع مىكرد . او در يكى از آثار خود از نهادهاى سياسى و اجتماعى دوران خود به سختى انتقاد و با توجه به سوابق درخشان فرهنگ و تمدن اسلامى در قرون وسطا ، از انحطاط و عقب‌ماندگى ملل اسلامى با تأثر فراوان ياد مىكند : « . . . حال چه شد كه كفّار بر اهل اسلام در بلاد ايران تفوق و علو جستند و مردم ايران به تبعيّت كفار ، سكونت در بلاد ايشان را مايلتر هستند ؟ اين نيست ، مگر به جهت آنكه عدالت در بلاد ايشان بيشتر و خلق در حكومت ايشان آسوده‌ترند و اموال و نفوس در تحت حكومت ايشان محفوظتر است » « 1 » . . . شيخ هادى ، اگرچه يك مجتهد بود ، ولى نه‌تنها در پيرامون نقايص مجتهدان همزمان خويش سكوت نكرد ، بلكه به روش آن دسته از مجتهدانى كه به نظر او ، دشمن خوشبختى مردم بودند ، سر جنگ داشت و با صراحت مىگفت : « شخص بيدين تا به لباس اهل دين و زهد و تقوى در نيايد ، نمىتواند مردم را اغوا و گمراه نمايد و از حق برگرداند ، پس شياطين همين اشخاصند كه با خدا راهى ندارند و در لباس سالكين راه حقّند و مردم ايشان را هادى و مرشد مىدانند . . . اگر اين گفتگو را در نزد بعضى از عوام از\r\n\r\n\r\n","description":"","footnote":"\r\n( 1 ) . همان كتاب ، ص 92 .\r\n","page_name":" 275 ","page_number":275},
  {"content":"\r\n\r\nاهل تدليس و تلبيس بنمايى ، فرياد مىكنند كه كافر شدى ، هركس به كفش عالم بىاحترامى نمايد ، بىاحترامى به خودش نموده . . . هركس به عالم بىاحترامى كند . . .\r\nبىاحترامى به خدا و پيغمبر ( ص ) نموده است . . . » « 1 »\r\n« طالبوف در نامه‌يى كه در شمارهء 43 روزنامهء انجمن تبريز به چاپ رسيده ، مىنويسد : « ايرانى تاكنون اسير يك گاو دو شاخهء استبداد بود ، اما بعد از اين اگر ادارهء خود را قادر نشود ، به گاو هزار شاخهء رجاله دچار گردد . آن‌وقت مستبدين به نابالغى ما مىخندند و دشمنان اطراف شادىكنان لاحول كنند . فاش مىگويم كه من اين مسئله بىچون و چرا مىبينم . »\r\nاز احوال و چگونگى زندگى خصوصى طالبوف اطلاعات زيادى در دست نيست .\r\nهمين قدر مىدانيم كه او مسلمان با عقيده‌اى بوده و مراسم حج را به‌جا آورده و با اينهمه هرگز پايبند اوهام و خرافات مذهبى نبوده است . از خلال نوشته‌هاى او درمىيابيم كه وى مردى بشردوست و ميهن‌پرست بوده و در ميهن‌پرستى افراط مىورزيده ، چنان كه در نامهء مورخ 16 رمضان ( 1326 ه . ق ) كه به يوسف اعتصام الملك فرستاده ، مىنويسد : « بنده محب عالم و بعد از آن محب خاك پاك تبريز هستم . چكنم حرف ديگر ياد نداد استادم ! هرچه در تبريز درست نمايند ، بنده را مىتوانيد شريك و سهيم و عبد و خادم و جاروكش آن عمل بدانيد . » « 2 »\r\nچشم طالبوف در اواخر عمر تار شد ، به‌طورى كه هنگام نوشتن و خواندن ، كاغذ را آن‌قدر به چشم نزديك مىكرد ، كه بيش از سه انگشت فاصله نمىمانده . پس ناچار به قصد معالجه به برلين رفت و رفتن او به برلين مصادف با زمانى بوده كه احتشام السلطنه سفير ايران در آلمان بوده است ( 1902 يا 1903 م ) . « 3 »\r\nطالبوف در اواخر سال ( 1328 ه . ق ) يا اوايل سال ( 1329 ه . ق ) « 4 » در تمرخان\r\n\r\n\r\n","description":"","footnote":"\r\n( 1 ) . نجم‌آبادى ، تحرير العقلاء ، ص 88 .\r\n( 2 ) . تعصب طالبوف در وطنپرستى به قدرى شديد بوده كه حتى از انتقادات بجايى كه روزنامه‌ها و آزاديخواهان قفقاز از اوضاع ايران مىكردند ، دل‌خوشى نداشته و معتقد بوده كه ايرانى بايد خود درصدد اصلاح معايب خويش باشد و به ديگران نمىرسد كه از او بدگويى و عيبجويى كنند . در نامه‌اى كه به ميرزا جعفر خامنه‌اى فرستاده ، مىنويسد : « ايرانى غيرتمند نبايد راضى شود كه يك مجهول نخجوانى [ ظاهرا نظر به ميرزا جليل مدير ملا نصر الدين داشته 
  ] هر روز به علما و پادشاه و عوايد اجدادى ما هجو بگويد و بنويسد . جز ايرانى عيب ايرانى را نبايد بگويد مگر اينكه دهنش مشت بخورد . در هر ملت همين است . الكلام ما قلّ و دلّ .\r\n( 3 ) . ايرج افشار ( نقل از تقىزاده ) ، مجلهء يغما ، سال 4 ، شماره 5 .\r\n( 4 ) . روزنامهء شمس چاپ استانبول در شمارهء 18 سال سوم به تاريخ 23 ربيع الاخر 329 ، ه ق نوشته بود : « در هفتهء گذشته افول يك ستارهء نورافشان آسمان ادبيات ايران را . . . با يك ناگوارى تلخى مشاهده كرديم . » و بنابراين به\r\n","page_name":" 276 ","page_number":276},
  {"content":"\r\n\r\nشوره ، محل اقامت دائمى خود ، چشم از جهان بربست و از وى فرزندى جز يك دختر به نام صونا ، كه زن مهندسى به نام عمراوف بود ، باقى نماند .\r\nتأليفات طالبوف : يادگارهاى بسيار سودمند و گرانبهاى طالبوف ، كه اغلب آنها با كاغذ خوب و خط دلپذير در استانبول و مصر و قفقاز چاپ شده و در زمان خود شهرت بسزايى يافته‌اند ، عبارتند از :\r\n1 : سفينهء طالبى يا كتاب احمد مشتمل بر دو جلد .\r\n2 : مسالك المحسنين كه سفرنامهء خيالى است .\r\n3 : مسائل الحيات كه بعد از مسالك المحسنين نوشته شده و در آن به سياق سفينهء طالبى ، مؤلف با پسر پندارى خود « احمد » از مسائل گوناگون سياسى و حقوق و اجتماعى سخن گفته است . در اين كتاب بحث مفصلى از فلسفهء مشروطيت آمده و سپس رشتهء كلام به حقوق اساسى و قانون كشيده شده است . اين كتاب به سال ( 1324 ه . ق ) در شهر تفليس به چاپ رسيده است .\r\n4 : پندنامه ماركوس قيصر روم كه ترجمهء فارسى آن در مطبعه اختر استانبول چاپ شده است .\r\n5 : رساله فيزيك كه در سال ( 1311 ه . ق ) چاپ شده و اطلاعات مختصرى از علم فيزيك به خواننده مىدهد .\r\n6 : نخبه سپهرى كه خلاصه‌يى است از ناسخ التواريخ در احوال رسول اكرم ( ص ) .\r\n7 : رساله هيئت جديده ، ترجمهء اثر معروف فلاماريون دانشمند فرانسوى .\r\n8 : ايضاحات در خصوص آزادى كه به دستور مجد الاسلام مدير روزنامهء وطن در تهران چاپ شده است . در اين كتاب از معنى آزادى ، مجلس شوراى ملى و فوائد آن و تكليف وكلاى ملّت و قوانين آتيهء ايران و ماليات و قانون اساسى بحث شده است .\r\n9 : سياست طالبى ، آخرين كتابى است از طالبوف كه پس از مرگش به چاپ رسيده است .\r\nكتاب احمد يا سفينهء طالبى ، گفتگوى پدرى است با فرزند ، در موضوعهاى مختلف علمى كه به زبان ساده و قابل فهم اطفال نوشته شده و مؤلف كه خود شيفتهء دانش و فرهنگ اروپايى بوده ، علوم و اكتشافات و اختراعات گوناگونى را كه از روى كتب روسى در دسترس داشته در اين كتاب شرح داده است و نسل جوان ايرانى را به تماشاى برج ايفل پاريس ، مجلس سماع و آواز اروپائيان و عمارت بلور لندن و اهرام مصر مىبرد ، و با\r\n\r\n\r\n","description":"","footnote":"\r\nعقيدهء تقىزاده او بايد در اوايل آن ماه در گذشته باشد .\r\n","page_name":" 277 ","page_number":277},
  {"content":"\r\n\r\nاكتشاف و مظاهر و آثار علوم و تمدن انسان‌پرور اروپا از قبيل برق و قوّهء بخار ، دوربين عكاسى ، ميزان الحراره ، طبقات الارض ، طبقات الجو ، قطب‌نما ، سرزمينهاى ناشناخته و درختان ناشناس آشنا مىسازد .\r\nمكالمات اين پدر و پسر با انشايى شيرين و ساده نوشته شده و تقريبا هميشه با اين عبارت آغاز مىشود : احمد گفت : آقا مگر ؟ . . . آنگاه پدر رشتهء كلام را در دست مىگيرد .\r\nكتاب احمد ( جلد اول ) عبارت از 18 صحبت است كه در آنها از معنى عبادت و مذاهب و السنه و خط ميخى « هيروگليفى » ، آتش ، كبريت ، فسفر ، عهد سنگ ، برنز و آهن ، درخت نان و بنان ، تطبيق سال هجرى و ميلادى ، فن عكاسى ، قانون جاذبه و وزن ، مدرسه نابينايان پاريس ، طرز ساختن مداد و كاغذ و مركب و روشن كردن چراغ و بازيهاى ورق گفتگو شده است .\r\nسفينهء طالبى ضمن شرح اختراعات و اكتشافات جديد ، در هر فرصتى از پيشرفت اروپائيان و پس‌ماندن ايرانيان سخن به ميان آورده ، درس اخلاق و ميهن‌پرستى به احمد خردسال مىآموزد و از رسوم و عادات ناپسند و اوهام و خرافات انتقاد مىكند . از جمله عادت قسم خوردن را زشت مىشمارد و مىگويد : « خواص به سر خود و يا جان پسر خود يا به مرگ يكى از حضار قسم مىخورد و عوام به خدا و رسول ( ص ) و ائمه ؛ خانهء جهالت خراب شود ، چه مىتوان كرد ، بايد سوخت و ساخت تا آفتاب معرفت از افق طلوع نمايد . »\r\nو نيز در جاى ديگر : احمد گفت : آقا پسر حبيب اللّه خان همسايهء ما به قدر محمود است ، به مكتب هم نرفته ، لباس سرهنگى مىپوشد . گفتم نور چشم من ، اين تفصيلات در دولتهاى همجوار است و گرنه در وطن ما مناصب ، هنوز موروثى است ، هركس بميرد پسرش جانشين است ، سرتيپهاى پانزده ساله نيز پيدا مىشود .\r\nخلاصه ، كتاب احمد يك دورهء علم الاشياء شيرين و ساده يا يك داستان علمى سودمند است كه مسائل و اطلاعات ارزنده و مفيدى از زندگى را به صورت يك حكايت خانوادگى بيان مىكند .\r\nكتاب مسالك المحسنين از حيث طرز انشا و زيبايى اسلوب بهترين تأليف طالبوف است . در اين كتاب سرگذشت گروه مسافرين جوان در منازل و عرض راه با قلمى بسيار زنده و جالب بيان گرديده و صفات و اخلاق صنوف مختلف مردم با نهايت دقّت و با زبانى طيبت‌آميز ترسيم شده و خواننده پا به پاى قهرمانان داستان به دنبال قضايا مىرود . در سرتاسر كتاب ، از چگونگى احوال مردم و گرفتاريهاى كشور و همه‌گونه موضوعهاى\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nعمومى و اجتماعى سخن به ميان آمده ؛ اين گفتگوها بلاشك به نظر مؤلف ، هستهء مركزى كتاب را تشكيل مىداده و با شوق و علاقهء مفرطى نگاشته شده است . آن قسمت از كتاب كه شامل انديشه‌هاى پر طول و تفصيل نويسنده است ، اگرچه از نظر خوانندگان امروزى بسيار خشك و فوق العاده ابتدايى است ، ولى براى مردمان آن روز ايران داراى اهميت خاصى بوده است ، زيرا براى نخستين‌بار آنان را وادار مىكرده كه دربارهء مسائل و معتقدات زيادى كه بطور موروثى از اسلاف خود گرفته و به حكم عادت آن را طبيعى و عادى و غير قابل تغيير و تصرف مىديدند ، تفكر و تأمل بكنند . طالبوف اثبات مىكرد ، كه وضع موجود به هيچ‌وجه نمىتواند كمال مطلوب زندگى باشد و بسيارى از اخلاق و عادات و رسوم ممكن است دگرگون شود و خواه‌وناخواه بايد با شرايط زندگى كه پيوسته در معرض تحول است ، همساز و هماهنگ گردد .\r\nزبان طالبوف ساده و طبيعى و بسيار پخته و شيواست و جاى تعجب است كه او با اينكه آذربايجانى بوده و عمر خود را در خاك روسيّه و دور از محيط ايران به سر برده ، چگونه توانسته است فارسى را به اين روانى بنويسد .\r\nآثار طالبوف بيشتر جنبهء اقتصادى ، اجتماعى و انتقادى دارد و نويسنده سعى كرده است با زبان و بيانى ساده و با استناد به آيات و احاديث ، نقاط ضعف اخلاقى جامعهء ايرانى ، و بىخبرى آنها را از آثار نيك تمدن جديد ، توصيف و بيان كند ، و نسل جوان را به تلاش و تكاپو براى نجات اكثريت از انحطاط و عقب‌ماندگى فراخواند . در كتاب مسالك المحسنين و مسائل الحيات ، طالبوف معتقدات و نظريات شخصى خود را در زمينه‌هاى مختلف پس از عمرى دراز بيان كرده است .\r\nنمونه‌يى از افكار او از مسائل الحيات : « احمد پرسيد : باز مشغول كتابت هستيد ؟ در سر پيرى با اين امراض متعدد و ضعف شديد و بينورى چشم ، چرا از عمر خود مىكاهيد ؟\r\nهرچه تاكنون گفته و نوشته‌ايد اگر مىخواندند و مىشنيدند براى بيدارى هر خفته و هشيارى . . . كافى بود ، مىبينيد كه در دل ايرانى چون « بر سنگ خاره ، قطرهء باران اثر نكرد . » و از اينها عوض قبول و اذعان ، اسناد جنون و ضعف ايمان شنيدى ؟ اين خود ظلمى است كه بر خود و بستگان خود مىكنيد ، چند روز قبل در مجلسى كتاب هيئت شما دست به دست مىگشت ، يكى جلدش را تعريف مىكرد ، ديگرى خطش را توصيف مىنمود ، سومى نقشه‌هايش را خيلى مىپسنديد ، يكى از متنفّذين با تنحنح شيوه موروثى عزيز بىجهتان مصدر ( صدر نشين ) ما گفت : شنيده‌ام نويسندهء اين مزخرفات معقول سر و سامان دارد و صاحب چيز است ، اما مىگويند مخبّط است ، سخنانش هرچه مىگويد و\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nمىنويسد اصلاح معايب وطن است ، كسى نيست از وى بپرسد كه بندهء خدا ، وطن ما را با اين ميوه‌هاى بهشتى و عطر نان ، كه در هيج‌جا نيست ، چه شده ، چه عيب دارد كه اصلاحش لازم باشد ؟ يكى از حاشيه گفت ، من او را ملاقات كرده‌ام ، نمىتوان گفت مخبّط است ، بيچاره ناخوش است و به درد خودپسندى شديدى مبتلاست ، در ايران هيچكس و هيچ طبقه‌يى را نمىپسندد .\r\nاز « مركز » سخن گفتم ، گفت بىقانون است و نظم ندارد ، از حكام پرسيدم ، گفت ظالمند ، جبارند ، رشوه‌خوارند ، از ميرزاها سخن به ميان آوردم ، گفت كرهء ميم و دايرهء نون را خوب مىكشند ، اما هندسه نمىدانند ، علم حساب نخوانده‌اند ، مرده‌شوى جزر و مدّ حساب آنها را ببرد . از طلاب پرسيدم ، گفت يغما ( شاعر غزلسرا ) خوب شناخته . از علما سؤال نمودم ، گفت آنها كه در عتبات هستند ، حرص و آز ندارند ، از تجمّلات بىنيازند و از خورش بىجاى كبك و دراج ، قانع به پنير و پياز ، آنها پدران روحانى ما باشند و چون جانشين ائمه ، مفترض الطّاعه هستند . . . اما اكثر آنان كه در ايران هستند ، ملّا كند ، محتكرند ، آشوب را دوست دارند ، غوغاى رجاله را مىپسندند و صداى نعلين را مىپرستند ، غوغاى رجاله را مىپسندند و صداى نعلين را مىپرستند ، از سى تا پنجاه هزار تومان دخل املاك سالانه دارند . . . از تجار پرسيدم ، گفت آنها فجّارند ، جز ترويج فروش مال اجانب يا انبار كردن حبوبات از اين طبقه فايده‌يى به حال ملك و ملت نيست . . . « 1 »\r\nاحمد بعد از نقل اين اخبار ، آهى كشيد و گفت : « اين عرايض بنده كافيست كه شما براى اين ملت جاهل هرچه زحمت كشيده‌ايد ، همه را به باد رفته و به آب شسته و به آتش سوخته پنداريد . . . » من گوش مىدادم و از خود احمد بيشتر مأيوس مىشدم ، كه چرا عقيدهء ديگران را موجب ترك يا اقدام عمل مىداند . چرا حكم امر به معروف و نهى از منكر را فراموش كرده ، چرا نمىداند كه اول كار صعب و دشوار است . . . پرسيدم مطالبى كه آن بىخبران در حق من مىگفتند ، حق بود يا باطل ؟ فى الواقع مدح بود يا قدح ؟ گفت : باطل بود و البته مدح ، گفتم : در اين صورت اگر من براى چند نفر عيبجو و بدانديش از عمل خود بازمانم و آنچه مىدانم نگويم و ننويسم ، تفاوت من و آن جهّال چه مىشود ؟ تا كنون سخن در پرده گفته‌ام ، حالا فاش مىگويم و از گفتهء خود دلشادم . وطن ، معشوق منست ، وطن معبود من است ، زيرا معبود حقيقى از ستايش بندگان خود مستغنى است ، اما وطن محتاج پرستش ابناى خود مىباشد . . . » « 1 »\r\n\r\n\r\n","description":"","footnote":"\r\n( 1 ) . همان كتاب ( از صبا تا نيما ) ، از ص 291 تا 302 ( نقل و تخليص ) .\r\n","page_name":" 280 ","page_number":280},
  {"content":"\r\n\r\n\r\nسيّد جمال الدين اسدآبادى\r\nسيّد جمال الدين اسدآبادى ، مانند شيخ هادى نجم‌آبادى در رسالهء « چرا اسلام ضعيف شده ؟ » توجه علما را به اين نكته جلب مىكند كه وقت آن رسيده است كه : « علماى اعلام و پيشوايان اسلام قيام به وظايف واجبهء خود كرده ، تكليف خود را در نصيحت و خيرخواهى اداء نمايند و هرآينه اگر علما اين مسلك را پيش گيرند به زودى « حق » بلند خواهد شد و باطل سرنگون خواهد گرديد و چنان نورى ساطع شود كه چشمها را خيره سازد و اعمالى صادر گردد كه عقول و افكار اهل عالم را متحيّر نمايد . » « 1 »\r\nدر هرحال ، نقش روحانيان در جنبش مشروطيت ايران شايان توجه و قابل ذكر است ، وقتى روحانيان ، دورويى و عهدشكنى محمّد على شاه و وابستگى او را به اجانب ديدند ، به مخالفت جدّى با او برخاستند ، سه تن از روحانيان مشهور و معروف تهرانى ، خراسانى ، و مازندرانى رسما نوشتند : « به عموم ملت حكم خدا را اعلام مىداريم : اليوم همّت در رفع اين سفاك جبّار ( محمد على شاه ) و دفاع از نفوس و اغراض و اموال مسلمين از اهمّ واجبات و دادن ماليّات به گماشتگان او را اعظم محرّمات و بذل جهد و كوشش در استحكام و استقرار مشروطيّت به منزلهء جهاد در ركاب امام زمان ارواحنا فداه ، و سر مويى مخالفت و مسامحه به منزلهء خذلان و محاربه با آن حضرت صلوات اللّه و سلامه عليه است .\r\nاعاذ اللّه المسلمين من ذالك انشاء اللّه تعالى . » « 2 »\r\nدر نامهء زير ، روحانيان سابق الذكر خطاب به نايب السّلطنه و مسئولين امور مىنويسند : « . . . البته بديهى است ، زحمات و مجاهدات علما و امرا و سرداران عظام ملى ( ستار خان و باقر خان ) و مجاهدين دين‌پرست وطنخواه و طبقات مختلف ايران در استقرار اساس قويم مشروطيت و اينهمه بذل نفوس و اموال در تحصيل اين سرمايه سعادت ، احياء وطن اسلامى و آبادانى مملكت و ترقى و اجراء قوانين مذهب و سدّ ابواب حيف و ميل در ماليه و صرف آن در قواى نظاميّه و ساير مصالح مملكتى و قطع مواد تعدى و تحميل چند نفر نفس‌پرست خودخواه خودرأى بود . . . » « 3 »\r\nدر جريان استقرار مشروطيت - چنان كه قبلا يادآور شديم - غير از روحانيان ، طبقهء بازرگانان و اصناف و پيشه‌وران و كسبه نيز نقش مهمى داشتند : « اين دو گروه يعنى علماى ملّى و بازرگانان براى سالهاى دراز بطور دوجانبه از يكديگر بهره مىبردند ، علما به\r\n\r\n\r\n","description":"","footnote":"\r\n( 1 ) . تشيع و مشروطيت ، عبد الهادى حائرى ، انتشارات امير كبير ، ص 98 .\r\n( 2 ) . كسروى مشروطه ، ص 730 .\r\n( 3 ) . تشيع و مشروطيت ، پيشين ، ص 123 .\r\n","page_name":" 281 ","page_number":281},
  {"content":"\r\n\r\nبازرگانان نيازمند بودند ، زيرا از آنها خمس و سهم امام دريافت مىكردند ، از سوى ديگر بازرگانان متّكى به علما بودند ، زيرا علما بانفوذترين پشتيبان آنان در برابر دولت جبّار و حكومت استبدادى به‌شمار مىرفتند ، علاوه‌بر اين ، امور زير با نظارت علما صورت مىگرفت : « . . . اسناد مالكيت به‌وسيلهء علما نوشته مىشد و در حضور آنها گواهى مىشد ، پيشتر يعنى قبل از استقرار مشروطيت و حكومت قانون آنها به دعاوى بين مردم نيز رسيدگى مىكردند ، آن رشته از امور بازرگانى كه نيازمند به گواهى اسناد بود ، به علما مراجعه مىشد ، امور آموزش بيشتر اوقات با آنها بود ، مردم در تمام كارهاى مربوط به تولّد ، ازدواج و مرگ به كمك و مداخلهء علما نياز داشتند . » « 1 »\r\nناگفته نگذاريم كه در جريان مشروطيت و تدوين قانون اساسى ، علما به دو گروه تقسيم شدند ، عده‌يى چون طباطبايى و بهبهانى و نائينى با تنظيم قانون اساسى و قوانين جديد مدنى و اجتماعى روى موافق نشان مىدادند و باتوجه به مقتضيات زمان چنين اقداماتى را تأييد و تنفيذ مىكردند و جمعى ديگر نوشتن قانونى را در برابر قانون اسلام و وادار كردن مردم را به پيروى از قوانين غير شرعى ، عملى ناصواب و بدعت‌آميز مىشمردند ، با اينحال نوگرايان مانند سيّد جمال الدين اسدآبادى با توجه به قاعدهء « الضّرورات تبيح المحظورات » ( هنگامى كه ضرورت ايجاب كند ، امور نهى شده مباح و مجاز خواهد شد ) قوانين مصّوبه مجلس را ، كه فى الحقيقه نماينده تمايلات و افكار و مصالح عمومى است مخالف و مباين اصول مذهبى نمىشمردند .\r\nسيّد جمال الدين اسدآبادى كه بعضى او را افغانى و جماعتى ايرانى مىخوانند ، در حدود سال ( 1254 ه . ق ) به دنيا آمده است ، وى پرچمدار اتحاد اسلام و دشمن حكومت فردى و استبدادى بود ، انگليسيها با او دشمنى و مخالفت مىكردند و مكرر به اشارهء آنها از ممالك شرق نزديك طرد و تبعيد گرديد . « او از همان ابتداى كار مكرر خود را « الغريب فى البلدان و الطريد عن الاوطان » مىناميد و هنگامى كه سى سال بيشتر نداشت و هنوز در كابل مىزيست ، از روزگار خود و از اينكه همه از وى گريزان و روگردانند ، شكايت مىكند ، در جزو يادداشتهاى او . . . ميخوانيم : « معلوم خلّان بهتر از جان بوده باشد كه طايفه انگريزيه ، اروسم مىخوانند و فرقهء اسلاميّه ، مجوسم مىدانند ، سنى ، رافضى و شيعه ، ناصبى ، بعضى از اخيار چهار باديه ، وهّابيم گمان كرده‌اند و برخى از ابرار اماميّه ، بابيم پنداشته‌اند . . . نه كافرم به خود مىخواند و نه مسلمم از خود مىداند ، از مسجد\r\n\r\n\r\n","description":"","footnote":"\r\n( 1 ) . همان كتاب ص 130 .\r\n","page_name":" 282 ","page_number":282},
  {"content":"\r\n\r\nمطرود و از دير مردود ؛ حيران شده‌ام كه به كدام آويزم و با كدام به مجادله برخيزم . . . 13 رجب 1285 . » « 1 »\r\nآرزوى سيّد اين بود كه ملل مسلمان را متّحد و متّفق سازد و در سايهء اين اتحاد ، آنان را از نفوذ سياستهاى استعمارى رهايى بخشد ؛ از نامه‌هاى سيّد به دوستانش به خوبى پيداست ، كه مطلقا هدف شخصى نداشته ، بلكه در راه مصلحت جامعهء مسلمانان تلاش مىكرده است ؛ وى در يكى از نامه‌هاى خود به حاجى امين الضرب مىنويسد : « جناب حاجى ، من آنچه گفته و مىگويم و كرده‌ام و مىكنم ، همه محض خير امّت محمديّه بوده است . . . حاجى جان نوشته بوديد كه پس از ورود من به تهران همه چيز آماده و حاضر بود ، چه حاضر بود و كدام چيز آماده بود ؟ من صدراعظم نمىخواهم بشوم ، من وزير نمىخواهم بشوم ، من مواجب نمىخواهم ، من عيال ندارم ، من ملك ندارم و نمىخواهم داشته باشم . . . اگر چشمم در راه خير عموم عباد اللّه نباشد ، كور باشد بهتر است و اگر دستم براى سعادت مخلوق نكوشد ، از حركت بازماند و اگر پايم در راه نجات امّت محمديّه قدم نزند ، شكسته شود ، اين است مذهب من و اين است مشرب من . . . » « 2 »\r\nمدرسى چهاردهى مىنويسد : « اين مرد كه ظاهرا در 9 لژ ماسونيك عضويت داشت . . . در هر كشورى كه وارد مىشد نامى به خود مىگذاشت ، با توجه به اسامى هفده‌گانه‌اى كه سيّد جمال در نوشته‌هايش به كار برده است و با ملاحظهء گزارشهاى سه سفير انگليس و پليس فرانسه مسلم گرديد كه سيّد جمال در مدت 59 سال عمر خويش با 21 نام زندگى كرده است . بعضى معتقدند كه جعل عنوان و نام سيّد براى رهايى از زورگويى و استبداد دولت ايران بود ، ولى كسانى كه سيد را خوب مىشناخته‌اند ، علّت تغيير نام فراوان سيّد جمال را « تلون مزاج شديد » و ايجاد آشوب ، فتنه و آتش‌افروزيهاى وى در دوران عمرش دانسته‌اند . سيّد در تغيير مذهب نيز تلوّن داشت ، گاهى خود را شيعى و زمانى حنفى مىخواند و گاه در انجمنهاى مخفى مصر ، خود را دشمن خدا و در هند دشمن طبيعيون و دهريّون معرفى مىنمود . »\r\nدر مصر سيّد پس از مدتى فعاليت سياسى به ملاقات خديو مصر موفق شد ، خديو ضمن گفتگو با سيد گفت : من مايل به ترقى و پيشرفت كشورم هستم ، ولى مردم مصر تن‌پرور و جاهلند و ظرفيّت قبول افكار جديد را ندارند . سيّد در جواب او گفت : هرچند ملت مصر خالى از تن‌پرورى نيست ، ولى خردمندانى دارد كه مىتوان از آنها در رهبرى\r\n\r\n\r\n","description":"","footnote":"\r\n( 1 ) . مجموعه اسناد و مدارك چاپ نشده ، تصوير 3 ، ص 182 - 183 .\r\n( 2 ) . همين كتاب تصوير شماره 182 و 183 .\r\n","page_name":" 283 ","page_number":283},
  {"content":"\r\n\r\nملت سود جست « . . . هرگاه نصيحت مخلص را قبول نمائيد و هرچه زودتر ملت را در احكام و قوانين كشور شريك و همراه سازيد و دستور دهيد كه انتخابات شروع شود تا نمايندگان ملت قوانين را به تصويب رسانند و اين كار به اسم و ارادهء شما تمام شود ، سلطنت شما استوارتر خواهد گرديد . . . » « 1 » ولى خديو به اندرزهاى او گوش نداد و سيّد در محافل ماسونى عليه او به تبليغ پرداخت . سيّد در دوران اقامت خود در مصر ، طىّ نطقى هنگام گفتگو در پيرامون قانون انتخابات مجلس شوراى ملى مصر چنين گفت : « اى برادران ، مجلس شوراى ملى ، قدرت حقيقى خود را هنگامى تحصيل مىكند كه از روح ملت تشكيل شده باشد . - هر مجلس شورايى را كه پادشاه يا امير يا قدرت بيگانه‌يى آن را تشكيل دهد و به كار وادارد ، بدانيد كه قدرت موهومى خواهد بود ، اين گونه مجلسها تحت ارادهء كسى است كه آن را ايجاد كرده است . . . هر شهريار و اميرى كه قدرت را در دست دارد ، هرگز راضى نخواهد شد . . . ملتش قدرت را در دست گيرد و كشور را اداره كند . . . » « 2 » به عقيدهء نويسندهء اين كتاب ، سيّد در دوران فعاليت سياسى خود در مصر براى اصلاح امور دادگسترى ، دارايى و بهداشت عمومى محفلهايى تشكيل داد و كارهاى غلط دستگاه حاكم را مورد انتقاد قرار داد ، و محبت و علاقهء عمومى را به خود جلب كرد .\r\nپس از آنكه سيّد در سال ( 1306 ه . ق ) با اجازهء ناصر الدين شاه به ايران مىآيد ، در محافل عمومى زبان به انتقاد اوضاع اجتماعى مىگشايد « . . . از ترقيّات اروپا و اختراعات محيّر العقول و خرابى اوضاع ايران و زورگويى دولت روس و انگليس كه ناشى از عدم لياقت اولياى امور مىخواند ، صحبت مىداشت . . . گفته‌هاى آقا . . . نقل مجالس و محافل گشته بود . . . در مجالس ، او علنا از شاه انتقاد مىنمود و مىگفت : شاه صدراعظم را دوست دارد و ملت را فداى اغراض و خوشگذرانى خود نموده است ، مملكت يك مريضخانه ندارد ، تنها دواخانه‌يى كه دارد « شورين » است كه با فروش داروهاى گرانقيمت ، جيب ملت را خالى مىكند ، در مملكت مدرسه نيست ، مردم نمىتوانند تحصيلات عادى بكنند تا چه رسد به علوم متداولهء اروپا : شاه خواست جلوى مجالس و آمدوشدهاى منزل او را بگيرد ، رئيس نظميه عده‌اى را نامزد كرده بود كه جلو اقامتگاه او باشند و اسامى واردين را يادداشت كنند ، تا بدينوسيله از ورود اشخاص به خانهء سيّد جلوگيرى شود ولى از اين كار هم نتيجه نگرفتند . . . ناصر الدين شاه دستور دستگيرى و تبعيد سيّد را داد ، ولى يك مركز پنهانى ماجرا را قبلا به سيّد اطلاع داد و حاج\r\n\r\n\r\n","description":"","footnote":"\r\n( 1 ) . زندگى و فلسفه اجتماعى و سياسى سيد جمال الدين از مدرسى چهاردهى ، ص 29 .\r\n( 2 ) . همين كتاب ص 31 .\r\n","page_name":" 284 ","page_number":284},
  {"content":"\r\n\r\nامين الضرب هم خانه‌يى براى او در نزديكى صحن حضرت عبد العظيم تهيه كرد و به ميرزا رضاى كرمانى گماشتهء سيّد دستور مراقبت از او را داد . . . » « 1 »\r\nسيّد غير از حاج امين الضرب و حاج شيخ هادى نجم‌آبادى در بين طبقات مختلف اجتماع عده‌يى دوست و محرم اسرار داشت كه اكثر آنها در فراموشخانهء ملكم با سيّد همكارى و همفكرى داشتند ، فعاليّت سياسى و اجتماعى سيّد بيشتر در هندوستان و تونس و مصر و عثمانى صورت مىگرفت و ظاهرا سيّد مىكوشيد كه اتحاد اسلام « پان‌اسلاميسم » را در خاورميانه عملى سازد و منظور او از اين اتحاد ، ظاهرا اتحاد سياسى بوده نه اتحاد مذهبى ، زيرا بعضى معتقدند كه سيّد به خدا و پيغمبر عقيده نداشته و اهل نماز و روزه نبوده است . دربارهء ديانت سيّد مىنويسد : « سيّد در علم الاديان تحقيق كرد و سرانجام ملحد شد و قايل به قدم عالم گرديد . . . و معتقد شد كه اعتقاد به وجود ، محرك اول و حكيم ، موهوم است . . . » « 2 »\r\nسيّد پس از مراجعت از روسيه بار ديگر در ايران به فعاليّت پرداخت و عليه حكومت فردى مبارزه كرد . شاه از سخنان و شبنامه‌هاى او نگران گرديد و به فراشان شاهى دستور داد او را با وضع زننده‌يى از شهر رى بيرون كشيده تبعيد كردند . سيّد چون متهم به بىدينى بود ، مخالفان دربارى شلوارش را پاره كردند تا ببينند وى ختنه شده است يا خير و با همين وضع او را بر اسب نشاندند . . . از اين پس سيّد به ايران مراجعت نمىكند و با جلب سياستهاى خارجى ، مقدمات قتل ناصر الدين شاه را فراهم مىكند . . . » « 3 »\r\nميرزا عليخان امين الدّوله ، روش سيّد را در تهران چنين توصيف مىكند : « در تهران هرچه مظلوم و مأيوس بود به سيّد روى مىآورد و او با هر پخته و خام از مفاسد اوضاع و قبايح احوال و سوء تدبير وزير و غفلت شاه بىپرده سخن مىگفت ، پاى پياده به شاه عبد العظيم رفت و در آنجا بازار وى رونق گرفت و مردم در پيرامون او انجمن كردند ؛ و او هفت ماه در شاه عبد العظيم معتكف و متحصّن بود ، و در هر شوره‌زار تخم هنگامه مىپراكند كه ناگهان در ماه جمادى الاول از سال 1308 به حكم شاه او را از حرم بيرون كشيده و فرياد برآوردند كه اين مرد سيّد نيست ، سهل است اسلام او نيز مشكوك ، و غير مختون است . . . و در بازار بند ازار او را بريدند و مكشوف العوره با سراپاى برهنه به يابو بستند و به\r\n\r\n\r\n","description":"","footnote":"\r\n( 1 ) . نقل و تلخيص از فرماسونرى در ايران ، ص 389 .\r\n( 2 ) . همين كتاب ص 396 .\r\n( 3 ) . تلخيص از جلد اول فراماسونرى در ايران ، ص 403 .\r\n","page_name":" 285 ","page_number":285},
  {"content":"\r\n\r\nسواران مأمور سپردند كه در سرماى سخت زمستان او را تحت الحفظ به جانب خانقين و سرحد عثمانى حركت دادند . . . » « 1 »\r\nسيّد جمال الدين در پايان نامه‌يى كه به تاريخ 23 جمادى الثانى ( 1308 ه . ق ) از كرمانشاه به حاج امين الضرب نوشته است ، پس از ذكر داستان غم‌انگيز تبعيد خود از تهران و بدرفتاريهاى مأمورين ، عباراتى آورده كه حاكى از حس كينه‌توزى يا ثبات بيشتر او در تعقيب مقاصد خود مىباشد « . . . اين همه را نوشتم تا بدانيد اين مصائب همه بر بدن من وارد آمد ، ولى در همه اين حالات روح من مسرور بود و هست و خواهد بود و بلا شك بعضى از ايرانيان خواهند دانست كه من براى اصلاح احوال صورى و معنوى ايشان تا هر درجه ايستادگى دارم ، آنچه مىگفتم نه از براى امرار وقت و گرمى مجلس بود ؛ از خداوند تعالى خواهانم كه اين واقعه را يكى از اسباب فوز من قرار دهد و بدين مقصد عاليم برساند و دلهاى پاك و منّور به ايمان را شاد گرداند ، آمين . . . اميدوار آنم كه نه در عزم شما و من و نه در حرارت ايمانيه نقصى حاصل شود . . . » « 2 »\r\nتقاضاى تأسيس كلوپ : در اواخر سلطنت ناصر الدين شاه ، اقليتى از روشنفكران اروپا رفته كه تا حدى با مظاهر تمدن غرب آشنايى داشتند ، بر آن شدند كه در تهران به وسيلهء رئيس نظميّه و نايب السلطنه ( حاكم تهران ) از ناصر الدين شاه اجازهء تأسيس كلوپ يا باشگاهى را كسب كنند ؛ پس از آنكه اين تقاضانامه بدون امضاء به دست شاه رسيد ، به سختى با تأسيس آن مخالفت كرد . » اينك براى اطلاع خوانندگان « بعضى از مواد ( قانونچهء كلب ) يا آئين‌نامهء اين باشگاه اشاره مىكنيم :\r\n1 . كلوپ محلى است براى ملاقات و آسايش دوستان .\r\n2 . در اين محل بايد نظم و آرامش حفظ شود و شركت‌كنندگان از مذاكرات سياسى خوددارى كنند و از نوشيدن مسكرات و اقدام به قمار اجتناب ورزند .\r\n3 . كسى كه مرتكب اعمال ممنوعه شود ، نخست به او اندرز مىدهند و در دفعهء دوم مورد مواخذه قرار مىدهند و در مرحله سوم پس از ثبوت گناه اخراجش مىكنند .\r\n4 . داوطلبان بايد به وسيلهء يكى از مؤسسين معرفى شوند و در صورتى كه اكثريت با عضويت داوطلب موافقت كرد ، بطور كتبى از او دعوت خواهد شد .\r\n5 . داوطلبان بايد 25 سال تمام داشته باشند و نجيب و خوشنام و باسواد باشند و پس از تصويب عضويّت 10 تومان به خزانه بپردازند و سپس هر ماه 15 ريال براى مخارج ، تسليم صندوق كلوپ نمايند !\r\n\r\n\r\n","description":"","footnote":"\r\n( 1 ) . خاطرات امين الدوله ، ص 150 .\r\n( 2 ) . از صبا تا نيما ، از ص 376 به بعد .\r\n","page_name":" 286 ","page_number":286},
  {"content":"\r\n\r\n6 . كلوپ به‌وسيلهء رئيس ، ناظم ، نايب ، خزانه‌دار ، ناظر ، دفتردار ، كتابدار و رئيس تشريفات اداره مىشود ، اين عده پس از انتخاب شدن تا يك سال تغيير ناپذيرند . در مواد بعد ، از مخارج كلوپ و اختيارات رئيس و ناظم و خزينه‌دار و ديگران سخن رفته است . . . » « 1 »\r\n\r\nمجمع آدميت\r\nيكى از سازمانهاى سياسى كه به همّت ملكم خان در ايران برقرار شده است ، تشكيل مجمع آدميت است كه در رأس آن هادى قرار داشت كه امور مجمع را از هر جهت اداره مىكرد ؛ در هر شهرستانى كه 12 نفر افراد واجد صلاحيت دور هم جمع مىشدند ، به‌وسيلهء امين جلسات خود را هفته‌يى يك بار تشكيل مىدادند و همواره ارتباط خود را با هادى حفظ مىكردند ؛ به هريك از افراد مجمع آدميت ، آدم مىگفتند ، هريك از آدمها ، به وسيله امين وارد مجامع مىشدند و تعهد مىكردند از حدود و مقررات آن سرپيچى نكنند و ارتباط خود را با تشكيلات حفظ كنند .\r\nهر آدم عضو مجمع آدميت مكلف است هر روز به كار نيكى اقدام كند ، با ظلم و ستمگرى مبارزه كند ، با همفكران خود متفق و جوياى علم باشد ، در ترويج مرام آدميت بكوشد و نظم و انضباط را رعايت كند . « 2 »\r\nدر فصل پنجم در بيان آدميّت نوشته شده : « ظلم مخرّب دنياست ، ظلم در هرجا و نسبت به هركس وارد شود ، رفع آن به آدم واجب است ، آن ظلمى كه به شخص تو مىكنند و آن ظلمى كه به ديگرى وارد مىآورند ؛ هر دو يك معنى دارد و رفع هر دو بر تو واجب است . ظلم نكردن براى آدم هنر نيست ، هنر آدم در اين است كه نگذارد ديگرى هم به ديگرى ظلم كند ، مردانگى يعنى جهاد با ظالم ، من ظلم نمىكنم حرف آدم نيست ، حرف آدم بايد اين باشد كه من نمىگذارم ظلم بكنند ، سكوت در ظلم منتهاى نامردى است ، كسى كه با ظلم عداوت نداشته باشد چهل مرتبه از حيوان پست‌تر است ، ظلمى كه به تو وارد مىآيد ، مختار هستى كه آن را عفو كنى ، ظلمى كه به ديگرى وارد بياورند ، ابدا نمىتوانى آن را عفو كنى و تا شرف آدميت در وجود تو باقى است ، بايد در رفع آن ظلم و در تلافى مظلوم با تمام قدرت خود اجتهاد نمايى . در فصل هفتم از مقام علم سخن رفته و نوشته شده : « هركس طالب علم نيست به كورى مىماند كه طالب بينايى نباشد . . . » « 2 » تكليف ايشان اين است كه خود را آدم بكند ، تكليف آدم اين است كه ديگران را آدم بكند ،\r\n\r\n\r\n","description":"","footnote":"\r\n( 1 ) . تلخيص از ج اول فراماسونرى در ايران از ص 561 به بعد .\r\n( 2 ) . سازمان فراماسونرى ، ج 1 ، از ص 569 به بعد .\r\n","page_name":" 287 ","page_number":287},
  {"content":"\r\n\r\nآدم بايد به هر وسيله بتواند آدميت را ترويج كند .\r\nملكم پس از بحث فراوان در پيرامون تلاشى كه خيرخواهان و پيمبران و ديگر ترقيخواهان در راه استقرار عدالت كرده‌اند ، به اين نتيجه مىرسد كه اين كوششها بىنتيجه است ، ظالم ، با اندرز و نصيحت دست از ستمگرى برنمىدارد ، تنها راه نجات بشر اين است كه مظلوم زير بار ظلم نرود ، بايد به مظلوم گفت « تو كه در قوت و عدّت و مكنت به مراتب از ظالم بيشترى ، چرا متحمل ظلم مىشوى ؟ از خواب غفلت بيدار شو و گور پدر ظالم را بسوز . . . » مردم در سايهء اتحاد و مبارزه ، ظالم را از ميان برداشتند و براى آسايش خود قوانين وضع كردند .\r\nدر نامهء اعتراض‌آميزى كه ميرزا عباسقلى خان آدميت به « وستاهل » رئيس تشكيلات نظميهء مملكتى در 12 جمادى الاول 1332 نوشته ، مىگويد : « طبعا و وجدانا دشمن ظلم هستم . . . اگرچه از طرف آمريكايى يا آفريقايى يا اروپايى يا آسيايى باشد ، ظلم منفور و ملعون حقيقت و وجدان من است » ملكم حقوق انسانى را به چهار ركن استوار مىداند :\r\nاول اطمينان ، يعنى تأمين مالى و جانى ، دوم اختيار ، يعنى آزادى زبان ، قلم ، خيال ، كسب و غيره ، سوم مساوات يعنى برابرى مردم در برابر حدود و حقوق و قوانين ، چهارم امتياز فضلى ، يعنى تنها چيزى كه موجب امتياز فردى بر فرد ديگر است ، دانش و تخصص اوست . در مورد مساوات در برابر قانون ؛ توضيح مىدهد كه مراد از اين اصل اين است كه كيفر هر گناه را بىچون و چرا در حق شاه و گدا يكسان اجرا كنند . يا به قول ملكم : « اين زجر و سزا در جميع اشخاص از عالى و دانى و عالم و عامى ، امير و فقير ، شاه و رعيت به مساوات باشد ، نه اينكه به ملاحظات و اغراض زجر و سزا را در حق اعزّه و اغنيا عفو و اغماض كنند و اجر و پاداش را درباره اذلّه و فقرا كسر و نقصان دهند .\r\nجامع آدميّت به وسيلهء تنى چند از آزاديخواهان و روشنفكران صميمى اداره مىشد كه يكى از آنها سعد الدوله بود ، ولى اين مرد در نتيجهء خودخواهى به دربار محمد على شاه پيوست و از راه و روش ديرين درگذشت ، رئيس جامع آدميت چون وى را چنين ديد ، نامه‌يى به او نوشت و بدين مصراع آغاز مطلب كرد : « تو خواهى دامن افشان ، خواهى روى درهم كش » و در ادامهء آن به سير تاريخ و اثر مردان بزرگ در نهضتهاى اجتماعى اشاره كرد و گفت : « روح تاريخ نشان مىدهد كه در هر زمان يك يا چند نفر بر حسب تميز خود و جوهر ذاتى ملتفت قبايح اعمال شايعه زمان خود گرديده ، دامن مردانگى بر كمر بسته و از مال و جان و تمام ما يتعلّق نفسانى خود گذشتند ، آن‌قدر صدمات و لطمات در راه مقصود بر خود خريدند تا نام نيك به يادگار گذاشتند . » سپس خطاب به سعد الدوله گفت :\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n« در دورهء ناصرى مىتوانستيد مثل ساير دنياپرستان به همان روش آنان خوش‌آمدگويى كرده و مالك يك مقدار از مال و جان ايران گشته ، نام خود را مانند ديگران در سرلوحهء لعن ابدى قرار بدهيد و نيز در سلطنت مظفرى با عين الدوله بسازيد و بر ايران بتازيد ؛ ديگر اين همه حق‌گويى و بيزارى از ظلم و اظهار مردانگى و تنفر از اولياء جور ، و نشر علم و ثبات قدم و تبعيد به يزد با آن وضع ناگوار و كربت غربت لازم نبود ، خود مىدانيد خستگى در راه تربيت قوم ، نوعى از كفران و مردود غيرتمندان و حضرت جانان است ، عقل فتوى نمىدهد در وسط كار اظهار افسردگى و پژمردگى نمودن . . . »\r\nتذكرات رئيس جامع آدميت و سرزنش ملكم در اصلاح سعد الدوله مؤثر نيفتاد .\r\nملكم در تاريخ 27 اوت 1907 ( 8 رجب 1325 ) به فريد الملك نوشت : « از مسند وزارت استعفا كردن خيلى صحيح ، اما از مجلس وكلا استعفا كردن منتهاى نامردى است ، بايد ايستاد ، گفت ، حرف حالى كرد و كار را از پيش برد . . . جناب سعد الدوله هيچ حق ندارد كه از مجلس وكلا قهر كند . . . ايران چنان موجودى را خيلى لازم دارد . . . » بالاخره سعد الدوله از آزاديخواهان بريد و به بدخواهان آزادى پيوست ، از وكالت مجلس استعفا داد و بر مسند وزارت امور خارجه نشست و از جامع آدميت طرد گرديد ، مقام ملى خود را از دست داد و سرانجام به بدنامى رفت . . . » « 1 »\r\nديگر از شخصيتهاى بارز اين دوران ميرزا محمود خان احتشام السلطنه است كه از مروّجين فرهنگ جديد و از همكاران امين الدوله در انجمن معارف بود ( سال 1315 ) پس از آنكه به رياست مجلس انتخاب گرديد ، ملكم خان به وى تهنيت گفت و از او خواست كه در تقويت بنيان آزادى بكوشد و وكلاى تازه‌كار مجلس را به وظايف و تكاليف سنگينى كه بر عهده دارند واقف گرداند . « مجلس در دوران رياست احتشام السلطنه ، كارهاى بزرگ از پيش برد . . . از قبيل تدوين متمم قانون اساسى ، تنظيم بودجه مملكتى و تقليل حقوق محمد على شاه و شاهزادگان و تصويب قانون انطباعات كه همه در زمان رياست وى بود . . . در تمام اين موارد ، جامع آدميّت از احتشام السلطنه سخت پشتيبانى مىكرد .\r\nاحتشام السلطنه كه از روشنفكران غير انقلابى بود ، با وكلاى تندرو آذربايجان و همچنين با ملايان متعصّب اختلاف اصولى داشت . . . با رويّه آنان دليرانه مخالفت مىكرد ، چون سير حوادث به سوى انقلاب رفت ، او مجبور به استعفا گرديد ، و به وزير مختارى ايران در لندن منصوب گرديد ، او در برلين بود كه محمد على شاه مجلس را برانداخت و چون خبر توپ\r\n\r\n\r\n","description":"","footnote":"\r\n( 1 ) . فكر آزادى ، ص 317 - 233 .\r\n","page_name":" 289 ","page_number":289},
  {"content":"\r\n\r\nبستن مجلس به او رسيد ، سخت برآشفت و بىدرنگ به يكى از مديران جرايد مهّم برلين تلفن كرد و خواستار مصاحبه‌اى شد ، با وجود آنكه نماينده رسمى دولت بود در مصاحبه خود از هيچ بدگويى و انتقادى عليه محمد على شاه فروگذار نكرد و به دنبال آن از خدمت نمايندگى ايران استعفا داد .\r\nديگر از مردان نامدار اين دوران « سليمان ميرزا » و برادرش يحيى ميرزا و عموى دانشمندش محمد على ميرزا مشهور به شاهزاده عليخان ، هر سه از امناى جامع آدميت بودند . آنان جزو هيات دوازده نفرى در رجب 1325 از طرف جامع با ميرزا على اصغر خان اتابك ملاقات كردند و در پشتيبانى و تقويت اصول مشروطيت از وى تعهدات گرفتند ؛ سليمان ميرزا با برادر و عمويش از اعضاى انجمن حقوق بودند و به شرحى كه در تشكيلات جامع آدميت گذشت ، اين انجمن يكى از جوامع اربعه آن در تهران بود ، سليمان ميرزا در شعبان 1325 چون جامع آدميت را در كرمانشاه برپا كرد ، برادر ديگرش عيسى ميرزا به آن پيوست . . . سليمان ميرزا پس از مرگ برادرش يحيى ميرزا به نمايندگى مجلس انتخاب گرديد و در دورهء دوم ، رياست پارلمانى حزب دموكرات را داشت ؛ در دورهء دوم كه بعضى از نمايندگان مجلس و آزاديخواهان عليه مداخلات دولت روسيه به قم رفتند ، او رياست كميتهء دفاع ملّى را بر عهده گرفت ؛ بعدها او اولين رهبر حزب سوسياليست ايران گرديد و در 10 محرم 1363 درگذشت .\r\nسليمان ميرزا سخت به استقرار آزادى و دموكراسى در ايران دلبستگى داشت و در آخرين سالهاى عمر همواره با عناصر تندرو حزب توده ايران در نبرد بود و از دوستان و همفكران خود مىخواست كه مردم را با مفهوم دموكراسى و حكومت ملى آشنا كنند و در راه تحكيم بنيان آزادى و مشروطيت و عليه هرگونه استعمار كشور ايران مبارزه كنند .\r\nسليمان ميرزا با استفاده از تجارب فراوان سياسى ، سعى مىكرد رفقاى جوان خود را پس از شهريور ( 1320 ) از اقدامات حاد و انقلابى برحذر دارد ؛ او معتقد بود كه براى به كرسى نشاندن دموكراسى و سوسياليسم در ايران عقب‌مانده ، زمان لازم است ؛ ملتى كه از روز امضاى فرمان مشروطيت به دست مظفر الدين شاه ، در اثر فقدان رشد مدنى و اجتماعى و دسايس ارتجاع داخلى و مداخلات اجانب ، از نعمت آزادى و حكومت ملّى و انتخابات آزاد بهره‌مند نشده و با سنن و مزاياى دموكراسى آشنا و مأنوس نيست ، نبايد مسلك و اصولى را كه براى او قابل درك و هضم نيست به وى تحميل نمود . شك نيست كه اگر ما بخواهيم پيشرفته‌ترين مسلكهاى سياسى را به جامعه‌يى قرون وسطايى و دور از فرهنگ و تمدن جديد تحميل كنيم ، حاصل و نتيجه‌يى جز زيان نخواهيم ديد . متأسفانه پس از مرگ\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nسليمان ميرزا نسل جوان و عناصر تندرو ، زمام كارها را در دست گرفتند و بدون توجه به موقعيت ژئوپلتيكى ايران ، روشى در پيش گرفتند كه حاصل آن جز شكست و حمله و چيرگى ارتجاع ، چيز ديگرى نبود .\r\n\r\nسير آزادى در ايران\r\n« اسپرينگ رايس » كه از طرف دولت انگلستان به مأموريت ايران و روس هردو آمده بود و اتفاقا نسبت به جنبشهاى آزادى هردو كشور همدلى مىورزيد ، به روابط نزديك ميان احزاب انقلابى روسيه و ايران اشاره مىنمايد ، در نامهء 14 ژوئيه 1907 ( 3 جمادى الثانى 91325 ) به « سر ادوارد گرى » مىنويسد : « به تازگى انجمنهاى پنهان زيادى از روى الگوى روسى تشكيل شده‌اند ، برنامهء پاره‌اى از آن انجمنها اين است كه بين مردم كوچه و بازار و كارمندان ادارات دولتى نوعى همكارى و همقدمى ايجاد كنند . »\r\nبه نظر اسپرينگ رايس : « ميان جنبش اصلاح‌طلبى ايران و روس شباهت زيادى به چشم مىخورد ، هردو بىرهبرند ، هردو نسبت به حكومتهاى خويش نفرتى آشكارا دارند ، هردو پنهانى دست اندر كارند ؛ گويى دو ملت ايران و روس ( نسبت به يك چيز نفرت مشترك دارند و هردو مشتاق يك چيزند ) پس شگفت نيست كه اگر حكومتهاى ايران و روس به اتفاق عليه دشمن مشترك خود به اقداماتى دست بزنند . . . » « 1 »\r\nنويسندهء تاريخ بيدارى ايرانيان نيز از بيان نامه‌هاى فراوان چاپى كه به تهران مىرسيدند ، صحبت مىدارد ، يكى از آنها به عنوان « انتباه‌نامهء اجتماعيون عاميون ايران » و به امضاى « اجتماعيون عاميون فرقه ايران قوميته مركزى قفقاز » در 23 رجب 1324 به تهران رسيده بود ، اين اعلامنامهء مفصل تبليغاتى چنين آغاز مىشود : « اى فقراى ايران جمع شويد ، اى كسبه و پيشه‌وران ايران ، اى زراعتكاران ايران ، اى اهل دهات ايران ، همت كرده ، اتحاد نموده اجتماع بكنيد ، خودتان را از ظلم اين ظالمان خوش‌خط و خال استبداد مذهب ، خلاص نموده رهايى يابيد . » وى به دنياى « پرآشوب » و تلاش ملت روس اشاره مىكند : « ببينيد چگونه اهالى همسايه شمالى . . . جد و جهد و سربازى مىكنند . . . » به دنبال آن از بيداد حكومت مىگويد ، خواستار قيام ملت به راه آزادى و مشروطيت است و مىنويسد : ايرانيان ساكن قفقاز هم آماده جانبازىاند :\r\n« اى اهالى ايران ، اى فقراى كاسب ايران ، جمع شويد ، اتفاق نماييد ، خودتان را از\r\n\r\n\r\n","description":"","footnote":"\r\n( 1 ) . فكر دموكراسى اجتماعى در نهضت مشروطيت ايران ، فريدون آدميت ، ص 24 به بعد ( به اختصار ) .\r\n","page_name":" 291 ","page_number":291},
  {"content":"\r\n\r\nدست اين حاكمان خودمختار ظالم جبار لا مذهب بىدين . . . خلاص نماييد . . . بر ريشهء اين بدتر از مرتدان كربلاى معلّى تيشه بزنيد ، تا حريت گرفته ، سلطنت مشروطه تأسيس نموده ، اين لكهء بيعارى را از روى ملت و دولت بشوييد . . . ما اهالى ايران كه در قفقاز ساكن هستيم ، از هر جهت حاضر شديم تا در موقع ، خود را به راه دولت و ملت فدا بكنيم .\r\nزنده‌باد طرفداران حريّت و مليت ، نيست باد طرفداران استبداد . . . »\r\nساير كميته‌هاى اجتماعيون عاميون ايران نيز پيامهايى در همان جهت منتشر مىساختند ، اعلامنامهء كميته تبريز كه در ذيحجه 1324 پخش گرديده ، درخور توجه است ، اصل نسخه فارسى آن را نداريم ، از متن روسى به فارسى برگردانيده‌اند . . .\r\n« رنجبران جهان متحد شويد ، ما سوسيال دموكراتها مدافعين حقيقى اسلام ، اعلام مشروطيت ايران را در اين روز مسعود به دوستان آزاديخواه جهان تبريك مىگوئيم ، ما به تمام علما و تجار طرفدار تودهء خلق و تمام مجاهدين اسلام ، كه در تهران براى رسيدن به هدف مقدس خود از جان و مال گذشته‌اند درود مىفرستيم ، موقع آن رسيده است كه بيرق آزادى را برافرازيم . »\r\nنهضت مشروطيت ، نه‌تنها در ميان ايرانيان ساكن قفقاز ، بلكه در ميان همه افراد آزادىطلب آن ديار شورى برانگيخت . . . آزاديخواهان روس هم كه با حكومت خود در پيكار بودند ، شريك آن همدلى عاطفى بودند ، گزارش عليقلى خان مأمور سياسى ايران در پترزبورگ شنيدنى است ، مىنويسد : « چند روز قبل ، فرقه‌اى كه در روسيه طرفدار سلطنت مشروطيت هستند ، در عمارت مجلس ، نجباى پترزبورگ مجلسى ترتيب داده ، در ضمن نطقهاى خود شرح مفصلى از پيروزيهاى ملت ايران تمجيد كرده گفته‌اند ، كه روسها بايد از ايران سرمشق بگيرند ، زيرا ملت ايران بدون متوسل شدن به وسايل شنيعه از پادشاه خود آزادى خود را خواست ، و پادشاه كه . . . اعطاى آزادى كرده ، فورا به شرايط آن پرداخت و اين كار به اين بزرگى ، بدون هيچ خونريزى و خصومت انجام پذيرفت . . . » « 1 » پس از آنكه مجلس ايران به زور قزاقان روس برافتاد ، نمايندگان سوسيال دموكرات در مجلس دوما از تندترين حمله نسبت به حكومت روس بازنايستادند ، اين را هم بگوئيم كه هم‌زمان بودن تأسيس مجلس شوراى ملى و مجلس دوماى روس ، نقطهء مشترك اشتياق خاطرى ميان مبارزان آزادى ايران و روس به‌وجود آورد و آن معنى در تلگرافهايى كه بين دو مجلس مبادله گشته ، منعكس است .\r\n\r\n\r\n","description":"","footnote":"\r\n( 1 ) . نامه شارژدافر ايران از پطرزبورگ ( 11 شوال 1324 با مهر عليقلى ) .\r\n","page_name":" 292 ","page_number":292},
  {"content":"\r\n\r\nتهنيت و تبريك نمايندگان مجلس ايران به دوماى اول روسيّه : آزادى و عدالت ، زبان مشترك هردو مجلس بود ، همين كه دورهء دوم دوما ، پس از پرچيده شدن دوماى اول افتتاح گرديد ، مجلس ايران به خجستگى آن ، اين پيام تهنيت‌آميز را فرستاد « . . . از آنجا كه روح حريّت‌طلبى كه سبب هيجان اين دو مجلس محترم مىباشد ، در اصل يكى است ، مجلس محترم جوان ايران . . . دعا مىكند بهره‌مندى و نيل به مقصود آن همزاد محترم را و با آن همصدا شده ، به آواز بلند فرياد مىكند ، زنده‌باد آزادى ملل و زنده‌باد عدالت . »\r\nرئيس دوما « كلوين » پاسخ داد : « از پيامى كه دلالت بر هواخواهى و آزادى و عدالت و برادرى ملل داشت ، صداى همرنگى و موافقت در فضاى دوما پيچيد ، هردو مجلس كه تقريبا در زمان واحد ابواب سعادت و نيكبختى را بر ملتين گشودند . . . هر قدمى كه در اين راه خير بردارند . . . صلح ابدى را نزديكتر و حركت ايران را به سرمنزل آزادى و حريّت سريعتر كرده‌اند ، جاويد باد مكنوناتى كه موجب اتحاد و اتفاق نمايندگان مجلسين است . . . » « 1 »\r\nبه علاوه ، مجلس ملى ايران به كارهاى دوما ، بىتوجه نبود . يكى از نمايندگان گفت :\r\n« دوماى روس حكم كرد به وزارت ماليه ، كه جمع و خرج مملكت را تعديل نمايد ، وزارت ماليه فورا تعديل كرد . . . پس چطور آنجا وزارت ماليه مىتواند ماليه را اصلاح نمايد و اينجا نمىشود . ( مذاكرات مجلس ) « 2 »\r\nطرفه اينكه سيد بهبهانى كه همواره تأكيد مىداشت كه : « نگوئيد رسم مجالس خارجه چنين و چنان است » حالا در انتقاد از دستگاه اجرايى ايران ، به سياست همكارى وزيران روس ، با « دوما » استناد مىجست : « هيأت مجريه ما ، با اين مجلس موافق نيست ، مملكت روسيه ، وزراء دارند ، رئيس الوزراء دارند ، وزراء به دوما مىآيند ، به‌علاوه قوانين مربوط به ادارات را شخص خود وزير داخله آورده است به دوما ، نشسته است و مذاكره مىكند ، كه بگذرد « اينجا هم » بايد اينطور موافقت بشود . . . وقتى كه وزارت داخله ما هم آمد به مجلس . . . آنوقت مىدانيم كه موافق است ، مگر نه اين است كه ما براى اصلاح اين مملكت و اين ملت حرف مىزنيم ؟ مگر آنها از اين ملت نيستند ؟ آنها هم بيايند دست به دست بدهيم اين ملت را آزاد نمائيم . . . » « 2 »\r\nبا اينكه جنبش مشروطيت ايران با نهضت آزاديخواهى و اصلاح‌طلبى در روسيه تزارى كمابيش همزمان بوده است ، نبايد اين نكته را فراموش كرد كه روسيه از دوران پطر\r\n\r\n\r\n","description":"","footnote":"\r\n( 1 ) . فكر دموكراسى اجتماعى . . . ، ص 26 به بعد .\r\n( 2 ) . همان كتاب ص 29 .\r\n","page_name":" 293 ","page_number":293},
  {"content":"\r\n\r\nبه بعد به سرعت در راه صنعتى شدن و قبول مظاهر گوناگون تمدن غرب قدم برمىداشت و در اين راهها كمابيش موفق گرديد . طبقه كارگران ، كشاورزان ، روشنفكران و پيشه‌وران روسيه تا حدى به حقوق و وظايف سياسى خود آشنا بودند . احزاب و اجتماعات و اتحاديه‌هاى مختلف به وسايل گوناگون در بيدارى و هشيارى مردم مىكوشيدند ؛ در مرامنامه‌ها و اعلاميه‌هاى احزاب سياسى روسيه در آن روزگاران به مطالبى برمىخوريم كه طرح آنها در محيط اجتماعى آن روز ايران امكان‌پذير نبود ، به عنوان نمونه « فرقهء حريّت ملى » و هواداران آن معتقد بودند : « امور مربوط به مساوات ملت و اعمال مشروطيت دولت بايد اجرا شود ، تمام ملت بايد وكلا را انتخاب كنند و به توسط آن وكلا ، كارهاى سلطنت از پيش برود ، براى به دست آوردن اين نوع اداره هر قسم تدبير بطور صلح و آرامى بايد به كار برد ، هرگاه حكومت بر ضد حقوق و آزادى ملت رفتار كرد ، مردم از پرداخت خراج و دادن سرباز امتناع كنند ، همچنين با تعطيلها و ترك خدمت و امثال اين نوع مقاومتها ، مقاصد خويش را از پيش ببرند . . . تمام اهالى چه زن ، چه مرد صاحب هر دين و از هر نژاد كه باشند حق انتخاب دارند . انتخاب بايد مستقيم و آراى انتخابيه نيز سرى باشد ، اراضى خالصه و موقوفات امپراتورى بايد مجانا بين رعيّت قسمت شود ، در صورتى كه اين اراضى نيز كفايت نكند ، املاك ملاكين را به قيمت عادلانه جبرا بايد گرفت و تقسيم كرد ، عملجات بايد فقط روزى هشت ساعت كار كنند و وقتى پير شدند ، براى معاش آنها بايد تدابير صحيحه به كار برد ، خزانه نبايد زياد اسراف كند ، تحصيل ابتدايى بايد براى همه‌كس مجانى باشد ، حكومت بايد به اعمال كليسا و مسجد و دين دخالت نكند . » « 1 »\r\nفرقهء اجتماعيون انقلابيون ، پا را از اين هم فراتر مىگذاشت و مىگفت : « فقرا كار مىكنند و متمولين و آقاها مىخورند ، سلطنت ( تزاران ) نيز اين حالت حاضره را حفظ مىكند ، از اين جهت بايد جمهورى تشكيل داد ، مال مملكت و كسب و كار بايد عمومى و اجتماعى شود ، هيچكس نمىتواند شخصا صاحب مال و تجارت باشد ، همه‌چيز مال همه‌كس است . همه آزاد و برابر و برادرند ، دين ، نژاد ، شوهر و زن تفاوتى ندارند ، بايد فقرا و كارگران را از اين معنى مطلع كرد . . . آزادى دين و كلام و اجتماعات را هيچ قانونى محدود نمىتواند كرد ، زمين مال همه است ، كار ، روزى بيش از هفت ساعت نمىتواند باشد ، زندگى و راحت عملجات را بايد در زمان پيرى تأمين نمود . . . تحصيل ابتدايى براى همه‌كس فرض و مجّانى است ، حكومت نبايد به دين و عبادت دخالت كند ، عبادت كار شخصى است . »\r\n\r\n\r\n","description":"","footnote":"\r\n( 1 ) . همان كتاب از ص 40 به بعد .\r\n","page_name":" 294 ","page_number":294},
  {"content":"\r\n\r\nبراى آنكه خوانندگان بيشتر به رابطهء معنوى و عملى آزاديخواهان ايران و قفقاز و روسيه عصر تزار واقف گردند ، بىمناسبت نيست يادآور شويم كه عمليات خصمانهء محمد على شاه عليه آزادى و بمباران مجلس ملى ايران و دخالت مستقيم قزاقان روس در آن كودتاى نظامى ، واكنش جهانى داشت و در مجلس دوماى روس هم منعكس گرديد ، نمايندگان سوسيال دموكرات روس ، سياست آن دولت را در ايران به باد حمله گرفتند ، سفير انگليس در پطرزبورگ مىنويسد : « احزاب دست چپ تحت عنوان « اعمال غير قانونى لياخف در ايران » استيضاحى با قيد فورى به دوما دادند ، استيضاح‌كننده از نمايندگان سوسيال دموكرات بود ، در نطق پارلمانيش گرچه بارها سخن او را قطع كردند و رئيس دوما به وى اخطار مىكرد كه از موضوع خارج نشود ، او همچنان به لياخف مىتاخت ، » عامل اصلى اين بود كه فراهم شدن زمينهء انقلاب ايران به سوسيال دموكراتهاى قفقاز كه با حكومت روس در پيكار بودند ، مجال نبرد انقلابى داد ، بر آن شدند كه ضربه‌يى به دستگاه استبدادى روس بزنند ، دستگاهى كه دشمن مشترك مليون ايرانى و آزاديخواهان سرزمين قفقاز هردو بود .\r\nتبريز كه به شورش برخاست ، كميته ولايتى سوسيال دموكرات قفقاز به تقاضاى انقلابيون تصميم گرفت كه افراد كارآزموده ، تعليمات ديده و خبرگان ماهر فنى به صورت دسته‌هاى مجزا روانهء تبريز گردند ، مجاهدين آمدند در حالى كه مركب از سه عنصر بودند : اتباع ايرانى ، مسلمانان قفقاز و گرجيان . . . در اين ايّام حيدر خان در تبريز و در شوراى جنگى شركت داشت و ستار خان را در نقشهء رزم‌آرايى يارى مىكرد . لابراتوار بمب‌سازى تعبيه گرديد و كميتهء انقلابى ، افرادى را به دهات فرستاد كه مردم را عليه استبداد برانگيزند ، در جنگ مليون با قواى محمد على شاه ، ظاهرا بيست و چند نفر از مجاهدين قفقازى و گرجى كشته شدند ، دولت روس ، با مداخله نظامى ، حكومت انقلابى تبريز را تهديد كرد و تسليم انقلابيون قفقاز را خواست ؛ در برابر تهديد روس ، مجاهدين شبانه از شهر خارج گشتند ، از كوه و كمر گذشته به خوى رسيدند . . . » « 1 »\r\nدر برابر احزاب مترقى نظير حزب اجتماعيون عاميون و فرقهء دموكرات ، مرتجعين نيز از فعاليت عليه نهضت جديد غفلت نكردند ، يكى از ملايان مخالف نهضت ، سيّد محمد طالب الحق بود ، اين روحانى مرتجع از منبر مشهد فرياد مىكرد : « هركس صد و هفتاد مرتبه بگويد : اللّهم العن الديموكرات ، خداوند گناهان او را مىآمرزد . . . » « 2 » در همين\r\n\r\n\r\n","description":"","footnote":"\r\n( 1 ) . همان كتاب ص 130 به بعد .\r\n( 2 ) . همان كتاب ص 141 .\r\n","page_name":" 295 ","page_number":295},
  {"content":"\r\n\r\nايام از طرف سران « اجتماعيون عاميون » بادكوبه ، سفارشى به اين مضمون شده بود كه :\r\n« مبادا از انقلابيون حركتى كه نامساعد با اوضاع مملكت و اقتضاى وقت باشد بروز نمايد ، بلكه اغراض شخصى را به كنار نهند و شروع به ساختن كنند كه مملكت بيش از اين تاب انقلاب ندارد . . . » « 1 »\r\nيكى از صاحبنظران اين دوران ، محمد امين رسول‌زاده ، متفكر حزب دموكرات ايران است ، وى در مقدمه‌يى كه بر مرامنامهء اين حزب نوشته است ، از قانون حركت تكاملى جامعه از فئوداليسم به كاپيتاليسم و حركت آن را از مرحله سرمايه‌دارى به سوى سوسياليسم بيان مىدارد . به نظر او : « هر اندازه كه ترقيات عالم پيشرفت كند ، آلات و ادوات صناعى و روابط تجارتى و مناسبات مدنى افزوده مىشود . . . حركات حريّت‌پرستانهء ملل مختلفهء دنيا در پيروى طريقى كه بشر را به يگانه آرزو و آمال واحدهء انسانيت مىرساند ، با كمال روشنى ، وسعت پيدا مىكند ، با سرعت دائمى فوق العاده‌اى كه وسايل مدنيّه سير مىكند ، افكار بشريت نيز به همان نسبت با يك طرز تكامل ، ترقى مىنمايد ، از جمله نتايج بسيار نيكوى اين تكامل آنكه عالم بشريت . . . احتياج خود را به اتفاق و اتحاد به خوبى حس كرده است ، همانطورى كه بدوا اقوام مختلفه كه از عشاير جداگانه تشكيل يافته بود ، ملل و دول بزرگ تأسيس نموده و به‌هم پيوستند ، امروز نيز بشريت شروع به اتصال و اتحاد نموده و فرقه‌هاى بين الملل تشكيل مىكنند ، تمام ترقيات عالم ، كل مجاهدات بشر ، همانا عموما به‌طرف آن دورهء سعادت و حريّت و مساوات كه آمال مكنونه عالم متمدن است مىشتابد . . . اين سيل حريت و مساوات كه منبعش در ظهور كاپيتاليسم و سرمايه‌دارى بوده و از اروپا شروع كرده ، سدهاى فئوداليزم و ملوك الطوايفى را . . . شكسته ، با يك سرعت فوق التصورى كه مظفريّت خود را به تمام عالم نشان مىداد به جريان آمد ، به حدى كه مشرق زمين نيز . . . از آن سرايت خوددارى نتوانست . قرن بيستم براى مشرق همان است كه قرن هفدهم براى ممالك غربيه بود ، يعنى دورهء تجددى است كه آسيا كه قسمت اعظم بشريت را تشكيل مىدهد ، به جنبش و هيجان آمده و فئوداليزم مستأصل ، در اينجا دورهء خود را به قوهء جديدى يعنى به كاپيتاليسم و سرمايه‌دارى واگذار مىكند و در برابر آن تسليم مىشود .\r\nايران نيز كه در عائله بشريت يك اولاد قديم است ، ممكن نيست كه به اين نوع تبدّلات ضروريّه كه از آثار تكامل عالم است محكوم نباشد و بتواند روى بناى پوسيدهء استبداد مطلق و اساس از كار افتادهء فئوداليزم قائم باشد ، ناگزير از تجدد بود و ناچار\r\n\r\n\r\n","description":"","footnote":"\r\n( 1 ) . حيات يحيى دولت‌آبادى ، ج 3 ، ص 116 .\r\n","page_name":" 296 ","page_number":296},
  {"content":"\r\n\r\nبايستى مراحل و درجاتى كه تمام افراد عائله بشريت از آن گذشته‌اند طى كند . . . فئوداليزم منسوخ و كهنه شده ، به كاپيتاليزم كه فرمانرواى امروزه است متحوّل مىشود ، ملت ما در اين سير تكاملى روزهاى مشوش و پرهيجانى را خواهد گذرانيد ، مملكتى كه بر اصول قرون وسطا امرار حيات كرده ، چون احساس نموده كه ديگر بدين صورت امكان مداومت نخواهد داشت ، مىخواهد به شكل مملكت قانونى دربيايد ، فقط از يك طرف موجود نبودن آلات و ادوات لازمهء اين تبديل شكل ، و از طرف ديگر رقابت سرمايه‌داران خارجى ، آن را تضييق نموده ، به اشكالات بزرگ دچارش مىنمايد . . .\r\nلازم است ايران جديد را به طرز صحيحى اداره كرد و به آشفتگيهايى كه در سنوات انقلاب اخير پديد آمده ، پايان داد و حكومت قانونى قوى تشكيل داد و به اصلاحات اساسى پرداخت . . . فرقهء دموكرات ايران ، سعادت آينده وطن را در اتحاد عموم افراد مملكت مىداند . ايران تجدّدپيما ، دولت دموكراتى مىخواهد ، كه زمام امور آن به دست اكثريت ملت كه قسمت اعظم آن را تشكيل مىدهد باشد . . . » « 1 »\r\nتهمت بابيگرى : در جريان نهضت مشروطيت ، مرتجعين و هواداران استبداد ، همواره متجدّدين و آزاديخواهان را به نام « بابى » و ديگر اتهامات بىاساس مورد طعن و لعن قرار مىدادند . در كتاب تاريخ انقلاب آذربايجان و بلواى تبريز نوشتهء حاج محمد باقر ويجويه ، ضمن وقايع روز 23 شهر جمادى الاولى 1326 مىبينيم كه مستبدين ضمن اعلاميه‌يى ، چنين مىنويسند : « اى مسلمانان همّت نماييد ، پس غيرت شما كجاست ؟ اين بابيها جمع شده‌اند به اسم « مشروطه » مىخواهند مذهب خودشان را آشكار نمايند ، عن قريب است كه اسلام از دست برود ! بر همه شما جهاد واجب است تا ريشه اين لا مذهبان را از روى زمين بركنيد . » با اين قبيل اعلاميه‌ها ، مستبدين به شيعيان حيدر كرّار ، تهمت و بهتان مىزدند و براى حب جاه و مال از ريختن خون آزاديخواهان ابايى نداشتند . آقاى ويجويه مىنويسد : « پس از ورود به محفل آنان ديدم كه تفنگداران استبداد مىگويند : « آقا اجازه بدهيد برويم سر اين ملاعين را بياوريم » ، يكى از مرتجعين برمىخيزد و مىگويد : « اين بىدينان ، امام عصر عجّل اللّه تعالى فرجه ، را امام موهومى مىخوانند و به رسول اللّه ( ص ) سب و ناسزا مىگويند . » آرى مستبدّين با اين سخنان عوام‌فريبانه نه شرم از رسول ( ص ) و نه خوف از خداى قهار دارند . آقايان هم مىگويند صبر كنيد ، وقتى كه ما كفن پوشيديم و امر به جهاد نموديم ، آنوقت اقدام نمائيد . . . » « 2 »\r\n\r\n\r\n","description":"","footnote":"\r\n( 1 ) . همان كتاب ص 281 به بعد .\r\n( 2 ) . تاريخ انقلاب آذربايجان و بلواى تبريز ، به كوشش على كاتبى ، ص 23 .\r\n","page_name":" 297 ","page_number":297},
  {"content":"\r\n\r\n\r\nآرزوها و انتظارات آزاديخواهان\r\nضمن وقايع چهارشنبه 14 رجب المرجب همان سال ، ميرزا حسن واعظ و مشهدى مير كريم آقا در مسجد ، نطقى كردند قريب به اين مضمون : « بعضى از آقايان مستبدين برآنند كه اين مشروطه را برهم بزنند و به طريق ظلم و استبداد رفتار نمايند و ملّت مظلوم را به اسم « بابيّه » متّهم ساخته‌اند ؛ خطاب به پدر تاجدار مىگوئيم : حكام به ماها ظلم مىكنند ، ارباب دهات و مباشرين هرچه هست از ما مىگيرند و به حقوق خود راضى نيستند ، اين ماليات كه مىدهيم امناى دولت به‌جاى ديگر مصرف مىنمايند ، به سواره‌ها و توپچيها حقوق نمىدهند ، آنها هم مضطر شده براى امرار معاش فعلگى مىكنند ، فقراى ملت هر سال صد هزار بلكه بيشتر براى تحصيل كار و روزى به خارجه مىروند ، چرا در كشور خودمان كار نكنند ، بايد كارخانجات درست كنيم ، نفت از زمين استخراج نمائيم ، بيمارستان و دار العجزه به پا نمائيم ، و نگذاريم كسى به كسى دست ظلم و تعدى دراز نمايد ، هركس حق خود را بشناسد ، اطفال يتيم و مسكين را كه در بازارها عريان مانده‌اند به مكتب بگذاريم ، آنان را صاحب علم و صنعت نمائيم ، كارى كنيم كه زنان با عفّت ما براى گرفتن نان ساعتها در پيش دكانهاى خبّازى نايستند ، سرباز و توپچى با لباس نظيف گردش كنند ، سنگ ترازوها را درست كنيم ، با راه‌سازى ، شهرها و قصبات و دهات دور افتاده را آباد كنيم ، ما طالب مشروطه‌ايم تا از بركت آن مساجد آباد و علما و سادات با عزت و احترام داشته باشيم و گدا و سائل نداشته باشيم ، آقايان درباريان ستمگر مىگويند : نمىشود ، ما نمىگذاريم كه اين امر مقدّس جارى شود ، ما طالب محكمه و دادگسترى هستيم كه هر نوع دعوايى در آن رسيدگى شود ، ولى درباريان و امناى خائن مىگويند ما به ميل خود مردم را جريمه مىكنيم به ما چه كه مردم از گرسنگى بميرند ، يا روى گندم خالص را نبينند ، يا نيمى از نان آنها خاك و ماسه باشد ، ما مىفروشيم « النّاس مسلّطون باموالهم » با اين روش ، آنها خون ما را حلال و مال ما را تاراج مىنمايند و با اينهمه ظلم و بيدادگرى ، ما را كه طالب حقيم « بابى » مىشمارند و از ما ملت مظلوم حيا نمىكنند و براى منافع خودشان چه فتنه‌ها و آشوبها كه به پا مىكنند . » « 1 »\r\n\r\nاتهامات ناروا عليه انقلابيون\r\n« . . . يكى از مجاهدين در ميدان جنگ گفت يا « حضرت عباس » - سواره شاهسون\r\n\r\n\r\n","description":"","footnote":"\r\n( 1 ) . همان كتاب از ص 88 به بعد .\r\n","page_name":" 298 ","page_number":298},
  {"content":"\r\n\r\nتحت تأثير تبليغات دشمنان ، با شگفتى گفت : « شما حضرت عباس را چه مىشناسيد ؟\r\nمگر بابى نيستيد ؟ » من به بابى لعنت كردم . طرف گفت : « به خدا شما را به ما بابى معرفى كرده‌اند » اهالى گفتند : ملاحظه كنيد شيعهء اثنى عشرى را بابى مىگويند و خود به فسق و فجور و ظلم و جور مشغولند و با اين تهمتها مىخواهند اساس مشروطه را براندازند . . . » « 1 »\r\nبراى آنكه خوانندگان به تأثير تبليغات در جوامع عقب‌مانده واقف گردند ، به بعضى از گفتگوها در ميدان جنگ اشاره مىكنيم : « در جريان جنگ ، يكى از مجاهدين و آزاديخواهان به سواران جبهه مخالف گفت : « اى بيغيرتان ما كه مشروطه مىخواهيم براى آسودگى شماهاست كه جيره و مواجب شما را تمام و كمال بدهند و ظلم به رعيت دهات و ايلات نشود ، گذشته از اينها شما برادر دينى ما هستيد ، اگرچه شما را به طمع غارت به اينجا آورده‌اند ، ولى ما مانع غارتگرى شما مىشويم . » سواران در پاسخ مىگفتند : « اى بابيها به اسم مشروطه مىخواهيد مذهب خودتان را آشكار نمائيد ، هرقدر قوه داريم شما را پايمال مىكنيم . » مجاهدين در جواب مىگفتند : « به بابيها و به آن كسانى لعنت كه اين تهمت را به ملّت نجيب ايران بسته‌اند ، صد هزار لعنت به كسانى كه شما را با اين حرفها فريفته‌اند تا به ناحق خون مسلمانان ريخته شود ، ما نمىخواهيم يك قطره خون كسى را بريزيم ؛ ما مجاهدين در مقام دفاع ايستاده‌ايم ، هرقدر از شما كشته شود ، دل ما مىسوزد ، ولى در شما هيچ رحمى نيست . » مجددا ايشان مىگفتند : شما بابى هستيد . . . » « 2 »\r\nدر صفحات بعد از زبان مجاهدين و آزاديخواهان مىشنويم كه مىگويند : « از شاه مرحوم « مظفر الدّين شاه » ما ملت ، مشروطه‌يى كه گرفته‌ايم از دست نخواهيم داد و ابدا زير بار ظلم و استبداد نخواهيم رفت ؛ اى امناى دولت با ملت ايران همدست باشيد ، بلكه ايران حيات تازه‌يى بيابد از دول « اروپ » عقب نمانيم ، امروز اگر فرنگ به ما كرباس ندهد ، ملت ما بىكفن خواهد ماند ، در ساير امور همينطور ، هميشه بايد محتاج ديگران باشيم ، اين قرض هنگفت را نگذاريم خائنان دولت بلع نمايند ، اين قرض را پس بدهيم و از راه ماليات عادلانه پول در خزينه دولتى جمع نمائيم . . . » « 3 »\r\n\r\nوضع طبقات اجتماعى مقارن انقلاب مشروطيت\r\nدر كتاب سابق الذكر به وضع طبقات مختلف اجتماعى در ايران ، و هدفهاى سياسى و\r\n\r\n\r\n","description":"","footnote":"\r\n( 1 ) . همان كتاب ص 77 به بعد .\r\n( 2 ) . همان كتاب ص 120 .\r\n( 3 ) . همان كتاب ص 142 .\r\n","page_name":" 299 ","page_number":299},
  {"content":"\r\n\r\nاقتصادى و اجتماعى آنان نيز اشاره شده است : « . . . آنان كه بر ضد اين امر مقدس حركت مىنمايند و نمىخواهند دولت ايران مشروطه شود ، كسانى هستند كه كار نمىكنند و صاحب قريه‌ها و كرورها پولند ، خواه عمامه‌دار و خواه كلاه‌دار ، اينان هميشه در ميان عيش و عشرتند ، هيچ از سرما و گرماى روزگار خبرى ندارند ، ولى سه فرقه هست كه از صبح تا شام كار مىكنند و از ظلم ظالمان ايمن نيستند و آنى آسودگى ندارند :\r\nفرقه اوّلى ، اهل تجارتند ، كارشان خريد و فروش مال داخله و خارجه و رسيدگى به دفتر و حساب است و در ميان اين فرقهء بزرگ كه مدار مملكت بسته به وجود ايشان است ، كسى كه صد هزار تومان داشته باشد كم است و با وجود كار فراوان شبانه‌روزى از احترام شايسته برخوردار نيستند .\r\nفرقه دوّمى ، اهل كسب است و صنايع ، آن بيچارگان پيش از طلوع آفتاب به پى كسب و صنعت خود مىروند و نيم ساعت از شب گذشته ، به خانه و منزلشان مىآيند و با زحمات زياد كسب قوت لا يموتى مىكنند ، استراحت برايشان حرام است ، از عيال شرمنده و از دوست و رفقا منفعل هستند ، نه استطاعت مؤنه دارند نه قدرت جواب به مباشرين ستم‌پيشه ، با اينحال هرچه مباشرين مىخواهند به ضرب سيلى از آنها مىگيرند ، و حال آنكه در خارجه اهل صنعت را تربيت و تقويت مىنمايند و از هر جهت آسوده‌اند .\r\nفرق سومى ، اهل زراعت است و فلاحت ، آن بيچارگان كه يك ركن اساسى مملكتند ، در سرما و گرما كار مىكنند ، وقت درو ، اجاره‌دار يا مباشر حاضر است ، خورد و خوراك او را بايد ايشان بدهند و ابدا راضى به يك جوجه روى دورى پلو نمىشوند و حال آنكه آن بيچارگان خودشان روى پلو را نديده‌اند .\r\nبعد از حاضر شدن گندم مىآيند از هفت و هشت من ، دو من و يك چارك را براى خودشان برمىدارند . بابت يك خروار مساعده ، دو خروار ، سر خرمن مىگيرند ، بيچاره رعيت شانه و قلبير خود را برمىدارد ، با آنهمه زحمت به خانهء خود مىرود ، بدون آنكه حق قانونى خود را گرفته باشد ، - از بره و جوجه و تخم‌مرغ و روغن هرقدر بخواهند برمىدارند ، انبار آقا از زحمت ايشان پر مىشود . - وقتى كه سرباز ، اعم از سوار و پياده و توپچى را براى سفر مىخواهند ، هركس بخواهد معاف شود ، صاحبمنصب از او از ده تا سى تومان رشوه مىگيرد و او را معاف مىنمايد و جيره و مواجب معاف‌شدگان را خودشان از دولت مىگيرند و مىخورند . سربازانى كه به محل ساخلو حاضر مىشوند به آنها جيره نمىدهند تا جايى كه ناچار مىشوند از راه حمّالى ، عملگى يا كار ديگرى امرار معاش كنند .\r\n\r\n","description":"","footnote":"","page_name":" 300 ","page_number":300},
  {"content":"\r\n\r\n\r\nمظالم حكمرانان\r\nحكام هم حوزهء فرمانروايى خود را ، اجاره مىكنند ، مثلا براى آذربايجان 80 هزار تومان پيشكش مىدهند ، در مقابل مىآيند و آزادانه مردم و رعيت را لخت مىكنند و چند برابر پيشكشى كه داده‌اند از مردم بينوا به زور مىگيرند ، خزينهء مملكت تهى ، اهالى مفلس و فقيرند ، ليكن جيب اين حكام ستمكار پر است . البته تمام اين قبيل فرمانروايان ، با استقرار مشروطيت مخالفند ، همچنانكه ملاهاى دنياپرست و جاه‌طلب صاحب دهات شده از راه احتكار و ستم به كشاورزان جيب خود را پر مىكنند و كار را به جايى مىرسانند كه مردم ناچار مهاجرت مىكنند ؛ و گاه از شدت فقر و مرض تلف مىشوند .\r\nاينها نيز از راه برانداختن اصول مشروطيت و آزادى تلاش مىكنند و سعى مىكنند مردم از خواب غفلت بيدار نشوند و به حقوق و اختيارات فردى و اجتماعى خود واقف نگردند .\r\nستّار خان و باقر خان همواره به مردم مىگفتند : ما براى حقوق مليّه خود تلاش مىكنيم ، كه عين عدالت است و دشمنان ما براى منافع شخصى ؛ و به ضرر ملّت كار مىكنند . براى آنكه خوانندگان به ارزش اخلاقى ستّار خان پى ببرند بىمناسبت نيست بگوئيم كه در همين ايام جنبش مشروطه‌خواهى ، ژنرال قنسول روس مىرود نزد ستّار خان و مىگويد به باقر خان يك پرچم روس دادم و او در امان ماست ، يكى را هم به تو كه جوان دليرى هستى مىدهم تا در امان دولت روس باشى ، ولى او قبول نكرد و گفت : من در زير پرچم ايرانم ، به شما نيازى ندارم و ابدا تابع ظلم و استبداد نخواهم شد و تمام پرچمهايى را كه مستبدين در شهر زده‌اند پايين خواهم كشيد ، ابدا ملّت از حقوق مشروع خود دست نخواهد كشيد ، مگر من و اهالى تبريز ياغى شده‌ايم كه به پرچم شما پناه بياوريم . ستّار خان با عده‌يى از مجاهدين به گفتهء خود عمل كرد و پرچمهاى روس را پايين آورد . باقر خان نيز به خدعهء دشمن و خطاى خود پىبرد و با ستّار خان همكارى نمود و مهياى سنگربندى و مبارزه با مستبدين گرديد . » « 1 »\r\n« پس از آمدن عين الدّوله به تبريز ، ستّار خان تحريكات و تشبثات او را تحت نظر گرفت ، پس از آنكه وى با كمك سركردگان طوايف مثل رحيم خان و شجاع نظام و سايرين به شهر روى آوردند ، مجاهدين تحت نظر سردار و سالار ملّى به آنان حمله‌ور شدند ، 25 سواره و دو سرباز آنان را از پاى درآمدند و بقيّه خود را به اردو رسانيدند و از طرف دروازهء اسلامبول نيز شكست سختى خوردند و هفت نفر ديگر تلفات دادند و به مجاهدين آسيبى نرسيد . . . » « 2 »\r\n\r\n\r\n","description":"","footnote":"\r\n( 1 ) . همان كتاب ص 30 به بعد .\r\n( 2 ) . همان كتاب ص 108 به بعد .\r\n","page_name":" 301 ","page_number":301},
  {"content":"\r\n\r\nبرگرديم به اصل موضوع چون در يك قرن اخير ، فرهنگ و ادبيات ما كم و بيش تحت تأثير جنبشهاى اجتماعى و فكرى و ادبى غرب قرار گرفته است ، نظرى اجمالى به حيات ادبى غرب مىافكنيم :\r\n\r\nسير ادبيات در اروپا\r\nدر سرزمين اروپا دو كشور باستانى يونان و روم قديم ، مهد فرهنگ و تمدن و ادبيات و هنر بودند . در آثار ادبى و مخصوصا هنرى اين دو كشور كه از قرن چهارم و پنجم قبل از ميلاد به يادگار مانده است ، ظرافت ، دقّت و درستى سبك و مفهوم به نحو بارزى به چشم مىخورد ، به‌همين مناسبت امروز اصطلاح « كلاسيسيسم » « 1 » را كه يادگار عهد كهن است در مقابل « رمانتيسم » به كار مىبرند كه آن نيز نهضتى ادبى و هنرى است ، مربوط به اواخر قرن هيجدهم و نوزدهم ميلادى كه موازين و قواعد سنتهاى كلاسيسيسم را مانع درك طبيعت و بيان خصوصيات آن مىشمرد . به‌همين مناسبت اصول و مبانى و مقررات كلاسيسيسم پايدار نماند و مورد انتقاد و خرده‌گيرى قرار گرفت و در نتيجه كلاسيسيسم نوين با « نئوكلاسيسيسم » « 2 » در دورهء « رنسانس » پديدار گرديد .\r\nدر اين دوره ، اروپا از خواب ديرين قرون وسطايى بيدار شد ، و در نتيجهء پايان جنگهاى صليبى و استقرار مناسبات اقتصادى بين شرق و غرب و آشنا شدن اروپائيان با فرهنگ و تمدن اسلامى و ايجاد راهها و وسايل ارتباطى بين آسيا و اروپا و بهتر شدن وضع كشاورزى و صنايع دستى ، مردم اروپاى مركزى و ايتاليا جانى تازه يافتند و شهرهاى جديدى در مسير راههاى تجارى ايجاد گرديد . در دورهء رنسانس كه جنگهاى فئودالى و نفوذ ارتجاعى كليساى كاتوليك و پاپها ، رو به نقصان نهاده بود ، مردم شهرنشين توجه شايانى به آثار يونانيان و روميان باستان ، خاصه آثار افلاتون ، سيسرو ، هراكليت ، دموكريت و ارسطو و ديگران نشان دادند ، كتاب جمهوريت افلاتون كه در آن كمابيش ، افكار و انديشه‌هاى دموكراتيك به چشم مىخورد ، مورد توجه قرار گرفت ، چه او چهار قرن قبل از ميلاد مسيح از سوسياليسم ، طرفدارى و از حقوق زنان ، تحديد توالد و تناسل ، تعليم و تربيت نسل جوان و تزكيه نسل ، سخن گفت و اين تعاليم براى اروپاى عهد رنسانس كه تازه در خط تمدن جديد قدم نهاده بود ، جالب و دلنشين بود . « اين نهضت در همهء مراحل فرهنگ اروپايى رسوخ يافت . در فلورانس « كوزيمو دمديچى » آكادمى افلاتون را تأسيس\r\n\r\n\r\n","description":"","footnote":"\r\n( 1 ) .  Classicism \r\n( 2 ) .  Neoclassicism \r\n","page_name":" 302 ","page_number":302},
  {"content":"\r\n\r\nكرد ، و دانشمندى چون « و . م . فيچينو » را در رأس آن قرار داد ، « لورنتسو دمديچى » محفلى از « اومانيستها » گردآورد و آنان به جمع‌آورى آثار يونانى و رومى و تحقيق در آنها و شرح و بسط و تقليد از آنها پرداختند . تقليد دقيق از نثر سيسرو و از سيماهاى عمدهء احياى كلاسيسيسم در اروپاى قرون پانزدهم و شانزدهم ميلادى بود . « فرانسيس بيكن » روش اختيارى را در تحقيقات علمى وارد كرد و سبك سادهء كلاسيك را در نثر انگليسى مستقر ساخت بعد ديگر شعرا و نويسندگان موازين تصنّعى را به دست فراموشى سپردند ، در فرانسه نمايشنامه‌نويسانى مانند « كورنى » و « راسين » به پيروى از روش ارسطو ، نويسندگى را تحت قيود عقل ، روشنى و نظم و ترتيب قرار دادند . در آلمان نيز پيروى از آثار كلاسيك در ربع آخر قرن هيجدهم ظاهر شد و « گوته » و « شيلّر » ، « هايدن » ، « موتسارت » و « بتهون » اصول آن را در موسيقى به كار بستند و بالاخره بازار تقليد از يونانيان و روميان قديم ، در معمارى و نقاشى ، فوق العاده گرم شد . . . » « 1 »\r\n\r\nرمانتيسم « 2 »\r\nدر اواخر قرن هجده و در جريان قرن نوزدهم ، صاحبنظران به اين نتيجه رسيدند كه قراردادها و سنتها و ساير قيود كلاسيسيسم ، مانع درك طبيعت و لذت بردن از آن است ؛ و هنرمند بايد به احساسات و تخيل خود ، بيش از ايمان به عقل ، پايبند باشد . اين نهضت در تمام نويسندگان قرن نوزدهم اروپا نفوذ داشت و نتايج آن در آثار ادبى ، داستانهاى عشقى ، سرگذشتهاى پر حادثه و آثار منظوم آن دوران منعكس گرديد و نتايج آن كمابيش در نقاشى و موسيقى مؤثر افتاد . اصطلاح « رمانتيك » از قرن يازده و دوازده ميلادى به يادگار مانده كه داستانها و منظومه‌ها و سرگذشت پهلوانان و شهسواران را به زبان عامهء مردم و به صورت داستانها بيان مىكردند ؛ و در مقابل آثارى كه عنوان « كلاسيك » داشت ، به « رمان » موسوم شد .\r\nدر قرن هيجدهم ، زبان ادبى با سرمشقهاى كلاسيك عرضه مىشد ؛ و صاحبنظران بطور كلى ، ادب و هنر قرون وسطايى را نماينده راه و رسم دوران جاهليت به شمار مىآوردند ؛ ولى در اواخر قرن هيجدهم ، و در دهه‌هاى اول قرن نوزدهم ، در اثر تغييراتى كه در زندگى اقتصادى و اجتماعى مردم اروپا پديد آمد ، نهضت رمانتيك ، كليه موازين ادبى و هنرى را تحت تأثير قرار داد . اين نوع فكر در انگلستان ، فرانسه و آلمان و ساير كشورهاى پيشرفته صنعتى كمابيش رسوخ كرد . « گوته » نويسنده آلمانى ، تفاوت بين\r\n\r\n\r\n","description":"","footnote":"\r\n( 1 ) . دايرة المعارف فارسى ، مصاحب ، جلد دوم ، ص 2239 به اختصار .\r\n( 2 ) .  Romantisme \r\n","page_name":" 303 ","page_number":303},
  {"content":"\r\n\r\nتمايلات قديم و جديد را ، تفاوت بين « بيمارى » و « سلامت » دانست ، نخستين كسى كه اصطلاحات كلاسيك و رمانتيك را براى بيان اين تضاد به كار برد ، « ف . فون شلگل » بود .\r\nدر دايرة المعارف فارسى ، عمده‌ترين تمايزات اساسى كلاسيسيسم و رمانتيسم ، مخصوصا در ادب و هنر ، اجمالا به اين شرح بيان شده است : « مشخصات و علائم عمدهء كلاسيسيسم عبارتند از : سادگى ، صراحت ، اصالت و كمال ؛ در يك اثر هنرى كلاسيك ، هرچه قابل بيان است ، بيان شده است . اما ، چنين اثرى نسبت به پديد آورنده آن ، به كلى خارجى است ؛ و اثرى از وى در آن وجود دارد . وى طرز برخورد خود را با موضوع اثرش و مبارزات عاطفى خود را نشان مىدهد . از طرف ديگر ، در يك اثر رمانتيك ، هنرمند جزء اثرى است كه به وجود مىآورد . وى درصدد بيان زيبايى محض نيست ، بلكه مىخواهد شخصيّت خود و اميدها و تمايلات و آرمانهاى بىانتهايى را بيان كند ، كه البته گنجانيدن آنها در يك اثر كلاسيك ممكن نيست .\r\nبنابراين ، كلاسيسيسم ، همواره قاطع ، تمام و نسبت به هنرمند خارجى است . اما يك اثر رمانتيك ، همواره صبغه‌اى از هنرمند دارد و ناتمام است و نمادى و مبهم . زيرا هنرمند آنچه را كه در نفس وى نهان است ، فقط به وسيلهء نمادها مىتواند تا حدى بيان كند .\r\nرمانتيسم ، سعى در بيان آنچه كه غريب و اسرارآميز است دارد . و به همين جهت ، مواد كار خود را در گذشته مىجويد و مخصوصا به قرون وسطا يعنى دورانى كه اشتياق نفس آدمى و عشق آن به حوادث و امور اسرارآميز ، او را به دنبال « جام مقدس » و « جنگهاى صليبى » و اعمال مردانهء شهسواران مىكشيد ، با علاقه‌مندى و همدردى مىنگرد . خلاصه آنكه ، همدردى با گذشته و علاقهء نوينى به انسان ، فى حد ذاته ، از مشخّصات رمانتيسم است .\r\nهمّ كلاسيسيسم ، مصروف بيان صريح زيبايى ، به وسيلهء صورتهاى مشخص و عينى بود و لهذا امكان داشت كه قوانين و مقررات ثابتى براى اين منظور وضع كند . رعايت اين مقررات ، صورت و دقتى تقريبا مكانيكى به حاصل كار مىداد . از طرف ديگر ، هدف رمانتيسم ، نمايش دادن آنچه درونى و ذهنى است مىباشد و لهذا بالضّروره ، مخالف است با اينكه ، هنر ، تابع قوانين خشك مربوط به ظاهر و الگوهاى مكانيكى قرار داده شود .\r\nپيروان رمانتيسم معتقدند كه هنر بايد از نفس آزاد مردم باذوق و قريحه سرچشمه گيرد ؛ چنان كه « شلگل » مىگويد : « اراده يا هوس شاعر ، هيچ قانونى ما فوق خود ندارد . »\r\nدر انگلستان ، حتى در دورهء « اليزابت » افكار رمانتيك در بعضى از آثار ادبى ديده مىشود ، از پيروان اوليه رمانتيسم در اين كشور مىتوان « ويليام بليك » را نام برد . اما\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nپيدايش كسانى چون « وردز ورث » و « كولريج » بود كه رمانتيسم انگليسى به مقامى ارجمند رسيد .\r\nدر آلمان ، نهضت « شتورم اونددرانگ » زمينه را براى رمانتيسم آماده ساخت . « شيلر » و « گوته » در رمانتيسم آلمانى ، مقامى شامخ دارند ؛ اما ، « ف ، فون شلگل » بود كه اصول رمانتيسم را تقرير كرد و افكار فلسفى « كانت » و « فيشته » را در مورد « آرمان رمانتيك » اعمال نمود .\r\nدر فرانسه ، افكار برادرش « ا . و . فون شلگل » تأثير زياد ، مخصوصا در « مادام دواستال » و « شاتو بريان » داشت ؛ اما اعتقادنامهء رمانتيسم فرانسوى همانست كه « ويكتور هوگو » در مقدمهء دو نمايشنامه « كرامول » ( 1828 ) و « ارنانى » ( 1830 ) آورده است ؛ و منجر به كشمكشهايى علنى بين پيروان رمانتيسم و كلاسيسيسم گرديد . ساير پيروان معروف رمانتيسم در فرانسه عبارتند از : « لامارتين » « آلفردو وينيى » « آلفردو موسه » و « ژ . ساند » .\r\nرمانتيسم عمدتا از طريق فرانسه وارد ايتاليا و اسپانيا و آمريكاى لاتين گرديد . از پيروان رمانتيسم در ايتاليا « لئوپاردى » و « ماندزونى » را مىتوان نام برد .\r\nدر روسيه « لرمانتوف » و « پوشكين » از شخصيتهاى طراز اول رمانتيسم هستند .\r\nدر آمريكا ، شعر رمانتيك به وسيلهء « و . ك . برانيت » آغاز گرديد ؛ و « ا . ا . پو » آن را به اوج رسانيد . از نويسندگان رمانتيك « پيرو رمانتيسم » داستانهاى تاريخى ، مىتوان « سر . و .\r\nاسكات » ، « آ . دوما » ( پدر ) ، و « ج . ف . كوپر » را نام برد .\r\nاز اواسط قرن نوزدهم ، نهضت رمانتيسم در داستان‌نويسى به تدريج خود را به واقع‌پردازى داد . دوران رونق رمانتيسم در نقاشى ، قرن نوزدهم بوده است . احتراز از شكلها و قواعد نقاشى كلاسيك ، پرداختن به عواطف انسانى و مسائل معنوى و برتر شمردن موضوعهاى ساده ، طبيعى و اشكال ابتدايى زندگى ، از مشخصات نقاشى اين دوره بود ؛ و رنگها و صور مشرق زمين ، موضوع بسيارى از نقاشيهاى رمانتيك شد .\r\nدر فرانسه ، « ژريگو » نخستين كسى بود كه موضوعهاى تازه را در نقاشيهاى خود به كار برد ؛ « دلاكروا » شيوهء تازه را كمال بخشيد . نقاشان رمانتيك انگلستان ، بيش از « رافائليان » بودند و نقاشان رمانتيك آلمان « نازارنها » . در نهضت رمانتيسم بين المللى ، ساختن دورنماهايى از صحنه‌هاى عادى و بىپيرايه طبيعت ، بيش از هرچيز معمول بود .\r\nرمانتيسم در موسيقى در اواخر قرن هيجدهم آغاز گرديد و در طى قرن نوزدهم دوام يافت .\r\nاز جنبه‌هاى اساسى موسيقى رمانتيك اين است كه هدف آهنگساز در درجهء اول بيان يك\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nحالت عاطفى به صورتى زنده و برجسته است ، نه خلق بنايى از اصوات ، كه صرفا از جنبه جمال‌شناسى مطبوع باشد .\r\nصبغه‌اى از رمانتيسم در آثار « موتسارت » « بتهوون » و « شوبرت » موجود است .\r\nآهنگسازان رمانتيك ، صورتهاى « سونات » و « سمفونى » را كه در دورهء كلاسيسيسم وين تكامل يافته بود ، با آزادى تمام به كار بستند . ليست صورت « پوئم سمفونيك » را براى ايجاد همبستگى بين موسيقى و ادبيات ، ابداع كرد . « اپراى رمانتيك » را « و بر » به وجود آورد و « واگنر » به اوج رسانيد . در دورهء رمانتيسم ، آلمان در موسيقى نقش رهبرى داشت .\r\nدر اواخر قرن نوزدهم ميلادى ، بازگشت به صورتهاى كلاسيك تجدد حيات كرد . از آهنگسازان پايان دورهء رمانتيسم يا به اصطلاح دورهء « پس از رمانتيسم » - « ر . شتراوس » را مىتوان نام برد . سپس « امپرسيونيسم » كه خود نوعى رمانتيسم است ، به عنوان عكس العملى در مقابل رمانتيسم « واگنر » پديد آمد . » « 1 »\r\nدر فرانسه نيز نويسندگان و پژوهندگانى كه قلم تواناى خود را در راه پيشرفت و تكامل فرهنگ و دانش بشرى به كار برده‌اند ، اندك نيستند . در اين كشور ، نويسندگان دايرة المعارف « 2 » به سرپرستى « ديدرو » و « دالامبر » سعى كردند ، مجموعه‌يى از دانش بشرى كه نمودار علوم ، صنايع و حرف باشد ، با همكارى عده‌يى از متفكرين عصر كه به « اصحاب دايرة المعارف » معروف گرديدند ، فراهم آوردند .\r\nتأليف اين شاهكار فرهنگى در 1751 ، آغاز و با همكارى « كنه » « منتسكيو » « ولتر » « ژان ژاك روسو » « تورگو » و ديگران تا سال 1772 ، بيست و هشت مجلد آن منتشر گرديد .\r\nچون اين كتاب پايه و مبناى علمى داشت ؛ « ژزوئيتها » با انتشار آن مخالفت كردند .\r\nولى ديدرو به يارى « مالزوب » ، در راه انتشار آن مقاومت كردند و سرانجام چاپ پنهانى آن صورت گرفت ( 1772 ) - و در 1780 ، پنج مجلد صميمه و دو جلد فهرست به آن افزوده شد .\r\nدايرة المعارف ، مظهر افكار روشنفكرى بود ، اگرچه ناشر ، برخى از مقالات آن را كه جنبه آزاد فكرى داشت ، مثله كرد و تغيير داد و با شرايط زمان هماهنگ نمود ، اين امر از نفوذ فراوان آن در جامعه فرانسه و فرهنگ عمومى ملل غرب نكاست ؛ چون در اين دايرة المعارف با هر نوع انديشه استبدادى و ارتجاعى به سختى مبارزه شده بود و\r\n\r\n\r\n","description":"","footnote":"\r\n( 1 ) . مصاحب ، دايرة المعارف فارسى ، ج 1 ، ( ا - س ) ، ص 197 .\r\n( 2 ) .  Encyclopedie \r\n","page_name":" 306 ","page_number":306},
  {"content":"\r\n\r\nزياده‌رويهاى مقامات قانونى ، قضايى و روحانى را به باد انتقاد گرفته بود ، و عامل مؤثرى در آماده كردن زمينهء فكرى مردم براى انقلاب كبير 1789 فرانسه گرديد ، با اين انقلاب كليّه مقررات و سنن ديرپاى فئوداليسم فروريخت و دوران قدرت بورژوازى و تمدن شهريگرى آغاز شد .\r\nدر ميان نويسندگان نامدار قرن نوزدهم ويكتور هوگو شاعر و نويسنده معروف فرانسوى و « آنتون پاولويچ چخوف » دانشمند و نويسندهء روسى كه در دوران كوتاه زندگى 44 ساله ( 1860 - 1904 ) آثار متنوع و جالبى از خود به يادگار گذاشته است ، در شمار نويسندگانى هستند كه به پيشرفت قطعى بشر به سوى ترقى و كمال ايمان راسخ داشتند .\r\nچخوف در يكى از آثار خود مىنويسد : « من از پلكانى بالا مىروم كه ترقى و اصلاح فرهنگ و تمدن نام دارد ، هرچند نمىدانم كه به كجا منتهى خواهد شد ، و نمىدانم به كجا دارم مىروم ولى ايمان كامل دارم ، كه دارم بالا مىروم و وجود همين پلكان سحرانگيز ، سبب شده است كه بتوانم بگويم كه زندگى به زحمتش مىارزد . » « 1 »\r\nنمونه‌يى از انتقاد مثبت و سازنده : يكى از متنقدين بزرگ و نامدار جهان ، ويكتور هوگو مشهورترين شاعر رمانتيك فرانسه در قرن نوزدهم ميلادى است ( 1802 - 1885 ) ، وى در رديف بزرگترين گويندگان و ادباى جهان و مردى آزاديخواه ، اصلاح‌طلب و حامى طبقات محروم است . در نوشته‌هاى متنوّع و فراوان اين شاعر و نويسندهء زبردست ، آثار حمايت و جانبدارى از طبقات محروم و ستمديدهء اجتماع به چشم مىخورد . از سن ده سالگى به شاعرى پرداخت و در 25 سالگى از بركت ذوق و استعداد فراوانى كه داشت ، شهرت جهانى كسب كرد و در عنفوان شباب به عضويت آكادمى و نمايندگى در مجلس مقننه نايل آمد ، وى به علت مخالفت با استبداد و روشهاى ارتجاعى ناپلئون سوم ، ناچار بيست سال در تبعيد بسر برد .\r\nويكتور هوگو اصول كلاسيسيسم را به دست فراموشى سپرد و در راه پيشرفت مكتب رمانتيسم كه مبين حقايق و واقعيّات زندگى اجتماعى بشر است سعى بسيار نمود و واقع‌گرايى و رمانتيسم از بركت آثار او به اوج رونق رسيد ، تا آنجا كه او را بنيانگذار و پيشرو اين مكتب مىدانند . در آثار گوناگون و فراوان او نظير بينوايان و كليساى نتردام پاريس ، كارگران دريا ، تاريخ يك جنايت ، مردى كه مىخندد و غيره ، روح نوگرايى و علاقه به مكتب رمانتيسم و مبارزه با كهنه‌پرستى كاملا مشهود است .\r\n\r\n\r\n","description":"","footnote":"\r\n( 1 ) . جمال‌زاده ، قصّه ما بسر رسيد ، ترجمه‌هائى از زبانهاى ديگر ص 293 .\r\n","page_name":" 307 ","page_number":307},
  {"content":"\r\n\r\n\r\nحيات ادبى فرانسه\r\nبطور كلى در فرانسه در دوران فرمانروايى خاندان « بوربون » پاريس مركز درخشان فرهنگ و تمدن مغرب زمين شد . قرن هفدهم دورهء ادبيات كلاسيك فرانسه است ، كسانى چون « كورنى » ، « راسين » و « مولير » در نمايشنامه‌نويسى ، و « لافونتن » و « بوالو » در شعر غنايى و طنزآميز ، « پاسكال » ، « مادام دوسوينيه » ، « بوسوئه » ، « مادام دلافايت » و « لابرويّر » در نثر ، متعلّق به اين قرنند . - « فنلون » و « سن سيمون » به اين قرن و قرن هيجدهم تعلق دارند .\r\nدر قرن هيجدهم ، دورهء روشنفكرى فرارسيد : از مشخصات ادبيات قرن هيجدهم اين است كه ناظر بر احوال آدمى به عنوان عضو يك جامعهء سياسى است و داراى جنبه‌هاى فعال و مبارز است . اگرچه از جنبهء ادبى صرف ، از ادبيات قرن قبل پائينتر است ، شعر در ادب اين دوره نقش فرعى دارد و نثر وسيله‌يى براى تبليغ مىشود ، بعضى از محكمترين آثار فلسفى و سياسى مغرب زمين در طى اين دوره در فرانسه به وجود آمده است ؛ در اين زمينه بالاخص بايد از آثار ولتر ، ژان ژاك روسو و منتسكيو نام برد . اصحاب دايرة المعارف به رهبرى ديدرو و دالامبر در حيات فكرى فرانسه و كشورهاى ديگر تأثيرى عظيم داشتند ؛ آثار « لوساژ » و « برناردن دوسن‌پير » به رمان فرانسه مقبوليت بخشيدند و ولتر ، « ماريو » و « بومارشه » با نمايشنامه‌هاى خود ، صورتى تازه در درام پديد آوردند و انقلاب فرانسه سبب شكوفايى سياسى خطبايى چون « ميرابو » و « دانتون » شد .\r\nقرن نوزدهم : اين قرن را از لحاظ تاريخى و ادبيات فرانسه مىتوان به سه دوره تقسيم كرد :\r\nاز 1800 تا 1850 كه دورهء رمانتيسم است . از 1850 تا 1880 كه دورهء ناتوراليسم است و از 1880 تا 1900 كه دورهء عكس العمل بر ضد ناتوراليسم است . . . در دورهء 1850 - 1880 تحولاتى در ادبيات روى داد : شكست سياسى انقلاب 1848 عكس العمل بر ضد رمانتيسم را - كه در رديف ليبراليسم به شمار مىآمد تشويق كرد . . . در دههء آخر قرن نوزدهم ، با دو جريان متقابل مواجه مىشويم : ناتوراليسم كه سوداى اعمال دقت علمى را در ادبيات دارد و عكس العملى است ناشى از تأثير « برگسون » كه گرايش به معنويّات دارد .\r\nمؤسس مكتب ناتوراليسم ، اميل زولا است ، از ادباى معروف كمابيش ناتوراليست « موپاسان » و « آلفونس دوده » اند ؛ بعضى ديگر از نويسندگان مانند « پ . بورژه » و « لوتى » از آغاز با ناتوراليسم مخالف بودند . « آناتول فرانس » موقعيتى خاص دارد و يادآور ظرافت و شكاكيت ولتر است .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nقرن بيستم : اين قرن را مىتوان به دو دورهء 1900 - 1918 و از 1918 به بعد تقسيم كرد .\r\nتا پيش از جنگ جهانى اول « بارس » ، « سوتى » ، « بورژه » و آناتول فرانس نفوذ خود را حفظ كردند ، اما جريانهاى ادبى ، بيحساب تنوع يافت ، و هر نويسنده مدعى بود كه با حفظ علائق خود با گذشته ، پيرو هيچ مكتبى نيست ، در ميان نويسندگان اين دوران « رومن رولان » به انقلاب فرانسه با تحسين فراوان مىنگريست و عشقى عميق به حيات و نوع بشر داشت .\r\nجنگ جهانى اول ، در ادبيّات فرانسه تأثيرى فاحش داشت . . . هر نوع فكر و هنرى كه مبيّن عدم ثبات در جهان بود و راه حلى براى آن عرضه مىكرد ، يا به معنايى براى تحرك عالم قائل مىشد و از آن قواعدى براى رفتار آدمى نتيجه مىگرفت خواستار فراوان داشت ، قسمت مهمى از ادبيات پس از جنگ جهانى اول از افكار دو تن متفكّر بزرگ معاصر « فرويد » و « برگسون » متأثر بوده است .\r\nپس از جنگ جهانى دوم نيز ادبيات فرانسه درخشندگى خود را حفظ كرد ، از لحاظ اهميت و نفوذ فكرى « سارتر » از نمايندگان برجسته فلسفه اگزيستانسياليسم ( وجود انسان - اصالت ) در درجه اول قرار دارد كه تئاتر و رمان را براى تبليغ اين فلسفه به كار گرفت و نيز بايد از « آلبر كامو » ياد كرد كه او را وجدان نسل جوانتر فرانسه لقب داده‌اند . » « 1 »\r\n\r\nحمله شديد ويكتور هوگو به محافل ارتجاعى كه با تعليمات عمومى و گسترش دانش مخالف بودند\r\nبراى آنكه نمونه‌اى از آثار فكرى و ادبى قرن نوزدهم را به دست دهيم ، قسمتى از گفتار هوگو را در زمينهء تعليم و تربيت و دربارهء « تأمين صلح جهانى » از نظر خوانندگان مىگذرانيم .\r\nدر موقعى كه ويكتور هوگو نمايندهء مجلس بود ، از طرف دولت فرانسه لايحه‌اى به مجلس پيشنهاد مىشود كه در عمل دست انجمنهاى كاتوليكى را در كار تعليم و تربيت باز مىگذارد ؛ هوگو به مخالفت با اين لايحه برمىخيزد و جنبه‌هاى ارتجاعى بعضى از رهبران كليساى كاتوليك را در طول تاريخ آشكار مىكند و از جمله چنين مىگويد : « . . .\r\n\r\n\r\n","description":"","footnote":"\r\n( 1 ) . دايرة المعارف فارسى ، پيشين ، جلد دوم بخش اول ، ص 1860 به بعد .\r\n","page_name":" 309 ","page_number":309},
  {"content":"\r\n\r\nدر هر امرى كمال مطلوبى هست و به عقيدهء من در امر تعليم ، كمال مطلوب اينست كه مجّانى و اجبارى باشد ، اجبارى در مرحلهء ابتدايى و مجّانى در همه درجات ، تعليم مجانى و اجبارى حق كودك است . . . بايد درهاى علم به روى همه‌كس باز باشد ، هر كجا مزرعه است ، هر جا آدم هست ، آنجا كتاب هم باشد ، هيچ دهقانى بىدبستان و هيچ شهرستانى بىدبيرستان و هيچ مركز مهمى بىدانشكده نباشد . مجموعه بزرگى و شبكهء وسيعى از كارخانه‌هاى عقلى از مدرسه‌ها و دبيرستانها و آموزشگاهها و منبرها و كتابخانه‌ها بايد پرتو خود را در سراسر كشور بتاباند ، هر جا استعدادى هست برانگيزد و به كار اندازد ، يعنى دست دولت بايد پايهء نردبان معرفت را در تاريكى جهل عامه محكم نصب كرده ، آنها را به روشنايى علم عروج دهد و در هيچ‌جا وقفه و طفره نباشد . . . آنچه مىخواهم اين است كه گفتم ، مىروم بر سر آنچه كه نمىخواهم ! اين قانون را كه براى ما آورده‌اند نمىخواهم ، چرا ؟ براى آنكه قانون حربه و آلت است و آلت و حربه به خودى خود كارى نمىكند و تأثيرش به دستى است كه آن را به كار بيندازد و جان كلام هم اينجاست كه اين آلت به دست چه اشخاصى به كار مىافتد ؟ آقايان متوجه باشيد كه اين حربه به دست فرقهء كليسا مىافتد و من از آن دست مىترسم و مىخواهم اين حربه شكسته شود ، پس اين لايحه را ردّ مىكنم . »\r\nسپس هوگو خطاب به عمال كليسا مىگويد : « اين قانون ، قانون شماست و من به شما اطمينان ندارم ، تعليم دادن ، ساختمان كردن است و من از آنچه شما مىسازيد بيم دارم . . . اين قانون نقاب بر چهره دارد ، چيزى مىگويد امّا كار ديگر مىكند ، آزادگى مىگويد ، اما بندگى مىدهد . . . اين رسم ديرين شماست كه زنجير به گردن مىگذاريد و مىگوييد آزادى است ، عذاب مىكنيد و مىگوييد عفو عمومى است . . . شما انگل دين و آفت دينيد . »\r\nسپس هوگو مظالم « ژزوئيتها » را به پرچمداران فرهنگ بشرى ياد كرده و مىگويد :\r\nجمعيت شما بود كه « پرنيلى » « 1 » را به چوب بست ، براى اينكه گفته بود ستاره‌ها به زمين نمىافتند و « كامپلانا » را 27 مرتبه به شكنجه انداخت ، براى اينكه راز خلقت را مىجست ، « هاروى » را آزاد كرد ، براى اينكه جريان خون را در بدن اثبات كرده بود و گاليله را به زندان انداخت . . . هركس قانون هيئت آسمانى را كشف مىكرد ، گناهكارش مىدانستند ، هركس ستارهء تازه مىيافت ، كافرش مىخواندند . « پاسكال » را به نام دين و\r\n\r\n\r\n","description":"","footnote":"\r\n( 1 ) .  Prinelli \r\n","page_name":" 310 ","page_number":310},
  {"content":"\r\n\r\n« من‌تنى » را به نام اخلاق و « مولير » را به نام اين هردو تكفير كردند . . . ديرگاهى است كه دلها از شما آزرده و با شما مخالف است . . . هرچه عقل انسان دريافته و گفته و نوشته و كشف كرده و اختراع نموده و همهء گنجهاى تمدن و ميراث و تربيت و نتيجهء زحمات مجاهدان معرفت كه در طى قرون بسيار جمع‌آورى شده ، شما دور مىاندازيد . . .\r\nتربيت‌شدگان خود را نشان بدهيد ، يكى از پروردگان شما ايتالياست يكى ديگر اسپانياست ، شما كه چندين قرن است ، سرنوشت دو ملت بزرگ پراستعداد را در دست گرفتيد و در مدارس خود پرورديد ، آنها را به چه روز انداختيد ؟ . . . اسپانيا به‌جاى همهء نعمتها محكمهء تفتيش عقايد برقرار كرد ، آن محكمهء تفتيش عقايد كه 5 ميليون نفوس محترم را با آتش سوزانيد يا در زندان خفه كرد ، آن محكمه كه مردگان را به عنوان كفر و الحاد از گور به درآورد و سوزانيد ، آن محكمه كه هركس را تكفير مىكرد ، اولاد او و نوادگان او را هم ملعون و مطرود مىساخت و فقط فرزندانى را معاف مىداشت كه از پدران خود به محكمه سعايت كنند . . . كانونى را كه ايتاليا مىنامند ، خاموش كرديد ، كشور معظّمى را كه اسپانيا مىخواندند ويران ساختيد ، آن دو ملّت بزرگ را به خاك نشانديد ، فرانسه را چه مىخواهيد بكنيد ؟ . . . من از كسانى هستم كه براى اين كشور حق و عدالت مىخواهم و رشد دائمى ، نه حقارت ، قدرت مىخواهم نه بندگى ، بزرگى مىخواهم ، نه كوچكى ، هستى مىخواهم نه نيستى . شما نمىخواهيد اين كار را بكنيد ، شما مىخواهيد فرانسه را متوقف كنيد ، فكر انسان را متحجّر سازيد . . . شما مقتضيات زمان را نمىبينيد . . . در اين عصر ترقيات و اكتشافات و اختراعات و نهضتها ، شما توقف و سكون مىخواهيد ؛ شما در دورهء اميدوارى ، نوميدى اعلام مىكنيد . شرافت ، عقل و فكر و ترقى و آينده را پايمال مىكنيد ، شما مىگوييد پيش نبايد رفت ، همين‌جا بايد بمانيم و نمىبينيد كه همه ذرات عالم در حركت است و رو به تبدّل و تجدّد مىرود ، زير و بالا و پس‌وپيش همه در تحول است ، شما مىخواهيد بايستيد ، شما نوع بشر را مىخواهيد از حركت بازداريد . . . » « 1 » مقايسه كنيد با اين انديشهء تابناك فردوسى كه هزار سال پيش گفت :\r\n « ز گهواره تا گور دانش بجوى » \r\n.\r\n\r\n\r\n","description":"","footnote":"\r\n( 1 ) . از گفتار هوگو ، ترجمه محمد على فروغى ( ذكاء الملك )\r\n","page_name":" 311 ","page_number":311},
  {"content":"\r\n\r\n\r\nسير تاريخى روزنامه‌نگارى در ايران و اروپا\r\n\r\nوضع مطبوعات در غرب\r\nچون فكر روزنامه‌نگارى از غرب به ايران راه يافته است ، قبل از آنكه از تاريخچهء مطبوعات در ايران سخنى به ميان آيد ، نخست با كمال اختصار ، طبع روزنامه‌ها و مطبوعات را در غرب مورد بررسى و مطالعه قرار مىدهيم .\r\nآزادى قلم و مطبوعات : آزادى قلم و مطبوعات نه‌تنها در ايران ، بلكه در اروپا نيز با تحمل دشواريها و مشكلات گوناگون تأمين گرديد . آزادى تام و تمامى كه امروز ارباب قلم در سراسر غرب از آن برخوردارند ، يكباره و به آسانى به دست نيامده ، بلكه محصول مقاومت و مبارزات پيگيرى است كه آزاديخواهان فرانسه ، انگلستان و ديگر كشورهاى اروپا براى كسب آزادى انتقاد ، طى قرون از خود نشان داده‌اند .\r\n\r\nهدف نويسندگان و روزنامه‌نگاران در غرب\r\n« در قرن هجدهم ، نويسندگان و اهل قلم از طبقات و گروههاى مختلف اجتماعى تشكيل مىشدند : از درباريان و نجبا گرفته ، تا پيشه‌وران و ارباب سيف « 1 » و قلم و علما و دانشمندان رشتهء اقتصاد ، بدون توجه به موقعيت اجتماعى و اقتصادى ، در محيطى صميمى و بىتكلف مجتمع مىشدند و در مسائل گوناگون به بحث و گفتگو مىپرداختند . در حقيقت توجه عمومى به فضل و هنر ، تا اندازه‌اى امتيازات و حدود و قيود طبقاتى سابق را محو و زايل كرده بود .\r\nميان نويسندگان قرن هفدهم ، با ارباب قلم در اروپاى قرن هجدهم ، يك اختلاف اساسى وجود دارد : نويسندگان قرن هفدهم بيشتر دنبال آرايشهاى كلام و زينتهاى لفظى و تعبيرات لطيف ادبى مىرفتند ، در حالى كه ادبا و نويسندگان قرن هجدهم به اقتضاى شرايط اقتصادى و اجتماعى جديد و رشد صنعت و تجارت و پيشرفت علوم و افكار ، تمام همّ خود را مصروف بحث در مسائل عمومى و مابه الابتلاى « 2 » جمهور خلق مىكردند ؛ در مطالبى قلمفرسايى مىكردند كه مورد علاقه مردم بود و راهى براى حل مشكلات مدنى ، اقتصادى ، سياسى و اجتماعى مىگشود . ولى در طول تاريخ همواره ديكتاتورها چون قدرت تحمّل انتقاد صاحبنظران و منتقدين و اهل اطلاع را نداشتند ،\r\n\r\n\r\n","description":"","footnote":"\r\n( 1 ) . شمشير .\r\n( 2 ) . مورد علاقه .\r\n","page_name":" 312 ","page_number":312},
  {"content":"\r\n\r\nغالبا قلم نسخ روى آزادى قلم و مطبوعات مىكشيدند و به آزاديخواهان و اصلاح‌طلبان اجازهء بحث و انتقاد نمىدادند ، از جمله ناپلئون بناپارت ، پس از كسب قدرت ، بر خلاف سوگندى كه در ابتداى امر راجع به حفظ اساس مشروطيّت خورده بود ، كليه آزاديهايى را كه محصول انقلاب 1789 بود به دست فراموشى سپرد : آزادى فردى و اجتماعى از بين رفت ، گروهى عظيم به نام پليس و بازرس مخفى ، حركات و سكنات مردم را زير نظر گرفتند و با كمترين سوءظنى مردم را دستگير مىكردند .\r\nفقدان آزادى در عالم مطبوعات : آزادى مطبوعات نيز از بين رفت : از 73 روزنامه كه در پاريس منتشر مىشد ، در روز كودتاى « برومر » 60 جريده توقيف گرديد ؛ و از 13 جريده كه باقى ماند ، در سنهء 1811 فقط چهار روزنامه اجازه انتشار داشتند و سردبير و نويسندهء اصلى را امپراتور معين مىكرد ؛ و هيچ مقاله‌يى بدون اجازهء مميّز ادارهء نظميه منتشر نمىشد . در ماه ژوئيه 1808 « گازت دوفرانس » مكتوبى را كه از آلمان رسيده و در آن نسبت به صميميت اتحاد فرانسه و روس اظهار ترديد شده بود انتشار داد . ناپلئون به « فوشه » وزير شهربانى چنين نوشت : « مدير را يك ماه حبس كنيد و ديگرى را به‌جاى او بگماريد ، چنين به نظر مىرسد كه در ادارهء شهربانى كسى كه سواد خواندن داشته باشد نيست و الّا اين‌طور سهل‌انگارى نمىشد . » در غير پاريس ، جز « 85 » روزنامه معين هيچ جريده‌يى حق انتشار نداشت و هر شهر معتبرى جز يك روزنامه نمىتوانست داشته باشد . » « 1 » مندرجات اين روزنامه هم تحت نظارت حاكم بود و جز اعلانات و اخبار جاريه و خبر عروسى و عيد و عزا چيزى را منتشر نمىساخت .\r\nناپلئون و مطبوعات : با مؤلفين و ناشرين كتب هم همين معاملات مىشد : در اين زمينه هم ناپلئون كارهاى سلاطين مستبد را تجديد و تكرار كرد و مميّز مخصوص براى اين كار برگزيد . جالب توجه است كه در سنه 1810 ، يعنى در آغاز قرن نوزدهم مميّز مزبور از نشر ترجمه « مزامير داود » ممانعت به عمل آورد و عمل خود را چنين توجيه و تفسير كرد : « نه اينكه فى حد ذاته ، انتشار مزامير داود مضر باشد ، ولى ممكن است بعضى اشخاص در برخى از فصول آن اشاره‌يى بيابند كه آن را به نزاع ناپلئون با پاپ تأويل و تعبير كنند . عدهء طبع‌كنندگان هم تقليل يافت ، هيچ‌كس بىجواز حق نداشت به شغل حروف‌چينى دست بزند و هيچ‌كس بدون اجازهء مخصوص حق داير كردن مطبعه نداشت .\r\nناپلئون مىگفت : « چاپخانه به منزله قورخانه است و نبايد آن را در دسترس همه‌كس نهاد ، فقط معتمدين دولت حق مداخله در كار چاپ دارند . » « 2 »\r\n\r\n\r\n","description":"","footnote":"\r\n( 1 ) . آلبر ماله و ژول ايزاك تاريخ قرن هجدهم و انقلاب كبير فرانسه ، ترجمهء رشيد ياسمى ، ص 559 .\r\n( 2 ) . همان كتاب ، ص 560 .\r\n","page_name":" 313 ","page_number":313},
  {"content":"\r\n\r\nمشكل مطبوعات پس از سقوط ناپلئون همچنان دوام يافت ، با اينكه قانون اساسى براى فرانسويان حق چاپ و انتشار عقايدشان را به شرطى كه مطابق قانون مطبوعات باشد تضمين كرده بود ، اما عملا در قسمت اعظم دورهء رجعت « بوربن » ها ، آزادى مطبوعات از بين رفته بود و مطبوعات با كمال دقت مثل دوره امپراتورى مورد بازرسى و سانسور قرار مىگرفت ، با اين تفاوت كه ناپلئون مىگفت : « مطبعه قورخانه‌ايست كه فقط بايد در دسترس اشخاص مورد اعتماد دولت گذارده شود . » ولى در دوران حزب سلطنت‌طلبان ، زمان لوئى هجدهم « كنت دوسالابرى » در مورد مطبوعات با گستاخى تمام مىگفت : « بليه دهشتناك آسمانى ، و تنها عذابى بود كه موسى فراموش كرد براى مصريان نازل سازد . » ببينيد ، دموكراسى يعنى آزادى قلم و مطبوعات و آزادى بحث و انتقاد ، چقدر براى مردان مستبد و ديكتاتورها در غرب و شرق وحشت‌زا و نفرت‌انگيز بود .\r\nبه اين ترتيب در دوره تجديد سلطنت بوربن‌ها همان مشكلات دورهء امپراتورى براى مطبوعات باقى ماند : به موجب قانون اكتبر 1814 « هيچكس نمىتوانست متصدى طبع يا فروش كتاب شود ، مگر اينكه از طرف شاه مجاز گردد و سوگند هم ياد نموده باشد . » هر نوشته اعم از كتاب يا اوراق ساده قبل از چاپ بايد بازديد و بازرسى شود . - مجازاتهاى شديد از قبيل حبس و جريمه‌هاى سنگين براى جرايم مطبوعاتى و هرگونه تخلفاتى از مقررات آن ، معين گرديده بود ، مطابق قانون نوامبر 1815 كه معروف به قانون اوراق و « فريادهاى شورش‌طلبانه » است هركسى اوراقى را كه مستقيما يا غير مستقيم در واژگون كردن حكومت تأثير داشته باشد چاپ كند يا به ديوار بچسباند يا توزيع نمايد يا بفروشد يا مباشر طبع آن باشد به محكمه جنايى جلب و نفى بلد مىشد . مجرمين مطبوعاتى به محاكم جنايى جلب مىشدند و قضات كه ترفيع آنها بسته به نظر دولت بود ، قانون را با تمام قوتش اجرا مىنمودند . اگر اوراقى به طبع مىرسيد كه در آن « اسم غاصب را برده » يعنى اشاره‌يى به نام ناپلئون داشت ، مجازات به پنج سال حبس و 000 خ 20 فرانك جريمه تشديد مىگرديد . دولت مخصوصا نسبت به روزنامه‌ها و مجلّات سختى نشان مىداد .\r\nهيچ روزنامه جز با اجازه شاه منتشر نمىشد و اين اجازه ممكن بود موقتا يا دائما تعليق شود . به اين معنى كه جرايد مخالف ميل دولت ، ممكن بود هر آن توقيف يا ممنوع الانتشار گردند . در دورهء كوتاهى كه آزاديخواهان زمامدار بودند ، اين تضييقات را به وسيلهء تصويب قانون 1819 ( مه و ژوئن ) تعديل كردند ، اجازه قبلى و سانسور حذف شد . جنايات و حتى خلافهاى مطبوعاتى نسبت به مأمورين دولت ، رجوع به محكمه مخصوص يعنى هيئت منصفه مىشد كه عقيده اين هيئت تحت نفوذ دولت نبود .\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nتأسيس جرايد به دو شرط آزاد شد : يكى اعلام نام صاحب امتياز و ديگر سپردن وثيقهء نقدى . اين وثيقه در پاريس بايستى مبلغى باشد كه ساليانه 100000 فرانك ربح آن بشود كه موافق نرخ مرابحه آن روز فرانسه تقريبا يك سرمايهء 1500000 فرانكى لازم بود . به‌علاوه ، براى هر نسخه روزنامه بايستى ده سانتيم حق پست بدهند ، در حقيقت وثيقهء نقدى و عوارض ديگر براى منع ايجاد جرايد به قيمت ارزان مقرر گرديده بود ، زيرا بر خلاف آزاديخواهان ، سلطنت‌طلبان افراطى عقيده داشتند كه اگر جرايد در دست تودهء مردم باشد خطرناك ! خواهد بود . يكى از سلطنت‌طلبان افراطى ، موسوم به « سن‌شامان » مىگفت : جرايد و لو اينكه « بهترين عقايد » را حاوى باشند ، براى عوام النّاس كه به نظر او « پست‌ترين طبقات ملت » بودند زيان‌آور مىگردد ، زيرا « لياقت فهم آن را » ندارند .\r\nفروش جرايد به شكل تك‌فروشى ممكن نبود و مردم بايستى مشترك شوند و چون دولت هر نمره را 15 سانتيم تمبر مىزد ، وجه اشتراك ساليانه تقريبا به 80 فرانك بالغ مىشد ، و بنابراين مطالعهء روزنامه در حقيقت يك تجمّل واقعى محسوب گشته كه فقط متمولين مىتوانستند از آن بهره‌مند شوند . در 1824 دوازده روزنامه كه كثير الانتشارترين جرايد بودند ، مجموعا 560000 نفر مشترك داشتند ، روزنامهء مشروطيت در آن دوران به تنهايى 170000 نفر مشترك ، در آن روز فوق العاده به شمار مىرفت ، داشت . قانون 1819 بيش از ده ماه به قوت خود باقى نماند وقتى سلطنت‌طلبان افراطى باز روى كار آمدند بدوا سانسور و بعد ، اجازهء قبلى و همچنين حق تعليق و توقيف هميشگى روزنامه را اجرا نمودند . ( مارس 1820 ) و در فوريه 1822 صلاحيت محاكم جنحه نيز نسبت به جرايم مطبوعاتى برقرار شد . حتى به اين هم اكتفا نكرده در سال 1827 سلطنت‌طلبان طرح قانونى ، كه طرفدارانش آن را قانون « عدالت و عشق » مىناميدند پيشنهاد كردند كه اگر تصويب مىشد از بس تحميلات سنگين و مجازاتهاى شديد ، براى متصديان مطابع پيش‌بينى كرده بود به كلى آزادى مطبوعات را در فرانسه از بين مىبرد . » « 1 »\r\nولى اين وضع نامطلوب دوام نيافت و از نيمهء دوم قرن نوزدهم از بركت رشد روزافزون صنايع و اختراعات و بالا رفتن سطح فرهنگ عمومى و تغييرات مهمى كه در نتيجهء مبارزات ملت ، در حقوق اساسى مردم فرانسه پديد آمد ، محدوديتهاى مطبوعاتى ، و مداخلهء دولت ، و مأمورين تفتيش و سانسور روزنامه‌ها ، به كلّى از بين رفت و ركن چهارم مشروطيت و دموكراسى يعنى « مطبوعات » از آزادى كامل برخوردار گرديد .\r\n\r\n\r\n","description":"","footnote":"\r\n( 1 ) . آلبر ماله و ژول ايزاك ، تاريخ قرن نوزدهم و معاصر قسمت اول ترجمه دكتر حسين فرهودى از ص 49 تا 51 .\r\n","page_name":" 315 ","page_number":315},
  {"content":"\r\n\r\n\r\nآزادى كامل مطبوعات\r\nمطبوعات چنان كه اشاره كرديم در نيمهء دوم قرن نوزدهم به خصوص از سال 1871 ، در نتيجهء آزادى كاملى كه از آن بهره‌مند مىشدند ، توسعهء فوق العاده يافت . عده جرايد دائما رو به افزايش رفت و امروزه تنها در پاريس قريب 3000 مجله و روزنامه و غيره به طبع مىرسد كه صد و پنجاه هزار نفر را به كار واداشته است . عدهء اوراق طبع شده به حدى زياد شده است كه بعضى از جرايد يوميه مثل « پتى پاريزين » و « ژورنال دوماتن » هر كدام متجاوز از يك ميليون نسخه طبع مىكنند . جرايد ، در واقع دايرة المعارف روزانه شده‌اند ، زيرا در صفحات آنها مدهاى روز ، انواع مسابقات ورزشى و اخبار دنيا با مسائل بزرگ سياسى ، مالى ، نظامى ، علمى و ديپلماسى در رديف هم ديده مىشوند .\r\nدر تمام ساعات روز ، روزنامه انتشار مىيابد ولى اغلب طرف صبح ، هر روزنامهء معتبر و كثير الانتشار چندبار متوالى به طبع مىرسد و فقط تفاوت هر نسخه با نسخهء قبل ، ستون اخبارى است كه ذيل عنوان « آخرين ساعت » است . براى تسهيل قرائت عامه ، روزنامه‌ها قسمت‌بندى مىشود ، بطورى كه هر قسمت از ورقه هميشه مخصوص درج نوعى از مسائل است : مثلا قسمت سياسى ، اخبار متفرقه ، اعلانات و امثال آن . - عنوان مطالب هر شماره با حروف درشت نوشته شده و پس از درج خلاصهء هر مقاله ، در ذيل آن به شرح مطلب مىپردازند ، تا خواندن همان خلاصه‌ها براى خواننده كافى باشد و اگر فرصت كافى ندارد ، زحمت قرائت تمام روزنامه را به خود ندهد .\r\nتوسعه كنجكاوى علمى و ذوق حقيقت‌جويى در روزنامه‌نگارى هم ، صفات مميزه خود را وارد ساخته است ، به اين معنى كه جرايد سعى دارند اخبار عالم و وقايع جديده را در سريعترين اوقات منتشر سازند . تنها منظور روزنامه‌نگارى اين شده كه عامه را به خوبى از وقايع مستحضر سازند ، به‌طورى كه جرايد يوميّه فقط سرمقاله مختصرى راجع به مهمترين حوادث سياسى روز نوشته و بقيه ستونهاى خود را صرف نوشتن اخبار فرانسه و خارجه مىكنند .\r\nمهمترين منابع اخبار خبرگزاريها ، تلگرافى يا تلفنى هستند : مثل « آژانس هاواس » در پاريس و « رويتر » در لندن و در سرتاسر دنيا مخبر دارند و همه روزه از آنها اخبار تلگرافى مىگيرند ، و به تمام نقاط عالم مخابره مىكنند و به مشتركين خود نيز مىرسانند .\r\nجامعه معاصر مايل است كه از تمام امور و از كليه حوادث روز سريعا مطلع شود ، بطورى كه فقط تازه‌ترين اخبار طرف توجه است و قدر و قيمتى دارد ، ولى روزنامهء شب پيش را كسى نمىخواند ، لهذا براى آگاه ساختن قارئين و تحريك حس كنجكاوى آنها\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nروزنامه‌هاى مهم در همه‌جا خبرنگارانى دارند كه اخبار مهم را فورا تحصيل مىكنند و مىرسانند و اغلب با اخبار ، عكسهايى نيز مىفرستند كه در جرايد يوميه طبع مىشود .\r\nافراط و اصرار در تسريع خبر رسانى نتيجه‌اش انحطاط جنبه ادبى روزنامه‌ها شده است . زيرا جريده‌نگاران هركدام مجبورند به عجله در كليه ساعات و راجع به همه مسائل چيز بنويسند و به‌جاى آنكه با دقت تمام مقالات خود را تهيه كنند با سرعت آنچه بايد ، مىنويسند و در نتيجه از رعايت ظرايف و نكته‌هاى ادبى صرفنظر مىنمايند .\r\nچون گردآورى مقالات و اخبار كه روزنامه‌ها همه‌روزه براى قارئين خود تهيه مىكنند ، مستلزم مخارج گزافى است كه از راه قيمت ناچيز روزنامه تأمين نمىشود ، لهذا مديران جرايد براى ترقى عايدات خود از نشر آگهيهاى تجارى و غيره استفاده مىكنند ، يعنى در مقابل دريافت وجهى ، اعلاناتى نسبت به تمام مسائل و نيازمنديهاى زندگى مردم و كليه اشياء و اشخاص درج مىكنند ، به‌طورى كه اعلانات ، بخشى از صفحات روزنامه را به اشكال مختلف فرا مىگيرد و به اين ترتيب روزنامه براى بازرگانى و تجارت بهترين وسيله تبليغ و كسب مشترى شده است .\r\nبه علاوه ، مطبوعات در سايهء رواج كاملى كه دارند در تربيت عمومى هم تأثير كلى داشته و دارند . قرائت روزنامه يوميه سياسى كه به قيمت ارزان فروخته مىشود ، حتى براى توده كارگران ضرورى شده است ، و آنها را از وقايع عمده كشور و ممالك خارج و تمام اخبار جديد مطلع مىسازد .\r\nدر باب كليه مسائل ، مطبوعات مجموعه اطلاعات و عقايد ساخته و پرداخته را به نظر قارئين خود مىرسانند كه در نتيجه ، مطالعه‌كنندگان جرايد با افكار مندرجه در روزنامه‌ها آشنا و مأنوس مىشوند و بالاخره چون جرايد عقايد سياسى و اجتماعى روز را نه‌تنها در شهرها بلكه در كوچكترين قصبات نيز منتشر مىسازند ، از اين راه در هدايت و رشد افكار سياسى خلق نيز دخالت عظيم داشته و دارند . » « 1 »\r\n\r\nاهميت و مقام مطبوعات\r\n« وسعت دايره انتشار مطبوعات و سرعت انتقال آنها را از همين نكته مىتوان دريافت كه در غالب پايتختهاى بزرگ جرايدى هست كه از هركدام از آنها روزى سه تا چهار ميليون شماره منتشر مىشود و با وجود صدها فرسنگ فاصله بين محل انتشار آنها و\r\n\r\n\r\n","description":"","footnote":"\r\n( 1 ) . آلبر ماله و ژول ايزك تاريخ قرن نوزدهم و معاصر ، ترجمه حسين فرهودى از ص 779 تا 781 قسمت سوم .\r\n","page_name":" 317 ","page_number":317},
  {"content":"\r\n\r\nساير بلاد ، طيّارات هر صبح يا عصر قريب به همان موقعى كه چاپخانه آنها را بيرون مىدهد ، در شهرهاى دوردست توزيع مىكنند و اين البته غير از اخبارى است كه آنا به وسيلهء راديو در آن محلها انتشار مىيابد و يا جرايدى كه در محل ، طبع و نشر مىشود .\r\nاين كيفيت اگرچه راه وصول مردم را به اخبار و معلومات و معارف بسيار آسان و استفاده از اين منبع فيض را عمومى و ارزان كرده ، ليكن بدبختانه يك ضرر علاج‌ناپذير از آن سر زده و آن اينكه راه را براى انتشار يافتن سريع و آسان هرگونه نوشته‌اى از خوب و بد باز كرده و هر مهمل‌نويس و هرزه‌درايى نيز توفيق يافته است كه با پول شخصى يا به دستيارى امثال خود چكيدهء قلم خويش را به سرعت و به مقدار زياد به چاپ برساند و در دست‌وپاى مردم بريزد .\r\nاما چه مىتوان كرد ، هيچكس نمىتواند مدعى شود كه چشمهء فياض آفتاب را از آن جهت كه در پناه آن خار نيز مىرويد و كالبد مرده ، متعفّن مىشود ، كور كرد و عالم وجود را از طراوت و نكهت هزاران قسم گلهاى روح‌افزا و طبيعت جاندار و بيجان را از اقسام گوناگون خير و بركت محروم داشت ؛ مقالات و نوشته‌هاى بىمغز و جانكاه امروزى را بايد به عنوان فديه در راه استفاده از فوايد عديده آزادى تحمل كرد ، به گفتهء حافظ :\r\n خار ار چه جان بكاهد گل عذر آن بخواهد * سهل است تلخى مى در جنب ذوق مستى \r\n» « 1 »\r\n\r\nتأثير علوم و اكتشافات جديد در رشد و تكامل رسانه‌هاى گروهى\r\nدر قرن نوزدهم و بيستم ، پيشرفت علوم و كشفهاى تازه ، چون تلگراف ، تلفن ، راديو و تلويزيون در رسانيدن اخبار و اطلاعات گوناگون اجتماعى و سياسى و فرهنگى به يارى مطبوعات آمدند ، و به مطالب و مندرجات روزنامه‌ها تنوّع بخشيدند . « اين كشفها دقيقا در زمينه‌هايى بود كه جهان سرمايه‌دارى بدانها نياز داشتند ، كارهاى مهندسى ، فقط در صورتى مىتوانست تكامل يابد كه در علم نيز پيشرفتهايى به دست مىآمد ، پيشرفتهاى علوم طبيعى در ممالك مترقى ، باعث فرو ريختن كاخ تصورات غير علمى دربارهء جهان و زندگى آدمى شد .\r\nدر قرن هفدهم فيزيكدان انگليسى « نيوتن » قانون جاذبهء عمومى را كشف كرد ، در قرن هجدهم « لومونوسف » قانون بقاء ماده و انرژى را به ثبوت رسانيد . در فيزيك كشفهاى بسيار بزرگى انجام گرفت . « جيمز ماكسول » « 2 » دانشمند انگليسى در سال 1865 ماهيت\r\n\r\n\r\n","description":"","footnote":"\r\n( 1 ) . نمونه‌هايى از نثر فصيح فارسى معاصر ، جلد اول ، اهميت و مقام مطبوعات ، عباس اقبال آشتيانى ، ص 22 به بعد .\r\n( 2 ) .  J . Maxwell \r\n","page_name":" 318 ","page_number":318},
  {"content":"\r\n\r\nتأثيرات « الكترومانيتيك » را كشف كرد و نظريهء ميدان الكترومانيتيك را مطرح ساخت . . .\r\n« الكساندر پوپوف » « 1 » دانشمند روسى نيز بيشتر عمرش را به مطالعه و پژوهش در مسائل مربوط به كاربرد عملى امواج الكترومانيتيك گذرانيد . او در جلسه انجمن فيزيك و شيمى روسيه در ماه « مه » 1895 دستگاهى را كه خودش طراحى كرده بود و نخستين فرستندهء راديويى جهان به شمار مىرفت به نمايش گذاشت ، اين ، سرآغاز پيدايش راديو بود كه بعدها عملا به كار گرفته شد و به وسيله‌يى مخابراتى تبديل شد ، و در زندگى روزانه مردم و ( در رسانيدن اخبار و اطلاعات به روزنامه‌ها ) در جنگ و صلح راه يافت . پوپوف فصل تازه‌يى در پيشرفتهاى علمى و فنى گشود و پايه‌گذار مهندسى راديو شد . . . دانشمند آلمانى « رونتگن » « 2 » به كشف اشعهء « ايكس » توفيق يافت . . . « مارى كورى » « 3 » به كمك شوهرش « پير كورى » راديو اكتيويته طبيعى را كشف كردند . » « 4 »\r\nدر اين دوران پرتلاش و تكاپو « توده‌هاى مردم تنها مشغول ساختن بناها و ماشينها نبودند و عمر خود را به هموار ساختن جاده‌ها و كشت زمينها محدود نمىكردند ، بلكه به هنر نيز مىپرداختند . . . هريك از خلقهاى جهان به صورتى سهم خود را به تكامل هنرها ادا كرده‌اند . در قرن هفدهم ، هجدهم و نوزدهم ظروف چينى سرزمين چين و سورهاى فرانسوى و ساكس‌هاى آلمانى در سرتاسر جهان مشهور بود ، اشياء لاكى و رنگ‌آميزى شدهء چين و پارچه‌هاى هنرى و نگارين و رنگين هند رو قاليهاى نفيس ايران در آسيا و اروپا آوازه و شهرت بسيار داشت .\r\nآهنگساز بزرگ ، « بتهوون » ( 1827 - 1770 ) كه در « بن » متولد شد و قسمت بزرگى از عمر خود را در « وين » گذرانيد ، همواره از سرودها و ترانه‌هاى محلّى الهام مىگرفت ، رخدادهاى مهمى كه در فرانسه قرن هجدهم گذشت ، مايهء اصلى كانتات ( يعنى آواز با دستهء كر ) او به نام انسان آزاد بود .\r\n« شوپن » فرزند خلق لهستان كه در نيمهء نخست قرن نوزدهم مىزيست ، تحت تأثير ملوديهاى « 5 » رقص و آواز دهقانان لهستانى قرار گرفت ، اپراهاى فناناپذير ، سنفونىها و رومانس‌هاى آهنگساز روسى « گلينكا » ( 1857 - 1804 ) ريشه در هنر مردم دارد . . . ادبيّات\r\n\r\n\r\n","description":"","footnote":"\r\n( 1 ) .  Popov \r\n( 2 ) .  Roentgen \r\n( 3 ) .  M . Curie \r\n( 4 ) . الكساندر اريانوف ، ايليا گالكين و ديگران ، تاريخ عصر جديد ، ترجمه محمد تقى فرامرزى ، از ص 329 به بعد به اختصار .\r\n( 5 ) . ملودى يعنى متن آهنگ .\r\n","page_name":" 319 ","page_number":319},
  {"content":"\r\n\r\nروسى كه آثارى با قدرت هنرى شگرف آفريده به نوبهء خود نمايشگر آرزوها و تمايلات مردم بوده است . اين ادبيات ترجمان فكر شورش و مبارزه مردم كشور روسيه در راه برانداختن سلطنت و سرمايه‌داريست ؛ در اين ادبيّات ، تصويرهاى نمونه‌يى ، از زندگى خلق فراوان يافت مىشود . » « 1 »\r\nدر زمينه‌هاى علمى كشفيات « مندليف » شيمىدان روسى و نظريهء تكامل تاريخى دنياى آلى داروينيسم در پايان قرن نوزدهم ، موجب كشف قانون تكامل گياهان و حيوانات به وسيلهء « داروين » گرديد و نظريه علمى پاولف راجع به فعاليت عصبى جانوران و انسان ، فعل و انفعالات پوستهء مغز را نشان داد ، پژوهشهاى علمى در فيزيك ، نجوم و فضاى كيهانى و در زيست‌شناسى و شيمى ، جهان‌گردى علمى را به مرحله‌يى عالى ارتقا داد ، در اين دوره با رشد روزافزون سرمايه‌دارى ، بورژوازى مجبور شد تا اندازه‌اى بر دامنهء آموزش و پرورش مردم بيفزايد تا با رشد فكرى و فرهنگى توده‌ها ، مانعى در راه پيشرفتهاى فنى پيش نيايد ، ولى گسترش آموزش و پرورش در جهان سرمايه‌دارى محدود بود و همهء كودكان ، نوجوانان و جوانان مستعد و دانش‌دوست امكان و قدرت اقتصادى براى ادامه تحصيلات و ورود به دانشگاه را نداشته و ندارند .\r\nتبليغات انحرافى : در همين دوران در بعضى از مطبوعات و روزنامه‌ها و كتابهاى درسى جهان سرمايه‌دارى ، نظريّات و افكار انحرافى و زيانبخش تبليغ مىشد ، از جمله در آلمان به كودكان و نوجوانان آرمانهاى غلطى چون برترى نژاد آلمان بر ديگر ملل عالم ، با بوق و كرنا تبليغ مىشد و روزنامه‌ها و كتابهاى درسى كه بايد بشريّت را به برادرى و برابرى فراخواند و نداى صلح و آزادى را سردهد ، سخن از جنگ و تفوق ملّى و نژادى و برترى سفيدپوستان بر سياه‌پوستان و زردپوستان به ميان مىآوردند و بذر جنگ و اختلاف را در مزرع دل بىآلايش نوجوانان مىكاشتند ؛ « نيچه » فيلسوف مرتجع و ايده‌آليست آلمان كه دشمن دموكراسى و سوسياليسم بود ، در جامعهء آرمانى خود ، ابرمردان را ، لايق رهبرى ، و جنگ ، و سلطه‌جويى را ، هدف زندگى مىشمرد ، همفكران نيچه ، بعدها به ظهور و پيدايش آلمان هيتلرى كمك كردند .\r\nدر نتيجهء اين افكار و نفوذ فلسفه‌هاى ايده‌آليستى و نفى عقايد مربوط به دموكراسى و پيروى از كيش قدرت‌پرستى و « شوونيسم » و نژادپرستى ، فرهنگ بورژوازى به بحرانى عميق گرفتار شد و اين بحران به عالم ادبيات ، هنرها و رسانه‌هاى تبليغى و جرايد و مطبوعات سرايت كرد . هنرمندان منحط ، گرايشى ضد رئاليستى داشتند و دشمن عقايد\r\n\r\n\r\n","description":"","footnote":"\r\n( 1 ) . تاريخ عصر جديد ، نوشته آ . آفيموف ، ايليا گاليكن و ديگران ، ترجمه فريدون شايان ، ص 235 .\r\n","page_name":" 320 ","page_number":320},
  {"content":"\r\n\r\nمترقى بودند ، نمايندگان « انحطاط » ، اين عقايد را به شكلها و تركيبهاى گوناگون بيان مىكردند ، سمبوليستهاى منحط ، واقعيّت را نفى ، و اعلام مىكردند ، كه هدف هنر تجسّم زندگى پس از مرگ است و غالبا مضمون را فداى شكل مىكردند ، قواعد دستورى زبان را ناديده مىگرفتند ، گرايشهاى فوتوريسم ، كوبيسم و مانند اينها كه مجموعهء درهم‌برهمى از خط و رنگهاست ، براى نماياندن شكلها و انديشه‌هاى هنرى به كار مىگرفتند . . .\r\nنوميدى ، بىاعتقادى به قدرت و توانايى انسان و تحقير مردم از ويژگيهاى هنرمندان منحط بود ، بر خلاف رئاليستهاى سدهء نوزدهم كه هدفى روشن و ايمانى محكم به انسان داشتند ، بسيارى از گرايشها كه در ادبيّات و هنرهاى پايان سدهء نوزدهم و آغاز سدهء بيستم پديد آمد ، نشان دهندهء تكامل و بسط هنرها نبود ، بلكه حكايت از نوسانات ، جستجوها ، كنكاشهاى زندگى معنوى جامعه ، در آن زمان مىنمود .\r\nاما همه نمايندگان هنر منحط ، نتوانستند از رنجها و فقر مادى و معنوى مردم بر كنار بمانند و از همين‌جاست كه گاهگاهى در آثار برخى از آنها نيز بازتاب اين رنجها و تنگدستيها ديده مىشود .\r\nجرايد و مطبوعات در جريان بحران عمومى سرمايه‌دارى بىطرف نبودند : در جريان جنگ اول جهانى و ظهور انقلاب اكتبر و نيز در جريان تقويت و رشد فاشيسم و نازيسم در آلمان و ايتاليا و ژاپن براى مبارزه با كمونيسم ، و حمله بر اتّحاد جماهير شوروى ، مطبوعات شرق و غرب و رسانه‌هاى گروهى دنياى سرمايه‌دارى مخصوصا راديوها ، نقش اساسى و مهمى در راه تبليغ آراء و نظريات سياسى خود به‌كار مىبردند . » « 1 »\r\nاگر فاشيستها ، از تفوق نژادى و پيروزى قطعى خود ، و زوال دموكراسى و سوسياليسم سخن مىگفتند و مردم آلمان و ايتاليا و ژاپن را با تعليمات غلط و ارتجاعى خود براى تسخير جهان آماده مىكردند ، در مقابل معتقدان به آزادى و هواخواهان دموكراسى و سوسياليسم ، از راه جرايد و مطبوعات و به يارى كتب و رسانه‌هاى گروهى ، مخصوصا با استفاده از مطبوعات و راديو ، بطلان آراء و نظريات ارتجاعى فاشيستها را به جهانيان اعلام مىكردند .\r\n\r\nتوسعه و رشد وسايل خبرى\r\n« در زمينهء رسانيدن اخبار و اطلاعات ، ترقيّات فنى ، نتايج سياسى بسيار مهمى به بار آورد . اختراع فن چاپ يكى از عوامل اساسى احياى علوم و هنرها در دوران « رنسانس » و\r\n\r\n\r\n","description":"","footnote":"\r\n( 1 ) . نقل و تلخيص از كتاب الكساندر اريانوف و ديگران تاريخ عصر جديد ، ترجمه فرامرزى ، از ص 334 به بعد ( با اضافه كردن پاره‌يى مطالب از منابع ديگر . )\r\n","page_name":" 321 ","page_number":321},
  {"content":"\r\n\r\n« اصلاحات مذهبى » « 1 » و موج « آزادمنشى » « 2 » بود كه سرانجام به انقلاب فرانسه منجر شد .\r\nپيدايش مطبوعات در سدهء گذشته ، سهم فراوانى در توسعه دموكراسى داشت . براى نشان دادن اهميت سياسى مطبوعات ، همين بس كه بر آن ركن چهارم آزادى و مشروطيّت نام نهادند . امروزه وسايل شنيدنى يعنى ( راديو ) و وسايل ديدنى ( تلويزيون ) و ( هفته‌نامه‌هاى مصوّر ) به همان اندازه مؤثرند كه مطبوعات و روزنامه‌ها ، آنها نيز جزء ركن چهارمند .\r\nعادت بر آن جارى شده است كه اين طرق نشر اخبار و افكار را كه حاصل شيوه‌هاى فنى جديد است به نام « وسايل خبرى توده‌گير » « 3 » بنامند . اينها سلاح سياسى بسيار مهمى را تشكيل مىدهند .\r\nدر حكومتهاى استبدادى ، معمولا وسايل خبرى توده‌گير ، در انحصار دولت است ؛ اين وسايل ، تبليغات دولت را پخش مىكنند ، تبليغاتى كه با همكارى پليس پايهء اساسى قدرت‌اند . هدف اين تبليغات گرفتن بيعت يكپارچه شهروندان براى حكومت است . هدف تبليغات ، مبارزه براى طبقات و دسته‌هاى اجتماعى تشكيل دهندهء ملّت نيست ، بلكه فقط به صورت ظاهر از وحدت ملّت دم مىزند . تبليغات ، سلاحى براى پيكار سياسى نيست يا دست كم ادعاى دولت اين است ( در واقع دولت معمولا در دست طبقه يا دسته‌يى اجتماعى است و از تبليغات براى درهم كوبيدن نفوذ ديگر دسته‌ها و طبقات ، سود مىجويد . ) تبليغات وسيله‌يى براى همگونگى يا شبه همگونگى اجتماعى است .\r\nبرعكس در حكومتهاى دموكراتيك ، وسايل خبرى در انحصار دولت درنيامده‌اند :\r\nحداقل ، قسمتى از آن به شكل مؤسسات خصوصى سرمايه‌دارى سازمان يافته‌اند ، يعنى هزينه‌هاى خود را از راه درآمدهاى خويش تأمين مىكنند . تعدد وسايل خبرى نيز همچون تعدد احزاب سياسى يكى از عناصر چندگانگى رژيم است . به هر تقدير ، تعدّد احزاب سياسى اگر همراه تعدّد وسايل خبرى نباشد ، امرى تخيّلى و صورى است . با اين وصف تعداد كشورهاى دموكراتيكى كه در آنها همچون ايالات متحده آمريكا ، دولت بر هيچ وسيله خبرى نظارت نكند ، كم است . تقريبا در همه‌جا تلويزيون و يا حداقل بخشى از آن ، به صورت خدمتى دولتى سازمان يافته است . . . اين امر در خصوص راديو كمتر و در باب سينما به ندرت صدق مىكند ، تنها مطبوعات خواندنى به‌طور كامل از يد قدرت دولت خارج است ، هرچند كه در اينجا هم دولت از وسايل اعمال فشار برخوردار است .\r\n\r\n\r\n","description":"","footnote":"\r\n( 1 ) .  Reforme \r\n( 2 ) .  Liberalism \r\n( 3 ) .  Moyens d'information de masse . \r\n","page_name":" 322 ","page_number":322},
  {"content":"\r\n\r\nدرجهء بستگى وسايل خبرى به دولت ، متناسب با تاريخ پيدايش آنهاست : قديميترين اين وسايل ( مطبوعات خواندنى ) و از جديدترين آنها ( راديو و سپس تلويزيون ) مستقل‌ترند ، اين امر نگران‌كننده است ، زيرا كه بدين‌سان هم گرايش قدرت به سوى تحديد آزاديهاى شهروندان نشان داده مىشود و هم جديدترين وسايل ، كم‌كم مؤثرترين وسايل مىگردد . اهميّت تلويزيون در مبارزه‌هاى انتخاباتى ، چه در كشورهاى كم توسعه كه سواد تعميم چندانى ندارند و چه در كشورهاى بسيار پيشرفته كه در هر خانه‌يى گيرنده‌يى هست ، اساسى است .\r\nمزيّت اساسى مطبوعات خصوصى ، تضمين تنوع عقايد و نظريات است : كسى كه مىخواهد ادلهء طرفين را بشناسد ، مىتواند و كافى است كه چندين روزنامه بخرد يا راديو و تلويزيون خصوصى را بگيرد . هر بامداد شهروند فرانسوى مىتواند از روزنامه دست‌چپى اومانيته  L'Humantite  گرفته تا روزنامه‌هاى دست راستى اورور  Aurore  و پاريزين ليبره  Parisien Libere  دلايل اين و آن را بشناسد و از خلال آنها عقيدهء خاص خود را بيابد . هركدام از اين روزنامه‌ها درست مانند روزنامه‌هاى حكومتهاى استبدادى و به شيوه‌هاى مشابه مىكوشند تا نظر خود را تحميل كنند . ولى نفس همزيستى آنها نمىگذارد كه به اين هدف برسند . تعدد و چندگونگى وادارشان مىكند كه براى دروغپردازى ، حدى قايل شوند . هنگامى كه هيچ صدايى به مخالفت‌گويى برنمىخيزد و هنگامى كه حقيقت را نمىتوان بازشناخت ، دروغگويى آسان است . ولى هنگامى دروغگويى بسيار مشكلتر است كه صداهاى ديگرى به گوش برسند و همچنان ديگر را اصلاح كنند . در يك نظام خبرى كه بر پايهء آزادى فعاليت اقتصادى و رقابت بنا شده باشد ، مخفى كردن حقيقت بسيار دشوار است ؛ با اين حال ، در اهميت تنوع ناشى از چنين نظامى نبايد راه غلو پيمود . نه در اتّحاد شوروى سابق توانستيم روزنامه‌يى بيابيم كه از سرمايه‌دارى دفاع كند و نه در ايالات متّحدهء آمريكا روزنامه‌يى وجود دارد كه هوادار كمونيسم باشد .\r\nآزادى فعاليت اقتصادى ، آزادى نيست ، نخست براى اينكه بر پول مبتنى است .\r\nهمه‌كس حق دارد روزنامه‌يى داير كند ، ولى در عمل بايستى حدود سه ميليون فرانك فرانسه در اختيار داشت كه بتوان روزنامه يوميه‌يى در پاريس به راه انداخت . در روزنامه‌هاى موجود مىتوان همه‌چيز را به دلخواه نوشت ، به شرط آنكه اعضاى شوراى ادارى  ( Conseil d'Administration )  و صاحبان روزنامه هيچ اشكالى نتراشند . وسايل خبرى در قبال دولت آزادند ، ولى در قبال پول آزاد نيستند ؛ قدرت خبردهى در دست\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nقدرت اقتصادى است . بىشك احزاب توده‌يى بزرگ و اتحاديه‌هاى كارگرى نيرومند مىتوانند سرمايه‌هاى لازم را براى پايه‌گذارى يك روزنامه و حتى تأسيس يك فرستندهء راديو گردآورند . تجربه نشان مىدهد كه اين سازمانها بزرگترين مشكل را براى تأمين ادامهء حيات چنين مؤسساتى دارند .\r\nوسايل خبرى توده‌گير يا مجانا در ميان مردم توزيع مىشوند ( راديو ، تلويزيون ) يا كمتر از قيمت واقعى به فروش مىرسند ( روزنامه‌ها ) . هر شمارهء روزنامه يوميّه ، دست كم دو برابر بيشتر از قيمت فروش ، تمام مىشود . گاهى اختلاف قيمت از اين هم بيشتر است و توسط درآمدهاى آگهيهاى تبليغاتى جبران مىشود . آگهيهاى تبليغاتى هزينه برنامه‌هاى راديوها و تلويزيونهاى خصوصى را هم تأمين مىكنند . » « 1 »\r\nاربابان اطلاعات جديد ، آگهىدهندگان ، عملا بنگاههاى تبليغاتى هستند . البته اين مؤسسات سرمايه‌دار كه مشتريانشان هم خود ، مؤسساتى سرمايه‌دارند به ترغيب نظريات مخالف با سرمايه‌دارى ، علاقه كمترى دارند و بيشتر برآنند كه اعلانهاى تبليغاتى را به سوى محافظه‌كارى سوق دهند . ولى اين پديده در مقايسه با اين واقعيت اساسى كه وسايل خبرى بيش از هرچيز تكيه‌گاه تبليغاتى مىشود ، اهميت نسبتا اندكى دارند .\r\nبرنامه‌هاى راديويى ، نمايشهاى تلويزيونى ، سرمقاله‌ها ، مقالات و اخبار روزنامه‌ها ، همهء اينها بيش از هرچيز به كار جلب حداكثر مشترى براى تبليغات مىخورد كه خود پايهء خبردهى و اطلاعات سرمايه‌دارى را تشكيل مىدهند .\r\nنقش تبليغات در پول‌سازى : اين است هدف مؤسسات خبرى و همهء مؤسسات خبرى ديگر . براى پول‌سازى بايد حداكثر آگاهيها را به دست آورد . براى به دست آوردن حداكثر آگهيها بايد حداكثر خواننده ، شنونده يا بيننده را جلب كرد . پس « نمك » قلمى كه به « خبر » تبليغاتى زده مىشوند ، بايد طبق ذوق حداكثر افراد تهيه شده باشد ، اين امر يك سلسله نتايج را موجب مىشود : هر روز بايد بيشترين افراد ممكن را به جلو راديوها و تلويزيونها يا بساط روزنامه‌فروشيها جلب كرد . خبر يك حادثهء هيجان‌انگيز ، ميزان فروش روزنامه‌ها ، تعداد شنوندگان و بينندگان را به سرعت بالا مىبرد و منافع را افزايش مىدهد ، پس مسئله اين است كه هر روز خبر حادثهء هيجان‌انگيزى را پيدا كرد ؛ بدين‌سان اخبارى كه اهميّت واقعى ندارند ، اگر فقط جنبه شگفت‌انگيزى داشته باشند بزرگ مىشوند . اگر لازم افتد قضاياى بىاهميّت را بزرگ مىكنند ، تا شايسته عنوانهاى درشت\r\n\r\n\r\n","description":"","footnote":"\r\n( 1 ) . دو ورژه اصول علم سياست ، ترجمه دكتر ابو الفضل قاضى ، ص 186 به بعد .\r\n","page_name":" 324 ","page_number":324},
  {"content":"\r\n\r\nصفحات اول گردد كه بر فروش مىافزايد . اين قانون جامعه‌شناسى در وهله اول بدان منجر مىشود كه در اهميت جنايات ناشى از عشق و هوس ، ماجراهاى عشقى معروف و جنجالهاى گوناگون ، راه اغراق پيش گيرند . در سياست اين قانون ، موجب مىشود كه در اهميت هر مسئله غلو كنند تا جالبتر شود . كينه يا شوق مردم را مصنوعا برمىانگيزند تا تيراژ بالا رود .\r\nشخصى شدن قدرت : كه چند سالى است از آن فراوان سخن مىرود ، تا حدودى نتيجهء اين فرايند است . توده مردم به افكار مجرد و به مسلكها كه به درد عنوانهاى درشت و تصويرها نمىخورند ، توجه اندكى دارد ، ولى اگر اين افكار در كسى تجسم يابد و به آن كس هم قيافهء قهرمان داده شود ، همه‌چيز تغيير مىيابد . تئاتر و سينما سودآورى تبليغاتى « ستاره‌ها » را كه آفريدهء وسايل خبرى جديد هستند ، نشان داده‌اند . اين نظام ، در زمينه سياست هم سودآور است : بدين‌سان مطبوعات ، هفتگيهاى مصوّر ، راديو و تلويزيون به آفريدن قهرمانان سياسى كمر مىبندند . از سوى ديگر قاعدهء اساسى براى جلب نظر هرچه بيشتر عموم ، اين است كه با هيچ كس برخوردى به وجود نيايد . پس مطبوعات ، راديو و تلويزيون در پى آنند كه تا سرحدّ امكان از مسائل مورد اختلاف مهم و خطرناك حذر كنند . موضع‌گيرى در اين‌گونه مسائل ممكن است بعضى از مشتريان را ناراحت كرده و فرارى دهد : مسلما اگر لازم باشد كه از اين مسائل سخنى به ميان آيد ، چون در قلب اخبار روز جا دارند ، اين كار با حداكثر احتياط انجام مىشود و مىكوشند تا همه را راضى كنند ، يعنى به كنه مسئله وارد نمىشوند ، خود را به راه ديگر مىزنند و توجه مردم را منحرف مىكنند . بدين‌سان با شهروندان چنان رفتار مىشود كه گويى كودكانى عقب مانده‌اند و شايستگى مقابله با مشكلات را ندارند . بدين‌طريق ، به‌جاى اينكه آنان را آماده كنند تا به مسئوليت خويش آگاه باشند ، برعكس آنان را از مسئوليت خود دور مىسازند .\r\nنظام خبرى سرمايه‌دارى در پى خواب كردن شهروندان در زمان عادى است ، يعنى آنگاه كه بايد بيدارشان داشت و هنگامى كه شوريده و آشفته‌اند و بايد آرامشان كرد ، ايشان را تحريك مىكند . جنون ضد كمونيستى در ايالات متّحدهء آمريكا در 1953 در زمان « مك كارتيسم » « 1 » هيجان جنگ‌طلبانهء پائيز 1961 و هجوم به ساختن پناهگاههاى اتمى خصوصى ، مثالى چند درميان هزاران مثال ديگر از اين رويّه دوم است . نظام خبرى\r\n\r\n\r\n","description":"","footnote":"\r\n( 1 ) .  Mac Carthism \r\n","page_name":" 325 ","page_number":325},
  {"content":"\r\n\r\nسرمايه‌دارى نقشى بازى مىكند كه درست مخالف نقشى است كه يك نظام خبرى مطابق منافع عمومى بايستى داشته باشد .\r\nاز سوى ديگر ، دفاع از ارزشهاى متعارف از نظامهاى مستقر و از سازمانهاى موجود چون كسى را ناراحت نمىكند ، از رويه انتقادى و اصلاح‌طلبانه سودآورتر است ؛ مردم طبيعتا محافظه‌كارند و طبيعتا از نوآوريها مىترسند . اگر هم بايستى غالبا دربارهء ترقى بحث شود ، براى اين است كه مد روز است ، غرض نوعى ترقى دوردست و تجريدى است كه به اندازهء كافى مبهم است تا آنهايى را كه با اين ترقى موقعيّت مكتسب خود را در تهديد مىبينند نهراسند . مىپذيرند كه همه‌چيز تحول مىيابد ، بىآنكه روشن كنند كه چه‌چيز بايد تحول يابد . اگر حمله به سوء استفاده‌ها و اجحافهاى موجود ، خوانندهء متوسط را ناراحت كند ، يا با منافع اعلان‌دهندگان در تناقض افتد ، هرگز بدان حمله نمىشود ؛ در پى خوانندهء متوسط بودن ، به محافظه‌كارى مىانجامد .\r\nبالاخره در حالى كه شيوه‌هاى فنى خبردهى ، نشر عناصر يك فرهنگ واقعى در ميان مردم را ممكن مىسازد ، نظام خبرى سرمايه‌دارى به چيزى مىانجامد كه مىتوان بر آن « تحميق » مردم نام نهاد . نظام خبرى سرمايه‌دارى بر آن است كه افراد را در جهانى كودكانه با سطح فكرى بسيار پايين زندانى كند . مىتوان شيوه‌هاى ديگرى براى « تحميق » مردم برشمرد : سينما و ورزش ، مثالهاى زيادى را در اين خصوص ارائه مىدهند : به كمك اين وسايل ، مردم را در محيطى غير واقعى ، مصنوعى ، اعجاب‌انگيز و پوچ غوطه‌ور مىسازند و بدين‌سان ايشان را از مسائل حقيقى منحرف مىكنند . آنان كه قربانى وسايل خبرى سرمايه‌دارى مىشوند براى انجام تكاليف شهروندى خويش آمادگى اندكى دارند .\r\nكمونيستها مىگويند كه اين شيوه‌ها آگاهانه طرح شده‌اند و سرمايه‌داران به‌طور ارادى از مطبوعات عشقى ، داستانها ، ماجراهاى ورزشى و سينما استفاده مىكنند ، تا استثمارى را كه بر توده‌هاى مردم تحمل مىكنند ، از يادشان ببرند و ارادهء طغيان آنان را فرونشانند . به‌طور عينى نظام‌هاى خبرى رژيمهاى آزادمنش به اين نتيجه منتج مىشود ، ظاهرا اين روش از مكانيزم مشترىجويى سرمايه‌داران سرچشمه مىگيرد .\r\nتعدد وسايل خبرى كه تنها توجيه واقعى نظام است ، خود به خود رو به انهدام است ، از يك‌سو تحول فنّى موجب استفاده از وسايل بيش از پيش پيچيده و در نتيجه بيش از پيش گرانقيمت كه فقط در دسترس مؤسّسات غول‌پيكر است مىشود ؛ از سوى ديگر تبليغات ، به آن وسايل خبرى روى مىآورد كه تودهء عظيمى از مصرف‌كنندگان را جلب كند : توزيع آگهيها در ميان تعداد فراوانى از روزنامه‌هاى كم تيراژ يا برنامه‌هاى كم اهميّت\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nراديو و تلويزيون ، سودآور نيست ؛ نتيجه گرايش به سوى تمركز نظام خبرى است .\r\nروزنامه‌هاى كوچك قرون نوزدهم و بيستم كه مظهر استقلال و تنوع حقيقى بوده‌اند ، ديگر نمىتوانند به حيات خود ادامه دهند ، تعداد روزنامه‌ها روز به روز كمتر و ابعاد آن روز به روز بزرگتر مىشود . مطبوعات در دست تنى چند متمركز مىشوند .\r\nدر سالهاى اخير چنين پديده‌يى وسعت و دامنهء مخصوصى در بريتانياى كبير گرفت و به‌طور خاصى افكار عمومى را تكان داد ، ولى اين پديده‌يى عام است . مثلا در كشور فرانسه مطبوعات محلى تقريبا در همه‌جا در انحصار يك يا دو روزنامه درآمده است . در مورد راديو و تلويزيون هم به سبب تعداد محدود امواجى كه در اختيار هر كشور است ، تمركز ، امرى لازم است ؛ بدين‌سان تنوّع و تعدد به تدريج ، به سود چند انحصارگر بزرگ كه قدرت عظيمى با ماهيت غير دموكراتيك ، در دولت دارند از بين مىرود . تصويرى كه در بالا رسم كرديم تا حدى سياه است . اين تصوير ، گرايشهاى طبيعى نظام خبرى را در يك نظام مبتنى بر آزادى فعاليت اقتصادى توصيف مىكند . گرايشهاى مذكور به وسيلهء عناصر گوناگونى كه ممكن است تقويتشان كرد متوقف يا متعادل مىگردند . اولين درمان عبارت است از اينكه در يك كشور ، نظام خبرى سرمايه‌دارى و نظام خبرى سوسياليستى با يكديگر همزيستى داشته باشند و هريك آن ديگرى را تصحيح كنند . عملا در ميان بسيارى از ملل غربى ، مطبوعات از روى الگوى سرمايه‌دارى سازمان يافته ، ولى راديو و تلويزيون در دست دولت يا يك بنگاه دولتى است . بدين ترتيب راديو و تلويزيون ، آزاد از قيود تبليغات و نفع‌پرستى مىتوانند دست به فعاليتهاى تربيتى زنند و اثرات « تحميق » نظام خبرى سرمايه‌دارى را جبران كنند . چندگونگى حاصل از وجود مطبوعاتى آزاد در كنار راديو و تلويزيون به اين دو اجازه نمىدهند كه در سراشيب تبليغات اقتدارطلب سقوط كنند .\r\nحتى در راديو و تلويزيون دولتى هم مىتوان روشهاى ابتكارى چندگونگى را كه مىگذارد تا شهروندان استدلالات مختلف موجود را بشناسند وارد كرد . چندگونگى سرمايه‌دارى تا حد زيادى امرى تخيلى است : كمند كسانى كه چند روزنامه مىخرند ، تقريبا همه يك روزنامه مىخوانند و بنابراين ، ديدى ناقص از مسائل دارند . برعكس مباحثات روزنامه‌نگاران يا شخصيتهاى مختلف العقيده در راديو و تلويزيون ، به تنوّع اصيلى كه با روح دموكراسى موافق است تحقق مىبخشد . به همين ترتيب است ، اعطاى اجازهء استفاده از راديو و تلويزيون براى مدت مساوى در هنگام انتخابات .\r\nاين همزيستى دو نظام ، معمولا نتايج نيكويى دارد : در پاره‌يى از كشورها مثلا در\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nبريتانياى كبير و كانادا ، راديو و تلويزيون بدين‌سان فعاليت شايان توجهى در زمينه تربيت شهروندان انجام مىدهند كه نهادهاى دموكراتيك را تقويت بسيار مىكنند . لكن سوء استفاده هم ممكن است .\r\nحكومتها ممكن است همچون حكومتهاى مقتدر به استفاده از راديو و تلويزيون براى انجام تبليغات خود گرايش داشته باشند ، تحول راديو تلويزيون فرانسه از چند سال پيش به اين طرف مثال خوبى در اين زمينه است ؛ اگرچه هنوز سطح عمومى آن از سطح راديو تلويزيون خصوصى ( از نوع آمريكايى ) برتر است اما در زمينه سياسى و اجتماعى همه‌گونه انتقادى از آن جايز است .\r\nدر كشورهاى سرمايه‌دارى ، استثنائا پاره‌اى نهادهاى ابتكارى يافت مىشود كه مىكوشند اطلاعاتى واقعا مستقل به‌وجود آورند كه هم از دولت و هم از رقيب سرمايه‌دارى ، رها باشند . برخى از اين نهادها ، آزادى شخصى روزنامه‌نگاران را تضمين مىكنند : مانند « شرط وجدان » « 1 » كه اجازه مىدهند روزنامه‌نگار از نوشتن چيزى كه بدان معتقد نيست سر باز زند و حتى روزنامه را با دريافت غرامت قابل توجهى ترك كند . در عمل هميشه تمسك به اين اصل آسان نيست و شرط پيشرفت در اين شغل ، عدم استناد به آن است . برخى از روزنامه‌نگاران موفق مىشوند كه براى خود شهرتى دست و پا كنند كه مورد درخواست مردم است : وضع آنها به گونه‌يى محكم است كه مىتوانند آنچه را كه مىخواهند يا تقريبا مىخواهند ، بگويند : وضع « والتر ليپمن » در ايالات متّحده از اين‌گونه است . كسانى ديگر نيز هستند ، بىآنكه اين پديده در ديگر كشورها رايج باشد . بسيار مهمتر از اين ، وضع پاره‌يى از روزنامه‌هاى مستقل تايمز ، لوموند و نيويورك تايمز است .\r\nسرچشمه‌هاى اين استقلال متفاوتند : گاهى اين استقلال به سبب شهرت خانوادگى گردانندگان روزنامه است ( مورد روزنامه تايمز ) . استقلال روزنامهء لوموند نتيجهء اساسنامهء 1944 اين روزنامه است . كليه روزنامه‌هايى كه هنگام اشغال فرانسه ، توسط آلمان منتشر مىشدند ، مصادره گرديدند و مؤسسات آنها به گروههاى روزنامه‌نگاران آزاد واگذار شد .\r\nروزنامه‌هاى جديد يكى پس از ديگرى به زير يوغ وام و بهرهء آن افتادند به جز لوموند ، زيرا اين روزنامه هرگز در بودجه‌اش كسرى نداشت و برعكس سود منظم اين مؤسسه امكان داد كه خسارات مالكان قديم را نيز جبران كند . پس ، آزادى گروه نويسندگان اين روزنامه كه در سال 1944 به وجود آمد و بعد از آن نيز افزايش يافت ، در برابر خود مانع\r\n\r\n\r\n","description":"","footnote":"\r\n( 1 ) .  Clause de Conscience \r\n","page_name":" 328 ","page_number":328},
  {"content":"\r\n\r\nو رادعى نديد : سنتى آفريده شد و روحيه‌يى نضج گرفت و در اين راه شخصيت يك مدير محكم و مورد احترام نيز مددكار بود .\r\nظاهرا اكنون استقلال روزنامه‌هايى چون تايمز و لوموند خوب قوام يافته است ؛ زيرا نوع خوانندگان ، اين روزنامه‌ها را از نظر تبليغاتى در وضع ويژه‌يى قرار مىدهد . براى روزنامه‌هاى ديگر تيراژ بسيار زيادى لازم است تا مؤسسه ، سودآور باشد : از اينجا تمركز بيش از پيش شديدى سرچشمه مىگيرد . برعكس اين « روزنامه‌هاى خواص » مىتوانند در قياس با تيراژ معمولى خود ، به سبب نوع مشتريان خود نرخ آگهى خود را تحميل كنند : چيزى كه به حساب مىآيد اين است كه همه سرشناسان ملت ، در انگلستان تايمز و در فرانسه لوموند مىخوانند . بعضى از آگهيها مىبايست حتما اين دسته از افراد را تحت تأثير قرار دهد : پس نمىتوانند از روزنامه‌هاى خواص چشم بپوشند . اما استقلال اين روزنامه‌ها به روزنامه‌هاى عوام تعميم نمىيابد ، پس آزادى مطبوعات محدود به چند روزنامه است ؟ مىتوان چنين انديشيد كه بالا رفتن عمومى سطح فرهنگ در كشورهاى پيشرفته ، كم‌كم اختلاف ميان نظام خبرى خواص را از ميان برمىدارد و اين نظام اخير هم به تدريج با الگوى نظام اول تنظيم خواهد يافت .\r\nمىتوان اين تحول را از طريق ايجاد مراكز ديگر مقاومت سرعت بخشيد . احداث راديو يا تلويزيون به شكل بنگاه دولتى خودمختار در برابر دولت كه به وسيلهء يك شوراى ادارى متشكل از نمايندگان روزنامه‌نويسان ، نمايندگان روزنامه‌خوانان و شخصيتهاى مستقل رهبرى مىشوند ، ظاهرا در اين باب بسيار مؤثر است . بىبىسى « 1 » (  B . B . C  ) در سرزمين انگليس از روى اين الگو به وجود آمده است كه هم استقلال آن و هم سطح فرهنگى آن تحسين‌آميز است . « 2 »\r\nمدتهاست كه از قبول اساسنامه مشابهى براى راديو و تلويزيون فرانسه سخن مىرود ؛ به اين منظور چند طرح دقيق تهيه شده است ، ولى تاكنون نه حكومتها به اجراى آن تن درداده‌اند و نه نمايندگان مجلس . برخى از خود مىپرسند كه آيا اين تنها راه براى ايجاد يك نظام خبرى واقعا آزاد حتى در قلمرو مطبوعات نيست ؟ شايد روزى اساسنامهء 1944 فرانسه چون پيشاهنگ اين جريان به شمار آيد . » « 2 »\r\n\r\n\r\n","description":"","footnote":"\r\n( 1 ) .  British Broadcasting Corporation \r\n( 2 ) . اصول علم سياست ، پيشين ص 197 .\r\n","page_name":" 329 ","page_number":329},
  {"content":"\r\n\r\n\r\nنقش مطبوعات در رشد دموكراسى\r\n\r\nصور اسرافيل - دهخدا\r\nيكى از روزنامه‌هايى كه در تاريخ مشروطيّت ايران اهميّت بسيار دارد ، نامهء هفتگى صور اسرافيل است كه نه ماه پس از استقرار مشروطيّت در تهران زير نظر ميرزا جهانگير خان از آزاديخواهان بنام ، و ميرزا على اكبر دهخدا شروع به كار كرد . ميرزا جهانگير خان صور اسرافيل ، مردى شجاع بود و بدون بيم و هراس خيانت زمامداران و رابطهء آنان را با اجانب و دشمنان ملّت ايران برملا مىساخت و به همين علّت بارها تحت تعقيب قرار گرفت و سرانجام در كودتاى 1326 ه . ق به دستور محمّد على ميرزا در باغشاه كشته شد .\r\nميرزا جهانگير خان تنها از لحاظ انديشه‌هاى سياسى و اجتماعى مردى انقلابى نبود ، بلكه در سبك نگارش نيز راهى نو پيش‌گرفت و به‌جاى پيروى از سبكهاى ثقيل و نامطلوب قديم ، افكار و احساسات اجتماعى خود را به زبان سادهء مردم كوچه بازار بيان مىكرد و هجويه‌هاى منظوم و مقالات انتقادى خود را با عباراتى بىپيرايه و طنزآميز به رشتهء تحرير مىكشيد .\r\nمطالب صور اسرافيل بيشتر به نثر بود و جنبهء انتقادى داشت . مقالات كوتاهى كه به عنوان چرند و پرند نوشته مىشد ، هجوآميز و نيش‌دار بود و از بسيارى جهات با روزنامهء ملّا نصر الدين قفقاز و آذربايجان شباهت داشت . اين مقالات كه با امضاى مستعار « دخو » يا « خرمگس » ، « نخود هر آش » و « برهنه خوشحال » انتشار مىيافت در حقيقت به قلم ميرزا على اكبر خان قزوينى « دهخدا » منتشر مىشد ، وى طنزنويسى دقيق و قاطع بود و بدون كمترين ملاحظه و اغماض ، رژيم استبدادى عصر خود و مظالم اغنياء و فئودالها و روحانى نمايان و رياكاران را به باد انتقاد و تمسخر مىگرفت و وضع رقت‌بار روستائيان و فقر و انحطاط و بدبختى شهرنشينان و بيچارگى و عقب‌ماندگى زنان ايرانى را در آثار خود منعكس مىكرد و مردم را به مبارزه و مقاومت در برابر ستمگران تبليغ و تحريص مىنمود .\r\nوى به شدت با انديشه‌هاى خرافى ، صبر و تسليم ، ترك دنيا ، تنبلى و تن‌آسانى و جهل و بىخبرى مبارزه مىكرد و ايرانى آزاد و آباد و مردمى زنده و هوشيار مىخواست .\r\n\r\nيادى از ميرزا جهانگير خان صور اسرافيل\r\nبعد از كودتاى 22 جمادى الاولى ( 1326 ه . ق ) كه آزاديخواهان شكست خوردند و\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nمجلس يكم برچيده شد ، روزنامه‌ها عموما تعطيل شدند ، چون محمد على شاه از مدير و نويسندگان صور اسرافيل از جهت لحن شديد انتقادى آن كينهء فراوان در دل داشت ، ميرزا جهانگير خان شيرازى را روز بعد ، به وضع فجيعى در باغشاه كشت ، ولى دهخدا با تحصّن در سفارت انگليس رهايى يافت و با تنى چند از آزاديخواهان به اروپا تبعيد گرديد و در سوئيس با كمك دوستان بار ديگر روزنامه صور اسرافيل را به همان سبك سابق داير كرد .\r\nدر سومين و واپسين شمارهء همين دورهء صور اسرافيل ( 15 صفر 1327 ) دهخدا به ياد رفيق شجاع و مبارز خود ميرزا جهانگير خان شهيد شعرى سرود ؛ وى دربارهء انگيزهء اين شعر گويد كه « شبى ميرزا جهانگير خان را در خواب ديدم ، از صحبت او دريافتم كه مىگويد : « چرا مرا فراموش كردى ؟ » بلافاصله در خواب اين مصراع به خاطر من آمد\r\n « ياد آر ز شمع مرده ياد آر » \r\nدر اين حال بيدار شدم و چند قطعه مسمّط سرودم كه در اينجا قسمتى از آن رثائيه را مىآوريم :\r\n اى مرغ سحر ، چو اين شب تار * بگذاشت ز سر سياهكارى\r\nوز نغمهء روح‌بخش اسْحار * رفت از سر خفتگان خُمارى\r\nبگشوده گره ز زلف زر تار * محبوبه نيلگون عمارى\r\nيزدان به كمال شد پديدار * و اهريمن زشتخو حصارى\r\nياد آر ز شمع مرده ياد آر * چون باغ شود دوباره خرم\r\nاى بلبل مستمند مسكين * وز سنبل و سورى سپر غم\r\nآفاق نگارخانهء چين * گل سرخ و به رخ عرق ز شبنم\r\nتو داده ز كف قرار و تمكين * زان نو گل پيش رس كه در غم\r\nناداده به ناز شوق تسكين * وز سردى وى فسرده ياد آر « 1 » \r\n\r\nنمونه‌يى چند از مقالات انتقادى دهخدا\r\nدر مقاله‌اى كه در شمارهء 22 صور اسرافيل در ذيحجّه ( 1325 ه . ق ) درج شده يكى از افراد ايرانى انتظارات خود را از آزادى و مشروطيّت چنين بيان مىكند : « مشروطه يعنى عدالت ، مشروطه يعنى رفع ظلم ، مشروطه يعنى آسايش رعيّت ، مشروطه يعنى آبادى مملكت » ولى همين‌كه انتخابات پايان مىپذيرد ، مىبيند برگزيدگان ، در حقيقت نمايندهء\r\n\r\n\r\n","description":"","footnote":"\r\n( 1 ) . از صبا تا نيما جلد دوم ، ص 96 .\r\n","page_name":" 331 ","page_number":331},
  {"content":"\r\n\r\nاكثريت نيستند و از درد دل مردم و نيازمنديهاى خلق به كلّى بىخبرند . « مىبيند در انتخابات وكلاى خوب ، جز به عظم بطن ( شكم گنده ) ، كلفتى گردن ، بزرگى عمامه ، بلندى ريش و زيادى اسب و كالسكه دقت نكرده‌اند . . . » « 1 »\r\nدر حقيقت دهخدا ، از فقدان رشد اجتماعى و بيخبرى مردم ، و عدم مداخلهء آگاهانهء آنان در امور سياسى و اجتماعى رنج مىبرد . طبيعى است ، در جامعه‌يى كه اكثريت قريب به اتفاق مردم از نعمت خواندن و نوشتن محرومند و از حقوق و آزاديهاى فردى و اجتماعى خود بيخبرند ، و در مكتب احزاب و اجتماعات تربيت سياسى نشده و به بحث و انتقاد در مسائل اجتماعى و اقتصادى خو نگرفته‌اند و از معنى و مفهوم كلمهء « دموكراسى » يعنى حكومت مردم بر مردم براى تأمين سعادت اكثريت ، اطلاع كافى ندارند ، نتيجهء انتخابات جز اين نخواهد بود .\r\nدر شمارهء چهارم مورخ هشتم جمادى الاول ( 1328 ه . ق ) به متظاهرين و دشمنان اسلام و روحانى نمايانى كه مىخواهند چند صباحى بر توده‌يى جاهل حكومت و فرمانروايى داشته باشند چنين مىگويد :\r\nظهور جديد : « اگر به يك مسلمان ايرانى بگويند : مؤمن آب دماغت را بگير ، مقدس چرك گوشت را پاك كن ، دشمن معاويه ساق جورابت را بالا بكش ، كار به اين اختصار ، براى اين بيچاره ، مشقت و مصيبت بزرگى است ! . . . عجب است ، با اينكه امروز مزاياى دين حنيف اسلام بر همهء دنيا مثل آفتاب روشن شده ، با اينكه آن همه آيات محكم و اخبار ظاهره در امر خاتميت و انقطاع وحى بعد از حضرت رسالت پناهى وارد گرديده ، با اينكه اعتقاد به تمام اين مراتب از ضروريات دين ماست ، باز تمام اين پيغمبران دروغى ، امامان جعلى و نواب كاذبه همهء دنيا را مىگذارند و در همين قطعه خاك كوچك ، كه مركز دين مبين اسلام است ، نزول اجلال مىفرمايند .\r\nيك نقطهء اولى ، يك جمال قدم ، يك صبح ازل ، يك من يظهره اللّه و يك ركن رابع « 2 » در هيچ‌يك از كوهستانهاى فرنگستان و در هيچيك از دهات آمريكا به امر قانون و به حكم عموميت معارف ، قدرت ابراز يكى از اين لاطايلات را ندارد اما ماشاء اللّه در خاك پر بركت ايران اين گونه دعاوى به زودى پيش مىرود و هم معركه گرم مىشود !\r\nعلّت چيست ؟\r\n\r\n\r\n","description":"","footnote":"\r\n( 1 ) . يحيى آريان‌پور ، از صبا تا نيما ، جلد دوم ( 1357 ) ، ص 80 .\r\n( 2 ) . نقطهء اولى ، جمال قدم ، صبح ازل ، من يظهره اللّه اصطلاح بابيه و بهائيه و ازليه است ، و ركن رابع اصطلاح شيخيه كه بعد از خدا و پيغمبر و امام به ركن قايلند كه واسطهء امام و خلق است .\r\n","page_name":" 332 ","page_number":332},
  {"content":"\r\n\r\nعلّت تحريك خيال مدعيان هرچه باشد ، علّت قبول عامه و پذيرايى خلق ايران دو امر بيشتر نيست : يكى جهل ، ديگرى عادت به تعبّد .\r\nدر مدت هزار و سيصد سال ، با آن همه آيات بيّنات ، با آن همه اوامر صريحه و با آيهء وافى هدايهء و  الَّذِينَ جاهَدُوا فِينا  « 1 » . . . الخ چنان ما را به تعبّد و قبول كوركورانهء اصول و فروع مذهب خودمان مجبور كردند و چنان راه غور و تأمل و توسعهء افكار را به روى ما سدّ نمودند كه امروز در تمام وسعت عالم اسلامى ايران يك طلبه ، يك عالم و يك فقيه نيست كه بتواند اقلا يك ساعت بدون برداشتن چماق تكفير ، كه آخرين وسيلهء غلبه بر خصم است ، با يك كشيش عيسوى ، با يك خاخام يهودى و با يك حشيشى مدعى قطبيت ، اقلا يك ساعت منظم و موافق اصول منطق صحبت كند .\r\nاطفال ما از تمام اصول متقنهء اسلامى ، فقط به حفظ يك شعر مغلق ( نه مركب بود و نه جسم و نه جوهز نه عرض ، الخ ) اكتفا نمىكنند كه در سن هشتاد سالگى هنوز از عهدهء كشف اغلاق همين يك شعر برنمىآيند .\r\nطلاب و علماى ما به خواندن يك شرح باب حادى عشر « 2 » ، كه وحدانيت را به سورهء توحيد ثابت مىكند ، قناعت مىنمايند و اگر خداى نكرده يك نفر هم از تحقيقات ابو حنيفه دست كشيده و بر خلاف معنى مجهولى كه به حديث شريف « الحكمة ضالّة مؤمن » مىبندند ، به خواندن حكمت و كلام جسارت نمايد ، آن وقت بيچاره تازه در يك منجلاب وهم و ورطهء خرافات مىافتد كه جز اعانت و عطوفت الهى براى رهايى او چارهء ديگر نيست .\r\n. . . ملت ما به قدرى از اسلامپرستى و غيرت ديانتى همين آقايان ، امروز از معنى و حقيقت اسلام دور مانده است كه كمال بيغيرتى و نهايت بيعرضگى است اگر يهوديها در فكر رواج مذهب خود نيفتند . » « 3 »\r\n« . . . براى اثبات همهء اين مراتب ، دليلى واضحتر از اين مكتوب نيست كه از رشت رسيده و هر مسلمان صاحب غيرت را دچار حيرت مىكند : سيد جلال وكيل معروف به شهرآشوب ، كه چندى قبل در رشت به واسطهء ارتكاب خلافى در حبس حكومت بود ، زن و اطفالش با قرآن به انجمن ملّى رشت آمده و خلاصى او را خواستگار شدند . وكلاى انجمن براى ترحم به اطفال صغير او ، محبوس را از حكومت خواسته و پس از اثبات\r\n\r\n\r\n","description":"","footnote":"\r\n( 1 ) . از سورهء عنكبوت آيهء 69 اصل آيه اين است :  وَ الَّذِينَ جاهَدُوا فِينا لَنَهْدِيَنَّهُمْ سُبُلَنا وَ إِنَّ اللَّهَ لَمَعَ الْمُحْسِنِينَ  .\r\n( 2 ) . شرح باب حادى عشر ، متن از علامهء حلى در اعتقادات ، و شرح از فاضل مقداد .\r\n( 3 ) . از صبا تا نيما ، پيشين از ص 81 به بعد .\r\n","page_name":" 333 ","page_number":333},
  {"content":"\r\n\r\nتقصير به مجازات خودش رسانده مرخصش كردند . سيّد استدعا كرد حالا كه انجمن ملّى مرا از حبس رهايى داده ، بايد در تمام عمر در خدمت همين انجمن باشم . وكلا هم اجازه داده ، سيّد مدتى مشغول خدمات انجمن رشت بود ، تا اينكه در لشت‌نشاى جناب امين الدوله ، رعايا به واسطهء فقر و فلاكت به شورش و هيجان مجبور شدند . از تهران تلگرامى براى جلوگيرى از بينظمى به انجمن رشت شد و جناب حاجى ميرزا محمد رضا ، كه طرف اطمينان انجمنند ، به رفع غائله مأمور شدند و سيّد جلال وكيل مزبور را نيز همراه بردند . پس از آنكه اندك سر و صورتى به كارهاى آنجا دادند ، حاجى ميرزا محمد رضا به رشت مراجعت كردند و سيّد جلال براى اينكه از امنيّت آنجا كاملا مطمئن شود ، در لشت‌نشا ماند كه بعد از چند روز مراجعت كند .\r\nهمين كه حاجى ميرزا محمد رضا مراجعت كردند ، سيّد شهرآشوب ، خوابى مىبيند كه امام عليه السّلام فرموده‌اند : تو نايب من هستى و در مدت هفت سال كه هنوز از غيبت من باقى است ، از جانب من رئيس و پيشواى امتى ، قول تو قول من ، كردهء تو كردهء من است . . .\r\nكاغذ خيلى مفصل است ، ولى خلاصهء مطلب اين است كه سيّد در مدت چند روز ، دوازده هزار مريد و معتقد پيدا كرده و ماليات هفت ساله را به اهالى آنجا بخشيده و وعده داده است كه عنقريب خود حضرت ظهور مىكند و آن وقت ديگر هرچه فرمودند همان‌طور رفتار خواهيد كرد .\r\nچندين دفعه از انجمن رشت كاغذهاى سخت به شهرآشوب نوشته‌اند ، در جواب گفته اين كاغذها معنى ندارد و به اطمينان حمقا دلگرم است . و هردفعه هم امر كرده است كه پنج تومان به حامل رقعه بدهند و عجب آنكه به محض فرمودن اين يك كلمه صد نفر هريك با پنج تومان حاضر مىشوند كه به حامل كاغذ بپردازند و بر يكديگر در اطاعت امر آقا مسابقت بورزند ( انتهى )\r\nبلى ، اينست حال اين ملت بدبخت كه از حقيقت مذهب خود بى خبر و به اطاعت تعبدى و كوركورانه مجبور است و اين است عاقبت امتى كه علماى آن جز نفس‌پرستى و حب رياست مقصدى ندارند . »\r\nاين مقاله غوغاى عظيمى در ميان ملايان و عامه پديد آورد و نويسنده ناچار شد كه مقالهء دفاعيهء مفصلى در اثبات برائت خود انتشار دهد و در پايان آن از مقاله‌اى كه در همين زمينه به قلم سيد جمال الدين ، واعظ شهير ، نوشته شده بود ، استمداد كند .\r\nمقالهء « دفاع » كه در شماره 8 - 7 مورخ 21 جمادى الاخر 1325 صور اسرافيل آمده ،\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nبر خلاف سبك نگارش معمول دهخدا ، مقاله‌اى است جدى و استدلالى پر از آيات قرآن و عبارات غليظهء متداوله در ميان علماى اسلامى كه پيداست براى جوابگويى و اسكات مدعيان به زبان خود آنها تحرير يافته است .\r\nما از نقل متن كامل اين مقاله به علت طولانى بودن آن صرفنظر مىكنيم و براى اينكه خوانندگان رشتهء مطلب را گم نكنند ، خلاصه‌اى با حفظ ارتباط مندرجات آن به دست مىدهيم .\r\n« . . . در اين زمان كه اين گروه [ يعنى ايرانيان 
  ] به دركات سافلهء پريشانى تنزل نموده . . . و حتى دين و مذهب هم دچار انكسار و ضعف گرديده بود و هريك از ملائك بعث [ جرايد 
  ] در اين روز  « إِذَا الْوُحُوشُ حُشِرَتْ »  « 1 » به اصطلاح يك شعبه از اوضاع اين ملّت فلكزده مشغول شده و هركدام به نحوى در كنار كشيدن و نجات دادن اين كشتى طوفانزده مىكوشيدند ، « اسرافيل » ما نيز برحسب غيرت اسلاميّت و تعصب دينى بناى تحسر و تلهف براى دين مبين متروك خودمان گذاشت و نداى « على الاسلام فليبك الباكون » « 2 » در داد . . . قلم ما از نمرهء اول با هزاران سوز و گداز به معالم طامسه « 3 » و رسوم عافيهء « 4 » شوكت اين دين قيّم نظر انداخته و خون مىگريست و كم‌كم قدم به خط ايقاظ « 5 » افكار و تنبيه خواطر بر اين نقصان فاحش ، و معالجهء اين زخم ، كه بزرگترين دردهاى ملّت متديّن محسوب مىشود ، گذاشت و جسته‌جسته به انتقاد معايب عارضه و نقائص طاريه پرداخت - اگرچه خود مىدانست اينراه سخت تنگ و تاريك و بىاندازه درشت و باريك است . گوش مردم به اين حرفها مأنوس شده و وضع تنزل خود را در آينه نديده . . . چه شد كه به اين روز سياه مانديم و 270 ميليون از سيصد ميليون نفوس اسلاميه گرفتار تبعيت اجانب شدند ؟\r\nچه شد كه دين حنيف ما پيش خارجيان ، منافى تمدن و ترقى محسوب و العياذ باللّه منفور شد ؟ . . . زيرا كه بعضى از علماى ما از حقايق اسلام غفلت كرده و ظواهر قشريّه آن را گرفته و تابع هوا و هوس خود كردند . . . باز هستند جمعى از خدانشناسها كه براى رياست چند روزهء خود مىخواهند مجلس شوراى ملّى بلكه دين اسلام را از ميان بردارند . . .\r\nرؤساى مسلمين از نواقص و معايب خود به كلّى بىخبر ماندند و حقايق منزه اسلامى را با\r\n\r\n\r\n","description":"","footnote":"\r\n( 1 ) . قرآن كريم ، سورهء تكوير از آيه 5 .\r\n( 2 ) . از دعاى ندبه كه از امام جعفر صادق ( ع ) روايت شده مأخوذست . اصل عبارت اين است : و على الاطائب من اهل بيت محمد فليبك الباكون و ليندب النادبون .\r\n( 3 ) . آثار گمشده .\r\n( 4 ) . نشانه‌هاى از بين رفته .\r\n( 5 ) . بيدار كردن .\r\n","page_name":" 335 ","page_number":335},
  {"content":"\r\n\r\nسفسلطه‌هاى مذاهب باطله ، درهم آميختند . . . رؤساى ما نخواستند معايب حادثهء امور خودمان را نه از دوست و نه از دشمن بشنوند و ابدا گوش به هيچگونه انتقادات و مباحثات ندادند و مفاد  « يَسْتَمِعُونَ الْقَوْلَ فَيَتَّبِعُونَ أَحْسَنَهُ »  را پيروى ننمودند ، انتقاد و دلسوزى را با توهين به شرع و دين مشتبه كردند . . . اگر تقصيرى هست بر آن خدّام دين است كه در وظيفه و تكليف خود قصور كرده و از علوم حكمت و فلسفه استعانت نجسته ، زبان دشمن را ياد نگرفته ، مفتريات اعداد را مطالعه ننموده ، در تاريخ مذاهب عالم و استقصاء « 1 » اديان امم غور نكرده و تنها به قواعد صرف و نحو اكتفا كرده و هرچه هم نوشته‌اند تا امروز به آن زبان تازى ( يعنى عربى ) نگاشته و زبان فارسى يعنى زبان ملّى خود را از تحريرات مذهبى ، و ملّت خود را از اطلاعات لازمهء دينى خود باز گذاشته‌اند . . . » .\r\n\r\nلاهوتى\r\n« ابو القاسم لاهوتى كرمانشاهى به سال ( 1305 ه . ق ) در كرمانشاه به دنيا آمده ، با اينكه پدرش كفشدوز بود ، در كار تحصيل فرزند ، تعلّل نورزيد ، وى با كمك مالى يكى از دوستان خانواده ، براى تكميل تحصيلات در شانزده سالگى به تهران آمد ؛ با اينكه پدر و پسر هردو شاعر بودند ، ولى فرزند از قريحه و استعداد بيشترى برخوردار بود . در 18 سالگى نخستين غزل سياسى وى كه لحن آزاديخواهى و سلحشورى داشت در روزنامه حبل المتين كلكته انتشار يافت .\r\nلاهوتى از نوجوانى قدم در ميدان سياست گذاشت ، در سال ( 1326 ه . ق ) در تهران شبنامه و اوراق سياسى منتشر كرد و دوشادوش ستّار خان با مستبدين مىجنگيد . يك چند در ژاندارمرى به خدمات نظامى اشتغال داشت ، ولى چون نتوانست با سوئديها همكارى كند به خاك عثمانى گريخت .\r\nلاهوتى ، در عالم شعر و شاعرى ، تحت تأثير صابر ، شاعر نامدار قفقاز قرار گرفت ، خود او معترف است كه « شيوهء رئاليسم و راه به كار بردن شعر طنزآميز را به عنوان حربهء مبارزهء اجتماعى از صابر آموخته است » « 2 » و نيز به اعتراف خود او ، صابر را ابتدا با\r\n\r\n\r\n","description":"","footnote":"\r\n( 1 ) . تحقيق و موشكافى .\r\n( 2 ) . در نامه‌يى كه به تاريخ 17 ژوئن 1954 ميلادى به زبان فارسى از مسكو به مير احمد اف ( مؤلف شرح‌حال صابر ) نوشته گويد : « اشعار صابر به قدرى ساده ، روان ، خلقى ، هوشمندانه و سرشار از روح شهامت است كه بر دل هر انسانى كه شيفتهء آزادى است راه مىيابد ، در نوشتن چنين آثار مستقل ، صابر راهنماى من بوده است ، در اين زمينه من و ساير فكاهىنويسان ايران نيز مديون استادى او هستيم . . . پيداست كه پيش از صابر هم آثار فكاهى وجود داشته ، اما بنيانگذاران آن اسلوب فكاهى كه به يارى مردم برخيزد با استبداد و استثمار بستيزد و بنام آزادى و سعادت و بهروزى زحمتكشان پديد آمده باشد ، كسى جز على اكبر صابر نيست . »\r\n","page_name":" 336 ","page_number":336},
  {"content":"\r\n\r\nترجمه‌هاى سيّد اشرف الدين حسينى ، مدير روزنامهء نسيم شمال ، شناخته است .\r\nقطعه شعرى كه لاهوتى در سال ( 1327 ه . ق ) هنگام محاصرهء شهر تبريز از طرف سپاهيان شاه مستبد و شكست آنان سروده و « ادوارد براون » آن را در كتاب خود نقل كرده است ، نمونهء بسيار جالبى از طرز بيان رئاليستى اوست . » « 1 »\r\n\r\nوفاى به عهد\r\n اردوى ستم خسته و عاجز شد و برگشت * برگَشت نه با ميلِ خود ، از حَملهء احرار\r\nره باز شد و گندم و آذوقه به خروار * هى وارد تبريز شد ، از هر در و هر دشت \r\n* * *\r\n از خوردن اسب و علف و برگ درختان * فارغ چو شد آن ملّت با عزم و اراده\r\nآزاده زنى بر سر يك قبر ستاده * با ديده‌يى از اشك پُر و دامنى از نان \r\n* * *\r\n لختى سر پا دوخته بر قبر ، همى چشم * بىجُنبش و بىحرف چو يك هيكل پولاد\r\nبنهاد پس ، از دامن خود آن زن آزاد * نان را به سر قبر ، چو شيرى شده در خشم \r\n* * *\r\n در سنگر خود شد چو به خون جسم تو غلطان * تا ظن نبرى آنكه وفادار نبودم\r\nفرزند ، به جان تو بسى سعى نمودم * روح تو گواه است كه بويى نبد از نان \r\n* * *\r\n مجروح و گرسنه ، ز جهان ديده ببستى * من عهد نمودم كه اگر نان به كف آرم\r\nاول به سر قبر عزيز تو بيارم * برخيز ، كه نان بخشمت و جان بسپارم \r\n* * *\r\n تشويش مكن فتح نموديم ، پسر جان * اينك به تو هم مژدهء آزادى و هم نان\r\nوان شير حلالت كه بخوردى تو ز پستان * مزد تو كه جان دادى و پيمان نشكستى \r\n( تهران دسامبر 1909 ميلادى )\r\nيكى ديگر از قويترين اشعار لاهوتى در اين دوره ، قطعهء « لالايى مادر » است كه در اواخر محرّم ( 1328 ه . ق ) در روزنامهء ايران نو انتشار يافت ، در اين شعر كه به شيوهء صابر ساخته شده ، شاعر از نسل جوان دعوت مىكند كه قواى خود را براى حفظ ميهن از\r\n\r\n\r\n","description":"","footnote":"\r\n( 1 ) . از صبا تا نيما ، پيشين ، ص 168 به بعد .\r\n","page_name":" 337 ","page_number":337},
  {"content":"\r\n\r\nتجاوزكاران تجهيز كنند :\r\n آمد سحر و موسم كار است ، با لاىلاى * خواب تو دگر باعث عار است با لاىلاى\r\nننگ است كه مردم همه در كار و تو در خواب * اقبال وطن بسته به كار است با لاىلاى\r\nبرخيز و سوى مدرسه بشتاب * خاك تن آباءِ تو با خون شهيدان\r\nبر گِرد تو ز آن خاك حصار است ، با لاىلاى * گرديده غمين مادر ايران\r\nتو كودك ايرانى و ايران وطن تست * جان را تن بىعيب به كار است با لاىلاى\r\nتو جانى و ايران چو تن تست * برخيز سلحشور ، تو در حفظ وطن كوش\r\nاى تازه گل ، ايران ز چه خوار است با لاىلاى * پس جامهء عزّت به بدن پوش\r\nجاى تو نه گهواره بود ، جاى تو زين است * اى شير پسر ، وقت شكار است با لاىلاى\r\nبرخيز كه دشمن به كمين است * نگذار وطن قسمت اغيار بگردد\r\nبا آنكه وطن را چو تو يار است با لاىلاى * ناموس وطن ، خوار بگردد . . . » « 1 » \r\nهمانطور كه گفتيم لاهوتى در سال ( 1323 ه . ق ) در تهران شبنامه و اوراق سياسى منتشر مىكرده و در انقلاب مشروطيّت در صف فدائيان آزادى قرار داشته است .\r\nاز يك شعر او به نام « نشان » برمىآيد كه در سال ( 1326 ه . ق ) در رشت با گروه مستبدان جنگيده و نشان ستّار خان گرفته است :\r\n سواره روبروى ما دويدند * ز پيش صف به پيش ما رسيدند\r\nبه دست هر يكيشان يك نشانى * به ما گفتند با صد قهرمانى\r\nكه اين اسباب فخر اين زمان است * نشان عالى ستّار خان است . . . \r\nتا آنجا كه گويد :\r\n به دور ارتجاعى آن نشان را * نشان پربها مانند جان را\r\nبه اوراق سياسى كَفْنْ كردم * به زير يك درختى دفن كردم \r\nدر سال ( 1330 ه . ق ) كه ناصر الملك دموكراتها و جمعى از اعتداليون آزاديخواه را به قم تبعيد كرد ، در ميان آزاديخواهان ، خاصه افراد ژاندارم ، ناخشنودى از روش دولت پديد آمد و هرج‌ومرج فكرى خطرناكى ، كه اساسش يأس از رفتار دولت و نايب السلطنه بود ، در جوانان ، به خصوص دموكراتها ايجاد گرديد . از جمله على اصغر خان قربان‌زادهء\r\n\r\n\r\n","description":"","footnote":"\r\n( 1 ) . از صبا تا نيما ، پيشين از ص 169 تا 172 ( به اختصار ) .\r\n","page_name":" 338 ","page_number":338},
  {"content":"\r\n\r\nتبريزى ، كه از صاحبمنصبان غيور و خونگرم ژاندارمرى و مأمور پستهاى قم و عراق بود ، برضد دولت مركزى برخاست و پستهاى خط تهران - قم را خلع سلاح كرد و به سالار الدوله پيوست ولى نتوانست كارى انجام دهد و دستگير و تيرباران شد . در آن موقع لاهوتى رئيس قسمت قم بود و ميانه‌اش با سوئديها به‌هم خورد و به گناه اقدام به خرابكارى در ژاندارمرى ، غيابا محكوم به اعدام گرديد ، ولى او به خاك عثمانى گريخت و چندى در آنجا در دبستان ايرانيان آموزگار زبان فارسى بود و روزگار پريشانى داشت . . .\r\nنخستين اشعار لاهوتى از قصيده و غزل و تصنيف در روزنامه‌هاى آن عهد مانند حبل المتين و ايران نو منتشر گرديده است .\r\nدر اين دوره تأثير صابر ، شاعر بنام قفقاز ، و نيز سخنوران ترك در اشعار لاهوتى نمايان است و خود لاهوتى اعتراف مىكند كه شيوهء رئاليسم و راه به كار بردن شعر طنزآميز را به عنوان حربهء مبارزهء اجتماعى از صابر آموخته است .\r\n\r\nنمونه‌يى از اشعار ابو القاسم لاهوتى\r\n\r\nارزش كار و كارگر :\r\n ويران شود بناى جهان بىوجود ما * گلزار هستى است خزان ، بىوجود ما\r\nما از نژاد رنجبر و صنف فعله‌ايم * فانى شود زمين و زمان بىوجود ما\r\nبا ما بگو بشر چه تمتع از آن برد * گيرم كه باشد آب روان بىوجود ما\r\nما باعث بقاى بنى نوع آدميم * اين جنس مىرود ز ميان بىوجود ما\r\nدرس و كتاب و دفتر و دانش ز رنج ماست * نَبوَد ز علم نام و نشان بىوجود ما\r\nاسباب زندگى همه از ما شود پديد * بىمعنى است جُمله جهان بىوجود ما\r\nآن ناكسان كه سعى به امحاى ما كنند * مانند خود به‌جاى ، چه‌سان بىوجود ما\r\nدارا چرا به مُردنِ ما جهد مىكند ؟ * با آنكه زندگى نتوان بىوجود ما « 1 » \r\n* * *\r\n دلا برخيز و استقبال كن ، دلدار مىآيد * دگر انديشه از اغيار منما ، يار مىآيد\r\nكسى كاندر سر گويى كند تكفير مزدوران * به حكم انقلاب آخر به روى دار مىآيد\r\nبدون شبهه محصول قواى كارگر باشد * ز هر جاى جهان جنسى به هر بازار مىآيد\r\nهر آنكس كار ننمايد چه حق زندگى دارد ؟ * چو يكسر لازمات زندگى از كار مىآيد « 1 » \r\n\r\n\r\n","description":"","footnote":"\r\n( 1 ) . ابو القاسم لاهوتى ، كليات به كوشش بهروز مشيرى ، انتشارات توكا ، ص 38 .\r\n","page_name":" 339 ","page_number":339},
  {"content":"\r\n\r\n\r\nحاصل سعى و عمل\r\n شنيدم كارگر با كارفرما * بگفتا بس كن اين عُجْبِ عيان را\r\nچه ظلم است اين به جان كارگرها * كه از آن شرم آيد جانور را\r\nاگر بازوى مزدوران نباشد * تو كى دارى چنين جاه و خطر را\r\nوگر گويى زر از من زور از تو * فريب است اين و دامى كارگر را\r\nچو زور از من بود زر هم ز من شد * چرا كاين زور پيدا كرده زر را\r\nتو آن مزد از كجا دادى به جز آن * كه استثمار كرد رنجبر را\r\nبهاى آن متاعى را كه مزدور * به ايجادش خورد خونِ جگر را\r\nتوده‌ها مىبرى مزدور يك پا * ببين اندازهء ظلم بشر را\r\nنه كارى كردىُ ، نى رنج بردى * چه حق دارى تو سهم بيشتر را ؟\r\nچو كار از ما بود حاصل هم از ماست * تو دزدى ، حاصلِ شخص دگر را\r\nز رنج كارگر دارند شاهان * همان تختِ زر و تاج و كمر را\r\nچو رزق از زارع و آبادى از ماست * چه حق است اين خرانِ مفتخور را ؟ \r\n\r\nخطاب به كشاورزان\r\n خواهى ار آزادى از ظلم توانگراى دهاتى * متحد شو با دهاتيهاى ديگر ، اى دهاتى\r\nكاهلى را ترك كن تحصيل علم و فضل بِنْما * ورنه محوت مىكند ، مردى بداختر ، اى دهاتى\r\nهيچ مىدانى بُوَدْ محصول كار و زحمت تو * نعمت و آسايش دنيا سراسر ، اى دهاتى\r\nجنبشى كن خويش را آزاد بنما زين اسارت * ورنه حال توست روز از روز بدتر ، اى دهاتى\r\nمتحد با كارگرها باش و بنيان ستم را * محو كن با چكش و داس هنرور ، اى دهاتى\r\nخيز از جا و به خود آى و به ميدان رو ظفر كن * زانكه بىكوشش نگردد كَسْ مُظَفّر ، اى دهاتى\r\nحاصل رنج تو و فعله است نعمتهاى دنيا * و اين هم سيم و زر و اورنگ و افسر ، اى دهاتى\r\nبين چسان اشراف در وقت خطر هستند يكدل * پس تو هم با فعله يكدل باش ديگر ، اى دهاتى \r\n\r\nارزش كار و كارگر\r\n زمين بود وطن و كار كردگار من است * نجات فعله و محو ستم شعار من است\r\nدمى شدم ز اسارت رها كه دانستم * رها كنندهء من دست نامدار من است\r\nبه ضد فرقهء دارا ، مبين مرا تنها * درين مبارزه چون صنفِ فعله يار من است\r\nچو نيست تيغ به دستم كنون به دفع ستم * قلم به كار برم شاعرى نه كار من است \r\n\r\n","description":"","footnote":"","page_name":" 340 ","page_number":340},
  {"content":"\r\n\r\n ز بعد مردن من ديدى ار زمينى را * كه شعله خيزد از آنجا بدان مزار من است\r\nوگر كه مفتى شهرم به كفر فتوى داد * خوشم كه كفر من اسباب افتخار من است\r\nروم به كارگه اكنون بس است شعر امروز * « نه » است ساعت و زحمت در انتظار من است\r\nنه بيم دارم نى احتياج لاهوتى * چرا كه تكيه من در جهان به كار من است \r\n\r\nمبارزه با بيكارى :\r\n . . . بدون شبهه محصولِ قواىِ كارگر باشد * ز هر جاى جهان جنسى به هر بازار مىآيد\r\nهر آن‌كس كار ننمايد چه حق زندگى دارد ؟ * چو يكسر لازمات زندگى از كار مىآيد\r\nبناى ظلم و استبداد را زير و زبر كردن * ز دست مردمان پر دل و پادار مىآيد\r\n. . . ز خون خلق خوردن نان و خود را با شرف خواندن * همين از دست اهل خرقه و دربار مىآيد \r\nبه نظر لاهوتى راز موفقيت و پيروزى بر ستمگران تلاش و مبارزه است :\r\n گر چرخ به كام ما نَگَردد * كارى بكنيم تا نَگَرْدَد\r\nگوييم به او : « مطيع ما گَرْدْ » * يا مىگردد يا نگردد\r\nگر گشت ، خوشست ور نه ما دست * از او نكشيم تا نگردد\r\nهرگز قد مردمان آزاد * با هيچ فشار تا نگردد\r\nدر پنجهء اقتدار مردان * نبود گِرِهى كه وا نگردد\r\nگر مرد فنا شود به گيتى * هرگز اثرش فنا نگردد\r\nتا خواجه سوار علم و فن است * مزدور ز غم رها نگردد\r\nپروردهء ناز و نعمت آگاه * از حالِ دلِ گدا نگردد\r\nلاهوتى اگر بميرد از رنج * تسليم به اغنيا نگردد « 1 » \r\nابو القاسم لاهوتى در اشعار زير وضع آشفتهء ايران را در اواخر دورهء قاجاريه و علل اساسى انحطاط و عقب‌ماندگى ايرانيان را بيان مىكند :\r\n وطن ويرانه از يارست يا اغيار يا هردو * مصيبت از مسلمانهاست يا كفّار ، يا هردو ؟\r\nهمه داد وطنخواهى زنند ، اما نمىدانم * وطنخواهى به گفتار است يا كردار ، يا هردو ؟\r\nوطن را از خطر فكر وكيلان مىكند ايمن * و يا سر نيزهء يك لشكر جرّار ، يا هردو ؟\r\nوطن را فتنهء مسندنشينان داد بر دشمن * و يا اين مردم بىدانشِ بازار ، يا هردو ؟\r\nكمند بندگى بر گردن بيچارگان محكم * ز بند سِبْحه شد يا رِشتهء زُنّار ، يا هردو ؟ \r\n\r\n\r\n","description":"","footnote":"\r\n( 1 ) . ابو القاسم لاهوتى ، كليات به اهتمام مشيرى ، ص 55 .\r\n","page_name":" 341 ","page_number":341},
  {"content":"\r\n\r\n بناى ظلم و استبداد صنف مفتخور ويران * ز چكش مىشود يا دلس جوهردار ، يا هردو ؟\r\nوكيل از خدمت ملّت تغافل مىكند عمدا * و يا باشد وزير از مملكت بيزار ، يا هردو ؟\r\nبه مجلس نسبت ايران‌فروشى مىدهند اما * نمىدانم كنم اقرار يا انكار ، يا هردو ؟\r\nتو را روزى به كشتن مىدهد ناچار لاهوتى * زبان راستگو يا طبع آتشبار ، يا هردو ؟ \r\nدر اشعار زير لاهوتى به ارزش اقتصادى و اجتماعى عناصر فعّال كشور و راه نجات كارگران و كشاورزان كه اكثريت جامعهء ما را تشكيل مىدهند اشاره مىكند : « 1 »\r\n اى رنجبر سياه طالع * بيچارهء پا برهنه زارع\r\nاى رنجبر ستم كشيده * جز زهر ، ز دهر ناچشيده\r\nاى آنكه جهان زندگانى * بىتو همه صورت و تو جانى\r\nدانى كه تو را در آدميّت * بر جمله خلايق است مِنّت\r\nگر آنكه تو روز و شب نباشى * در زحمت شخم و تخم پاشى\r\nانبار بك و فلان دوله * پر مىشود از كجا ز غله ؟\r\nيك عمر تو در عذاب و زحمت * از رنج تو ديگران به راحت\r\nبر سفرهء تو ميان مردم * نه نان جو و نه نان گندم\r\nبر مطبخ شاهزاده و خان * از جوجه و قيمه و فسنجان\r\n. . . اى رنجبر فقير معصوم * تا چند ز حق خويش محروم ؟\r\nبيدار بشو بس است غفلت * تا كى به مرارّت و مذلّت ؟\r\nاز اول سال تا به آخر * تو كار كنى به حال مضطر\r\nزحمت ز تو ، نعمت از تو نبود * زيرا كه حكومت از تو نبود !\r\nتو منتظر كمك ز غيرى * هرگز نرسد ز غير خيرى\r\n« لطف » دگران كشندهء توست * دست تو رها كنندهء توست\r\nاى رنجبر بدن برهنه * اى كارگر شكم گرسنه\r\nتو با همه ارزشى كه دارى * دانى كه چرا هميشه خوارى ؟\r\nوين دست بِهْ ارْ زياد گردد * وابسته به اتّحاد گردد\r\nهر وقت حكومت از شما شد * درد تو يقين بدان دوا شد\r\nتا آنكه حكومت است ز اعيان * تو فاتحه بهر خويش برخوان « 1 » \r\nدر جريان روى كار آمدن رضا خان ، دستگاه پوسيدهء خلافت عثمانى برچيده شده و\r\n\r\n\r\n","description":"","footnote":"\r\n( 1 ) . همان كتاب ، از ص 111 به بعد .\r\n","page_name":" 342 ","page_number":342},
  {"content":"\r\n\r\nجمهورى جوان تركيه به رهبرى كمال آتاتورك زمام امور را در دست گرفت . همچنين در روسيه تزارى حكومت اتّحاد جماهير شوروى سوسياليستى مستقر گرديد ، كه در سياست كلّى جهان و در سرنوشت كشورهاى خاورميانه تأثير و نفوذ فراوان بخشيد . در اين رژيم پس از مرگ لنين و استقرار ديكتاتورى استالين مردم به كلى از مزاياى دموكراسى محروم گرديدند ، پس از چندى در نتيجه تجاوز هيتلر ناچار اتحاد شوروى در جنگ جهانى دوم شركت جست و با دادن تلفات و ضايعات فراوان بشريت را از بلاى فاشيسم رهائى بخشيد ولى چون ملل اتحاد شوروى از مزاياى دموكراسى و آزادى بحث و انتقاد بىنصيب بودند و انگيزهء تفوق و پيشرفت فردى نداشتند پس از گذشت هفتاد سال بار ديگر به دموكراسى و اقتصاد آزاد روى آوردند .\r\nدر ايران پس از استقرار حكومت شوروى خطر تهديد مرزهاى شمالى منتفى شد ، نقش شاه قاجار با قدرت روزافزون سردار سپه پايان يافته بود ، در شعبان ( 1342 ه . ق ) زمزمهء جمهورى بر سر زبانها افتاد ولى تودهء مردم از درك مفهوم جمهوريت و حقوق و اختياراتى كه از اين راه نصيب آنان خواهد شد غافل بودند ، به‌همين جهت تظاهرات اقليّت با عدم موفقيت روبرو شد ، مجلس نيز براى اظهار نظر دربارهء رژيم آيندهء مملكت ، تشكيل مجلس مؤسسان را ضرورى شمرد .\r\nدر حالى كه طرفداران سردار سپه ، به مخالفان و مخصوصا دستهء اقليّت مجلس ، كه طرفدار دموكراسى بودند مىتاختند ، زمزمه‌هاى مخالفت با رژيم قاجاريه بالا مىگرفت و به محيط مجلس نيز سرايت مىكرد . در ذيحجهء ( 1342 ه . ق ) مدرّس دولت را استيضاح كرد . ولى استيضاح صورت نگرفت و كابينهء سردار سپه استعفا داد و سردار سپه دولت جديد خود را در محرم سال ( 1343 ه . ق ) تشكيل داد ، در اين دوران آشفته ، سران بختيارى و شيخ خزعل با روى كار آمدن سردار سپه مخالفت مىكردند ، ولى مجلس سردار سپه را تأييد كرد و دولت براى پايان دادن به آشوب با قواى نظامى متوجه خوزستان و ديگر مناطق جنوبى شد . پس از برقرارى آرامش در رجب 1343 ، مجلس ، رضا خان را به عنوان فرماندهء كل قوا شناخت و پس از هشت ماه و نيم ، حكومت موقتى به رضا خان پهلوى تفويض شد و در 25 جمادى الاول ( 1344 ه . ق ) مجلس مؤسسان ، انقراض قاجاريه و تأسيس سلسله پهلوى را اعلام داشت . » « 1 »\r\n\r\n\r\n","description":"","footnote":"\r\n( 1 ) . همان كتاب از ص 219 تا 221 ( به اختصار ) .\r\n","page_name":" 343 ","page_number":343},
  {"content":"\r\n\r\n\r\nوضع جرايد و مجلّات و رواج ساده‌نويسى در كتب و مطبوعات\r\nبا گشايش مجلس سوّم ، حكومت اختناق كه پس از برانداختن مجلس دوّم قانونگزارى پديد آمده بود پايان يافت و بر تعداد روزنامه‌ها افزوده شد ، مهمترين مطبوعات اين دوره عبارتند از روزنامهء نوبهار به مديريت ملك الشعراى بهار ، روزنامهء رعد به مديريت سيد ضياء الدين طباطبايى ، روزنامهء شورى به مديريت ناصر الاسلام رشتى ، جريدهء هفتگى عصر جديد به مديريت متين السلطنه ؛ علاوه‌بر اين در تهران روزنامه‌هاى ديگرى نظير : عصر انقلاب ، ايران ، زبان آزاد ، كوكب ايران ، حيات جاويد ، رهنما ، صداى تهران ، حلّاج و تمدن منتشر و به دست علاقمندان مىرسيد . در شهرستانها نيز روزنامه‌هايى با اهداف و مقاصد سياسى گوناگون منتشر مىشدند .\r\nاز جمله در تبريز ، روزنامهء تجدد در سال ( 1335 ه . ق ) زير نظر فيوضات ، رفعت و شيخ محمد خيابانى منتشر گرديد . اين روزنامه بعدها نطقهاى آتشين و انقلابى شيخ محمد خيابانى را درج مىكرد .\r\nدر رشت ، روزنامهء جنگل ، گيلان و انقلاب سرخ زير نظر ابو القاسم ذره ؛ و در شيراز ، استخر ، گلستان ، بهارستان و عصر آزادى ؛ و در مشهد ، چمن ، بهار ، تازه بهار ، مهر منير ؛ و در اصفهان ، راه نجات و روزنامهء اخگر زير نظر ميرزا فتح الله وزيرزاده منتشر مىشدند .\r\nدر اين مدت ، چندبار تمام جرايد به دستور دولتهاى وقت تعطيل و توقيف شدند .\r\nپس از گشايش مجلس سوّم تا كودتاى سيد ضياء الدّين طباطبايى قريب هفت سال طول كشيد . پس از پايان جنگ اول جهانى در وضع جرايد و مطبوعات ، تحولات و تغييرات زيادى روى داد ، اكثر جرايد به مسائل ملّى و مملكتى مىانديشيدند و براى حل مشكلات اقتصادى و سياسى كشور و نجات مملكت از بحران و آشفتگى نظريات جالبى ابراز مىكردند ، براى آنكه مردم به حقايق امور آشنا شوند ، نظرات و پيشنهادهاى خود را با عباراتى ساده و قابل فهم به رشته تحرير مىكشيدند .\r\nدر اين دوره « براى نخستين‌بار مباحثات دامنه‌دار دربارهء شعر و ادبيات فارسى درگرفت و جنبش انتقادى در عالم نويسندگى پديد آمد و پيكار كهنه و نو ، افكار و اذهان عمومى را براى به كار بردن سبكها و اسلوبهاى جديدى كه قابل درك اكثريت مردم باشد آماده ساخت . »\r\nاكنون ، گزيده‌يى از مندرجات مجلّات و روزنامه‌هايى كه در داخل و خارج ايران منتشر شده‌اند نقل مىكنيم :\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nمجله دانشكده : « مجله دانشكده در ماه رجب ( 1336 ه . ق - يكم ارديبهشت 1297 ) پديد آمد و پس از نشر ده شماره در مدت يك سال تعطيل شد . در اين مجله ، علاوه بر مقالات و اشعار خود بهار ، عده‌يى از نويسندگان نظير : عباس اقبال آشتيانى ، رشيد كرمانشاهى و سردار معظم خراسانى ، مقالاتى در پيرامون مسائل ادبى و اجتماعى مىنوشتند ، علاوه‌بر اين ، ترجمه‌هاى خوب از آثار اساتيد و گويندگان معاصر و انتقادها و ذوق آزمائيهايى در هر شمارهء اين مجله ديده مىشد .\r\nگل زرد : روزنامه يا مجله ادبى و فكاهى گل زرد را ميرزا يحيى ريحان ، يكى از اعضاى انجمن دانشكده ، در شعبان ( 1336 ه . ق ) با همكارى عبد الحسين حسابى و ابو القاسم ذرّه در تهران انتشار داد . اين مجموعه كه ظاهرا تا اواخر سال ( 1341 ه . ق ) منتشر مىشد ، نمونه‌يى بود از ساده‌نويسى در ادبيات جديد كه براى استفادهء اكثريت مردم به دستور مجمع دانشكده ايجاد شده بود . در اين روزنامه ، اشعارى ساده و روان به سبك منظومات نسيم شمال با امضاى : جوجى ، ذرّه و لختى و خود ريحان درج مىشد . اكنون قطعه‌يى از ذرّه ، دربارهء مجمع اتّفاق ملل كه پس از جنگ جهانى اول تشكيل يافته و نماينده ايران را به جلسات خود راه نداده بود نقل مىكنيم :\r\n شنيده شد كه اروپائيان به مجمع صلح * نداده‌اند رضايت به ميهمانى ما\r\nچهار سال بر اين قوم ، ميزبان بوديم * چهار روز نكردند ميزبانى ما \r\nديگر از اشعار خوب او قطعه‌يى است بدين مطلع :\r\n اندر آن ملك كه روى آورد ادبار همى * كارها گردد آشفته به ناچار همى \r\nكه وثوق الدوله برادر قوام السلطنه ( عاقد قرارداد ) كه خود از عوامل استعمار به شمار مىرود ، چند بيتى بر آن افزوده است :\r\n آفرين باد به ريحان كه به نيروى خرّد * نيك پى برده به كيفيّت اسرار همى\r\nمارها مفت خورانند كه هر لحظه شوند * به تدابير و حيّل داخل هر كار همى\r\nسائسى بايد دانا و مديرى پُردل * كه بكوبد سَرِ ماران زيانكار همى \r\nارمغان : « يكى ديگر از مطبوعات سودمند ادبى اين دوره ، ارمغان است كه در بهمن ماه 1298 در تهران داير شد ، ارمغان علاوه بر آثار بزرگان ادب و مقالات انتقادى فراوان ، گزارشهاى انجمن ادبى حكيم نظامى و آثار طبع وحيد دستگردى و اعضاى ديگر انجمن را در شماره‌هاى خود درج مىكرد . مجلهء ارمغان در مدت طولانى خدمت ادبى خود\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nكتابهاى سودمندى نيز به مشتركين خود هديه كرد ، اين مجله كه خود را « شحنهء بازار ادب » مىشمرد ، با همكارى رشيد ياسمى ، روحانى ، على اصغر حكمت ، حبيب يغمائى ، بينش ، فرات ، ملك الشعراى بهار ، سعيد نفيسى ، پژمان بختيارى ، فرامرزى ، حسين مسرور ، جلال همايى ، احمد گلچين معانى ، ناظرزاده كرمانى و عده‌يى ديگر از ادبا و نويسندگان مدت 22 سال ( تا دى ماه 1320 ) در حيات وحيد منتشر شد و پس از مرگ او باز به همت فرزندش محمود وحيدزاده انتشار يافت . »\r\nنوبهار : « روزنامهء نوبهار كه بنيادگذار آن ملك الشعراى بهار بود ، در آغاز انتشار يك روزنامهء سياسى بود ، ولى از مهر ماه 1301 بيشتر به موضوعات ادبى و اجتماعى پرداخت ، اين روزنامه ( يا مجله ) در اين دوره به‌طور هفتگى در 16 صفحه به قطع بزرگ منتشر مىشد ؛ در آن علاوه بر آثار بهار ، مقالات جالب و مفيدى به قلم عباس اقبال و احمد كسروى و ديگر دانشمندان انتشار مىيافت .\r\nدر پاورقيهاى روزنامه ، ترجمه‌هاى خوبى از نويسندگان خارجى ، از جمله : داستان منظوم اهريمن اثر « لرمونتوف » شاعر روس به ترجمه سردار معظّم خراسانى و ديسيپل ( شاگرد ) تأليف « پل بورژه » نويسندهء فرانسوى به ترجمهء رشيد ياسمى به تفاريق انتشار مىيافت . سى و چهارمين شمارهء اين دورهء نوبهار در چهارم آبان ماه 1302 منتشر و پس از آن براى هميشه تعطيل شد . » « 1 »\r\nدر شهرستانها : بعد از جنگ جهانى اول ، چند مجلهء آموزنده در شهرستانها منتشر شد كه از همه مهمتر مجله فرهنگ رشت و مجلهء ادب و آزاديستان تبريز بود .\r\nمجله فرهنگ رشت : جمعيت فرهنگ رشت در سال 1296 شمسى به همّت جوانان و فارغ التحصيلان مدارس رشت تأسيس گرديد . با اينكه اين جمعيّت هدف سياسى نداشت و مرام و مقصود آن ترويج معارف و اصلاحات فرهنگى بود ، با اينهمه دچار اشكالات و زحمات فراوانى شد و مانند ديگر جمعيتهاى آن زمان مورد حمله و تهمتهاى ناروا قرار گرفت . اعضاى جمعيت شور و شوقى در سر داشتند ، مجالس سخنرانى ترتيب مىدادند ، چند كلاس مجانى به نام « اكابر » داير كردند ؛ و در سال 1298 شمسى مجلهء ادبى فرهنگ\r\n\r\n\r\n","description":"","footnote":"\r\n( 1 ) . از صبا تا نيما ، پيشين ، ص 223 تا 228 ( به اختصار ) .\r\n","page_name":" 346 ","page_number":346},
  {"content":"\r\n\r\nرا بنياد نهادند . اين مجله پس از انتشار هفت شماره در نتيجهء انقلاب گيلان تعطيل شد و بار ديگر در فروردين 1304 منتشر گرديد ، ولى اين‌بار فقط چهار شماره از آن منتشر شد .\r\nمجلّات ادبى و سياسى در آذربايجان : مجلهء ادب را محصلين دبيرستان تبريز منتشر مىكردند و شمارهء يكم آن در 15 آبان ماه 1298 انتشار يافت و طى دو سال 12 شماره از آن منتشر گرديد . نويسندگان آن فريور ، اسماعيل اميرخيزى و يحيى آرين‌پور بودند . در اين مجلّه ، مقالات تاريخى ، علمى ، تربيتى ، بهداشتى ، قطعات ادبى و تراجم احوال بزرگان و مطالب گوناگون ديگر درج مىشد .\r\nآزاديستان : پس از آنكه آزاديخواهان آذربايجان در 16 فروردين 1299 به رهبرى شيخ محمّد خيابانى قيام كردند ، براى آنكه همه بدانند آذربايجان بخشى از خاك ايران است و براى رفع هرگونه سوء تفاهمى نام استان آذربايجان را « آزاديستان » گذاشتند و كمى بعد ، روزنامه يا مجلّه‌اى به‌همين نام كه نويسندهء آن تقى رفعت سردبير روزنامهء تجدّد بوده منتشر شد . اين مجلّه با طرح مسألهء نسوان و بحث جدلى و اصولى راجع به تجدّد در ادبيات و درج اشعار نو ، بر ساير مجلات آن دوره امتياز داشت .\r\nمجلات برون مرزى : « در سالهاى بعد از جنگ جهانى اول تا روى كار آمدن سلسلهء پهلوى ، عده‌يى از اعضاى جناح راست دموكراتها نظير تقىزاده ، ميرزا محمّد خان قزوينى ، كاظم‌زاده ايرانشهر ، غنىزاده ، جمال‌زاده و عده‌يى ديگر به آلمان رفتند . پس از ايجاد چاپخانهء كاويانى ، عده‌يى از صاحبنظران راجع به موسيقى ، كشاورزى و ديگر مسائل اجتماعى رسالاتى نوشتند و بعضى از كتب قديمه و نسخ نادر نويسندگان معروف نظير زاد المسافرين ناصر خسرو علوى را ( كه تنها دو نسخه خطى در پاريس و كمبريج موجود بود ) به طبع رسانيدند .\r\nعلاوه‌بر اين ، روزنامهء كاوه را عده‌يى از روشنفكران مقيم اروپا به‌وجود آوردند ؛ اين روزنامه مادام كه جنگ ادامه داشت ، بيشتر جنبهء سياسى داشت . با اينحال غير از مقالاتى دربارهء وقايع ايران و اعمال مليّون ، بعضى مسائل علمى و ادبى در آن درج مىشد و پس از متاركهء جنگ ، به بحث و مطالعه در پيرامون مسائل ادبى پرداخت . در اين دوره ، كاوه اسما در هر پانزده روز يك‌بار منتشر مىشد ، ولى اغلب در ميان شماره‌هاى آن مدت زيادى فاصله پيدا مىشد ، با اينحال اين مجله تا 15 ذيقعده 1327 به حيات خود ادامه داد . »\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nمجلهء كاوه ( دورهء جديد ) : « روز اول جمادى الاول ( 1338 ه . ق ) نخستين شمارهء دورهء جديد كاوه منتشر شد . در اين هنگام جنگ پايان يافته بود و روزنامهء كاوه نيز به قول خود ، دورهء جنگى خود را خاتمه يافته مىدانست . اين بود كه در اين نوبت به كلى از سياست صرفنظر كرد و اساس و خط مشى تازه‌يى در پيش‌گرفت كه نسبتى با كاوهء سابق نداشت و در واقع به صورت يك مجلهء علمى و ادبى درآمد كه مسلك و مقصدش بيشتر از هرچيز « ترويج تمدن اروپايى در ايران ، جهاد بر ضد تعصب ، خدمت به حفظ مليّت و وحدت ملى ايران ، مجاهدت در پاكيزگى و حفظ زبان و ادبيات فارسى از امراض و خطرهاى مستوليه بر آن و به قدر مقدور تقويت به آزادى داخلى و خارجى آن بود . » ( از مقالهء تقىزاده )\r\n« نويسندگان كاوه ( قبول و ترويج بلا شرط و قيد تمدن اروپا و تسليم مطلق شدن به تمدن غرب و اخذ آداب و رسوم و تربيت و علوم و صنايع و زندگى و كلّ اوضاع فرنگستان را بدون هيچ استثناء ( جز از زبان ) و كنار گذاشتن هر نوع خودپسندى و ايرادات بيمعنى كه از معنى غلط وطنپرستى ناشى مىشود و آن را « وطنپرستى كاذب » مىتوان خواند و اهتمام بليغ در حفظ زبان و ادبيّات فارسى و ترقى و توسعه و تعميم آن و نشر علوم فرنگ و اقبال عمومى به تأسيس مدارس و تعميم تعليم و صرف تمام منابع قواى مادى و معنوى ، از اوقات و ثلث و وصيت تا مال امام و احسان و خيرات از يك‌طرف ، و تشويق واعظين و علما و سياسيون و جرايد و انجمنها و غيره از طرف ديگر ؛ در اين خط كار ، تا جايى كه مجلس شوراى ملّى به‌جاى سالى ده روز روضه‌خوانى در بهارستان ، سالى يك ماه مجلس درس « اكابر شبانه » ترتيب دهد - توصيه مىكردند و شعار آنان بطور خلاصه اين بود كه ايران بايد ظاهرا و باطنا ، جسما و روحا در مسير تمدن جديد قرار گيرد . » « 1 »\r\nدر اين دوره كه از جمادى الاول ( 1338 ه . ق ) تا ربيع الثانى 1340 دوام يافت ، اهّم مندرجات كاوه عبارت بود از يك سلسله مقالات به امضاى « محصل » راجع به احوال مشاهير شعراى قديم ايران ، مقاله‌يى به قلم « كريستن سن » دانماركى راجع به شعر پهلوى و شعر قديم فارسى ، بحث راجع به تطور زبان فارسى در قرن اخير ، مقالاتى راجع به مزدك ، مناظره شب و روز ، مقايسه طرز تحقيق مشرقيان و مغربيان ، فقه اللغة غربى و شرقى ، چهار دورهء زبان فارسى بعد از ظهور اسلام ، محك ذائقه راجع به اشعار پسنديدهء\r\n\r\n\r\n","description":"","footnote":"\r\n( 1 ) . تقىزاده ، چهل سال بعد طى نطقى اين نظريات افراطى را تعديل كرد .\r\n","page_name":" 348 ","page_number":348},
  {"content":"\r\n\r\nجديد فارسى ، و اشعارى كه نويسنده شعر « كربلايى » مىنامد . مآخذ شاهنامه از پهلوى و عربى و فارسى ، مقايسه‌اى از فارسى فصيح و فارسى « خان والده » و مقالات مهم و مستند تاريخى به صورت ضميمهء شماره‌هاى كاوه به عنوان تاريخ روابط روس و ايران به قلم سيد محمد على جمال‌زاده .\r\nمجلهء ايرانشهر : « در ماه ذيقعده ( 1340 ه . ق ) در شهر برلن مجلهء علمى و ادبى ديگرى به نام ايرانشهر به مديريت حسين كاظم‌زاده منتشر گرديد كه عملا جز ماهى يك بار بيرون نمىآمد و جمعا 48 شماره تا رمضان 1345 به دست خوانندگان رسيد . ايرانشهر ، يكى از بهترين و سودمندترين مجلات فارسى بود و در مدت چهار سال انتشار خود توانست با مقالات علمى و ادبى و تاريخى و فلسفى و تربيتى كه به قلم فضلا و دانشمندانى مانند ميرزا محمّد قزوينى ، دكتر رضازاده شفق ، رشيد ياسمى ، عبد الحسين ميكده ، محمود غنىزاده و خود كاظم‌زاده و ديگران نوشته مىشد ، كمك بزرگى به پرورش افكار ملّت ايران بنمايد ، مطالب « ايرانشهر نسبت به كاوه سبكتر و ساده‌تر و به فهم عمومى نزديكتر بود ، منظورش بيشتر بحث در وقايع ايران قبل از اسلام و مسائلى بود كه نسل جوان ايران با آنها مواجه بود . » « 1 »\r\nفرنگستان : اين مجله نيز به همّت جوانان ايرانى مقيم برلن انتشار يافت ، شماره يكم آن در اواخر رمضان ( 1342 ه . ق ) به دست خوانندگان رسيد . هدف نويسندگان مجله به گفتهء خود آنان : « دريدن پردهء جهل و خرافات و برخاستن ايران از خواب غفلت » بود . در اين مجله ، جوانانى كه اكثر آنها بعدا صاحب شهرت و معروفيت و مشاغل عمده در ايران شدند ، مانند : احمد فرهاد ، غلامحسين فروهر ، جمال‌زاده ، ابراهيم مهدوى ، على اردلان ، مشفق كاظمى ، على نوروز ، رضى اسلامى ، دكتر تقى ارانى ، پرويز كاظمى ، حسن نفيسى ( مشرف الدوله ) و مرتضى يزدىزاده شركت و همكارى داشتند . اين ماهنامهء مصور ، پس از انتشار 12 شماره در رمضان ( 1343 ه . ق ) تعطيل شد .\r\nنخستين مقالهء مجله به خوبى نشان مىدهد كه نويسندگان آن تا چه حد خواهان تجدد و پيشرفت بودند . اينك بخشى از آن مقاله را نقل مىكنيم : « خوشبختانه يا بدبختانه ، ما امروز در محيط آزادى زندگى مىنمائيم كه در آنجا خرافات سلطنت ندارد ،\r\n\r\n\r\n","description":"","footnote":"\r\n( 1 ) . براون تاريخ ادبيات ايران ، ج 2 ، ص 342 .\r\n","page_name":" 349 ","page_number":349},
  {"content":"\r\n\r\nمردمان جاهل پيشوا و قائد جمعيت نيستند ، هركس در اظهار عقيدهء خود آزاد است ، نه كسى قلم مىشكند ، نه زبان مىبرد و نه تهديد به حبس مىنمايد ، خواهران و برادران جوان ، ما مىخواهيم اين سعادت و خوشبختى را كه قضا و قدر نصيب ما نموده با شما قسمت نمائيم ، دماغهاى تند فكر و قلبهاى پر احساسات شما را كه محيط ايران به جمود و ركود و بىتحركى محكوم كرده است ، براى سعادت ايران به كار بيندازيم . بيائيد بكوشيم ايران را از جهل و بدبختى برهانيم . بيائيد ايران را براى يك انقلاب اخلاقى كه ما را از انسان قرون وسطا به انسان قرن بيستم ترقى دهد مستعد كنيم ، دماغهاى ما هم از يك نوع افكار انباشته شده است ، قلوب پاك ما هم مأمن يك نوع احساسات است ، زيرا ما جز سعادت ايران ، مقصودى نداريم . ما مىخواهيم آزاد و مستقل زندگانى نمائيم ، اما يك زندگانى كه شايستهء قرن بيستم باشد ، ما همه اميد به زندگانى بهترى داريم ، ما مىخواهيم ساليان دراز با سربلندى و افتخار بگذرانيم ، ما همه يك آرزو داريم و همه به‌طرف يك مقصود مىرويم - ايرانى آزاد و مستقل . . . ما نمىترسيم ما به ظفر خود مطمئنيم ، زيرا حق با ماست . ايران بايد زندگانى از سر گيرد ، همه‌چيز بايد به‌طرف كمال پيش رود . ما ايران نو ، مردم نو مىخواهيم . ما مىخواهيم ايران را آزاد و مستقل نمائيم . ما مىخواهيم سودمندترين مظاهر تمدن جديد را به‌طرف ايران جريان دهيم . ما مىخواهيم با حفظ مزاياى اخلاقى ذاتى ايران از كاروان تمدن جديد عقب نمانيم . » « 1 »\r\nمجله پارس : « مجله ادبى پارس ، پانزده روز يك بار در استانبول منتشر مىشد ، اولين شمارهء آن در ارديبهشت 1300 شمسى به مديريت ابو القاسم لاهوتى كرمانشاهى به دست علاقه‌مندان رسيد . مجله در دو قسمت به فارسى و فرانسه نوشته مىشد و در آن اشعار و مقالاتى با امضاهاى مستعار « ميرزا حسن » و على نوروز از حسن مقدم به زبان فرانسه درج مىگرديد . » « 2 »\r\n\r\nرمان‌نويسى\r\nدر ايران از دورهء حكومت پنجاه سالهء ناصر الدينشاه به بعد ، در نتيجهء استقرار تدريجى روابط سياسى ، اجتماعى ، فرهنگى و اقتصادى بين ايران و كشورهاى اروپايى ، روشنفكران و علاقه‌مندان به رشد فرهنگى ، با رمان‌نويسى كه پديدهء نوينى در ادبيات غرب آشنا شدند ، و دريافتند كه با ترجمهء داستانها\r\n\r\n\r\n","description":"","footnote":"\r\n( 1 ) . از صبا تا نيما ، پيشين از ص 233 تا 235 ( به اختصار ) .\r\n( 2 ) . همان كتاب ص 235 .\r\n","page_name":" 350 ","page_number":350},
  {"content":"\r\n\r\nو رمانهاى اروپايى مىتوان تودهء ايرانى را با فرهنگ و خصوصيات تمدن غرب آشنا كرد و با نگارش رمانهاى اجتماعى ، اخلاقى و تاريخى به زبان فارسى ، نقاط ضعف اخلاقى را به نسل جوان و رو به رشد ، گوشزد كرد و از اين راه به بيدارى و رستاخيز فكرى و فرهنگى ايرانيان كمكى شايان نمود .\r\nحال ببينيم رمان چيست ؟ رمان داستانى است خيالى ، منظوم يا منثور كه توجهش بيشتر به وقايعى غيرعادى و شگفت‌انگيز و آموزنده معطوف است . . . « تسميه اين گونه داستانها به رمان ناشى از اينست كه نخستين داستانهايى از اين قبيل كه معروفيّت و مقبوليّت معتنابهى يافته است ، به زبانهاى سه‌گانهء فرانسوى ، ايتاليايى و اسپانيولى ، از دسته زبان‌هاى « روميايى » بوده است . رمانهاى قرون وسطايى ، كه زيباترين آنچه از آنها باقيست از قرن دوازدهم و سيزدهم ميلادى است ، مشتمل بر حماسه‌هاى مردم‌پسند « سانسون دوژست » است ، از رمانهاى معروف « رمان دولاروز » ( داستان گل سرخ ) و افسانه‌هاى آرتورى ( آرثر ، افسانه‌يى ) است . و يكى از زيباترين نخستين رمانهاى آرتورى رمان « تريستوم » و « ايزالده » است . مواد اين رمانها بيشتر عبارت بوده است از قصايد و سروده‌هاى مربوط به قهرمانان معروف و اغلب ( مخصوصا در رمانهاى آلمانى ) آميخته با اساطير بت‌پرستان و قطعاتى كه « مينسترل » ها براى حفظ ارتباط قسمتهاى مختلف مىساختند ، بدين ترتيب يك رشته حماسه در اطراف بعضى از قهرمانان معروف پديد آمد ، كه هر رشته يك « حلقه‌ى رمان » را تشكيل مىداد . » « 1 »\r\nاز داستانهاى قديم ايرانى ، مىتوان از داستانهاى شيرين شاهنامه فردوسى و منظومهء عاشقانهء ويس و رامين ، فخر الدين اسعد گرگانى و مثنوى خسرو و شيرين نظامى كه نظم يكى از داستانهاى دورهء ساسانى است ياد كرد .\r\nاين قصيده را نخست فردوسى به سلك نظم كشيد و نظامى آن را با تصرفاتى تكرار مىنمايد و دربارهء داناى طوس گفت :\r\n حكيمى كاين حكايت شرح كردست * حديث عشق از ايشان طرح كردست\r\nبگفتم هرچه دانا گفت ز آغاز * كه فرخ نيست گفتن ، گفته را باز \r\nدر ميان آثار روان و دلنشين نظامى هفت‌پيكر يا بهرام‌نامه نيز از قصه‌هاى ايرانى و مربوط به عهد ساسانيان است . ديگر از داستانهاى منظوم نظامى يك اسكندرنامه است ، اين داستان را هم مانند خسرو و شيرين نخست فردوسى توسى به رشتهء نظم كشيده و\r\n\r\n\r\n","description":"","footnote":"\r\n( 1 ) . دايرة المعارف فارسى ، پيشين ، ج 1 ، ص 1096 .\r\n","page_name":" 351 ","page_number":351},
  {"content":"\r\n\r\nسپس نظامى به اين كار همّت گماشته و از فضل تقّدم استاد ياد كرده و گفته است كه چون « بسى گفتنيها ناگفته » مانده بود ، براى تكميل شاهكار استاد توس او نيز بخشى از عمر گرانمايه را در اين راه صرف كرده است :\r\n سخنگوى پيشينه داناى توس * كه آراست روى سخن چون عروس\r\nدر آن نامه كان گوهر سفته راند * بسى گفتنيها كه ، ناگفته ماند\r\nنگفت آنچه رغبت پذيرش نبود * همان گفت كز وى گزيرش نبود\r\nنظامى كه در رشته گوهر كشيد * قلم ديده‌ها را قلم در كشيد \r\n« گذشته از داستانهاى منظوم ، در ادبيات فارسى قصه‌ها و حكايتهاى منثورى نيز وجود دارد : مانند : اسكندرنامه و بختيارنامه و نه منظر و ابو مسلم‌نامه و دارابنامه و سمك عيّار و بعدها در عهد صفوى تحرير جديد از اسكندرنامه و طوطىنامه و رزمنامه و همچنين داستان رامايان و مهابهاراتا ، حماسه‌هاى معروف هندى و قصهء چهار درويش و نوش آفرين‌نامه و داستانهاى بسيار ديگر كه بعضى از آنها مخصوصا اسكندرنامهء قديم و طوطىنامه ، ترجمهء ضياء الدين نخشبى و رامايان ترجمهء نقيب خان و عبد القادر بداونى از سانسكريت با دقت و مهارت زياد انجام گرفته و داراى نثر شيرين و ساده و روانى است . » « 1 »\r\n\r\nرمان‌نويسى در ايران\r\nدر ايران رمان‌نويسى به مفهوم جديد اروپايى آن بعد از مشروطيّت آغاز گرديد ، به اين ترتيب كه « ابتدا رمانها به زبانهاى فرانسه و انگليسى و ندرتا روسى و آلمانى يا عربى و تركى به ايران مىآمد و كسانى كه به اين زبانها آشنا بودند ، آنها را مىخواندند و استفاده مىكردند ، سپس رمانهايى از فرانسه و بعد انگليسى و عربى و تركى استانبولى به فارسى ترجمه شده ، از جمله على خان ناظم العلوم ، تلماك « 2 » اثر « فنلون » « 3 » را از فرانسه ترجمه و در سال ( 1304 ه . ق ) چاپ ، و بعد شاهزاده محمد طاهر ميرزا اسكندرى تأليفات فرانسوى دلنشينى مانند كنت دومونت كريستو ( تبريز 1309 ه . ق ) و سه تفنگدار در سه جلد ( تهران 1316 ه . ق ) و لويى چهاردهم ( تبريز 1322 ه . ق ) از « الكساندر دوما » و نيز رمان له ميستر دوپارى ( اسرار پاريس ) را از « اژن سو » ( تهران 1325 ) به فارسى روان\r\n\r\n\r\n","description":"","footnote":"\r\n( 1 ) . از صبا تا نيما ، پيشى ، ص 237 .\r\n( 2 ) .  Les Aventures de Telemaque \r\n( 3 ) .  F . Fenelon \r\n","page_name":" 352 ","page_number":352},
  {"content":"\r\n\r\nترجمه كرد و ابراهيم نشاط پل و ويرژينى تأليف « برناردن دوسن پير » را به فارسى برگردانيد ( 1324 ) و عليقلى خان سردار اسعد آن را به چاپ رسانيد . »\r\nرمان‌نويسان ايرانى : « رمانهاى ايرانى را كه پس از جنگ جهانى اول پديد آمدند ، به دو دسته تقسيم مىكنيم : 1 - رمانهاى آموزشى و تاريخى ، 2 - رمانهاى اجتماعى . آثار « طالبوف » بيشتر جنبهء آموزشى داشت و نويسنده كوشيده است نسل جوان را با فرهنگ و تمدن غرب آشنا كند ، در حالى كه رمانهاى تاريخى بيشتر ، گذشته ملّتها و اخلاق و عادات آنان را توصيف مىكند ، ادبيّات ايران متأسفانه از جهت تأليف رمانهاى تاريخى بسيار فقير است . با اينحال ، محمد باقر ميرزا خسروى از دودمان فتحعليشاه قاجار در اين راه سعى و تلاش فراوان كرده و رمان تاريخى ، شمس و طغرا را در سه جلد منتشر كرده است ، موضوع كتاب كه در سالهاى پر هيجان انقلاب مشروطيّت تأليف شده ، طرح وقايع تاريخى ايران در عصر مغول و زمان پادشاهى آبش خاتون آخرين اتابك از سلسله سلغريان است .\r\nتحليلى از داستان شمس و طغرا : نويسنده مىكوشد كه يك رمان نوين ايرانى براساس ادبيات غرب طرح‌ريزى كند و براى اينكه داستان هم سرگرم‌كننده و هم آموزنده باشد ، از انواع و اقسام رمانهاى پر ماجرا و اجتماعى و احساساتى و سفرنامه‌هاى جغرافيايى استفاده مىكند .\r\nدر سراسر رمان ، صحنه‌هاى پر هيجانى مانند آتش‌سوزى و نجات يافتن دو زن به دست قهرمان داستان ، رهايى از چنگ اشرار ، كشف گنجينه‌يى در زيرزمين قصر ، زد و خورد با راهزنان ، ربوده شدن زندانى به دست اشخاص مسلح . . . طوفان ، زمين لرزه و صحنه‌هاى هيجان‌انگيز ديگر از نظر خوانندگان مىگذرد .\r\nهمچنين نويسنده در فرصتى كه سير طبيعى داستان اجازه مىدهد ، شرح بسيار مفيد و جالبى از تاريخ و جغرافياى هريك از شهرهاى ايران و يا كشورهاى ديگر شرق ، به دست مىدهد .\r\nخواننده به همراه قهرمانان داستان با شيخ سعدى ديدار مىكند ، و بقعهء شاهچراغ ، باغ تخت ، قصر ابو نصر . . . شهر استخر ، پايتخت قديم هخامنشى و خرابه‌هاى تخت جمشيد را بازديد مىكند و در خارج از كشور ، شهر دمشق و بسيارى از بدايع تاريخى را مشاهده و دربارهء آنها اطلاعاتى كسب مىكند .\r\nهمچنين تصويرهاى زنده‌يى از اخلاق و عادات و البسه ايرانيان و مهاجمين مغول و\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nتشريفات دربارى آنان و رسم قبول و اعطاى جوايز و هدايا و وضع موكب سلطنتى و مسابقهء اسب‌دوانى و چوگان‌بازى و تيراندازى و شكار با قوش و مراسم پذيرايى و جشن شادمانى و سوگوارى مردم آن زمان ، و مردانگيها و خونخواريها و گذشته و صفات و اخلاق الواط و اوباش شهر و بالاخره همهء جهات خوب و زشت جامعه و افراد عهدى كه داستان بر شرح آن وقف شده است به خواننده عرضه مىشود ، اما غرض اصلى نويسنده آن است كه روايت عاشقانه‌يى كه از هر حيث جالب و گيرا و سرگرم كننده باشد به وجود آورد . تقريبا همهء عشاق رمان به يك نظر عاشق و دلباخته مىشوند ، عشق خود را از همه كتمان مىكنند و نهانى آههاى سوزناك مىكشند .\r\nداستان از حيث تركيب اجتماعى ، جامعهء تاريك و پر وحشتى را معرفى مىكند كه در رأس آن حكام مقتدر و مستبد بيگانه نشسته و اعيان و اشراف و امراى ايرانى از وزرا و درباريان و فرمانروايان شهرستانها و بالاخره دليران و پهلوانان و خدم و حشم و خواجه‌سرايان پيرامون آنها را گرفته‌اند و پس از آنها نوبت به مردم شهرنشين و روستائيان و راهزنان و اجامر و اوباش و الواط مىرسد .\r\nپيداست كه در چنين وضع اجتماعى رشتهء قدرت به دست فرمانروايان و دست‌نشاندگان آنهاست و ديگران همه براى بردن مقام و ربودن وجوه مالياتى به مراكز امر ، روى آورده و مىخواهند با دادن رشوه و تعارف به امرا و بزرگان نزديك شده و « پوست از مردم بكنند » در نتيجهء اين مسابقه و رقابت بر سر قدرت و مطامع مادى ، محيطى ايجاد مىشود پر از كينه و اسباب چينى كه زندگى در آن مستلزم تيزهوشى و باريك‌بينى و هشيارى دايم و مستمر است ، زيرا هر نو دولتى مىتواند نه‌تنها دشمن و رقيب ، بلكه دوست جانى خود را به خطر بيندازد ؛ در چنين محيط فاسدى مستى و دزدى و راهزنى و تجاوز به عرض و ناموس مردم و تخطى به جوانان امرد نيز مانند تملق و تزوير و دروغ و توطئه رواج دارد . اعيان و اشراف و نجيب‌زادگان كه دچار فقر و تنگدستى شده و طبقه متوسط ملت را تشكيل مىدهند ، اگرچه هنوز روح وطنپرستى را به كلّى از دست نداده و بيگانگان را كه بر كشور مسلط شده‌اند به چشم نفرت و اكراه مىبينند ، اما از ترس مال و جان به گوشه‌يى خزيده و چند پارچه آبادى را كه از پدران خود به ارث برده يا خود خريده‌اند ، اداره مىكنند و به عده‌يى نوكر و مهتر و خواجه و لله كه هنوز دور آنها را گرفته‌اند نان مىدهند .\r\nرمان خسروى نمودارى از چنين اوضاع است ، نويسنده از يك‌سو در مقابل گذشتهء پرافتخار كشور خود وضعى پر از تحسين و اعجاب به خود مىگيرد و از سوى ديگر آن را\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nبىگذشت و اغماض محكوم مىكند ؛ او نمىتواند از اظهار نفرت نسبت به دستگاه سياسى و اجتماعى حكومت مستبده كه رشتهء آن در دست امراى بيگانه و فئودالهاى كشور است ، خوددارى كند و برعكس نسبت به ملاك و نجيب‌زادگان ايرانى كه به فقر افتاده‌اند و كمابيش با طبقهء بازرگانان و مردم شهرنشين درآميخته‌اند و هنوز احساسات وطنپرستى را پاك از دست نداده‌اند احترام قائل است . . . خسروى درصدد نيست كه از قهرمانان خود موجوداتى خيالى و افسانه‌يى بسازد ، بلكه منظور او آن است كه عهدى را كه موردنظر است ، همچنانكه بوده با همه مزايا و محسّنات و معايب و مفاسدش و با طبقات مختلفهء مردمى كه در آن مىزيسته‌اند ، در نظر خوانندگان زنده و مجسم كند .\r\nهريك از افراد داستان ، اگرچه افراد كاملى از تيپ خود هستند ، با اين همه موجودات غير طبيعى و خارق العاده‌اى نيستند ، افراد اصلى و فرعى داستان ، با خصال و سجاياى واقعى خود و به طرزى ادبى و استادانه ترسيم شده‌اند . . . در كتاب خسروى هيچ فلسفهء عميق اجتماعى و جهانى طرح نشده و عقايد و مطالبى كه در خلال داستان به ميان مىآيد ، همگى ضمنى و تصادفى است و غرض اصلى نويسنده آن است كه كتابش هرچه بيشتر شيرين و جالب باشد ، تا هموطنانش اين اثر ادبى را با رغبت بخوانند . . .\r\nاز نظر سياسى و اجتماعى وجود حكام و فرمانروايان مستبد را « آلت انتقام و تازيانهء تأديب خداوندى » مىداند و درك او از مملكتدارى اين است كه بايد گرد دنيا نگشت يا بايد حق آن را ادا كرد و درعين‌حال ضمن گفتگوى « شمس » با « مارى » مزاياى حكومتى را كه مردم آگاهانه در آن شركت داشته باشند و حدود حقوق و وظايف افراد ملت معين و محترم باشد بيان مىكند .\r\nعبارات ديگرى نيز كه حاكى از روح زمان است ، گاهى از قلم نويسنده تراوش مىكند : عوام چندان معرفت و دانشى ندارند كه به معايب و ضرر هر كار فكر كنند ، همين كه بهانه به دست آورده و به هيجان آمدند ، ديگر نه ملاحظه از بازخواست سلطان و نه از قتل و غارت دارند . در آن موقع ديگر فرياد عقلا و اعيان و نه نصايح و مواعظ علما و دانشمندان ثمرى به حال آنها نمىبخشد و تسكين آنها جز به دم شمشير و قتل هزاران نفر امكان‌پذير نيست .\r\nراجع به مسئله زن نيز كتاب خسروى ، هيچ مطلب تازه‌يى ندارد . داشتن چند زن شرعى براى مرد مسلمان امر طبيعى است . زنان شمس نه‌تنها به‌هم رشك و حسد نمىورزند ، بلكه با نهايت دوستى و صميميت با هم رفتار مىكنند و آنچه براى زن مايهء افتخار و امتياز است ، ناموس و عفت و وفادارى به شوهر است .\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nداستان شمس و طغرا در سر دوراهى ادبيات قديم و جديد ايران قرار دارد ، نويسندهء آن مىكوشد كه هم از لحاظ انتخاب موضوع و هم از حيث شيوهء هنرى كار تازه و بىسابقه‌يى انجام دهد و تأثير رمانهاى فرانسه و از آن ميان تأليفات پرماجراى « الكساندر دوما » در اين اثر تاريخى ايرانى كاملا نمايان است . . . عشاق داستان نظامى ( مقصود نظامى گنجوى است ) نيز مثل قهرمانان رمان خسروى هر دو از خاندان بزرگ و هر دو زيبا و خوبروى هستند و به حدّ كمال يكديگر را دوست دارند و پيش از عقد و ازدواج باهم عشق مىورزند . . . انشاى كتاب به همان سبك معمول ايرانيان باسواد در روزگار نگارش آن است ؛ نويسنده نه‌تنها داعيهء تجددپرورى ندارد و هرگز درصدد طرد لغات عربى و پذيرفتن كلمات خارجى يا استفاده از سرچشمهء فياض لغات و اصطلاحات زبان عامه نيست . . . بلكه مىتوان گفت كه رمان شمس و طغرا از حيث نگارش و اسلوب بيان به عهدى كه قهرمانان در آن مىزيسته‌اند ، يعنى زمان نگارش گلستان نزديكتر است تا به عهد تجدد و مشروطه‌خواهى و انقلاب آزادى . . .\r\nبا وجود جهات ضعفى كه براى اين اثر تاريخى شمرديم ، رمان خسروى يك محصول برگزيدهء نوين از قريحه و استعداد ايرانى و نخستين داستانى است كه از جنبهء اجتماعى و فكرى اهميّت فراوان دارد و « در ادبيات نثر قرون اخير ما به كلّى بىنظير و بىمانند است و بدون شك تنها كتابى است كه به عنوان نمونهء ادبيات جديد فارسى شايسته است كه به زبان خارجى ترجمه گردد . » « 1 »\r\n« يكى ديگر از نخستين رمانهاى تاريخى فارسى ، رمان شيخ موسى كبوتر آهنگى مدير مدرسهء نصرت همدان است كه در سال ( 1334 ه . ق ) به اتمام رسيده است . . . اين رمان عشق و سلطنت يا فتوحات كورش كبير نام دارد .\r\nيكى ديگر از اين گروه رمانها داستان باستان يا سرگذشت كورش نام دارد كه نويسندهء آن ميرزا حسن خان بديع نصرت الوزرا نام دارد . ( تاريخ تولد مؤلف 1251 شمسى ) .\r\nرمان ديگرى از اين نوع ، دام گستران يا انتقامخواهان مزدك اثر خامهء صنعتىزاده كرمانى است كه نيمهء اوّل آن نخستين‌بار در سال ( 1339 ه . ق ) در بمبئى و نيمهء دوّم در سال ( 1344 ه . ق ) در تهران چاپ شده است . » « 2 »\r\n\r\n\r\n","description":"","footnote":"\r\n( 1 ) . سيد محمد على جمال‌زاده تقريظ و انتقاد بر كتاب « دليران تنگستانى » تأليف محمد حسين ركن‌زادهء آدميت ، تهران 1313 ش به نقل از كتاب صبا تا نيما ص 246 تا 252 ( به اختصار ) .\r\n( 2 ) . براى كسب اطلاعات بيشتر در زمينه اين دو رمان رجوع كنيد به كتاب از صبا تا نيما از ص 252 تا 255 .\r\n","page_name":" 356 ","page_number":356},
  {"content":"\r\n\r\n\r\nتنى چند از مجاهدين راه آزادى\r\n\r\nعارف قزوينى\r\nميرزا ابو القاسم معروف به عارف قزوينى در سال ( 1262 ه . ش ) در قزوين متولد شد ، تحصيلات مقدماتى را در قزوين زادگاه خود فراگرفت ، وى در شرح‌حال خود مىگويد : « پدر من آنطور كه بايد در تربيت من راه و روش درستى انتخاب نكرد ، بلكه آن مقدار كه گنجايش فكرى او بود مرا تربيت كرد ، او به دو موضوع اهميت مىداد : يكى حسن خط و ديگرى موسيقى ، مرا به چند مكتب فرستاد و پيش سه نفر از معلمان خوش خط تعليم گرفتم ، در سيزده سالگى نزد اولين معلم موسيقى ، مرحوم حاج صادق حرارى كه در عداد محترمين قزوين بود تعليم موسيقى گرفتم و چهارده ماه در خدمت او تلمذ كردم ، چون آواز خوشى داشتم ، پدرم به طمع افتاد كه روضه‌خوان شوم و از اين جهت تمام كارهاى خود را به من سپرد و حتى مرا وصى خود قرار داد . »\r\nعارف با ذوق و استعداد سرشارى كه داشت در سنين جوانى به سرودن شعر پرداخت و به سن هفده سالگى قصيده سرود و در همين سنين بود كه تحصيلات خود را رها كرد .\r\nعارف به واسطهء آواز خوش و قيافهء مردانه‌اى كه داشت مورد توجه دختر يكى از ملاكين قزوين واقع شد و او عشق عارف را به دل گرفت ؛ وى نيز متقابلا عاشق او شد ، لكن پدر و مادر دختر به اين وصلت راضى نشدند ، عشق اين دو دلداده دهها سال دوام يافت ، لكن به وصال نينجاميد ، شبى عارف بدون اراده و برحسب تقاضاى دوستان رهسپار تهران شد و با اعيان و رجال و درباريان مظفر الدينشاه و محمد عليشاه آشنا گرديد . وثوق الدوله كه خود از طبع شعر بىبهره نبود ، خواهان دوستى و مصاحبت او بود ، ولى عارف با اكراه اين دعوت را قبول كرد . عارف به وسيلهء وثوق الدوله با على اصغر خان اتابك آشنا شد و براى او آواز مىخواند و به وسيله او به دربار راه يافت و بارها به حضور شاه رسيد و مورد توجه خاص او قرار گرفت .\r\n\r\nتمايلات سياسى عارف :\r\nعارف يكى از شعراى آزاديخواه ايران است ، از روزى كه انقلاب مشروطيّت در ايران روى داد تا مدت شانزده سال با ملّت در تمام جريانات انقلابى همگام و همقدم بود و به واسطهء خطابه‌ها و نطقهاى مهيّج و بيان خواسته‌هاى ملّت ، در لباس شعر ، نارضايى خود و مردم را از اوضاع نمودار مىكرد و از تهييج احساسات ملّت به مخالفت با دستگاه ظلم و بيدادگرى حكام و زمامداران كشور كه از نزديك ديده بود كوتاهى نمىكرد ؛ مخصوصا موقعى كه مشروطيت ايران به دست محمد على ميرزا تعطيل\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nشد و عده‌يى از رجال نيز با وى همقدم شدند و به دستور بيگانگان كاخ آمال و آرزوهاى مردم را درهم ريختند ، طوفانى در روح وى پديدار گرديد .\r\n« عارف به علت سر پرشورى كه داشت بيشتر اوقات متوارى و در حال مسافرت و تردد ما بين اصفهان و تهران بود . او در همين مسافرتها با رجال آزاديخواه تماس مىگرفت و مردم را به مخالفت با دستگاه فرعونى حكّام وقت مىشورانيد . او به نواحى غرب و بغداد و كرمانشاهان و استانبول نيز مسافرت و مدتى در آن شهرها با آزاديخواهان همكارى كرد ، و در قيام آذربايجان با ملّت همگام شد و به خراسان نيز مسافرت كرد و در مورد اتحاد اسلامى نيز اقداماتى نمود ، ولى پس از چندى به بىحاصل بودن اين‌گونه طرحها آگاه شد و از اقدامات بيهودهء خود در زمينهء اتحاد مسلمانان نادم گرديد .\r\nعارف در نمايشى كه در سال ( 1333 ه . ق ) در پارك ظل السلطان ترتيب داده شد شركت كرد و رباعى زير را سرود كه موجب توبيخ و تهديد او شد و در اثر آن مورد ضرب و شتم قرار گرفت :\r\n واعظا گمان كردى داد معرفت دادى * گر مقابل عارف ايستادى استادى\r\nپار در سَرِ منبر داده حكم تكفيرم * شكر مىكنم كامروز زان بزرگى افتادى \r\nعارف مردى رفيق دوست بود و علاقهء خاصى به دوستان خود داشت ، چنان كه در مرگ يكى از دوستان آزاديخواه خود گفت :\r\n به مرگ دوست ، مرا ميل زندگانى نيست * ز عمر سير شدم ، مرگ ناگهانى نيست \r\nعارف در يكى از غزليات انقلابى خود مىگويد :\r\n لباس مرگ بر اندام عالمى زيباست * چه شد كه كوته و زشت اين قبا ، به قامت ماست . . . « 1 » \r\n« عارف در تهران پس از چندى با وثوق الدّوله و ديگر رؤساى دربار آشنا شد .\r\nشاهزادگان به مصاحبت او رغبت كردند و كارش چنان بالا گرفت كه در سر سفرهء ميرزا على اصغر خان اتابك حاضر مىشد و اتابك « ران جوجه به دست خودشان به او مرحمت مىكردند و در صف سفره‌نشينان و مفتخواران از همه سربلندتر و مفتخرتر محسوب مىشد . » « 2 »\r\nكم‌كم آوازهء عارف به گوش مظفر الدين شاه رسيد و فرمان همايونى به احضار او صادر شد . پس از حضور و خواندن يك دو غزل ، شاه را خوش آمده و امر كرد پانصد تومان به او\r\n\r\n\r\n","description":"","footnote":"\r\n( 1 ) . تلخيص از لغتنامه دهخدا ، شماره مسلسل 76 ( ع عنك ) ص 9 و ديوان عارف و تاريخ ادبيات ادوار براون ، ص 69 .\r\n( 2 ) . شرح‌حال عارف به قلم خود او ، ديوان ، ص 103 .\r\n","page_name":" 358 ","page_number":358},
  {"content":"\r\n\r\nبدهند و كلاه نمدش را برداشته در رديف فراش خلوتها بنويسند . « شنيدن اين حرف در من كمتر از صاعقهء آسمانى نبود . ديدم كلاه نمد به آن ننگينى و شيخ بودن با آن بدنامى هزار مرتبه شريفتر و آبرومندتر است از كلاهى كه مىخواهد به سر من برود . » « 1 »\r\nچند سالى به همين وضع و منوال گذشت تا كم‌كم ورق برگشت و نغمهء مشروطه از گوشه و كنار بلند شد . عارف ، كه هزاران پردهء ننگين و شرم‌آور از دورهء استبداد به چشم خود ديده بود ، از همان ابتداى جنبش آزادى به سوى مشروطه‌خواهان روى آورد و قريحه و استعداد خود را وقف آزادى و انقلاب كرد .\r\nاين غزل را بيست روز بعد از به دار آويختن شيخ فضل اللّه نورى ( 1327 ه . ق ) در نمايشى كه در خانهء ظهير الدوله به نفع حريقزدگان بازار داده شد ، خوانده و بسيار مقبول افتاد :\r\n دلى كه در خم آن زلف تابدار افتاد * چو صعوه‌اى « 2 » است كه اندر دهان مار افتاد\r\nبه صوفيان خرابات مژده ده امروز * كه شيخ شهر ، حريفان ز اعتبار افتاد\r\nدماغ بس‌كه كدر شد ز تنگناى قفس * دگر دل از هوس سبزه و بهار افتاد\r\nبرو كه بازنگردى الهى اى شب هجر * كه روز وصل دو چشمم به روى يار افتاد\r\nدلى كه از غم روى تواش قرار نبود * چو ديد طرهء زلف تو بيقرار افتاد\r\nچه هرج‌ومرج ديارى است شهر عشق عارف * در آن ديار و در آن شهر شهريار افتاد \r\nيكى از مهمترين و معروفترين آثار عارف در اين دوره ، غزل « پيام آزادى » است كه شاعر در ضمن آن پيروزى آزاديخواهان را بر قواى ارتجاع ستوده است . عارف ، اين پيام پرشور را در مجلس جشنى كه در اواخر سال ( 1327 ه . ق ) از طرف شعبهء ادبى حزب دموكرات به ياد پيروزى مشروطه‌خواهان و شكست محمد على ميرزا برپا شده بود ، با آهنگ موسيقى براى ملت ايران فرستاده است :\r\n پيام دوشم از پير مى فروش آمد * بنوش باده كه يك ملتى به هوش آمد\r\nهزار پرده ز ايران دريد استبداد * هزار شكر كه مشروطه پرده‌پوش آمد\r\nز خاك پاك شهيدان راه آزادى * ببين كه خون سياوش چه‌سان به جوش آمد\r\n. . . براى فتح جوانان جنگجو ، جامى * زديم باده و ، فرياد نوش‌نوش آمد\r\nكسى كه رو به سفارت پى اميدى رفت * دهيد مژده كه لال و كر و خموش آمد\r\nصداى نالهء عارف به گوش هركه رسيد * چو دف به سر زد و چون چنگ در خروش آمد \r\n\r\n\r\n","description":"","footnote":"\r\n( 1 ) . همانجا ، ص 106 .\r\n( 2 ) . صعوه : گنجشك كوچك ، دال پره .\r\n","page_name":" 359 ","page_number":359},
  {"content":"\r\n\r\nغزل « زنده‌باد » به شاباش سر سرداران راه آزادى سروده شده است :\r\n\r\nزنده‌باد !\r\n آورد بوى زلف توام باد ، زنده‌باد ! * ز آشفتگى نمود مرا شاد ، زنده‌باد !\r\nجُست ار چه در وصال تو خسرو حيات خويش * مُرد ار چه از فراق تو فرهاد ، زنده‌باد !\r\nهرگز نميرد آن پدرى كه تو پروريد * و آن مادرى كه چون تو پسر زاد ، زنده‌باد !\r\nدلخوش نيم ز خضر كه خورد آب زندگى * آن كو به خِضْر آب بقا داد ، زنده‌باد !\r\nنابود باد ظلم چو ضحاك ماردوش * تا بوده است كاوهء حدّاد زنده‌باد !\r\nبر خاك عاشقان وطن گر كند عبور * « عارف » هر آن كسى كه كند ياد ، زنده‌باد ! \r\nغزل زير گويا در نتيجهء مداخلات حق‌شكنانهء اجانب و دسته‌سازيهاى هموطنان سروده شده است . در اين شعر عارف از اينكه گردش كارها بر وفق پيام « پير ميفروش » نبوده ، با ملال خاطر سخن مىگويد :\r\n\r\nنالهء مرغ اسير :\r\n نالهء مرغ اسير اين همه بهر وطن است * مسلك مرغ گرفتار قفس همچو من است\r\nهمت از باد سحر مىطلبم گر ببرد * خبر از من به رفيقى كه به‌طرف چمن است\r\nفكرى ، اى هموطنان ، در ره آزادى خويش * بنماييد ، كه هركس نكند مثل من است\r\nخانه‌اى كو شود از دست اجانب آباد * ز اشك ويران كنش آن خانه كه بيتُ الحَزَن است\r\nجامه‌اى كو نشود غرقه به خون بهر وطن * بدر آن جامه كه ننگ تن و كم از كفن است\r\nجامهء زن به تن اوليتر اگر آيد غير * زانكه بيچاره در اين مملكت امروز زن است\r\nآن كسى را كه در اين ملك سليمان كرديم * ملت امروز يقين كرد كه او اهرمن است\r\nهمه اشراف به وصلت خوش همچون خسرو * رنجبر در غم هجران تو چون كوهكن است \r\nچند غزل ديگر از عارف :\r\n\r\nعوض اشك « 1 »\r\nچون شهرت و موفقيت عارف مرهون تصنيفهاى اوست ، اجمالا براى اطلاع\r\n\r\n\r\n","description":"","footnote":"\r\n( 1 ) . در سال 1324 ه . ق در استقبال غزل دهقان سامانى بدين مطلع .\r\n يار با سلسلهء غاليه‌گون مىآيد * اى حذر سلسله جنبان جنون مىآيد \r\nسروده است .\r\n","page_name":" 360 ","page_number":360},
  {"content":"\r\n\r\nخوانندگان به تاريخچهء اين هنر ادبى مىپردازيم :\r\n\r\nتصنيف و تاريخچهء اجمالى آن\r\n« اصطلاح تصنيف كه از قرن دهم هجرى شايع شده و شايد از قرن هشتم و نهم پديد آمده « 1 » ، جانشين اصطلاح « قول » و « غزل » عهد اول بعد از اسلام است و در اصطلاح شعرا و آهنگسازان قديم ، عبارت بوده است از نوعى شعر لحنى كه داراى وزن عروضى و ايقاعى هردو باشد ، يعنى برحسب ظاهر با ساير اشعار معمولى تفاوتى نداشته ، اما از جهت انتخاب وزن و تركيب الفاظ داراى اين صفت و خاصيت باشد كه با الحان و مقامات موسيقى و نغمات زير و بم ساز و آواز جفت و دمساز گردد .\r\nتصنيفهايى كه در عهد صفويه رايج و متداول بوده ، مانند تصنيفهاى كنونى هجايى نبوده و با شعر عروضى هماهنگى داشته است .\r\nمتأسفانه اين نوع تصنيفها يا اشعار همراه با آهنگ و موسيقى ايرانى را كسى جزو ادبيات به شمار نياورده و در دواوين و تذكره‌ها ثبت نكرده و هويت گويندگان آنها غالبا بر ما مجهول است ، با اينهمه نمونه‌هايى از اين گونه تصنيفها در كتب آن عهد نقل شده است .\r\nقديمىترين تصنيفى كه از روزگاران بالنسبه نزديكتر در دست داريم تصنيفى است كه تيره بختى لطفعلى خان را نشان مىدهد :\r\n بالاى بان اندران * قشون آمد مازندران\r\nباز هم صداى نى مياد * آواز پىدرپى مياد\r\nجنگى كرديم نيمه‌تمام * لطفى ميره شهر كرمان\r\nباز هم صداى نى مياد * آواز پىدرپى مياد\r\nحاجى « 2 » ، ترا گفتم پدر * تو ما را كردى دربدر\r\nخسرو دادى دست قجر * باز هم صداى نى مياد\r\nآواز پىدرپى مياد * لطفعلى خان بلهوس\r\nزن بجست بردند طبس * طبس كجا ، تهران كجا ؟\r\nبازهم صداى نى مياد * آواز پىدرپى مياد \r\n\r\n\r\n","description":"","footnote":"\r\n( 1 ) . از صبا تا نيما ، پيشين ، از ص 148 تا 151 .\r\n( 2 ) . منظور كليمى جديد الاسلام حاجى محمد ابراهيم كلانتر شيراز است كه لطفعلى خان را به پادشاهى رسانيد و چون كارش با او به دشمنى كشيد با آغا محمد خان قاجار همدست شد و او را به شيراز راه داد و آن شاهزادهء جوان قربانى خيانت آن مرد دوروى و كينه‌جوى شد .\r\n","page_name":" 361 ","page_number":361},
  {"content":"\r\n\r\n لطفعلى خان مرد رشيد * هركس رسيد آهى كشيد\r\nمادر خواهر جامه دريد * لطفعلى خان بختش خوابيد\r\nباز هم صداى نى مياد * آواز پىدرپى مياد\r\nبالاى بان دلگشا * مُردست ندارد پادشا\r\nصبر از من و داد از خدا * باز هم صداى نى مياد\r\nآواز پىدرپى مياد * لطفعلى خان مىرفت ميدان\r\nمادر مىگفت شوم قربان * دلش پرغم رخش گريان\r\nبازهم صداى نى مياد * آواز پىدرپى مياد\r\nلطفعلى خان هى مىكرد * گلاب نبات با مى مىخورد\r\nبختش خوابيده لطفعلى خان * باز هم صداى نى مياد\r\nآواز پىدرپى مياد * اسب نيله نوزين است\r\nدل لطفى پر از خون است * باز هم صداى نى مياد\r\nآواز پىدرپى مياد * وكيل « 1 » از قبر در آرد سر\r\nبيند گردش چرخ اخضر * باز هم صداى نى مياد\r\nآواز پىدرپى مياد * لطفعلى خان مضطر\r\nآخر شد به كام قجر « 2 » \r\nاز تصنيفهاى قديميتر ، كه نمونه‌هاى زيادى از آنها در دست نيست ، اگر بگذريم مىرسيم به تصنيفهايى كه به زمان ما نزديكتر هستند . اين تصنيفها ، خواه عاشقانه و خواه هجايى و جدّلى ، در مواقع معين و به مناسبتى از وقايع و حوادث روز ساخته شده و با آواز مطربان و ضرب موسيقى همراه بوده‌اند . آهنگ آنها يكنواخت و متشابه و مكرر و بنابراين خسته‌كننده است ، معهذا براى سامعهء ايرانى دلپذير و شيواست . « 3 »\r\nيكى از اين تصنيفها تصنيف « ليلى » است كه دربارهء « كنت منت فرت » « 4 » ساخته شده و وى را به باد تمسخر و ريشخند گرفته است . ناصر الدين شاه پس از بازگشت از سفر فرنگ در سال ( 1296 ه . ق ) اين شخص را به رياست پليس تهران منصوب كرد . كنت براى\r\n\r\n\r\n","description":"","footnote":"\r\n( 1 ) . كريم خان زند ، عموى لطفعلى خان .\r\n( 2 ) . منظور آغا محمد خان قاجار است .\r\n( 3 ) . از تصنيفهاى قديم ايران مقدارى را جرج گراهام ، كه در سال 1910 م كنسول انگليس در شيراز بوده ، براى ادوارد براون جمع‌آورى كرده ، مقدارى نيز ژوكوفسكى خاورشناس روس گردآورده و به روسى ترجمه كرده و در سال 1902 م در سن‌پترسبورگ به چاپ رسانيده است . چند تصنيف هم برزين با ترجمهء انگليسى انتشار داده ( براون ، تاريخ ادبيات ايران از آغاز عهد صفويه تا زمان حاضر ، ترجمهء رشيد ياسمى ) .\r\n( 4 ) .  Conte Monteforte \r\n","page_name":" 362 ","page_number":362},
  {"content":"\r\n\r\nاينكه از هر حيث با ايرانيان همرنگ گردد ، فرزندان خود را جامهء ايرانى پوشانده و نام دخترش را نيز ليلى نهاده بود . او به مقتضاى شغل خود خانه‌هاى عمومى را بست و زنان هر جايى را در يكى از محلات شهر تمركز داد و همين امر سبب شد كه اين تصنيف را براى او بسازند :\r\n ليلى را بردند چال سيلابى * بهش آوردند نان و سيرابى\r\nليلى گل است ، ليلى * خيلى خوشگل است ليلى\r\nليلى را بردند دروازه دولاب * براش خريدند ارسى و جوراب\r\nليلى را بردند حمام گلشن * كنت بيغيرت چشم تو روشن !\r\nفلفل تندم ليلى * دختر كنتم ليلى\r\nليلى ملوسه * ننشه عروسه\r\nآقاش ديوسه \r\nدر نوبت دوم ، حكومت فرهاد ميرزا معتمد الدوله در فارس ، كه از سال ( 1292 ه . ق ) تا پنج سال طول كشيد ، اهالى فارس از شدت عمل او سختيها ديدند « 1 » ، و چون به تهران احضار شد ، براى او نيز تصنيفى ساختند . » « 2 »\r\n« . . . هنگامى كه ماشين دودى يعنى راه‌آهن تهران - شهر رى در زمان ناصر الدين شاه داير شد و شورش و غوغاى عظيمى در ميان زن و مرد برپا كرد ، مردم تصنيفى ساختند كه ورد زبانها شد و مطربها با خواندن و نواختن آن ، مجالس بزم را گرم مىكردند . اين تصنيف كه صورت آن را يكى از خاورشناسان روس در همان ايام ضبط كرده چنين است :\r\n شاهنشاه ايران * ماشين آورد به تهران\r\nاى شاه ، چه كار كردى ؟ * تهران را ويرانه كردى\r\nزنها را ديوانه كردى * بس‌كه زنها نشستند\r\nپايه ماشين شكستند * ماشين دودش هوا رفت\r\nزن كمپانى درا رفت . . . \r\nزبان حال زنان خطاب به شوهران :\r\n يل يراقدار نمىخوام * كفش پولكدار نمىخوام\r\nچارقد مشمش نمىخوام * شلوار كش‌كش نمىخوام \r\n\r\n\r\n","description":"","footnote":"\r\n( 1 ) . ادوارد براون نويسد : « در خارج شهر شيراز ستونهاى عفريت آسايى از ساروج به نظرم رسيد كه استخوان انسانى از خلال آن نمايان بود و از دورهء حكمرانى سخت و خشن فرهاد و ميرزا شهادت مىداد ، ليكن خود شاهزاده را من مردى مؤدب و ظريف و دانشمندى فريفتهء كتاب يافتم ( تاريخ ادبيات ايران ، ج 4 ، ترجمهء رشيد ياسمى ) .\r\n( 2 ) . همان كتاب ، از ص 152 تا 155 .\r\n","page_name":" 363 ","page_number":363},
  {"content":"\r\n\r\n ماشين مىخوام ، ماشين مىخوام * ماشين رسيد دولت‌آباد\r\nقران دادم جاى پناباد « 1 » * مهرم حلال جانم آزاد\r\nماشين مىخوام ، ماشين مىخوام « 2 » \r\n« تصنيف ديگرى دربارهء عزل و بركنارى سلطان مسعود ميرزا ظل السلطان ، برادر بزرگ مظفر الدين شاه ، ساخته شده است . مردم ايران به خصوص اصفهانيها به علت خوى زشت و درندگيهاى اين شاهزاده ، كينهء او را به دل داشتند . وى كارش فوق العاده بالا گرفته بود و بر غالب شهرستانهاى جنوبى ايران حكومت داشت . ناصر الدين شاه از او بيمناك شد و در سال ( 1306 ه . ق ) همهء اختيارات را جز حكومت اصفهان از وى برگرفت . مردم از اين كار بسيار خشنود شدند و بچه‌هاى تهران تصنيفهاى زيادى در اين مقدمه ساختند « 3 » كه در كوچه و بازار به آواز مىخواندند :\r\n گارى اميرزاده كو ؟ * جام پر از باده كو\r\nآن بچه‌هاى ساده كو ؟ * شازده جان ، خوب كردى رفتى\r\nقاچ زين بگير نيفتى ! * كو اصفهان پايتخت من ؟\r\nكو توپچى و كو تخت من ؟ * كو حكمهاى سخت من ؟\r\nاى خدا ببين اين بخت من ! * شاه بابا ، گناه من چه بود ؟\r\nاين روز سياه من چه بود ؟ * كو اصفهان ، و شيرازه ؟\r\nكو صارم الدوله پرنازه ؟ * كو توپچى و كو سربازه ؟\r\nشاه بابا ، گناه من چه بود ؟ * اين روز سياه من چه بود\r\nصدراعظم ، بهر خدا * عرضم را نما به شاه بابا\r\nپارك مرا پيشكش نما * شاه بابا ، گناه من چه بود ؟\r\nاين روز سياه من چه بود ؟ * شاه بابا گناهت را مىگه\r\nاين روز سياهت را مىگه * جلال الدوله بچه بود\r\nشيراز براش سپرده بود * و الله چيزى نخورده بود\r\nشاه بابا ، گناه من چه بود ؟ * اين روز سياه من چه بود ؟\r\nصدراعظم در هوسه * شيراز ازم گرفت بسه\r\nمرغ دلم در قفسه * شاه بابا ، گناه من چه بود ؟\r\nاين روز سياه من چه بود ؟ \r\nو نيز در همان زمان :\r\n ستاره كوره ماه نميشه * شازده لوچه شاه نميشه \r\n\r\n\r\n","description":"","footnote":"\r\n( 1 ) . سكهء نقره‌اى معادل نيم قران ( ده شاهى )\r\n( 2 ) . همان كتاب ، ص 156 و 157 .\r\n( 3 ) . شرح‌حال عباس ميرزا ملك آرا ، ص 106 .\r\n","page_name":" 364 ","page_number":364},
  {"content":"\r\n\r\n تو بودى كه پارك مىساختى ؟ * سر در و لاك مىساختى ؟\r\nپشتت دادى به پشتى * صارم الدوله را كشتى « 1 »\r\nكفشا تا گيوه كردى * خواهرتا بيوه كردى . . . \r\n« كنت دو گوبينو » كه در عهد سلطنت ناصر الدين شاه به ايران آمده ، مىگويد :\r\n« تصانيفى را كه مردم در حق وزراى ناصر الدين شاه مىخوانند ، شاه حكم مىكند در مجلس شاهانه برايش بخوانند و مضمون اين تصنيفها به قدرى زننده است كه در مملكت ما پليس هرگز اجازه نمىدهد كه چنين تصانيفى را مردم بخوانند . » « 2 »\r\nچند سال پس از جلوس مظفر الدين شاه ، كسانى تصنيفهايى در هجو او ساختند و به پيرزن سياهى به نام حاجى قدم شاد ، كه سابقا سرپرست سازنده‌ها و نوازنده‌هاى ناصر الدين شاه بود و اكنون دستهء مطربى داشت ، دادند كه در مجالس عيش و طرب بخوانند و اين زن كنيز سياه آن تصنيف را خود مىخواند و مطربها دنبال آن را مىگرفتند .\r\nاشعار تصنيف چنين بود :\r\n برگ چغندر اومده * آبجى مظفّر اومده\r\nدور و دور و دورشه ببين * امير بهادروشه ببين !\r\nچادر و چاقچورش كنيد * از شهر بيرونش كنيد . « 3 » » « 4 » \r\n\r\nكنسرتهاى عارف\r\n« عارف كنسرتهاى باشكوه و پرازدحامى در تهران ترتيب داد . ترانه‌هايى كه در اين كنسرتها از وى شنيده شده ، هنوز در گوش مردم آن زمان زنده است ، عارف هر شعرى كه مىسرود و هر ترانه‌اى را كه مىخواند ، مانند تير آبداده‌اى بود كه در جگرگاه مستبدان خودخواه فرو مىرفت و از اين‌رو همگى كمر به آزار او بستند . اما شاعر ، با همهء اين سختيها و بدبختيها و خطراتى كه هر لحظه هستى او را تهديد مىكرد ، با شور و حرارتى كه داشت ، وطن‌فروشان و رياكاران را پيوسته آماج حمله و ملامت قرار مىداد :\r\n شده‌ست خانهء كيخسرو آشيانهء جغد * من خرابه‌نشين دلخوشم وطن دارم \r\n\r\n\r\n","description":"","footnote":"\r\n( 1 ) . معروف بود كه ظل السلطان صارم الدوله ، يعنى شوهر خواهر خود ، بانو عظمى ، را قهوهء مسموم داد و بعدها لقب او را براى پسر خود اكبر ميرزا گرفت .\r\n( 2 ) . از نامهء مورخ ژوئن 1863 م كنت دو گوبينو ( نقل از مجلهء يغما ، سال 13 ، شمارهء 10 ، ديماه 1339 ش )\r\n( 3 ) . داستان به گوش شاه رسيد و اين زن را احضار و وادار كرد كه همان تصنيف را بخواند و چون خواند به دستور شاه هردو پاى او را نعل كردند و در امارت دوانيدند ( على جواهر كلام ، اطلاعات هفتگى ، شماره 847 ) .\r\n( 4 ) . همان كتاب ، از ص 158 تا 160 .\r\n","page_name":" 365 ","page_number":365},
  {"content":"\r\n\r\n چو مال وقف ، شريعتمدار مىدزدد * من از چه ره گله از دزد راهزن دارم . . . \r\nهنگامى كه انقلاب در روسيه درگرفت و حزب بلشويك بر سر كار آمد ، عارف با اينكه از معنى و اهميت تاريخى انقلاب كارگرى و نتايج آن آگاهى درستى نداشت ، با شور و حرارت فوق العاده از آن استقبال كرد و از لنين خواست كه به يارى ملت ايران بشتابد !\r\n اى لنين فرشتهء رحمت * كن قدم رنجه زود ، بىزحمت\r\nتخم چشم من آشيانهء تست * هين ، بفرما كه خانه خانهء تست\r\n. . . يا خرابش بكن و يا آباد * رحمت حق به امتحان تو باد ! \r\nدر سال ( 1399 ه . ق ) كه سيد ضياء الدين قدرت را در دست گرفت ، عارف از حمايت او برخوردار شد و در غزلى به اصلاحات او و آيندهء ايران اظهار اميدوارى كرد ، همچنين بعد از آنكه سردار سپه نخست‌وزير شد ، بارقهء اميدى در دل عارف درخشيد :\r\n باد سردار سپه زنده در ايران عارف * كشور رو به فنا را به بقا خواهد برد \r\nو روزى كه نغمهء جمهورى ساز شد ، به حكم روح انعطاف‌پذير خود و كينهء ديرينه‌اى كه به دربار و خاندان قاجار به دل داشت ، در « گراند هتل » تهران نمايشهايى ترتيب داد و در اين‌باره چنان خودنمايى كرد كه بعدها به اشعار او استناد جستند .\r\nاز جمله ، شب چهارشنبه پنجم شعبان ( 1342 ه . ق ) غزلى را كه به نام « جمهورى ايران » ساخته بود ، با آهنگ محتشم ماهور و آواز پرشور خود ترنم كرد :\r\n به مردم اين همه بيداد شد ز مركز داد * زديم تيشه بر اين ريشه ، هرچه باداباد\r\nهميشه مالك اين ملك ملّت است كه داد * سند به دست فريدون ، قباله دست قباد\r\nكنون كه مىرسد از دور رايت جمهور * به زير سايهء آن ، زندگى مبارك باد\r\nخوشم كه دست طبيعت گذاشت در دربار * چراغ سلطنت شاه بر دريچهء باد\r\nتو نيز فاتحهء سلطنت بخوان عارف * خداش با همه بدفطرتى بيامرزاد \r\nو شب بعد ، « مارش جمهورى » را ، كه با نكوهش از قاجاريه و ستايش از سردار سپه همراه بود ، از صحنهء نمايش به گوش هموطنان خود رساند :\r\n سلطنت گر رفت گو رو * نام جمهوريتت از نو\r\nهمچو خور افكنده پرتو * بخ كه شد نور على نور\r\nنيست دوران قجر باد \r\n\r\n","description":"","footnote":"","page_name":" 366 ","page_number":366},
  {"content":"\r\n\r\n اين شجر بىبار و بر باد * تا قيامت دادگر باد\r\nبازوى پرزور جمهور . . . * كار ايران رو به راه باد\r\nنام شاهى رو سيه باد * زنده سردار سپه باد\r\nبا غريو كوس و شيپور . . . \r\nبا اينهمه به همدان تبعيد شد و بقيهء عمر را در نقطهء دور افتاده‌اى از آن شهر با فقر و فاقه به سر برد و در اين مدت از كسى جز از دوست و مريد قديمى خود « عليخان » « 1 » و حاجى محمد نخجوانى « 2 » ، آن هم به نام سود معامله هديه‌اى نپذيرفت .\r\nعارف در اين دوره از زندگى از همه‌جا مأيوس و به همه‌چيز بدبين بود و به قول خود از بس‌كه مردم بد ديده بود ، ديگر از مردمك ديده سوء ظن داشت . « 3 » تنها كسى را كه تا پايان عمر دوست مىداشت ، آن هم تا حد پرستش ، كلنل محمد تقى خان بود . سوگند بزرگ او هميشه « به روح كلنل » بود و بارها اظهار مىداشت كه اتفاق خراسان كمرم را شكست . به عقيدهء عارف « از عهد نادر تا كنون ، ايران كمتر همچو آدم فوق العاده‌اى ديده و از اول انقلاب تا اين آن ، هرچه بود همين بود ! » « 4 »\r\nدر واپسين روزهاى عمر ، از فرياد و ناله خاموش ، و بسيار اندوهگين و كم سخن بود . در اتاق خود پوستينى به زير انداخته و پوست آهويى در بالاى سرش به ديوار زده بود\r\n\r\n\r\n","description":"","footnote":"\r\n( 1 ) . كربلايى على حريرى معروف به بيرنگ ، از مجاهدان و آزاديخواهان معروف آذربايجان ، كه در روزهاى آخر فروردين 1321 ش در تبريز درگذشت .\r\n( 2 ) . فرزند حاجى على عباس نخجوانى و خواهرزادهء ميرزا على خان شمس الحكما ، متخلص به لعلى از شعراى بنام آذربايجان ، و خود از بازرگانان دانشمند آن استان بود . در اواخر عمر كتابهاى نفيس خود را به كتابخانهء ملى تبريز واگذاشت و در پنجم ربيع الاول 1382 ه . ق ( 15 مراد 1341 ش ) در هشتاد و چند سالگى در تبريز درگذشت .\r\n( 3 ) . چنان كار را بر او سخت گرفته بودند كه حتى از معشوق خود « وطن » نيز بيزارى مىجست :\r\n نه ملت مرا داند از خويشتن * نه بر من وطن گويد اولاد من\r\nكسى بيوطنتر ز من در جهان * به هر جاى جويد ، نيابد نشان\r\n. . . وطن آنچنان داد پاداش من * كه لبسوز شد كاسهء آش من\r\nوطن حاصل عمر من باد داد * وطن يادم ، « اى داد و بيداد » ، داد\r\nشما ديگر اى زادگان وطن * چه خواهيد از قالب خشك من \r\n( از مثنوى عارف خطاب به ملك الشعراى بهار ) .\r\n( 4 ) . شرح‌حال عارف به قلم خود او ، ديوان ، چاپ سوم ، ص 70 .\r\n","page_name":" 367 ","page_number":367},
  {"content":"\r\n\r\nو دو تبرزين صليب‌وار روى آن گذارده و يك كشكول از ميان آن‌دو آويخته بود .\r\nعارف در اين مرحله از عمر از مردم گريزان بود و تنها و بيكس مىزيست و مانند « روسو » صبح زود راه صحرا در پيش مىگرفت و بر لب جويبار و سايهء درختى مىنشست و با طبيعت رازونياز مىكرد و شامگاهان به خانه برمىگشت . بيشتر اوقات در صمت و سكوتى آميخته به بهت و حيرت فرو مىرفت و آهسته با خود سخن مىگفت « اى داد و بيداد ، ديدى چه كردند ؟ با چه پايى آمدند و با چه دستى بردند ! چه گوسفندانيند كه كارد به استخوانشان رسيده ولى دست و پا نمىزنند . . . » « 1 »\r\nبدين قرار شاعر ملى ايران ، آخرين دقايق عمر حسرتبار و پرتأثر خود را در دره‌هاى خاموش همدان گذراند و روز يكشنبه اول بهمن 1312 هجرى شمسى در پنجاه و دو سالگى درگذشت و همانجا در بقعهء بو على سينا به خاك سپرده شد . » « 2 »\r\n\r\nشيدا\r\nشيدا و تصنيف : « در اين ميان ، ميرزا على اكبر خان شيدا قدم به ميدان گذاشت و تصنيف را سر و صورتى داد . شيدا مردى درويش و وارسته و صورتا و معنا آزادمرد بود . مختصر سه‌تارى مىزد و تصنيفهايش را نيمه شبها در رازونياز تنهايى مىساخت . بعد دل و جان باختهء رقاصه‌اى يهودى شد و آخر كارش به جنون كشيد . از غزلهاى پرشور اوست :\r\n در خم زلف تو از اهل جنون شد دل من * و اندر آن سلسله عمرى است كه خون شد دل من\r\nدر ازل با سر زلف تو چه پيوندى داشت * كه پريشان شد و از خويش برون شد دل من\r\nاين همه فتنه مگر زير سر زلف تو بود * كه گرفتار بدين سحر و فسون شد دل من\r\nسوخت سوداى تو سرمايهء عمرم اى دوست * مى نپرسى كه در اين واقعه چون شد دل من\r\nبىنشان گشتم و جستم چو نشان از دهنش * بر لب آب بقا راهنمون شد دل من . . .\r\nاى صفا ، نور صفايى به دل « شيدا » بخش * تيره از سركشى نفس حرون « 3 » شد دل من \r\nعارف دربارهء شيدا و تصنيفهاى او گويد : « تا زمان من تصنيفها در ايران براى جنده‌هاى دربار يا ببرى خان ، گربهء شاه شهيد ، يا از زبان گناهكارى به گناهكارى سروده مىشد . از بيست سال قبل ، مرحوم ميرزا على اكبر شيدا تغييراتى در تصنيف داد و اغلب تصنيفهايش داراى آهنگهاى دلنشين بود . » « 4 »\r\n\r\n\r\n","description":"","footnote":"\r\n( 1 ) . نصرت الله فتحى ، عارف و ايرج ، تهران ، 1333 ش .\r\n( 2 ) . از صبا تا نيما ، پيشين ، از ص 348 تا 359 ( به اختصار ) .\r\n( 3 ) . حرون : سركش\r\n( 4 ) . شرح حال عارف به قلم خود او ، ديوان ، صفحات 335 - 336 .\r\n","page_name":" 368 ","page_number":368},
  {"content":"\r\n\r\nاين دو تصنيف را از شيدا مىآوريم تا خوانندگان تفاوت آن را با تصنيفهاى متداول عهد قاجاريه و با تصنيفهايى كه عارف بعدا ساخته و با ساختن آنها صلاى مردى و آزادى در جهان در داده ، بسنجند :\r\n\r\nتصنيف ابو عطا :\r\n الا ساقيا ، ز راه وفا ، * به شيداى خود جفا كم نما\r\nكه سلطان ز لطف ترحم كند به حال گدا * ، ترحم كند به حال گدا\r\nچو ارديبهشت جهان گشته باز ، * به بستان خرام تو اى دلنواز\r\nكه شد جلوه‌ات چمن را طراز ، * كه شد جلوه‌ات چمن را طراز « 1 »\r\nاى كه به پيش قامتت سرو چمن خجل شده * ( اى جانم ، اى بَبَم )\r\nسرو چمن به پيش تو كوته و منفعل شده * ( اى جانم ، اى ببَم )\r\nتا به كى از غمت گدازم ، * اى صنم سوزم و سازم\r\nحبيبم ، طبيبم چكنم ، * چكنم ، ز عشقت چه سازم ؟ \r\n\r\nتصنيف افشارى :\r\n دوش ، دوش ، دوش كه آن مه‌لقا ، * دلربا ، باوفا ، باصفا\r\nاز درم آمد و بنشست ، * برد دل و دينم از دست\r\nآتش اندر دلم برزد ، * خدا برزد ، حبيب برزد\r\nسوخت همه خرمنم ، * يكسره جان و تنم ،\r\nكشتهء عشقت منم ، اى صنم * بد مكن ،\r\nبيش از اين ظلم بيحد مكن * اى نگار من ،\r\nگلعذار من ! \r\nتصنيفهاى عارف : اما با اذعان به فضل تقدم شيدا ، اين طرز تصنيف‌سازى را بايد به حق خاص عارف دانست .\r\nعارف به تصنيف ، صورت شاعرانه داد و « خدمت بزرگى به موسيقى ايران - من حيث وزن و تصنيف - نمود ، يعنى تصنيف را از حال فلاكتى كه داشت بيرون آورد . براى تربيت\r\n\r\n\r\n","description":"","footnote":"\r\n( 1 ) . در نسخهء ديگر ، تو اى سروناز ؛ به صد عز و ناز ، به بستان حرام كه شد چهره‌ات چمن را طراز .\r\n","page_name":" 369 ","page_number":369},
  {"content":"\r\n\r\nاخلاقى و ايجاد حس وطن‌دوستى و اشاعهء زبان و ترويج يك عقيده در هر جامعه كه فرض نماييد ، تصنيف اهميّت فوق العاده دارد و عارف قبل از همه ملتفت اين معنى گرديد . » « 1 »\r\n\r\nنمونه‌يى از تصنيفهاى عارف :\r\n از خون جوانان وطن لاله دميده * از ماتم سرو قدشان سرو خميده\r\nدر سايهء گل بلبل از اين غُصه خزيده * گل نيز چو من در غمشان جامه دريده\r\nچه كَجرفتارى اى چرخ . . . * خوابند وكيلان و خرابند وزيران\r\nبردند به‌سرقت همه سيم و زر ايران * ما را نگذارند به يك خانهء ويران\r\nيا رب بستان داد فقيران ز اميران * چه كجرفتارى اى چرخ . . .\r\nاز اشك همه روى زمين زير و زبر كن * مشتى گرت از خاك وطن هست به سر كن\r\nغيرت كن و انديشهء ايام بتر كن * اندر جلو تير عدو سينه سپر كن\r\nچه كجرفتارى اى چرخ . . . * از دست عدو نالهء من از سر درد است\r\nانديشه هرآن كس كند از مرگ ، نه مرد است * جانبازى عشاق نه چون بازى نرد است\r\nمردى اگرت هست كنون وقت نبرد است . * چه كجرفتارى اى چرخ . . . \r\n\r\n\r\n","description":"","footnote":"\r\n( 1 ) . رشته مقالات « موسيقى علمى نجيب نداريم » به امضاى مستعار فاضل موجومبارى ( دكتر على فلاتى ) ، تبريز ، روزنامهء شاهين شمارهء 22 .\r\n","page_name":" 370 ","page_number":370},
  {"content":"\r\n\r\nدر سال 1329 ، هنگامى كه شاه مخلوع ( محمد على شاه ) به تحريك روسها در گمش تپه ( گوميشان ) پياده شد و مىكوشيد تاج و تخت از دست رفته را باز گيرد ، و عناصر خودخواه نالايق و سياست‌پيشگان رياكار بر كشور پنجه انداخته بودند ، عارف با سرودن اين تصنيف ، آزاديخواهان واقعى را به ايستادگى و فداكارى تشويق كرد و رياكاران و وطنفروشان را از نيش قلم آزاد نگذاشت :\r\n\r\nتصنيف در دستگاه سارنگ - ابو عطا\r\n\r\n1\r\n دل هوس سبزه و صحرا ندارد ( ندارد ) * ميل به گلگشت و تماشا ندارد ( ندارد )\r\nدل سر همراهى با ما ندارد ( ندارد ) * خون شود اين دل كه شكيبا ندارد ( ندارد )\r\nاى دل غافل ، نقش تو باطل ، * خون شوى اى دل ، خون شوى اى دل ،\r\nدلى ديوانه داريم ، * ز خود بيگانه داريم ،\r\nز كس پروا ( جانم پروا ، خدا پروا ) نداريم ! * چه ظلمها كه از گردش آسمان نديديم\r\nبه غير مشت دزد همره كاروان نديديم * به پاى گل به جز زحمت باغبان نديديم\r\nبه كوى يار جز حاجب و پاسبان نديديم ! \r\n\r\n2\r\n خانه ز همسايهء بد در امان نيست * حبّ وطن در دل بد فطرتان نيست\r\nسگ به كسى بىسببى مهربان نيست * رم كن از آن دام كه آن دانه دارد\r\nاى دل غافل . . . \r\n\r\n3\r\n يوسف مشروطه ز چَهْ بركشيديم * آه كه چون گرگ ، خود او را دريديم \r\n\r\n","description":"","footnote":"","page_name":" 371 ","page_number":371},
  {"content":"\r\n\r\n پيرهنى در بر يعقوب ديديم * هيچ ز اخوان كسى حاشا ندارد\r\nاى دل غافل . . . » « 1 » \r\n\r\nاديب الممالك\r\n« يكى از شعرا و استادان بنام عهد مشروطيت ، اديب الممالك فراهانى است كه در محرم سال ( 1277 ه . ق ) در قريه گازران از توابع اراك متولد شد . وى پس از فراگرفتن اطلاعات لازم و آشنايى با امير نظام گروسى به خدمات فرهنگى و مطبوعاتى همّت گماشت و در انواع شعر مخصوصا در قصيده‌سرايى قدرت و توانايى خود را نشان داد . او در آغاز شاعرى به حكم احتياج و براى تأمين وسايل زندگى از گفتن قصايد تملق‌آميز ابايى نداشت ، چنان كه به مناسبت جشن ميلاد ناصر الدين شاه قصيده‌يى سرود و در آن مظفر الدين ميرزا وليعهد ترسو و بزدل را پهلوانى نيرومند بشمار آورد :\r\n ز هيبتت جگر سنگ خاره نرم شود * چنان كه آهن شد نرم در كف داود\r\nتو مىتوانى غلطاند ماه را ز فلك * چنان كه فرهاد از كوه بيستون جلمود « 2 » \r\nو در پايان چون شعراى دربار سلطان محمود براى اين گزافه‌گوئيها مطالبهء صله و انعام كرده است :\r\n بر آن قوافى بستم من اين قصيده كه گفت * ابو الفوارس مغيث دين محمود\r\nهزار و پانصد دينار دادش از زر سرخ * ابا دويست شتر بارشان متاع و نقود \r\nپس از طلوع آفتاب مشروطيت شاعر ، تحت تأثير افكار و انديشه‌هاى نو ، در صف آزاديخواهان متجدّد قرار گرفت ، اصول و سازمان كهن سياسى ايران را مورد انتقاد شديد قرار داد و از گشايش مجلس و استقرار حكومت ملى استقبال نمود و از منافع طبقات محروم مخصوصا كشاورزان دفاع كرد و از روش مبالغه‌آميز بعضى از شعرا انتقاد نمود و خطاب به آنان گفت :\r\n اى شعرا ، چند هشته در طبق فكر * ليموى پستان يار و سيب ذقن را\r\nاى ادبا ، تا به كى معانى بىاصل * مى بطرازيد ابجد و كلمن را \r\nاديب الممالك در اثر فشار زندگى و مظالم عبد الحميد ميرزا ناصر الدّوله حكمران\r\n\r\n\r\n","description":"","footnote":"\r\n( 1 ) . همان كتاب ، از ص 160 تا 164 .\r\n( 2 ) . سنگ\r\n","page_name":" 372 ","page_number":372},
  {"content":"\r\n\r\nاراك پياده به تهران آمد و با رجال و ارباب قدرت نزديكى گزيد ، امير نظام گروسى كه خود مردى اديب و سياستمدارى بافرهنگ بود ، او را در پناه حمايت خود گرفت و در مأموريت كرمانشاه و پيشكارى آذربايجان وى را همراه خود برد . اديب الممالك در بسيارى از شهرهاى ايران به سير و مسافرت پرداخت و در اغلب ماجراهاى سياسى شركت جست .\r\nدر شعبان ( 1324 ه . ق ) كه مجلس شوراى ملّى گشايش يافت در تهران بود و سردبيرى روزنامهء مجلس را كه ميرزا محمّد صادق طباطبايى تأسيس كرده بود به عهده گرفت ، وى در ضمن قبول مشاغل ديوانى ، از كار روزنامه‌نگارى غافل نبود ، چه پيش از استقرار مشروطيّت و چه در جريان آن ، جرايد زيادى به قلم او انتشار يافت .\r\nاديب الممالك از عهد باستان و از دورانى كه ايران به عنوان يك كشور متجاوز در شرق نزديك فرمانروايى مىكرده ياد مىكند و از اينكه امروز در زير پنجهء استعمار رنج مىبرد اظهار تأسف و ملال مىنمايد :\r\n ماييم كه از پادشهان باج گرفتيم * زان پس كه از ايشان كمر و تاج گرفتيم\r\nديهيم و سرير از گهر و عاج گرفتيم * اموال و ذخايرشان تاراج گرفتيم\r\nوز پيكرشان ديبه و ديباج گرفتيم * ماييم كه از دريا امواج گرفتيم\r\nو انديشه نكرديم ز طوفان و ز تيّار « 1 » * . . . امروز گرفتار غم و محنت و رنجيم\r\nدر داو « 2 » فره باخته اندر شش و پنجم * با ناله و افسوس در اين دير سپنجيم\r\nچون زلف عروسان ، همه در چين و شكنجيم * هم سوخته كاشانه و هم باخته گنجيم\r\nماييم كه در سوگ و طرب قافيه سنجيم * جُغديم به ويرانه ، هَزاريم « 3 » به گلزار \r\nاديب الممالك به مسائل سياسى و اجتماعى دوران خود توجه داشت ، موقعى كه خبر مرگ « پاولوس كروگر » رئيس جمهور ملّى و مجاهد « ترانسوال » به تهران رسيد ، اديب اين قصيده را ساخت و ايرانيان را به مبارزه در راه استقلال و آزادى وطن خويش ترغيب نمود :\r\n تا زِبَر خاكى اى درخت برومند * مَگُسَل از اين آب و خاك رشته و پيوند\r\nمادر تست اين وطن كه در طلبش خصم * نار تطاول به خاندان تو افكند\r\nهيچت اگر دانش است و غيرت و ناموس * مادر خود را به دست دشمن مپسند\r\nتاش نبرده اسير و نيست بر او چير * بشكن از او يال و برز و بگسل از اين بند \r\n\r\n\r\n","description":"","footnote":"\r\n( 1 ) . جريان موج\r\n( 2 ) . قمار براساس گرونبدى\r\n( 3 ) . بلبل\r\n","page_name":" 373 ","page_number":373},
  {"content":"\r\n\r\n ورنه چو ناموس رفت نام نماند * خانه نماند چو خانواده پراگند\r\nخانه چو بر باد رفت خانه خدا را * جاى نماند به ده ، به جان تو سوگند\r\nهمچو « كروگر » شود به سوك وطن جفت * هركه نگيرد ز سوك او به وطن پند\r\nرحمتى اى باغبان كز آتش بيداد * سوخته در باغ هر درخت برومند\r\nدوخته دامان چين به شهر پطرزبورغ * بسته گريبان ملك هند به ايرلند\r\nبردگى انگليس و بردگى روس * لعبت كشمير شد عروس سمرقند\r\nشور نشور « 1 » است در جهان و تو در خواب * گيرم خواب تو مرگ ، تا كى و تا چند ؟\r\nخيز كه در مخزن تو دزد تبهكار * دامان از زر ، بغل ز سيم بيا كند\r\nرو غم آينده خور ، گذشته رها كن * كى بود آينده با گذشته همانند ؟\r\nبين به « كروگر » كه ضرب تيشهء ايام * شاخ اميدش چه‌سان ز پاى در افكند\r\nهر نفسش زخمهاى تازه به دل زد * تا كهنش كرد گردش دى و اسفند\r\nحالش بدرود گفته با لب خندان * جانش توديع كرده با دل خورسند\r\nخاك است اندر دو چشم او زر و گوهر * زهر است اندر مذاق او شكر و قند\r\nگريه كند زارزار بر وطن خويش * همچون يعقوب بهر گمشده فرزند\r\nحال ، برادر تو نيز همچو « كروگر » * جان به وطن باز و دل به مهر وطن بند\r\nرخت فرابر به زير شهپر سيمرغ * تا ننهى پيش زاغ تيره جگر بند\r\nاين وطن ما منار نور الهى است * هم ز نبى خواندم اين حديث و هم از زند\r\nآتش حب الوطن چو شعله فروزد * از دل مؤمن كند به مجمره اسپند\r\nاز دل الوند دود تيره برآيد * سوز وطن گر فتد به دامن الوند\r\nور به دماوند اين حديث سرابى * آب شود استخوان كوه دماوند\r\nروسپى از خانمان خود نَكَنَد دل * كمتر از او دان كسى كه دل ز وطن كند \r\n\r\nشاه و وزير\r\n شنيده‌ام كه شهى با وزير خود مىگفت * كه علم و فضل كليد خزانهء هنر است\r\nدرخت تلخ ز پيوند تربيت ، در باغ * به ميوهء شكرين جاودانه بارور است\r\nوزير گفت سرشت ستوده بايد از آنك * به كور دادن آيينه ، جهد بىشمر است\r\nمسلم است كه هيچ اوستا نيارد ساخت * برنده خنجرى از آهنى كه بدگهر است \r\n\r\n\r\n","description":"","footnote":"\r\n( 1 ) . نشور ، روز قيامت\r\n","page_name":" 374 ","page_number":374},
  {"content":"\r\n\r\n چو اين شنيد ملك در خفا به حاجب گفت * مرا به دست تو كارى شگرف در نظر است\r\nپى تدارك آن كار گربه‌اى بايد * كه بسته بر قدم همّت تو نامور است\r\nبرفت حاجب و فى الفور گربه‌اى آورد * كه هر كه ديدى گفتى نه گربه شير نر است\r\nملك به كاركنان گفت كش بياموزند * صنايعى كه نهان در طبايع بشر است\r\nبه يك دو هفته چنان شد كه حاضران گفتند * يكى از آدميان در لباس جانور است\r\nسپس بخواست شهنشه وزير را و بگفت * ببين به جانورى كز بشر نبيهتر « 1 » است\r\nببين تو گربه كه بر پيش تخت من برجاى * ستاده شمع به كف از غروب تا سحر است\r\nرها نموده عنان طبيعت از تعليم * گسسته قيد شباهت ز مادر و پدر است\r\nوزير گفت : كلام شه است شاه كلام * دل ملوك به فرمان حىّ دادگر است\r\nولى به تربيت گربه غرّه نتوان بود * كه چون سرشت مساعد نه ، تربيت هدر است\r\nسرشت تلخ چو دارد درخت ، اگر آبش * ز جوى خلد دهى تيره برگ و تلخ بر است\r\nملك به پاسخ وى گفت ، طرح معقولات * قبيح دان چو مخالف به حس و با نظر است\r\nدليل عقل اگر بر هوا كند پرواز * چو شد مخالف حسّ و نظر ، شكسته پر است\r\nببين به گربه و حجت بنه كه انكارت * در اين قضيه چو انكار ضوء در قمر است . . .\r\nدر اين ميانه ز سوراخ خانه موشى جست * تو گفتى اين سخنان را هميشه منتظر است\r\nچو گربه ديد مر او را ، فكند شمع و بجست * كه گربه موش چو بيند ز هوش بى خبر است\r\nفتاد شعلهء آتش ز شمع در ايوان * چنان كه گويى ايوان تنور پرشرر است\r\nبرهنه پاى شه اندر گريز و خاصانش * يكى فتاده در ايوان يكى دوان ز در است\r\nوزير دامنش اندرگرفت و گفت : شها * ببين كه تربيت بد سرشت بىاثر است\r\nبه تربيت نشود گربه آدمى زيرا * سرشت گربه دگر ، طبع آدمى دگر است\r\nنه زر توان برد از كان آهن و پولاد * نه آهن آيد ز آن سرزمين كه كان زر است\r\nكسى شكر زنى بوريا طمع نكند * به صورت ارچه نى بوريا چو نيشكر است\r\nنعوذ باللّه اگر سفله‌اى به جاه رسد * پس هلاك بزرگان قوم رهسپر است\r\nچو با وسيلهء فكرت زمام بخت گرفت * عدوى شهرى و دهقان ، بلاى خشك و تر است\r\nبه اصل تيره بود تربيت چو نقش بر آب * ولى به لوح صفا چو نقش بر حجر است \r\n« اديب الممالك در سال ( 1323 ه . ق ) سفرى به باكو كرد و در آنجا با روزنامهء ارشاد تركى همكارى داشت و ورقهء ضميمهء آن را به فارسى انتشار مىداد .\r\n\r\n\r\n","description":"","footnote":"\r\n( 1 ) . نبيه : هوشيار ، آگاه\r\n","page_name":" 375 ","page_number":375},
  {"content":"\r\n\r\nدر سال ( 1327 ه . ق ) جزو مجاهدان فاتح با سلاح وارد تهران شد و چندى بعد به خدمت وزارت عدليه درآمد و حملات او به ادارات و رؤساى عدليه از همين تاريخ شروع شد . اما با وجود اشتغال به شاعرى و قبول خدمت در دستگاه دولت ، شغل اصلى او روزنامه‌نويسى بود و چه پيش از مشروطيت و چه بعد از آن جرايد زيادى به قلم او انتشار يافته و بيشتر اشعارش نيز در همين جرايد چاپ شده است . » « 1 »\r\n« اديب در سال ( 1335 ه . ق ) كه مأمور عدليهء يزد بود سكته كرد و به تهران آمد و روز چهارشنبه 28 ربيع الثانى آن سال در 58 سالگى در تهران درگذشت . » « 2 »\r\nديوان اديب الممالك ، به اهتمام وحيد دستگردى تدوين و با تصحيحات و حواشى او در آبان ماه سال 1312 شمسى در تهران چاپ شده است . اين ديوان در 750 صفحه ، شامل مقدار زيادى قصايد و قطعات و مطايبات و تركيب‌بندها و هجويه‌هاى نيشدار است كه شاعر به قصد انتقام و كينه‌جويى از مخالفان ، سروده است .\r\nاديب در انواع شعر ( جز غزل كه در آن توفيق نيافته ) و مخصوصا در قصيده‌سازى بسيار تواناست . در شيوهء سخن‌سرايى پيرو استادان قديم و در دورهء تجديد حيات ادبى ، كه از نشاط اصفهانى و صباى كاشانى آغاز و به خود او ختم شده ، همطراز قاآنى و سروش است . » « 3 »\r\n« اديب حتى بعد از انقلاب مشروطيت و اعلان آزادى هم كه به كشمكشهاى سياسى و مطبوعاتى افتاده و ميدان تازه‌اى بر فعاليت خود يافته ، صفت اصلى شعر خود را كه همان قصيده‌سرايى است ، از دست نداده است .\r\nوى در اين دوره كه قدم به سلك روزنامه‌نگارى نهاده ، مردى آزاديخواه و متجدد است ، طلوع انقلاب را مىستايد ، از گشايش مجلس استقبال و از اصول قديمى ، انتقاد مىكند ، مىكوشد افكار وطن‌پرستى را در ملّت رسوخ دهد و با شور و احساسات از وضع\r\n\r\n\r\n","description":"","footnote":"\r\n( 1 ) . جرايدى كه به قلم اديب الممالك منتشر شده به شرح زير است :\r\nروزنامهء هفتگى « ادب » به خط نستعليق و چاپ سنگى و با تصاوير دانشمندان و مردان بزرگ جهان و مقالات علمى به قلم طبيب نجفقلى خان قائممقامى و اشعار خود اديب ، تبريز ، 1316 ه . ق . روزنامهء هفتگى « ادب » با خط نسخ و چاپ سنگى ، مشهد ، 1318 ه . ق . روزنامهء هفتگى « ادب » با چاپ سنگى ، تهران ، 1322 ه . ق ( اين روزنامه را اديب الممالك كمى بعد به حجت الاسلام كرمانى واگذار كرد و خود به باكو رفت . ) « عراق عجم » ارگان انجمنى به‌همين نام ، تهران ، 1325 ه . ق .\r\n( 2 ) . در همهء ماخذ تاريخ وفات اديب الممالك سال 1336 ه . ق ضبط شده ولى مسلما قول محمد قزوينى كه تاريخ وفات او را با قيد تاريخ روز و ماه و مدت عمر ، سال 1335 ه . ق ذكر كرده درستتر است رجوع شود به يادداشتهاى علامه قزوينى ، مجلهء يادگار ، سال 3 ، شمارهء 3 ، آبان 1325 ش .\r\n( 3 ) . از صبا تا نيما ، پيشين ، از ص 137 تا 143 ( به اختصار ) .\r\n","page_name":" 376 ","page_number":376},
  {"content":"\r\n\r\nرقت‌بار دهقانان ايران سخن گويد ، ولى گويى پيكره و ساختمان شعر او طورى است كه آمادگى هضم و تحليل معانى و مضامين جديد را ندارد .\r\nاديب الممالك مردى است به تمام معنى اديب كه در لغت فارسى و تازى تبحر فوق العاده دارد و بر ادب و تواريخ و قصص و روايات عرب و عجم مسلط است ، ولى همين احاطه بر لغت عرب و تبحر در دانشهايى كه قدما دانستن آنها را براى يك نفر اديب لازم مىشمردند و مخصوصا دلدادگى او به لغات ساختگى دساتير ، كه آنها را جزو معلومات خود مىشمرده و با تكلّف زياد در اشعار خود به كار مىبسته ، نه تنها قصايد و مدايح ، بلكه اشعار سياسى او را نيز - هرچند نسبت به آثار ديگرش ساده‌ترند - از دسترس فهم عامه خارج ساخته است .\r\nبا اينهمه خود نه‌تنها از طرازيدن معانى بىاصل براى ابجد و كلمن قدمى فراتر ننهاده ، بلكه از ديگر زبانها كلماتى مانند اونيورسته ، فاكولته و راديكال طراز شعر خود ساخته كه مسلما به سود ادبيات فارسى و تجددخواهى او نبوده است . » « 1 »\r\n\r\nپروين اعتصامى\r\nشاعرهء ايرانى متخلص به « پروين » ( 1285 ه . ش - 1320 ه . ش ) دختر يوسف اعتصامى ( اعتصام الملك آشتيانى ) در اسفند 1285 شمسى در تبريز متولد گرديد . در كودكى همراه پدر به تهران آمد و تا پايان عمر در اين شهر زيست . ادبيات فارسى را نزد پدر فراگرفت و مدرسهء دخترانه آمريكايى تهران را در خرداد 1303 به پايان رسانيد . در تيرماه 1313 با پسر عموى خود ازدواج كرد ، ولى اين وصلت نامتناسب بيش از دو ماه و نيم نپاييد و به خانهء پدر بازگشت ، از اين پس پروين با استقلال به حيات خود ادامه داد ، چندى در كتابخانهء دانشسراى عالى تهران سمت كتابدارى داشت . هر وقت شور و حالى داشت با قريحه‌يى سرشار و طبعى بلند شعر مىسرود ، از سبكهاى متقدّمين بيشتر به اسلوب ناصر خسرو تمايل داشت . اشعار عرفانى و اخلاقى او كه مشتمل بر پند و موعظت بود ، مورد توجه فضلا و دانشمندانى كه با پدرش خلطه و آميزش داشتند قرار مىگرفت . ديوانش بارها به چاپ رسيده . طبع اخير ، قسمت عمدهء قصايد و مثنويات و تمثيلات و مقطعات و مفردات را شامل است ، وى قبل از مرگ بخشى از اشعار خود را كه مورد قبول طبع بلندش نبود بسوخت ، اشعار وى قبل از آنكه به صورت ديوان منتشر شود ، در مجلّد دوم مجلّهء بهار كه به قلم پدر دانشمندش اعتصام الملك انتشار مىيافت چاپ مىشد .\r\n\r\n\r\n","description":"","footnote":"\r\n( 1 ) . همان كتاب ، ص 145 .\r\n","page_name":" 377 ","page_number":377},
  {"content":"\r\n\r\nاستاد ملك الشعراى بهار را در چاپ اول ديوان او ديباچه‌ايست كه قسمتى از آن را ذيلا نقل مىكنيم : « اين ديوان تركيبى است از دو سبك و شيوه لفظى و معنوى آميخته با سبكى مستقل ، و آن‌دو ، يكى شيوهء شعراى خراسان است ، خاصه استاد ناصر خسرو و ديگر شيوه شعراى عراق و فارس به ويژه شيخ مصلح الدين سعدى و از حيث معانى نيز بين افكار و خيالات حكما و عرفاست . . . قصايد اين ديوان بويى و لمحه‌يى از قصايد ناصر خسرو دارد و در ضمن آنها ابياتى كه زبان شيرين سعدى و حافظ را فراياد مىآورد بسيار است و بالجمله در پند و اندرز و نشان دادن مكارم اخلاق و تعريف حقيقت دنيا از نظر يك فيلسوف عارف و تسليت خاطر بيچارگان و ستمديدگان . . . دل خونين مردم دانا را سراسر تسليتى است . »\r\nچنان كه در اشعار زير وضع رقت‌بار طبقات محروم اجتماع و مظالم و بيدادگريهاى سلاطين و عمال ستمگر آنها را در تجاوز به حقوق مردم رنجبر و بينوا با صراحت تمام تصوير كرده است :\r\n روزى گذشت پادشهى از گذرگهى * فرياد شوق از سَرِ هر كوى و بام خاست\r\nپرسيد زان ميانه كودكى يتيم * كاين تابناك چيست كه بر تاج پادشاست ؟\r\nآن يك جواب داد چه دانيم ما كه چيست ؟ * پيداست آنقدر كه متاعى گرانبهاست\r\nنزديك رفت پيرزنى كوژپشت و گفت * اين اشك ديدهء من و خون دل شماست\r\nما را به رخت و چوب شبانى فريفته است * اين گرگ ، سالهاست كه با گله آشناست\r\nآن پادشه كه دِه خَرَد و مِلكِ رهزن است * آن پادشا كه مال رعيت خورد گداست\r\nبر قطرهء سرشك يتيمان نظاره كن * تا بنگرى كه روشنى گوهر از كجاست ؟\r\nپروين به كجروان ، سخن از راستى چه سود * كو آنچنان كسى كه نرنجد ز حرف راست \r\n« درعين‌حال پروين راه سعادت و نيكبختى و ضرورت دانش و كوشش را نيز به طرزى دلپسند بيان مىكند و مىگويد : در درياى شوريدهء زندگى با كشتى علم و عزم راهنورد بايد بود ، و در فضاى اميد و آرزوها با پروبال هنر پرواز بايد كرد ، علم سرمايهء هستى است نه گنج زر و مال ، روح بايد كه از اين راه توانگر گردد . بيشتر قطعات ، به طرز سؤال و جواب يا مناظره است و اين شيوه از قديم ، خاص ادبيّات شمال و غرب ايران بوده و در آثار پهلوى قبل از اسلام هم « مناظرات » ديده شده است ، پيداست شاعرهء باقريحهء ما ، ميراث قديم نياكان عراقى خود را در گنجينهء روح ذخيره داشته و با وجود تأثير مطالعه قصايد شاعران خراسان ، باز نخبهء گفتارش در زمينهء عادت و رسوم زاد و بوم اصلى است . . .\r\nبارى از قرائت قصائد پروين لذتى بردم و ديگربار نغمات دلفريب ديرينه با گوشم آشنا\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nشد ، در خلال اين نغمه‌هاى موزون ، آهنگهاى تازه نيز به گوش رسيد كه دل شكسته و خاطر افسرده را پس از آن بيانات حكيمانه و تسليتهاى عارفانه به سوى سعى و عمل ، اميد ، حيات ، اغتنام وقت ، كسب كمال و هنر ، همت و اقدام ، نيكبختى و فضيلت ، رهنمايى مىكند :\r\n ديوانگى است قصهء تقدير و بخت نيست * از بام سرنگون شدن و گفتن اين قضاست\r\nدر آسمان علم ، عمل برترين پر است * در كشور وجود هنر بهترين غناست\r\nميجوى گرچه عزم تو ز انديشه برتر است * ميپوى گرچه راه تو در كام اژدهاست \r\n. . . احساسات متضاد و احوال و حوادثى كه شاعر را برانگيخته ، هيچوقت طرز و سبك خاص او را از اختيارش بيرون نياورده است :\r\n باخبر باش كه بىمصلحت و قصدى * آدمى را نبرد ديو به مهمانى\r\nاژدهاى طمع و گرگ طبيعت را * گر بترسى نتوانى كه بترسانى\r\nگر توانى ، بِدَلى توش و توانى ده * كه مبادا رسد آن روز كه نتوانى\r\nخون دل چند خورى در دل سنگ اى لعل ؟ * مشتريهاست براى گُهَرِ كانى \r\nدر قسمت قطعات كه روح ديوان پروين است ، لطف بيان و دقت معانى و ذوق و ابتكار ، اتفاق و امتزاجى به سزا دارد .\r\nاز پنج ، شش غزل چون بگذريم مىرسيم به مثنويهاى كوتاه و مختلف الوزن و قطعه‌هاى زيبا و دلپذير و طرزهاى كهنه و نو كه پروين زيادتر استقلال و شخصيت خود را در آنها به كار برده است .\r\nخانم پروين در « قطعات » خود مهر مادرى و لطافت روح خويش را از زبان طيور ، از زبان مادران فقير ، از زبان بيچارگان بيان مىكند . گاه با مادرى دلسوز و غمگسار و گاه در اسرار زندگى با ملاى روم و عطار و جامى سر همقدمى دارد :\r\n مرغك اندر بيضه چون گردد پديد * گويد اينجا بس فراخ است و سپيد\r\nعاقبت كان حصن سخت از هم شكست * عالمى بيند همه بالا و پست\r\nگه پرد آزاد در كهسارها * گه چَمَد سرمست در گُلزارها \r\nدر گفتگوى دل و ديده با توجه به بيان لطيف و دل‌انگيز بابا طاهر عريان كه گفته است :\r\n ز دست ديده و دل هردو فرياد * كه هرچه ديده بيند دل كند ياد \r\nقطعهء « ديده و دل » را ساخته ، اما تمامتر و با نتيجه‌يى به مراتب عميقتر :\r\n تو را تا آسمان صاحب‌نظر كرد * مرا مفتون و مست و بىخبر كرد\r\nشما را قصّه ، ديگرگون نوشتند * حساب كار ما با خون نوشتند \r\n\r\n","description":"","footnote":"","page_name":" 379 ","page_number":379},
  {"content":"\r\n\r\n هرآن گوهر كه مژگان تو مىسُفت * نهان با من هزاران قصه مىگفت\r\nمرا شمشير زد گيتى تو را مشت * ترا رنجور كرد اما مرا كُشت\r\nاگر سنگى ز كوى دلبر آيد * ترا بر پاى و ما را بر سر آيد\r\nبتى گر تير ز ابروى كمان زد * ترا با جامه و ما را به جان زد\r\nترا يك سوز و ما را سوختنهاست * ترا يك نكته و ما را سخنهاست \r\nبه نظر استاد بهار : « تاكنون شاعرى از جنس زن كه داراى اين قريحه و استعداد باشد و با اين توانايى و طى مقامات تتبع و تحقيق ، اشعارى چنين نغز و نيكو بسرايد ، از نوادر محسوب و جاى بسى تعجب و شايسته هزاران تمجيد و تحسين است . . . هرگاه تنها غزل « سفر اشك » از اين شاعر شيرين زبان باقيمانده بود ، كافى بود كه وى را در بارگاه شعر و ادبيات حقيقى جايگاهى عالى و ارجمند بخشد ، تا چه رسد به « لطف حق » ، « كعبهء دل » ، « گوهر اشك » ، « روح آزاد » . . . و ساير قطعات كه هريك برهان قاطع بلاغت و سخندانى اوست . . . هنر بزرگ شاعرهء ما در اينجاست كه توانسته است معنى بزرگ « عشق » را همه‌جا در گفتار خود به شكلى جاذب و اسلوبى لطيف بپروراند و حقيقت دانش را مانند ميوهء پاك و منزهى بر سر بازار سخن رواج دهد . » « 1 »\r\n« بعد از بمباران مجلس ، روزنامه‌ها همه توقيف شد و در تهران تنها روزنامهء دولتى ايران و نامه‌يى به اسم اقيانوس چاپ مىشد ، اما در دوره دوم مشروطيّت ، يعنى پس از فتح تهران و فرار محمد على ميرزا ، آزاديخواهان و مديران جرايد كه در خارج كشور مىزيستند ، به ايران بازگشتند و دوباره بازار جرايد رونق گرفت . روزنامهء حبل المتين تهران و بعضى جرايد ديگر مجددا انتشار يافت و هر حزب و جمعيتى روزنامه‌يى را وسيلهء تبليغ افكار و عقايد خود قرار داد . از حبل المتين 6 شماره در سال 1327 منتشر شد ، ولى به علت نشر مقاله‌يى در شماره ششم تحت عنوان : « اذا فسد العالم فسد العالم » راجع به اعدام شيخ فضل اللّه كه متضمن مطالب ضد مذهبى بود ، غوغا و هياهويى در تهران برپا شد و به حكم محكمهء جزا ، روزنامه توقيف و مدير و آن سيد حسن كاشانى به پرداخت جريمه و 23 ماه زندان محكوم گرديد و روزنامهء حبل المتين براى هميشه تعطيل شد . . . » « 2 »\r\n« روزنامهء صور اسرافيل به مديريت على اكبر دهخدا مجددا در سال ( 1327 ه . ق ) در سوئيس منتشر شد ، ولى بيش از سه شماره از آن انتشار نيافت . در فاصله بين سال ( 1327\r\n\r\n\r\n","description":"","footnote":"\r\n( 1 ) . نگاه كنيد به ديوان قصايد و مثنويات و تمثيلات و مقطعات خانم پروين اعتصامى ( چاپ سوم ص 7 - 14 و لغتنامه دهخدا « پ پلاته » شماره مسلسل 7 ص 291 تا 293 ( به اختصار ) .\r\n( 2 ) . از صبا تا نيما ، همان كتاب ، جلد دوم ، ص 107 .\r\n","page_name":" 380 ","page_number":380},
  {"content":"\r\n\r\nتا 1328 ه . ق ) روزنامه‌هاى شرق ، برق و رعد در تهران منتشر شد . ايران نو ، از روزنامه‌هاى مهم اين دوران بود كه به مديريت ابو الضياء مدير سابق الحديد منتشر گرديد ، ولى در حقيقت مدير و گردانندهء آن محمد امين رسول‌زاده يكى از اعضاى سابق فرقه سوسيال دموكرات باكو و نويسنده‌يى مطّلع و توانا بود . ابتدا در مطبوعات ملّى باكو به نامهاى حيات و ارشاد و فيوضات كار مىكرد و بعد خود روزنامهء تكامل را بنياد نهاد .\r\nدر اوايل انقلاب ايران با آزاديخواهان ايرانى باكو همراهى كرد و در استبداد صغير ( 1327 ه . ق ) از طرف كميتهء اجتماعيون - عاميون ( سوسيال دموكراتها ) به رشت و از آنجا به همراه مجاهدين به تهران آمد و يكى از سران حزب دموكرات ايران گرديد . ايران نو مدافع جدى اصول دموكراسى بود ، به‌همين علّت غالبا در معرض فشار و توقيف قرار مىگرفت ؛ علاوه‌بر اين ، روزنامهء پليس ايران در سال 1327 و استقلال ايران در سال 1328 و چنته پابرهنه در سال 1329 و روزنامهء انتقادى و كاريكاتورى بهلول در سال ( 1329 ه . ق ) در راه استقرار و تثبيت دموكراسى و مشروطيّت تلاش مىكردند .\r\nاين اشعار را از شمارهء 16 سال اول بهلول نقل مىكنيم :\r\n گويند كه دسته‌يى ز جُهّال * خواهند حكومت نظامى\r\nتا مثل زمان شاه مخلوع * اين ملّت بينوا تمامى\r\nباشند اسير دست قزاق * چون آل على به دست شامى\r\nبر گردنشان نهد حكومت * بىواهمه رشتهء غلامى\r\nمشروطه‌طلب كنند « توقيف » * هر جا بينند مرد نامى\r\nدر ضمن به فرقه دموكرات * بندند ابواب شادكامى \r\nدر شهرستانها ، از جرايد مهم تبريز روزنامه شفق بود كه در رمضان 1328 تحت‌نظر دكتر رضازاده شفق اداره مىشد . در مشهد روزنامه خراسان و تازه بهار ، در رشت صداى رشت ، و در اصفهان زاينده‌رود در راه استقرار دموكراسى مبارزه مىكردند .\r\nاز مجلّات مهم اين دوران مجلّهء بهار است كه زير نظر ميرزا يوسف اعتصام ، « اعتصام الملك » پدر پروين اعتصامى در سال ( 1291 ه . ق ) در تبريز آغاز به فعّاليت نمود ، اعتصام الملك در دوران فعاليت مطبوعاتى خود بسيارى از آثار نويسندگان غرب از جمله خدعه و عشق اثر « شيلّلر » و جلد اول و دوم ميزرابل « ويكتور هوگو » به نام تيره‌بختان و سفينه غواصه تأليف « ژول ورن » و ترجمه حال « تولستوى » ، هانرى چهارم ، سقوط ناپلئون سوّم و چندين كتاب ديگر را ترجمه كرد . اعتصام الملك در پاسخ اعتراض كسانى كه مىگفتند ، اغلب مندرجات مجلّه بهار اروپايى است ، مىگويد : « در حالى كه آثار\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nشعرا و نويسندگان بزرگ ما به السنهء خارجه نقل شده ، كتابخانهء معرفت دنيا را به پيرايهء وجود خويش آراسته‌اند ، آيا مناسب نيست ما نيز تا حدى شعرا و نويسندگان غرب را بشناسيم ؟ اگر آسيايى از طرز نگارش اروپايى آگاه شود و در ادبيات ملل تتبعى كند ، بهرهء فراوان خواهد برد ، همانطور كه يك نفر فرانسوى ، آلمانى ، انگليسى و ايتاليايى ، ترجمهء كليّات سعدى ، ديوان حافظ ، رباعيّات خيام ، شاهنامه فردوسى و خمسهء نظامى را در زبان خود مىخواند ، آيا ممكن نيست يك نفر ايرانى نيز بخواهد از افكار « شكسپير » ، « هوگو » ، « شيلّلر » ، « بايرون » و ديگران مطلع گردد ؟\r\nاز هزاران كتب مفيد خارجى در زبان فارسى چه داريد ؟ هيچ ! شما كه عاشق بىقرار تجدّد هستيد و از كلاسيك و رومانتيك و ساير چيزها سخن مىگوئيد ، از نفايس ادبيّات غرب براى شرق چه ارمغان آورده‌ايد ؟ . . . مجله بهار با اسلوبى دلپذير و طرزى لطيف ، شما را با قسمتى از منتخبات نظم و نثر اروپايى آشنا مىكند و در ترجمه آثار به قدر امكان مىكوشد كه صفا و رونق گفتار نويسنده و شاعر حفظ شود . »\r\nاينك براى آشنا كردن خوانندگان با طرز انشاء ترجمهء اعتصام الملك قطعه‌يى چند از ترجمه‌هاى او را نقل مىكنيم :\r\nقطرات سه‌گانه : « روزى هنگام سحرگاهان ، ربّ النوع سپيده‌دم از نزديكى گل سرخ شكفته‌اى ، مىگذشت . سه قطره آب در روى برگ گل مشاهده نمود كه او را صدا كردند .\r\nچه مىگوئيد اى قطرات درخشان ؟\r\nمىخواهيم در ميان ما « حكم » شوى .\r\nمطلب چيست ؟\r\nما سه قطره‌ايم كه از مصادر مختلف به وجود آمده‌ايم ، مىخواهيم بدانيم كدام بهتريم ؟\r\nاول تو خود را معرفى كن .\r\nيكى از قطرات جنبشى كرد و گفت : من از ابر فرود آمده‌ام . من دختر دريا و نمايندهء اقيانوس موّاجم .\r\nدومى گفت : من ژاله و پيشرو بامدادم ، مرا مشّاطهء صبح ، و زينت‌بخش رياحين و ازهار مىنامند .\r\nدخترك من ، تو كيستى ؟\r\nمن چيزى نيستم ، من از چشم دخترى افتاده‌ام ، نخستين‌بار تبسّمى بودم . مدتى دوستى نام داشتم ، اكنون اشك ناميده مىشوم .\r\nدو قطرهء اولى از شنيدن اين سخنان خنديدند ، اما رب النوع ، قطرهء سومى به دست\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nگرفت و گفت :\r\nهان به خود بازآييد و خودستايى منماييد ، اين از شما پاكيزه‌تر و گرانبهاتر است .\r\nاولى گفت : من دختر دريا هستم .\r\nدومى گفت : من دختر آسمانم .\r\nربّ النوع گفت : چنين است ، امّا اين بخار لطيفى است كه از قلب به دماغ راه يافته و از مجراى ديده فرود آمده است . اين بگفت و قطرهء اشك را مكيده ، از نظر غايب گشت . » « 1 »\r\nدر جريان جنبش مشروطيت با همهء مخالفتهايى كه با هرگونه ابداع و ابتكار و تخلّف از سنن قديم صورت مىگرفت ، خواه و ناخواه به اقتضاى زمان ، بعضى مضامين نو و انديشه‌هاى جديد ، در اذهان و افكار مردم راه يافت . مانند حمايت از ايران انقلابى ، مبارزه با استبداد شاه و اطرافيان او ، ستايش از ميهن و مخالفت با عمال استبداد ، كينه و مخالفت با جهانخواران امپرياليست و مبارزه با مداخلات نارواى آنان در امور كشور و بحث از خرافات و تعصّبات جاهلانه ، و لزوم تعميم فرهنگ و گاهى صحبت از محروميّت و عقب‌ماندگى زنان و مسائل و مشكلات ديگرى از اين قبيل ، در عالم شعر و ادبيات فارسى جلوه‌گرى مىنمود كه جملگى زائيدهء مقتضيّات زمان و ضروريّات عصر جديد بود و مردانى چون ملك الشعراى بهار و اديب الممالك فراهانى كه در مكتب شعر كلاسيك پرورش يافته بودند ، همين كه به گروه آزاديخواهان پيوستند ، مضامينى وطنى و اجتماعى سرودند ، همچنين عارف قزوينى ، لاهوتى و عشقى ، غزليات و قطعات پرشورى براى تحريك احساسات وطن‌پرستانه نسل جوان و تبليغ فكر آزادى پديد آوردند .\r\n\r\nنمونه‌يى از اشعار انتقادى متأخرين\r\nاز محمد حسين صفاى اصفهانى ( متولد به سال 1269 ه . ق ) مقدارى قصيده و غزل و چند مسمط و رباعى و يك مثنوى به سبك گلشن راز شبسترى به‌جاى مانده است . از آن ميان ، ابياتى چند از يكى از قصايد انتقادى او را مىآوريم :\r\n از پى تشكيل حل و عقد خراسان * حل مشاكل كنم به طرزى آسان\r\nآسان گويم كه گر بگويم مُشكل * يكسر مشكل شود حديث خراسان\r\nمشرق خورشيد ، آسمان حقيقت * اينك در زير ابر ظلمت پنهان\r\nعالِمِ او مُرْتَشى ايالت او پست * مجمع اوباش جمع و مُلك پريشان . . . \r\n\r\n\r\n","description":"","footnote":"\r\n( 1 ) . همان كتاب ص 116 ( به نقل از مجلّه بهار ، سال 1 ، شماره‌هاى پنجم و ششم شعبان و رمضان 1328 ه . ق )\r\n","page_name":" 383 ","page_number":383},
  {"content":"\r\n\r\n غول در او كدخدا و ديو در او مير * والى شيطان جُنودِ والى شيطان\r\nقصر ايالت به دست مظلمه آباد * كاخ عدالت به پاى مفسده ويران\r\n. . . مقصد ابدال گشته مرتع جهّال * واى بر اين قومِ اوفتاده به خِذلان\r\nآب حِيَل جارى از جوانب اين ملك * دريا دريا و خشك چشمهء حيوان\r\nجهل چو ابر سياه گشت و بر اين خاك * ظلم فروريخت همچو قطرهء باران\r\nعالم اركان شهر يك دو سه غَرْزن « 1 » * عامِلِ ديوان شاه ، يك دو سه كشنخان « 2 »\r\nرشوه به دار القضاست عدل مُزكّى « 3 » * نقد به دار الحكومه قاطع برهان\r\nدين بفروشند و زرّ ناسره گيرند * كافرم ، ارْ اين دو فرقه‌اند مسلمان !\r\nتيشهء ظلم و ضلالت متعدى * ريشهء ملكت ز بيخ كند و ز بنيان\r\nجامه عريان كنند و نيست به جز پوست * نان يتيمان خورند و نيست به جز جان\r\nدادگرا ، اى خداى خلق ، تو بنماى * كشف مر اين امر بر شهنشه ايران . . . \r\nديگر از اشعار انتقادى اين ايّام قصيده‌يى است سياسى كه اديب پيشاورى دربارهء قرارداد 1907 سروده است ( بموجب اين قرارداد : دولتين انگلستان و روسيه تزارى موافقت كردند كه ايران را به دو منطقه نفوذ تقسيم كنند ، ولى اين قرارداد شوم كه مولود خيانت و بىكفايتى زمامداران كشور بود ، با انقلاب اكتبر 1917 رو به فراموشى رفت و ايران از چنگ استعمار رهايى يافت ) اينك بيتى چند از آن قصيده :\r\n كه گمان داشت كه بنگاه فريدونى را * از چپ و راست كند دشمن خونين تقسيم ؟\r\nكى روا بود كه رامشگه نوشروانى * از چپ و راست زد و پهلو كرد به دو نيم ؟\r\nاين همه نيست مَگر از روش مردم او * كه به يك‌سويند از خوى نياكان قديم\r\nچه كهنسال و چه برنا همه شايستهء تيغ * همگى چه زن و چه مرد سزاى دژخيم !\r\nخواب نادانى جاويدى ايرانيها * برد از يادِ كه و مه سخن كهف و رقيم . . . \r\nدر جرايد و مطبوعات آن دوران نيز مقالات انتقادى و انتباهى براى بيدارى مردم و آشنا كردن خلق به حقوق و وظايف اجتماعى خود به رشتهء تحرير درآمد ، از جمله در روزنامهء تمدن چاپ تهران مورخ ( 17 ذيحجه 1324 ه . ق ) چنين مىخوانيم : « بسم اللّه الرحمن الرحيم ، بر آنان كه از ترقيّات دول و ملل مستحضرند ، مكشوف و مبرهن است كه هيچ قومى از حضيض ذلّت به اوج عزّت نايل نشدند جز در سايهء علم و اتفّاق و تبرّى از\r\n\r\n\r\n","description":"","footnote":"\r\n( 1 ) . قحبه ، زن فاحشه\r\n( 2 ) . ديّوث ، زن جلب\r\n( 3 ) . پاك ، زكات داده شده\r\n","page_name":" 384 ","page_number":384},
  {"content":"\r\n\r\nجهل و نفاق ، و به تجربه رسيده است كه حصول اين دو را محركى بايست كه لا ينقطع اذهان عموم را به‌طور سهل و ساده به ذكر حوادث و شرح وقايع جلب نمايد و اين محرك استمرارى را امروز ما جريده مىناميم كه همه روزه يا همه هفته با بياناتى شيرين ، وقايع حادثه و نصايح مفيده و كيفيت و ثمرات مخترعات جديد يا مفاسد و مضار عادات ذميمه را به عرض عموم برساند . . . امروز كه پس از ساليان دراز غفلت . . . عموم ملّت يكدل و يكزبان در پى تحصيل حقوق و اصلاح امور خود برآمدند . . . و شاهنشاه فرمان حريّت و آزادى عطا فرمود ، اينك پدر تاجدار ما محمد على شاه . . . با كمال رأفت و مرحمت در استحكام اين اساس مقدس اقدامات شاهانه فرمود . . . »\r\nاشرف الدين حسينى از آزاديخواهان صديق اين ايّام در شمارهء 22 روزنامهء نسيم شمال تصنيفى دارد كه مبيّن اوضاع اجتماعى و نشانهء بىخبرى مردم از مفهوم آزادى و دموكراسى است و ما گزيده‌يى از آن را نقل مىكنيم :\r\n ميشه دولت به ملت يار گردد * به اهل مملكت غمخوار گردد\r\nشبيه نادر افشار گردد * نگو هرگز نميشه هاىهاى\r\nسيا قرمز نميشه هاىهاى * ميشه گرگى به گله آشنا شه\r\nميشه شيطان به شكل اوليا شه * ميشه شهوتچرانى پادشا شه\r\nنگو هرگز نميشه هاىهاى * سيا قرمز نميشه هاىهاى\r\nبيا شاها صفا كن جان مولا * رعيت را رها كن جان مولا\r\nبه ملت خوب تا كن جان مولا * نگو هرگز نميشه هاىهاى\r\nسيا قرمز نميشه هاىهاى * ميشه ايرانِ ويران گردد آباد\r\nشود مظلوم از اين مشروطه دلشاد * كمى روزنامه‌چى هم گردد آزاد\r\nنگو هرگز نميشه هاىهاى * يارو راضى نميشه هاىهاى\r\nپشه قاضى نميشه هاىهاى * ميشه ما خفتگان بيدار گرديم\r\nچو ژاپون شُهْرِه در اقطار گرديم * چو آمريكائيان هشيار گرديم\r\nنگو هرگز نميشه هاىهاى * سيا قرمز نميشه هاىهاى \r\n« ادوارد براون پژوهندهء انگليسى نمونه‌هاى زيادى از اين اشعار ملّى و مردمى را كه در جرايد صدر مشروطيّت درج شده ، جمع‌آورى و در كتاب نفيس خود به نام مطبوعات و اشعار ايران نو چاپ كرده است ، به نظر او : اين آثار منظوم ، هم از جنبهء تاريخى و هم از\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nلحاظ ادبى داراى اهميّت عظيم و به‌سزايى است و مىتوان آنها را در شمار اشعار كلاسيك ايران قرار داد . در اهميّت بزرگ تاريخى و سياسى اين اشعار ترديدى نيست و از حيث مضمون نيز چون از زندگى روز و دردها و گرفتاريهاى اجتماعى سرچشمه گرفته‌اند ، از بسيارى از اشعار سفارشى اصيلتر و حقيقىترند ، ولى از جنبهء هنرى و جزالت به شعر قديم ايران ، و حتى به اشعار دورهء بازگشت نمىرسد ، اينها سروده‌هاى گذران و ناپايدارى هستند كه براى بيان اغراض و مقاصد خاصى به وجود آمده‌اند ، به وقايع مهم روز اشاره مىكنند و در بيدارى مردم خواب آلود و غفلتزدهء كشور كه تا آن روزگار به حيات سياسى ، خو نگرفته بودند نقش بسيار مؤثرى داشته‌اند و از نظر تاريخى مأخذ و وسيلهء تحقيق بسيار گرانبهايى به شمار مىروند . » « 1 »\r\nيكى از مختصات ادبى اين دوران ، رواج طنزنويسى است ، تا از اين راه حقايق تلخ اجتماعى را آشكارا نشان دهند و با جنبه‌هاى ارتجاعى و زيانبخش ، بىگذشت مبارزه كنند . مبناى طنز بر شوخى و خنده است ، اما اين شوخى ، تلخ و جدّى و دردناك است ، مردم را به معايب اخلاقى و اجتماعى خود متوجه مىسازد و نارسائيها را بر طرف مىكند ، طنز حقيقى هرگز نمىتواند بيهدف و رؤيايى و وهمى باشد .\r\nبه نظر « بلينسكى » : « ايجاد تصور دربارهء يك زندگى عالى و زيبا از راه تصوير جهات پست و ناشايست زندگى و بيدار كردن شوق كمال مطلوب در خواننده ، از وظايف مهم طنز رئاليستى است . »\r\nملا نصر الدين : تا اوايل قرن بيستم مىتوان گفت كه هيچ روزنامه و مجلهء قابل ذكرى در قفقاز منتشر نشده بود ، اما پس از نشر اعلاميّه اكتبر 1905 ، جرايد و مطبوعات مانند ستارگان از پشت ابر سر برآوردند ، از جمله ، شش ماه پس از نشر اعلاميه اكتبر ملا نصر الدين نخستين روزنامهء فكاهى « به سراغ برادران مسلمان آمد » اين روزنامه انتقادى در تمام امور اجتماعى به بحث و گفتگو پرداخت . به زودى « صابر » و بعد شاگردان و پيروان او به دنبال كردن نظريات او پرداختند . ميرزا جليل محمد قلىزاده بنيانگذار روزنامهء ملا نصر الدين ( 1869 - 1932 ) در يكى از دهات نخجوان به دنيا آمد ، او فعاليت ادبى خود را با نوشتن داستانهاى كوتاه آغاز كرد كه مشحون از حقايق تلخ و سرشار از زهرخند و استهزاء هستند : - داستانهاى آزادى در ايران ، بچه ريشو ، قربانعلى بيك و كمديهاى مردگان ، كتاب مادرم و مجمع ديوانگان ، از يادگارهاى هنرى جاويدان\r\n\r\n\r\n","description":"","footnote":"\r\n( 1 ) . نگاه كنيد به صفحات 16 ، 20 ، 25 ، 34 ، 35 .\r\n","page_name":" 386 ","page_number":386},
  {"content":"\r\n\r\nاوست ، به خصوص كمدى مردگان در شمار آثار كلاسيك جهان درآمده و با تارتف « مولير » و بازرس « گوگول » برابرى مىكند .\r\n« ملا نصر الدين در حقيقت ارگان افكار دموكراتهاى انقلابى بود كه جمعى از روشنفكران و ترقيخواهان را در پيرامون خود گردآورده بود و همراه با مطبوعات ديگر ، افكار انقلابى را تبليغ مىكرد و با شاه ايران و سلطان عثمانى و امير بخارا و اعيان و اشراف و غارتگران ديگر مبارزه مىكرد ، جهان استعمار و استثمار را با رسوم و قوانين ظالمانهء آن به باد ريشخند و استهزاء مىگرفت و با خرافات مبارزه مىكرد .\r\n« ملا نصر الدين ، آرزومند چنان سازمان اجتماعى بود كه در آن « آقا و گدا و دارا و ندار از حيث حقوق و اختيارات يكسان باشند ، حكومتى بر سر كار آيد ، كه اصول آزادى را اعلام و به‌جاى وضع قوانين شديد جزايى و اعدام ، املاك و اراضى را بين كشاورزان و دهقانان تقسيم نمايد و كارگران و روستائيان را در امور دولتى دخالت بدهد و كارها را به طريق بحث و شور اداره نمايد . » « 1 »\r\nبا نشر هر شماره بر تعداد دشمنان و بدخواهان افزوده مىشد و روحانيان در مساجد و منابر ، ناشرين و خوانندگان آن را لعن و تكفير مىكردند و آنان را دشمن اسلام مىخواندند و حتى فروشندگان روزنامه‌ها را آزار مىرسانيدند . . . مدير روزنامه كه به قول خود « چوب در لانهء زنبور كرده بود » ناچار شد كه در محلهء گرجىنشين تفليس ، دور از تعرض مسلمانان منزل گزيند . « . . . دورهء تاريكى بود ، تعصب و خرافات به‌جاى دين و به نام دين بيداد مىكرد ، حتى طرز لباس پوشيدن ، ريش گذاشتن ، سر تراشيدن و ظرف شستن و اينكه ظرفها را چگونه و چند بار بايد آب كشيد ، جزو مسائل مهم دينى قرار گرفته بود ، و ملا نصر الدّين بايستى ، بىآنكه خشم عوام و در پشت سر آن خصومت حكومت تزار را برانگيزد ، اين‌گونه تعصبات را به تدريج براندازد و به‌جاى آن تخم فرهنگ و آزادى بپاشد . با اينهمه ملا نصر الدّين هميشه به آينده خوشبين بود و شعار « روشنايى در تاريكى » را هيچ‌وقت از نظر دور نمىداشت . »\r\nملا نصر الدّين براى ميرزا جهانگير خان صور اسرافيل و ملك المتكلمين ، كه هردو اعضاى فعال حزب سوسيال دموكرات ايران بودند ، احترام خاصى قائل بود ، در سال ( 1326 ه . ق ) كه درهاى مجلس شوراى ايران بسته شد و آزاديخواهان از طرف نيروهاى ارتجاعى تحت تعقيب قرار گرفتند ، ملا نصر الدين نوشت : « ما در مصيبتى كه براى ايران\r\n\r\n\r\n","description":"","footnote":"\r\n( 1 ) . همان كتاب ، بيانيه ملا نصر الدين ، شماره 12 و 23 ، ژوئن 1906\r\n","page_name":" 387 ","page_number":387},
  {"content":"\r\n\r\nرخ داده با برادران ايرانى خود شريك هستيم ، به روان پاك ارباب قلم و مجاهدان راه آزادى كه به فرمان جلادان نامرد ، در راه وطن به شهادت رسيده‌اند ، كرنش مىكنيم و نجات ملت ايران را از اين مصيبت و خوشبختى مردم آن را از صميم قلب آرزومنديم . » « 1 »\r\n\r\nعلى اكبر صابر\r\nيكى از شخصيّتهاى مبارز اين دوران ، صابر شاعر بزرگ ملّى آذربايجان است كه در 1862 ميلادى يا ( 1279 ه . ق ) در « شماخى » يكى از شهرهاى قديمى شيروان به دنيا آمده است .\r\nفعاليت سياسى صابر : « بعد از شكست روسيه از ژاپن و پس از حادثهء نهم ژانويه 1905 ( يكشنبه خونين ) در سرتاسر روسيه و ايالات تابعهء آن از جمله در باكو آتش انقلاب شعله‌ور گرديد ، و در نتيجهء انقلاب و رهايى مردم از ظلم و استبداد ، ادبيّات و هنرهاى زيبا از تئاتر و موسيقى و نقاشى تا حد زيادى رونق يافت و چنان كه گفتيم جليل محمد قلىزاده در سال 1906 ميلادى نخستين روزنامهء فكاهى را به نام ملا نصر الدّين انتشار داد و روشنفكران را دور خود جمع كرد . صابر به اين جبههء ادبى پيوست و اشعار وى در اوراق ملا نصر الدّين منتشر گرديد . »\r\n« صابر از حيث مضامين اشعار و خصوصيّات هنريش شاعرى است رئاليست و متجدّد ، كه انقلابى در ادبيّات آذربايجان و دورهء جديدى در طنزنويسى پديد آورده است ، با اينكه اشعار صابر به زبان تركى سروده شده است ، ترجمه فارسى آثار او نيز دلپذير و هيجان‌انگيز است . »\r\nعباس صحّت از شعراى رمانتيك قفقاز دربارهء صابر مىگويد : « اشعار صابر در اين پنج سال بيش از يك اردوى مسلح در پيروزى مشروطيّت ايران مؤثر افتاد . »\r\n« صابر اطلاعات و معلومات تاريخى كافى دربارهء ايران داشت ، از استبداد مطلق شاه ، خودسرى خانان و مالكان و نفوذ روزافزون سرمايه‌هاى خارجى و عقب‌ماندگى سياسى و اقتصادى و فرهنگى اين كشور باخبر بود ، وضع رقّت‌بار دهقانان زحمتكش ايرانى را كه از فشار اربابان به تنگدستى و گدايى افتاده و براى جستجوى كار به مراكز صنعتى قفقاز ( آن سوى رود ارس ) روى آورده بودند به رأى العين مىديد و به خصوص از سال 1905 به بعد مانند ساير هوشمندان قفقاز حوادث ايران را پا به پا دنبال مىكرد و مجموع اين معلومات و مشهودات و تأثرات بود كه اساس و بنيان اشعار بىنظير صابر دربارهء ايران را تشكيل مىداد . . . » « 2 »\r\n\r\n\r\n","description":"","footnote":"\r\n( 1 ) . همان كتاب ، از ( صبا تا نيما ) ، از ص 36 تا 44 به اختصار .\r\n( 2 ) . همان كتاب از ص 47 ، 50 ، 51 ، 56 .\r\n","page_name":" 388 ","page_number":388},
  {"content":"\r\n\r\n« در طنزهاى صابر ماهيّت حكومت مطلقه ، ظلم و فساد اجتماعى ، سياست داخلى و خارجى دولت و چهرهء شاه مستبد و سران حكومت نظير ظل السلطان و آقا نجفى و ديگر رجال و روحانى نمايان به خوبى ترسيم شده است .\r\nشعر صابر نشان مىدهد كه محمد عليشاه قاجار ، كسى كه اسلاف خود را نمىپسنديد و پدرش مظفر الدّين شاه را يك مرد ملاى بى خبر از سياست ، و جدش ناصر الدين شاه را مردى ناآگاه به خير و شرّ خود مىخواند ، خود نيز نه‌تنها از هر حيث راه و رسم پدران خود را در مملكتدارى پيش گرفته ، بلكه پادشاهى است به مراتب از آنان پست‌تر و زبونتر . . . » « 1 »\r\n\r\nنمونه‌اى از شعر فكاهى ميرزا على اكبر صابر :\r\n وارونه شده كارِ جهان ، گردش عالم * حالا شده هر كارگرى داخل آدم\r\nيعنى چه ؟ به هر كار دخالت بكند او ؟ * يا پهلوى ارباب جسارت بكند او ؟\r\nبر يك نفس راحت جرئت بكند او ؟ * بالخاصه سرِ مزد عدوات بكند او ؟\r\nوارونه شده كار جهان گردش عالم * حالا شده هر كارگرى داخل آدم\r\nحرمت ز چه خواهى ؟ تو بگو كارگر زار * آخر ز چه رو هست ترا قدرت گفتار\r\nول كن پسرك ! خدمت منعم به از اين كار * دادند كم‌وبيش به تو ، شكر بجا آر\r\nوارونه شده كار جهان گردش عالم * حالا شده هر كارگرى داخل آدم\r\nمنعم به بلا مفكن خود را و بپرهيز * مشنو سخن كارگر ، حق باشد اگر نيز !\r\nمگذار كه تا دم بزند مفلس بىچيز * يا شأن تو ضايع بشود بر سر هرچيز !\r\nوارونه شده كار جهان گردش عالم * حالا شده هر كارگرى داخل آدم\r\nهرگز فقرا را نبود عقل و ذكايى * چون در كَفِشان نيست توانى و نوايى !\r\nنه ثروت و نه دولت و نه شال و عبايى * يك چوخه صد پاره و يك كهنه عبايى\r\nوارونه شده كار جهان گردش عالم * حالا شده هر كارگرى داخل آدم \r\n\r\n\r\n","description":"","footnote":"\r\n( 1 ) . همان كتاب ص 56 .\r\n","page_name":" 389 ","page_number":389},
  {"content":"\r\n\r\n خواهى اگر آسوده كنى عيش به دنيا * خواهى كه گرفتار نگردى تو به غمها\r\nمَنْگَر تو بر آن كارگرِ بىسر و بىپا * در فكر خودت باش فقط يكه و تنها !\r\nوارونه شده كار جهان گردش عالم * حالا شده هر كارگرى داخل آدم\r\nبيچارگى خلق ببين و مَكُن امْداد * بگذار كند گريه يتيم و بكشد داد\r\nزنهار ز خوبى و ز نيكى منما ياد * هرگز فقرا را منما ياد و مكن شاد\r\nوارونه شده كار جهان گردش عالم * حالا شده هر كارگرى داخل آدم \r\n\r\nسيّد اشرف الدين حسينى\r\n« نه ماه پيش از بمباران مجلس روزنامهء ادبى و فكاهى كوچكى به نام نسيم شمال در شهر رشت انتشار يافت . مدير آن سيّد اشرف قزوينى معروف به گيلانى فرزند سيّد احمد حسينى قزوينى بود .\r\nوى مىگويد : « قصدم اين است كه بر فراز خرابه‌هاى اين تمدن ظالمانه روزنامه‌يى تأسيس كنم كه به زبان شعرهاى بسيار ساده با مردم صحبت بدارد و هر شماره را به يك شاهى به خلق الله بفروشم ، چون معتقدم كه اشعار ساده ، خواه نشاطبخش باشد خواه غم‌انگيز ، تنها زبانى است كه به دل مردم ساده مىنشيند . »\r\nبه نظر سعيد نفيسى : سيّد اشرف محبوبترين و معروفترين شاعر ملّى عهد انقلاب است ، او به تمام معنى حامى و طرفدار طبقات زحمتكش بود . اين مرد « از ميان مردم بيرون آمد ، با مردم زيست و در ميان مردم فرورفت ، او نه وزير شد و نه وكيل ، نه پولى به‌هم زد و نه خانه ساخت . . . من خود شاهد بودم كه در مرگ او ختم هم نگذاشتند . . . ساده‌تر و بىادعاتر و كم‌آزارتر و صاحبدلتر و پاكدامنتر از او كس نديده‌ام . . . هر روز و هر شب شعر مىگفت و اشعار هرهفته را چاپ مىكرد . . . يقين داشته باشيد كه اجر او در آزادى ايران ، كمتر از اجر ستّار خان ، پهلوان بزرگ نبود ؛ حتى اين مرد بزرگوار در قزوين تفنگ برداشت و با مجاهدين دستهء محمّد ولى خان تنكابنى سپهدار اعظم جنگ كرده و در فتح تهران جانبازى كرده بود . . . او در سراسر زندگى ، مجرد زيست و سرانجام گرفتار عواقب شومى شد . »\r\nسعيد نفيسى مىنويسد : « . . . من نفهميدم چه نشانهء جنونى در اين مرد بزرگ بود . . . خبر مرگ او را هم به كسى ندادند ، چند سالى به حال بيمارى و فقر و تنگدستى زنده بود ، تا در ذيحجّه ( 1352 ه . ق ) درگذشت . »\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nحالا بايد ديد كه نسيم شمال چه لطف و مزيّتى داشت كه مردم آن را مىپسنديدند - يك قسمت از اشعار اشرف كه از جنبهء تاريخى و سياسى ( و حتّى به عقيدهء « براون » از لحاظ ادبى هم ) داراى اهميتند ، اقتباس يا ترجمهء آزادى است از اشعار على اكبر طاهرزادهء صابر گوينده قفقازى كه سيّد در اختيار خوانندگان فارسىزبان قرار مىداد و با بيانى بسيار ساده ، وضع پريشان سياسى و اقتصادى ايران در اواخر حكومت قاجاريه و بىتوجهى زمامداران را به مصالح ملّت توصيف و بيان كرده است .\r\nبه‌هرحال اقتباس و استقراض نسيم شمال از صابر اگر از قدر هنرى اين اشعار تا حدّى بكاهد ، از قدر خدمت بزرگ گويندهء آنها كه رسانيدن مضامين به ايرانيان و كمك به آزادى ايران باشد ، هيچ نخواهد كاست .\r\n\r\nنمونه‌يى از اشعار نسيم شمال :\r\nكبلا باقر - بلى آقا - چه خبر ؟ - هيچ آقا ! - چيست اين غلغله‌ها ؟ - غلغل نى پيچ آقا واى بر من ، مگر اين ملت نادان مرده - داد و بيداد مگر اين همه انسان مرده !\r\n اى فعله تو هم داخل آدم شدى امروز * بيچاره چرا ميرزا قشمشم شدى امروز ؟ \r\n*\r\n شب عيد است اى ملا ندانم * زر از مخزن بگيرم يا نگيرم\r\nبود عمر من از هفتاد افزون * بفرما زن بگيرم يا نگيرم \r\n*\r\n مىفروشم همهء ايران را * عرض و ناموس مسلمانان را\r\nرشت و قزوين و رى و كاشان را * بخريد اين وطنِ ارزان را\r\nيزد و خوانسار حراج است حراج * كو خريدار ؟ حراج است حراج !\r\nدشمن فرقهء احرار منم * قاتل زمرهء ابرار ، منم\r\nشيخ فضل اللّه سِمسار منم * دين فروشند به بازار منم\r\nمال مُردار حراج است حراج * كو خريدار ؟ حراج است حراج !\r\n. . . طبل و شيپور و علم را كى ميخاد ؟ * شيرِ خورشيد رَقَم را كى ميخاد ؟\r\nتخت جمشيد عجم را كى ميخاد ؟ * تاجِ كى مسند جم را كى ميخاد ؟\r\nاسب و افسار ، حراج است حراج * كو خريدار ؟ حراج است حراج ! \r\n\r\n","description":"","footnote":"","page_name":" 391 ","page_number":391},
  {"content":"\r\n\r\n مىدهم تخت كيان را به گرو * مىزنم مسند جم را به الو\r\nمىكشم قاب خورش را به جلو * مىخورم قيمه پلو قرمه چلو\r\n. . . جد مرحوم شَه از مهر و و داد * هفده شهر ، ز قفقاز بداد\r\nآنچه از مال پدر مانده ز ياد * مىفروشد همه را بادا باد \r\nاين قطعهء زيبا هم ترجمه از شعرى است كه صابر سروده و انصافا اشرف آن را بسيار خوب ترجمه كرده است و نمودار ظلم و استبداد و تحديد عقايد و افكار در آن دورانست :\r\n\r\nتازيانه :\r\n دست مزن - چَشْم ببستم دو دست * راه مرو - چَشْم ، دو پا شكست\r\nحرف مزن ! قطع نمودم سخن * نطق مكن ، چشم ببستم دهن\r\nهيچ نفهم ! - اين سخن عنوان مكن * خواهش نافهمى انسان مكن\r\nلال شوم ، كور شوم ، كر شوم * ليك محال است كه من خر شوم\r\nچند روى همچو خران زير بار * سر ز فضاى بشريّت برآر \r\nترجمهء استادانه ديگرى از شعر صابر :\r\n اى فعله تو هم داخل آدم شدى امروز * بيچاره چرا ميرزا قشمشم شدى امروز\r\nدر مجلس اعيان به خدا راه ندارى * زيرا كه زر و سيم به همراه ندارى\r\nدر سينهء بىكينه به جز آه ندارى \r\nاين اشعار در 18 جمادى الاولى 1326 ( پنج روز پيش از كودتاى محمد عليشاه ) منتشر شده است :\r\n ايران ز عطر علم معطر نمىشود * در شوره‌زار لاله ميسر نمىشود\r\nسنگ و كلوخ ، لؤلؤ و گوهر نمىشود * صد بار گفته‌ايم و مكرر نمىشود\r\nدندان مار دستهء خنجر نمىشود * ظالم كجا و راهرو معدلت كجا ؟\r\nسلطان كجا و با ضعفا مرحمت كجا ؟ * طفل محله گرد كجا تربيت كجا ؟\r\nبا زور و زر گَزَرْ « 1 » چو چغندر نمىشود * دندان مار دستهء خنجر نمىشود\r\nگفتيم علم و صنعت و ثروت زياده شد * از فيلِ ظلم ، شاه به كلى پياده شد\r\nبا فوت و فنّ كاسه‌گرى قلع ماده شد * ديديم مشكل است حَجَرْ زر نمىشود\r\nدندان مار دستهء خنجر نمىشود \r\n\r\n\r\n","description":"","footnote":"\r\n( 1 ) . هويج\r\n","page_name":" 392 ","page_number":392},
  {"content":"\r\n\r\n . . . هر جا نهال نورس مشروطه رخ نمود * در پاى او جداول « 1 » خون جاى آب بود\r\nبايد به پاى نخل وطن خون روان نمود * بىآب هيچ غله تناور نمىشود\r\nدندان مار دستهء خنجر نمىشود * . . . اى ملّت غيور كنون وقت غيرت است\r\nاى ملّت نجيب كنون وقت عبرت است * مذهب ز دست رفت وطن در مذلّت است\r\nمُسْلِم مطيع ظالم و كافر نمىشود * دندان مار دستهء خنجر نمىشود \r\n\r\nصور اسرافيل دهخدا\r\nچنان كه قبلا گفتيم يكى ديگر از روزنامه‌هايى كه در جريان مشروطيّت ايران اهميّت فراوان دارد ، نامهء هفتگى صور اسرافيل است كه نه ماه پس از آنكه ايران در شمار دول مشروطه قرار گرفت ، در تهران منتشر شد .\r\nاين روزنامه با سرمايهء ميرزا قاسم خان تبريزى و با كوشش ميرزا جهانگير خان شيرازى و همكارى ميرزا على اكبر خان دهخدا اداره مىشد . ميرزا جهانگير خان از آزاديخواهان بنام ايران و مردى پركار و زحمتكش بود . او در جنبش آزاديخواهى رنج فراوان برد و پس از پيدايش مشروطه روزنامهء صور اسرافيل را به راه انداخت و سعى كرد خيانت و بند و بست رجال را با بيگانگان فاش و برملا سازد ؛ به‌همين علّت همواره منفور محافل ارتجاعى بود و بارها به علّت شدت حملات خود ، تحت تعقيب قرار گرفت ، تا سرانجام در كودتاى جمادى الاول ( 1326 ه . ق ) به دستور محمد على ميرزا در باغشاه كشته شد .\r\nاز آغاز مشروطه كه روزنامه‌نويسى در ايران رواج يافت ، نويسندگان و گويندگان ، سبكهاى قديم ادبى و قالبهاى رايج قصيده و غزل را براى بيان احساسات نوين نارسا يافتند و بعضى از آنها بر آن شدند كه به زبان مردم سخن گويند ، و چون راه ديگرى نمىديدند مقاصد خود را كه انتقاد از اوضاع اجتماعى و بيدار كردن مردم بود ، در ضمن عبارات سادهء شوخىآميز يا هجويه‌هاى منظوم به گوش مردم مىرسانيدند .\r\nروزنامهء صور اسرافيل همين راه را برگزيد ، بيشتر به نثر و گاهى به نظم نظريات انتقادى خود را منتشر مىساخت . در بخش چرند و پرند كه قطعات انتقادى هجوآميزى بود ، نمونه‌هاى بسيار خوبى از نثر فارسى ، با عبارات عاميانهء موجز و فصيح درج مىشد و « از اين‌رو صور اسرافيل با ملا نصر الدّين قفقاز و آذربايجان تبريز مانندگى پيدا مىكرد و مردم به اين بخش بيشتر رو مىآوردند . » « 2 »\r\n\r\n\r\n","description":"","footnote":"\r\n( 1 ) . نهر ، جوى آب\r\n( 2 ) . احمد كسروى ، تاريخ مشروطه بخش يكم .\r\n","page_name":" 393 ","page_number":393},
  {"content":"\r\n\r\n« دخو » در ادبيات عهد انقلاب مقام ارجمندى دارد ، او باهوشترين و دقيقترين طنزنويس اين عصر و كسى است كه با نثر ويژه‌يى كه در نوشتن مقالات انتقادى صور اسرافيل به كار برد ، بنيانگذار نثر طنزى و انتقادى فارسى شناخته شد . « لبهء تيز مقالات دخو متوجه رژيم استبدادى و ملوك الطوايفى است ، او فساد دستگاه سلطنت ، بيشرمى و خيانت رجال دولت ، ظلم و ستم اغنيا و مالكين ، رياكارى روحانى نمايان را بدون پرده‌پوشى به باد تمسخر و استهزاء مىگيرد . . . وضع رقّت‌بار روستائيان و كشاورزان ، فقر و بدبختى شهرنشينان ، نادانى و بيچارگى زنان ايرانى ، همه مسائلى است كه در نوشته‌هاى دخو مكرر مطرح شده است ، اقليّتى از مردم روشن‌بين آن روزگار به خوبى مىدانستند كه مشروطه يعنى عدالت ، مشروطه يعنى رفع ظلم ، مشروطه يعنى آسايش رعيّت ، مشروطه يعنى آبادى مملكت ، و اين آرزوها موقعى تحقق مىپذيرد كه مردم ، آگاهانه نمايندگان واقعى خود را به مجلس بفرستند و از آنان بخواهند كه در راه انجام آمال خلق قدم بردارند . دخو در شمارهء 25 صفر سال ( 1326 ه . ق ) از فقدان رشد اجتماعى و بىخبرى مردم اظهار تأسف مىكند . » « 1 »\r\nنويسندهء صور اسرافيل : مىپرسد : « . . . چه شد دويست و هفتاد ميليون از سيصد ميليون نفوس اسلام گرفتار تابعيت اجانب شدند ؟ چه شد كه دين حنيف اسلام پيش خارجيان منافى تمدن و ترقى محسوب و العياذ باللّه منفور شد ؟ . . . زيرا انتقاد و دلسوزى را با توهين به شرع و دين مشتبه كردند . . . » « 2 »\r\nملا نصر الدّين انتقاد از اوضاع سياسى روز را مستقيما طرح نمىكرد ، بلكه هر مطلبى را در پرده و بطور غيرمستقيم و از طريق حكايت و تمثيل و آوردن امثله و شواهد و مقايسه با يك لطيفه يا حادثهء مضحك ديگر ، بيان مىكرد . دهخدا نيز در چرند و پرند ، غالبا همين روش را به كار مىبرد .\r\nهمچنين صور اسرافيل نيز مانند ملا نصر الدّين ، بعضى فكاهيّات خود را به صورت نامه‌هاى خوانندگان به ادارهء روزنامه و پاسخ روزنامه به آن ، ترتيب مىداد و اين قبيل نامه‌ها و پاسخها را تقريبا در هر شمارهء روزنامه مىتوان ديد .\r\n« . . . هم دهخدا و هم صابر ، ملّت تشنهء آزادى و خواستار بيدارى را به صورت طفلى مىبينند كه مادرهاى نادان و نامهربان كوشش دارند به هر نحوى است او را سرگرم و آرام كنند ، اينك بخشى از اشعار دهخدا :\r\n\r\n\r\n","description":"","footnote":"\r\n( 1 ) . از صبا تا نيما ، پيشين از ص 77 تا 80 ( به اختصار ) .\r\n( 2 ) . همان كتاب ص 85 .\r\n","page_name":" 394 ","page_number":394},
  {"content":"\r\n\r\n . . . نه بيم ز كف‌بين و نه جن‌گير و نه رمال * نه خوف ز درويش و نه از جذبه نه از حال\r\nنه ترس ز تكفير و نه از پيشتو شپشال * مشكل ببرى گور ، سر زنده آكبلاى\r\nهستى تو چه يك پَهْلو و يك دَنده آكبلاى * . . . از گرسنگى مُرد رعيت ، به جهنم\r\nور نيست در اين قوم معيّت به جهنم ! * ترياك بريد عِرْقِ حميّت به جهنم\r\nخوش باش تو با مطرب و سازنده آكبلاى * هستى تو چه يك پَهْلو و يك دَنده آكبلاى\r\nتو منتظرى رشوه در ايران رود از ياد * آخوند ز قانون و ز عدليه شود شاد\r\nاسلام ز رمّال و ز مرشد شود آزاد * يك دفعه بگو مرده شود زنده آكبلاى\r\nهستى تو چه يك پَهْلو و يك دَنده آكبلاى » « 1 » \r\n\r\nملك الشعراى بهار\r\n« ميرزا محمّد تقى بهار در ربيع الاوّل سال ( 1304 ه . ق ) در شهر مشهد به دنيا آمد ، پس از مرگ پدر ، به فرمان مظفر الدّين شاه لقب ملك الشعراى پدر به پسر واگذار گرديد .\r\nبهار ادبيات فارسى را نزد پدرش فراگرفت و از هفت سالگى با سرودن شعر نبوغ و استعداد خود را در زمينهء شاعرى نشان داد . وى براى تكميل اطلاعات ادبى از محضر ميرزا عبد الجواد اديب نيشابورى و صيد على خان درگزى سود جست . بهار از چهارده سالگى با شركت در مجامع آزاديخواهان با مفهوم دموكراسى و حكومت ملّى آشنا گرديد . در دورهء استبداد صغير كه از كودتاى 23 جمادى الاوّل ( 1326 ه . ق ) و به توپ بستن مجلس ، تا اوّل رجب ( 1327 ه . ق ) ادامه يافت ، بهار در انجمن سعادت مشهد با رفقاى همفكر خود روزنامهء خراسان را پنهانى منتشر مىكرد و اشعار ملّى و انديشه‌هاى سياسى خود را در آن روزنامه منعكس مىنمود .\r\nدر سال ( 1328 ه . ق ) حزب دموكرات ايران با تعاليم حيدر عمو اوغلى ، يكى از پيشقدمان جنبش ملّى در مشهد تأسيس شد و بهار كه در همان سال به عضويّت كميتهء ايالتى حزب درآمده بود ، روزنامهء نوبهار ناشر افكار و سياست حزب جديد را داير كرد .\r\nاين روزنامه به گفتهء « براون » به واسطهء شهامت و حملات تند خود برضد فشار روسها اهميّت خاصّى داشت .\r\nدر اواخر سال ( 1329 ه . ق ) و اوايل سال بعد داستان « شوستر » و اولتيماتوم روس و\r\n\r\n\r\n","description":"","footnote":"\r\n( 1 ) . همان كتاب ص 92 و 94 .\r\n","page_name":" 395 ","page_number":395},
  {"content":"\r\n\r\nكشتار تبريز و گيلان و بسته شدن مجلس دوّم و ديكتاتورى ناصر الملك به ميان آمد ، مقارن دست‌اندركار شدن شوستر ، محمد على ميرزاى مخلوع و همراهان وارد ايران شدند و با مقاومت آزاديخواهان روبرو گرديدند . روزنامه نوبهار با فشار سفارت روسيهء تزارى پس از يك سال ، توقيف شد و بلافاصله به نام تازه‌بهار بار ديگر داير گرديد ، تا اينكه در محرم خونين سال ( 1330 ه . ق ) با بسته شدن مجلس و پايان مشروطهء دوّم اين روزنامه توقيف و بهار با 9 نفر از افراد حزب دموكرات به تهران تبعيد شدند .\r\nچنان كه از مطالعهء احوال ملك الشعرا برمىآيد ، وى در آغاز جوانى به رسم معمول زمان ، در ستايش بزرگان و مدح و منقبت اولياى دين شعر مىگفت و قصيده مىساخت و از مدح و ستايش مظفر الدّين شاه و ديگر رجال عصر ، رويگردان نبود و در آثار منظوم خود به اساتيد قديم شعر فارسى توجه و نظر داشت .\r\n دل من خواهى اى ترك و ندانى كه خطاست * از چو من عاشق دلباخته جان بايد خواست » « 1 » \r\n\r\nآثار منظوم و نظريات انتقادى بهار پس از انقلاب مشروطيّت\r\n« پس از انقلاب مشروطيّت ، بهار در نتيجهء شركت در مجامع آزاديخواهان بيش از پيش شيفتهء دموكراسى و حكومت ملّى گرديد .\r\nاشعار بهار در اين دوره ، پر مغز و معرّف احساسات درونى اوست . قصيده‌هاى بهار عليه سياستهاى استعمارى بيگانگان ، و از مشكلات و نابسامانيهاى ملّت ايران حكايت مىكند . ملك الشعرا ، انقلاب و قهرمانان آزادى را مىستايد ، بر خائنان و وطنفروشان پرخاش مىكند ، با تصوير روح زمان ، مردم را به ملاحظه در امور سياسى و اجتماعى دعوت و تشويق مىكند .\r\nامتياز بزرگ بهار در آن است كه با وجود انتساب به مكتب شعر قديم توانسته است شعر خود را با خواسته‌هاى ملّت هماهنگ سازد و نداى خود را در مسائل روز و حوادثى كه هموطنان وى را دچار اضطراب و هيجان ساخته بود ، بلند كند . در اين دورهء سخنورى ، به ، خصوص ، مستزادهاى او از حيث روانى منظم و هماهنگى در ميان مصراعهاى بلند و كوتاه بسيار جالب توجه است .\r\nاينك نمونه‌هايى از اشعار بهار كه در دورهء اقامت و كوشش خود در خراسان ( 1325 - 1330 ه . ق ) سروده است :\r\n\r\n\r\n","description":"","footnote":"\r\n( 1 ) . از صبا تا نيما ، پيشين از ص 123 تا 125 ( به اختصار ) .\r\n","page_name":" 396 ","page_number":396},
  {"content":"\r\n\r\nدر سال 1325 ه . ق در بحبوحهء مبارزات ملت مشروطه‌خواه ايران با محمد عليشاه در اندرز به شاه :\r\n پادشها ، چشم خرد باز كن * فكر سرانجام ، در آغاز كن\r\nبازگشا ديدهء بيدار خويش * تا نگرى عاقبتِ كارِ خويش\r\nمملكت ايران بر باد رفت * بس‌كه بر او كينه و بيداد رفت\r\nچون تو ندانى صفت داورى * خصم درآيد به ميانجيگرى\r\nمىشود از خصم تبه كار تو * ثروت ما كاهد و مقدار تو\r\nپادشها يكسره بد مىكنى * خود نه به ما بلكه به خود مىكنى\r\nپادشها خوى تو دلبند نيست * جان رعيت ز تو خرسند نيست\r\nواى به شاهى كه رعيت‌كُش است * حال خوش ملّت از او ناخوش است\r\nبر رمه چون گشت شبان چيره‌دست * او نه شبان است كه گرگ رمه است\r\nسگ بود اولى ز شبان بزرگ * كز رمه بستاند و بخشد به گرگ\r\nخيز و تهى زين همه پيرايه باش * ما همه فرزند و تومان دايه باش\r\nليك نه آن دايه كه برجاى شير * زهر نهد بر لب طفل صغير\r\nزشت بود يكسره كردار تو * تا چه شود عاقبت كار تو ! . . . \r\nدر سال ( 1325 ه . ق ) يك سال پس از جلوس محمد عليشاه ، نظر به پاره‌اى اعمال مستبدانه كه از وى سر زد و ملّيون و مشروطه‌خواهان را مشوش و نگران ساخته بود ، تركيب‌بند مفصلى ( در 158 بند ) به عنوان « آئينهء عبرت » سرود كه در آن تاريخچهء مختصر شاهان ايران را از ابتداى پادشاهى كيومرث تا آخر دورهء مظفر الدّين شاه به رشتهء تحرير درآورد و اندرزهايى به شاه داد و اين اشعار را به وسيلهء مشير السلطنه ، وزير دربار ، براى محمد عليشاه فرستاد « 1 » . منظومه با اين بيت آغاز مىشد :\r\n پاسبانا ، تا به چند اين مستى و خواب گران * پاسبان را نيست ، خواب ، از خواب سر بردار ، هان \r\nو با اين ابيات پندآميز خاتمه مىيافت :\r\n اينهمه آثار شاهان خسروا افسانه نيست * شاه را شاها گريز سيرت شاهانه نيست\r\nخسروى اندر خور هر مست و هر ديوانه نيست * مجلس افروزى ز شمع است آرى از پروانه نيست\r\nاينك‌اينك كدخدايى جز تو در اين خانه نيست * خانه‌اى چون خانه تو خسروا ويرانه نيست\r\nخيز و از داد و دهش آباد كن اين خانه را * و اندك‌اندك دور كن از خانه‌ات بيگانه را \r\nدر اين شعر مسمط به تاريخ جمادى الاولى ( 1327 ه . ق ) « پند سعدى » را به شاه گوشزد و اعمال مستبدّانهء او را نكوهش كرد :\r\n\r\n\r\n","description":"","footnote":"\r\n( 1 ) . ديوان ملك الشعراء بهار ، ج 1 ، اما براون در تاريخ جرايد و مطبوعات ايران تاريخ اين شعر را مى - جون 1909 معين كرده كه مطابق است با جمادى الاولى از سال 1327 ه . ق و اين تاريخ به نظر من صحيحتر است .\r\n","page_name":" 397 ","page_number":397},
  {"content":"\r\n\r\n پادشاها ، ز استبداد چه دارى مقصود ؟ * كه از اين كار جز ادبار نگردد مشهود\r\nجود كن در ره مشروطه كه گردى مسجود * « شرف مرد به جود است و كرامت به سجود\r\nهركه اين هردو ندارد عدمش به ز وجود » * ملكا ، جور مكن پيشه و مَشْكَن پيمان\r\nكه مكافات خدائيت بگيرد دامان * خاك بر سر كندت حادثهء دور زمان\r\n« خاك مصر طرب‌انگيز نبينى كه همان * خاك مصر است ولى بر سر فرعون و جنود »\r\nملكا ، خودسرى و جور تو ايرانسوز است * به مكافات تو امروز وطن فيروز است\r\nتابش نور مكافات نه از امروز است * « اين همان چشمهء خورشيد جهان افروز است\r\nكه همى تافت بر آرامگه عاد و ثمود » * بيش از اين شاها بر ريشهء خود تيشه مزن\r\nخود و ملّت را در ورطهء ذلت مفكن * بيخ خود را به هوا و هوس نفس مكن\r\n« قيمت خود به ملاهى و مناهى مَشِكَنْ * گرت ايمان درست است به روز موعود »\r\nكِشْتِ ملّت را كردى ز ستم پاك درو * شد كهن قصهء چنگيز ز بيداد تو نو\r\nبه جهان دل ز چه بندى پس از اين گفت‌وشنود * « اى كه در نعمت و نازى به جهان غره مشو\r\nكه محال است در اين مرحله امكان خلود » * بگذر از خطهء تبريز و مقام شهداش\r\nبشنو آن قصهء جانسوز و دل از غم بخراش * اندر آن خطه پس از آن كشش و آن پرخاش\r\n« خاك راهى كه بر آن مىگذرى ساكن باش * كه عيون « 1 » است و جفون « 2 » است و خدود « 3 » است و قدود « 4 »\r\nشاه يكدل نشد و كار هبا گشت و هدر * ملّت خسته در اين مرحله كن فكر دگر\r\nپاى اميد منه بر در شاه خودسر * « دست حاجت چو برى پيش خداوندى بر\r\nكه كريم است و رحيم است و غفور است و ودود » * شاه خود كيست بدين كبر و انانيت « 5 » او\r\nتا نكو باشد دربارهء ما نيت او * ما پرستندهء حقيم و الوهيت او\r\n« كز ثرى تا به ثريا به عبوديت او * همه در ذكر و مناجات و قيامند و قعود » \r\n\r\n\r\n","description":"","footnote":"\r\n( 1 ) . چشمها\r\n( 2 ) . پلكهاى چشم\r\n( 3 ) . رويها\r\n( 4 ) . پوستهاى بزغالكان\r\n( 5 ) . خودخواهى و تكبّر\r\n","page_name":" 398 ","page_number":398},
  {"content":"\r\n\r\n سر زند كوكب مشروطه ز گردون كمال * به سر آيد شب هجران و دمد صبح وصال\r\nكار نيكو شود از فرّ خداى متعال * « اى كه در شدت فقرى و پريشانى حال\r\nصبر كن كاين دو سه روزى به سر آيد معدود » « 1 » * جز خطاكارى از اين شاه نمىبايد خواست\r\nكانچه ما در او بينيم سراسر به خطاست * مَدِهَشْ پند كه بر بدمنشان پند هباست\r\n« پند سعدى كه كليد در گنج سُعَد است * نتواند كه به‌جاى آورد الّا مسعود » « 2 » \r\nيكى از اشعار خوب بهار ، قصيدهء مستزادى است كه در تاريخ جمادى الاول سال ( 1327 ه . ق ) چند هفته پيش از فتح خراسان ، سروده و هنگامى كه مردم در تهران به سفارتخانه‌ها پناه برده بودند ، در روزنامهء خراسان نشر و همدردى مردم آن سامان را با كوششهاى اهالى آذربايجان و گيلان و اصفهان اعلام كرده است :\r\n\r\nكار ايران با خداست « 3 »\r\n با شه ايران ز آزادى سخن گفتن خطاست * كار ايران با خداست\r\nمذهب شاهنشه ايران ز مذهبها جداست * كار ايران با خداست\r\nشاه مست و مير مست و شحنه مست و شيخ مست * مملكت رفته ز دست\r\nهر دم از دستان مستان فتنه و غوغا به پاست * كار ايران با خداست\r\nهر دم از درياى استبداد آيد بر فراز * موجهاى جانگداز\r\nمملكت كِشتى ، حوادث بحر و استبداد خس * ناخدا عدل است و بس\r\nكارِ پاسِ كشتى و كشتىنشين با ناخداست * كار ايران با خداست\r\nپادشه خود را مسلمان خواند و سازد تباه * خون جمعى بيگناه\r\nاى مسلمانان در اسلام اين ستمها كى رواست ؟ * كار ايران با خداست\r\nشاه ايران گر عدالت را نخواهد باك نيست * زانكه طينت پاك نيست\r\nديدهء خفاش از خورشيد در رنج و عناست * كارِ ايران با خداست\r\nروزوشب خندد همى بر ريش ناچيز وزير * سبلت تيز امير\r\nكى شود ز اين ريشخند زشت كار ملك راست * كار ايران با خداست\r\nباش تا آگه كند شه را از اين نابخردى * انتقام ايزدى \r\n\r\n\r\n","description":"","footnote":"\r\n( 1 ) . ناچيز\r\n( 2 ) . نيك‌بخت\r\n( 3 ) . با مراثى يغما مقايسه شود .\r\n","page_name":" 399 ","page_number":399},
  {"content":"\r\n\r\n انتقام ايزدى برق است و نابخرد گياست * كار ايران با خداست\r\nسنگر شه چون به « دوشان تپه » رفت از « باغشاه » * تازه‌تر شد داغ شاه\r\nروز ديگر سنگرش در سرحد ملك فناست * كار ايران با خداست\r\nباش تا بيرون ز رشت آيد سپهدار سترگ * فرّ دادار بزرگ\r\nآنكه گيلان ز اهتمامش رشك اقليم بقاست * كار ايران با خداست\r\nباش تا از اصفهان صمصام حق گردد پديد * نام حق گردد پديد\r\nتا ببينيم آنكه سر ز احكام حق پيچد كجاست * كار ايران با خداست\r\nخاك ايران ، بوم و برزن از تمدن خورد آب * جز خراسانِ خراب\r\n« هرچه هست از قامت ناسازِ بىاندام ماست » * كار ايران با خداست \r\nاين قصيده را هنگامى كه محمد عليشاه به پشتيبانى دولت روسيهء تزارى از استرآباد و گمش تپه ( گرگان كنونى ) به تهران حمله كرد و به دست مليّون شكست خورد ، در خراسان به اقتفاى قصيدهء فرخى ساخت و در جشن تولد سلطان احمد شاه كه در شعبان ( 329 ه . ق ) در ادارهء حكومتى برپا بود ، خواند و بعد در روزنامهء نوبهار نيز چاپ كرد :\r\n\r\nدعوت مردم به مبارزه و فراگرفتن علوم و فنون جديد :\r\n مى فروهل ز كف اى ترك و به يكسو نه چنگ * جامهء جنگ فروپوش كه شد نوبت جنگ\r\nباده را روز بيفسرد بهل باده ز دست * چنگ را نوبت بگذشت بنه چنگ ز چنگ\r\nرخ برافروز و رخ خصم بينداى به قير * قد برافراز و قد خصم دو تا ساز چو چنگ\r\nاز بر دوش تفنگ افكن و آسوده گذار * لختى آن‌دو سر زلف سِيَهِ غاليه رنگ\r\nنه كه آن زلف تبه گردد از گرد مصاف * نه كه آن روى سيه گردد از دود تفنگ\r\nزلف تو مشك است از گرد نفر سايد مشك * روى تو ماه است از دود نگيرد مه زنگ\r\nهمره تعبيه بخرام سوى دشت نبرد * چون به دشت اندر آهو و به كوه اندر رنگ « 1 »\r\nآهوى چون تو نديدستم كاندر پيكار * بِدَرَد پهلوى شير و بِكَند چشم پلنگ\r\nجز تو هرگز كه شنيد آهو با درع و كمان * جز تو هرگز كه شنيد آهو با تير و خدنگ\r\nآهوى ، ليكن پروردهء آن دشت كه هست * آهوانش را امروز به شيران آهنگ\r\nخطهء ايران ، منزلگه شيران كه خداش * نام پيروزى بنگاشته بر هر سر سنگ . . .\r\nچند گه كيش زر اتشتش آراست به روى * ز آن سپس دولت اسلامش نو كرد به رنگ \r\n\r\n\r\n","description":"","footnote":"\r\n( 1 ) . رنگ ، بز كوهى\r\n","page_name":" 400 ","page_number":400},
  {"content":"\r\n\r\n ملك منصورى او از در رى تا در چين * ملك محمودى او از در چين تا لب گنگ\r\nلشگر دولت سلجوقش بسپرد به گام * از خط باغ ارم تا چمن پور پشنگ . . .\r\nهست ايران چو گران سنگ و حوادث چون سيل * بگذرد سيل خروشان و به جا ماند سنگ\r\nدشمنش خير نديده است جز از دست اجل * خصم او كام نبرده است جز از كام نهنگ\r\nبينم آن روز كه از فر بزرگان گردد * ساحت ايران آراسته همچون ارژنگ\r\nكارگاهى ز پى كاوش در هر معدن * ايستگاهى ز ره آهن در هر فرسنگ\r\nمردمانى همه با صنعت و با فخر و غرور * كه ز بيكارگى و تن‌زنى آيدشان ننگ\r\nبن هر چاه فرو برده به پشت ماهى « 1 » * سر هر قصر برآورده به اوج خرچنگ « 2 »\r\nرستنى رسته به هرمزرعه دشت اندر دشت * بارها بسته به هر دهكده تنگ اندر تنگ\r\nنكته‌ها كرد ، زبر مرد و زن ار گفت « بهار » * عوض گفته تازى و روايات فرنگ » « 3 » \r\n« در ذيحجهء سال 1329 كه دولت تزارى روس به ايران اولتيماتوم داد و انقلاب آغاز شد ، بهار ، اين مسمط را در مشهد ساخت و در روزنامهء نوبهار انتشار داد :\r\n هان اى ايرانيان ، ايران اندر بلاست * مملكت داريوش دستخوش نيكلاست\r\nمركز ملكِ كيان در دهن اژدهاست * غيرت اسلام كو ، جنبش ملّى كجاست ؟\r\nبرادران رشيد اين همه سستى چراست ؟ * ايران مال شماست ، ايران مال شماست ! \r\n* * *\r\n به كين اسلام باز ، خاسته برپا صَليب * خصم شمال و جنوب داده نداى مَهيب\r\nروح تمدن به لب آيهء امّنْ يُجيب « 4 » * دين محمّد يتيم كشور ايران غريب\r\nبر اين يتيم و غريب ، نيكى آيين ماست * ايران مال شماست ايران مال شماست \r\nدر سال ( 1329 ه . ق ) كه حاجى صمد خان شجاع الدوله به يارى روسيهء تزارى بر آذربايجان مسلط شده بود ، شاعر به همدردى آزاديخواهان آذربايجان اين قطعه را سرود :\r\n صبا شبگير كن از خاورستان * به آذربايجانِ شو بامدادان\r\nگذر كن از بر كوه سهندش * عبيرآميز كن پست و بلندش\r\nبِچَم بر ساحل سرخاب رودش * بده از چشم مشتاقان دُرودش\r\nغبارِ واديش را تاج سر كن * سرابش را ز آب ديده تر كن . . . \r\n\r\n\r\n","description":"","footnote":"\r\n( 1 ) . كنايه از قعر زمين .\r\n( 2 ) . برج سرطان ، كنايه از آسمان .\r\n( 3 ) . همان كتاب ، از ص 127 تا 131 .\r\n( 4 ) . قرآن كريم سورهء نمل از آيه 62 .\r\n","page_name":" 401 ","page_number":401},
  {"content":"\r\n\r\nاين مستزاد را نيز به سال ( 1329 ه . ق ) كه ملّت ايران هنوز از فرهنگ دنياى متمدن در هراس بود و صاحبان افكار جديد با چماق تكفير ملا نمايان دست و گريبان بودند ، در مشهد سروده و در روزنامهء نوبهار انتشار داده است ،\r\n\r\nاز ماست كه بر ماست !\r\n اين دود سيهفام كه از بام وطن خاست * از ماست كه بر ماست\r\nوين شعلهء سوزان كه برآمد ز چپ و راست * از ماست كه بر ماست\r\nجان گر به لب ما رسد از غير نناليم * با كس نسگاليم\r\nاز خويش بناليم كه جان سخن اينجاست * از ماست كه بر ماست\r\nيك تن چو موافق شد يك دشت سپاه است * با تاج و كلاه است\r\nملكى چو نفاق آورد او يكه و تنهاست * از ماست كه بر ماست\r\nما كهنه چناريم كه از باد نناليم * بر خاك بباليم\r\nليكن چه كنيم ، آتش ما در شكم ماست * از ماست كه بر ماست\r\nاسلام گر اين روز چنين زار و ضعيف است * زين قوم شريف است\r\nنه جرم ز عيسى نه تعدى ز كليساست * از ماست كه بر ماست\r\nده سال به يك مدرسه گفتيم و شنفتيم * تا روز نخفتيم\r\nو امروز بديديم كه آن جمله معماست * از ماست كه بر ماست\r\nگوييم كه بيدار شديم اين چه خيالى است * بيدارى ما چيست\r\nبيدارى طفلى است كه محتاج به لالاست * از ماست كه بر ماست\r\nاز شيمى و جغرافى و تاريخ نفوريم * از فلسفه دوريم\r\nوز قالَ و انْ قُلْت به هر مدرسه غوغاست * از ماست كه بر ماست\r\nگويند بهار از دل و جان عاشق غربى است * يا كافر حربى است\r\nما بحث نرانيم در آن نكته كه پيداست * از ماست كه بر ماست \r\nاين قصيده را كه مخاطب آن سر ادوارد گرى « 1 » ، وزير خارجهء انگلستان است ، در سال ( 1328 ه . ق ) در خراسان سروده و در روزنامهء حبل المتين كلكته انتشار داده است « 2 » .\r\n\r\n\r\n","description":"","footnote":"\r\n( 1 ) .  Sir Edward Grey \r\n( 2 ) . در ديوان شاعر جلد اول ، تاريخ نظم قصيده 1289 ش ( 1328 ه . ق ) معين شده اما براون در تاريخ ايران 11 نوامبر 1912 م يادداشت كرده كه مطابق است با ذيحجهء 1330 ه . ق و من نمىدانم كدام يك از اين دو صحيح است .\r\n","page_name":" 402 ","page_number":402},
  {"content":"\r\n\r\nدر اين منظومه از معاهدهء 1907 روس و انگليس دربارهء تقسيم ايران به دو منطقهء نفوذ و كشيدن راه‌آهن سرتاسرى ايران با سرمايهء خارجى سخن به ميان آمده است و مشهورترين قصيدهء سياسى آن روز به شمار مىرود :\r\n\r\nيك هديهء ناقدانه به جناب سر ادوارد گرى\r\n سوى لندن گذر اى پاك نسيم سحرى * سخنى از من بر گو به سر ادوارد گرى\r\nكاى خردمند وزيرى كه نپرورده جهان * چون تو دستور خردمند و وزير هنرى\r\nنقشهء پطر بر فكر تو نقشى بر آب * رأى بيزمارك بر رأى تو رأيى سپرى\r\nز « تولون » جيش ناپلئون نگذشتى گر بود * بر فراز « هرمان » نام تو در جلوه‌گرى\r\nداشتى « پاريس » ار عهد تو در كف نشدى * سوى « آلزاس » و « لورن » لشگر آلمان سفرى\r\nانگليس ار ز تو مىخواست در آمريك مدد * بسته مىشد به واشنگتن ره پرخاشگرى\r\nبا كماندرچف « 1 » اگر فرّ تو بودى همراه * به بوئر « 2 » بسته شدى سخت ره حمله‌ورى\r\nور به منچورى پلتيك تو بد رهبر روس * نشد از ژاپون جيش كروپاتكين « 3 » كمرى\r\nبود اگر فكر تو با غائلهء مانچو يار * انقلابيون بر شاه نگشتند جرى\r\nور بدى رأى تو داير به حيات ايران * اين همه ناله نمىماند بدين بىاثرى\r\nمثل است اينكه چو بر مرد شود تيره جهان * آن كند كش نه به كار آيد از او كارگرى\r\nتو بدين دانش ، افسوس كه چون بيخردان * كردى آن كار كه افسوس جز از وى نبرى\r\nبرگشودى در صد ساله فرو بستهء هند * بر رخ روس و نترسيدى از دربدرى\r\nبچهء گرگ در آغوش بپروردى و نيست * اين مماشات جز از بيخودى و بيخبرى\r\nبيخودانه به تمناى زبردست حريف * در نهادى سر تسليم ، زهى خيره‌سرى !\r\nاندر آن عهد كه با روس ببستى زين پيش * غبنها بود و نديدى تو ز كوته‌نظرى\r\nتو خود از تبّت و ايران وز افغانستان * ساختى پيش رَهِ خصم بناى سه درى\r\nتو ز موصول بگشودى ره آن تا زابل * وز ره تبّت تسليم شدى تا به هرى\r\nزين سپس بهر نگهدارى اين هرسه طريق * نيم ميليارد قشون بايد بحرى و برى\r\nبيش از فايدت هند اگر گردد صرف * عاقبت فايدتى نيست بجز خونجگرى\r\nانگليس آن ضررى را كه از اين پيمان برد * تو ندانستى و داند بدوى و حضرى \r\n\r\n\r\n","description":"","footnote":"\r\n( 1 ) .  Commander in - Chief \r\n( 2 ) .  Boers  ساكنين هلندى اصل افريقاى جنوبى كه با انگليسيها دليرانه جنگيدند .\r\n( 3 ) . ژنرال روس كه در جنگ با ژاپن ( 1904 ) شكست خورد .\r\n","page_name":" 403 ","page_number":403},
  {"content":"\r\n\r\n نه همين زير پى روس شود ايران پست * بلكه افغانى ويران شود و كاشغرى\r\nور همى گويى روس از سر پيمان نرود * رو به تاريخ نگر تا كه عجايب نگرى\r\nدر بر نفع سياسى نكند پيمان‌كار * اين نه من گويم كاين هست ز طبع بشرى\r\nخاصه چون روس كه او شيفته باشد بر هند * همچو شاهين كه بود شيفته بر كبك درى\r\nورنه اين روس ز يك نوتِه « 1 » چرا در ايران * راند قزاق و نهاد افسر بيدادگرى » « 2 » \r\n\r\nايرج ميرزا\r\nيكى ديگر از شعراى تواناى اين دوره ، شاهزاده ايرج ميرزا جلال الممالك است . او در اوايل رمضان سال 1291 در تبريز به دنيا آمد ، پدر و جدّ او هردو شعراى متوسطى بودند و ايرج طبع شعر را از آنها به ارث برد و فارسى و عربى و فرانسه را در تبريز آموخت ، شانزده ساله بود كه ازدواج كرد و سه سال بعد همسر و پدرش درگذشتند و ادارهء امور خانواده به گردن او افتاد و ناچار به خدمات دربارى و دولتى روى آورد .\r\nايرج از همان ابتداى جوانى كه هنوز پدرش زنده بود ، شعر مىگفت و مورد تشويق و عنايت مخصوص حسنعلى خان امير نظام بود و او به گفتهء خود ، ايرج را مانند فرزندش دوست مىداشت .\r\nامير نظام كه خود مردى اديب ، دانشمند و شعرشناس بود در يكى از نامه‌هاى خويش مىنويسد : « . . . مرقومه جناب اجلّ عالى با منظومهء فخر الشعرا رسيد و معلوم شد كه جنابعالى به اقتضاى لطفى كه با من داريد او را به انشاى آن قصيده تحريص و ترغيب فرموده‌ايد . انصافا قصيده‌هاى خوب و بامزه گفته است . اين همان ميرزا شوكلاست . . . كه او را دست انداخته با او شوخيها مىكرديم ، حالا مىبينيد چه طبعى دارد ؟ چقدر جوان خوش قريحهء بااستعدادى است ؟ جواب او را نوشته‌ام و صله هم بر او فرستادم ، لطف فرموده به او برسانيد . . . » « 3 »\r\nدر نامهء ديگرى كه به ميرزا عبد الرحيم قائم مقام نوشته گويد : « . . . بر فوت مرحوم صدر الشعرا متأسف و بر جانشينى نواب ايرج ميرزا خوشوقت شدم ، و قصيده‌هاى او را كه فرستاده بودند ، مكرر مطالعه كردم و لذت بردم ، كه بىمبالغه و اغراق ، تالى قصايد فرّخى است و در فصاحت لفظ و عذوبت عبارات ، داد شاعرى و سخنورى داده و روان مرحوم\r\n\r\n\r\n","description":"","footnote":"\r\n( 1 ) . نوت ، يادداشت .\r\n( 2 ) . همان كتاب ، از ص 127 تا 135 ( به اختصار ) .\r\n( 3 ) . منشات امير نظام ، از نامه مورخ 15 جمادى الاخر 1310 .\r\n","page_name":" 404 ","page_number":404},
  {"content":"\r\n\r\nصدر الشعرا را شاد كرده ، جواب كاغذش را با بيست تومان صله به حواله عليقلى خان فرستاده و اداى تكميل حق لياقت و استعداد او را به جنابعالى رجوع مىنمايم ، كه قدردان و مربّى و مشوق او و امثال او هستيد . . . »\r\n« ايرج در هنگام مرگ پدر قدم به نوزدهمين سال عمر گذاشته بود ، كه از طرف وليعهد مظفر الدّين ميرزا سرودن و خواندن قصايد سلام و اعياد به او واگذار گرديد . ميرزا على خان امين الدّوله سينكى در پيشكارى آذربايجان ايرج را منشى مخصوص خود قرار داد ، كارهاى ديوانى او سالها دوام يافت . در زمان وليعهدى مظفر الدّين ميرزا ، قصيده‌اى در مدح ميرزا على اصغر خان اتابك سرود و مقرر شد كه ماهى ده تومان از درآمد دولت به او بدهند . چندى به خدمت گمرك كه زير نظر مستشاران بلژيكى اداره مىشد مشغول بود ، ولى در اين مأموريّتها ديرى نپائيد ، و به علّت اختلاف نظرى كه با مأمورين بلژيك پيدا كرد ، از خدمت گمرك كناره گرفت و به تهران آمد . ورود ايرج به تهران مقارن با سالهاى پرشور انقلاب مشروطهء ايران بود . » « 1 »\r\nايرج در سال 1324 كه صنيع الدّوله ، كارگردان مهم مجلس اوّل و وزير ماليه ايران بود و در سال 1326 كه مهديقلى خان مخبر السّلطنه فرمانفرماى آذربايجان بود ، چندى به مشاغل ديوانى مشغول بود ؛ در دورهء سردار ظفر بختيارى و سردار جنگ به معاونت حكومت اصفهان منصوب شد ، ولى چون اهل رشوه‌گيرى و داد و ستد نبود با مخدومان خود نساخت و پس از مدتى كوتاه به تهران آمد ، مدت اقامت و مأموريت ايرج در خراسان از سال ( 1337 تا 1342 ه . ق ) طول كشيده بارورترين دوران فعاليّت ادبى اوست . ايرج در تهران با استقبال آزاديخواهان و بانوان ترقيخواه مواجه شد و به مناسبت اشعارى كه در پيرامون آزادى زنان سروده بود ، بانوان با هدايايى چند به استقبال او شتافتند .\r\n« چايكين » خاورشناس روس كه ناظر اين تشريفات بود مىنويسد : « اين مراسم در شرايط آن روز بسيار معنىدار بود . رياست نمايندگان مدارس دخترانه با خانم درة المعالى و خانم نديم الملوك بود ، ايرج در مقام قدردانى قطعه‌اى سرود « 2 » و آنان را « پاره‌كنندگان پردهء جهل از رخ بنات » ناميد .\r\nاحتياج مادى ، شاعر بزرگ ايران را بر آن داشت كه باز در صدد تهيهء شغل برآيد . او نزديك به دو سال به حال انتظار خدمت در تهران گذراند و در اين دو سال همهء اوقات خود\r\n\r\n\r\n","description":"","footnote":"\r\n( 1 ) . همان كتاب ، ص 285 و 286 .\r\n( 2 ) . به مطلع :\r\n آمد مرا دو هديه چو دو قرص مهر و ماه * با نامه‌اى دو چون طبق گوهر ثمين \r\n","page_name":" 405 ","page_number":405},
  {"content":"\r\n\r\nرا صرف فعاليت ادبى كرد و منزلش همواره محفل دوستاران علم و ادب بود .\r\nدر اين هنگام ، يعنى در تابستان سال ( 1344 ه . ق ) بود كه « يو . ن . مارّ » خاورشناس روس ، كه از طرف آكادمى علوم شوروى براى آشنايى با مطبوعات فارسى به ايران اعزام شده بود ، با شاعر آشنايى يافت . « مارّ » دوبار در منزل « چايكين » خاورشناس ديگر روس كه در آن ايّام در تهران بود ، با ايرج ملاقات و گفتگو كرد .\r\n« مار » مىگويد : « مردى بود سياه سوخته و لاغر اندام و متوسط القامه و در رفتار و گفتار شكيبا و بردبار . » « 1 » و به گفتهء خود اضافه مىكند : « اشعار ايرج وقتى كه خودش آنها را مىخواند ، جان مىگرفت . طرز قرائت مخصوص داشت كه بسيار ساده و آرام بود و شعر او را هرچه روشنتر و طبيعيتر جلوه‌گر مىساخت . » « 2 »\r\nايرج با اينكه هر دم در انديشهء پيدا كردن شغل بود ، تا آخر عمر نتوانست شغلى كه معيشتش را تأمين كند ، براى خود بيابد . شاعر ارجمند ايران و كارمند عاليرتبهء دولت ، كه نزديك به سى سال در دستگاه ادارى كار كرده بود ، اكنون آخرين سالهاى زندگى خود را با فقر و پريشانى مىگذرانيد . موضوع محروميتهاى مادى در اشعار آن زمان وى به خوبى پيداست . شاعر از سرنوشت خود شكايت نمىكند و تنگدستى خود را گواه پاكدامنى و خدمت صادقانهء خود به كشور و مردم مىشمارد و به بىنيازى خود افتخار مىكند و با اينهمه گاهى بر عمر تلف شده و بيهوده از دست رفته افسوس مىخورد . پسرش در اين‌باره گويد : « گاهى كه به ذكر سرگذشت ايّام جوانى خود مىپرداخت ، از سيماى گرفتهء او به خوبى معلوم مىشد با آنكه روزگارى موافق مقصود نداشته ولى با تذكار خاطره‌هاى جوانى به روزگاران گذشته اسف مىخورد و با آه و حزن مخصوص اين شعر خود را آهسته آهسته زمزمه مىكرد :\r\n ياد ايام جوانى جگرم خون مىكرد * خوب شد پير شدم كم‌كم و نسيان آمد » « 3 » \r\nسختى و نابسامانى زندگى ، سرانجام سلامت مزاج او را برهم زد ، تا آنكه روز 28 شعبان ( 1342 ه . ق - 22 اسفند 1304 ) ، ساعتى به غروب مانده ، در اثر سكتهء قلبى درگذشت و در مقبرهء ظهير الدّوله به خاك سپرده شد و اين قطعه از اشعار خود را بر سنگ مزارش حك گرديد :\r\n اى نكويان كه در اين دنياييد * يا از اين بعد به دنيا آييد \r\n\r\n\r\n","description":"","footnote":"\r\n( 1 ) . مارّ ، از خاطرات ادبى تهران ، ص 260 .\r\n( 2 ) . مارّ ، نطق افتتاحيهء دورهء درسى ادبيات نوين ايران ، ص 128 .\r\n( 3 ) . مقدمهء خسرو ايرج بر ديوان پدر ، ارديبهشت 1307 ش .\r\n","page_name":" 406 ","page_number":406},
  {"content":"\r\n\r\n اين‌كه خفته است در اين خاك منم * ايرجم ايرج شيرين سخنم\r\nمدفن عشق جهان است اينجا * يك جهان عشق نهان است اينجا \r\nزندگى ايرج به گفتهء سعيد نفيسى بيشتر در مهمانيها و مجالس عيش‌ونوش كه باده بود و ساده و بزم عيش آماده سپرى مىشد .\r\n« كليّات ديوان و برگزيدهء اشعار ايرج بارها در تهران چاپ شده و منظومه‌هاى « عارفنامه » و « زهره و منوچهر » هم جداگانه منتشر شده است و قطعاتى از بهترين اشعار وى در تذكره‌ها و كتابهاى درسى و مجله‌ها نقل شده است . ايرج كه معاصر كلنل محمد تقى خان پسيان خدمتگزار صديق ايران بود به فضايل و سجاياى اخلاقى او اعتراف كرده و روش او را در كمر بستن به اصلاحات ستوده است :\r\n . . . چو ديده مركزيها را همه دزد * خيانت كرده و برداشته مزد\r\nيكى ژاندارمرى برپا نموده * كه دنيا را پر از غوغا نموده\r\nدر آن ژاندارمرى كرده است تأسيس * منظم مكتبى از بهر تدريس\r\nز مركز رشتهء طاعت گُسسته * كمر شخصا به اصلاحات بسته\r\nبه هر جا يك جوان با صلاح است * در اين ژاندارمرى تحتُ السلاح است\r\nهمه بر هر فنون حَربْ حائز * همه گويندهء هَلْ مِنْ مُبارز » « 1 » \r\nايرج ، كه شاهد كارهاى شگرف و مرگ جانسوز كلنل بود ، بعد از شهادت اين جوان غيرتمند و خاتمهء كار قيام نيز به او وفادار مانده و در غزلى كه در رثاء او سروده وى را « دوستدار ايران » خوانده است : « 2 »\r\n دلم به حال تو اى دوستدار ايران سوخت * كه چون تو شير نرى را در اين كنام كنند\r\nبه چشم مردم اين مملكت نباشد آب * و گرنه گريه برايت على الدوام كنند\r\nمخالفين تو سرمست بادهء گلرنگ * موافقين تو خون جگر به كام كنند\r\nكسان كه آرزوى عزّت وطن دارند * پس از شهادت تو آرزوى خام كنند\r\nبه جسم هيئت ژاندارمرى روانى نيست * و گرنه جنبشى از بهر انتقام كنند \r\nقطعهء « مادر » يكى از شاهكارهاى ادبيّات معاصر ايران است :\r\n گويند مرا چو زاد مادر * پستان به دهان گرفتن آموخت\r\nشبها بَرِ گاهوارهء من * بيدار نشست و خفتن آموخت \r\n\r\n\r\n","description":"","footnote":"\r\n( 1 ) . از صبا تا نيما ، پيشين از ص 389 به بعد ( به اختصار ) .\r\n( 2 ) . ايرج پس از قتل ناجوانمردانهء كلنل تحت تعقيب بود و حتى اشتباها به‌جاى او شاهزاده ايرج ميرزا ركنى را ، كه كارمند ماليه و از دوستان ايرج بود ، توقيف كردند . ( آذرى ، ص 1384 ، حائرى ، ص 67 ) .\r\n","page_name":" 407 ","page_number":407},
  {"content":"\r\n\r\n لبخند نهاد بر لب من * بر غنچهء گل شكفتن آموخت\r\nدستم بگرفت و پا به پا بُرد * تا شيوه راه رفتن آموخت\r\nيك حرف و دو حرف بر زبانم * الفاظ نهاد و گفتن آموخت\r\nپس هستى من ز هستى اوست * تا هستم و هست دارَمَش دوست \r\nبعد از قطعهء « مادر » بهترين اثر ايرج مثنوى « زهره و منوچهر » است كه از ويليام شكسپير شاعر بزرگ انگليسى الهام گرفته شده است .\r\nاينك ابياتى از زهره و منوچهر :\r\n صبح نتابيده هنوز آفتاب * وا نشده ديدهء نرگس ز خواب\r\nتازه گل آتشى مُشكبوى * شسته ز شبنم به چمن دست و روى\r\nمنتظر حولهء باد سحر * تا كه كُند خشك بدان روى تر . . .\r\nگفت سلام اى پسر ماه و هور * چشم بد از روى نكوى تو دور\r\nاى تو بهين ميوهء باغ بهى * غنچه سُرخ چَمَن فَرَهى\r\nچين ز سر زلف عروس حيات * خال دلاراى رخ كاينات\r\nدر چمن حسن گل و فاخته * سرخ و سفيدى به رُخت تاخته\r\nشاخ گلى پا به سر سبزه نه * شاخ گل اندر وسط سبزه بِهْ \r\nايرج با آنكه شاهزاده بود ، بر خلاف اكثر درباريان و طبقات مرفه اجتماع به مسائل ملّى و اجتماعى و استقلال و آزادى ايران و حتى به رفاه و آسايش كارگران محروم علاقه و دلبستگى داشت .\r\n\r\nكارگر و كارفرما :\r\n « شنيدم كارفرمايى نظر كرد * ز روى كبر و نخوت كارگر را\r\nروان كارگر از وى بيازرد * كه بس كوتاه دانست آن نظر را\r\nبگفت اى گنج‌وَر اين نخوت از چيست ؟ * چو مزد رنج بخشى رنج‌بر را\r\nتو از من زور خواهى من ز تو زر * چه منّت داشت بايد يكدگر را\r\nتو صرف من نمايى بدرهء سيم * مَنَت تابِ روان ، نور بصر را\r\nمنم فرزند اين خورشيد پرنور * چو گل بالاى سر دارم پدر را\r\nزنى يك بيل اگر چون من در اين خاك * بگيرى با دو دست خود كمر را\r\nنهال سعى بنشانم در اين باغ * كه بىمِنّت از آن چينم ثمر را\r\nز من زور و ز تو زر اين به آن در * كجا باقى است جا عُجْبُ و بَطَر را ؟ \r\n\r\n","description":"","footnote":"","page_name":" 408 ","page_number":408},
  {"content":"\r\n\r\n فشانم از جبين گوهر در آن خاك * ستانم از تو پاداشِ هنر را\r\nبه كَس چون رايگان چيزى نبخشند * چه كبر است اين خداوندان زر را ؟\r\nچرا بر يكدگر منّت گذارند * چه محتاجند مردم يكدگر را » « 1 » \r\n\r\nميرزادهء عشقى\r\n« سيّد محمّد رضا ، فرزند حاج سيّد ابو القاسم كردستانى ، معروف به ميرزادهء عشقى ( تولد 1312 ه . ق - 1342 ه . ق ) از شعرا و نويسندگان ايران بعد از مشروطيّت ، به جهت اشعار تند انقلابى و حملات بىپروا به رجال دولت و نمايندگان مجلس مشهور بود ، در جريان جنگ جهانى اوّل همراه مهاجرين به استانبول رفت و اپراى رستاخيز شهرياران ايران را در آنجا نوشت ، از استانبول به همدان برگشت و از آنجا به تهران رفت و در روزنامه‌ها و مجلّات اشعار و مقالات سياسى و اجتماعى منتشر مىكرد ، مدّتى هم خودش روزنامه‌اى به نام قرن بيستم با قطع بزرگ در چهار صفحه منتشر مىساخت . هنگام رياست وزرايى وثوق الدّوله ، با قرارداد 1919 مخالفت كرد و مدّتى زندانى شد و زمانى كه زمزمهء جمهوريت بلند شد ، عشقى از جملهء مخالفين بود . عاقبت در تير ماه ( 1303 ه . ش ) در خانهء مسكونى خود در تهران هدف گلوله قرار گرفت و ظهر همان روز درگذشت ؛ جنازهء او را با احترام به « ابن بابويه » منتقل كردند و در آنجا مدفون شد . كليّات آثار عشقى مكرر به طبع رسيده است . » « 2 »\r\nدر اشعار و آثار او ذوق و احساسات وطن‌پرستى و آزاديخواهى و اصلاح‌طلبى به‌هم درآميخته است ، در ميان شعراى ايران در جسارت و از خود گذشتگى و بيباكى كم‌نظير و بلكه بىنظير است ، عشقى مطالعات ادبى و اجتماعى عميقى نداشت و از احزاب و جمعيتهاى سياسى جهان قرن بيستم ، و مبارزات طبقاتى و علل تضاد منافع طبقات مختلف ، و راه حل مسائل و مشكلات اجتماعى ، چنان كه بايد آگاه نبود و چنين مىپنداشت كه با عيد خون و كشتن اقليّتى از عناصر فاسد و فرصت‌طلب مىتوان جامعه‌يى را دگرگون كرد و به سوى سعادت و بهروزى راهنمايى نمود ؛ غافل از اينكه تحول اجتماعى عميق ، قبل از استقرار دموكراسى و بدون آگاهى سياسى توده‌ها ، و ايجاد احزاب سياسى و بحث و انتقاد سالم در مجامع و مطبوعات در پيرامون مسائل مختلف ، امكان‌پذير نيست .\r\nدموكراسى و مشروطيّت امروز انگلستان ميوه و محصول شش قرن مبارزهء ملّت\r\n\r\n\r\n","description":"","footnote":"\r\n( 1 ) . ايرج ميرزا ، باهتمام دكتر محمد جعفر محجوب ، ص 164 .\r\n( 2 ) . دايرة المعارف فارسى ، مصاحب و ديگران ، ج 2 ، ص 1736 .\r\n","page_name":" 409 ","page_number":409},
  {"content":"\r\n\r\nانگلستان و آزادى و پيشرفت ملّت فرانسه نتيجهء دو قرن مبارزهء مداوم مردم فرانسه است .\r\nدستيابى به آزادى واقعى جز با مبارزهء مردم و مراقبت و پاسدارى دائمى ملّتها ممكن نيست .\r\n« عشقى جوان مُرد « 1 » و هنگام مرگ بيش از سى و يك سال نداشت . طرفداران دربار ، حادثهء قتل شاعر را وسيلهء تظاهر بر ضدّ سردار سپه قرار دادند و بر سنگ مزارش نوشتند :\r\n در مسلخ عشق جز نكو را نكشند * لاغر صفتان زشتخو را نكشند\r\nگر عاشق صادقى ز كشتن مگريز * مردار بود هر آنكه او را نكشند « 2 » \r\nروزنامه‌هاى آن روز در چندين شماره مقالات خود را به جزئيات اين حادثهء خونين تخصيص دادند و شعرا اشعار زيادى در مرگ آن شاعر ناكام ساختند و از جمله ملك الشعراى بهار در تعزيت او گفت :\r\n جوانى دلير و گشاده زبان * سخنگوى و دانشور و مهربان\r\nنجسته هنوز از جهان كام خويش * نديده به واقع سرانجام خويش\r\nنكرده دهانى خوش از زندگى * نگرديده جمع از پراكندگى\r\nچو بلبل نوايش همه دردناك * گريبان بختش چو گل چاك‌چاك\r\nهنوزش نپيوسته پر در ميان * نبسته به شاخى هنوز آشيان\r\nبه شب خفته بر شاخهء آرزو * سحرگاه با عشق در گفتگو\r\nكه از شَست كيوان يكى تير جست * جگرگاه مرغ سخنگوى بست . . . \r\nعشقى عمرى را با تنگدستى و بدبختى و اندوه و اضطراب گذراند و بيرحمانه كشته شد . آثار او با يأس و بدبينى و بيزارى از زندگى و آرزوى مرگ و رهايى پر است :\r\n بارى از اين عمر سِفله سير شدم سير * تازه جوانم ز غُصّه پير شدم پير\r\nپير پسند اى عروس مرگ چرايى ؟ * من كه جوانم ، چه عيب دارم ، بىپير ؟ \r\nجوانى بود ميهن‌پرست ، خونگرم و پرشور و پيوسته بىقرار و آرام . هرچه بيشتر تازيانهء رنجها و بدبختيهاى روزگار بر سرش مىباريد و هرچه بيشتر با سياستهاى متضّاد آشنايى مىيافت ، اين حساسيت و هيجان رو به افزايش مىنهاد و بر عقل و منطق وى چيره مىشد . شاعر جوان ديگر از مرگ و زندان پروا نداشت و نه‌تنها هيچ سياستمدارى\r\n\r\n\r\n","description":"","footnote":"\r\n( 1 ) . « قاتل ابو القاسم بهمنى ، پسر ضياء السلطان و برادر ميرزا على خان بهمنى بود ، كه در سال 1326 ه . ش به حال مستى در زير آوار مغازهء مشروبفروشى جان داد و همراهان او يك نفر پاسبان با لباس شخصى و سلطان احمد خان برادر سپهبد . . . بودند . شخص اخير پس از قتل عشقى مستعفى شد و ديوانه‌وار سر به صحرا و بيابان گذاشت . » على اكبر سليمى ، كليات مصور عشقى ، ديباچهء مؤلف ، ص 12 .\r\n( 2 ) . شعر از سرمد كاشانى ، شاعر عهد صفوى است .\r\n","page_name":" 410 ","page_number":410},
  {"content":"\r\n\r\nاز نيش قلم او در امان نبود ، بلكه پيوسته به خدا و طبيعت و آفرينش ناسزا مىگفت و با كائنات نبرد و ستيزه مىكرد :\r\n بشر يك لكهء ننگى است اندر صحنهء گيتى * سزد پاك ، اى زمين ، زين دُم بُريده جانور گردى \r\nرفته‌رفته انتقاد بىنقشه و هدف در وى قوّت مىگرفت ، مردم را به پيكار مسلحانه با امپرياليسم و اصلاح اساسى زندگى دعوت مىكرد . در مقالات و اشعارش ، بىآنكه راه درست انقلاب و تحصيل نتيجه را بشناسد ، دم از خون و خونريزى و « عيد خون » مىزد .\r\nمقالات سياسى و اجتماعى عشقى داراى ارزش ادبى زيادى نيست . چند نمايشنامهء كوتاه تفريحى وى ( جمشيد ناكام ، حلواء الفقرا ، اپرت بچه گدا و دكتر نيكوكار ) كه غرض نويسنده از آنها تصوير وضع زندگى اشرافزادگان ايرانى در خارجه و مبارزه با خرافات يا مجسم كردن استعدادهاى خوب ايرانى بوده ، نيز چندان تعريفى ندارند . اين نمايشنامه‌ها ، هم از حيث تكنيك نمايشنامه‌نويسى و هم از جهت پروراندن سوژه ، ابتدايى و ناپخته هستند . « 1 »\r\n\r\nاشعار عشقى :\r\nهنر شعرى عشقى هنوز به درستى ارزيابى نشده است . محققين خارجى هم كه معمولا بيش از خود ايرانيان دربارهء آثار ادبى شعرا و نويسندگان معاصر ايران بحث و مطالعه مىكنند ، دربارهء عشقى و آثار او كمتر سخن گفته‌اند « 2 » . امّا در ايران بعضى از مورخين ادبيّات او را يكى از پيشوايان شايسته و مسلم « سبك نو » مىدانند و برخى ديگر با اذعان به اين امر اظهار مىدارند كه او چندان مايهء علمى ندارد - نه در ادبيّات قديم ايران متبحر است و نه از ادبيات جديد جهان اطّلاع عميق دارد و به قول ملك الشعراى بهار : « او هم مثل عارف شاعرى است « عوام » « 3 » و اين نقص حتى گاهى در بهترين اشعار او نيز به\r\n\r\n\r\n","description":"","footnote":"\r\n( 1 ) . آثار عشقى در جرايد و غالبا در روزنامه‌هايى كه خود انتشار مىداد ، چاپ مىشد . پس از مرگش على اكبر سليمى مدير مجلهء « گلهاى رنگارنگ » و نامهء « مربى » نخست در سال 1306 ش ، منتخباتى از اشعار او را چاپ كرد و بعد مقالات و اشعار او را كه در دست مردم و اوراق جرايد پراكنده بود گردآورد و ديوان كامل او را در مهر ماه 1308 به چاپ رسانيد . چاپ دوم ديوان عشقى پس از شانزده سال ، به يادبود بيستمين سال مرگ شاعر در 1324 ش و چاپ سوم آن در 1331 ش منتشر گرديد .\r\n( 2 ) . از جمله منيب الرحمان ، مؤلف هندى ، در رسالهء دكتراى خود به نام « شعر ايران در دورهء پس از انقلاب » و خانم وراكوبيچكوا در « تاريخ ادبيات ايران و تاجيكستان » كه تحت نظر پروفسور يان ريپكا تأليف شده ، شرح مختصرى از احوال و آثار عشقى داده‌اند . اخيرا نيز دكتر فرانشيك ماخالسكى ، ايرانشناس لهستانى ، در رسالهء « تجدد در آثار شعرى محمد رضا عشقى » مطالعات بيشترى دربارهء عشقى كرده من از آن كتاب بهره‌مند شده‌ام .\r\n( 3 ) .\r\n بود ايرج پيرو قائم مقام * كرده از او سبك و لفظ و فكر وام \r\nعارف و عشقى عوام ( ديوان بهار ، ج 2 ، ص 229 ) .\r\n","page_name":" 411 ","page_number":411},
  {"content":"\r\n\r\nچشم مىخورد . » « 1 »\r\nبه عقيدهء ما اين هردو نظر دربارهء او درست و بجاست . « عشقى معلومات كافى در ادبيّات نداشت و خود نيز عمدا از مطالعهء آثار فصحاى قديم خوددارى مىكرد . » « 2 » با اينهمه بدون هيچ ترديد « عشقى يك پارچه قريحه و در شاعرى تواناست . » « 3 » مطالب تاريخى و اجتماعى را خيلى زود درك مىكند و « در تصوير صحنه‌هاى تاريخى و ادبيّات وصفى ، توانايى كم‌نظيرى دارد . عواطف و تأثرات خود را از اوضاع زمان و نظر خود را در سياست و احساس و دريافت خويش را از عشق و مناظر طبيعت با شور و ذوق و سادگى و صميميت و استادى كامل مىتواند نمايش دهد . اشعار او سرتاپا پر است از اعتراض و عصيان در برابر بىعدالتى اجتماعى و علاقه و دلسوزى به حال بينوايان و بغض و كينهء شديد به اغنيا و ثروتمندان .\r\nافسوس - چنان كه گفتيم - زبان او گويا نيست و الفاظ و عباراتى كه فرهنگ زبان او را تشكيل مىدهند ، براى نمايش چنين صحنه‌هاى پرشور و مهيجى به قدر كافى رسا نيست و مسلما اگر بيشتر مىزيست و بيانش از نقص و عيب پاك مىشد « يادگارهاى زيادى از گلهاى ادب و شكوفه‌هاى باطراوت طبع و قريحهء شاعرانه‌اش را براى ملّت ايران ، بلكه براى تمام دنيا باقى مىگذاشت و همان اندازه از آثار ادبى كه از عمر كوتاه سراسر محنت عشقى باقى مانده است ، براى نشانهء بزرگوارى و علو طبع او كافى است . » « 4 »\r\nاشعار عشقى زياد نيست و آن مقدار كمى هم كه از او باقى مانده ، از حيث ارزش ادبى يكسان نيستند . اشعار اوليهء او ، كه بيشتر دربارهء حوادث روز سروده شده ، غالبا ناپخته و بىانسجام و از مزيّت انديشه و اسلوب عارى است ، ولى در ميان اين قطعات كوچك و حقير و گاهى مبتذل نيز مىتوان شاهكارهاى حقيقى او را مشاهده كرد .\r\nگذشته از هزليّات و هجويه‌هاى بسيار تلخ و نيشدار ، اشعار خوب عشقى منحصر است به چند قطعه مانند نوروزىنامه ، رستاخيز ، كفن سياه ، احتياج و بالاخره ايده‌آل يا سه تابلوى مريم كه قطعهء اخير بهترين و برگزيده‌ترين آنهاست .\r\n\r\n\r\n","description":"","footnote":"\r\n( 1 ) . گاهى تعمد دارد مثلا مىگويد : « در اين دو بيت ياء نكره را قافيه كردم و چون شعرش خوب بود ، حاضر نشدم از غزل حذفش كنم :\r\n بتا ، نظام دگر ناز و عشوه‌سازى نيست * كه اين معامله سربازى است بازى نيست\r\nكلاه خويش نما قاضى اين همه قاضى * چه لازم است كه اندر خزانه غازى نيست \r\n( 2 ) . غلامرضا رشيد ياسمى ، ادبيات معاصر .\r\n( 3 ) . ملك الشعراى بهار ، روزنامهء قانون ، سال 1342 ه . ق .\r\n( 4 ) . همانجا\r\n","page_name":" 412 ","page_number":412},
  {"content":"\r\n\r\nدر اين قطعات ابتكار عشقى در آفريدن يك چيز نو با حفظ اصول و سنن قديمه به خوبى نمايان است و تأثير بيان او بيشتر مرهون اصالت و حسن سليقه در انتخاب موضوع و شور و حرارت و جودت فكرى است كه در شعرش نهفته است .\r\nاكنون سعى مىكنيم كه چند اثر مهم او را به قدر توانايى خويش تحليل و معرفى نماييم .\r\n\r\nنوروزىنامه :\r\nاين منظومه يكى از قديميترين آثار عشقى است كه پانزده روز پيش از فرا رسيدن فصل بهار به نام هديهء سال 1297 شمسى ( 1336 ه . ق ) در استانبول سروده و در مطبعهء شمس به چاپ رسانيده است .\r\nدر اين اثر آزمايش نطفهء اوليه « نوجويى » عشقى را مىتوان ديد . شاعر كه از ادبيّات ترك الهام گرفته ، نخستين‌بار كوشش مىكند كه قوافى را به اعتبار آهنگ و تلفظ آنها ، نه برحسب شيوهء تحرير الفباى كلمات ، به كار برد . و نيز در هر بند منظومه ، به اقتضاى احتياج ، هرچند مصراع كه لازم باشد بياورد . خود او در مقاله‌اى زير عنوان « روش تازهء من در نگارش نوروزىنامه » گويد :\r\nادبيات پارسى بيش از آنچه ستايشش به زبان و قلم پسنديده است . . . ولى ما را محكموم نمىدارد كه هميشه سبك ادبى چندين سالهء فرتوت را دنبال كرده و . . . اسلوب سخنسرايى سخنوران عتيق را تكرار نماييم . . .\r\nپندار من اين است كه بايستى در اسلوب سخنسرايى زبان پارسى تغييرى داد ، ولى در اين تغيير نبايستى ملاحظهء اصالت آن را از دست نهاد . . .\r\n« در اين چكامه همانا زير زنجير يا بندهاى قافيه آرايى متقدمين ، از آن گردن ننهادم [ كه 
  ] تا اندازه‌اى بتوان ميدان سخنسرايى را وسيع داشت . از آن جمله « گنه و قدح » و « مىخواهم و با هم » را قافيه ساختم . . . « 1 »\r\n« . . . پوشيده نيست كه تصديق و تميز توازن قوافى بر عهدهء گوش است و اينك « گنه » و « قدح » را هر گوشى شك ندارم ، با يكديگر موزون مىداند و از اين قبيل سرپيچيها از دستور چامه‌سرايى رفتگان باز در چندين مورد به‌جاى آوردم كه از آن جمله با آنكه در همه‌جا هر دسته چامه از چكامه را بيش از پنج مصرع قرار ندادم و در جايى كه مىبايد در اين‌باره بالخصوص مفصلا سخن گفته شود ، دسته چامه را با بيست مصرع آراستم و در\r\n\r\n\r\n","description":"","footnote":"\r\n( 1 ) . پيش از عشقى در ادبيات عثمانى توفيق فكرت ( 1867 - 1915 م ) و كسان ديگر اين راه را باز كرده بودند .\r\n","page_name":" 413 ","page_number":413},
  {"content":"\r\n\r\nمصرع ششمين چكامه به واسطهء كميابى قافيه ، « روزى » و « آموزى » را از تكرار قوافى بىپروايى نمودم . »\r\nشاعر در اين چكامه ، كه از پنج بند تشكيل شده ، پس از وصف بهار استانبول و تجليل نوروز باستانى و عرض تبريك سال نو به سلطان عثمانى ، از اتحاد اسلام سخن مىگويد و ايجاد مودّت در ميان دو ملّت را آرزو مىكند .\r\nدر اين منظومه خاطرات شخصى شاعر ، احساسات ميهن‌پرستى عالى ، توصيف جلوه‌هاى طبيعت ، تغزل همراه با حماسه و داستانسرايى مجموعه‌اى به وجود آورده كه با زيبايى شاعرانهء خود خواننده را مفتون مىسازد .\r\n\r\nكفن سياه :\r\nعشقى به مفاخر گذشتهء ايران زياد مىنازد و از حملهء عرب به ايران و تاراج تخت و تاج ساسانى دلى پرخون دارد . « كفن سياه » يك شعر فانتزى يا به قول خود شاعر « چند قطرهء اشكى است كه از ديدن ويرانه‌هاى مداين از ديدهء شاعر بر اوراق چكيده است » و در ضمن شاعر از مسئله حجاب و لزوم آزادى زنان سخن گفته است . » « 1 »\r\nحمله به سياست استعمارى غربيان : ميرزاده عشقى در منظومهء « رستاخيز شهرياران ايران » از اينكه ايران باستان ، كشورى مستقل و توانا بوده و اكنون در زير پنجهء استعمار ، رنج مىبرد ، اظهار شگفتى و ملال مىكند و در يك نمايشنامهء منظوم « اپرا » تأثرات قلبى خود را با همكارى تنى چند از هنرپيشگان به تماشاگران عرضه مىكند . پس از آنكه عشقى در اين نمايشنامه با خواندن اشعار نغز وطنى احساسات مردم را برانگيخت و از جمله با خواندن منظومه‌يى به اين مطلع :\r\n ز دلم دست بداريد كه خون مىريزد * قطره‌قطره ، دلم از ديده برون مىريزد \r\nنقش اول را ايفا نمود ، هريك از بازيگران از جمله دختر خسرو ، سيروس ، داريوش ، انوشيروان ، شيرين و خسرو هريك به زبان شعر نقش مخصوص خود را انجام مىدهند و سرانجام روان زرتشت تجلى مىكند و از اينكه فرزندان اين مرزوبوم تعاليم او يعنى گفتار نيك ، كردار نيك ، و رفتار نيك را به دست فراموشى سپرده و كشور كهنسال خود را در زير پنجهء استعمارگران خارجى رها كرده‌اند ابراز شگفتى و نگرانى مىنمايد و خطاب به نسل جوان مىگويد :\r\n « اى جوانمردان عالمگير خفته در مغاك * نامتان رخشنده در آفاق و خود در زير خاك \r\n\r\n\r\n","description":"","footnote":"\r\n( 1 ) . همان كتاب ، از ص 365 تا 369 .\r\n","page_name":" 414 ","page_number":414},
  {"content":"\r\n\r\n . . . حيف نبود زادگان خسروِ كشورگشاى * دست بر شمشير نابرده در آيندى ز پاى\r\nخيرگى بنگر كه در مغرب زمين غوغا بپاست * اين همى گويد كه ايران از من ، آن گويد ز ماست\r\nاى گروه پاك مشرق ، هند و ايران ، ترك و چين * بر سر مشرق زمين شد جنگ در مغرب زمين\r\nدر اروپا ، آسيا را لقمه‌اى پنداشتند * هريك اندر خوردنش چنگالها برداشتند\r\nبىخبر كاخر نگنجد ، كوه در حلقوم كاه * گر كه اين لقمه فروبردند روى من سياه\r\nياد آن عهدى كه در مشرق تمدن باب بود * وز كران شرق ، نور معرفت پرتاب بود\r\nيادشان رفته ، همان هنگام ، در مغرب زمين * مردمى ديدند همچون جانور جنگل‌نشين\r\n. . . تا نخوابد شرق ، كى مغرب برآيد آفتاب * غرب را بيدارى آنگه شد كه شرق شد به خواب\r\nدارم اميد آنكه ، گر شرقى بيابد اقتدار * از پى آسايش خلق ، اقتدار آيد به كار\r\nنى چو غربى آدمى را رانده از هر جا كند * آدمى و آدميّت را چنين رسوا كند\r\nبعد از اين بايد نمانَدْ هيچكس در بندگى * هركسى از بهر خود زنده است و دارد زندگى » « 1 » \r\nعشقى در « رستاخيز شهرياران ايران » از وسعت و عظمت ايران باستان ياد مىكند « شاعر در مسافرتى كه به سال ( 1334 ه . ق ) از بغداد به موصل كرده از مشاهدهء ويرانه‌هاى شهر تيسفون كه روزى گهوارهء تمدن جهان بود ، از خود بى خود شده و « اپراى رستاخيز » را كه نمودار تألمات درونى شاعر است به رشتهء تحرير درمىآورد :\r\n اين در و ديوار دربار خراب * چيست يا رب ، اين ستون بيحساب ؟\r\nزين سفر گر جان بدر بُردم ، دگر * شرط كردم ناورم نام سفر\r\n. . . اين بُوَد گهوارهء ساسانيان * سنگرِ تاريخى ايرانيان ؟ \r\nآنگاه « خسرو دخت » شاهزادهء ساسانى با جامه‌اى سياه از آرامگاه خود بيرون مىآيد و با بيانى نكوهش‌بار عظمت ديرين ايران را ياد مىكند و از سستى و غفلت و جهل و بيخبرى هم‌ميهنان ، اظهار ملال و تأثر مىنمايد و با خود مىگويد :\r\n در عهد من اين خطه چو فردوس برين بود * اى قوم ، به يزدان قسم ، اين ملك نه اين بود\r\nچه شد گردان ايران * جوانمردان ايران\r\nتاجدار خسرو كجايى ؟ * يك نظر به ايران نمايى ؟ \r\n\r\n\r\n","description":"","footnote":"\r\n( 1 ) . ميرزاده عشقى ، كليات مصور به اهتمام على اكبر مشير سليمى چاپ جاويدان ص 233 .\r\n","page_name":" 415 ","page_number":415},
  {"content":"\r\n\r\n اين خرابه قبرستان ، نه ايران ماست * اين خرابه ايران نيست ، ايران كجاست \r\nديوارى فرومىريزد و شهرياران و بزرگان ايران زمين يكايك در صحنه نمودار مىشوند و هريك با حسرت از گذشتهء پرافتخار ايران سخن مىگويند و به حال زبون كنونى آن شيون مىكنند .\r\nاما منظومه با ذكر مفاخر تاريخى ايران پايان نمىيابد ، بلكه دلايل خرابى و بدبختى كشور و مردم آن نيز كه عبارت از رقابتهاى سياسى و اقتصادى ملل اروپايى در آسيا باشد ، از زبان زرتشت ، پيامبر ايران ، مطرح مىگردد و چنين پيش‌بينى مىشود كه سعادت آيندهء بشر در گرو اتحاد ملل آسيايى بر ضد غرب و به دست آوردن آزادى است . در اين مطالعهء سياسى برنامه و نظر شاعر ، گنگ و تاريك و بلكه تخيل‌آميز است و ظهور زرتشت در آخرين صحنهء نمايش اين احساس را در بيننده توليد مىكند كه گويد شرط رستاخيز آيندهء ايران ، بازگشت بىچون و چرا به كيش كهن است .\r\nدر پايان منظومه اشباح زرتشت و شهرياران ، كه از پشت ديوار تجلى كرده بودند ، غايب مىشوند و عشقى از خواب برمىخيزد :\r\n آنچه من ديدم در اين قصر خراب * بُد به بيدارى خدايا ، يا به خواب ؟\r\nپادشاهان را همه اندوهگين * ديدم ، اندر ماتم ايران‌زمين\r\nننگ خود دانندمان اجدادمان * اى خدا ، ديگر برس بر دادمان\r\nوعدهء زرتشت را تقدير كن * ديد عشقى خواب و تو تعبير كن \r\n\r\nايده‌آل :\r\nدربارهء منظومهء نسبتا مفصل « ايده‌آل » كه از آثار اواخر عمر كوتاه عشقى است ، جا دارد كه قدرى بيشتر سخن بگوييم . « 1 »\r\nعشقى در چند مقاله‌اى كه در سال 1301 شمسى به نام « عيد خون » و « پيشنهاد خونريزى » در روزنامهء شفق سرخ انتشار داد ، پيشنهاد كرد كه « . . . در هر سال پنج روز بايد به حساب امناى قانون رسيدگى نمود تا هريك از امناء به امانات ملت خيانت روا داشته باشند ، از زحمت زندگى او جامعه را رهانده و سيصد و شصت روز ديگر سال را از سلامتى جريان احوال قوانين ، عامه مطمئن باشند . . . » « 1 »\r\nو بعد چنين گفت : « . . . بايد طورى عقيدهء خونريزى را ترويج كرد كه زنها اغلب به\r\n\r\n\r\n","description":"","footnote":"\r\n( 1 ) . شفق سرخ ، سال يكم ، شمارهء 28 .\r\n","page_name":" 416 ","page_number":416},
  {"content":"\r\n\r\nعوض مهريه از شوهرشان ريختن خون پليد و خائنى را بخواهند . » « 1 »\r\nهمين عقايد شورشى و افراطى است كه يك سال و چند ماه بعد به صورت اديبانه‌ترى در قطعه « ايده‌آل » به رشتهء نظم درآمده و شاعر عقيده و ايده‌آل اساسى خود را ، كه پيكار عملى براى اصلاح جامعه و بهبود حال مردم زحمتكش باشد ، به خوبى در آن پرورانده است . اين منظومه در زمانى پديد آمد ، كه افكار سياسى به نفع جمهورى و نامزد رياست آن دور مىزد .\r\nدر اواسط سال ( 1342 ه . ق ) دبير اعظم ، رئيس كابينهء وزارت جنگ كه از نويسندگان و دانشمندان ايران بود ، از مردم خواست كه هركس ايده‌آل خود را بنويسد و در جريدهء شفق سرخ كه معتبرترين روزنامه‌هاى آن عهد بود ، چاپ كند .\r\nبعضيها حدس زدند كه نظر دبير اعظم اين بوده كه غالب نويسندگان آرزو و ايده‌آل خودشان را براى ايجاد حكومت زور و قدرت بيان نمايند . كشور در حال آشوب و افكار براى قبول ديكتاتورى آماده بود . مقالاتى هم به همين مضمون در روزنامهء شفق سرخ ديده شد . عشقى ساكت بود و هنگامى كه به او مراجعه شد ، سه تابلوى ايده‌آل را ، كه مفاد آن با منظور اقتراح كننده مخالف بود ، سرود و اين منظومه در شماره‌هاى سال سوم شفق سرخ درج گرديد .\r\nعشقى به اين اثر خود مىبالد و آن را « ديباچهء انقلاب ادبيات ايران » مىنامد : « من گمان مىكنم كه آنچه معاصرين براى انقلاب شعرى زبان فارسى كوشش كرده‌اند ، تاكنون نتيجهء مطلوبى به دست نيامده است و نيز خيال مىكنم كه در تابلوى اول و دوم اين منظومه ، سراينده موفق به ايجاد يك طرز نو و مرغوبى در اشعار زبان فارسى شده است .\r\nچه كه . . . طرز فكر كردن و به كار انداختن قريحه در پروردن افكار شاعرانه ، با طرز فكر كردن ساير شعراى متقدم و يا معاصر زبان فارسى تفاوت كلى دارد و در عين‌حال هر فارسى زبانى . . . اين طرز انشاء نظمى را مىپسندد . در صورتى كه ساير معاصرين ( كه يكى از آنها حاج ميرزا يحيى دولت‌آبادى است ) هر وقت به ايجاد يك طرز نوى در سرودن اشعار فارسى مبادرت نمودند ، كسى را پسند نيفتاد ! . . .\r\n« اين سه تابلوى ايده‌آل بهترين نمونهء انقلاب شعرى اين عصر است و . . . اگر اين تابلوها اثر قريحهء ديگرى بود ، بيش از اينها در حق آن تعريف مىكردم . چه كه تاكنون نظير اين منظومه در زبان فارسى تهيه نشده است . »\r\n\r\n\r\n","description":"","footnote":"\r\n( 1 ) . شفق سرخ ، سال يكم ، شمارهء 35 .\r\n","page_name":" 417 ","page_number":417},
  {"content":"\r\n\r\nاين ادعا البته اغراق‌آميز است ، ولى مسلما بايد تابلوى ايده‌آل و بعضى اشعار ديگر عشقى را يكى از نخستين آزمايشها در راه انقلاب ادبى ايران و به عبارت خود او « ديباچهء » اين انقلاب و تحول بدانيم . هرچه هست عشقى يكى از كسانى است كه سد محكم قواعد لازم الاتباع را در ادبيات منظوم ايران شكسته و از مرزهاى ممنوعه تخطى كرده است و اگر در اين اقدام متهورانه توفيق كامل نيافته ، ترديدى نيست كه راه را براى اخلاف خود باز كرده است .\r\nمنظومه ايده‌آل در ميان اشعار رئاليستى فارسى از حيث سبك نقلى و روايى و طرز بيان اصالت مضمون مقام بسيار مهمى دارد .\r\nچنان كه مىدانيم در ادبيات كلاسيك ايران شعر روايى معمولا يا مانند يوسف و زليخا منسوب به فردوسى بر قصه و افسانه ، و يا مثل داستانهاى نظامى بر سرگذشتهاى عاشقانه‌اى كه از ديرباز در ميان مرد شهرت و معروفيت داشته‌اند ، و يا چون سلامان و ابسال جامى بر موضوعهاى تمثيلى و عرفانى پايه‌گذارى مىشد و ما در ادبيات حجيم فارسى به شعر روايى ، كه از چارچوبهء اين انواع بيرون باشد ، كمتر برمىخوريم . اما عشقى در اين منظومه از نمونه‌هاى معهود و مقرر پا فراتر نهاده و مضمون واقعه را از سرگذشت جارى مردم زنده ، و صفات و حالات و سجاياى قهرمانانش را از اشخاص عادى و معمولى گرفته است .\r\nعشقى در انتخاب وزن و قالب شعر نيز مبتكر است . گويندگان پارسى براى داستانها قالب مثنوى را ، كه داراى اوزان سبكترى است ، به كار مىبردند ولى عشقى براى اولين‌بار از اين اصل عدول كرده است .\r\nدر تابلوهاى ايده‌آل قهرمان داستان مرد ايران ميهن‌پرستى است كه دو فرزند خود را در جنگهاى انقلاب مشروطه از دست داده ، زنش دق‌مرگ و يگانه دخترش مريم به وسيلهء جوانى اشرافزاده گمراه و بدبخت شده و با خوردن ترياك خودكشى كرده است .\r\nتابلوى اول شب اغفال مريم زيبا به دست يك جوان فكلى تهرانى ، تابلوى دوم روز مرگ مريم ، و تابلوى آخر سرگذشت پدر مريم را دربردارد .\r\nشاعر در دو تابلوى اول صحنه‌هاى زنده و زيبايى از يك شب مهتاب بهار و يك روز سرد و غمناك فصل پاييز تصوير مىكند و در تابلوى سوم اوضاع اجتماعى كشور را در دوران زمامدارى آخرين سلطان سلسلهء قاجار ، از زبان پدر مريم شرح مىدهد و بعد ايده‌آل هميشگى شاعرانه و جنون‌آميز خود را با لحن انقلابى پرشورى طرح مىكند :\r\n\r\n","description":"","footnote":"","page_name":" 418 ","page_number":418},
  {"content":"\r\n\r\n تمام مملكت آن روز زيرورو گردد * كه قهر ملت با زور روبرو گردد\r\nبه خائنين زمين آسمان عدو گردد * زمان كشتن افواج مرده‌شو گردد\r\nبسيط خاك ز خون پليدشان رنگين * وزير عدليه‌ها بر فراز دار روند\r\nرئيس نظميه‌ها سوى آن ديار روند * كفيل ماليه‌ها زنده در مزار روند\r\nوزير خارجه‌ها از جهان كنار روند * كه تا نماند از ايشان نشان به روى زمين\r\nبساط بيشرفى ز آن سپس خورد برهم * رسد به كيفر خود نيز قاتل مريم\r\nسپس چو گشت خريدار مرده‌شويان كم * دگر نماند در اين مملكت از اين قبيل آدم\r\nهمى شود دگر ايران زمين بهشت برين * دگر در آنگه ، وجدانكشى هنر نبود\r\nشرف به اشرفى و سكه‌هاى زر نبود * شرف به دزدى كف رنج رنجبر نبود ،\r\nشرف به داشتن قصر معتبر نبود * شرف نه هست درشكه نه چرخهاى رزين \r\nاينك تابلوى مرگ مريم از اين منظومه :\r\n\r\nروز مرگ مريم :\r\n دو ماه رفته ز پاييز و برگها همه زرد * فضاى شمران از ياد مهرگان پر گرد\r\nهواى دربند از قُرب ماه آذر سرد * پس از جوانى پيرى بود ، چه بايد كرد ؟\r\nبهار سبز به پاييزِ زرد شد مُنْجَر * به تازه اول روز است و آفتاب به ناز\r\nفكنده در بن اشجار سايه‌هاى دراز * روان به روى زمين برگها ز باد اياز . . . \r\n\r\n","description":"","footnote":"","page_name":" 419 ","page_number":419},
  {"content":"\r\n\r\n به‌جاى آن شبيم بر فراز سنگى باز * نشسته‌ام من و از وضع روزگار پكر\r\nشعاع كم اثر آفتاب افسرده * گياهها همگى خشك و زرد و پژمرده\r\nتمام مرغان سر زير بالها برده * بساط حسن طبيعت همه به‌هم خورده\r\nبه‌سان بيرق غم سرو آيدم به نظر * به‌جاى آنكه نشينند مرغهاى قشنگ\r\nبه روى شاخهء گل ، خفته‌اند بر سر سنگ * تمام درهء دربند زعفرانى رنگ\r\nز قال و قيل بسى زاغهاى زشت آهنگ * شده است بيشه پر از بانگ غلغل منكر\r\nنحيف و خشك شده سبزه‌هاى نورسته * كلاغ روى درختان خشك بنشسته\r\nز هر درخت بسى شاخه باد بشكسته * صفا ز خطهء ييلاق رخت بربسته\r\nز كوهپايه همى خرمى نموده سفر * بهار هرچه نشاطآور و خوش و زيباست\r\nبه عكس ، پاييز افسرده است و غم افزاست * همين كتيبه‌اى از بيوفايى دنياست\r\nاز اين معامله ناپايداريش پيداست * كه هرچه سازد اول ، كند خراب آخر . . . \r\n\r\nاحتياج :\r\nدر ميان اشعار سراپا يأس و بدبينى عشقى قطعهء « احتياج » بسيار زيبا افتاده است :\r\n هر گناهى كادمى عمدا به عالم مىكند * احتياج است آنكه اسبابش فراهم مىكند\r\n. . . از اداره رانده مرد بخت برگرديده‌اى * طاق خانه از فشار برف و گل خوابيده‌اى\r\nزن در آن از هول جان خود جنين زاييده‌اى \r\n\r\n","description":"","footnote":"","page_name":" 420 ","page_number":420},
  {"content":"\r\n\r\n نعش دهساله پسر در دست سرما ديده‌اى * وز سر شب تا سحر از بخت بد ناليده‌اى\r\nرفت دزدى خانهء يك مملكت دزديده‌اى * شد ز راه بام بالا با تن لرزيده‌اى\r\nاوفتاد از بام و شد نعش ز هم پاشيده‌اى * كيست جز تو قاتل اين لا علاج ؟\r\nاحتياج ، اى احتياج ! * بيبضاعت دخترى ، علامهء عهد جديد\r\nداشت بر وصل جوان سرو بالايى اميد * ليك چون بيچاره زر در كيسه‌اش بد ناپديد\r\nعاقبت هيزمفروش پير سر تا پا پليد * كز زغال و كُنده دايم دم زدى وز چوب بيد\r\nاز ميان دكه كيسه كيسه زر بيرون كشيد * مادرش را ديد و دختر را به زور زرخريد\r\nوز تو شد اين نامناسب ازدواج * احتياج ، اى احتياج !\r\nمردكى پير و پليد و احمق و معلول و لنگ * هيچ نافهميده و ناموخته غير از جفنگ\r\nروى تختى با زنى زيبا و در قصرى قشنگ * آرميده چون كه دارد سنگ زرد رنگ‌رنگ\r\nمن جوان شاعر معروف از چين تا فرنگ * دائما بايد ميان كوچه‌هاى پست و تنگ\r\nصبح بگذارم قدم تا شام بردارم شِلَنگ * چون ندارم سنگ سكه نيست باد اين سكه سنگ\r\nمرده باد آن‌كس كه داد آن را رواج ! * احتياج ، اى احتياج ! \r\nنه عشقى و نه عارف ، دموكرات پابرجايى نبودند و هيچ‌يك از آنان دورنماى روشنى از سياستهاى دنيا در مدنظر نداشتند . هردو گوينده ، به اهميّت قاطع و بىچون و چراى « فرد » مؤمن بودند و انقلابخواهى آنان غالبا بىبرنامه و هدف بود و جنبهء كوفتن و ريختن\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nو برانداختن داشت . ميهن‌پرستى مفرطِ آنان گاهى منجر به انديشهء واهى ايجاد ايران بزرگ ( پان ايرانيسم ) مىشد . همين انحرافات و تزلزل عقيده بود كه باعث شد هردو به اردوى طرفداران سيد ضياء الدين طباطبائى ، كه با داعيهء اصلاح امور دست به كار زده بود ، بپيوندند . با همهء اين احوال نمىتوان انكار كرد كه آثار آنان ، اگر نتوانست آرزوهاى آزاديخواهان ايران را در برقرار كردن حكومت قادر قانونى و اصلاح اساسى امور اجتماعى برآورد ، مسلما در بيدارى مردم و كوشش آيندهء آنان در راه آزادى و رهايى از فشار داخلى و خارجى تأثير فراوان داشته است . » « 1 »\r\n\r\nفرخى يزدى\r\n« فرخى يزدى فرزند ابراهيم متخلص به « فرخى » ( 1306 ه . ق ) شاعر ، روزنامه‌نويس و سياستمدار ايرانى ، از ميان طبقات محروم برخاست و به علت تنگدستى نتوانست ، تحصيلات خود را ادامه دهد . نزديك پايان تحصيلات مقدماتى در مدرسه مرسلين انگليسهاى يزد ، به علت روح آزاديخواهى و اشعارى كه عليه اولياى مدرسه سرود ، از آنجا اخراج ، و از 16 سالگى مجبور به كار كردن شد .\r\nفرخى يزدى بر خلاف فرخى سيستانى شاعر دربارى قرن چهارم تنها در فكر سعادت خود نبود ، بلكه در راه بهروزى كشاورزان و ديگر طبقات محروم سعى و تلاش مىكرد و نسبت به مسائل اجتماعى و سياسى عصر خود عنايت و توجه فراوان داشت . در آغاز جوانى به دموكراتها پيوست و به مناسبت شعرى كه در نوروز 1327 قمرى در مدح آزادى ، خطاب به فرماندار مرتجع يزد سرود ، ضيغم الدولهء شيرازى حاكم يزد ، دهانش را با نخ و سوزن دوخت و به زندانش افكند ، در نتيجهء تحصّن و اعتراض مردم يزد ، وزير كشور از طرف مجلس استيضاح شد و وى اين موضوع را با كمال وقاحت شايعه خواند و در مقام پاسخگويى برنيامد .\r\nپس از چندى به تهران آمد ( 1328 ) و روزنامهء طوفان را انتشار داد و از دموكراسى و حكومت ملى با شور و شوق فراوان حمايت و جانبدارى نمود . در دورهء هفتم قانونگذارى از يزد به نمايندگى مجلس شورا انتخاب شد و يكى از دو نمايندهء طرفدار اقليت بود ؛ در اواخر اين دوره ، از بيم تعقيب شهربانى از ايران گريخت ، و از طريق مسكو به برلين رفت و در ( 1312 ه . ش ) به تهران آمد و به گناه افكار مترقى و آزاديخواهانه مورد تعقيب پليس رضا خان قرار گرفت و بنا به مشهور در زندان به قتل رسيد . » « 2 »\r\n\r\n\r\n","description":"","footnote":"\r\n( 1 ) . از صبا تا نيما ، جلد سوم از 378 تا 380 ( به اختصار ) .\r\n( 2 ) . دايرة المعارف فارسى ، جلد دوم ، ص 1868 .\r\n","page_name":" 422 ","page_number":422},
  {"content":"\r\n\r\nنمونه‌يى از اشعار او :\r\n به زندان قفس مرغ دلم كى شاد مىگردد * مگر وقتى كه از اين بند غم آزاد مىگردد\r\nز آزادى جهان آباد و چرخ كشور دارا * پس از مشروطه با ابزار استبداد مىگردد\r\nطپيدنهاى دلها ناله شد آهسته آهسته * رَساتر چون شود اين ناله‌ها فرياد مىگردد\r\nشدم چون چرخ ، سرگردان كه چرخ كج‌روش تاكى * به كام اين جفاجو با همه بيداد مىگردد\r\nز اشگ آه سَردم بوى خون آيد كه آهن را * گهى گر آب و آتش ديد فولاد مىگردد\r\nدلم از اين خرابيها ، بود خوش زانكه مىدانم * خرابى چون كه از حد بُگذرد ، آباد مىگردد\r\nز بيداد فزون آهنگرى گمنام و زحمتكش * علمدار علم چون كاوهء حداد مىگردد\r\nعلم شد در جهان فرهاد در جانبازى شيرين * نه هركس كوه‌كن شد در جهان فرهاد مىگردد\r\nدلم از اين عروسى « 1 » سخت مىلرزد كه قاسم هم * چو جنگ نينوا نزديك شد داماد مىگردد\r\nبه ويرانى اين اوضاع هستم خوش ، زان رو * كه بنياد جفا و جور بىبنياد مىگردد\r\nز شاگردى نمودن فرّخى استاد ماهر شد * بلى هركس كه شاگردى نمود استاد مىگردد \r\nدر لغتنامهء دهخدا در شرح‌حال او چنين مىخوانيم : « فرّخى در اواخر سال 1328 قمرى به تهران آمد و با روزنامه‌هاى وقت به همكارى پرداخت ، مقالات و اشعار تند او كه بعد از سال 1327 قمرى در تهران انتشار يافت ، براى او دشمنهاى فراوان به وجود آورد ، در اوايل جنگ جهانى اول به عراق سفر كرد و چون در آنجا مورد تعقيب قرار گرفت ، از بيراهه با پاى برهنه به ايران گريخت . در تهران ، قفقازيها به او تيراندازى كردند ، اما از اين مهلكه هم جان سالم به‌در برد .\r\nدر كودتاى 1299 شمسى ، او يكى از كسانى بود كه به زندان رفت و مدتى در باغ سردار اعتماد زندانى بود . روزنامه او طوفان بارها توقيف و تعطيل شد . فرخى هنگام توقيف طوفان مقالات خود را با امتياز روزنامه‌هاى ديگرى به نام ستارهء شرق ، قيام و پيكار ، انتشار مىداد . طوفان در سال هشتم خود به مجله‌اى تبديل شد ، اما اين‌بار هم يكسال بيشتر دوام نكرد .\r\nدر دورهء هفتم قانونگذارى او و محمود رضاى طلوع نمايندهء رشت اقليت مجلس را تشكيل مىداد . پس از پايان دورهء هفتم مجلس به آلمان رفت و در آنجا بار ديگر به انتشار روزنامهء طوفان همت مىگماشت . در سال 1311 يا 1312 شمسى به ترغيب تيمور تاش ، كه در برلين او را ملاقات كرد به ايران آمد و چندى بعد دستگير و زندانى شد .\r\n\r\n\r\n","description":"","footnote":"\r\n( 1 ) . مقصود عروسى محمد رضا پهلوى با فوزيه است و همين بيت پليس مختارى را عليه او برانگيخت .\r\n","page_name":" 423 ","page_number":423},
  {"content":"\r\n\r\nدر سال 1316 در زندان به قصد خودكشى ترياك خورد ، اما توجه و مراقبت مأمورين زندان مانع مرگ او گرديد و در همان سال او را محاكمه و ابتدا به بيست و هفت ماه زندان محكوم كردند ، در دادگاه تجديدنظر مدت زندان وى به سه سال افزايش يافت و سرانجام در طى همان سه سال ، در بيمارستان زندان به سال شمسى چراغ عمرش خاموشى گرفت . » « 1 »\r\nاز غزلهاى اوست :\r\n شب چو در بستم و مست از مى نابش كردم * ماه اگر حلقه به در كوفت جوابش كردم\r\nديدى آن ترك ختا دشمن جان بود مرا * گرچه عمرى به خطا دوست خطابش كردم\r\nمنزل مردم بيگانه چو شد خانهء چشم * آنقدر گريه نمودم كه خرابش كردم\r\nشرح داغ دل پروانه چو گفتم با شمع * آتشى در دلش افكندم و آبش كردم\r\nغرق خون بود و نمىمُرد ز حسرت فرهاد * خواندم افسانه شيرين و به خوابش كردم\r\nدل كه خونابهء غم بود و جگر گوشهء دهر * بر سر آتش جور تو كبابش كردم\r\nزندگى كردن من ، مردن تدريجى بود * آنچه جان كند تنم ، عُمر حسابش كردم \r\nاشعار سياسى فرخى يزدى بيشتر صورت مسمط دارد و چكامه‌هاى ميهنى او نيز به جاى خود داراى ارزش است . » « 2 »\r\n\r\nنمونه‌اى از شعر فرخى يزدى :\r\n شوريده دل به سينه به عنوان كارگر * شوريده گفت جان من و جان كارگر\r\nشاه و گدا ، فقير و غنى كيست آنكه نيست ؟ * محتاج زرع زارع و مهمان كارگر\r\nسرمايه‌دار از سر خوان رانَدَش ز جور * با آنكه هست ريزه‌خور خوان كارگر\r\nدر خز خزيده خواجه كجا آيدش به ياد ؟ * پاى برهنه پيكر عريان كارگر\r\nبا آنكه گنجها برد از دسترنج وى * پامال مىكند سروسامان كارگر\r\nآتش به جان او مزن از باد كبر و عُجب * اى كه همچو آب خورى نان كارگر\r\nترسم كه خانه‌ات شود اى محتشم خراب * از سيل اشگ ديدهء گريان كارگر\r\nبا كاخ رفعت تو بسوزد ز نار قهر * از برق آه سينه سوزان كارگر\r\nكى آن غنى كه جمع بود خاطرش مدام * رحم آورد به حال پريشان كارگر ؟\r\nاى دل فداى كلبه بىسقف بذركار * وى جان نثار خانهء ويران كارگر \r\n\r\n\r\n","description":"","footnote":"\r\n( 1 ) . لغت‌نامه دهخدا ، شماره مسلسل 79 ص 142 و 143 .\r\n( 2 ) . به نقل از مقدمهء ديوان فرخى يزدى به قلم حسين مكى .\r\n","page_name":" 424 ","page_number":424},
  {"content":"\r\n\r\n*\r\n سرمايه اغنيا اگر كار كند * با زحمت دست كارگر كار كند\r\nجانم به فداى دست خونالودى * كز بهر سعادت بشر كار كند \r\n*\r\n جان بندهء رنج و زحمت كارگر است * دل غرقه به خون ز محنت كارگر است\r\nبا ديدهء انصاف چو نيكو نگرى * آفاق ، رهين محنّتِ كارگر است \r\n\r\nنقش و مسئوليت خطير شعرا و نويسندگان در دنياى امروز\r\n\r\nنظريات جديد در پيرامون مسئوليت نويسندگان :\r\nناگفته نگذاريم كه بعضى از نويسندگان ، متفكران و صاحبنظران دوران اخير ، نسبت به سبك نگارش و محتوى و مضمون ادبيات كلاسيك ايران اعتراضات و نظراتى دارند كه ما چكيده‌يى از عقايد اين گروه را ذكر مىكنيم .\r\nبه عقيدهء يكى از صاحبنظران : « با آنكه ما در ادبيات خود ، خواه نثر و خواه نظم ، سبكهايى به وجود آورده‌ايم كه گاه نمونهء كامل ذوق و ظرافت است ، بطور وحشت‌آورى دچار بلاى سنت و تقليد هستيم ، ادبيات ما عمر هزار ساله دارد ، در اين هزار سال ، پايه اقتصادى كشور ما جز در نيم قرن اخير كه رشد بورژوازى در جهان خواه‌ناخواه ميهن ما را نيز در جرگهء خود وارد ساخته ، تقريبا بلاتغيير ماند ، طبيعى است كه انجماد شكل اقتصادى باعث انجماد اشكال ايدئولوژيك اجتماع است ، اينكه ما امروز زبان فردوسى را مىفهميم ، و حتى احساسات و افكار امروز مردم هنوز شبيه به احساسات و افكار حافظ و سعدى است ، خود دليل بر ركود مدنيت است ، در اين ادبيات هزار ساله ، قيد و بندهاى زيادى به وجود آمده كه مبدل به سنتهاى مقدس شده و به تدريج سنتهاى انبار شده ، ادبيات را از حالت ابداعى بيرون آورده و بدان صورت تقليدى و تصنعى خشك داده است ؛ كسى كه امروز غزل مىسرايد ، مانند آنكه بخشنامه‌هايى دربارهء تنظيم احساسات و بيان آن در دست داشته باشد ، عواطف خود را در قالب يك رشته عبارات جامد تحويل مىدهد ، از پيش معلوم است كه اگر موضوع شكايت از هجران است ، چه خواهد گفت و اگر صحبت شوق وصال است چه چيزها بر قلم جارى خواهد كرد . . . تفاوتهايى كه بين سبك خراسانى با عراقى و يا عراقى با هندى وجود دارد ، چندان نيست كه بتوان از يك انقلاب سخن گفت . . . آنهايى كه سبك نوى در سخن آورده‌اند ، چنان كه طبيعى است ، نتوانستند از زير سنتهاى زمان خود خارج شوند ، بلكه فقط تفنن تازه‌يى در اين سنتها كرده‌اند ، اين امر از\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nآنجا طبيعى است كه در اثر جمود پايه اقتصادى و يكنواخت بودن شيوه‌هاى زندگى ، نيازى به ايجاد اشكال تازه ، براى فراختر كردن ميدان بروز مضامين نو ، وجود نداشت . - امروز در عصر ما يك چنين تغيير شكل به همراه تغيير مضمون كه نتيجه تغيير زير بناى اقتصادى در دنياى ايدئولوژيك است ، خواه‌ناخواه در هنر و از آن جمله در ادبيات ديده مىشود ، اين انجماد شكل تكرار مضامين ، به عبارت ديگر اين سيطرهء مطلق سنتهاى ادبى باعث بىروحى آن شده و در اين كوهسار عظيم دواوين كه پر از لفاظى و تصنع است ، شما فقط مىتوانيد مقدار ناچيزى شعر دلنشين هنرمندانه پيدا كنيد . . . براى نجات شعر از قافيه‌پردازى ، شكستن سد سنت‌ها لازم است ، در اين كار نبايد به اسلوب تازه‌پسندها از روى هرج‌ومرج رفتار كرد ( اگرچه از اين هرج‌ومرج تا حدودى نيز نمىتوان گريخت ) ولى نبايد نيز به اسلوب كهنه‌پرستهاى جامد در حصار قالبهاى لفظى و معنوى براى ابد زندانى بود .\r\nصرفنظر از ركود و انجماد در شكل و مضمون كه منجر به لفاظيهاى خنك شده و كار را به جايى رسانيده كه شعر معنى خود را از دست داده و نظم بىنظمى جاى آن را گرفته است ، جنبهء منفى ديگرى كه در ادبيات ايران به خصوص شعر ديده مىشود ، انحطاط مضامين آنست ، هجوهاى زننده ، مدحهاى خجلت‌آور ، رجزخوانيهاى زشت ، عشقبازيهاى وقيحانه ، وصف جنون‌آميزى از شراب و معجزات آن . دشمنى بىخود و بىجهتى با چرخ و فلك . ذم سفيهانه‌يى از دنيا ، ناله و ندبهء خسته كننده‌يى از دور زمانه و وضع زندگى خويش و تكرار دائمى يك مشت نصيحتهاى توخالى و يك عده احكام غلط و بى مورد ؛ اينهاست محتوى عمده ادبيات ما .\r\nعقايد صوفيانه به اشكال مختلف در اين ادبيات بروز مىكند و افكار وحدت وجودى ، و مضامين درهم و برهمى راجع به عشق و شوق و وصل و هجر و همت و سلوك و توكل و تسليم و رضا و ايثار و صبر و غيره ، گاه به قصد بيان نظريات خود در زير پرده عرفان ، در ادبيات راه مىيابد . . . وقتى شاعر خواسته است مدحى بگويد ، بدون آنكه كوچكترين پروايى از بزرگترين دروغها داشته باشد يا از محال‌انديشى و محال‌بافى خوددارى ورزد ، ممدوح را به اشكال بيزارى آورى مدح كرده و خيال شاعرانهء خود را به خدمت فلان امير طماع و خونريز گماشته است . . . در كنار اين جنبه‌هاى منفى و زيانبخش نمىتوان جنبه‌هاى مثبت ادبيات غنى هزار سالهء ايران را ناديده و ناچيز گرفت .\r\nادبيات ما زبانى ايجاد كرده كه از لحاظ غناء تركيبات ، دقت تعابير ، تنوّع تشبيهات و استعارات ، فصاحت و بلاغت ، يكى از زبانهاى رشد يافته جهان است .\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nاين زبان كه هنوز در شرايط جديد ماشينيسم تكامل نيافته و از اين جهت براى بيان مفاهيم تازه تمدن بشرى نارساست ، به‌عكس براى بيان تمدنى كه بستر نشو و نماى آن بوده بسيار مؤثر است .\r\nادبيات ايران در درجه اول خلاق و بسيار گسترده و متنوع است . همچنين نمىتوان منكر شد كه غناء مطالب و مضامين گوناگون ادبى از حماسه و وصف و تغزل و تشبيب و رثاء و هزل و نصيحت و ذم و مدح و بيان حالات روحى و امثال آن در ادبيات ما به حدّ قابل توجهى است ، اگر بخواهيم مضامين را از لحاظ تأثير نيك و بد آن در بشر بسنجيم ، بايد بگوئيم بعضى از شعراى ما براى بيان احساسات خود معجزه كرده‌اند . . . آنها با نبوغ خيره‌كنندهء خود ، آثارى پديد آورده‌اند كه در گنجينهء تمدن جهان خواهد ماند . . . بايد در نزد اين هنرمندان بزرگوار بسى چيزها آموخت و آن را با نتايجى كه از كوشش سرشار و مجلل هنرمندان باخبر حاصل مىشود آميخت و سپس آن را به نيازمنديهاى عصر خود تطبيق داد و ادبيات را وارد مرحله نوين ساخت . » « 1 »\r\nدر مرحلهء نوين حيات اجتماعى ما ادبا و نويسندگان بايد از بيطرفى دست بردارند و با دقت و نگرانى به مسائل و مشكلات اجتماعى عصر خويش بنگرند و نه‌تنها از راه سخن و قلم در راه حل مشكلات سياسى و اجتماعى كشور خود تلاش كنند ، بلكه با مسائل جهانى و امورى كه مالا به حيات جامعهء بشرى بستگى و ارتباط پيدا مىكند نيز توجه داشته باشند . همه مىدانيم كه پس از كشف سلاحهاى مخّرب و تمدن برانداز ، چون « بمب اتمى » حفظ صلح و پاسدارى از آن ، مربوط به كل جامعهء بشرى است و بايد همهء جهانيان در جريان سياست بين المللى قرار گيرند ، و نقشه‌هاى محافل امپرياليستى و كشورهاى متجاوز را برملا سازند و از صلح و همبستگى ملل با ديدگانى باز و نگران حمايت و جانبدارى كنند . در اين مرحله مسئوليت ارباب قلم ، جرايد و مطبوعات و رسانه‌هاى گروهى بسيار خطير و حساس است ، اينجاست كه نويسندگان متعهد و ملتزم بايد قلم به دست بگيرند و در حدود امكانات ، نقشهء جنگ‌افروزان را برملا سازند و با استمداد از افكار عمومى در حفظ صلحى پايدار بكوشند .\r\n\r\nنقش و مسئوليت تاريخى شعرا\r\nيكى از پژوهندگان پيرامون نقد شعر مىنويسد : « . . . شاعر به عنوان عضو جامعه ،\r\n\r\n\r\n","description":"","footnote":"\r\n( 1 ) . طبرى « مقاله » .\r\n","page_name":" 427 ","page_number":427},
  {"content":"\r\n\r\nعضو فعال و مؤثر در عرصهء تاريخ دوران خود نمىتواند به قول « گوركى » تنها خدمتكار و دايه عواطف شخصى خود باشد ، بلكه بايد بتواند پژواك تاريخ و بانگ جامعه . . . قرار گيرد » . « گوركى » مىگفت : « فرهنگپروران بايد بنگرند و دريابند كه در كنار كدام نيروى تاريخى ايستاده‌اند ، در كنار نيروهايى كه راه را به پيش مىگشايند ، يا نيروهاى واپس‌گرا و محافظه‌كار ؟ زيرا براى هنرمند كه انسانى پروردهء جامعه است ، محلى براى لا قيدى نيست ، هنرمند نبايد ناتوانى ، اشتباه يا سركشىها و هوس‌هاى « روان » خود را با هنر خويش توجيه كند و آن را به يارى افزار شعر به ديگرى سرايت دهد و به‌جاى اكسير شفابخش ، ترياق مخدّر و يا زهر شهدآلود بسازد ، زيرا در اين صورت دچار نوعى تبهكارى شده است ، زيرا هنرمندان در روان‌پرورى جامعه دخالت مؤثر دارند . »\r\nبه گفتهء « توماس مان » : « سياسى و اجتماعى انديشيدن ، يعنى انسانى و دموكراتيك انديشيدن » انحراف سياست گريزى در هنرمند ، براى تمدن و فرهنگ جامعه ويرانگر است ، جستجوى شعر ناب ، شعر پوچ ، شعر عميقا درون‌گرا و خود محور ، تهى از مسائل طپندهء اجتماعى ، در جادهء هنر به‌جاى دورى نمىرود . . . مسلم است كه رابطهء ما بين فرهنگ و سياست ، هنر و سياست ، رابطه‌ايست بغرنج و مع الواسطه و آن را نمىتوان و نبايد ساده كرد ، ولى نفى اين رابطه نيز در حكم نفى واقعيّت هم پيوندى عرصه‌ها و گستره‌هاى مختلف عمل و خلاقيت اجتماعى است ، هنرمند و سياستمدار به قول « گرامشى » ( انديشه‌ور انقلابى ايتاليا ) دو گروه همانند نيستند ، ولى در كنار اين جدايى بايد وحدت هنر مردمى و انقلابى و سياست مردمى و انقلابى را نيز ديد . هنرمند طراز نو كه در عصر بزرگ چرخش انقلابى پديد شده ( عصرى كه از سدهء نوزدهم آغاز گرديده و اما اينك در بحبوحهء جوش و خروش آن به سر مىبريم ) ، هنرمند طراز نو كه اثرش به يارى رسانه‌ها و تشكّل جامعه در ميليونها مردم ، روى صحنه عمل تاريخى اثر مىگذارد ، نمىتواند هنرمندى سياست گريز ، و مردم گريز و پروردهء در درون برج عاج تخيّلات خود باشد . . . در مجموع ، فرهنگ شعرى ما ، انسان‌گرا و دشمن ستم است و اگر از سنت عنصرى و سنت ناصر خسرو به عنوان دو سنّت در شعر ما ( دربارى و ضد دربارى ) بتوانيم سخن گفت ، وزنهء سنگين در جهت سنت ضد دربارى است . . . نزديكى شاعران ما به دربارها و حكام و اشرافيت شمشير و قلم ، به علّت سرپرستى مالى آنها ، امرى ناچار و علىرغم ميل آنها بود ، و الّا آنها نمىخواستند « مر اين قيمتى درّ نظم درى را » در پاى خوكان بريزند . . . شاعران وابسته به دربارها و مراكز قدرت وقتى خيلى از خود استعداد حسن مصاحبت ، و مراعات سياست نشان مىدادند وارد گروه « ندماء حضرت » مىشدند ،\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nو الا در حالت عادى در زمرهء قوالان و مطربان و مسخرگان بودند و ساعتها در دهليز سراى سلطانى مىنشستند تا حاجب اذن دخول دهد و آنان چكامهء خود را بخوانند وصلتى بستانند .\r\nدر دوران سرمايه‌دارى نيز سرنوشت شاعران تغيير كلى نيافت ، هنر براى سرمايه‌دار تا آنجا مطرح است كه براى او سودآور و پولساز باشد . حتى موفق‌ترين شاعران ، افرادى در دست رسانه‌هاى گروهى و سرمايه‌دارى خبرى ، مطبوعاتى و ناشران سودپرست هستند . . . هنوز هنرمندان براى رهايى و والايى هنر خود بايد تا ديرى نبرد كنند ، بدون رهايى جامعه ، رهايى هنر و هنرمند شدنى نيست ، مگر آنكه هنرمند اخلاقيّات اصيل انسانى را رها سازد و سعادت را در ثروت جستجو كند و براى نيل به ثروت از هيچ چيز تن نزند . يعنى درهاى قيمتى سخن را در پاى خوكان زر و زور بيافشاند . . . اميد است شعر ايران . . . در پيدايش ايران نوين انقلابى و نوسازى نظام اجتماعى سهم شايان خود را ايفا كند . » « 1 »\r\n\r\nادبيّات ملتزم\r\n\r\nسخنرانى عزيز نسين نويسنده تركيّه در پيرامون صلح\r\nدر گردهمايى بين المللى نويسندگان در صوفيّه در ژوئن 1977 ، هفتاد و دو تن از نويسندگان نامدار جهان شركت كردند و ضمن بيان نامه‌يى ، بر لزوم حفظ صلح تأكيد كردند عزيز نسين نويسندهء ترك در سخنرانى خود گفت : « اين سومين بار است كه نويسندگان كشورهاى گوناگون جهان ، به خاطر استقرار صلح در كرهء زمين ، گرد هم جمع مىشوند ، نخستين گردهمايى به ابتكار رومن رولان در سال 1937 در پاريس برپا شد و دومين گردهمايى بين المللى نويسندگان ضد فاشيست بوسيلهء جمهورى دموكراتيك آلمان در سال 1965 در برلن و « ويمار » سازمان داده شد . سومين ، گردهمايى كنونى ماست . . .\r\nجنگهاى جهانى اول و دوّم كه 64 ميليون تن را به هلاكت رسانيد و ميليونها تن ديگر را معلول و ناقص العضو ساخت ، نه‌تنها هيچيك از مسائل بشرى را حل نكرد ، بلكه مسائل پيچيده‌ترى را نيز به وجود آورد - از اين لحاظ يك جنگ جهانى تازه تا حدودى كمتر ، امكان‌پذير به نظر مىرسد ، لكن قدرتهاى امپرياليسم در سرزمين ما خونريزى به پا مىكنند\r\n\r\n\r\n","description":"","footnote":"\r\n( 1 ) . احسان طبرى ، سخن دربارهء شعر ، از مجله شوراى نويسندگان و هنرمندان ايران ، ص 28 به بعد ( به اختصار ) .\r\n","page_name":" 429 ","page_number":429},
  {"content":"\r\n\r\nو به جاى جنگ جهانى ، دائما تصادف محلّى ايجاد مىنمايند . از روز پايان جنگ جهانى ، طى مدت سى سال ، بيش از يكصد فقره از اين‌گونه جنگهاى محلّى برپا شده ، و ضمن آنها ميليونها تن انسان به هلاكت رسيده‌اند ، مجسمهء غول‌پيكر امپرياليسم كه استثمار زحمتكشان براى وى اندك است و براى ادامه حيات به خون انسان نياز دارد ، جرأت نمىكند جنگ جهانى تازه‌يى برپا سازد و مىكوشد اشتهاى سيرىناپذير خويش را با برپا ساختن جنگهاى محلّى و فروش سلاحهاى خود ارضاء نمايد ، او مىخواهد جهان را ببلعد ، اما نه يكباره ، بلكه قطعه قطعه .\r\nاجازه بدهيد ، لطيفه‌يى را براى شما حكايت كنم ، روزى مهمانى در خانهء توانگرى گوسفندى را در گله وى ديد كه پايى چوبين داشت ، سؤال كرد : « از چه رو اين گوسفند پاى چوبين دارد ؟ » توانگر پاسخ داد : « من گوشت تازهء گوسفند را بسيار دوست مىدارم و به‌همين جهت هر روز بدان اندازه كه قدرت خوردن دارم از گوسفند مىبرم ، دلم مىسوزد كه براى يك تكّه گوشت ، يك گوسفند درسته را سر ببرم » . . . امپرياليستها دلى رحيم دارند ، دل آنها براى آدمها مىسوزد و بيش از اندازه‌يى كه لازم دارند آدم نمىكشند ، از اين روست كه آنها جهان را قطعه قطعه مىبلعند . » « 1 »\r\nسپس نويسنده از جنگ تركيه و يونان و شركت تركيه در جنگ كره به دستور امپرياليسم و از تشبثات سازمان « سيا » در كشورهاى عراق و شيلى و ديگر ممالك ياد مىكند . . . »\r\nژان فينو فيلسوف معاصر فرانسه مىنويسد : « . . . بيشتر مردمان چنين مىپندارند كه اروپائيان بيش از سايرين به شادمانى و خوشبختى نزديكند ، شايد در نخستين وهله برين كلام ايرادى نتوان گرفت ، ليكن يك تحقيق ساده در تاريخ گذشتهء اين قارهء خندان ، كافيست تا نشان دهد كه در هر عصر و زمانى ( مخصوصا در قرون وسطا ) چه ناله‌ها از دل مردمان آن برخاسته و چه اشكها از ديدگان فروچكيده است !\r\nبيشتر اهالى خود اروپا نيز آثار ادبى فرانسه را بهترين نمونهء روح نشاط و كامرانى غرب مىدانند ، اما چگونه مىتوان اين گفتار را با نوشته‌هاى كسانى مانند : « استاندال » ، « تن » ، « بودى » ، « موپاسان » « دوما » ، « رنان » ، « زولا » ، « موسه » ، « لكنت دوليل » ، « آناتول فرانس » ، و « سولى پرودم » تطابق داد ؟\r\nهريك از اين مردمان بزرگ ادب ، در پس يكايك جملات و عبارات خويش چنان\r\n\r\n\r\n","description":"","footnote":"\r\n( 1 ) . تلخيص از سخنرانى عزيز نسين در پيرامون صلح جهانى .\r\n","page_name":" 430 ","page_number":430},
  {"content":"\r\n\r\nدرياى غم و اندوه نهفته دارند كه بيگمان اگر روزى تأملات درونى قدرت تلاطم يابد ، همه چيز را در خود غرقه خواهد ساخت . . . » « 1 »\r\n\r\nطنز و انتقاد در ادبيات فارسى\r\nدر تاريخ ادبيات فارسى ، غير از عبيد زاكانى كمتر شاعرى به قصد انتباه و بيدارى مردم قدم برداشته و براى نشان دادن معايب و مفاسد جامعه ، حقايقى را به توده مردم گوشزد كرده است . در يكى دو قرن اخير كه گويندگان و نويسندگان ايرانى با فرهنگ و تمدن غرب آشنا شدند و آثار و نتايج مثبت انتقاد سالم و آموزنده را در جوامع غرب بررسى و مطالعه كردند ، در ميهن ما نيز اين فكر پيدا شد كه از راه انتقادات طنزآميز حقايق تلخ اجتماعى را به اطلاع مردم برسانند و از اين راه نواقص و نارسائيهاى موجود را بر طرف سازند .\r\n« در مقام مقايسه و تشبيه مىتوان گفت كه قلم طنزنويس ، كارد جراحى است ، نه چاقوى آدم‌كشى ، با همه تيزى و برندگيش ، جانكاه و موذى و كشنده نيست ، بلكه آرام‌بخش و سلامت‌آور است . زخمهاى نمايى را مىشكافد و مىبرد و چركها و پليديها را بيرون مىريزد و عفونت را مىزدايد و بيمار را بهبود مىبخشد . . . »\r\n« طنزنويسى بالاترين درجه نقد ادبى است . . . طنز حقيقى هرگز نمىتواند بيهدف و رؤيايى و وهمى باشد و به عبارت ديگر يورش طنزنويس به سنگر « زشتى و پليدى » هنگامى مىتواند قرين موفقيت گردد ، كه تمثال « نيكى و زيبايى » پيوسته در مدنظر او باشد . طنزنويس ، هنگامى كه به موضوع معينى مىخندد و آن را رد و انكار مىكند در واقع آرمان مثبت خود را ، كه در جهت مخالف آن قرار دارد ، آشكارا يا نهانى و صراحتا يا تلويحا به خواننده عرضه مىدارد .\r\nخلاصه ، طنز تنها هنگامى مىتواند به هدف عالى خود برسد ، كه از روحى بلند و پاك تراوش كند ، روحى كه از مشاهدهء اختلاف عميق و عجيب زندگى موجود ، با انديشهء يك زندگى مطلوب ، در رنج و عذاب است - همين صفت عالى و هدف بزرگ طنز است كه « هوراسيا » در روزگاران قديم بدان اشاره كرده است . » « 2 »\r\nادبيات طنزى بايد ناظر به حوادث كلى زندگى باشد ، نه انحرافات جزئى و تصادفى\r\n\r\n\r\n","description":"","footnote":"\r\n( 1 ) . خود را بشناس ، تأليف ژان فينو ، ترجمه ش - شفا ارديبهشت 1318 ص 26 .\r\n( 2 ) . يحيى آرين‌پور از صبا تا نيما ، ج 2 ص 37 .\r\n","page_name":" 431 ","page_number":431},
  {"content":"\r\n\r\nدر حد عادت و طبيعت ، و بنابراين نبايد حربه تعرّض و تجاوز بر شخصيت كسانى قرار گيرد كه به نظر نويسنده پسنديده و خوشايند نيستند ؛ هجو كسان و ناسزاگويى ، شايستهء نام نويسنده و مقام نويسندگى نيست .\r\nمتأسفانه در ادبيات قديم ايران ، طنز به معنايى كه شناختيم يعنى انتقاد اجتماعى به كنايه و جامهء هزل و شوخى كمتر وجود داشته ، زيرا در آن عصر و زمان ، ادبيات اغلب براى شاه و درباريان و خواص مملكت به وجود مىآمد و قهرا شاعر و نويسنده نمىتوانست ، از اعمال و افعال اربابان خود و دستگاهى كه بر آن رياست داشتند انتقاد كند . . . علاوه بر اين ، هجوسرايان به‌جاى آنكه به مسائل اجتماعى بپردازند و معايب عمومى جامعه را نشان بدهند يا به رقيبان و همكاران خود مىتاختند يا به اربابان نعمت كه از دادن صله و پاداش به آنان مضايقه مىكردند ، دشنام و ناسزا مىگفتند و بدين طريق ، هم پايه سخن و هم مقام انسانى خود را پايين مىآوردند . . . اگر از نمونه‌هاى نادر و معدودى مانند « موش و گربه » و بعضى لطايف عبيد زاكانى ، شاعر قرن هشتم ، و شعراى ديگر و سخنان طيبت‌آميز و نكته‌دارى كه به ملا نصر الدين ، از تركان آناتولى يا كسانى مانند او نسبت داده شده ، و بعضى آثار محمد حسن صفا على ، در دورهء ناصر الدين شاه بگذريم ، در سراسر ادبيات حجيم هزار ساله ايران ، به آثار طنزآميز كه هدف آن اصلاح و تزكيه باشد برنمىخوريم . با پيدايش مشروطيت و گسستن بندهاى استبداد ، ادبيات طنزى و انتقادى كه هدف اصلى آن توجه به معايب عمومى جامعه بود پديد آمد .\r\nادبيات اين دوران به زبان مكالمه خلق تهيه مىشد و نويسندگان از به كار بردن عبارات و اصلاحات و ضرب المثلهاى متداول بين عامه ابا و امتناعى نداشتند . اين طرز نويسندگى را « على اكبر دهخدا » دبير صور اسرافيل رهبرى مىكرد ، چنان كه رهبرى شعر طنزآميز با سيد اشرف الدين قزوينى بود .\r\nشش ماه پس از نشر اعلاميه اكتبر 1905 ( در روسيه ) ، ملا نصر الدين نخستين روزنامه فكاهى و طنزى آذربايجان ، به گفتهء او « به سراغ برادران مسلمان آمد . » اين روزنامه در همهء امور اجتماعى و سياسى وضعى مخالف بر خود گرفت و به زودى صابر و بعد شاگردان و پيروان مستعد او ، كه پس از مرگ نابهنگام صابر افكارش را دنبال مىكردند به روزنامهء ملا نصر الدين پيوستند .\r\nروزنامه ملا نصر الدين نمايندهء افكار دموكراتهاى انقلابى بود ، كه جمعى از روشنفكران و ترقيخواهان و ارباب فرهنگ و ادب را در پيرامون خود گردآورده بود و همراه با مطبوعات ديگر افكار انقلابى را تبليغ مىكرد ، با شاه ايران و سلطان عثمانى و\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nامير بخارا و اشراف و اعيان و غارتگران ديگر سر مخالفت داشت ، جهان استثمار و استعمار را با رسوم و قوانين ظالمانهء آن به باد ريشخند و استهزا مىگرفت و با تعصبات و خرافات مبارزه مىكرد و به قول خود : « زخمها را مىشكافت ، و تضادها را نشان مىداد . » و پرده‌ها را بالا مىزد و خطاب به مردم واپس مانده و عاجز و غير مبارز مىگفت : « اگر شما آدم بوديد ، اگر غيرت و شعور داشتيد . . . كدام ظالم جرأت مىكرد كه به حقوق انسانى شما دست دراز كند ؟ »\r\nاين روزنامهء فكاهى و انتقادى ، در همان شمارهء اول خود خطاب به خوانندگان مىگفت : « اى برادران مسلمان ، هنگامى كه سخن خنده‌دارى از من شنيديد و دهن خود را به هوا باز كرده و چشمها را به‌هم نهاده ، آنقدر قاه قاه خنديديد كه از خنده روده‌بر شديد ، و لعنت بر شيطان گفتيد . . . گمان نكنيد كه به ملا نصر الدين مىخنديد . . . برادران مسلمان اگر مىخواهيد بدانيد كه به كه مىخنديد ، آيينه را دستتان بگيريد و جمال مبارك خود را تماشا كنيد . . . » « 1 » اما كسانى كه چهره زشت و نابكاريهاى خود را در آئينه روشن اين روزنامه مىنگريستند به‌جاى آنكه متنبه شوند ، بر ضد نويسندگان آن كمر بستند و دستگاه سانسور تزار و نيروهاى سياه فئودال به دست و پا افتاد .\r\nبا اينهمه ملا نصر الدين هميشه به آينده خوشبين و اميدوار بود و روشنايى و تاريكى را هيچوقت از نظر دور نمىداشت . اين نشريه نه‌تنها براى قفقاز بلكه براى ايران و سرتاسر جهان شرق گرانبها ، آموزنده و سودمند بود . اين روزنامه فكاهى كليه آداب و عادات ناپسند اجتماعى ايرانيان و ديگر ملل اسلامى را به باد انتقاد مىگرفت ؛ از مزاياى اين روزنامه يكى آن بود كه كاريكاتورهاى زيباى آن به قلم عظيم عظيم‌زاده نقاش نامى و چند هنرمند زبر دست ديگر تهيه مىشد و اشعار فكاهى و انتقادى آن را ميرزا على اكبر طاهرزاده صابر شاعر نامدار آذربايجان مىسرود . ملا نصر الدين براى ميرزا جهانگير خان صوراسرافيل و ملك المتكلمين كه هردو از اعضاى فعال حزب سوسيال دموكرات ايران بودند ، احترام خاص قايل بود .\r\nدر اين دوران ، حكومت تزار ، دشمن سر سخت و بىامان انقلاب مشروطيت ايران بود و با وسايل گوناگون حتى با اعزام نيروى نظامى با رشد افكار آزاديخواهانه مبارزه مىكرد .\r\nدر سالهاى 1905 تا 1911 حوادث انقلابى ايران ، يكى از موضوعهاى اساسى طنزگويى صابر بود و در اين مدت وى نزديك بيست قطعه درباره انقلاب ايران سرود : در طنزهاى\r\n\r\n\r\n","description":"","footnote":"\r\n( 1 ) . شماره يكم ، هفتم اوريل 1906 ميلادى .\r\n","page_name":" 433 ","page_number":433},
  {"content":"\r\n\r\nصابر ماهيت حكومت مطلقه ، ظلم و فساد اجتماعى و ماهيت شاه و روحانيان مستبد نموده شده است . چنان كه گفتيم ، شعر صابر نشان مىدهد كه محمّد عليشاه قاجار كسى كه اسلاف خود را نمىپسنديد و پدرش مظفر الدينشاه را يك مرد ملاى بىخبر از سياست و جدش ناصر الدينشاه را مردى ناآگاه و بىخبر از خير و شر خود مىخواند ، خود نه‌تنها از هر جهت راه و رسم پدران خود را در مملكتدارى پيش گرفته ، بلكه پادشاهى است به مراتب از آنان پستتر و زبونتر ، و در بيان صابر « ممده‌لى » تمثال زنده يك سلطان حيله‌گر ، نادان ، دروغگو ، فاسد و رشوه‌خوار است .\r\n9 ماه پس از بمباران مجلس ، روزنامهء ادبى و فكاهى كوچكى به نام نسيم شمال زير نظر سيّد اشرف در شهر رشت انتشار يافت . نويسنده چنان كه گفتيم در پيرامون هدف اجتماعى خود مىنويسد : « مىخواهم روزنامه‌اى تأسيس كنم كه به زبان شعرهاى ساده و دلنشين با مردم صحبت بدارد و هر شماره را به يك شاهى به خلق اللّه بفروشم ، چون معتقدم كه اشعار ساده خواه نشاطبخش باشد ، خواه غم‌انگيز ، تنها زبانى است كه به دل مردم ساده مىنشيند . » از سيد اشرف كه محبوبترين شاعر ملى عهد انقلاب است ، متجاوز از بيست هزار بيت به يادگار مانده است . او طرفدار طبقات زحمتكش و از ميان مردم برخاسته بود و از دل مردم سخن مىگفت . « 1 »\r\nدر اين دوران ظلم و استبداد ، مقالات انتقادى كه به امضاى « دخو » و گاهى به امضاى مستعار ديگر « دخو على ، خر مگس ، اسير الجوال ، برهنهء خوشحال و نخود هر آش ) انتشار مىيافت به قلم ميرزا على اكبر خان قزوينى ( دهخدا ) تهيه مىشد .\r\n« لبهء تيز مقالات « دخو » متوجه رژيم استبدادى و ملوك الطوايفى است ، نويسنده هر حادثه و پيشامدى را دستاويز قرار مىدهد و بر فساد دستگاه سلطنت ، بيشرمى و خيانت رجال دولت ، ظلم و ستم اغنيا و مالكين و به رياكارى روحانى نمايان مىتازد و روش آنان را به باد تمسخر و استهزا مىگيرد . در اين طنزها ، عشق و علاقه و دلسوزى به حال مردم خرده‌پا مشهود است . وضع رقت‌بار روستائيان ، فقر و بدبختى شهرنشينان نادان و بيچارگى زنان ايرانى ، همه مسائلى است كه در نوشته‌هاى « دخو » مكرر مطرح شده است . » « 1 »\r\nدخو در مقالات نخستين خود ، مسائل گوناگون از قبيل آفت ترياك ، جهل و نادانى ، عادات و خرافات ، احتكار گندم ، مظالم خوانين و مالكين و دست‌نشاندگان رژيم\r\n\r\n\r\n","description":"","footnote":"\r\n( 1 ) . همان كتاب ص 79 .\r\n","page_name":" 434 ","page_number":434},
  {"content":"\r\n\r\nاستبدادى ، مانند رحيم خان در آذربايجان و قوام شيرازى در فارس را عنوان مىكند ، رفته رفته دامنه طنز را بسط داده به مسائل اساسى و مورد ابتلاى روز مىپردازد تا جايى كه آشكارا سر به سر مجلس و نمايندگان و اولياى دولت مىگذارد و از طرز كار آنان نكوهش مىكند .\r\nدر شماره 25 كه در نهم صفر ( 1326 ه . ق ) منتشر شده ، دهخدا ، هرچه بيشتر و آشكارتر به رؤساى ملت و نمايندگان طبقات حاكم مىتازد : « اى انصافدارها ، و اللّه نزديك است يقه خود را پاره كنم ، نزديك است كفر كافر بشوم ، نزديك است چشمهايم را بگذارم روى هم ، دهنم را باز كنم و بگويم : اگر كارهاى ما را همه‌اش را بايد تقدير درست كند ، امورات ما را بايد باطن شريعت اصلاح كند ، اعمال ما را دست غيبى به نظام بيندازد ، پس شما ميليونها رئيس ، آقا ، بزرگزاده از جان ما بيچاره‌ها چه مىخواهيد ؟ پس شما گروه‌هاى سردار سپه ، سالار و خان ، چرا ما را دم كوره خورشيد كباب مىكنيد ؟ پس شما چرا مثل زالو به تن ما چسبيده و خون ما را به اين سمجى مىمكيد ؟ »\r\nدر جاى ديگر در پيرامون خطر جهل مىنويسد : « . . . با اينكه امروز مزاياى دين حنيف اسلام بر همه دنيا مثل آفتاب روشن شده ، با اينكه آن همه آيات محكمه و اخبار ظاهره در امر خاتميت و انقطاع وحى بعد از حضرت رسالت پناهى وارد گرديده ، با اينكه اعتقاد به اين مراتب از ضروريات دين ماست ، باز تمام اين پيغمبران دروغين ، امامان جعلى و نواب كاذبه ، همه دنيا را مىگذارند و در همين قطعه خاك كوچك ، كه مركز دين مبين اسلام است ، نزول اجلال مىفرمايند .\r\nيك نقطه اولى ، يك جمال قدم ، يك صبح ازل ، يك من يظهر اللّه و يك ركن رابع ، در هيچ يك از كوهستانهاى فرنگستان و در هيچيك از دهات امريكا به امر قانون و به حكم عموميت معارف ، قدرت ابراز يكى از اين لاطائلات را ندارد و اگر هزار دفعه جبرئيل براى اظهار بعثت ، امر صريح بياورد از روى ناچارى جواب صريح مىگويد . اما ماشاء اللّه خاك پربركت ايران ، در هر ساعت يك پيغمبر تازه يك امام نو ، بلكه نعوذ باللّه يك خداى جديد توليد مىنمايد و عجب آنكه هم به زودى پيش مىرود و هم معركه گرم مىشود .\r\nعلت چيست ؟ علت تحريك خيال مدعيان هرچه باشد ، علت قبول عامه و پذيرايى خلق ايران دو امر بيشتر نيست : يكى جهل ، ديگرى عادت به تعبد و تقليد .\r\nدر مدت هزار و سيصد سال ، با آن همه آيات بينات ، با آنهمه آيات صريحه ، و الذين جاهدوا فيما لنهديّنهم سبلنا . . . چنان ما را به تعبد و قبول كوركورانه اصول و فروع مذهب خودمان مجبور كردند ، و چنان راه غور و تأمل و توسعه افكار را به روى ما سد نمودند كه\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nامروز در تمام وسعت عالم اسلامى ايران ، يك طلبه ، يك عالم و يك فقيه نيست كه بتواند اقلا يك ساعت بدون برداشتن چماق تكفير ، كه آخرين وسيلهء غلبه بر خصم است ، با يك كشيش عيسوى ، با يك خاخام يهودى و يا حشيشى مدعى قطبيّت ، اقلا يك ساعت موافق اصول منطق صحبت كند . . . »\r\nدر صفحات بعد ، نويسنده براى آنكه آثار و نتايج شوم جهل و بىخبرى مردم را آشكار كند مىنويسد : « مرد دروغگو و حادثه‌جويى به نام « سيد شهرآشوب » خوابى مىبيند كه امام عليه السلام فرموده‌اند ، تو نايب من هستى و در مدت هفت سال كه هنوز از غيبت من باقى است از جانب من رئيس و پيشواى امتى ، قول تو قول من و كرده تو كرده من است . . . چندين دفعه از انجمن رشت كاغذهاى سخت به شهرآشوب نوشتند ؛ در جواب گفته بود : اين كاغذها معنى ندارد و به جماعت حمقا دلگرم است . . . و هردفعه هم امر كرده است 5 تومان به حامل رقعه بدهند . . . بلى اين است حال يك ملت بدبخت كه از حقيقت مذهب خود بى خبر و به اطاعت تعبدى مجبور است و اين است عاقبت امتى كه بعضى از علماى آن جز نفس پرستى و حبّ رياست مقصدى ندارند . »\r\nاين مقاله غوغاى عظيمى در ميان ملايان و عامه پديد آورد و نويسنده ناچار شد كه مقالهء دفاعيهء مفصلى در اثبات برائت خود انتشار دهد . . . در پايان اين مقاله جدى و استدلالى چنين آمده است : « رؤساى ما نخواستند معايب حادثهء امور خودمان را نه از دوست نه از دشمن بشنوند و ابدا گوش به هيچگونه بحث و انتقادى ندادند . و مفاد يستمعون القول فيتبعون احسنه را پيروى ننمودند ، انتقاد و دلسوزى را با توهين به شرع و دين مشتبه كردند . تا يك كلمه حرف بر خلاف آراء مسلمهء خودشان مىشنيدند ، دست بر جانب برهان حسى دراز كرده ، و دهن به تكفير و لعن باز مىنمودند . . . بلى دشمنان حق ولوله در شهر انداختند و كوس طعن زدند و قلوب نمايندگان ملت و سر خيلان و پيشوايان امت را به شعريّات و مغالطات مشوش ساختند ، بعضيها حكم وجوب قتل دادن و برخى به انتقام كشيدن از خود قلم و مجازات آن ، يعنى توقيف رأى دادند ، يكى از رفقا هم كه در حق جان نثاران مرحمت مخصوصى دارد و خود را در مجامع طرفدار آزادى قلم نشان مىدهد ، مىگفت : اين كار مجازات شديد لازم دارد ، ولى چون حاليه مشكل است ، پس اقلا « قتل » را مجرى بدارند ! بارى ولوله « خذوه فقلوه » ( بگيريد و به زنجيرش ببنديد ) - در پايتخت ايران و مركز آزادى و مقرّ مجلس شوراى ملّى پيچيد و از هر دهانى طعن و لعن به صور اسرافيل كه به قول بعضى كتابى است كه در مصر چاپ مىشود ، مىباريد . . .\r\nبعد نويسنده به دفاع از نوشته‌هاى خود مىپردازد و مىنويسد : « . . . پناه مىبرم به\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nخدا ، از توهين بر دين و هتك عزّت آئين خودمان ، اگر توهينى هست بر آن خدّام دين است كه در وظيفه و تكليف خدمت خود قصور كرده و از علوم حكمت و فلسفه استعانت نجسته ، زبان دشمن را ياد نگرفته ، مفتريات اعدا را مطالعه ننموده ، در تاريخ مذاهب عالم و استقصاء اديان امم غور نكرده و تنها به قواعد لغت عرب كه لسان مذهبى خودشان نيست ، اكتفا كرده و هرچه هم نوشته‌اند تا امروز ، در آن زبان اجنبى نگاشته و زبان ملى خود را از تحريرات مذهبى و ملت خود را از اطلاعات لازمه دينى خود باز گذاشته‌اند . . .\r\nدر چرند و پرند نيز دهخدا در لباس طنز و هزل بسيارى از عادات و رسوم غلط و غير انسانى را به باد انتقاد مىگيرد ، از جمله در مورد صنف خباز و نانوا مىنويسد : « . . .\r\nروز اول سال ، نان را با گندم خالص مىپزند و روز دوم در هر خروار يك من تلخه ، جو ، سياهدانه ، خاك اره ، يونجه و شن . . . مىزنند ، معلوم است از يك خروار گندم كه صد من است يك من از اين چيزها ، هيچ معلوم نمىشود ، روز دوم دو من مىزنند ، روز سوم سه من و بعد از صد روز كه سه ماه و ده روز بشود ، صد من گندم ، صد من تلخه ، جو ، سياهدانه ، خاك اره ، كاه ، يونجه و شن شده است ، در صورتى كه هيچكس ملتفت نشده و عادت نان گندم خوردن هم از سر مردم افتاده است . . . »\r\nنمونهء ديگر : مرحوم حاج شيخ هادى يك مريضخانه ساخت ، موقوفاتى هم براى آن معين كرد كه هميشه يازده نفر مريض در آنجا باشند ، تا حاج شيخ هادى حيات داشت ، مريضخانه به يازده نفر عادت كرد ، همين كه حاج شيخ هادى مرحوم شد ، طلاب مدرسه به پسر ارشدش گفتند ، ما وقتى تو را آقا مىدانيم كه موقوفات مريضخانه را خرج ما بكنى حالا ببينيد اين پسر خلف ارشد با قوت علم چه كرد !\r\nماه اول يك نفر از مريضها را كم كرد ، ماه دوم دو تا ، ماه سوم سه تا ، ماه چهارم چهار تا و همين‌طور تا حالا كه عدهء مريضها به پنج نفر رسيد و كم‌كم به حسن تدبير ، آن چند نفر هم تا پنج ماه ديگر از ميان خواهد رفت ، پس ببينيد كه با تدبير چطور مىشود ، عادت را از سر همه‌كس و همه‌چيز انداخت ! حالا مريضخانه‌يى كه به يازده مريض عادت داشت ، بدون اينكه ناخوش بشود ، عادت از سرش افتاد ، چرا ؟ براى آنكه آن هم جزو عالم كبير است و مثل انسان كه عالم صغير است ، مىشود عادت را از سرش انداخت . » « 1 » - دخو\r\nدر يكى ديگر از شماره‌هاى صور اسرافيل مورخه صفر ( 1325 ه . ق ) دهخدا به تحليل و توصيف اوضاع اجتماعى ايران پرداخته و از خيانت و سوء نيت زمامداران سخن\r\n\r\n\r\n","description":"","footnote":"\r\n( 1 ) . روزنامه صور اسرافيل ، شماره 1 ، ربيع الاخر 1325 ه . ق .\r\n","page_name":" 437 ","page_number":437},
  {"content":"\r\n\r\nمىگويد : « . . . يك دسته رؤساى ملت و يك دست اولياى دولت هستند ولى هردو دسته يك مقصود بيشتر ندارند ، مىگويند شما كار كنيد ، زحمت بكشيد ، آفتاب و سرما بخوريد ، لخت و عور بگرديد ، گرسنه و تشنه زندگى كنيد ، بدهيد ما بخوريم و شما را حفظ و حراست كنيم ، ما چه حرفى داريم ، فيضشان قبول ، خدا بهشان توفيق بدهد ، راستى راستى هم اگر اينها نباشند ، سنگ روى سنگ بند نمىشود ، آدم آدم را مىخورد ، تمدن و تربيت ، بزرگى و كوچكى از ميان مىرود ، البته وجود اينها كم يا زياد براى ما لازم است ، اما تا كى ؟\r\nبه گمان من تا وقتى كه اين دو تا با هم نسازند ، كه ما يكى را از ميان بردارند !\r\nمن نمىگويم ملت ايران يك روز اول ملّت دنيا بود . . . من نمىگويم سرحد ايران يك وقتى از پشت ديوار چين تا ساحل رود دانوب ممتد مىشد . . . من نمىگويم كه با اينهمه رئيس و بزرگتر ، كه همه حافظ و نگهبان ما هستند ، هيجده شهر ما ، در قفقاز باج سبيل روسها شد و پس فردا هم بقيه مثل گوشت قربانى سه قسمت مىشود .\r\nمن نمىگويم سالهاى سال است فرنگستان رنگ و با و طاعون نديده و ما چرا هر يك سال‌درميان بايد يك كرور از دستهاى كاركن مملكت خودمان را به گور كنيم . بله اينها را نمىگويم ، براى اينكه مىدانم برگشت همهء اينها به قضا و قدر است ، اينها همه سرنوشت ما بوده است اينها همه تقدير ما ايرانيهاست . . . اما اى انصاف‌دارها . . . گيرم شما پول نداريد سدّ « اهواز » را ببنديد ، شما قوّه نداريد قشون براى حفظ سرحدات بفرستيد ، شما نمىتوانيد راه در مملكت بكشيد . اما شما آن قدر قدرت داريد كه صد نفر سرباز براى حفظ نظم يزد و خونخواهى قتل فلان به يزد بفرستيد . شما مىتوانيد با پانصد سوار مير هاشم را از سلطنت مملكت آذربايجان خلع كنيد . حالا كه نمىكنيد من هم حق دارم بگويم شما دو دسته مثل عسل و خربزه با هم ساخته‌ايد كه ما ملت بيچاره را از ميان برداريد . . . » « 1 »\r\n\r\nطنز و انتقاد اجتماعى در ادبيات فارسى پيش از مشروطيت\r\n« در طول تاريخ ايران تا شروع نهضت آزاديخواهى - و آن هم براى مدتى كوتاه - به استثناء دوران كوتاه صدر اسلام تا بر روى كار آمدن بنى اميه ، سلاطين و يا امراء محلى ، مالك جان و مال مردم بودند . البته درجه تقوا و پارسايى آنها در موارد مختلف فرق مىكرد\r\n\r\n\r\n","description":"","footnote":"\r\n( 1 ) . از صبا تا نيما ، پيشين از ص 103 تا 105 ( به اختصار ) .\r\n","page_name":" 438 ","page_number":438},
  {"content":"\r\n\r\nو در نتيجه درجهء فاعل مايشايى كم و زياد مىشد . ولى به‌هرحال آن‌كس كه زمام امور را به دست داشت ، از مطلق العنانى بىنظيرى بهره‌مند بود . سعدى در گلستان واقعيت امر را بيان مىكند ، هرچند كه گفته‌اش ممكنست خالى از طنزى تلخ نبوده باشد :\r\n خلاف رأى سلطان رأى جستن * به خون خويش باشد دست شستن\r\nاگر خود روز را گويد شب است اين * ببايد گفت آنك ماه و پروين \r\nيا اين وصف رابطه شاعر و امير ممدوح در چه مىتوانست باشد ، جز خوش‌آمدگويى و اطاعت محض ؟ شعرى فى البداهه حاصل مىگرديد . چنان كه نظامى عروضى گويد : « اما در خدمت پادشاه هيچ بهتر از بديهه گفتن نيست كه به بديهه طبع پادشاه خرم شود و مجلسها برافروزد و شاعر به مقصود رسد و آن اقبال كه رودكى در آل سامان ديد به بديهه گفتن و زود شعرى ، كس نديده است . » باز نظامى نقل مىكند كه هنگام نردبازى طغانشاه بن آلب ارسلان چون در آستانهء باختن بود ، بيم آن مىرفت كه دست به شمشير برد و سر نديم خود را از تن جدا سازد . ولى ازرقى با سرودن شعرى فى البداهه جان او را نجات مىدهد . هكذا سلطان محمود در عالم مستى زلفان اياز را كوتاه مىكند ، ولى وقتى كه بيدار مىشود ، سخت مغموم و پشيمان است و درباريان از ترس چون بيد به خود مىلرزند . عنصرى با سرودن اين رباعى ، ملالت سلطان را از ميان مىبرد .\r\n گر عيب سر زلف بت از كاستن است * چه جاى به غم نشستن و كاستن است\r\nجاى طرب و نشاط و مىخواستن است * كاراستن سرو ز پيراستن است \r\nبه‌همين جهت است كه عنصر المعالى قابوس بن وشمگير مىنويسد : « اما بر شاعر واجب است كه از طبع ممدوح آگاه بودن و بدانستن كه وى را چه خوش آيد ، آنگه وى را ( چنان ) ستودن كه وى خواهد كه تا آن نگويى كه خواهد ترا آن ندهد كه تو خواهى . » رابطهء شاعر با ممدوح او به صورت دادوستدى درآمده بود و شاعر در مقابل پاداشى كه مىگرفت مىبايست نام ممدوح را مخلد سازد . نظامى عروضى بر شاعر واجب مىداند كه تمام علوم بلاغت و فصاحت را فراگيرد : « تا آنچه كه مخدوم از ممدوح بستاند حق آن بتواند گزارد در بقاء اسم . و اما بر پادشاه واجب است كه چنين شاعر را تربيت كند تا در خدمت او پديدار آيد و نام او را از مدحت او هويدا شود . اما اگر ازين درجه كم باشد نشايد به دو سيم ضايع كردن و به شعر او التفات نمودن . » در واقع شعرا با مديحه‌سرايى و چاپلوسى به حدى ارج خود را پائين آورده بودند كه مىخواستند با گفتن اين مطلب كه سلاطين از آنها بىنياز نيستند ، مقام اجتماعى خود را تحكيم بخشند . چنان كه باز نظامى عروضى مىگويد :\r\n\r\n","description":"","footnote":"","page_name":" 439 ","page_number":439},
  {"content":"\r\n\r\n بسا كاخا كه محمودش بنا كرد * كه از رفعت همى با مه مرا كرد\r\nنبينى زان همه يك خشت برپاى * مديح عنصرى ماندست بر جاى \r\nمتأسفانه بسيارى از شعرا مناعت طبع نداشتند و پايه خود را تا حد خوش‌آمد گويى و ثناخوانى محض پائين مىآوردند . ظهير فاريابى خشوع و خضوع را به جايى مىرساند كه مىگويد :\r\n نه كرسى فلك نهد انديشه زير پاى * تا بوسه بر ركاب قزل ارسلان نهد \r\nيكى از شعراى دربار شاه عباس اول هنگامى كه آن پادشاه به شكار رفته بود ، دير مىكند و به موكب شاهى نمىرسد و در عوض اين شعر را مىنويسد :\r\n سحر آمدم به كويت به شكار رفته بودى * تو كه سگ نبرده بودى به چه كار رفته بودى ؟ \r\nپادشاهان در بعضى موارد مطربان و دلقكان را دوستتر مىداشتند تا شاعران .\r\nمىگويند در آغاز كار ، عبيد زاكانى رساله‌اى در معانى و بيان و نام شاه ابو اسحق تصنيف كرده خواست از نظر شاه بگذراند ميسر نشد . چندبار كه خواست به حضور او برسد نگذاشتند و گفتند كه بو اسحق با دلقك خود مشغول است . عبيد منصرف گشته اين شعر را سرود :\r\n اى خواجه مكن تا بتوانى طلب علم * كاندر طلب راتب هر روزه بمانى\r\nرو مسخرگى پيشه كن و مطربى آموز * تا كام دل از كهتر و مهتر بستانى \r\nلطف اللّه نيشابورى ، كه از شعراى دورهء شاهرخ بود ، در انتقاد از اوضاع روزگار خود مىگويد :\r\n بر صدور زمان زان نه جاى دارم و جاه * كه گنگ و سخره و شوخ و زن به مزد نيم\r\nنيم دو روى و منافق چو ماه و تير از آن * به عيش و قدر چو ناهيد و اورمزد نيم\r\nاز آن ز كسب فضائل نه سيم دارم و زر * كه رشوه‌گير و رباخوار و وقف دزد نيم \r\nگاهى دلقكان دربارى چنان مقامى مىيافتند كه مىتوانستند با گستاخى سخن بگويند ، و به علت لطف خاصى كه اميران و شاهان در حقشان داشتند از مجازات مصون مىماندند . داستانهاى متعددى كه عبيد زاكانى از سلطان محمود و طلحك نقل مىكند ، و يا در زمانهاى نزديكتر به ما ، شوخيهاى كريم شيره‌اى با ناصر الدين شاه نشان دهندهء اين مدعاست . مثلا توجه كنيد با چه ظرافتى طلحك در داستانى كه عبيد زاكانى نقل مىكند به بزرگان قوم و رفتار بيرويه آنها مىتازد :\r\n« زن طلحك فرزندى زائيد . سلطان محمود او را پرسيد كه چه زاده است ؟ گفت از درويشان چه زايد پسرى يا دخترى . گفت مگر از بزرگان چه زايد ؟ گفت اى خداوند چيزى\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nزايد بىهنجارگوى و خانه برانداز ! »\r\nولى متأسفانه دلقكان و يا نديمان خاص نيز هميشه از قدرت انتقاد برخوردار نبودند ، و به نظر مىرسد كسانى كه گاهى حقايق تلخ را گوشزد اميران مىكردند جزو استثنائات بودند . عنصر المعالى محتاطانه نصيحت مىكند : « . . . و هرچند عزيز باشى از خويشتن‌شناسى غافل مباش و سخن جز بر مراد خداوند مگوى و با وى لجاج مكن كه هركه با خداوند لجاج كند ، پيش از اجل بميرد كه با درفش مشت زدن احمقى بود . » مولوى در تأييد اين مطلب با لحنى طنزآلود ، به نحو زيبايى داستان نرد باختن شاه و دلقك را نقل مىكند :\r\n شاه با دلقك همى شطرنج باخت * مات كردش زود خشم شه بتافت\r\nگفت شه‌شه و آن شه كبرآورش * يك‌يك آن شطرنج مىزد بر سرش\r\nكه بگير اينك شهت اى قلتبان * صبر كرد و گفت دلقك الامان\r\nدست ديگر باختن فرمود مير * او چنان لرزان كه عود از زمهرير\r\nباخت دست ديگر و شه مات شد * وقت شه‌شه گفتن و ميقات شد\r\nبرجهيد آن دلقك و در كنج رفت * شش نمد بر خود فكند از بيم تفت\r\nزير بالشها و زير شش نمد * خفت پنهان تا ز خشم شه رهد\r\nگفت شه هىهى چه كردى چيست اين * گفت شه‌شه شه اى شاه گزين\r\nكى توان حق گفت ، جز زير لحاف * با چو تو خشم‌آور آتش سجاف \r\nشاعرانى كه جرأت مىكردند و در مقام امراء برمىآمدند ، معمولا سرنوشت غم‌انگيزى داشتند . هلالى استرآباى متهم شد كه يك رباعى در حق سفاكيهاى عبيد اللّه خان ازبك گفته است و جان خود را بر سر اين شعر نهاد :\r\n تا چند از پى تالان باشى * تاراجگر ملك يتيمان باشى\r\nغارت كنى و مال مسلمان ببرى * كافر باشم اگر مسلمان باشى \r\nبه گفتهء هدايت در مجمع الفصحاء اختر گرجى از غلامان دولت صفويه و از گرجيان آن سلسله بود . و به خاطر « زبان درازيهايى » كه كرد زبانش را سليمان خان قاجار بريد . از مثالهاى اخير اين‌گونه مجازاتها ، فرخى يزدى بود كه در عنفوان جوانى در سال 1904 شعرى به نام « مسمط وطنى » سرود و سخت به حكومت قاجاريه حمله كرد ، ضيغم الدوله قشقايى ، حاكم يزد به حدى از اين كار شاعر عصبانى شد كه دستور داد دهان او را با نخ و سوزن دوختند . جاى اين زخمها تا آخر بر اطراف دهان فرخى باقى بود . قسمت آخر اين مسمط كه در آنجا حاكم مذكور مورد خطاب قرار مىگيرد چنين است :\r\n\r\n","description":"","footnote":"","page_name":" 441 ","page_number":441},
  {"content":"\r\n\r\n خود تو مىدانى نيم از شاعران چاپلوس * كز براى سيم بنمايم كسى را پاى بوس\r\nيا رسانم چرخ نخ‌ريسى را به چرخ آبنوس * من نمىگويم تويى درگاه هيجا همچو توس\r\nليك گويم گر به قانون مجرى قانون شوى * بهمن و كيخسرو و جمشيد و افريدون شوى \r\nكم بودند شعرايى كه جرأت انتقاد پيدا مىكردند و از گزند خشم امرا مصون مىماندند . به گفتهء شبلى نعمانى در ميان شعراى هندوستان ملا شيرى و شيدا از همه بيباكتر بودند . ملا شيرى در هجو اكبر شاه شعر زير را گفته است و در آن اشاره به « دين الهى » مىكند كه اكبر به وجود آورده بود :\r\n شاه ما امسال دعوى نبوت كرده است * گر خدا خواهد پس از سالى خدا خواهد شدن \r\nولى اكثر شعرا مانند ملا شيرى نمىتوانستند از خشم اميران و پادشاهان در امان باشند و ترجيح مىدادند كه پس از مرگ يا برافتادن آنها اشعار طنزآميز يا انتقادآميز خود را بنويسند . مثلا اخطى نام اميرى بود حاكم ترمذ كه در ستمگرى بيداد مىكرد . روزى در مجلس بزم گلوگير مىشود و مىميرد . اديب صابر ترمذى ( متوفى 551 هجرى ) اين شعر را در حق او مىگويد :\r\n روز مى خوردن به دوزخ رفتى اى اخطى ز بزم * صد هزاران آفرين بر روز مى خوردنت باد\r\nتا تو رفتى عالمى از رفتن تو زنده شد * گرچه اهل لعنتى رحمت بر اين مردنت باد \r\nهمين‌طور هنگامى كه حاج ميرزا آقاسى از صدارت افتاد ، شعراى زيادى از او انتقاد كردند ، حتى كسانى مانند قاآنى كه سابقا او را مدح گفته بودند . در رباعى زير ، كه منسوب است به يغماى جندقى دو اصل مشهور سياستمدارى حاجى يعنى ساختن توپ و قنات مورد انتقاد قرار مىگيرد :\r\n نگذاشت به مُلك شاه حاجى درمى * شد صرف قنات و توپ هر بيش و كمى\r\nنه مزرع دوست را از آن آب نمى * نه لشكر خصم را از آن توپ غمى \r\nهجويه فردوسى دربارهء سلطان محمود نيز يكى از موارد خاصى است كه در آن سلطانى بىملاحظه مورد انتقاد قرار مىگيرد . از چهار مقاله چنين برمىآيد كه فردوسى پس از اينكه شاهنامه را توسط خواجه احمد حسن ميمندى وزير سلطان عرضه مىكند ، به علت سعايت درباريان ، كه ميانهء خوبى با خواجه ميمندى نداشتند ، و اينكه شاعر مذهب تشيع داشته ، چندان مورد عنايت قرار نمىگيرد و بر خلاف انتظارش فقط بيست هزار درهم دريافت مىدارد ، و آن را بقول مشهور بين حمامى و فقاعى تقسيم مىنمايد . فردوسى شبانه از غزنين فرار مىكند و به هرات پناه مىبرد و مدت شش ماه در خانهء اسمعيل وراق ، پدر ازرقى شاعر ، پنهان مىشود ، ولى قبل از رفتن هجويهء مشهور خود را نوشته به وسيلهء\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nيكى از دوستان دربارى خود براى سلطان مىفرستد . سلطان محمود عده‌اى را براى دستگيرى فردوسى به طوس مىفرستد كه دست خالى باز مىگردند . فردوسى شاهنامه را به طبرستان به نزد سپهبد شهريار از آل باوند مىبرد و به گفتهء نظامى عروضى ، هجويهء مشهور خود را در آنجا مىنويسد ، و يا شايد بتوان گفت قسمت اعظم آن را در طبرستان مىنويسد . ولى سپهبد مذكور از ترس سلطان محمود از پذيرفتن شاهنامه امتناع مىنمايد . او فردوسى را راضى مىسازد تا هجونامه را بشويد . باز نظامى مىگويد كه آن هجو مندرس گشت و فقط شش بيت از آن باقيماند كه آنها را نقل مىنمايد ، در صورتى كه تعداد ابيات هجويهء موجود به مراتب بيشتر است . بعضى از ابيات در جاهاى ديگر شاهنامه به چشم مىرسند و ظاهرا بعدها آنها را داخل هجويه كرده‌اند ، ولى در هر صورت قدر مسلم اين است كه قسمت اعظم اين ابيات توسط فردوسى به قصد انتقاد از محمود سروده شده است در اينجا بىمناسبت نيست اگر قسمتى از اين هجويهء جالب نقل شود :\r\n ايا شاه محمود كشورگشاى * ز من گر نترسى بترس از خداى\r\nكه پيش از تو شاهان فراوان بدند * همه تاجداران كيهان بدند\r\nفزون از تو بودند يك سر به جاه * به گنج و سپاه و به تخت و كلاه\r\nنكردند جز خوبى و راستى * نگشتند گرد كم و كاستى\r\nهمه داد كردند ، بر زير دست * نبودند جز پاك يزدان پرست\r\nنبينى تو اين خاطر تيز من * نينديشى از تيغ خونريز من\r\nكه بد دين و بد كيش خوانى مرا * منم شير نر ، ميش خوانى مرا\r\nمرا غمز كردند كان بد سخن * به مهر نبى و ولى شد كهن\r\nهر آن‌كس كه در دلش كين على است * ازو در جهان خوارتر گو كه كيست ؟\r\nمنم بندهء هردو تا رستخيز * اگر پيكرم شه كند ريز ريز\r\nنكردى درين نامهء من نگاه * به گفتار بدگوى گشتى ز راه\r\nهر آن‌كس كه شعر مرا كرد پست * نگيردش گردون گردنده دست\r\nبناهاى آباد گردد خراب * ز باران و از تابش آفتاب\r\nپى افكندم از نظم كاخى بلند * كه از باد و باران نيابد گزند\r\nبدين نامه بر ، عمرها بگذرد * بخواند هر آنكس كه دارد خرد\r\nبسى رنج بردم درين سال سى * عجم زنده كردم بدين پارسى\r\nبه دانش نبد شاه را دستگاه * و گرنه مرا بر نشاندى به گاه \r\n\r\n","description":"","footnote":"","page_name":" 443 ","page_number":443},
  {"content":"\r\n\r\n سر ناسزايان برافراشتن * وز ايشان اميد بهى داشتن\r\nسررشتهء خويش گم كردن است * به جيب اندرون مار پروردن است\r\nدرختى كه تلخست وى را سرشت * گرش برنشانى به باغ بهشت\r\nور از جوى خلدش به هنگام آب * به بيخ انگبين ريزى و شهد ناب\r\nسرانجام گوهر به كار آورد * همان ميوهء تلخ بار آورد\r\nسراسر بزرگى به گفتار نيست * دو صد گفته چون نيم كردار نيست\r\nاز آن گفتم اين بيتهاى بلند * كه تا شاه گيرد از اين كار پند\r\nدگر شاعران را نيازارد او * همان حرمت خود نگهدارد او\r\nكه شاعر چو رنجد بگويد هجا * بماند هجا تا قيامت به پا \r\nچنان كه ملاحظه مىشود فردوسى با غرورى درخور تمجيد ، محمود پرقدرت را مىكوبد و او را تازه به دوران رسيده‌اى بىاصل و نسب مىخواند كه ارزش هنر شاعر را نمىداند ، و چون در تبارش بزرگى نيست ، حرف بزرگان را نمىتواند بشنود . عليرغم مدحهايى كه فردوسى در شاهنامه از محمود مىنمايد ، شايد بتوان گفت كه اين نظر نهايى او دربارهء جهانگشاى نوخاسته ترك مىباشد ، اگر شاهنامه را بطور كلى در نظر بگيريم ، گذشته از كسانى چون كيكاوس و افراسياب و غيره ، اكثريت پهلوانان و پادشاهان آن ، خصوصياتى ايده‌آلى و بزرگوارانه دارند ، و شايد بتوان گفت يكى از هدفهاى فردوسى در سرودن اين حماسهء بزرگ ، دادن تصويرى از كارهاى بزرگ‌منشانه و شايستهء فرمانروايان گذشته باشد تا نمونه‌اى براى معاصرين و آيندگان گردد . به همين جهت بىدليل نيست كه تأكيد زياد بر روى صفات پهلوانى رستم ، محمود را عصبانى ساخته و گفته است :\r\n« شاهنامه خود هيچ نيست ، مگر حديث رستم ، و اندر سپاه من هزار مرد چون رستم هست . » اين همان شيوه‌ايست كه بسيارى از نويسندگان و شعرا خواسته‌اند با ذكر مكارم اخلاقى گذشتگان ، گردن‌فرازان عصر خود را متنبه سازند و به راه انسانيت و مروت بكشانند . اعتقاد به تبار پادشاهى بر تمامى شاهنامه سايه انداخته است و در اينجا نيز نبودن آن ، محمود را نامردى ناشايست براى قبول و درك شاهنامه مىنمايد . نكتهء دومى كه باعث به وجود آمدن اين هجويه شده است ، اختلاف مذهبى بين سلطان و شاعر مىباشد .\r\nايمان فردوسى به حقانيت خاندان على ( ع ) به حدى ثابت و راسخ است كه مثل هر مؤمن ديگر هنگامى كه پاى مذهبش در ميان باشد ، با مقتدرترين مردان روزگار به مبارزه برمىخيزد . هجويهء او با درهم آميختن اين دو اصل از معتقدات او ، قدرت شاعر را توجيه مىنمايد ، و از لحاظ صلابت و شيوايى با بهترين مدائح او برابرى مىكند . در واقع قدرت\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nفردوسى در هجو شبيه قدرت اعجاب‌آميز هجونويسان اوليهء اعراب و يا ايرانيانى مىباشد كه با شعر خود الى الابد شهرت فرمانروايى را ، به مخاطره مىانداختند .\r\nاز مثالهاى دادهء شعر برمىآيد كه انتقاد مستقيم از صاحبان قدرت مشكل بود و زمانى امكان داشت كه قدرت دست‌به‌دست مىگشت و يا شاعر فرار مىكرد و به دربار ديگرى پناه مىبرد . بطور كلى شاعرى كه وابسته به دربارى بود ، جز مديحه‌سرايى و خوش‌آمد گويى چاره ديگرى نداشت . با وجود اينكه شاعر جهت امرار معاش اغلب متكى به ممدوح خود بود ، ولى تعميم اين مطلب كه همه در چاپلوسى و جبهه‌سايى مبالغه مىكردند صحيح نيست . مناعت طبع عده‌اى از شعرا ، كه البته هميشه در اقليت بودند ، اجازه نمىداد بيهوده مدح كسى را بگويند . ابن يمين با بزرگ‌منشى خاص خود مىگويد :\r\n اگر دو گاو به دست آورى و مزرعه‌يى * يكى امير و يكى را وزير نام كنى\r\nبدان قدر چو كفاف معاش تو ندهد * روى و نان جوى از جهود وام كنى\r\nهزار مرتبه بهتر كه از پى خدمت * كمربندى و بر چون خودى سلام كنى \r\nپيدايش تصوف در شعر فارسى ، تحولى بزرگ به وجود آورد و يكى از نتايج آن انتقاد از شعر گفتن بخاطر اميال دنيوى و صلهء ممدوح بود . اكثر صوفيان اوليه مردمانى رنجبر و زحمت‌كش بودند ، و از حاصل دسترنج خود امرار معاش مىكردند و طفيل بارگاههاى امرا نبودند و قناعت و بىنظرى نسبت به امور دنيوى را واقعا رعايت مىكردند . در ثانى ، عده‌اى از نويسندگان متصوف احساس نوعى تعهد نسبت به مردم مىكردند و ارائهء طريق و ارشاد به راه راست را وظيفهء خود مىدانستند و شايد به‌همين جهت بود كه عده‌اى نوشته‌هاى خود را به زبان ساده و حتى به لهجهء محلى تحرير كرده‌اند . به‌همين جهت هم بود كه مىخواستند قرب و منزلت شعر محفوظ بماند تا وسيله‌اى براى پند و اندرز و ابراز عقايد متعالى آنان باشد . سنايى از شاعرى انتقاد مىنمايد و « شرع » را بر « شعر » ترجيح مىدهد . ولى چنان كه از قسمت آخر قصيده‌اش برمىآيد و حملهء شديدى كه به امرا و سلاطين وقت مىكند ، به نظر مىرسد كه منظورش شعراى مديحه‌سرا مىباشد :\r\n شاعرى بگذار و گِرْدِ شرع گرد از آنك * شرعت آرد در تواضع ، شعر در مستكبرى\r\nخود گرفتم ساحرى شد شاعريت اى هرزه‌گوى * چيست جز لا يفلح الساحر نتيجهء ساحرى\r\nرمز بىغمزست تأويل نطق انبيا * غمز بىرمزست تخييلات شعر و شاعرى\r\nهرگز اندر طبع يك شاعر نبينى حذق و صدق * جز گدايى و دروغ و منكرى و منكرى\r\nهركجا زلف ايازى ديد خواهى در جهان * عشق محمود بينى ، گپ زدن بر عنصرى \r\n\r\n","description":"","footnote":"","page_name":" 445 ","page_number":445},
  {"content":"\r\n\r\n . . . چند گويى ، گِرْدِ سلطان گرد ، تا مقبل شوى * رو تو و اقبال سلطان ، ما و دين و مدبرى \r\nعطار نظر ديگرى دارد و به شعر مقام بسيار والايى مىبخشد و تحسر او از اينست كه مديحه‌سرايان آن را تا درجهء ابتذال پائين آورده‌اند :\r\n شعر را كردند بهتر چيز نام * كى تواند بود ازين برتر مقام\r\nشعر چون در عهد ما بدنام ماند * پختگان رفتند و باقى خام ماند\r\nلا جرم اكنون سخن بىقيمتست * مدح منسوخ است ، وقت حكمتست\r\nدل ز منسوخ و ز ممدوحم گرفت * ظلمت ممدوح در روحم گرفت\r\nتا ابد ممدوح من حكمت بس است * در سر جان من اين همت بس است \r\nاعتقاد دينى امرا و سلاطين باعث مىشد كه عرفا و علما و مقدسين از امتيازى خاص برخوردار شوند ، و سنتى وجود داشت كه اغلب اين گونه اشخاص سپر بلاى مردم مىشدند و جان آنها را از ظلم و تعدى صاحبان قدرت نجات مىدادند . مىگويند تيمور لنگ در يكى از لشكركشيهاى خود كه ده هزار نفر را اسير گرفته بود به اردبيل رسيد و به خدمت شيخ صفى الدين اردبيلى شتافت و از شيخ خواست تا تقاضايى از او بكند . شيخ صفى الدين آزادى آن اسرا را خواستار گرديد . براى سفاكى چون تيمور چنين گذشتى نامعقول آمد ، ولى بخاطر شيخ موافقت كرد هرچند نفر را كه در خانقاه او جاى بگيرند آزاد سازد . از قضا خانقاه دو در داشت و اسراء از درى وارد و از در ديگر خارج شدند . بدين ترتيب تيمور مطابق قولى كه داده بود مجبور به آزاد كردن آنها گرديد .\r\nگاهى شعرا نيز از جنبهء تقدس برخوردار بودند و در ادبيات فارسى تعداد اين گونه كم نيست . سعدى در اواخر عمر چنين جنبه‌اى به خود گرفته بود و حكمرانان وقت ، از انتقادات و اندرزهاى او نمىرنجيدند . در ملاقاتى كه شيخ با آباقا خان مىكند ، پادشاه مغول از او راهنمايى مىخواهد ، و او در ضمن نصيحت به عدل و داد ، اين شعر را انشاء مىكند :\r\n شهى كه پاس رعيت نگاه مىدارد * حلال باد خراجش كه مُزد چوپانيست\r\nو گرنه راعى خلق است زهر مارش باد * كه هرچه مىخورد او ، جزيت مسلمانيست \r\nمؤلف راحة الصدور همين نكته را ضمن داستانى دربارهء بابا طاهر عريان ، نشان مىدهد . راوندى مىنويسد : « شنيدم كه چون سلطان طغرل بيك به همدان آمد از اوليا سه پير بودند : بابا طاهر و بابا جعفر و شيخ جمشاد . كوهكى است بر در همدان آن را خضر خوانند . بر آنجا ايستاده بودند . نظر سلطان بر ايشان آمد ، كوكبهء لشكر بداشت ؛ پياده شد و با وزير ابو نصر الكندرى پيش ايشان آمد ، دستهاشان ببوسيد . بابا طاهر پارهء شيفته‌گونه\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nبودى ، او را گفت : « اى ترك با خلق خدا چه خواهى كرد ؟ » گفت : « آنچ تو فرمايى . » بابا گفت : « آن كن كه خدا فرمايد ( آيه ) ان الله يأمر بالعدل و الاحسان . » سلطان بگريست و گفت : « چنين كنم . » بابا دستش بستد و گفت : « از من پذيرفتى ؟ » سلطان گفت : « آرى ! » بابا سر ابريقى شكسته كه سالها از آن وضو كرده بود از انگشت و دست بيرون كرد و در انگشت سلطان كرد و گفت : « مملكت عالم چنين در دست تو كردم بر عدل باش . » سلطان پيوسته آن ( را ) در ميان تعويذها داشتى و چون مصافى پيش‌آمدى آن در انگشت كردى . اعتقاد پاك و صفاى عقيدت او ( چنين بود ) . »\r\nصفت « شيفته‌گونه » در اينجا حائز اهميت خاص است . اين حالت « شيفتگى » يا « ديوانگى » در بعضى از عرفا و اوليا وجود داشت و آنها را « عقلاى مجانين » خوانده‌اند .\r\nاين خود پديدهء جالبى است كه از يك‌سو اعتقاد جوامع ابتدايى را منعكس مىسازد كه داشتن قدرت فوق العاده و ارتباط با ما بعد الطبيعه را با نوعى حالت عدم تعادل و « شيفتگى » مربوط مىدانستند : و از سوى ديگر بنا به مصداق « ليس على المجنون حرج » ، هرگونه انتقادى از اين گونه اشخاص پسنديده و قابل قبول مىنمود . چنان كه مولوى مىگويد :\r\n سخن راست ، تو از مردم ديوانه شنو * تا نميريم مپندار كه مردانه شويم \r\nدر ضمن بايد گفت هنگامى كه شاعرى نكته‌اى انتقادآميز در دهان باصطلاح « ديوانه » اى قرار مىدهد ، طنز مطلب در اينست كه عقل عاقلان با اين نمىرسد و بايد ديوانه‌اى آن را بر زبان آورد . ابن يمين مثالى زيبا در ديوان خود دارد :\r\n ز ديوانه‌اى كرد روزى سؤال * سليمان مرسل عليه السلام\r\nكه چون بينى اين سلطنت كز پدر * مرا ماند با اين همه احتشام\r\nچه خوش دادى ديوانه وى را جواب * كه چون نيست اين مملكت مستدام\r\nپدر مدتى آهن سرد كوفت * تو در باد پيمودنى صبح و شام \r\nاين‌گونه جنون توأم با عقل ، درجات و انواع مختلف داشته است . از سويى مىتوانست به صورت شيفتگى و از خود بيخودى عارفان باشد و از سوى ديگر مىتوانست شوخيهاى جنون‌آميز و در عين‌حال بيان كنندهء حقايق تلخ زندگى باشد كه به كسانى چون حجى ، بهلول و ملا نصر الدين نسبت داده‌اند . عطار داستان بهلول و هارون الرشيد را به نحو جالبى به نظم درآورده است :\r\n رفت يك روزى مگر بهلول مست * در بر هارون و بر تختش نشست\r\nخيل او چندان زدندش چوب و سنگ * كز تن او خون روان شد بيدرنگ\r\nچون بخورد آن چوب بگشاد او زبان * گفت هارون را كه اى شاه جهان \r\n\r\n","description":"","footnote":"","page_name":" 447 ","page_number":447},
  {"content":"\r\n\r\n يك زمان كاين جايگه بنشسته‌ام * از قفا خوردن ببين چون خسته‌ام\r\nتو كه اينجا كرده‌اى عمرى نشست * بس‌كه يك‌يك بند خواهندت گسست\r\nيك نفس را من بخوردم آن خويش * واى بر تو زانچه خواهى داشت پيش « 1 » \r\n« تعداد اشعار پندآميز در ادب فارسى به حدى زياد است كه حتى نمىتوان نمونه‌هاى جامعى از آنها به دست داد . در اينجا به ذكر چند نمونهء مختلف بسنده مىكنيم . شعرى كه از سعدى نقل مىشود از باب اول گلستان نيست كه به كرات و مرات ظلم و جور امرا را مورد عتاب و سرزنش قرار مىدهد ، بلكه از قصيده‌اى است كه او در مدح ابو بكر سعد زنگى گفته و در نوع خود جالبست . زيرا كه به‌جاى مدح و ثناى معمول و مرسوم شعرا و به‌جاى آنكه چاپلوسى و جبهه‌سايى بىجهت نمايد ، او را پند مىدهد :\r\n به نوبتند ملوك اندر اين سپنج سراى * كنون كه نوبت تست اى ملك به عدل‌گراى\r\nچه مايه بر سر اين ملك سروران بودند ؟ * چو دور عمر بسر شد درآمدند از پاى \r\nانورى در يكى از اشعار خود خواهندگى امرا را نوعى دريوزگى مىداند :\r\n آن شنيدستى كه روزى ابلهى با زيركى * گفت كاين والىّ شهر ما گدايى بىحياست\r\nگفت چون باشد ، آن كز كلاهش تكمه‌يى * صد چو ما را روزها بل سالها برگ و نواست\r\nگفتش اى مسكين غلط اينك از اينجا كرده‌اى * آنهمه برگ و نوا دانى كه آنجا از كجاست ؟\r\nدرّ و مرواريد طوقش اشك طفلان منست * لعل و ياقوت ستامش خون ايتام شماست\r\nاو كه تا آب سبو پيوسته از ما خواستست * گر بجويى تا به مغز استخوانش از نان ماست\r\nخواستن كديه است خواهى عشر خواهى حراج * ز آنكه گَرْ « دَه » نام باشد يك حقيقت را رواست\r\nچون گدايى چيز ديگر نيست جز خواهندگى * هركه خواهد گر سليمانست و گر قارون گداست \r\nبىثباتى مقامات دنيوى و اينكه قدرت خيلى زود و به صورت غير مترقبه دست به دست مىگشت ، اعتقاد به بىاعتبارى مناصب را قويتر مىساخت و ايمان به سرنوشت را دامن مىزد . مشهور است هنگامى كه عمرو ليث صفارى در جنگ با سپاهيان خليفهء عباسى مغلوب شده بود ، در زندان برايش غذايى آورده بودند . سگى سر در ظرف غذا كرده آن را با خود مىبرد . عمرو ليث مىگويد امروز صبح چهار صد شتر ، آبدارخانه مرا حمل مىكرد و امشب يك سگ آن را با خود مىبرد . اين گونه تغييرات ناگهانى به نظر بعضى از محققين و عرفا باعث مىشد كه بعضى از مردم دل و جرأت پيدا كرده اولياء امور را انتقاد نمايند .\r\n\r\n\r\n","description":"","footnote":"\r\n( 1 ) . حسن جوادى « طنز و انتقاد اجتماعى در ادبيات فارسى پيش از مشروطيت » مجله آينده ، شماره پنجم ، مرداد 1360 ، از صفحه 335 تا 343 .\r\n","page_name":" 448 ","page_number":448},
  {"content":"\r\n\r\nسرجان ملكم در خاطرات سفر خود به ايران روى اين نكته تأكيد مىكند و مثال جالب و طنزآميزى از جسارت يك دكاندار اصفهانى مىآورد . مىگويد در زمان فتحعليشاه حاكم اصفهان براى كسبهء شهر ماليات خاص وضع كرده بود ، و يكى از مغازه‌داران از دادن آن امتناع مىكرد ، او را پيش حاكم مىبرند . مىگويد : اگر ماليات را نپردازى بايد شهر را ترك گويى . مىگويد كجا بروم ؟ حاكم جواب مىدهد : به شيراز يا كاشان . اصفهانى مىگويد : پسر عموى تو حاكم يكى است و برادرت حاكم ديگرى . گفت : پس به تهران برو و به پادشاه شكايت كن . دكاندار جواب مىدهد : برادر بزرگت صدر اعظم است . حاكم كه عصبانى شده بود مىگويد : برو به جهنم . اصفهانى بيباك جواب مىدهد : متأسفانه ، پدرت حاجى مرحوم فوت كرده است !\r\nدر لطايف عبيد زاكانى نيز حكاياتى هست كه نشان مىدهد كه گاهى مردم مستقيما از وضع حكومت انتقاد مىكردند . عبيد مىگويد : « در مازندران علاء نام حاكمى بود سخت ظالم . خشكسالى روى نمود ، مردم به استسقا ( طلب آب ) بيرون رفتند . چون از نياز فارغ شدند ، امام شهر دست به دعا برداشته گفت : اللهم ادفع عنا البلاء و الوباء و العلاء ! »\r\nسنايى در قصيده‌اى همين موضوع را پيش مىكشد :\r\n سر به خاك آورد امروز آنكه افسر بوددى * تن به دوزخ برد امسال آنكه گردن « 1 »\r\n. . . تا ببينى روى آن مردم‌كُشان چون زعفران * تا ببينى روى آن محنت‌كشان چون گل انار\r\nجوهر آدم برون تازد برآرد ناگهان * از سگانِ آدمى كيمخت خر مردم دمار\r\nگر مخالف خواهى اى مهدى درآ از آسمان * ور موافق خواهى اى دجال يك ره سر برآر\r\nيك طپانچهء مرگ وزين مردارخواران يك جهان * يك صداى صور وزين فرعون طبعان صد هزار\r\nباش تا بر باد بينى خان راى وراى خان * باش تا در خاك بينى شر سور و شور سار \r\nيكى از شيوه‌هاى انتقاد كه در فارسى وجود داشت ، وصف و گاهى مبالغه در عدل و بزرگوارى سلاطين گذشته بود كه بيشتر بخاطر متنبه ساختن سلاطين معاصر انجام مىگرفت . كتابهايى را كه دربارهء سيرة الملوك يا وصف اخلاق حميدهء شاهان گذشته نگاشته‌اند ، شايد بتوان جزء انتقادات غير مستقيم سياسى به حساب آورد . اين كتب كه در انگليسى به آنها  Mirror of Pninces  مىگويند ، در ادبيات پهلوى نيز سابقه دارد ، و از مثالهاى عمدهء آنها در ادبيات بعد از اسلام ، مىتوان قابوسنامه و سياستنامه را نام برد . در گلستان و بوستان و بسيارى از كتب پند و اندرز از همين شيوه انتقاد از ظالمان گذشته و\r\n\r\n\r\n","description":"","footnote":"\r\n( 1 ) . گردن ، يعنى رئيس قوم .\r\n","page_name":" 449 ","page_number":449},
  {"content":"\r\n\r\nمثال آوردن از عدل و داد سلاطين شده استفاده زيادى شده است . در گلستان مىخوانيم :\r\n« يكى از ملوك بىانصاف پارسايى را پرسيد از عبادتها كدام فاضلتر است . گفت : ترا خواب نيمروز تا در آن يكنفس خلق را نيازارى . »\r\n ظالمى را خفته ديدم نيمروز * گفتم اين فتنه است خوابش برده به\r\nوانكه خوابش بهتر از بيدارى است * آن‌چنان بد زندگانى مرده به \r\nبىاعتنايى به مناصب دنيوى در آثار صفويه و كتب اندرز فارسى اغلب به طرق مختلف نشان داده شده است . امير حسينى در زاد المسافرين خود داستان مشهور اسكندر و « ديوژن » فيلسوف كلبى را به طرز زيبايى به نظم درآورده است كه در عين‌حال انتقاد شديدى است از كسانى كه به مقام و منزلت خود مىبالند :\r\n اين طرفه حكايت است بنگر * روزى ز قضا مگر سكندر\r\nمىرفت همه سپاه با او * و آن حشمت و ملك و جاه با او\r\nناگه به خرابه‌اى گذر كرد * پيرى ز خرابه سر بدر كرد\r\nپيرى نه كه آفتاب پر نور * در چشم سكندر آمد از دور\r\nپرسيد كه اين چه شايد آخر * وين كيست كه مىنمايد آخر ؟\r\nدر گوشهء اين مغاك دلگير * بيهوده نباشد اين چنين پير\r\nخود راند بدان مغاك چون گور * پير از سر وقت خود نشد دور\r\nچون باز نكرد سوى او چشم * ناگاه سكندرش به صد خشم\r\nگفت اى شده غول اين گذرگاه * غافل چه نشسته‌اى در اين راه ؟\r\nبهر چه نكردى احترامم * آخر نه سكندر است نامم ؟\r\nپير از سر وقت بانگ برزد * گفت اينهمه نيم جو نيرزد\r\nنه پشت و نه روى عالمى تو * يك دانه ز كشت آدمى تو\r\nدو بندهء من كه حرص و آزند * بر تو همه روز سرفرازند\r\nبا من چه برابرى كنى تو * چون بندهء بندهء منى تو ! \r\nدر مثالهايى كه تاكنون داده شده اغلب سعى شده است كه انتقاد جنبهء كلى و عمومى داشته باشد ، بدين ترتيب به علت نبودن آزادى بيان طنزنويس در عين‌حال كه مىخواسته است شخص مورد نظر را متنبه سازد ، مىتوانسته است از انتقام و خشم او در امان باشد .\r\nاشعار انتقادى كه اغلب در كشورهاى اروپايى به انواع مختلف طنزنويسى بيان گشته است ، در ايران به خاطر شرايط اجتماعى و همچنين به علّت وجود سنتى پايه‌دار و قديمى در شعر پندآميز و حكمت‌آموز و اهميت خاصى كه نهضت تصوف در فرهنگ و ادبيات\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nكشور ما داشته است ، بيشتر به صورت اشعار پندآميز عرضه گشته و غالبا آميخته به طنز است . اكثر موارد شاعران و نويسندگان از صاحبان قدرت بطور كلى انتقاد مىكنند ، و فقط در بعضى مواقع از شخص خاصى اسم مىبرند . البته انتقاد از كسانى كه دايرهء قدرتشان محدودتر است به وضوح و صراحت بيشترى انجام مىگيرد ، و اميران ، حاكمان و قاضيان از اين دسته‌اند .\r\nخواجوى كرمانى كه اشعار تند و انتقادآميزى در حق عمال مغول در زمان خود دارد ، در يكى از قصايد خود مىگويد :\r\n روزى وفات يافت اميرى در اصفهان * ز آنها كه در عراق به شاهى رسيده‌اند\r\nديدم جنازه بر كتف تونيان و من * حيران كه اين جماعت ازين تا چه ديده‌اند\r\nپرسيدم از كسى كه چرا تونيان شهر * از كارها جنازه‌كشى برگزيده‌اند\r\nحمال مرده در همه شهرى جدا بود * هر شغل را براى كسى آفريده‌اند\r\nبرزد بروت و گفت كه تا ما شنيده‌ايم * حماميان هميشه نجاست كشيده‌اند ! \r\nسعدى به نحوى ديگرى ستمگرى يكى از امراى زمان خود را بيان مىكند :\r\n امير ما عسل از دست خلق مىخورد * كه زهر در قدح انگبين تواند بود\r\nعجب كه در عسل از زهر مىكند پرهيز * حذر نمىكند از تير آه زهرآلود \r\nباز در جايى ديگر سعدى از حاكم ظالم بدين طريق انتقاد مىكند :\r\n حاكم ظالم به سنان قلم * دزدى بىتير و كمان مىكند\r\nگله ما را گله از گرگ نيست * اين همه بيداد شبان مىكند\r\nآنكه زيان مىرسد از وى به خلق * فهم ندارد كه زيان مىكند \r\nقاضيان نيز اغلب مورد انتقاد و طنز نويسندگان قرار مىگرفتند . داستان قاضى همدان و عشق او به نعلبند پسرى در گلستان و فقيه كهن جامه كه به اكراه در محضر قاضى راه مىيابد ولى وسعت معلومات خود را به خوبى نشان مىدهد ، در بوستان فقط دو مورد از موارد بسيار خرده‌جويى بر قاضيان هستند . در جايى ديگر نيز سعدى لبهء تيغ انتقاد خود را متوجه قاضيان مىسازد :\r\n چو خويشتن نتواند كه مىخورد قاضى * ضرورتست كه بر ديگران بگيرد سخت\r\nكه گفت پيرزن از ميوه مىكند پرهيز ؟ * دروغ گفت كه دستش نمىرسد به درخت \r\nباز گويد :\r\n ديد اگر صومعه‌دارى اندر ملكوت * همچو ابليس همان طينت ماضى دارد\r\nناكسست آن‌كه به دو جامه و دستار كس است * دزد دزد است ، و اگر جامهء قاضى دارد \r\n\r\n","description":"","footnote":"","page_name":" 451 ","page_number":451},
  {"content":"\r\n\r\nمير عبد الحق استر آبادى ( از شعراى قرن نهم ) با طنزى لطيف ، شيوه گرفتن منصب قضا را انتقاد مىنمايد :\r\n ز گلپايگان رفت شخصى به اردو * كه قاضى شود ، صدر راضى نمىشود\r\nبه رشوت خرى داد و بستد قضا را * اگر خر نمىبود قاضى نمىشد \r\nشيخ نجم الدين كبرى ، صوفى مشهور قرن ششم و اوايل قرن هفتم و مؤسس سلسلهء كبرويه كه در حمله مغول كشته شد ، از صاحبان مناصب به عنوان « خواجگان » انتقاد مىكند :\r\n خواجگان در زمان معزولى * همه شبلى و بايزيد شوند\r\nباز چون بر سر عمل آيند * بدتر از شمر و از يزيد شوند \r\nلطف اللّه نيشابورى از شعراى دوره شاهرخ ، تقريبا همين موضوع را به نحو ديگرى بازگو مىكند :\r\n اى كه گرديدى و جستى و نديدى در جهان * يك جنيد و شبلى و معروف ، كرخ و بايزيد\r\nديده بگشا تا عيان بينى به هر گوشه هزار * عمرو عاص و عنتبه ، بو جهل و مروان و يزيد \r\nمحمد عبده ، از شعراى دورهء سلجوقى ، با جناسى بسيار لطيف از اهل ديوان بطور كلى انتقاد مىكند :\r\n گويند مرا چرا گريزى * از صحبت و كار اهل ديوان\r\nگويم زيرا كه هوشيارم * ديوانه بود قرين ديوان \r\nابن يمين نيز دورى گزيدن از اهل ديوان را توصيه مىكند و معتقد است كه مردم خود باعث مىشوند كه آنها به مقام خود ببالند :\r\n به زيارت بَرِ اصحاب مناصب كم‌رو * گر نخواهى كه ز اعزاز تو چيزى كاهند\r\nهمچو باران كه نخواهند كه بسيار شود * ور نيايد ز خدايش به تضرع خواهند \r\nابن يمين با صراحت تمام از شيوه و آئين بزرگان عهد خود سخن مىگويد و از روش نامطلوب آنان انتقاد مىكند :\r\n نبود مهترى كه بروز و به شب * بادهء خوشگوار نوشيدن\r\nيا طعام لذيذ را خوردن * يا لباس لطيف پوشيدن\r\nيا بدان كس كه زير دست بود * هر زمان بىسبب خروشيدن\r\nمن بگويم كه مهترى چه بود * گر بخواهى ز من نيوشيدن\r\nهمگنان را ز غم رهانيدن * در رعايت به خلق كوشيدن \r\nعبيد زاكانى با طنز گيراى خود در رسالهء اخلاق الاشراف همين موضوع را به نحو\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nديگرى عنوان مىكند ، و مىگويد عدالت در روزگاران گذشته يكى از فضايل اربعه شمرده مىشد ، ولى امروز اين آئين « منسوخ گشته . . . » « 1 » و راه فراموشى سپرده است .\r\n\r\nتداوم فرهنگ و ادبيات ايران در طول تاريخ\r\nبه نظر دكتر زرين‌كوب : « ويژگيهاى فكر ايرانى كه طى تاريخ از صافى زمان گذشته است و از گذشته‌هاى دور تا به زمان ما رسيده است . . . صورتهاى گوناگون دارد . . . آنچه اين گونه انديشه‌ها را در طى قرنهاى دراز نگه مىدارد و پرورش مىدهد ، چگونه ادبيّاتى است ؟\r\nدر ادبيات اسلامى ايران ، چيزى كه مخصوصا اين جنبه انسانى فرهنگ ما را جلوهء بيشتر مىدهد ، عرفان است ، عرفان ايرانى - بدون شك در مجموع اين عرفان جنبه‌هاى منفى هم هست كه انعكاسى از انحرافها و ضعفهاى انسانى است و فرهنگ و ادبيّات هيچ قومى از آن خالى نيست .\r\nادبيات غير عرفانى هم عليرغم آلودگيش به تملق و دروغ و بيان تصنّعى در آنچه تعلق به عشق و هيجان و احساس و اخلاق دارد ، گهگاه به بعد انسانى مىرسد و مخصوصا ادبيات حماسى و بزمى ايران در كلام فردوسى و نظامى به اوج مىرسد .\r\nاين گونه آثار بىآنكه در چهارچوبه عنوان شرقى و غربى ، كهنه و نو ، فئودال و بورژوا ، محدود بماند ، حتى در عين آنكه معرّف جوّ مخصوص دنياى خود هستند ، به همهء انسانيّت تعلق دارند و در شكل فعلى آنها نه فقط تجارب و آرمانهاى طبقهء اجتماعى شاعرانشان تبلور دارد ، بلكه آمال و آلام تمام طبقات انسانى نيز كه طى قرنهاى دراز از طريق روايات سنتى در مآخذ آنها راه يافته است ، در آنها رسوب كرده است . . . اما فرهنگ ايران ، آنچه مخصوصا ويژگيهاى مربوط به جنبه انسانى را خيلى بيش از مختصات شرقى و غربى نشان مىدهد ، ادبيات عرفانى است ، كه در آن قطع نظر از جنبه‌هاى نادر ضعف و انحراف كه گهگاه در آن هست ، تمام طبقات انسانيت و حتى انسانيت مجرد از اعتبارات مربوط به طبقات اجتماعى را در بر مىگيرد .\r\nبه علاوه ، ويژگيهاى فكرى فرهنگ ايرانى ، تسامح ، آزادى اراده و اغتنام فرصت ، در اين ادبيات به اوج اعتلايى كه به قامت انسانيت است مىرسد ، تسامح نه فقط اختلاف در مذاهب و عقايد را ناديده مىگيرد ، اختلاف در طبقات و نژادها را نيز بىاعتبار مىيابد و به جايى مىرسد كه در گيرودار كشتار و ويرانى عهد صليبى و مغول ندا درمىدهد كه :\r\nبنى آدم اعضاى يكديگرند . . . فرهنگ ايرانى كه در سير دراز آهنگ گوناگون خويش از\r\n\r\n\r\n","description":"","footnote":"\r\n( 1 ) . همان مجله ، از ص 661 تا 665 .\r\n","page_name":" 453 ","page_number":453},
  {"content":"\r\n\r\nبسيارى جهات به بعد انسانى مىرسد از برخورد با غرب كه در واقع مرحله‌يى از مسير حيات امروزى اوست چه وحشتى بايد داشته باشد كه دائم به اين مسئله همچون مسئلهء حضور يك مانع و مزاحم ناراحت كننده بينديشد ؟ « 1 »\r\nفرهنگ ايرانى كه متعلق به انسانيت است ، در طى تاريخ دراز خويش ، اولين دفعه نيست ، كه با همچو تجربه‌يى روبرو مىشود ، براى ايران برخورد با امرى كه تمام سنتها ، تمام ارزشها و تمام مظاهر حيات وى را در معرض امتحان و بحران قرار دهد ، تازگى ندارد ، اگر هجوم اسكندر و هجوم مغول كه در مدت نزديك 25 قرن تاريخ ايران نظائر متعدد ديگر هم ( البته نه با اين مايه شدت و حدّت ) دارد ، غالبا از حدود پيش و پس برون‌مرزها و پس و پيش كردن عناصر حاكم تجاوز نكرد و بيش از يك غلبه نظامى نبود ، پيدايش اسلام و سقوط مداين به دست قومى كه خودشان جز قرآن و شمشير چيزى براى دنيا نياوردند ، ايران را مثل قسمتى از دنياى بيزانس مواجه با وضعى تازه كرد كه در آن تمام سنتها ، تمام ارزشها و تمام اعتبارات موجود در معرض بحران واقع شد ، و معروض دگرگونى . چيزى كه قرآن كريم براى دنياى قديم آورد ، خودش فلسفهء خاصى نبود ، اما بنياد يك فرهنگ تازه بود كه همان را نه اعراب ، بلكه ساير مسلمين ساخته‌اند و شايد بيش از همه ايرانيها ، اما پيام قرآن كه بنياد يك فرهنگ تازه شد ، دنياى ساسانيان و ارزشهاى حاكم بر آن را به كلى زيرورو كرد ، با اين پيام در تمام قلمرو آيين زرتشت هم تعصب طبقاتى و نژادى قديم ساسانيان از بين رفت ، هم غذا و شراب مردم با مقررات حلال و حرام تازه مواجه شد و هم ازدواج و ارث ، سنتها و قواعد ديگر يافت و هم حتى قدرت يزدان و اهريمن و امشاسپندان چنان زيرورو شد كه منظره آسمان هم مثل منظره زمين به كلى دگرگون گشت و با اينهمه ايران از گذشتهء خويش جدا نشد و بر خلاف آنچه براى مصر و شام پيش‌آمد ، ايران توانست شخصيّت خود را حفظ كند ، اگر در يك تجربه سخت‌تر ، كه حتى خدايان آسمان هم از دگرگونى در امان نماندند ، ايران توانست همچنان ايران بماند ، چرا در برخورد با يك بحران تازه كه نوگرايى و نه غرب‌گرايى است به همان اندازه موفق نماند ؟\r\nآنچه از اين بحث نتيجه مىشود ، اين است كه ، برخورد با غرب ، برخورد با تمدن بورژوا و برخورد با مدرنيسم يا هر نام ديگر كه بر آن بتوان گذاشت ، براى فرهنگ ايران ، به هيچ‌وجه مسئله‌يى نيست ، حتى تأمل در اين مسائل براى يك فرهنگ آفريننده ، اتلاف وقت و موجب بازماندن از نقش آفرينندگى اوست . » « 1 »\r\n\r\n\r\n","description":"","footnote":"\r\n( 1 ) . نه شرقى ، نه غربى ، انسانى ، دكتر عبد الحسين زرين‌كوب ، ص 36 به بعد .\r\n","page_name":" 454 ","page_number":454},
  {"content":"\r\n\r\n\r\nچهرهء ديگرى از ادبيات خلق ايران\r\n\r\nامثال سائره\r\nيكى از مظاهر فرهنگ و تمدن و ادبيات هر كشور ، امثال سائره و كلمات قصار و پرمغزى است كه از دهان بزرگان علم و ادب يا مردم عادى آن ديار تراوش كرده است . « در همين زبان فارسى ، هزاران امثال سائره هست كه هركدام داراى يك جهان ذوق و انديشه و حسن تعبير در اداى مقصود است و ما بدون كمترين توجهى آنها را ضمن گفتار خود به كار مىبريم . . . بيشتر اوقات كه از تغيير حالتهاى نفسانى و معانى دقيق يدرك و لا يوصف ، كميتمان لنگ مىشود ، سخن را كوتاه كرده به يك تمثيل اكتفا مىكنيم و چقدر از اين امثال را همه روزه از زبان عارف و عامى مىشنويم .\r\nشما بجاى : آن سبو بشكست و آن پيمانه ريخت - اين قافله تا به حشر لنگ است - اين همان چشمهء خورشيد جهان‌افروز است - باقى عمر ايستاده‌ام به غرامت - بر لب جوى نشين و گُذر عمر ببين - به هركجا كه روى آسمان همين رنگ است - به هر چمن كه رسيدى گلى بچين و برو - تا ريشه در آب است اميد ثمرى هست - ترسم آزرده شوى ورنه سخن بسيار است - چنان با نيك و بد سركن . . . - چگونه بد كردى برو ايمن مباش - ديدى كه خون ناحق پروانه شمع را . . . - در خانه اگر كس است يك حرف بس است - روزگار آيينه را محتاج خاكستر كند - رقيب آزارها بنمود و جاى آشتى نگذاشت - ز هشياران عالم هر كه را بينى غمى دارد - عَسَل در باغ هست و غوره هم هست - عدو شود سبب خير اگر خدا خواهد - هركه بامش بيش برفش بيشتر . . . - برگ سبزى است تحفهء درويش - لقمه سر سيرى دارد - چون بد آيد هرچه آيد بد شود - فواره چون بلند شود سرنگون شود - به در مىگويم تا ديوار بشنود - هرگز از شاخ بيد بر نخورى - چراغ مرده كجا شمع آفتاب كجا ؟ - كبوتر با كبوتر باز با باز - دشمن نتوان حقير و بيچاره شمرد - تا پريشان نشود كار به سامان نرسد - ما كجاييم در اين بحر تفكر تو كجايى - بسا كس كه داد از طمع جان به باد - نمك خوردى و نمكدان را شكستى - گداى متكبر - رنگ رخسار خبر مىدهد از سرّ ضمير - بوجار لنجان - تا تنور گرم است نان بپز - نشايد كوفت آهن جز به آهن - لاف در غربت و گوز در بازار مسگرها - كار را به دست كاردان بسپار - كار به جان و كارد به استخوان رسيد - آب كه از سر گذشت . . . - هرچه بگندد نمكش مىزنند - اين دولت و ملك مىرود دست‌به‌دست - وقت ناكامى توان دانست يار - اينهمه چمچه زدى كو حلوا - براى دوستان جان را فدا كن - از مارگير مار\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nبرآرد همى دمار - جنگ دو سر دارد - نيكى گم نمىشود - لاف از سخن چو در توان زد - حيا مانع روزى است - حق گرفتنى است نه دادنى - جهان سر به سر حكمت و عبرت است - اين طفل يكشبه ره صد ساله مىرود - خنك كسى كه پس از وى حديث خير كنند - فكر سالم در بدن سالم است - اول انديشه وانگهى گفتار - تهى پاى رفتن به از كفش تنگ - چه بسا خاموشى بهترين گفتارهاست - هرچه آيد سال نو ، گويم دريغ از پارسال - مگس جايى نخواهد رفت جز دكان حلوايى - دست از پا درازتر آمد - دورى و دوستى - آفت جان من است عقل من و هوش من - تير از شست و فرصت از دست رفت - سخن‌چين بدبخت هيزم‌كش است .\r\n بدى در قفا عيب من كرد و خفت * بتر زان قرينى كه آورد و گفت \r\nچه رنجها كه كشيدند و ديگرى آسود - گاه باشد كه كودك نادان ، به غلط بر هدف زند تيرى - از همان راهى كه آمده بودم برگشتم - جاى شكرش باقى است - پيرى است و هزار عيب - به قدر گليمت بكن پا دراز - روزى به قدر همت هركس مقرر است - ياعلى غرقش كن منم بالاش - كار كردن خر ، خوردن يابو - سر را كاشى شكسته ، تاوانش را قُمى مىدهد - مقصود تويى ، كعبه و بتخانه بهانه - منعم به كوه و دشت و بيابان غريب نيست - عجله كار شيطان است - دم را غنيمت شمار - گندم از گندم برويد جو ز جو .\r\n در مقام تجربهء دوستان مباش * « صائب » كه زود بىكس و بىيار مىشوى\r\nبه تمناى گوشت مردن به * كه تقاضاى زشت قصابان \r\nهركسى بر طينت خود مىتند - يا مسلمان باش يا كافر ، دورنگى تا به كى - بيگارى بهتر از بيكارى - زيره به كرمان و فلفل به هندوستان بردن - چونكه صد آمد نود هم پيش ماست .\r\n چو عشق نو كند ديدار در دل * كهن را كم شود بازار در دل \r\nشب حامله است تا چه زايد فردا ؟ - مار گزيده از ريسمان سياه و سفيد مىترسد - آه صاحب درد را باشد اثر - فلان به پيسى افتاد - پس از من گو جهان را آب گيرد - نم پس نمىدهد .\r\n از مار نزايد به جز از بچه مار * گوهر به كان خويش ندارد بسى بها \r\nنه هركه آيينه دارد سكندرى داند - شنيدن كى بود مانند ديدن - هر گردى گردو نيست - اى بسا آرزو كه خاك شده - آدمى به اميد زنده است - بر رسولان پيام باشد و بس - كَلْ اگر طبيب بودى سر خود دوا نمودى - وعده‌هاى سر خرمن دادن - كه ناكس ، كس نمىگردد ، از اين بالانشينىها .\r\n\r\n","description":"","footnote":"","page_name":" 456 ","page_number":456},
  {"content":"\r\n\r\n گر ز هفت آسمان گزند آيد * راست بر جان مستمند آيد \r\nجوينده يابنده است - قصاب به فكر دنبه است ، گوسفند به فكر جان است - زندگانى به مراد همه‌كس نتوان كرد - از كوزه همان برون تراود كه در اوست - زدى ضربتى ، ضربتى نوش كن - دريغ سود ندارد چو رفت كار از دست - دست شكسته و بال گردن است - براى دستمالى قيصريه را آتش مىزنند . . . بلى شما به‌جاى اين امثال چطور مىتوانيد اينهمه معانى را در قالب الفاظ ديگر به اين سلاست و روانى بريزيد . . . » « 1 »\r\n« بعضى از امثال سائره صرفا جنبهء تاريخى دارد ، مثل اينكه مىگوييم فلانى كارهاى شاه سلطان حسين را مىكند يا حرفهاى شاه طهماسبى مىزند يا با اين اميد بنشين كه قائم مقام از باغ درآيد ، كه بر واقعهء قتل قائم مقام فراهانى به امر محمد شاه قاجار اشاره شده است ، يا حكيم باشى را دراز كنيد . - ولى بعضى ديگر از امثال سائره جنبهء ملّى و توده‌اى دارد ، چنان كه مىگوييم : قربان روم خدا را ، يك بام و دو هوا را - دوستيش به دوستى خاله خرسه مىماند - از دعاى گربه سياه باران نمىبارد - كوزه‌اش ، سر ما شكست و سكّه‌اش گير ديگران آمد - مغز خر بخوردش داده‌اند - دعوا سر لحاف ملا نصر الدين بود - به روباه گفتند كو شاهدت ؟ گفت دمم .\r\n نيش عقرب نه از ره كين است * اقتضاى طبيعتش اين است \r\nناگفته نگذاريم كه غير از آنچه ديديم در كتب و آثار گذشتگان نيز جسته جسته مثلهاى ساير و كلمات و جملات جامعى به چشم مىخورد كه گردآورى آنها خالى از فايده نخواهد بود . از جمله عنصر المعالى در قابوسنامه مىگويد : « بىسيم ز بازار تهى آيد مرد - دَدِ آزموده به از مردم ناآزموده - گنجشكى به نقد به كه طاووسى به نسيه - مار را به دست كسان بايد گرفت - در هزيمت بوق زدن - آن را كه به گور خفت ، به خانه نتواند خفت - يكباره پيه به گربه نتوان سپرد . . . » « 2 »\r\n\r\nامثال و متلكها در فارسى\r\n« خر رفت و رسن برد ( قابوسنامه ) - دو قرت و نيمش باقى است - روباه تا ته چاه است\r\n\r\n\r\n","description":"","footnote":"\r\n( 1 ) . مجله يغما ، تير ماه 27 ص 170 و مرداد سال 27 ص 228 نقل و تلخيص از مقاله شادروان سيد مصطفى طباطبائى تحت عنوان امثال عربى و معادل آنها در فارسى ، ناگفته نگذاريم كه سيد مصطفى طباطبايى و اخوى ايشان و سيد ابو الفضل طباطبايى هردو اهل فضل و كمال بودند و آثار و ترجمه‌هاى گرانبهايى از آنان به يادگار مانده است .\r\n( 2 ) . سبك‌شناسى ، ج 2 ، ص 130 .\r\n","page_name":" 457 ","page_number":457},
  {"content":"\r\n\r\nكرباس خبر مىكند ( امثال و حكم ) - روباه را گفتند شاهدت كيست ، گفت : دمم - روباه به آلو نرسيد ، گفت : مرا ترشى نسازد ( ترجمان البلاغه ) - زنگوله را به گردن گربه كى مىبندد ؟ - سگ زرد برادر شغال است - سگ را بزنند يوز پند گيرد ( ترجمان البلاغه ) - شترمرغ را گفتند بار ببر ، گفت : مرغم ، گفتند بپر ، گفت : شترم - شتر را گفتند چرا فلانت از پس است گفت چه چيزم مثل همه‌كس است - شغال بيشهء مازندران را ، نگيرد جز سگ مازندرانى - عاقب گرگ‌زاده گرگ شود - قاطر را گفتند پدرت كيست ؟ گفت : آقا داييم اسب است - گربه دستش به گوش نرسيد گفت بو مىدهد - مار از پونه خوشش نمىآيد دم لانه‌اش سبز مىشود - مور را چون اجل رسد پر برآورد - مرغى كه انجير مىخورد نوكش كج است - موش به سوراخ نمىرفت جاروب به دمش بست - ميمونى كه از همه زشت‌تره بازيش از همه بيشتره - نيش عقرب نه از ره كين است ، اقتضاى طبيعتش اين است . . . » « 1 »\r\nحكايتى شيرين : در لطايف الطوايف تأليف مولانا فخر الدين على آمده است : « مردى بود ظريف و هزّال و قرض بسيار برو جمع شده بود غريمان « 2 » برو ازدحام كردند ، بيچاره شد و ندانست كه چه كند ، غريمى برو رحم كرد و در خلوت او را گفت ، اگر من ترا حيلتى آموزم كه همه غريمان ترا واگذارند چه مىگويى ، گفت : هرچه فرمايى به جان ايستادگى دارم . گفت : شرط كه قرض مرا بازدهى . قبول كرد ، گفت : چون قرض خواهى ، نزد تو آيد و زر طلبد ، بر روى او بانگ سگ كن ، و بايد كه غير اين از تو فعلى صادر نشود ، هزال آن را قبول كرد و چون روز ديگر قرض‌خواهان هجوم كردند ، او در برابر ايشان عف‌عف مىزد ، هرچند او را ملامت كردند ، غير از اين آوازى از او نيامد ، غريمان باهم گفتند دماغ او از جهت افلاس خلل پيدا كرده و ازو حاصلى نيست ، او را گذاشتند و رفتند بعد از رفتن ايشان آن غريم كه او را اين حيلت آموخت آمد و گفت : ديدى كه چون غريمان از سر تو باز شدند . - اكنون بيا و به شرط خود وفا كن و زر مرا بده ، او در برابر غريم آواز عف‌عف كرد ، غريم گفت : شرم باد كه به اين حيله مرا پيش مىبرى ، هزل را بگذار و زر مرا بده ، باز عف‌عف آغاز كرد ، هرچند كه مرد به عنف و لطف به او گفت ، جز عف‌عف چيزى نشنيد . آخر او نيز نااميد شده آن هزال را بگذاشت و برفت . . . » « 3 »\r\n\r\n\r\n","description":"","footnote":"\r\n( 1 ) . نه شرقى نه غربى ، انسانى - از اساطير و فرهنگ عامه دكتر زرين‌كوب ، ص 290 .\r\n( 2 ) . طلبكاران\r\n( 3 ) . لطايف الطوايف طبع احمد گلچين معانى ، ص 323 به بعد .\r\n","page_name":" 458 ","page_number":458},
  {"content":"\r\n\r\nاز نظير همين حكايت است كه اين مثل معروف را ساخته‌اند : « با همه‌كس پلاس با ما هم پلاس »\r\nدر شعر سنايى اين بيت است :\r\n چند گوئى سنايى آنِ من است * با همه‌كس پلاس و با ما هم \r\nو انورى يك‌جا كه در ستايش ممدوح چنان كه عادت اوست به مبالغه مىگرايد ، به اين مثل اشارت مىكند :\r\n خواستم گفتن كه دست و طبع او بحرست و كان * عقل گفت اين مدح باشد ؟ نيز با ما هم پلاس \r\nمىگويد خواستم دست و طبع او را به بحر و كان تشبيه كنم عقل بر من خنديد و بانگ زد كه اى بابا اين هم شد مدح ؟ با ما هم پلاس . . . » « 1 »\r\n\r\nرفتار و كردار عامه فرانسوى و ايرانى بر مبناى امثال سائره\r\n« در ميان تمام آثار ادبيات عاميانهء هر گروه انسانى ، ضرب المثل‌ها ، مبيّن شخصيت و كيفيّات روحى آن گروه است ، مجازها و استعارات بيشمارى كه در امثال به كار رفته است ، به منزلهء اسباب و ابزار و پيرايه‌هايى است كه هر قوم و ملّتى ، احساسات و نمايشهاى درونى خود را اعم از كمدى و « تراژدى » در آن بر روى صحنه مىآورد ، پس مىتوان پذيرفت كه محيط طبيعى افراد هر قوم و ملت با تمام ويژگيهاى خود از آسمان و آب‌وهوا و اقليم گرفته تا گياهان و جانداران در آينهء امثال جلوه‌گر است . . . هر ملتى با صداقت تمام و بطور ناخودآگاه ، پندارها و خرافات و موهومات و معتقدات و سنتها و هرچه را بر آن عقيده و ايمان دارد و حتى آنچه را كه تظاهر مىكند كه بدان اعتقاد دارد يا از نياكان خود به رسم ميراث به او رسيده و يا خود كشف و اختراع كرده است در همين امثال خود انعكاسى مىبخشد . از طرف ديگر نكات و گوشه‌هاى طنز آميخته‌اى كه در امثال زيادى وجود دارد ، در حقيقت معرف كيفيات اخلاقى هر ملتى است كه به زبان آن زوايا و خفاياى خلقيات خود را و على الخصوص استعداد او را در هزل و طنز و نكته‌پردازى و بذله‌گويى آشكار مىسازد .\r\nامثال و حكم هرچند در كشورهاى غربى امروز ديگر آن رونق و جلوهء پيشين خود را ندارد ، اما برعكس در مشرق زمين هنوز هم از شهرت و اعتبار خاصى برخوردار هستند و ادبيات قريب به اتفاق اين كشورها گواه اين مدعاست .\r\n\r\n\r\n","description":"","footnote":"\r\n( 1 ) . نه شرقى نه غربى انسانى از اساطير و فرهنگ عامه دكتر زرين‌كوب ص 494 .\r\n","page_name":" 459 ","page_number":459},
  {"content":"\r\n\r\nارسطو بيش از دو هزار سال پيش از اين ، معتقد بوده است كه « امثال و حكم در حكم خوشه‌هاى حكمت باستانى است كه در پرتو ايجاز و درستى و صواب از خطر نابودى بر كنار مانده است . »\r\nدانشمندان مغرب زمين از اواخر سدهء گذشتهء ميلادى ، ضرب المثل‌ها را از لحاظ جامعه‌شناسى و زبانشناسى مورد تحقيق قرار دادند و براى اين رشته از علم و تحقيق اصطلاح نامأنوس  « Paremiologie »  را كه مىشود به فارسى « مثل‌شناسى » ناميد اختيار كردند .\r\nآقاى دكتر رضوانيان دربارهء امثال و حكم اثر پرارج مرحوم دهخدا چنين اظهارنظر نموده است : « اين جنگ بزرگ بخاطر بيست و پنج هزار امثال و حكم و گفتارها و ابيات حكمت‌آميزى كه دارد بلاترديد داراى اهميت تحقيقى بسيار است ، چيزى كه هست مؤلف بزرگوار مقدار زيادى از ابيات و نيز قطعات شعرى را كه گاهى به زبان عربى است در مجموعهء خود فراهم آورده است كه البته حاوى نكات اخلاقى و افكار بلند حكمتى و آموزشى است . ولى گاهى كاملا داراى جنبهء ضرب المثلى نيست و گاهى نيز ( مانند مجموعه‌هاى ديگرى كه در اين رشته موجود است ) مآخذ و منابع ارائه داده نشده است . و اين در صورتى است كه صاحبنظران و پژوهشگران فن در جمع‌آورى امثال و حكم همواره تأكيد كرده‌اند كه تنها هنگامى مىتوان به يك ضرب المثل در مطالعات مربوط به تاريخ و جامعه‌شناسى ارزش سنديت داد كه از شرايط كاربرد و استعمال آن در دوره‌اى كه بتوان تاريخ آن را به دقت مشخص كرد وقوف كافى داشته باشيم . »\r\nمؤلف براى جلوگيرى از حجم بيش از اندازهء مجموعهء خود به جمع‌آورى ضرب المثلهايى پرداخته است كه در بيشتر شهرستانها و استانهاى ايران رايج است ، ولى از ذكر امثال سائر در لهجه‌هاى محلى كه در ايالات مختلف ايران و فرانسه زبانزد مردم است خوددارى كرده است .\r\nكتاب داراى سه قسمت است با عناوين ذيل :\r\nقسمت اول : تحقيق در ساختمان ضرب المثلهاى فرانسوى و فارسى .\r\nاين قسمت مشتمل است بر چهار فصل دربارهء مباحث گوناگون و از آن جمله تعريف ضرب المثل و اصل و ريشه و تحولات ضرب المثلها و نيز در معنى ضرب المثل كه هميشه با حقيقت مطابقت دارد و انتقاد از پاره‌اى ضرب المثلها و جز آن .\r\nقسمت دوم : تحقيقات تطبيقى دربارهء پاره‌اى از مباحث مخصوصى در زمينهء ضرب المثلها .\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nاين قسمت هم مشتمل است بر سه فصل در خصوص فكاهىپردازى در ضرب المثلهاى فارسى و فرانسوى و اصطلاحات مثلى و تشبيهات .\r\nقسمت سوم : جنبه‌هاى روانشناسى جوامع ايرانى و فرانسوى در ضرب المثلهاى هريك از اين دو ملت .\r\nاين قسمت داراى سه فصل است از قرار ذيل :\r\n1 - مسائل مربوط به تحقيق و تتبعى كه اساسش روايات لسانى است .\r\n2 - تجزيهء اجمالى ضرب المثلهاى فارسى و فرانسوى .\r\n3 - تصوير خدا و مقدسين و پاره‌اى از طبقات اجتماعى در آئينهء ضروب امثال .\r\nمؤلف در پايان اين قسمت اخير طبقات چهارگانهء ذيل را مورد توجه مخصوص قرار داده است .\r\n1 - كيش و آئين و روحانيون\r\n2 - پادشاهان و حكمرانان\r\n3 - پزشكان\r\n4 - زنان\r\nآنچه براى خوانندگانى كه اهل تخصص در رشتهء امثال و حكم نباشند در مطالعه اين كتاب بيشتر مورد توجه قرار خواهد گرفت ، همانا قسمت تطبيقى اصطلاحات مثلى و ضرب المثلهاى فارسى در مقابل اصطلاحات و امثال سارى و جارى فرانسويان است كه گاهى مايهء تعجب مىگردد ، كه با وجود آن همه مسافتى كه اين دو كشور و دو ملت را از هم جدا مىسازد اين ضرب المثلهاى متشابه كه گويى يكى ترجمه از ديگرى است به چه صورت و در تحت كدام كيفياتى به وجود آمده و تكوين يافته است ؟\r\nدر اينجا به نقل تعداد قليلى از اين قبيل اصطلاحات و ضرب المثلها قناعت مىشود :\r\nگرسنه مثل گرگ - مانند ماهى در آب آسوده بودن - تلخ مانند زهرمار و زقوم - عاشق ديوانه - پرگويى كردن مانند زاغ - مانند ماه بودن - مثل برف سفيد بودن - مثل عاج سفيد بودن - آبى مثل آسمان - مثل روز روشن بودن - تر و تازه مثل گل - به زردى طلا - به سبكى پر -\r\nاز اين نوع مثالها در هردو زبان فارسى و فرانسه بطور فراوان مىتوان يافت . از اين تشبيهات گذشته ، ما مىتوانيم ضرب المثلهاى بسيار ديگرى را در هردو زبان پيدا كنيم :\r\nمال حرام بركت ندارد - ندارى عيب نيست - دروغ مصلحت‌آميز به از راست فتنه‌انگيز است - هركه تنها به قاضى رود ، راضى برگردد - از دل برود هر آنكه از ديده\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nبرفت - آشپز كه دوتا شد ، آش يا شور است يا بىمزه - اسب تيزرو گاهى سكندرى خورد - دوست همه‌كس دوست هيچكس نيست - چون كنى بر مه تفو بر روى تو برگردد او - حرف كه از دهان برآيد گرد جهان درآيد - خر را كه به عروسى برند براى خوشى نيست ، براى باركشى است .\r\nبعضى از ضرب المثلهاى ما اندك اختلافى با ضرب المثلهاى فرانسوى دارد :\r\nيك بز گر گله را گرگين كند ! ( در فرانسه : بجاى « بز » كلمه « ميش » به كار رفته . )\r\nاسب پيشكش را به دندانش نگاه نمىكنند ( در فرانسه : به‌جاى « دندان » « دهان » به كار رفته است . )\r\nخر عيسى چو به مكه رود چون برگردد هنوز خر باشد ( در فرانسه : آدم ابله به روم هم كه برود ابله از آنجا برمىگردد . )\r\nبه هركجا كه روى آسمان همين رنگ است ( در فرانسه : آسمان همه‌جا آبى است . )\r\nمار پوست مىگذارد ولى خو نمىگذارد ( در فرانسه : پوست روباه را مىشود كند ، ولى ترك عادت نمىتوان داد . »\r\nو بالاخره ضرب المثلهايى است كه با وجود لغات و الفاظ كاملا متفاوت داراى معنى و مفهوم يكسان هستند :\r\nبراى يك سگ در مسجد را نمىبندند - كار نيكو كردن از پر كردن است - تا تنور گرم است نان بايد پخت - چراغى كه به خانه رواست به مسجد حرام است - جهانديده بسيار گويد دروغ . » « 1 »\r\n\r\nهنر نمايش\r\nبه نظر دكتر پرويز ناتل خانلرى : « رشته‌هاى تازهء ادبيات كه بر اثر ارتباط با دنياى غرب و به تأثير ادبيات خارجى در اين پنجاه سالهء آخرين در فارسى به وجود آمده ، همه سرنوشت واحدى نداشته‌اند ، يعنى پيشرفت و توسعهء آنها باهم مساوى و يكسان نبوده است .\r\nرمان‌نويسى هيچگاه رونق به‌سزايى نگرفت ؛ راست است كه بعضى نمونه‌هاى خوب و اميدبخش در اين فن به وجود آمد ، اما دورهء معينى را نمىتوان گفت كه زمان رونق رمان\r\n\r\n\r\n","description":"","footnote":"\r\n( 1 ) . دكتر رضوانيان ، نقل از مجله آينده ، سال 9 شماره 1 .\r\n","page_name":" 462 ","page_number":462},
  {"content":"\r\n\r\nفارسى بوده است . امروز هم با كمال تأسف بايد بگوئيم كه در ادبيات ما محصول رمان اندك است و نمونه‌هايى كه هست چندان برجسته و درخشان نيست كه بتوان به بقاى آن اميد داشت ، يعنى دربارهء آنچه كه امروز به وجود مىآيد ، نمىتوان به يقين گفت كه تا ده بيست سال ديگر باز خواننده خواهد داشت و اكنون بايد چشم به راه نويسندگان آينده باشيم .\r\nداستان كوتاه در آغاز پديد آمدن خوش درخشيد : نخست جمال‌زاده نمونه‌هاى خوب از داستان كوتاه به وجود آورد ، سپس صادق هدايت استادى و زبردستى خاصى در اين رشته نشان داد چنان كه نه ميان همزبانان خود ، بلكه پيش ديگران هم قدر و مقامى يافت . چند نويسندهء ديگر نيز هر يك در حد خود و به شيوهء خويش و در نوشتن داستان كوتاه ذوق و هنرى آشكار كردند ؛ اما رونق اين بازار نيز چندى است كه به كساد مىكشد و ديريست كه شهسوار تازه‌اى در اين ميدان به جولان نيامده است .\r\nاما نمايش‌نويسى از صد سال پيش با ترجمهء آثار آخوندزاده به دست ميرزا جعفر قراجه داغى آغاز شد و پس از او ميرزا ملكم خان در اين رشته آثارى به وجود آورد . از آغاز حكومت مشروطه به بعد ، جمعى صاحب ذوق و صاحب هنر در نوشتن نمايشنامه و بازى كردن آن شور و شوق فراوان نشان دادند و فداكارى كردند . تكامل اين هنر ، به خصوص در قسمت نمايشگرى آن ، بسيار تدريجى بود و به دشوارى انجام مىگرفت .\r\nهمهء پيشرفتهايى كه در اين فن حاصل شد ، نتيجهء كوشش اهل هنر بود ، و گرنه در آن دوره هنوز جامعه براى تشويق اين هنر استعدادى نشان نمىداد و زمينهء اجتماعى رشد و تكامل نمايش وجود نداشت .\r\nهنرمندان متعدد در اين كار رنج بردند و هريك به نوبهء خود هنر نمايشگرى را رونقى بخشيدند . اما همهء اين كوششها فردى بود ، اگر نقصى در كار بعضى از اين هنرمندان وجود داشت ، جز خود ايشان كسى بدان توجه نمىكرد ، و اگر كمالى داشتند تنها خود ، آن را درمىيافتند و خرسند مىشدند . وظيفهء اين هنرمندان بسيار دشوار بود ، مىبايست در راهى ناهموار به پيش بروند ، راه را هموار كنند ، ديگران ، يعنى جامعه را نيز در پى خويش بكشانند و رهبرى كنند .\r\nفن نمايش به اين طريق با دشوارى و كندى فراوان پيش رفت ؛ اما پيش از آنكه چه در موضوع نمايش يعنى آنچه كار نويسنده است ، و چه در نمايشگرى يعنى وظيفه‌اى كه به عهدهء كارگردان و صحنه‌ساز و بازيگر قرار دارد كمالى به وجود بيايد و نمونهء بديع و بىنقصى عرضه شود ، ناگهان رو به انحطاط رفت .\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nرواج سينما بىشك يكى از علتهاى عمدهء اين كساد بازار نمايش بوده است . امّا مهمتر از اين علت ظاهرى ، يك علت معنوى مانع پيشرفت اين هنر در ايران شده است و آن تمايل روح ايرانى به كار فردى و پرهيز از كارهاى جمعى است . براى نوشتن رمان و نمايشنامه بايد نويسنده در ذهن خود با افراد گوناگون ارتباط و همزيستى داشته باشد و براى نمايشگرى كار دسته جمعى لازم است . اين‌گونه كار ذهنى و عملى مورد علاقهء ما نيست . شعر ، به خلاف آن‌دو هنر ، كارى انفرادى است . براى سرودن شعر ، خاصه شعر تغزلى يا غنايى ، همين بس است كه شاعر در گوشه‌اى تنها بنشيند و با « خود » زندگى كند نه با ديگران ، و تأثرات و آرزوهاى شخصى و خصوصى خود را روى كاغذ بياورد . اين كار با روح خاص ايرانى متناسب و ملايم است و به‌همين سبب شعر اروپايى كه در آن اغلب به بيان احساسات فردى و خصوصى اهميت بيشتر داده مىشود باب طبع جوانان ايرانى افتاده است و اكنون فعاليت ذوقى و هنرى جوانان ما به سرودن شعر مقصور و محدود شده است ، و از شعر تنها يك نوع آن را كه بيان احساسات شخصى است اختيار كرده‌اند و در اين نوع هم بيشتر توجه ايشان به توصيف احساسات شهوانى است و بىپردگى و گستاخى در اظهار حالات و لذات شهوى نزد ايشان نشانهء اوج هنر شمرده مىشود .\r\nمراد ما ، در اين بحث ، انتقاد از شعر رايج روز نيست ، زيرا كه اين گفتگو مجالى وسيعتر مىخواهد و به زودى دربارهء آن سخن خواهيم گفت . اما اينجا اينقدر مىگوييم كه اگر هم محصول شاعر امروز بسيار ارزنده و درخشان باشد ، باز به آن اكتفا نمىتوان كرد و دريغ است كه همهء قريحه و ذوق و كوشش و همت هنرى يك قوم تنها در يك رشتهء هنر صرف شود و از هنرهاى گوناگون و گرانبهاى ديگرى كه با روح زمانه بيشتر متناسب و براى اجتماع امروزى لازم‌تر است به كلى بىبهره و بيگانه ماند .\r\nنمايش ، گذشته از اهميتى كه در عالم هنر دارد ، از جهت تأثير اجتماعى و تربيتى آن در خور توجه فراوان است . نمايش‌نويس با نمونه‌هاى متعدد و مختلف بشر سروكار دارد . نقص و كمال ايشان را با چشم دقيق و خرده‌بين خود مىنگرد و به ديگران عرضه مىكند . مدح و ستايش بزرگواريها و نيكوئيها و سرزنش و خرده‌گيرى از عيبها و نواقص اخلاقى هيچ ميدانى وسيعتر و مناسبتر از صحنهء نمايش ندارد . تأثير نمايش در اين امور بسيار بيشتر از شعر است ، زيرا كه نمايش ، چنان كه مىدانيم بر اجتماع عرضه مىشود و ذكر اين‌گونه نكات در اجتماع تأثيرى شديدتر دارد .\r\nامروز ازجملهء وظايفى كه به عهدهء رهبران انديشه و ذوق ايرانيان است ، تشويق صاحب‌ذوقان و هنرمندان به نوشتن نمايشنامه و واداشتن جوانان مستعد به تشكيل\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nدسته‌هاى نمايشگرى است ؛ بايد وسايل و موجباتى فراهم آورد كه جوان صاحب قريحهء امروزى تنها راه پيشرفت در هنر را شاعرى ، آن هم به اين صورت مبتذل كه مىبينيم ، نداند و در انواع ديگر ادبيات و هنر كه فن نمايش از مهمترين آنهاست ، طبع و استعداد خود را بيازمايد و يقين است كه باتوجه به اين رشته به تدريج آثار برجسته و درخور تحسين به وجود خواهد آمد و ادبيات امروز ما از اين فقر كه در رشته‌هاى مختلف ادب دارد رهايى خواهد يافت .\r\nاين نكته نيز مسلم است كه در هر هنرى ، خواهان و خريدار بايد باشد تا هنرمند به شوق بيايد و هنر ترقى كند . جامعهء امروز ما چنان كه به هنر نمايش شوقى نشان نمىدهد و اگر كسانى خريدار اين هنرند در شناختن نيك و بد آن مهارتى ندارند و نوع پست و بازارى آن را بيشتر طالبند . گروه معدودى هم كه در اين فن بصيرتى دارند ، خود را بىميل و بىعلاقه نشان مىدهند و حاصل اين كناره‌جويى آنست كه اگر نويسنده و بازيگر صاحب استعدادى وجود داشته باشد ، نداشتن خريدار هنرشناس ، ايشان را دلسرد مىكند و دست از كوشش برمىدارند .\r\nبراى آنكه هنر نمايش پيشرفت كند ، همان قدر كه نويسنده و بازيگر ماهر و زبر دست لازم است ، تماشاكنندهء آگاه و هنرشناس نيز ضرورت دارد . بنابراين تربيت و راهنمايى تماشاگران نيز يكى از امورى است كه بايد رهبران قوم به عهده بگيرند . تماشا خود هنرى است و اين هنر را بايد آموخت تا بتوان از نمايش لذت و بهره برد . » « 1 »\r\n\r\nنمايشنامه‌نويس\r\n« چند سال پيش از اعلان مشروطيت ، نخستين دسته‌هاى بازيگر در رشت و تبريز شروع به كار كردند . اين دسته‌ها عبارت بودند از بازيگران مرد و زن ارمنى كه از قفقاز مىآمدند و نمايشنامه‌هايى را كه با خود آورده بودند به زبان ارمنى و احيانا ترجمهء آنها را به آذربايجانى با شركت افراد محلى بازى مىكردند ؛ اما در خود ايران ، بعد از استقرار مشروطيت ، نمايشنامه‌هايى به صورت كمدى و به تقليد تئاتر قديم فرانسه نوشته شد و نويسندگان مقدارى از شيرينكاريهاى بازيهاى ملى و نمايشهاى تخت حوضى را در آن وارد مىكردند .\r\n« بازيل نيكيتين » كه از اوايل سال 1330 ه . ق در رشت كنسول روس بود مىگويد :\r\n« در رشت نمايشهاى دائمى وجود نداشت ، اما گاهى نمايشى مىدادند و من در آن حضور مىيافتم ، نقش زنان را هم مردان بازى مىكردند و در خاطر دارم كه اين « پيس » ها از\r\n\r\n\r\n","description":"","footnote":"\r\n( 1 ) . دكتر پرويز ناتل خانلرى ، نقل از مجلهء سخن ، دورهء هفتم ، شماره 2 ، ص 115 تا 118 .\r\n","page_name":" 465 ","page_number":465},
  {"content":"\r\n\r\nفرانسه ترجمه شده بود . در يكى از نمايشها ، نتايج بد عادت به مسكرات را مجسم مىنمود و جنبهء تعليم و تربيتى داشت . بعد با نويسندهء اين پيس آشنا شدم و نسخه آن را به من داد كه رونوشتى از آن براى پروفسور ژوكوفسكى ايران‌شناس ، استاد خودم فرستادم تا نمونهء پيس‌هاى ابتكارى ايران را ببيند . » « 1 »\r\nدر سال ( 1336 ه . ق ) جمعيت ادبى « فرهنگ » رشت دستهء نمايشى تشكيل داد كه كارگران و هنرپيشهء اصلى آن آقادايى نمايشى بود ، در برنامهء اين دسته هم نمايشنامه‌هاى « مولير » غلبه داشت ، ولى نمايشنامه‌هايى مانند آرشين مالالان و نظاير آن نيز به تماشا گذارده مىشد .\r\nامّا در آذربايجان از مدتها پيش ارامنهء تبريز تئاترى به نام « آراميان » داشتند و آن يگانه تالار نمايشى بود كه خود ارامنه به اتفاق مسلمانان نمايشهاى خود را به معرض تماشا مىگذاشتند .\r\nاز سال ( 1335 ه . ق ) گروههاى متعددى به نام « جمعيت خيريه آذربايجان » و « جمعيت نشر معارف » و « هيئت نشر صنايع » و « هيئت اميد ترقى » به وجود آمد ، اين گروههاى نمايشى نمايشنامه‌هاى متعددى به معرض تماشا گذاشتند ، تا اينكه در سال 1305 سالن و صحنهء آبرومندى به نام تئاتر شير و خورشيد سرخ در زمينهاى ارك ( باغ ملى سابق ) ساخته شد . » « 2 »\r\nحسن مقدم ( على نوروز ) يكى از چهره‌هاى درخشان هنرى در ايران است ، وى پس از اخذ ليسانس در رشتهء علوم اجتماعى و پس از سير و سياحت در سراسر اروپا و قسمتى از آسيا و افريقا در سوئيس به عضويت انجمن ادبى « بل لتر » درآمد و در آن انجمن با بسيارى از دانشمندان و هنرمندان مانند « استراوينسكى » « راموز » ، « آندره ژيد » و جز اينها آشنا شد و با آنها در كار تحقيق همكارى مىكرد .\r\nعشق به تئاتر ، هنگامى كه مقدم در « لوزان » مشغول تحصيل بود ، در او پيدا شد و بارها در مدرسه ، در بازى نمايشنامه‌هاى حضرت ابراهيم و تاريخ سربازى شركت كرد .\r\nمقدم ، آثار خود را به زبانهاى فارسى و فرانسه مىنوشت و با نامهاى مستعار « هوشنگ » ، « حسن » « ميرزا حسن » « ميرزا غلامعلى » ، « ميرزا حسنعلى » ، « ابو الحسن » « ميرزا چغندر » ، « م . ح » و بيشتر به امضاى « على نوروز » انتشار مىداد .\r\n« در اواخر جنگ اول جهانى ، انجمنى نخست به نام « سروش دانش » اندكى بعد به\r\n\r\n\r\n","description":"","footnote":"\r\n( 1 ) . نيكيتين ، ايرانى كه من شناخته‌ام ، ص 127 به بعد .\r\n( 2 ) . از صبا تا نيما ، ج 2 ، ص 288 تا 290 ( به اختصار ) .\r\n","page_name":" 466 ","page_number":466},
  {"content":"\r\n\r\nنام « ايران جوان » از جوانان اروپا رفته ، كه از اوضاع كشور رنج مىبردند ، تشكيل شد كه افكار آنان براى آن دوران تا حدى تند و انقلابى بود « 1 » . اكثر آنان همان ناشران مجلهء فرنگستان در برلين بودند كه پس از ختم تحصيلات به ايران بازگشته بودند ، مانند : دكتر حسين نفيسى مشرف الدوله ، دكتر على اكبر سياسى ، مشفق كاظمى ، على سهيلى ، اسماعيل مرآت ، محسن رئيس و عبد الحسين ميكده . حسن مقدم نيز ، كه تازه به ايران آمده بود ، در اين جمعيت عضويت داشت و كنفرانسهايى دربارهء « تئاتر زبان فرانسه در فارسى » در آن انجمن ايراد كرد و چندين جلسه در تالار دار الفنون دربارهء « تأثير و تاريخ تئاتر » سخنرانى كرد و نمايشنامهء معروف خود به نام جعفر خان از فرنگ آمده را نوشت و خود در نمايش آن‌كه در سالن گراند هتل داده شد ، بازى كرد و در همين سالها ( 1301 - 1303 شمسى ) بود كه سلسله مقالاتى تحت عنوان « مكتوب - از تهران تا قاهره » در روزنامهء ايران نوشت و در آن مقالات ، از اوضاع اجتماعى و سياسى و اقتصادى اغلب كشورهاى اروپا سخن گفت و با تفسير و توجيه نكات قابل توجه ، مردم ايران را در جريان امور جهان گذاشت .\r\nحسن پس از چندى توقف در ايران ، مأمور خدمت سفارت ايران در مصر شد ، اما در آنجا به بيمارى مبتلا گرديد و براى معالجه به سويس رفت ولى معالجات سودمند نيفتاد و در آبانماه 1304 شمسى ( 13 نوامبر 1925 ميلادى ) در آسايشگاه ليزن « 2 » درگذشت . وى در هنگام مرگ بيست و هفت سال و هشت ماه از دوران زندگى را طى كرده بود .\r\nحسن مقدم نويسندهء زبردست و شيرين خامه‌اى بود و با مقالات و نوشته‌هاى خود به زبان فرانسه در محافل ادبى جهان خيلى بيش از وطن خود شهرت و معروفيت داشت ،\r\n\r\n\r\n","description":"","footnote":"\r\n( 1 ) . مرامنامهء جمعيت در فروردين 1300 با جلدى سبز رنگ ، كه علامت اميد به آيندهء ايران بود ، چاپ شد و مواد مهم آن چنين بود : استقرار حكومت عرفى در ايران و تجزيهء امور مدنى از مسائل روحانى - الغاء كاپيتولاسيون و كليهء امتيازات قضائى و حقوقى كه براى اتباع خارجه در ايران موجود است - الغاء محاكم خصوصى و ارجاع كليهء امور به محاكم عرفى و عمومى - احداث راه‌آهن در قسمتهاى مختلف ايران - تجديدنظر در قراردادهاى تجارتى و مخصوصا قراردادهاى گمركى تجديدنظر در مالياتهاى جديد مخصوصا مالياتهاى مستقيم تصاعدى بر عايدات و سرمايه و ارث - تجديد كشت ترياك و جلوگيرى از استعمال افيون - توجه مخصوص به معارف ، ترويج تعليمات ابتدايى مجانى و اجبارى ، تأسيس مدارس متوسطه ، توجه به تحصيلات فنى و صنعتى ، اعزام محصلين و محصلات به خارجه ، تغيير خط فارسى ، تأسيس كلاسهاى اكابر ، تأسيس موزه‌ها و كتابخانه‌ها و قرائتخانه‌ها و تئاترها - رفع موانع ترقى و آزادى نسوان - اقتباس و ترويج قسمت خوب تمدن غرب . . . جمعيت « ايران جوان » بعدها روزنامه‌اى هم به همان نام داير كرد و شمارهء اول آن در تاريخ 22 شعبان 1345 ه . ق انتشار يافت .\r\n( 2 ) .  Leysen  دهكده‌اى در سويس .\r\n","page_name":" 467 ","page_number":467},
  {"content":"\r\n\r\nوى با آندره ژيد ، « مازاريك » « 1 » ، سياستمدار چك و نخستين رئيس جمهورى آن كشور ، « رومن رولان » ، « هانرى ماسه » و « ماسينيون » دوستى و مكاتبه داشت و نام او را در اغلب مطبوعات مهم اروپا مانند مركور دو فرانس  Mercure de France  مساژ دوريان  Message d'orient  اكودوريان  Echo d'orient  اروپ  Europe  رووليترر  Revue litteraire  در جزو بزرگان ادب برده مىشد . « 2 »\r\nحسن يكى از اميدهاى آيندهء ايران و از فرزندان رشيد و پركار و باهوش اين مملكت بود . افسوس كه قدر او را نداشتند و در ميان او و ديگران فرقى نگذاشتند . او مدت كوتاه عمر خود را در غربت به بيچارگى و رنج و محنت و بيمارى گذراند و در نتيجهء كار و مطالعهء زياد بىاجر از ميان رفت . « 3 »\r\nجمعيت « ايران جوان » در آذر ماه 1304 شمسى ، مجلس يادبودى به نام او در مدرسهء دار الفنون برپا كرد و دكتر على اكبر سياسى و اسماعيل مرآت و سعيد نفيسى در شرح احوال و مقام اخلاقى و ادبى او نطقهايى ايراد كردند .\r\nجعفر خان از فرنگ آمده : از حسن مقدم چند نمايشنامه و چند غزل و مقالات زياد و مثلهاى فراوان به يادگار مانده است .\r\nمعروفترين نمايشنامهء او كمدى يك پرده‌اى است به نام جعفر خان از فرنگ آمده كه در آن از طرز رفتار و گفتار جوانان از فرنگ برگشته و همچنين از خرافات و تعصبات بيجاى ايرانيان محافظه‌كار انتقاد شده است . اين نمايشنامه در موقع خود شهرت و مقبوليت زياد يافت و نام قهرمان آن ، براى كسانى كه تظاهر به فرنگى مآبى مىكردند علم شد ، چنان كه دربارهء اين اشخاص گفته مىشد « يارو جعفر خانه يا جعفر خان از فرنگ آمده ! » « 4 »\r\n\r\n\r\n","description":"","footnote":"\r\n( 1 ) . توماس گاريك مازاريك  Th G . Masaryk  ( 1850 - 1937 ) سياستمدار چك و نخستين رئيس جمهور آن كشور .\r\n( 2 ) . در گنگرهء جشن شصتمين سال تولد رومن رولان ، حسن مقدم مضمونى عنوان كرد كه در محافل ادبى جهان منعكس گرديد . او گفت نويسنده و هنرمند به كشور يا قارهء خاصى تعلق ندارد و بايد رومن رولان را تبعهء عالم  Citoyen du monde  دانست .\r\n( 3 ) . دربارهء زندگى و آثار اين نويسندهء پيشرس و زودگذر اطلاعات من بسيار ناقص و تقريبا منحصر به نوشته‌هاى دكتر جنتى عطايى است . انتظار مىرود كه ايشان چنان كه وعده داده‌اند ترجمهء تمام يا قسمتى از آثار مقدم را با شرح‌حال جامعترى از او در اختيار خوانندگان ايرانى بگذارند .\r\n( 4 ) . اين كمدى ، كه نويسنده ، آن را به مادام وارطوطريان اهدا كرده بود ، نخستين‌بار از طرف جمعيت « ايران جوان » در شب هشتم فروردين 1301 در تالار گراند هتل تهران به نمايش درآمد و در نظر مردم و ارباب مطبوعات بسيار پسنديده افتاد . از جمله روزنامهء « اقدام » فرداى آن در شمارهء 22 خود نوشت « . . . بدون مبالغه و اغراق\r\n","page_name":" 468 ","page_number":468},
  {"content":"\r\n\r\nجعفر خان ابجد فرزند بيست و دو سالهء يكى از اعيان متوسط تهران است ، كه هشت نه سال پيش براى تحصيل به اروپا رفته و اكنون ( به سال 1340 ه . ق ) خانواده‌اش منتظر و چشم به راهند كه او از سفر اروپا برگردد .\r\nمادر جعفر خان مصمم است كه به محض ورود پسرش ، دختر عموى او « زينت » را كه عقدشان در عرش بسته شده و در همين خانه زندگى مىكند ، به زنى به او بدهد . پيرزن ميل دارد ببيند دور و ورش هفت هشت تا بچه جيرووير كنند ، بدوند ، جيق بزنند ، شلوغ كنند و آن‌وقت بميرد ، و « زينت » به درد اين كار مىخورد ، زيرا هر چيزى كه يك زن براى راحتى شوهرش بايد بداند مىداند . « ميتونه توى خانه كمك بكنه ، سبزى پاك كنه ، چيز ميز وصله كند ، اتو بكشه ، قرآن بخونه ، وسمه بكشه ، حلوا بپزه ، فال بگيره ، جادو بكنه . . . » اصلا افراد اين خانواده همه از زن و مرد به طلسم و جادو و جنبل و صبر و جخد و نظر قربانى و قمر در عقرب اعتقاد دارند و حتى - چنان كه از گفتگويشان پيداست - معتقدند كه فرنگيها گوشت خرس و ميمون مىخورند و از پوست كشيشهاشان يك نوع عرق مىگيرند ! . . .\r\nجعفر خان با نيمتنه و شلوار آخرين مد پاريس - البته با فرستادن كارت ويزيت خود و اطمينان از اينكه مادرش آزاد است - به خانهء پدرى قدم مىگذارد . قلادهء توله سگ خود « كاروت » ( هويج ) را در دست دارد . فارسى را به اشكال حرف مىزند و نيمى از گفتارش آميخته به كلمات فرانسوى است . اين بچه سنگلج خودمان كه چند سالى در اروپا گذرانده ، حالا خود را « ما پاريسيها ! » مىنامد و ترقى و تمدن و به قول خود « پروگره » و « سيويليزاسيون » را در فوكل و كراوات و پوشت مىداند .\r\nجعفر خان به خصوص با دائيش « آبشون از يك جوى نمىرود » اين آقادايى بر خلاف جعفر خان اصلا به هيچ اصلاحى عقيده ندارد .\r\nآقادايى دست چلاندن سرش نمىشود . از اينكه جعفر خان با كفش آمده تو اتاق و همه‌جا را نجس كرده ناراضى است ، مىترسد اگر اخلاقش را عوض نكند فردا كه زينت را به او دادند ، آن‌دو تا نتوانند باهم زندگى كنند ، پس حالا كه به سلامتى آمده مملكت\r\n\r\n\r\n","description":"","footnote":"\r\nمىگويم نمايش « ايران جوان » رفته‌رفته روح جوانى را در پيكر سالخوردهء ايران گنجانيده و اندك‌اندك حيات ما را تجديد خواهد كرد . نمايش مزبور به اندازه‌اى نافع و سودمند است كه مىتوان گفت بهترين شاهكارها و قابلترين ارمغانهاى محصلين است . ما اين نمايش و امثال آن را كه معايب ديرينه و مفاسد نوين را ظاهر و فتح و زشتى آن را عيان مىكند ، در مقدمهء اصلاحات محسوب مىداريم . . . » و روزنامهء « ستارهء ايران » همان روز در شمارهء 142 اظهارنظر كرد كه « در اين نمايشنامه دنياى كهنه و نو با يكديگر مقابل گشته بودند و از مشاهدهء آن جوانان و پيران بالتساوى پى به معايب و نواقص خود مىبردند . »\r\n","page_name":" 469 ","page_number":469},
  {"content":"\r\n\r\nخودشان ، بايد تا دير نشده درست و حسابى « آدمش بكنند » يعنى بايد با دست غذا بخورد ، بعد از مشروبات دهنش را كر بدهد ، روى زمين بخوابد ، هميشه كلاه سرش بگذارد . « زيرا در اين مملكت اگر آدم كلاه سرش نگذاره ، كلاه سرش مىگذارند » ، بايد عذر توله سگش را بخواهد ، مثل آدم يك سردارى بپوشد . شلوارش را اتو نكند ، دوش نگيرد ، سبيلهايش را نزند ، زمستان زير كرسى بخوابد و . . . « هيچوقت هم عقيدهء شخصى نداشته باشد . »\r\nنمايشنامه خيلى خوب شروع مىشود و پرداخت محكم و تقريبا بىعيبى دارد .\r\nتوصيف شخصيتها دقيق و صحيح است و گفتگوها درست و بجا از دهان آدمها بيرون مىآيد . ولى سراسر نمايشنامه از نظر استحكام يكدست نيست و گاهى پاره‌اى حرفهاى آدمها با تصوير كلى آنان هماهنگى ندارد . با اينهمه در مجموع اثر جالب و خواندنى و قابل اجراست و به خصوص از اين جهت كه در آن دوران به مسأله‌اى پرداخته كه هنوز قابل بحث است ارزش و اهميت فراوانى دارد . ما در اينجا قسمتى از يكى از مجالس اين نمايشنامه را به عنوان نمونه مىآوريم :\r\n\r\nمجلس پنج\r\n( مشهدى اكبر - جعفر خان - كاروت )\r\n( لباس جعفر خان ، نيمتنه و شلوار خاكسترى ، آخرين مد پاريس ، شلوار بايد خوب اتو كشيده ، و داراى خط كاملى باشد . يقه نرم ، كراوات و پوشت  ( Pochette )  و جوراب يكرنگ . روى اين لباسها ، يك پالتو بارانى كمربنددار . دستكش ليمويى رنگ . روى كفش و كلاه ، گرد خاك بسيار ، وقتى وارد مىشود ، در دست راست چمدان كوچكى ، و در دست چپ بند توله سگى را دارد . پشت‌سر جعفر خان مشهدى اكبر وارد مىشود . او هم يك چمدان با چندين چتر و عصا ، و بعضى اسبابهاى سفر در دست دارد ، كه مىگذارد روى زمين . - جعفر خان فارسى را قدرى با اشكال حرف مىزند . )\r\nجعفر خان : ( چمدانش را مىگذارد روى ميز . ) اوف !  enfin  « 1 » رسيديم . اماراه بود ! « 2 » اما گرد خاك و « ميكروب » خورديم ! ( با دستمال ، گرد خاك روى كفش و كلاه را پاك كرده ، كلاه را مىگذارد روى ميز . - خطاب به توله ) !  Ici Carotte  « 2 » ( به ساعت مچيش نگاه مىكند . ) صبح ساعت هفت و ربع از ينگى امام حركت كرديم . درست هشت ساعت و بيست و سه دقيقه تا اينجا گذاشتيم . « 3 »\r\n\r\n\r\n","description":"","footnote":"\r\n( 1 ) . سرانجام ، آخرش\r\n( 2 ) . اينجا ، كاروت .\r\n( 3 ) . ترجمه تحت اللفظى :  Nous avons mis  ( طول نكشيد ) .\r\n","page_name":" 470 ","page_number":470},
  {"content":"\r\n\r\nمشهدى اكبر : خوب آقا جون ، ايشا اللّه خوش گذشت ، اين چند سال .\r\nجعفر خان : بد نگذشت ، چرا . تو چطور ميرى « 1 » ، مشدى اكبر ؟ هنوز نمردى ؟\r\nمشدى اكبر : از دولت سر آقا ، هنوز يه خورده‌مون باقى مونده - . الهى شكر ، آخر آقامون از فرنگ اومد . حالام اين‌جا ايشا اللّه زن مىگيره براى خودش . . .\r\nجعفر خان : براى خودم ؟ نه ، مشد اكبر اشتباه مىكنى . آدم هيچ‌وقت براى خودش زن نمىگيره . ( خطاب به توله ) ؟  N'est - ce pas Carotte  « 2 » ( به مشدى اكبر ) اون واليز منو بده .\r\nمشدى اكبر : بله ، آقا ؟\r\nجعفر خان : اون واليز . . . چيز . . . چمدون .\r\nمشدى اكبر : آهان ! بله ، آقا . . . « 3 »\r\n« در دوره دوّم مشروطيت به تدريج دسته‌هاى نمايشى كوچكى از روشنفكران در تهران پديد آمد كه نخستين آنها « شركت فرهنگ » بود ، اين گروه از كسانى تشكيل يافته بود كه در ميان مردم مقام و قبول عام داشتند ، نظير محمد على فروغ ، عبد اللّه مستوفى ، على اكبر داور ، فهيم الملك و سيد على نصر و نمايشنامه‌هاى خود را كه بيشتر جنبهء سياسى و انتقادى داشت ، سالى يكى دو مرتبه در باغهاى بزرگ تهران مانند پارك اتابك و پارك ظل السلطان و پارك امين الدوله به معرض نمايش مىگذاشتند و درآمد آن را به مصرف تأسيس مدرسه مىرسانيدند .\r\nدر حدود سال ( 1329 ه . ق ) شركتى به نام تئاتر ملى تأسيس شد . اين گروه ترجمهء دستخورده و تحريف‌شدهء كمديهاى « مولير » و « گوگول » با نمايشنامه‌هاى يك پرده‌اى مضحك « ودويل » « 4 » قفقازى مانند خورخور و غيره را به معرض نمايش مىگذاشت .\r\nدر سال 1334 كمدى ايران تأسيس يافت و هنرمندان و نويسندگان شايسته‌اى نظير منشى باشى ، عنايت اللّه شيبانى ، محمد على ملكى ، احمد محمودى ، مهدى نامدار ، سيد رضا هنرى ، رفيع حالتى و حسين خيرخواه با سيد على نصر كه از اروپا مراجعت كرده بود همكارى مىكردند ؛ در صحنه اين نمايشها براى نخستين‌بار نقش زنان كه تا آن هنگام به عهدهء مردان جوان بود به خود زنان واگذار شد .\r\n\r\n\r\n","description":"","footnote":"\r\n( 1 ) .  Comment Vas - tu  ( حالت چطوره ) .\r\n( 2 ) . اينطور نيست ، كاروت ؟\r\n( 3 ) . از صبا تا نيما ، پيشين ، جلد دوم از ص 302 تا 307 ( به اختصار ) .\r\n( 4 ) .  Vaudeville \r\n","page_name":" 471 ","page_number":471},
  {"content":"\r\n\r\nايران جوان : در سال 1340 گروه نمايشى ديگرى به نام « ايران جوان » تشكيل شد ، لرتا و فكرى كه بعدها كاركنان پرمايه و برجسته هنر نمايش ايران شدند جزو آنان بودند ، در برنامهء اين گروه نمايش « جعفر خان از فرنگ آمده » نوشتهء حسن مقدّم ممتازى داشت .\r\nكمديهاى موزيكال در ايران زير نفوذ مستقيم كمدى موزيكال قفقاز بسط و توسعه يافت : از آن ميان اپرتهاى آرشين مالالان و مشهدى عباد شهرت فراوان كسب كردند .\r\nدر سال 1341 علينقى وزيرى كه هنر موسيقى را در اروپا فراگرفته بود به همراهى چند تن از هنرپيشگان ، كلوپ موزيكال را به وجود آورد ، اين باشگاه قطعاتى از اپراها و اپرتها را در ايران و ديگر شهرها به معرض نمايش گذاشت .\r\nكمديهاى اجتماعى و انتقادى : در اين نمايشنامه‌ها ، نويسندگان موضوع را از متن اصلى خارجى اقتباس مىكردند و برحسب امكانات و مقتضيات زمان و مكان و ذوق و سليقه ايرانى كم‌وبيش در آن تصرف مىكردند . غرض عمده و اصلى نويسندگان ، تحصيل نتايج اجتماعى و بالا بردن سطح فرهنگ و دانش عمومى و مبارزه جدّى با جهل و عقب‌ماندگى تودهء مردم بود . بهترين نمونهء اين نوع نمايشنامه‌ها ، نوشته‌هاى ميرزا احمد خان كمال الوزاره و پس از آن جعفر خان از فرنگ آمده نوشتهء حسن مقدم و نمايشنامه حاجى متجدّد اثر محمد حجازى است .\r\nاز احمد محمودى چند نوشته و نمايشنامه باقى مانده است ، از ميان نمايشنامه‌هاى وى دو نمايشنامهء حاجى ريايى خان يا تاتارتوف شرقى و اوستا نوروز پينه‌دوز قابل ذكر است .\r\nحاجى ريايى خان به تقليد تارتوف شاهكار « مولير » نوشته شده است . قهرمان اين داستان مردى است از اشراف ايران با خست و لئامت و عوامفريبى فوق العاده .\r\nاستاد نوروز : نمايشنامهء ديگر محمودى به نام استاد نوروز پينه‌دوز كه در سال ( 1337 ه . ق ) نوشته شده هم از حيث موضوع غنىتر و هم از لحاظ تكنيك كاملتر است . » « 1 »\r\n« نمايشنامه در شش پردهء كوتاه تنظيم شده و در محلهء « بيعارآباد » تهران اتفاق مىافتد . « استاد نوروز » كه پريشانى فوق العاده از چهره‌اش هويداست ، در يكى از روزهاى بسيار سرد زمستان ، در نزديكى چهارسو كوچك ، در پاى دكهء سقطفروشى حاجى شيخ منصف ، مطابق معمول بساط پينه‌دوزى گسترده ، درفش به دست و لنگه كفش به روى زانو\r\n\r\n\r\n","description":"","footnote":"\r\n( 1 ) . از صبا تا نيما ، ج 2 از ص 291 تا 293 ( به اختصار ) .\r\n","page_name":" 472 ","page_number":472},
  {"content":"\r\n\r\nبا خود درد دل مىكند . شكايات او در پيرامون فقر و تنگدستى و ياد روزهاى ارزانى گذشته دور مىزند كه دست و پايش باز بود ، گاه گذارى نفس راحتى مىكشيد و « عوض يك زن دوتا سه‌تا پنج‌تا هشتا زن مىگرفت و هروق سير مىشد اينو طلاق بده اونو بگير ، يكى ديگه يكى ديگه يكى ديگه ! . . . » و حالا « درس دو سال آزگاره كه نتونسته يه زن تازه به خونه‌اش بياره » . اوستا بعد از آنكه دو نفر از مشتريهاى مزاحم را راه مىاندازد ، مىبيند زنى ، به غايت موزون ، آهسته آهسته به بساط او نزديك مىشود . « عالم آرا خانم » ، عيال سابق عبد اللّه دولدوز كه يكسال پيش فوت كرده ، يك جفت كفش از زير چادر درآورده به پينه‌دوز مىدهد كه تخت آنها را عوض كند . سر صحبت باز و سرانجام منجر به آن مىشود كه اوستا پينه‌دوز هردو زنش را طلاق دهد و بعد با او عروسى كند . « اوستا نوروز » مطلب را با رفيق ديرينش داش اسمال در ميان مىنهد و با صلاحديد او تصميم مىگيرد كه هردو زنش را به شيوه‌اى از خانه بيرون كند ، تا وقتى كه خرش از پل گذشت دوباره بياورد سر خانه و زندگيشان .\r\n« استاد نوروز » با ترشرويى و بد خلقى و با يك عالم تغيّر و تشدد به خانه مىرود ، خودش را مىگيرد و عبوس مىكند ، جواب سلام زنها را بيع قطعى نمىدهد ، با هيچكدام همكلام نمىشود و آن‌وقت بدى غذا را بهانه كرده ؛ بناى داد و فرياد و ناسزا را مىگذارد و چنان قيامت و قيامت‌سرايى برپا مىكند كه آن سرش ناپيداست . بچه‌ها ( غلام ، حسين و رقى ) ، كه در دو ضلع كرسى به خواب رفته‌اند ، از خواب پريده و گريه مىكنند . مشهدى از كتك زدن به آنها هم مضايقه نمىكند و بالاخره زنها دست بچه‌ها را گرفته به خانهء « فرتوته خانم » مىروند . « فرتوته خانم » كه تشخيص مىدهد اوستاد باز گلوش پهلوى زنى گير كرده ، به شرط اينكه زنها از حالا دست به‌هم بدهند و در خير و شر شريك باشند ، قول مىدهد كه دمار از روزگار آن نامرد درآورد .\r\nاوستاد پينه‌دوز دو دانگ خانهء خود را نزد حاجى تنزيلى گرو گذاشته ، پنجاه تومان با تومانى ده قران تنزيل پانزده روز قرض مىكند و لباس و كفش عروس و تعارف « بىبى رشوه » را مىخرد و با حضور « حاجى شيخ منصف » سقطفروش به خانهء عروس تحويل مىدهد . شب عروسى كه بساط عيش‌ونوش گسترده و بچه‌هاى محله همه جمعند و « پيناس » كمانچه مىكشد و « على مراد » با چند نفر آواز و تصنيف مىخوانند ، در باز شده « فرتوته خانم » چماق به دست و چادر نماز به كمر بسته با زنهاى پينه‌دوز و در عقب سر آنها « زناجى آب منگلى » با همدستانش وارد شده با فحش و فحاشى و كتك كارى بساط عروسى را به‌هم مىريزند .\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nنمايشنامه صرفا ايرانى است و هيچ آب و رنگ خارجى ندارد . تيپها و كاراكترها اصيل و طبيعى است و تقريبا تمام افراد نمايشنامه صفات مشخّصهء صنف و طبقهء خود را دارند ، اما تعداد پرده‌ها ( 6 پرده ) براى اين قبيل نمايشنامه‌ها اصولا زياد و خسته‌كننده است ، مخصوصا صحنه‌هايى مانند مجلس « ميرزا كاذب ساحرزاده » رمال و مجلس « بىبى جوجى » جادوگر ، براى نشان دادن جهل و نادانى زنان ايرانى ، كه اگر حذف شود يا به صورت ديگرى در ضمن مجالس ديگر بيايد ، از اهميت و تماميت نمايشنامه نمىكاهد .\r\nاز اينها گذشته نمايشنامه روىهم‌رفته خوب تنظيم شده و بر اثر ديگر محمودى رجحان دارد .\r\nنكتهء ديگرى كه شايستهء ذكر است ، اينكه نويسنده كوشيده زبان عاميانه را با همهء خصوصياتش در اين نمايشنامه به كار برد و با وجود نقص الفباى فارسى انصافا در اين كار تا حدّ زيادى توفيق يافته است . عبور از زبان رسمى ادبى به لهجهء معمول ملى در ادبيات ايران حادثهء بسيار جالبى است . اين راه را دهخدا با مقالات « چرند و پرند » در صوراسرافيل باز كرد و محمودى در انشاى نمايشنامه‌هاى خود از وى پيروى كرد و بعدها محمد على جمال‌زاده در مجموعهء داستانهاى كوتاه يكى بود يكى نبود و اخلاف وى همان راه را در پيش گرفتند . آزمايشهايى كه در اين زمينه شد ، قرين موفقيت بود و به تدريج زبان محاوره و تكلم در نثرنويسى فارسى رسوخ و توسعه يافت . اين بسط و نفوذ زبان و اصطلاحات عامه در ادبيات نمايشى بيشتر و در رمانها ، و داستانها كمتر و كندتر بود كه البته بستگى به وضع و كيفيت اين‌گونه آثار داشت .\r\nاينك قطعه‌اى از اين نمايشنامه :\r\n\r\nمجلس سوم\r\nداش اسمال ، پينه‌دوز ، على مراد زلفى ، يوزباشى شداد ، كل مهدى پلنگ ، نايب عابدين لاسى ، حسن سماقى ، تقى عباس كچل ، پيناس كمانچه‌كش و دسته‌اش .\r\nپينه‌دوز : ( رو به پيناس ) چه‌قد دير كردى مارو در انتظار گذاشتى . . .\r\nپيناس : حالا ساعت كه از ملّه بيرون اومدم .\r\nپينه‌دوز : پس كوجا گير كردى كه اين وقت شب سراغ ما مياى ؟ بلكه امشب مثل اون ياروا دو ضربه و سه ضربه ميخاى بزنى ؟\r\nپيناس : نه به حرضت موسى . جايى كار نرفتم ، بلكه خواهى نخواهى ما را بردن . . . »\r\nنمايشنامه‌هاى موزيكال و تاريخى : « بعد از آنكه پاى بازيگران و نوازندگان قفقازى به\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nايران باز شد ، هنرمندان با نشان دادن نمايشنامه‌هايى مانند آرشين مالالان ، عاشق غريب و مشهدى عباد مردم را به سبك نمايش جديد آشنا ساختند . هنرمندانى مانند رضا كمال شهرزاد ، رحيم‌زاده صفوى ، سعيد نفيسى ، ذبيح اللّه بهروز ، علينقى وزيرى ، افلاطون شاهرخ ، غلامعلى فكرى و ديگران پديد آمدند كه علاوه بر ترجمه از زبانهاى خارجى خود به تقليد اپرتهاى قفقازى ، آثارى از قبيل الهه ، اصلى و كرم ، ليلى و مجنون ، خسرو و شيرين ، يا با استفاده از اقتباس از تاريخ ايران ، نمايشنامه‌هايى مانند نادر شاه و فتح هندوستان و آخرين يادگار نادر شاه و سرگذشت برمكيان به وجود آوردند .\r\nدر زمينهء هنر نمايش و نمايشنامه‌نويسى رضا كمال معروف به شهرزاد مقام و موقعيت ممتازى دارد ، شهرزاد از آغاز كودكى شيفتهء هنر شاعرى بود ، هزار و يك شب را آن‌قدر خواند تا اغلب حكايات آن را حفظ شد . روى همين علاقه بود كه بعدها وقتى نويسنده شد ، اسم شهرزاد داستانگوى الف ليل را روى خودش گذاشت . » « 1 »\r\nرضا تحصيل منظم را از مدرسهء سن‌لويى ، كه كشيشان لازاريست فرانسوى بنياد نهاده بودند ، آغاز كرد . زبان و ادبيات فرانسه را به خوبى فراگرفت و در رشته‌هاى ادبى ، منجمله شعر پيشرفت و ترقى به‌سزايى كرد و از ساير رشته‌هاى هنرى نيز معلوماتى به دست آورد : خوب مىخواند و بسيار خوب سه‌تار مىزد و با مهارت شطرنج بازى مىكرد .\r\nاو از نخستين كسانى بود كه قطعات لطيفى از شعر يا نثر شاعرانهء از فرانسه به فارسى ترجمه كرد و اين قطعات ادبى زيبا كه در جرايد و مجلات منتشر مىشد و مخصوصا ترجمهء سالومه اثر « اسكاروايلد » روز به روز بر شهرت و محبوبيت او افزود . « 2 »\r\nرضا ، مدتى در روزنامهء شفق سرخ با دشتى و در مجلهء وفا با نظام وفا و حبيب ميكده همكارى كرد . روزنامهء شفق سرخ ، كه دشتى تأسيس كرده بود ، مركزى بود كه يك دسته از خوش قريحه‌ترين و نخبه‌ترين نويسندگان و سرايندگان آن روز در آنجا همديگر را مىديدند و آثار ذوق و قريحهء خود را در آن نشر مىدادند . يكى از باذوقترين آنان شهرزاد بود كه از سال اول روزنامه‌نويسى دشتى ، با او همكارى مىكرد . بارزترين خصوصيت او حساسيت شديد او بود در مقابل زيباييهاى صورى و معنوى . فهم او در ادبيات مخصوصا تئاتر قوى و تند بود و « قريحهء توانايى داشت كه اگر محيط دمساز و مساعد بود ، آثار گرانبهايى از خود باقى مىگذاشت . » « 2 »\r\n\r\n\r\n","description":"","footnote":"\r\n( 1 ) . دكتر ابو القاسم جنتى عطايى ، زندگانى و آثار رضا - كمال شهرزاد ، ص 14 .\r\n( 2 ) . على دشتى ، مقدمه بر كتاب « زندگانى و آثار رضا كمال شهرزاد » تأليف دكتر ابو القاسم جنتى عطائى ، تهران ، 1333 ش .\r\n","page_name":" 475 ","page_number":475},
  {"content":"\r\n\r\nدر سال 1298 شمسى ، بازيگران قفقازى اپرت آرشين مالالان را در تهران بازى مىكردند . رضا به فكر نمايشنامه‌نويسى افتاد . سال بعد درام ليريك پريچهر و پريزاد را نوشت و اين نمايش با رژيسورى طريان در آذر ماه 1300 شمسى در سالن گراند هتل ( تئاتر فعلى دهقان ) به بهترين وجهى روى صحنه آمد و مادام پرى آقابابيان ، كه تحصيلات تئاترى خود را در اروپا به اتمام رسانده و تازه به تهران آمده بود ، نقش اول نمايش را به عهده گرفت . « 1 »\r\nرضا كمال بعد از چند نمايشنامهء قفقازى از جمله افسانهء عشق « 2 » ، اصلى و كرم « 3 » و كمربند سحرآميز « 4 » را به فارسى درآورد و اشعار آنها را خود ساخت و با همكارى پرى آقابابيان و هنرمندان ديگر ارمنى به معرض نمايش گذاشت و پس از آن باز چند نمايشنامه كه خود اقتباس كرده بود ، از قبيل شب هزار و يكم الف ليل « 5 » ، عبّاسه خواهر امير « 6 » ، اپرت عروسى ساسانيان يا خسرو شيرين « 7 » به رشتهء تحرير كشيد و بالاخره نمايشنامه در سايهء حرم « لوسين برنار » فرانسوى را با صداقت و امانت فراوان به فارسى درآورد و همهء اين آثار را با شكوه و جلالى كه تا آن روز تئاتر ايران نظير آن را نديده بود ، به معرض تماشا گذاشت .\r\nسال 1309 شمسى بهترين و درخشانترين سالهاى فعاليت و شهرت ادبى او بود .\r\nمهمترين اثر او كه در اين سال نوشته شد شب هزار و يكم الف ليل بود كه با اقبال بينظيرى روبرو شد .\r\nبدين قرار شهرزاد در اوايل سلطنت رضا شاه پهلوى بزرگترين و بلكه يگانه نمايشنامه‌نويس ايران شناخته شده بود .\r\nشهرزاد ، كه اميدوار بود تئاتر ايران روز به روز رونق بيشترى بگيرد ، هنگامى كه ديد هنر نمايشى به علت سانسور شديد و نبودن تشويق دچار فترت گرديده ، نوميد و پريشان\r\n\r\n\r\n","description":"","footnote":"\r\n( 1 ) . اين زن بااستعداد حق بزرگى به گردن تئاتر ايران دارد . در آن روزگار كه مذهب محور امور بود و هنرپيشگى از لحاظ افكار عمومى در رديف مسخرگى و دلقكبازى به‌شمار مىآمد و زنان مسلمان ايرانى همه چادر سياه به سر مىكردند ، او و چند نفر ديگر از زنان و مردان ارمنى ( مانند سيرانوش ، مادام قسطانيان ، لرتا ، آرسنيان ، مانوليان ، وسكانيان ، اوديان ، طريان ، ماروتيان ، استبانيان و بقيكيان ) با هزار سختى و دشوارى در پيشرفت اين فن فداكارى بسيار كردند .\r\n( 2 ) . 1306 ش .\r\n( 3 ) . 1307 ش .\r\n( 4 ) . 1308 ش .\r\n( 5 و 6 ) . 1309 ش .\r\n( 7 ) . 1311 ش .\r\n","page_name":" 476 ","page_number":476},
  {"content":"\r\n\r\nشد و شور و هيجانى كه داشت كم‌كم سرد و خاموش گشت . « 1 » اما باز براى مدتى انديشهء مرگ را از خود دور ساخت و براى اينكه زندگى ساده‌اش را بگذراند وارد خدمت دولتى شد ، ولى سرانجام جسمش عليل و روحش خسته و آزرده شد . شبى پيژامهء ابريشمى زردى را كه تازه خريده بود ، پوشيده و دارويى كه تهيه كرده بود ، نوشيد . داستان به پايان رسيد و شهرزاد صبح بيستم شهريور 1316 لب از گفتار فروبست . »\r\nدرام منظوم : همهء نمايشنامه‌هايى كه ذكر كرديم ، اعم از خنده‌دار و تاريخى و موزيكال ، ( اگر قسمتهاى موزون و آهنگدار اپرتها را به حساب نياوريم ) به نثر نوشته شده‌اند .\r\nتنها كمدى منظوم فارسى كه ، در تاريخ هنر نمايشنامه‌نويسى ايران سراغ داريم ، ترجمهء ميرزا حبيب اصفهانى از تارتوف مولير است و قديمىترين درام منظوم تاريخى گويا نمايشنامه‌اى است به نام سرگذشت پرويز كه آن را على محمد خان اويسى در ذيقعدهء سال 1324 در باكو نوشته و در ذيقعدهء 1330 در استانبول به چاپ رسانده است .\r\n« در آغاز حكومت پهلوى با وجود اختناق ، تحرّك مختصرى در رشتهء نمايش و تئاتر پديد آمد . در جريان جشن هزارهء فردوسى ( 1313 ) چند نمايشنامه از شاهنامه اقتباس كردند كه بازيگران در صحنه اشعار فردوسى را با مختصر تصرفى مىخواندند ، بعدها نيز ديگران همين شيوه را پيروى كردند و قطعات ديگرى از شاهنامه اقتباس و به معرض نمايش گذارده شد .\r\nذبيح اللّه بهروز در نمايش شاه ايران و بانوى ارمن كار تاره‌يى كرد و براى نخستين‌بار به نظم آزاد ، نمايشى ساخته است . اما پيش از همهء انواع تئاتر ، نمايشهاى تاريخى در ايران رونق داشته و مورد توجه قرار گرفته است : از جمله نمايشهاى تاريخى ، داستان خونين اثر سيد عبد الرحيم خلخالى و آخرين يادگار نادر به قلم سعيد نفيسى ، همچنين نمايشهاى عمر خيام و نادر شاه افشار ، و عاقبت هرمزان نيز نمايش داده شده است .\r\nصادق هدايت نيز دو نمايشنامه نوشته است كه هردو جنبهء تاريخى دارد : يكى پروين دختر ساسان و ديگر مازيار . - هيچيك از اين دو را تاكنون نمايش نداده‌اند .\r\nدر دورهء محمد رضا پهلوى در تماشاخانه‌هاى تهران اغلب نمايشنامه‌هاى تاريخى رواج داشت ؛ علاوه‌بر اين ، نمايش ترجمه‌هاى آثار ادبى مهم اروپايى نيز معمول بود كه\r\n\r\n\r\n","description":"","footnote":"\r\n( 1 ) . او از همان زمان به فكر خودكشى افتاد و اين قصد خود را با چهار تن از رفقاى خويش در ميان گذاشت و از اين « باند خودكشى » پنج نفرى ، چهار تن كه مجتبى طباطبائى ، سيد رضا خان صدر ، حبيب ميكده و خود شهرزاد بود ، در تواريخ مختلف خودكشى كردند .\r\n","page_name":" 477 ","page_number":477},
  {"content":"\r\n\r\nهمهء آنها از لحاظ دقت در ترجمه و مهارت اقتباس و بازى همسنگ و يكسان نيست .\r\nنمايشنامه‌هاى فارسى بسيار است ، اما چون اغلب آنها چاپ نشده است ، نمىتوان به عنوان آثار ادبى از آنها ياد كرد .\r\nاز جمله كسانى كه در ترقى فن تئاتر كوشش فراوان كرده‌اند : عبد الحسين نوشين و حسين خيرخواه را مىتوان نام برد . نوشين ، اين هنرپيشه زبردست كه عاشق فن خود بود و در اروپا اين رشته را مشتاقانه آموخته بود ، نمايشنامه‌هاى مردم اقتباس از توپار « مارسل پانيول » و ولپن را كه خود با استادى تمام به فارسى اقتباس و ترجمه كرده بود چندبار با موفقيت و استقبال كم‌نظير مردم به معرض نمايش گذاشته و شهرت و رواجى بىمانند يافته است .\r\nديگر از آثار او ترجمهء اتللوى شكسپير و پرندهء آبى مترلينگ است . نوشين در اصلاح بيان و « دكلاماسيون » نمايش كه اغلب ساختگى و غير طبيعى بود ، تغييرات و اصلاحاتى به عمل آورد و با اين اقدام اساسى خدمت بزرگى به هنر نمايش و تئاتر ايران انجام داده است . گروهى از هنرمندان و بازيگران معاصر ايران زير نفوذ و تحت تعليمات او با اين هنر آشنا شده‌اند . در نمايشهايى كه او اداره و رهبرى مىكرد ، با عدم وسائل و مشكلات فراوان ، استادى و كمالى ديده مىشد كه هنردوستان را شيفته مىكرد . » « 1 »\r\n\r\nتأثير علوم در ادبيات و هنر\r\nبه نظر دكتر محسن هشترودى « مايه هنر ، احساس هنرمند است و از اين جهت ذهنيّت هنر مسلم به نظر مىرسد ، بدين معنى كه هنر با عالم درونى هنرمند بيشتر ارتباط دارد تا با عالم خارج ، اما احساس هنرمند با احساس سادهء فرد عادى تفاوت دارد .\r\nاحساس هنر با انديشه‌اى باريك ، ژرف ، دقيق و عميق همراه است ؛ اين احساس خاص را كه آفرينندهء هنر و زاييدهء يك رشتهء مدركات عميق و انفعالات روحى دقيق است احساس هنرى مىناميم .\r\nهمراهى و هممعنائى انديشه و احساس ، براى هنرمند ، يك نوع منطق خاص ايجاد مىكند كه فعاليت هنرى او را از ساير فعاليّتهاى حياتى وى متمايز و ممتاز مىسازد و از همين‌جا مىتوان دريافت كه بحثهايى از قبيل « هنر براى هنر » يا « هنر در خدمت اجتماع » و طبقه‌بنديهايى از قبيل سبكهاى « رومانتيك » و « كلاسيك » و « سمبوليك » تا چه ميزان اعتبارى و دلخواه خواهد بود .\r\n\r\n\r\n","description":"","footnote":"\r\n( 1 ) . براى كسب اطلاعات بيشتر نگاه كنيد به كتاب نخستين كنگرهء نويسندگان ايران ، تير ماه 1325 صفحه 169 به بعد .\r\n","page_name":" 478 ","page_number":478},
  {"content":"\r\n\r\nشك نيست كه تكنيك خاص هر هنرمند بالاصاله از تكنيك ديگرى ممتاز است ، چنان كه در تقليد آهنگهاى موسيقى يا در كپى كردن تابلوهاى نقاشى ، يا در استقبال از اشعار ، شبيه‌سازى كامل و تام ممكن نيست و بدين سبب اصل از بدل و غث از سمين و اصل از تقليد شده ، كاملا تميز داده مىشود و اين نكته در همان احساس خاص هنرى است ، گيرم كه رنگها و شكلها و آهنگها و صداها را يكسان دريابيم ، بىشك احساس درونى ما و برخورد ما با عوامل خارج يكسان نيست ، انديشه‌اى كه با تحريكات ابتدايى خاص ما همراه است ، احساسهاى مختلف در ما برمىانگيزد و برحسب مقام ، هريك جلوه‌اى خاص دارد .\r\nحيات آدمى از گهواره تا گور دستخوش يك سلسله تحول و تبديل است ، تن كودك روز به روز تواناتر و نيرومندتر مىگردد و به موازات اين تكامل جسمى و ظاهرى ، انديشه و حيات درونى او نيز تكامل مىپذيرد . فضاى محصور دوران كودكى كه از محيط تنگ و كوچك گهواره تجاوز نمىكرد كم‌كم با تكامل قواى جسمانى به فضايى بزرگتر مبدل مىشود و دستيازى به نقاط دور تر امكان‌پذير مىگردد و طفل كه در ابتدا تنها به كناره‌ها و چوب‌بنديهاى گهواره قدرت دستيازى داشت اندك‌اندك به ديواره‌هاى اتاق و با خروج از آن به حدود خانه آشنا مىگردد .\r\nهمچنين انديشهء باريك‌بين آدمى با قدرت تصور و تخيل ، اين فضاى محدود را كم‌كم به فضاى ممتد ارتباط مىدهد و جهان او فراختر مىشود . كوشش و كششى كه در فن و علم صورت مىگيرد قدرت دستيازى و امكان نقل و انتقال را به نقاط دوردست فضاى ممتد ممكن مىسازد و آدمى با كمك اتومبيل و هواپيما و فشفشه‌هاى جوى به نقاط ناديده سفر مىكند و بدينگونه فضاى محصور اوليه به فضاى ممتد و منبسط جهان هستى مىگرايد ، گويى انسان تمام فضاى عالم وجود را در آغوش مىگيرد .\r\nاين تحول و تبديل نتيجهء سير تكاملى علم است و اين فعاليت علمى نمودار كوشش انسان است براى پيوستن به فضاى لا يتناهى كه فضاى محصور هستى خويش را به فضاى گسترده و ممتد جهان نامحدود مىپيوندد .\r\nحيات آدمى از لحظهء تولد تا « آن » مرگ لمحهء كوچكى از ابديت است . گويى در اقيانوس عظيم ابديت در « آن » كوچكى آدمى سر از موج بدر مىكند و پس از آنكه لحظه‌اى چند بر دامن امواج مىلغزد به ناچار در نقطهء ديگرى سر به زير موج مىكند و در آغوش نامتناهى « ابد » پنهان مىگردد ، اما انديشهء جهان‌پيماى آدمى همچنانكه فضاى محصور را به فضاى گسترده مربوط مىسازد ، مىكوشد تا دوران هستى محصور خويش را\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nنيز به زمان گسترده متصل سازد . فعاليت هنرى او همين كوشش رنج‌افزايى است كه در اين راه به كار مىبرد . اگر آفرينش هنرى دردناك و جانكاه است ، از آنرو است كه هنرمند از سرنوشت محتوم خويش آگاه است و مىبيند كه به هر سو رو كند ، مرگ بىامان رودرروى او دارد و در انتظار اوست ، لذا مىتوان گفت كه كوشش وى در مربوط ساختن زمان محدود حيات به ابديت در حكم جستجوى زندگى پس از مرگ است .\r\nهنر خلّاق از آنرو دردناك است كه در حكم توليد و خلق نوزاد ديگريست كه پس از مرگ هستى بخش هنرمند ، زندگى مثالى يا خيالى او را دوام و بقا مىبخشد . پيوستن زندگى كوتاه آدمى به زمان لا يتناهى ، دست يافتن به ابديت از راه هنر زاينده است ، چه خواه‌ناخواه فرجام اين راه‌پيمايى و گام سپرى و سرانجام اين كوشش و كشش ، نيستى بىامان و مرگ بىبازگشت است . زندگى آدمى پايان مىپذيرد ، اما هنر او جاودانه باقى مىماند و هنر وى تنها يادگاريست كه از دوران گذرنده هستى او برجا مىماند . گويى اصل بقاى انرژى در اين مورد نيز صادق است . در صور گوناگونى كه انرژى به خود مىپذيرد از پشت پردهء اصلى همچون پرى روى نهفته‌اى هر لحظه به جلوه‌اى نو نقاب برگرفته به صورتى ديگر چهره مىنمايد .\r\nمايهء هنر ، احساس هنرمند است . احساسى كه با سير وقفه ناپذير زمان به‌هم آميخته ، گويى با گذشت مدام عمر در جدال است و مىكوشد به هر قسم كه باشد عمر كوتاه آدمى را جاويدان ساخته در آغوش ابديت زمان پايدار سازد . موسيقى بهترين نمايندهء اين كشش و كوشش است . آهنگهاى گريزندهء آن ، نمايندهء آنات زودگذر زمان و توالى ناله‌هاى لرزنده‌اش ، نمودار پيوستگى لحظات پياپى آنست . در هر اثر هنرى مىتوان اين كوشش هنرمند را در اعماق آن دريافت .\r\nاكنون اين سئوال پيش مىآيد كه آيا بيان هنرى هنرمند امرى مستقل از تحول علمى عصر اوست يا اينكه همراه تجدد و تنوع عصر ، اين بيان نيز دستخوش تغيير و تكامل است ؟\r\nپيشرفت علوم و فنون و اكتشافات و اختراعات جديدى كه در زمينه‌هاى گوناگون رخ مىدهد حيات بشرى و فعاليت هنرى او را جانى تازه مىبخشد . فى المثل اگر كاروان نجد ، ليلى را هر لحظه دور مىساخت و اميد ديدار مجدد را براى مجنون محال مىنمود ، امروزه گرچه اين فراق به وسيلهء راه‌آهن يا هواپيما سريعتر صورت مىگيرد ، اما ديدار مجدّد يا مراجعت ليلى به سرزمين وصال نيز تندتر و زودتر امكان‌پذير مىگردد . وسائلى كه فنون امروز در دسترس بشر گذاشته است هر روزى را به ميزان سالى ثمربخش\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nمىسازد . از طرف ديگر فعاليتهاى علمى و اجتماعى چنان تكامل پذيرفته است كه براى تن‌آسايى و اهمال مجال و فرصتى باقى نگذاشته ، هنرمند امروز در ادراك هنرى خويش دستخوش همين تحول و تبديل است . اثر هنرى او بايد جاندارتر و جنبنده‌تر باشد . اگر هنر قرون وسطى را هنر استاتيك بناميم ، هنر امروز را هنر ديناميك بايد ناميد . موسيقى كلاسيك جاى خود را به موسيقى جديد داده است ، نقاشى كلاسيك به نقاشى سمبوليك و سوررئاليست تبديل شده است . جهان متحول در كليهء شئون زندگى تغيير كرده و هنر به تبع اين تجدد ، نو شده است .\r\nادبيات و شعر در فاصله‌اى بين هنر پلاستيك و موسيقى ( يا هنر جاندار زنده ) قرار دارد . با تركيب الفاظ - و نهفتن مضامين پنهان در آنها - از هنر پلاستيك و با سير انديشه - از معنى و مفهوم هر لفظ به لفظ ديگر - از موسيقى تقليد كرده كمك مىگيرد .\r\nاين نحوهء خاص بيان ادبى موجب مىشود كه آن را از رشته‌هاى ديگر هنر به كلى ممتاز ساخته ، در حوزهء احساس بلاواسطهء انسانى قرار دهد . شعر قبل از نثر به وجود آمده و به موازات رقت و تعالى احساس بشر تكامل يافته است . اوزان و اشكالى كه در استخوان‌بندى شعر به صورت « بحور عروضى » تجلى مىنمايد و هم‌آهنگى الفاظ ( تناليته ) كه به صورت « قافيه » بروز مىكند نتيجهء متشكل شدن احساس گوينده مىباشد ، گويى مكثى كه بين دو مصرع مىشود نشانهء جستجوى گوينده است تا انديشهء خاص خود را كه همزمان احساس اوست منظم و مرتب كرده به صورت آراسته‌اى جلوه‌گر سازد . در اينجاست كه گوينده هرقدر تواناتر باشد و شعر هرقدر فصيح‌تر و هنرمندانه‌تر ادا شود ، چون مصراع اول بيان شد ، مضمون مصراع دوم به ذهن شنونده نزديك مىشود . با تحولى كه در علم و هنر جديد پيش‌آمده است ، انديشهء شاعر نيز شكل ابتدائى خود را از دست داده و در تحت تأثير افكار علمى جديد استخوان‌بندى ديگرى يافته است . من باب نمونه در شعر قديم فى المثل غزل معروف حافظ :\r\n چو بشنوى سخن اهل دل مگو كه خطاست * سخن‌شناس نئى دلبرا خطا اينجاست \r\nبيان شاعر مبين تكوين انديشهء او در تجلى فكرى است كه لفظ نارسا قادر به اداى آن نيست ، شاعر ناتوانى الفاظ را در مقابل وسعت انديشهء خود و ضعف آنها را براى بيان احساس و تفكر وسيع خويش به خوبى درك كرده و از رقت معانى ذهنى خود آگاه شده و چون با مستمع سخن ناشناس روبرو مىشود ، زبان به شكوه و اعتراض مىگشايد . در اين غزل مكثى كه بين دو مصرع صورت مىگيرد ، مستمع را آمادهء آن مىسازد كه در جستجوى « خطاى خويش » عمق انديشهء گوينده را دريابد . بىشبهه احساس هنرىاى كه\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nدر صدر مقال به آن اشاره شد ، خاصهء زندگى « دم » شاعر است ، وقتى شاعر به بيان احساس مىپردازد غالبا احساس ، تجدد و تازگى خود را از دست داده و النهايه به صورت يادبودى در لوح ضمير شاعر نقش بسته است و شاعر خود نيز بدين امر آگاه است كه حس گمشدهء خود را از نو جان مىبخشد و همين امر ، احساس تازهء ديگريست كه با انديشهء « همان دم » توأم و همراه است . مكث بين دو مصرع انتظار مستمع را به صورت تفكر هنرى شكل مىدهد و عينا همان كارى را كه گوينده در بيان احساس انجام داده است ، شنونده در حين استماع انجام مىدهد . شاعر در همان غزل مىگويد :\r\n نخفته‌ام به خيالى كه مىپزد دل من * خمار صد شبه دارم شرابخانه كجاست ؟\r\nچنين كه صومعه آلوده شد به خون دلم * گرم به باده بشوئيد حق به دست شماست \r\nادراك انديشهء شاعر در همين معنى است كه خون دل خود را مايهء آلودگى صومعه دانسته و صومعه را نيز خود خراب‌آبادى بيش نمىپندارد و زدودن اين آلودگى را جز به بادهء ميسر نمىبيند و تازه اميدوار نيست كه اين زدودن و پيراستن امكان‌پذير باشد و حق را به دست دوست مىسپارد و گمان مىكند كه هميشه دوست بر هرچه همت گماشت ، همان برحق است .\r\nبىشك وقتى حافظ اين غزل را سروده است ، احساس زودگذرى كه پيش از آفرينش شعر داشته در خاطرهء او نقش بسته بوده و هنگامى كه عزم سرودن اين شعر را داشته ، تجديد آن خاطره ، خود نيز دردى تازه گرديده و چنين حس كرده كه اين « ياد درد » دردناكتر از خود درد است و به مراتب جانسوزتر از درد نخستين است و بدين علتست كه در مقطع غزل چنين مىگويد :\r\n نداى عشق تو دوشم در اندرون دادند * فضاى سينهء حافظ هنوز پر ز صداست \r\nجهان هنر ، جهان دردها ، يادها ، ناكاميها و اميدواريهاست . هر رنجى زخمه‌ايست كه تارهاى دل شاعر را به لرزه و ناله درمىآورد و ياد هر اميد از دست رفته‌اى ( كه با آن اميد زندگى و حيات هنرمند جاندارتر و گواراتر مىشد ) مايهء انديشهء هنرى شاعر است ، شاعر نمىتواند به آزادى يك خنياگر ناله كند . نالهء او بهر گوشى آشنا نيست .\r\n سرّ من از نالهء من دور نيست * ليك چشم و گوش را آن نور نيست \r\n« مولوى »\r\nدر صورتى كه هر گوشى نالهء ارغنون نغمه‌پرداز را مىتواند شنيد . آنجا كه شاعر با دنيايى درد و رنج مىگويد « سخن‌شناس نئى دلبرا » پيداست كه غرض او از « سخن » كلمه و لفظ نيست ، بلكه انديشه و معنا و رنج و درد و احساسى را كه در آن نهفته است اراده\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nمىكند و مىگويد اگر تو را آشنايى بدين درد پنهان نيست ، سخن من نارسا و گوش تو از شنيدن آن ناتوانست .\r\nروشنست كه « قافيه » و « بحر » سد راه و مشكل عظيمى براى بيان هنرمندست و اگر هنرمند مىتوانست انديشه و احساس خود را در قالب نثر بيان كند ، بهتر اداى معنا مىكرد ، ولى رمز آفرينش شعر و وجه امتياز آن در همين نكته است و شاعر توانا و هنرمند « به معنى واقعى » آنست كه با وجود همين حدود و قيود ، بيان خود را به بهترين و زيباترين صورت ادا كند بطورى كه غالبا شعر هنرمندى چون حافظ را اگر بخواهند به نثر برگردانند ، زيباتر و رساتر از شعر وى نخواهد شد ، زيرا بيان معنى حيات حق شاعرست همچنانكه بيان كيفيات حيات حق زيست‌شناس است . هر بابى كه در معرفة النفس عنوان شود با كيفيات نفسانى و عواطف و احساسات انسانى سروكار دارد ، اما همه مىدانيم كه تبويب كتاب روانشناسى هنر نيست . شاعر بىآنكه مثل زيست‌شناس به پديدهء حيات آشنا باشد يا مثل روانشناس به كيفيت حدوث و تكوين احساسات بصير باشد ، مستقيما با انديشه و احساس خود آشناست و همين مطلب روشن مىكند كه چرا بيان آن رنج جانگزاى نهفته را به نثر وانمىگذارد ؟ ! زبان شعر به ذاته و اصالة پيچيده و مبهم است چه ، احساس و انديشهء هنرى بىآنكه شاعر قصد و اراده‌اى كرده باشد صورت مىبندد و چنين امر مبهم و پيچيده‌اى را با زبان نثر نمىتوان بيان كرد . بهتر بگوئيم زبان منسجم و لا يتغير نثر ، كشندهء احساس هنرى و انديشهء هنرمند است . اين احساس و انديشه محتاج بيانيست كه صاحب همان صفات موجد خود باشد . بحر و قافيه سد راهى در برابر شاعرست و چنان كه گذشت شاعر توانا آن كسى است كه همين سد را استخدام كند و از موانع راه نپرهيزد . اما ذات شعر روشنست كه جز نظم است . گاه مىبينيم كه انديشه‌اى در قالب نثر ادا شده ، ليكن در حقيقت جزء زيباترين و شيواترين اشعار است :\r\n« . . . شب پاورچين پاورچين مىرفت ، گويا به اندازهء كافى خستگى در كرده بود .\r\nصداهاى دوردست خفيف به گوش مىرسيد ، شايد يك مرغ يا پرندهء رهگذرى خواب مىديد ، شايد گياهها مىروئيد ، اين وقت ستاره‌هاى رنگ پريده پشت توده‌هاى ابر ناپديد مىشدند . روى صورتم نفس ملايم صبح را حس كردم و در همين وقت بانگ خروس از دور بلند شد . . . »\r\n« از بوف كور ، صادق هدايت »\r\nاين قطعه نثر ، بنا به تعريفى كه از شعر شد ، از جمله اشعار لطيف و روانست .\r\nخصوصا غموض و ابهامى كه در آنست ، مؤيد ادعاى ماست كه حتى خود هنرمند ،\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nاحساس مبهم و پيچيدهء خود را نتوانسته نامگذارى كند . اين قطعه همچنانكه « ونسان مونتى » در كتاب خود مىگويد ، شعرست و شعر محض است ، ليكن هيچ كمكى از قوانين نظم يعنى غروض و قافيه نگرفته است . شايد گوينده‌اى اين مضمون را به شعر ادا كند ، اما بىشبهه قدرت بيان هدايت را - كه واجد آن احساس و موجد آن بيان بوده است - نخواهد داشت . شعر در هر دورهء هنرى دستخوش همان تحوليست كه گويندگان ، خواه‌ناخواه متحمل شده‌اند . شعر امروز از غزل و قصيده ممتاز و جداست ، چه ، كار قصيده به نثرنويسانى واگذار شده كه بهتر از چكامه‌سرايان گذشته اداى تكليف مىكنند . وصف طبيعت در يك قصيدهء قرن چهارم و پنجم هرقدر رسا و گويا باشد ، به پاى توصيفات و ترسيمات نثرنويسان ادبيات كنونى دنيا نمىرسد ، در كار غزل هم اگر جنبهء عرفانى انديشهء گويندگان را از آن بگيريم يا مضامين خاص امثال صائب را از غزل جدا سازيم ، به امر كوچك توصيف صورت يار و قامت دلدار و در زمان حاضر به رازونياز عاشقانهء جوانان نوخاسته و نو خط و خال منحصر مىشود . گويندهء امروز گرفتار دنيائيست كه هر روزه او را با مشكل جديدى روبرو مىسازد ، در حالى كه شايد هزاران مشكل پيشين را حل كرده باشد . احساس او درين دنياى آشفته ، تنها احساس « هستى » خود در جهان گسترده وجود نيست . بىشبهه گويندهء امروز نيز چون گويندگان پيشين ، وجود خود را با تمام ادراكات و دردهاى خود در مىيابد ، ولى در همين حال دردهاى ديگرى را كه زائيدهء اجتماع متحول امروزيست نيز حس مىكند . »\r\nسپس نويسنده با توجه به تحولات و پيشرفتهايى كه در علوم و فنون نصيب بشر گرديده مىنويسد : « . . . احكام لا يتغير و مطلقه قرن وسطايى در قرن ما ، درهم شكسته و اعتبار خود را از دست داده‌اند ، انسان كه گل سر سبد موجودات و غايت آفرينش بود ، به مقام يادگار حلقه مفقوده تنزل يافته و زمان و مكان اعتبار مطلقه خود را از دست داده و به تار و پود انساج كشش‌پذير جهان نسبيّت تبديل شده است ، عواطف عاليه انسانى كه از يكسو موجد اخلاق و از طرف ديگر خلاق هنر تلقى مىشد ، به مقام گريزى از حرمانهاى آدمى تنزل يافته و حكمت « سقراط » و اخلاق متعاليه « كانت » با آنهمه طنطنه به عنوان ريا و دروغ و حس اثبات نفس و خود دوستى و حب ذات تعبير شده است .\r\nپس از مطالعات بديع داروين در « علم الحيات » يك سلسله آثار هنرى به وجود آمد كه در آن آثار ، انسان از روى الگوى داروين با تمام اهواء و اغراض و هواهاى نفسانى و زشتيها و زيبائيهاى پنهان و آشكار جلوه‌گر شد و مضامين اساسى و اصلى داستانها بر تنازع بقا و بقاى انسب دور زد و بدين ترتيب معلوم گرديد كه آن انسان ملكوتى و لاهوتى تا چه حد گرفتار زندگى و هوا و هوسهاى ناسوتى و زمينى خويش مىباشد .\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nاينشتين با درهم شكستن اعتبار علمى « مطلق بودن زمان و مكان » كه باعث انقلاب عظيم در فيزيك جديد گرديد ، در آثار هنرى خصوصا در « سوررآليسم » چنان مؤثر شد كه برخى نقاشان همزمان او و نويسندگانى از قبيل « ولز چسترتن » آثارى به وجود آوردند كه فهم و درك آنها به ظاهر از فهم و درك تئورى خود اينشتين مشكلتر و پيچيده‌تر به نظر مىرسد . مضمون و مفهوم اين آثار نيز بر اين مبناست كه زندگى بالاصاله فاقد زيبائيست ، بلكه اين آدميست كه با رنگ‌آميزيهاى دلاويز چهره حيات را زيبا و فريبا مىسازد .\r\nبا نظريه جنسى « فرويد » اعتبار مبانى اخلاقى كه به صورت موهبت مطلقهء الهى تلقى مىشد ، از دست رفت . . . با نظريهء نسبيت اخلاقى « نيچه » كه در جستجوى انسان برتر از معمول بود ، تمام قوانين اخلاقى را انكار كرد و موجب پيدايش آثار هنرى خاصى گرديد كه قهرمانان داستان در همان حالى كه بزرگترين فداكاريها را تحمل مىكنند ، از انجام هيچ نوع جنايتى نيز روگردان نيستند و فقط حصول مقصود را هدف غايى دانسته‌اند . . .\r\nپيداست كه استخدام يك چنين انديشه‌اى در اغراض سياسى و ملى و اثبات برترى نژاد موجب چه ويرانيها و نابسامانيها گرديد ، چنان كه افتاد و ديديم كه تنها نتيجهء آن ، جنگ موحش و عالمگير و ننگ‌آلود دوّم جهانى بود .\r\nدر پايان اين قسمت نكته‌اى را كه بايد با خطوط درشت يادآورى كرد ، آنكه به هنرمندانى اشاره شد كه تحت تأثير مسائل مختلف فلسفى و علمى آثارى به وجود آورده‌اند كه پيچيده و معقّد بود ، يا از جهت تعقيب يك مكتب فلسفى رنگى خاص داشت .\r\nاما هرگز اين هنرمندان « نخوانده ملّا » يا « عالم لدنّى » و هنرمند « خودرو » و « من عندى » نبودند ، بلكه واقعا به اندازه استاد صاحب مكتب در مكتبى كه اثر هنرى خود را بدان رنگ مىآراستند ، صاحبنظر و صاحب اطلاع بودند ، در اين زمان كه راقم سطور ( دكتر محسن هشترودى ) به تسويد اين اوراق اشتغال دارد ، در جامعهء هنرى ما يك بيمارى به صورت بيمارى واگيرى رايج شده است كه بايد درصدد علاج آن برآمد . اين بيمارى عبارت است از بىاعتنايى به گنجينه‌هاى كهن خودمان و تقليد كوركورانه و بىخبرانه از مبتذلات هنرى ديگران ، در حالى كه سابقه ندارد و شدنى هم نيست كه يك فرد مستعد بدون تفحّص اوراق زرّين ادبيّات چندين سال و توغّل در آثار گذشتگان و تعليم گرفتن از استادى صاحبنظر ، بتواند اثرى هنرى و درخور خلود و باقى ماندن به وجود آورد .\r\n« خودآموزى » امكان‌پذير است ، ليكن « خود تجربه‌اى » محال . يك فرد مستعد هنگامى مىتواند اثرى ارزشمند خلق كند كه از تجربيات گرانبهاى استاد ، توشهء كافى بردارد و بهرهء وافى بگيرد . » . « 1 »\r\n\r\n\r\n","description":"","footnote":"\r\n( 1 ) . سفينهء غزل ، به اهتمام سيد ابو القاسم انجوى شيرازى ، از ص 7 تا 19 ( به اختصار )\r\n","page_name":" 485 ","page_number":485},
  {"content":"\r\n . \r\n","description":"","footnote":"","page_name":" 486 ","page_number":486},
  {"content":"\r\n\r\n\r\nنمونه‌يى چند از آثار منظوم و منثور معاصرين\r\n\r\nايران ، و تنى چند از خدمتگزاران فرهنگى دوران اخير را بشناسيم\r\nدكتر غلامحسين يوسفى مىنويسد : « در مجلس يادبود رشيد الدين فضل اللّه « 1 » در ضمن سخنان آقاى وزير علوم شنيدم : « جدا جاى تأسف است كه دانشجويان پزشكى ما گاه حتى اسامى اين قبيل پزشكان يا آثار آنها را نمىدانند و حال آن‌كه روزى ربع رشيدى و قبل از آن دانشگاه جندى شاپور بزرگترين مراجع پزشكى دنيا بودند . »\r\nبىگمان ايشان توجه دارند كه اگر آمارى دقيق فراهم آوريم از ميان هر هزار تن دانشجوى دانشكدهء علوم نيز عده‌اى را مىتوان يافت كه ابو ريحان و آثار او را نمىشناسند . جمعى از تحصيل كردگان ما هستند كه حتى خلاصه‌اى از شاهنامه را نخوانده‌اند و با تاريخ ايران آشنا نيستند ؛ و از همه بيشتر ، در ميان درس‌خواندگان ما تعداد كسانى است كه به زبان مادرى خود نه درست سخن مىگويند و نه درست مىنويسند ، در نتيجه كمتر كسى از افكار و بيانات انان سر درمىآورد . جلوتر برويم در ميان متصديان امور مختلف نيز عده‌اى كه ايران و مسائل ايران را چنان‌كه بايد بشناسند ، به حدّ نياز نيستند .\r\nوقتى كسانى كه در دانشگاه درس خوانده‌اند يا مىخوانند چنين باشند ، تكليف دانش‌آموزان مدارس ابتدايى و متوسطه روشن است . بسيارى از اين بىخبريها از همان مراحل پيشين سرچشمه مىگيرد . بايد انصاف داد كه با وجود تعداد روزافزون مدارس و شاگردان ، جوانان ايران‌شناس فراوان پرورده نمىشوند . بنده به كلمهء « ايران‌شناس »\r\n\r\n\r\n","description":"","footnote":"\r\n( 1 ) . دانشگاه تهران و دانشگاه تبريز ، 12 - 16 آبان 1348 .\r\n","page_name":" 487 ","page_number":487},
  {"content":"\r\n\r\nبه خصوص تكيه مىكنم . غرضم آن است كه تحصيل‌كردگان ما ، قبل از هرچيز بايد با ايران ، فرهنگ و ادب و هنر و تاريخ و تمدن آن تا حدودى آشنا شوند ؛ مردم ايران ، و سرگذشت اين قوم را با همهء فراز و نشيبهايش بشناسند ؛ از دين و مذهب و آداب و رسوم و خلقيّات مردم شهرها و روستاها باخبر شوند ؛ از ديروز و امروز اين ملت چنان‌كه بايد آگاهى حاصل كنند تا بتوانند براى وطن خود در هر زمينه كارى انجام دهند . البته فقط خودشيفتگى و عصبيتهاى گوناگون و در گذشته به سر بردن مقصود نيست ، بلكه شناختن ايران با دانايى و شعور و وجدان بيدار لازم است : هم دوره‌هاى شكفتگى و سعادت گذشته را بايد شناخت و هم تاريكيهاى آن را ، هم خدمتگزاران و مردان افتخار آفرين و هم جز ايشان را . بخصوص كه ما آثار درخور مباهات فراوان داريم . جاى اندوه است كه گاه اگر از جوانى درس خوانده مثلا بپرسيم : امام جعفر صادق ( ع ) كيست ؟ يا ابو مسلم كه بود ؟\r\nمحتاج رجوع به كتاب باشد و حتى نداند جواب را در كجا جويد ! يا براى ديگرى غزالى همان قدر بيگانه نمايد كه نويسنده‌اى در كشور پرتغال !\r\nبه نظر بندهء ( نگارنده ) همچنان‌كه بىخبرى از اصول و معارف اسلامى در مسلمانى و ايرانى بودن ما به معنى امروز نقصى پديد مىآورد ، نشناختن فرهنگ و ادب قومى و سهمى كه ما در تمدن و معرفت عالم داشته‌ايم و خدماتى كه به بشريت كرده‌ايم يا دوره‌هايى كه گرفتار نقص و ضعف بوده‌ايم ، كمبودى است ديگر در ايرانى بودن ما ، به عبارت ديگر تا ايران را درست نشناسيم ، آن را به حق دوست نمىتوانيم داشت .\r\nوطن‌دوستى وقتى از سر معرفت باشد درست و سودمند تواند بود .\r\nهيچ كس منكر اين نيست كه ما بايد در دنياى صنعت و علوم جديد با شتاب تمام هرچه مىدانيم بياموزيم ، نقائص خود را رفع كنيم ، خود را با دنياى نو همآهنگ كنيم و پيش برويم . هيچ خردمندى نمىگويد در تربيت متخصصان فنون گوناگون ، پزشكان ، مهندسان ، تكنسين‌ها اندك غفلتى بورزيم . هر صاحب‌نظرى از نياز ايران به طبقهء متفننان متوسط در هر رشته از قبيل استاد كار ، پرستار ، ماما ، متصدى آزمايشگاه و غيره آگاه است و تربيت آنان را لازم مىشمرد . هر آدم خبيرى توسعهء مدارس فنى و حرفه‌اى را توصيه مىكند . اما هر ايران دوست و صاحب دردى نيز بر اين عقيده است كه اگر مىخواهيم فرهنگ ما بدرخشد و اصالت خود را حفظ كند و حوائج حقيقى ما را برآورد ، اول بايد ايران و مردم ايران را شناخت و به اين اصل اعتقاد يافت ، بعد پزشك و مهندس و متخصص در علوم شد .\r\nبه عبارت ديگر به قيمت كسب دانشهاى جديد نبايد شناخت ايران را از ياد برد ،\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nبلكه همهء اينها بايد براى خدمت به ايران و مردم ايران فراگرفته شود ، زيرا آن‌كه ايران و ايرانى را نمىشناسد و بدان دل بسته نيست ، پيوندش با اين مملكت سست و يا گسسته است و چندان برايش فرقى نمىكند كه براى كه كار كند و كارفرمايش كه باشد .\r\nبعضى از ما به غلط پنداشته‌ايم كه همآهنگ شدن با دنياى نو يعنى گسستن از آنچه داريم و حال آن‌كه اين دو باهم متناقض نيست ؛ ژاپن نمونهء آشكارى پيش روى ماست .\r\nبا كمال صداقت بايد عرض كنم گروهى از نسلى كه در ايران پرورده مىشود از گذشته و فرهنگ و آداب و رسوم و قوميت خويش چندان آگاه نيست ؛ از غرب نيز خبرى درست و روشن ندارد ، بلكه هرچندگاه در معرض وزش بادى است و هر روز به سويى كشيده مىشود . در روزگار ما اقوامى كه ريشه و فرهنگى نداشته‌اند سعى مىكنند به صور گوناگون جوانان خود را به فرهنگ و ملك و ملتشان هرچه استوارتر بپيوندند ، جاى دريغ است كه باوجود ريشه‌هاى استوار فرهنگى و معنوى كه ما داريم جمعى از فرزندان ما و بيش از همه برخى از درس خواندگانمان چون نهالى بىريشه و از بن برآمده هر لحظه‌اى به طرفى خم شوند . بعضى از ايشان به واسطهء ناآشنايى ، به خود و فرهنگ قوميشان اعتقادى ندارند ؛ گمگشتگانى افسرده را مىمانند كه كم‌كم ريشهء خواستن و جستن و فكر كردن در وجودشان خشك شده است . اين مشكل در كار جماعتى از تحصيل‌كردگان محسوس است : چه بعضى از آنان كه در داخل كشور درس خوانده‌اند و چه جمعى كه از فرنگ رفتگان .\r\nحقيقت آن است كه براى رفع اين مشكل ، ما موظفيم نه شاگردان و نوجوانان - يعنى همهء كسانى كه در تعليم و تربيت به معنى وسيع كلمه تأثيرى داريم - خانواده ، مدرسه ، سازمانهاى آموزشى و تربيتى ، و محيط و عوامل اجتماعى .\r\nآموختن زبان فارسى براى آن‌كه فرزندان اين مملكت را ايرانى و ايران‌شناس بار آورديم ، بايد آنان را چنان تربيت كنيم كه در طوفانهاى سهمگين دنياى حاضر بتوانند بر سر پاى خود استوار بمانند و نلغزند ؛ هم پاسدار فرهنگ و قوميتشان باشند و هم دانش و هنر و تمدن جديد را كسب و جذب كنند . به خصوص كه به مدد استحكام فكرى و فرهنگى است كه مدنيت هر ملت بهتر قوام مىگيرد شالودهء چنين تربيتى را بايد در كودكستان ، دبستان ، دبيرستان و دانشگاه تحقق‌پذير كرد . به‌علاوه لازم است كليهء عواملى كه مىتوانند در آدمى تأثير كنند از قبيل خانواده ، محيط ، مطبوعات ، راديو ، تلويزيون و غيره همه با يكديگر همآهنگى و همقدمى كنند . از قضا در تمام مراحل آموزشى ما از كودكستان تا دانشگاه به اين مهم چندان كه بايد عنايت نمىشود ؛ نتيجه\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nهمان است كه مىبينيم ، كليد وصول به همهء اين آرمانهاى شريف ، يعنى شناخت ايران و ايرانى ، فارسى آموختن و فارسى دانستن است ؛ اين نيز درسى است كه در همهء مدارس ما بيش از هر موضوعى مورد غفلت است و موجب تأسف .\r\nبديهى است كارهايى از قبيل تجليل بزرگان اين مرزوبوم و به ياد ايشان مراسم و جلساتى مخصوص داشتن و كتاب منتشر كردن و در روزنامه‌ها و راديو و تلويزيون در اين زمينه سخن گفتن ، همه در حد خود مفيدست ، اما روح ايرانى و استحكام فكر و نظر در فرزندان ايران دميدن و آنان را از تاريخ و فرهنگ ملت خود آگاه پروردن وقتى به كمال صورت مىگيرد كه اين خصال از خردى به تدريج جزء خون و منش آنان گردد . به علاوه فرهنگ قومى ما اين ارزش بزرگ را دارد كه معرفت بدان مىتواند ما را مردمى شريف ، باشخصيت ، وطن‌خواه و بصير بپرورد ؛ ايرانى بافضيلت بودن افتخار آميزست .\r\nممكن است كسانى بگويند تنها از راه آموختن زبان فارسى نمىتوان با دانش قرن بيستم همگام شد . جواب آن است كه دانستن زبان فارسى و شناختن فرهنگ ايران و ايرانى انديشيدن مستلزم بىخبرى از معارف جهان نيست ، بلكه سخن بر سر اين است كه اول بايد ايرانى بود ، بعد تمدن جديد را شناخت و چنان‌كه مقتضى است از آن سود جست .\r\nبه علاوه اين نكته كه حاصل پژوهشهاى دقيق در باب تأثرات فرهنگ غرب در شرق در عصر تحولات بزرگ جهانى است قابل توجه است : « اين موضوع حائز اهميت است كه اغلب نويسندگان و هنرمندانى كه بهتر از ديگران برداشتها و اشكال جديد را [ از ادب و هنر مغرب زمين 
  ] به كار بستند ، از كسانى بودند كه با شيوه‌هاى فرهنگ ملى تربيت يافته بودند نه آنها كه از مكتب غرب بهره گرفته بودند . » « 1 »\r\nاين سخنى است استوار و سنجيده . در نيم قرن اخير صادق هدايت كه در نويسندگى درخشيد ، با همهء آشنايى با فرهنگ جديد غرب ، عاشق مردم ايران بود و زبان فارسى ، آن هم نه تنها در آثار افسونگر حافظ و خيام ، بلكه حتى در محاورات سادهء مردم كوچه و بازار و برزگران و پيشه‌وران .\r\nدر ديگر رشته‌ها نيز كسانى از هموطنان ما به توفيقى نايل شده‌اند كه با ايران و فرهنگ ايران همدم و مأنوس بوده‌اند و به زبان فارسى انديشيده‌اند و از دانش و معرفت بشرى در اين قرن هرچه بيشتر بهره يافته‌اند .\r\n\r\n\r\n","description":"","footnote":"\r\n( 1 ) . رك : مجلهء فرهنگ و زندگى 7 / 6 - 7 ، ترجمه ايرج علىآبادى از جلد ششم كتاب زير كه به همت يونسكو چاپ شده است :\r\n Histoire de Developpement Culturel at Scientifique de L'humanite . \r\n","page_name":" 490 ","page_number":490},
  {"content":"\r\n\r\nپاسدارى از زبان فارسى و فرهنگ ايران مسألهء خطيرى است و هر روز درنگ در اين مهم ، زيان‌خيز . براى حل اين مسأله ، ايجاد مجالس بحث و سخنرانى و طرحها و كوششهايى از اين قبيل سودمندست اما كفايت نمىكند . بلكه موضوع بايد به عنوان يك ضرورت و كار مهم ملى مورد توجه شود و با هدفى مشخص و برنامه‌اى دقيق و همه جانبه و چند ساله با همكارى و كوشش عموم افراد ملت - پيش از آن‌كه دشوارى به‌هم رسد - به چاره‌گرى پرداخت . در اين زمينه هنوز جاى سخن هست اگرچه گمان مىكنم همهء هموطنان آگاه ، به اهميت موضوع واقفند . » « 1 »\r\n\r\nهمسايگان ناشناس\r\n « بيگانگى نگر كه من و يار چون دو چشم * همسايه‌ايم و خانهء هم را نديده‌ايم \r\nبه عقيدهء دكتر پرويز ناتل خانلرى : « در اين دو قرن اخير كه مغرب زمين در تمدن و فرهنگ از مشرق پيش افتاده است ، ملتهاى آسيا همه گردن كشيده و چشم به اروپا و امريكا دوخته‌اند و دلبر مغربى چنان هوش و دل از ايشان ربوده كه خويشان و نزديكان ديرين را از يادشان برده است . ملتهاى آسيا پيش از اين باهم آشنائيها داشتند . در بسيارى از امور فرهنگى و ادبى و هنرى باهم شريك بودند . زبان يكديگر را مىدانستند ، هر شاعر ايرانى فارسىزبان كم‌وبيش اشعارى نيز به عربى مىسرود و گاهى ديوانى جداگانه به اين زبان داشت . شاعر ترك به فارسى شعر مىگفت و سلطان عثمانى اگرچه با شاه ايران در جنگ بود ، فارسى مىدانست و به فارسى مىنوشت و آثار ادبى اين زبان را دوست مىداشت . جلال الدين محمد با پدر خود از بلخ به قونيه مىرفت و در آنجا هواخواه و مريد مىيافت . سعدى در ديار عربى زبانان سياحت مىكرد و از محضر اديبان و دانشمندان آن سرزمين بهره مىبرد يا ايشان را بهره‌مند مىكرد . اهل دانش و ادب در مصر و عراق و شام ، هركجا كه پا مىنهادند ، وطنى مىيافتند . مضمونهاى زيباى « متنبى » و « ابن الفارض » گاهى جامهء فارسى مىپوشيدند و از ديوان سخنوران ايران سر در مىآوردند ، فارابى و رازى و ابن سينا و ابو ريحان به عربى كتاب مىنوشتند و تشنگان دانش را در ساحل بحر روم و كنار نيل نيز از زلال معرفت سيراب مىكردند . ميان ايران و افغانستان و آسياى مركزى جدايى نبود . پيشه‌ور و هنرمند اصفهانى در غزنين و سمرقند كاخها مىساخت و نقاش تبريزى در هرات هنر مىفروخت . هر اديب پرمايهء تبريز و\r\n\r\n\r\n","description":"","footnote":"\r\n( 1 ) . دكتر جلال متينى ، نمونه‌هايى از نثر فصيح فارسى معاصر ، ج 2 ، مقالهء دكتر غلامحسين يوسفى ، از ص 326 تا 329 .\r\n","page_name":" 491 ","page_number":491},
  {"content":"\r\n\r\nكاشان و اصفهان شوق سفر هند در سر داشت زيرا كه مىدانست در آنجا عزيزش دارند و متاعش مشترى خواهد داشت .\r\nآشنايى بيشتر با همسايگان : اندك‌اندك دلبر طناز مغربى در جمع اين دوستان راه يافت .\r\nخويشان و دوستان ، پيوند آشنايى از هم بريدند و چنان چشم دل بر او دوختند كه ديگر پيرامون خويش را نديدند . اكنون ديريست كه اين آشنايان قديم يكديگر را درست نمىشناسند . ما هر ماهه چندين كتاب از ادبيات و علوم غربى به فارسى ترجمه مىكنيم .\r\nنام دانشمندان و اديبان اروپايى كه سهل است ، نام پدر و مادر و دختر عموى بازيگران سينماهاى امريكائى را هم به خاطر مىسپاريم . اما كسى نيست كه بداند ، يا بخواهد بداند ، كه در اين نزديكى ، همسايهء ترك ما در صد و پنجاه سالهء آخرين چه كرده است .\r\nشاعرانش چه مىگويند ، نويسندگانش چه مىنويسند ، مردمش چه مىخوانند ، نگارنده‌اش چه نقشى مىكشد و نوازنده‌اش چه راهى مىزند .\r\nبا كشورهاى عربى هم ، ترك آشنايى كرده‌ايم . در مدرسه هنوز عربى مىخوانيم اما از ملتهاى زندهء عرب چيزى نمىدانيم ، از اوضاع فرهنگى و اجتماعى ايشان بىخبريم . يك قطعه شعر عربى امروز را به فارسى ترجمه نكرده‌ايم . شايد مىپنداريم كه هنوز شاعر عرب در كرانه‌هاى زيباى بحر روم بر « ربع و اطلال و دمن » مىگريد و دلبر خود را به « تخم شترمرغ » تشبيه مىكند .\r\nهند و پاكستان چنديست كه از بندگى آزاد شده‌اند . براى تجدد عهد با اين دو كشور عظيم كه دوست ديرين ما هستند ، هنوز قدم استوارى برنداشته‌ايم . ميان ما و افغانستان جز يك خط مرزى فاصله‌اى نيست ، هردو يك نژاد و يك زبان و يك دين داريم .\r\nاما يكدل نيستيم . من ( نگارنده ) هرگاه چهرهء نجيب و مهرانگيز يك افغانى را مىبينم و آهنگ دلنشين فارسى او را مىشنوم ميل دارم كه سر به زير بيندازم . گويى در نگاه پرمحبتش گله‌اى هست و به زبان حال مىگويد : « برادر عزيز ، مرا كم مىشناسى و كم دوست دارى . »\r\nاين قصور تنها از ما نيست . همسايگان ما هم مقصرند ، ايشان هم ديگر ما را درست نمىشناسند ، از وضع كشور ما بىخبرند ، با ذوق و انديشهء امروز ما آشنايى ندارند . اهل تسنن مىپندارند كه ايرانى چون شيعه است با ايشان سر نفاق دارد ، و نمىدانند كه امروز ما به وجوه اشتراك بيشتر نظر داريم . ايشان هم كوششى چنان كه درخورست به كار نمىبرند تا عهد قديم را با ما نو كند . شايد ميان ملتهاى همسايه و نزديك ما هم گاهى ساده‌لوحان و كم‌مايگانى باشند كه در تاريخ گذشته بهانه‌اى براى نفاق\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nو جدايى با ما بجويند ، اما خوشبختانه همه‌جا شمارهء ايشان اندك است . من ( نگارنده ) هرگاه با چنين كسانى روبرو شده‌ام از طبع لطيف سخن آفرين شيراز ، حافظ ، مدد خواسته و از زبان ملت ايران گفته‌ام كه :\r\n ما قصهء سكندر و دارا نخوانده‌ايم * از ما به جز حكايت مهر و وفا مپرس \r\nدر اين گفتگو ما هيچ به سياست نظر نداريم . آشنايى و دوستى ميان ملتها امرى ديگرست و با وقايع روز كه ناپايدار و گذراست ارتباط فراوان ندارد ، اگرچه در آن ممكن است تأثير بسيار داشته باشد . شايد كوته‌بينان چنين گمان ببرند كه چون همسايگان ما امروز در تمدن و فرهنگ به مغرب زمين نمىرسند ، اطلاع از دانش و هنر ايشان براى ما چندان سودى ندارد ، اين گمان يكسر خطاست . ما قرنها باهم رابطهء نزديك و اغلب فرهنگ مشترك داشته‌ايم . اگر روزگارى دراز مشعل ذوق و دانش در اين قسمت آسيا مىدرخشيد ، از اين جهت بود كه همهء ما در افروختن آن شريك و همكار بوديم . هريك از ملتهاى مغرب آسيا در ايجاد آن فرهنگ عظيم كه « فرهنگ اسلامى » خوانده مىشود سهمى داشت . از نادانى و بىخبرى است اگر يكى از ما بخواهد همهء هنرها را به خود نسبت بدهد و با ديگران بر سر اين معنى معارضه و دشمنى كند . اكنون هم از آشنايى و همكارى باهم سودها مىتوانيم برد .\r\nامروز در امور معنوى و فرهنگى ، همهء اين ملتها با مسائل مشابهى روبرو هستند .\r\nهمه تمدن و فرهنگى قديم دارند و اكنون بايد راهى بيابند تا فرهنگ دنياى جديد را بپذيرند ، بىآنكه خصائص و مزاياى فرهنگ كهن را از دست بدهند . در اقتباس و نقل و ترجمهء اصطلاحات علمى ، امروز همهء اين ملتها به يك مشكل برمىخورند . همه بايد در انديشهء آن باشند كه شيوه‌هاى نو را در فنون ذوقى و هنرى چگونه به كار ببرند كه با خصوصيات ذوقى خود ايشان و با ادبيات و هنر عالى قديمشان منافات و تنافر نداشته باشد .\r\nدر اين امور هريك از اين كشورها به تنهايى تجربه‌هايى كرده‌اند ، بعضى از اين كارها ناسنجيده و نادرست بوده و نتيجه مطلوب نداده است ، بعضى ديگر درست و بجا بوده و حسن اثر بخشيده است . اكنون اگر باهم آشنايى بيشتر داشته باشيم ، مىتوانيم از حاصل تجربه‌هاى يكديگر بهره‌ور شويم و هريك به تنهايى آزموده را نيازمائيم و وقت و همّت خود را در كارى صرف نكنيم كه مىدانيم از آن جز پشيمانى نخواهيم برد .\r\nگذشته از اين ، آشنايى ما مقدمهء همكاريهاى سودمند در امور معنوى خواهد بود كه هيچيك از آن بىنياز نيستيم . ارتباط فكرى و معنوى ملتهاى آسيا در گيرودار سياست و\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nدشواريهاى اقتصادى امروز نيز سود بسيار خواهد داشت و موجب آسان شدن همكارى ما در اين امر خواهد بود . براى حصول اين ارتباط و تجديد دوستى و آشنايى ديرين بايد از يادآورى هر نكته‌اى كه در پيوند مهر ما رخنه و خللى وارد آورد پرهيز كنيم ؛ قصهء سكندر و دارا نگوئيم و نشنويم و جز سرود مهر و وفا نخوانيم .\r\nايران در مركز اين ملتهاى آسيايى است كه از قرنها باز در تمدن و فرهنگ باهم شركت داشته‌اند و ايرانى با قريحه و ذوق خاص خويش هميشه واسطهء ارتباط معنوى و فرهنگى همسايگان خويش با يكديگر بوده است . امروز نيز بايد همان وظيفهء كهن را بر عهده بگيرد ، همسايگان خود را خوب و درست بشناسد و خود را چنان كه هست به ايشان بشناساند و بار ديگر ميان ذوق و انديشهء اين ملتها پيوندى متين پديد آورد .\r\nاين خدمت بسيار بزرگ است و براى آيندهء ايران و آيندهء همه همسايگان ايران سودها دربر خواهد داشت . » « 1 »\r\n\r\nوصفى از مازندران دل‌انگيز\r\nبه قلم حسين شهسوارانى\r\n« در نخستين روز تابستان 1326 ، آغاز خدمت در وزارت دادگسترى و شروع به كار قضايى از راه چالوس كه آن زمان يكسره خاكى بود روانه بابل شدم . تا آن روز هرگز مازندران را نديده بودم و با هيچيك از مردم آن ديار از دور و نزديك آشنايى قبلى نداشتم .\r\nتصور ذهنى من از اوصاف مازندران و مناظر دلفريب آن ، منحصر به تصويرهاى رنگى مراتع سرسبز و خرم و چمن‌زارهاى زمردفام و كوه و جنگل و دريا بود كه در صفحات كتاب درسى جغرافياى خوش چاپ و خوش آب و رنگ كلاس پنجم و ششم ابتدايى ( در يك مجلد ) با آن سروكار داشتم .\r\nاز كرج تا كندوان دره‌هاى پرپيچ‌وخم دامنه البرز با قله‌هاى رفيع و آسمان‌ساى آن در كنار رودخانه كرج با آن طاقها و رواق بلند بهمن‌گيرهاى بتونى بين راه و در بالاترين ارتفاع ورود به دالان تاريك تونل كندوان و بعد از خروج از تونل نخستين ديدار با سرزمين مازندران آن دره‌هاى سبز و خرم و چشمه‌سارها و آبهاى غلطان و عبور از جادهء مارپيچ هزارچم با آن همه پيچ‌وتاب و نشيب و فراز و به دور كوه و كمر پيچيدن و\r\n\r\n\r\n","description":"","footnote":"\r\n( 1 ) . نمونه‌هايى از نثر فصيح فارسى معاصر ، جلد اول ، برگزيده دكتر جلال متينى ، مقاله همسايگان ناشناس دكتر پرويز ناتل خانلرى ، از ص 280 تا 283 .\r\n","page_name":" 494 ","page_number":494},
  {"content":"\r\n\r\nچرخيدن و از فراز قله‌هاى بلند فرود آمدن به معبر رودخانهء چالوس و سپس جنگل پراكنده سرو و كاج و به دنبال آن عبور از جنگل انبوه كه از حوالى جادهء مرزون‌آباد تا چالوس همه‌جا جاده و رودخانه از دل جنگل و صخره‌ها مىگذرد و جنگل با درختان تنومند سرسبز و خرم راه رودخانه را چون دو فرزند همزاد در آغوش كشيده و در پايان ارتفاعات كوهستانى و آستانهء جلگهء چالوس و دورنماى لاجوردى درياى خزر و در ديباچه شهر ، مهمانخانه زيبا و معروف چالوس ، سفيد و نقلى و آن پل معلق خوش قد و قواره در ميانه شهر و آنسوى رودخانه مقابل هتل چالوس كارخانه حريربافى مثل يك قصر بلور كه بعدها از صفحه روزگار محو گرديد و جايش خالى است .\r\nشهر چالوس سپيدجامه و نقلى ، و دست‌وروى شسته و پاك و پاكيزه و خلوت و آرام و شوق‌انگيز و در امتداد راه نوشهر ، نماى دالان بهشت تنها راه اسفالت نه كيلومترى چالوس به نوشهر با چهار رديف درختان صف بستهء توسكا در دو سوى راه با قد و قامت بلند و برافراشته و شاخسار آنها از دو سوى پنجه در پنجهء هم افكنده و سقف فيروزه‌فام اين دالان بهشت از شاخ و برگ به‌هم تنيده درختان به وجود آمده و در انتهاى اين محراب جمال و زيبايى نوشهر تر و تازه و تن‌شسته و سپيد اندام و در و ديوار قصر نوشهر و عمارت اداره بندر و اسكله رؤيايى و افسونگر و در راه طولانى نوشهر به محمودآباد پلهاى كوچك و بزرگ خوش ريخت و نوساز بر معبر آبها و كنار جاده درختان گل ابريشم ( شب خشت ) غرق گلهاى نو شكفته بنفش و صورتى رنگ ، و جنگل از فراز البرز تا ساحل دامن كشيده و لب بر لب دريا نهاده . « 1 »\r\nخليج نعلى سىسنگان تا حوالى نور گشاده دامن و همه‌جا منظرهء دلگشاى هم‌آميزى جنگل و دريا ، طرب‌انگيز و حيرت‌خيز با چنان جلوه و شكوهى كه :\r\n يك‌طرف درياى نيلى با افق آميخته * سوى ديگر كوه و جنگل بر سپهر آويخته \r\nاز محمودآباد تا آمل عبور از جنگل تفنگاه و در دو سوى جاده آب‌بندانها و شالىزارها و مزارع كنف و با كمى مسافت دورنماى آمل و سپس ورود به اين شهر كهن و تاريخى بر گذرگاه رودخانه پركرامت هراز و ارتباط دو پيكر شهر قديمى با دوازده دهانه و طاق آجرى و ديگرى پل معلق نوساز با چهار كمانه بلند و نيم دايره بر فراز هراز و از آمل تا بابل شالىزارها چون فرشى از مخمل سبز گسترده تا دامنهء افق و در شامگاه يك روز بلند تابستانى وصول به مقصد ، شهرآباد و سوداگر بابل در گرماى شرجى و نمناك كه اگر هوا را در مشت مىفشرد ، آب از آن مىچكيد و سراسر اين سيروسفر و گشت و گذار براى هر تازه وارد به ديار مازندران حيرت‌افزا و لذت‌بخش و رويايى است . » « 1 »\r\n\r\n\r\n","description":"","footnote":"\r\n( 1 ) . حسين شهسوارانى ، مقالهء از بابل تا بغداد ، ص 8 و 9 .\r\n","page_name":" 495 ","page_number":495},
  {"content":"\r\n\r\nاحسان طبرى يكى از محققين ، در پيرامون « شعر و نوپردازى » و طلسم يأس در آثار ادبى ايران به بحث جالب و آموزنده‌يى پرداخته است كه ما به ذكر قسمتهايى از آن بسنده مىكنيم : « . . . شعر از چهار عنصر ضرور مركب است : انديشه ، احساس ، تخيّل و آهنگ .\r\n1 . انديشه : مقصود ما از انديشه در شعر آنست كه هر شعر بايد حاصل قضاوتى ، پيامى و حكمتى باشد . اگر درست است كه هنر و از آن جمله شعر ، افزاريست از افزارهاى معرفت و به كمك آن آدمى ، زندگى و طبيعت را باز مىشناسد ، در آن صورت هر شعر بايد متضمن كشفى ، اختراعى ، قضاوتى ، تحليلى و حكمى باشد . شاعر از سفر معنوى خود در اشياء و پديده‌هاى طبيعت و جامعه با رهاوردى باز مىگردد ، وصّافى محض ، كار شاعر نيست ، اما انديشه‌ها گونه‌گونند ، انديشه‌هاى مكرر ، پيش پا افتاده ، مبتذل و انديشه‌هاى نغز جستجو شده و جذاب كه مىتوان آنها را « يافت » ناميد . - در گذشته از « مضمون بكر » صحبت مىكردند . يافت ، انديشه نغز با مضمون بكر يكى نيست . . . اينك دوران به چنگ آوردن يافتها و دوران جستجوى انديشه‌هاست . اگر انديشه نو ندارى پش شعر نسرا ! . . .\r\nانديشه كه نو و يا ويژه ، يا جستجو شده و يا منطقى نباشد نمىتواند مؤثر باشد ، اقناع كند نمىتواند حربهء شناخت اصيل قرار گيرد ، نمىتواند وسيلهء بسيج مردم و تاريخ قرار گيرد .\r\n2 . احساس : احساس يا عاطفه در شعر داراى آفريننده‌اى و آفريده‌ايست . آفرينندهء احساس ، در شعر مجذوبيت خود شاعر است . اگر شاعر شيفتهء يك حس نيرومند نشود ، قادر نيست ، آوند شعر را از اكسير احساس بيانباند ، بايد در وى ، جنونى ، آرزويى ، رنجى ، شرارى ، هوسى ، افسونى ، شاعر را سراپا فراگيرد و او شعله‌ور از الهام خود ، چراغ شعر را برافروزد و الا بىمايه فطير است ؛ و اما آفريده « سرايت » است ، يعنى اگر شاعر خود مجذوب بود مىتواند جذبه خود را سرايت دهد . كلام معروفى است : سخنى كه از دل برخاست ، بر دل مىنشيند . تولستوى وظيفهء اساسى و عمدهء هنر را در سرايت و انتقال احساس مىدانست . . . البتّه اين حكمى است در خور بحث ، تا هنرپذير كه باشد ؟ كالايى را درويشى با شور مىخرد ، و شهزاده‌يى ، با كراهت پس مىزند . بايد كالاى شعر در بازار پرهياهوى تاريخ خريدارانى داشته باشد ، آنچه در اين بازار رونقى دارد نه بنجلهاست و نه تافته‌هاى جدا بافته ، بلكه آن انساج زركش شعر است كه براى اكثريت جامعه هيجان‌انگيز است ، سرنوشت مبتذل‌گويان و مغلق‌بافان هردو فراموش شدن است .\r\n3 . تخيّل : و خيال موجد شخصيت شعر است ، زيرا شعر پديده‌يى است از پندار و خيال .\r\nتخيل به صورت استعاره‌ها ، تشبيه‌ها در چهره‌ها بروز مىكند و بيان شاعرانه را به وجود\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nمىآورد . . . مهم عمق خيال و ژرفاى انديشه است و الا تخيلهاى ديوانه سرانه و مبهم بافيهاى عبث ارجى در بازار هنر ندارد .\r\n4 . آهنگ : اگر آهنگ نباشد شعر ، شعر نيست . خويشاوندى شعر با موسيقى ، در آهنگين بودن كلام شاعرانه است ، باكى نيست كه اين آهنگ با طنين مسمّطات همراه باشد ، يا از راه موزونى اجزاء به دست آيد ، به هر صورت شعر ، كژ آهنگى يا بىآهنگى را برنمىتابد .\r\nهر سبكى كه اين چهار عنصر را با خود دارد ، خوبست . گفتهء ولتر را تكرار كنيم :\r\n« همهء سبكها خوبست ، به جز سبك كسالت‌آور . »\r\nشاعر بايد داراى سه صفت ناگزير باشد . شاعر بايد نگرنده ، انديشنده و كوشنده باشد :\r\n1 . نگرنده : شاعر بايد به تماشاى وجود برود و با ديدگانى كنجكاو ، مشتاق در اين جهان رنگارنگ بنگرد ؛ و دريابد كه در هر پديدهء ساحر طبيعت و زندگى ، چه اعجازى نهفته است ! بايد توانست ديد ، بايد توانست نگريست . . . آرى نگرش شاعر ، گاه بىچشم سر ، در جهان ، زيبائيها ، رازها ، پيوندها ، داستانها و حكمتها مىبيند ، براى اين كار بايد با چنتاى طلب بر دوش ، در اين جاده‌هاى پيچاپيچ وجود به سير پرداخت و در هر قطره باران ، پچپچهء برگ ، تابش ستاره ، بدرود شب ، پويهء روستايى ، گرد راه ، بام خم شده ، ديوار تنها ، پنجرهء روشن . . . سرّى ، رازى و پيامى ديد ، بايد به سوى مردم شد و در مكتب رنج و كار و كوشش و آفرينش و نبرد آنها نكته‌ها آموخت و جلوه‌ها ديد .\r\n2 . انديشه : نگريسته‌ها را بايد سنجيد و واسنجيد و به انديشه بدل ساخت . به انديشه‌اى بزرگ و سازنده ، شورانگيز ، روشن و پيشرو ؛ براى آنكه شاعر بينديشد ، بايد داراى جهان‌بينى و منطقى باشد ، ما وارثان فرهنگ ايرانى و بشرى بسيار سرشار و بغرنجى هستيم و در اين جهان ، سخن نو با جذبه گفتن ، كاربازى نيست ، مايه اوليهء استعداد ، شرط لازم است نه كافى ، با استعداد تنها بدون آموزش به جايى نمىتوان رسيد ، كار فرهنگ كار ادامه كارى است ، كار وراثت است ، نمىتوان گفت من در بهشت شعر آدم صفى هستم و همه‌چيز از من آغاز مىشود . بهرهء خود را از اين مرده ريگ زرين بايد برداشت ، انديشيده بودن در كلام آسان و در عمل دشوار است .\r\n3 . كوشنده : و شاعر بايد سخت‌گير و سختكوش باشد ، شاعر امروز جوكى ، تنبل و قلندر جلمبر نيست كه بخواهد در خلسه‌هاى ناخوش و خوابهاى خرفت و خيالات لخت ، در كنج خانه يا ميخانه ، جهان شعر را چون جن‌گيران سلف « تسخير كند » بايد خواند و خواند و خواند ، بايد نوشت و ديد ، بايد گوش به نواى مردم داد ، گوش به بانگ انتقاد ،\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nگوش به غريو جنبش ، بايد در فرازهء تاريخ ، بر تنهء شعر ، عرق‌ريزان و نفس‌زنان رفت ، اگر از گريوه‌هاى خارآگين بگذرى ، نوبت افقهاى باز ، آسمانهاى ملون خواهد رسيد ، بپوى ! بپوى ، فراتر و فراتر شو تا آنجا كه بتوانى در زير سپهر سبز رنگ به آزادى نفس بكشى .\r\nمردم ما به گفتگوى منظم ، آرام ، انسانى ، منطقى ، بدون غرور ، بادقت ، از روى خبرگى ، از روى شكيب نيازمندند ! بايد دانست كه داريم فرهنگى نو را آغاز مىكنيم .\r\n« « باستان ما » « سده‌هاى ميانهء » ما براى ابد در درهء عدم درغلطيده است ، عصرى نو ، روزى نو در تاريخ ما آغاز مىشود : عصر گوارش فرهنگ جهانى براى ايران و آفرينش اين فرهنگ در چهارچوب رنگ و آهنگ ايرانى ؛ براى اين كار ما به انديشه‌گرايى جدى نيازمنديم ، لازمهء شاعر خوب بودن ، بىمنطقى و ديوانه‌سرى نيست ، نام و عنوان اين پيمبران رنج و آرزو را نيالائيم ، فروتن ، سنجيده با توشه‌يى از سخن گفتنى بر مصطبهء بحث و سنجش بنشينيم و راهى بگشائيم . »\r\n\r\nنوپردازى در شعر فارسى\r\nمردمى كه در فلات ايران ساكنند چنان كه تاريخ آنها نشان مىدهد ، مردمى دردكش و رؤياباف و لذا شاعر پيشه‌اند ، سرودهاى زرتشت « گاتها و يشتها و يسناها گواه بر آنست كه قريحهء شاعرى از ديرباز در اين ديار كهن ، گرم جلوه‌گرى است . اگر ارثيه گمشدهء عهدهاى ديرين در دست مىبود ، بىشك مىشد تاريخ به‌هم پيوسته‌يى از شعر پارسى ترتيب داد ، ولى افسوس اين رشته را تصاريف زمان چنان گسسته است كه به‌نظر بسيارى آغاز شعر پارسى تنها از دوران پس از اسلام است و حال آنكه در واقع چنين نيست . . .\r\nآنچه مسلم است آنست كه شعر پارسى پس از اسلام سخت اوج گرفت و اين خود ثمرهء اعتلاء پرتوان تمدن ايرانى در دوران پس از غلبه بر عواقب هجوم عرب و پيش از ابتلاء به ايلغار مغول ، يعنى در قرن سوم تا ششم هجرى است . در اين دوران ايران در مرز مقدم فرهنگ بشرى قرار داشت . علت آن بود كه ايرانيان از آن تمدن التقاطى ، كه فتوحات جهانشمول اسلام به‌هم بافته بود ، بيش از همه ديگر خلقها كه يوغ سيطرهء عرب بر گردنشان بار شد ، فيض جسته و بهره‌بردارى كرده‌اند ، زيرا زمينهء مدنى آنها براى اين كار آماده‌تر بود ؛ و چون رشد اجتماعى و ذهن تند و روح سركش بدان مايه مىداد ، از اينرو تفكر علمى و خيال هنرى هردو را به كمال پيمود و شعر فارسى گاه به مثابهء فرزند خلف هر دوى آنها ، سرشار از پندارهاى نازك و يافتهاى شگرف و انديشه‌هاى نغز ، آراسته به الفاظ رنگين و اوزان خوش آهنگ بروز كرد .\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nشعر تنها بيانگر شاديها و رنجهاى زندگى نشد ، بلكه وسيلهء پخش تفكر فلسفى و مذهبى ، حربهء عرفان و آزادانديشى نيز قرار گرفت . شاعران ما در شكل و مضمون شعر فارسى نسبت به دوران قبل از اسلام ، استحالهء كيفى و انقلابى عظيم ايجاد كردند ، از اوزان و عروض عرب تا آنجا كه با ذوق و سامعهء ايرانى سازگار بود و در چارچوب سنن ايرانى بيشتر مىگنجيد ، فيض گرفته و اوزان سنتى شعر فارسى را به مراتب ملون‌تر ، پربانگ‌تر و غنىتر ساختند ، موضوعات شعرى نيز تنوعى فراوان يافت : از حماسه تا مرثيه ، از وصف تا تغزل ، از قصيده ، مدحيه ، و مسمط شرابيه تا مثنوى و دو بيتى فلسفى و عرفانى همه انواع و اصناف شعر موجود در تمدن آن روز در شعر فارسى پديد شد ، شعر فارسى به جايى رسيد كه هرگز شعر هيچ قومى بدان جايگاه نرسيد .\r\nبىاندك ترديد و تفاخر بايد گفت كه قلهء شعر جهان قرون وسطايى در ايران است ، هجومهاى بلاخيز چنگيز و هلاكو و تيمور ، شعلهء پرفروغى را كه در كانون ميهن ما مىدرخشيد خاموش كرد و اگر خاموش نمىساخت اى چه بسا كه از زمرهء آغازگران تمدن نوين بوديم و اينك در ميان واپس‌ماندگان كاروان پرسه نمىزديم . آخرين و بىنظيرترين فرزند سنن عالى ، شعر عالى ايرانى كه در آن شكل و مضمون لفظ و فكر به اوج هماهنگى و كمال دسترس‌ناپذير رسيده است ، غزليات دلاويز خواجه شمس الدين حافظ شيرازى است ، اين آسمان هفتم شعر عرفانى و فلسفى قرون وسطايى ماست ، پس از حافظ ، قنديل جان‌افروز نظم درى به خاموشى گرائيد و لفاظى و تفننهاى عروضى و مهره‌بازى با وزن و قافيه و تكرار مكرر و تتبع و اقتداى بيروح گذشتگان به‌جاى آفرينش شعرى نشست و مهارت ادبى بر الهام طوفانى پيشى گرفت و خيال رنگ‌آميز در قفل و بست تيرهء سنتها زندانى گرديد .\r\nاز آغاز سدهء حاضر به تدريج ضرورت يك استحالهء عميق و يك انقلاب دوم در شعر فارسى ( كه عليرغم تلاش شاعران و اديبان عصر قاجاريه براى باز گردانيدن آن ، به سنن دوران شكفتگى و رونقش ، كماكان در نقطهء انجماد مانده بود ) احساس مىشد ، شعر فارسى از جهت قالبها متحجر بود ، از جهت مضامين بيروح و تصنّعى ، فاقد ابتكار و تنوع و گاه به شدت ملال‌انگيز و مبتذل ؛ اين شعر به سبب سراپاى هيئت و ماهيت خود با عصر حيرت‌انگيزى كه آغاز مىشد متناقض بود .\r\nعصرى كه از نيمه دوم قرن نوزدهم آغاز ظهور نهاد ، از جهت مختصات خود ، به محيط قرون وسطايى و حتى محيط اجتماعى نخستين قرنهاى عصر جديد شباهتى نداشت ؛ اين عصر ، عصر توده‌هاى بافرهنگ ، چيزخوان ، چيزفهم و فعال ، عصر تكاپو و\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nتلاش عظيم انسانى ، عصر رشد جوشان دانش و فن ، عصر عواطف بىپرده و صريح ، انديشه‌هاى سر راست موجز و واقع‌بينانه است ؛ و حال آنكه در قرون وسطا و آغاز قرون جديد ، توده‌ها جاهل بودند ، محيط سخت و يكنواخت بود ، افكار در ظلمان خرافه و تجريدات و مبهمات ، سرگردانى مىكشيد ، گذرانى بدوى و سرشار از آداب و رسوم با جان‌سختى حركات طبيعى تكرار مىشد ، عواطف انسانى سايه‌ها و حجابها را مىپسنديد ، فكر تعلق و فضل‌فروشانه ولى تهى از محتوى بروز مىكرد . . . چگونه ممكن بود شعر فارسى آن عصر تاريك و ساكن ، بيانگر اين عصر جوشنده و متحول باشد ؟ بديهى است آنچه پاى به پاى تحول گام برندارد ، محكوم به زوال است . ضرورت تحول اجتماعى در همهء شئون رخنه مىكند ، زيرا نخستين عرصهء تجلى و ادراك آن فكر انسانى است و فكر نو همه‌چيز را از نو مىبيند و از نو مىآفريند .\r\nبه‌همين سبب به ويژه از انقلاب مشروطيت ، ابتدا مضامين و سپس به تدريج اشكال شعر فارسى ، گام در جادهء تحوّل نهاد ، شكل شعر يعنى وزن و قافيه ، زبان شيوهء بيان هنرى ( صنايع لفظى و معنوى ، موازين معانى و بيان ) جان‌سختى بيشترى نشان مىدهد ، زيرا اشكال شعر فارسى به مرور دهور آنچنان راه كمالى را پيموده است كه عبث تسليم هر نوآورى و طغيانگرى نمىگردد ، زيرا خلقهايى كه در زمينهء سنتى ريشه‌دار و جاسنگينى دارند ، پذيرش دگرگونى در عرصهء آن سنت دشوار است ، روشن است كه ايجاد تحول در شعر فارسى كار بازى نيست . اين كاخى است منقش و دلفريب كه معماران چيره‌دستى مانند رودكى ، فرخى سيستانى ، ناصر خسرو ، خيام ، عطار ، مولوى ، سعدى ، نظامى ، حافظ ، جامى و صائب آن را تا عيوق بركشيده‌اند و در آن اينهمه اعجاز ، ابتكار و خلاقيت به كار رفته ، ويران كردن سنتهاى جميل آن ساحران سخن ، و نوسازى و نوپردازى در شعر فارسى با مايه اندك و تدارك ناچيز ، شدنى نيست ، ولى قانون تحول چنانست كه هرگاه بايد ، حكم دگرگونى و دگرسازى اجرا مىشود ، اگرچه مجريان حكم ، بدان پايه و مايه كه در خور عمل است نباشند .\r\nبسى از نوپردازان در شعر فارسى در واقع نيز چندان طرفه نيستند ، ولى مانند « ويكتور هوگو » درك مىكنند كه بايد « قلعهء باستيل » قوافى را گرفت و درهم كوفت . برنامهء عمل كه در برابر نوپردازان قرار داشت چنين بود : تراكم قواعد و قوانين خاص در شعر كلاسيك فارسى و تحجر آنها ، آن را به چنان فن دشوار و تصنعى بدل ساخته است كه خيال جهان‌پيما و تيزپرواز را پروبال مىشكند و غالبا نظمى بيروح پديد مىآورد كه آن نيز دستياب اديبان تحرير است . مىبايد اين سنن منجمد را به دور افكند و كارى كرد كه فلان\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nايرانى كه دماغش از انديشه‌ها و پندارهاى اين عصر انباشته است ، بتواند واژه‌ها ، آهنگها و زمزمه‌هايى را كه از رژفاى روانش مىجوشد ، بدون توسل به مضمون تراشيهاى زوركى در اشعارى دل‌انگيز و بىپيرايه بگنجاند و يا سويى از روح بيتاب خود را با زبان و سبك عصر خود نمودار سازد ؛ مىبايست شعر را از سراى زراندود اشرافيّت به كوچه و خيابان آورد به قول « ماياكوفسكى » آن را از جهت شكل و مضمون ( دموكراتيزه ) كرد .\r\nجمعى از شاعران مانند دهخدا ، بهار ، لاهوتى ، ايرج ، عشقى ، عارف ، نيما هريك از سمتى و به سبكى ، برخى از راه تحول در مضامين ، برخى از راه تحول در اشكال ، به كوفتن اين جادهء نو همت مىگماشتند . در ميان نوآوران جسارت‌گرى در « نيما » بيش از ديگران بود ، زيرا وى كلنگ را درست بر ديوار خارائين و پرنگار عروض فارسى فرود آورد و لذا بىآنكه از جهت قوّت طبع و جزالت سخن و دانش ادبى با بهارها و ايرج‌ها در يك سطح باشد . بايد در تاريخ نوپردازى او را از پيش‌كسوتان شمرد .\r\nاز آن تاريخ كه « نيما » اشعار اى شب ، افسانه ، خانواده سرباز و غيره را نشر داد تا امروز كه شاعران نوپرداز خوش قريحه و باارزشى در عرصهء شعر فارسى گرم كارند ، زمان اندكى نگذشته و اينك ديگر شعر نو چنان « حق اهليتى » در فرهنگ ما كسب كرده است كه مىتواند از ترشرويى محافظه‌كاران و سبّ و لعن بىباوران بيمناك نباشد ، نوپردازانى مانند : نادر نادرپور ، سياوش كسرائى ، فروغ فرخزاد ، فريدون تولّلى ، احمد شاملو ، هوشنگ ابتهاج ، نصرت رحمانى ، محمد زهرى ، منوچهر آتشى ، سهراب سپهرى ، رضا براهنى ، فريدون مشيرى ، مهدى اخوان ثالث ، مصطفى رحيمى ، و چند تن ديگر هريك در مقام خود آثارى كم يا بيش پديد آورده‌اند كه بتواند در فرهنگ شعرى معاصر ايران جايى داشته باشد . . . البته هنر در مقابل جامعه و بخش آفرينندهء آن مسئوليتى و نسبت به محيط پرورانندهء خود دينى دارد ، بايد آن دين را بپردازد و آن مسئوليت را ادا كند ، سمت اين تكامل سمت تكامل تاريخ است .\r\nاكثر ذوقها كهنه‌پرست است و معنى اصيل شعر به تعبير امروزى آن براى بسيارى از هموطنان روشن نيست ، درست در همين زمينه است كه بايد نبردى انجام گيرد ، آخر شعر چيست ؟ آيا شعر تنها كلام موزون و مقفّى است يا شيوهء خاص انديشيدن است . انديشه‌اى خيال‌انگيز و رويايى پر از تعابير و تصاوير بديع ، نوعى ديد ويژه از پديده‌هاى طبيعت و جامعه ، نوعى سفر معنوى در بطون اشياء يا آميزه‌يى از جنون و نبوغ ، پر از ارتعاشات و تشنجات ، نوعى اعصاب كه داراى خصلت نيرومند واگيرى است . اگر لازمه شعر سرايى اين الهام ، اين حالت ويژه و نادر روح و اين نابهنجارى مطبوع است . . . در آن صورت به\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nبيان رساى شاعر بزرگ مولوى « قافيه و مفعله را گو همه بر باد ببر . »\r\nاين روح جنبندهء بيتاب مىتواند و ذيحق است كه نه در مرده ريگ نياكان ، بلكه در مقتضيات عصر خود ، كالبدهاى نو بگزيند . . . انسان مىتواند و بايد خوشبخت ، دانا ، تندرست ، نيرومند ، آزاده ، ايمن و آفريننده باشد ، اين عطش سيراب نشدنى امروز از هميشه سوزان‌تر است ، ارزشهاى جاندار تاريخ در اينجاست ، نه در روياى ناخوش دماغهاى تخدير شده ، بايد دروازهء تاريخ و آينده طنبور كهن ، به شعر را به صدا درآورد ، منتها با طنينى نو و نغمه‌يى ديگر ، بايد به آفتاب حقيقت سلامى دوباره داد . . . نبوغ يعنى حوصله و كار ، هيچ اثر بزرگى در جهان نيست ، مگر آنكه چكيدهء رنج باشد .\r\nاگر شاعر هم در كتاب بىزبان و هم در زندگى زبان‌دار ، سخت و ژرف بخواند و مطالعه و غوررسى كند ، آنوقت سخنش شنيدنى است . . . نقادى به معناى معاصر آن در ميهن ما در كار پيدايش است ، بدينسان حرفهء شعر بيش از پيش ، به حرفه‌يى بغرنج و پرمسئوليّت بدل مىشود ؛ ديگر نخستين صادرات ذهن ، قادر نخواهد بود جلوه كند ، بايد سطح توقع و سخت‌گيرى را از اينهم بالاتر برد ، ما نبايد فرهنگ معاصر را مانند خلقهاى بىتاريخ و تبار ، عجولانه و به مثابهء مقلّد فراگيريم ، بايد آن را به مثابه صرّاف بپذيريم و بر آن مهر و نشان ايرانى خود را بگذاريم . . . مطالبى كه خوانديد اندرزگويى نيست ، بلكه ارزيابى صادقانهء كسانيست كه قريحهء اصيل را در همهء مظاهر آن مىستايند ، زيرا به قول ولتر : « همهء انواع هنر نيكوست ، مگر نوع كسالت‌آور آن . »\r\n« طلسم ياس در ادبيات معاصر منثور و منظوم ما به تدريج فرو مىشكند و بازگشت به اميد به آرمان و به مبارزه ، در كار آغاز شدن است . . . شاعر و نويسنده به تدريج پى مىبرد كه تاريخ سيرى پرفراز و نشيب و بغرنج دارد ، شكست و فتح ، خطا و صواب و پيشرفت و پس‌رفت باهم است ، نه هر نسلى كه با توشه‌اى از آرمان به ميدان آمد ، حتما و تا آخر پيروز است ، بايد گاه به نقشهاى محدودتر و محقرانه‌ترى تن دردهد ، و بدان دلخوش باشد كه طلايه‌دار ، تدارك بين ، و زمينه‌گستر كارى بزرگ است ؛ تاريخ با ما آغاز نشده و با ما نيز پايان نخواهد يافت . . . دوران وقفهء هيجانات مثبت كه پس از 28 مرداد آغاز شد چه ثمر داد ، در بهترين حالات مشتى اشعار و داستانهاى غم‌آلود و آميخته به نفى و انكار همه‌چيز . . . كه تقويت غيرمستقيم نيروهاى ارتجاعى و محافظه‌كار جامعه است . . . امروز در محافل جدى هنرى ايران ، بين شاعران ، نويسندگان ، درام‌نويسان ، نقادان هنرى ، نقاشان و پيكرنگاران و آهنگسازان و معماران و ديگر صنوف هنر ، يك مسئله به نظر مىرسد كه به تدريج دارد حل مىشود و آن اينكه هنر غير مسئول وجود ندارد ، هنر در مقابل اجتماع\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nمسئول است . منطق اين مطلب روشن است : هنر از وسايل تأثير اجتماعى است و گناه بزرگى است كه اين وسيلهء نيرومند تأثير اجتماعى ، به زيان اجتماع مورد استفاده قرار گيرد . هنر بدبين ، هنر خرفت ، هنر ترسو ، هنر دورنما ، هنر پوچ ، هنر واپس‌نگر و ارتجاعى به درد نمىخورد ، هنر بايد مربى ، رهنما ، رهگشا ، فرهنگ آفرين ، چاره‌ساز و بسنجيده باشد . به جلو بنگرد و مبداء رستاخيز افكار و اعمال انسانى قرار گيرد . . . » « 1 »\r\n« دوستان ! طبيعت در شما قريحه‌اى نهاده ، اگر اين قريحه با كار خستگى ناپذير آموزشى و تمرينى ، با احساس عميق مسئوليت در قبال سرنوشت اكثريت جامعهء ما ، با تفكرى سنجيده و بكر ، بيانى رسا و گيرا و دلنشين و بسنجيده همراه بشود ، شما مىتوانيد در اعماق روح مردم غوغايى برپا كنيد و آنها را در پيكار تاريخ به جلو برانيد ، پس چه نشسته‌ايد ؟ براى چه به بيراه مىرويد ؟ چرا نغمه‌هاى ناساز بر طنبور شعر مىنوازيد ؟ چرا هنرى مسئول ، داراى رسالت ، بليغ ، واجد منطقى انسانى و روشن و مردم فهم نمىآفرينيد ؟ يك گردش قلم شاعر گاه كار هزار سرنيزه را انجام مىدهد . پس اى پهلوانان خيالهاى روشن و دل‌انگيز غفلت نكنيد ! »\r\nدر پايان اين بحث آموزنده ، نويسنده از اينكه در ايران ، نقد ادبى ، نقد نمايش و جز اينها در حال شكل گرفتن است و نقادان نسبتا شايسته‌يى در مطبوعات ايران ، مسائل را در سطح امروزى آن مورد نقد و بررسى قرار مىدهند ، اظهار اميد مىكند كه آنها « با قدرت منطق و شور عظيم بشرى خود ، هنر مبتذل و ضد اجتماعى را به شكست محكوم كنند . . .\r\nبگذار نقد هنرى ما استدلالى ، متين ، انسانى ، محكم ، مترقى و پيشرو باشد و درها و دروازه‌هاى تكامل را به روى هنر نوخيز كشور ما بگشايد و آن را به خير اكثريت زحمتكش جامعه ، به خير حقيقت مشخص تاريخى به جلو براند . . . بگذار بورژوازى كشور ما . . . موفق نشود هنر را به پيروى از كشورهاى غرب به كالاى مبتذل تفننى و سوداگرى بدل سازد . » « 2 »\r\n\r\nشعر و ادب فارسى در عصر حاضر\r\nاگر بخواهيم از حيث زمان تاريخى ، اين مدت پنجاه ساله را به ادوارى چند قسمت كنيم ، بايد حوادث و وقايعى كه در تاريخ سياسى كشور ايران در اين مدت كوتاه روى داده مبدأ تقسيم قرار دهيم ؛ چهار واقعه مهم اين نيم قرن را به چهار دورهء بارز و نمايان منقسم مىكند :\r\n\r\n\r\n","description":"","footnote":"\r\n( 1 ) . همان كتاب ، ص 75 به بعد .\r\n( 2 ) . همان كتاب ، ص 84 .\r\n","page_name":" 503 ","page_number":503},
  {"content":"\r\n\r\n1 . دوره اول از : 1314 ه . ق تا 1324 يك دورهء دهساله از قتل ناصر الدين شاه تا اعلام مشروطيت .\r\n2 . دورهء دوم از 1324 تا 1340 هجرى قمرى يك دوره پانزده ساله از اعلام مشروطيت تا واقعه كودتاى اوت 1339 .\r\n3 . دوره سوم از 1340 تا 1360 ه . ق يك دورهء 20 ساله از به دو پيدايش حكومت پهلوى تا سقوط سلطنت او .\r\n4 . دورهء چهارم از 1360 ه . ق تاكنون .\r\nدر هريك از اين ادوار به اقتضاى اوضاع و احوال سياسى و اجتماعى يك نوع اشعار خاصى به ظهور رسيده است كه از آثار ادوار ديگر كاملا ممتاز و دگرگونه مىباشد .\r\nدورهء اول كه مصادف با سلطنت مظفّر الدين شاه است ، مقارن با زمانى است كه تازه افكار جديد سياسى و احساسات وطنى و ملى در كشور نشو و نما كرده است . در اين زمان است كه جرايد و روزنامه‌هاى جديد تأسيس و متداول گرديد و مدارس و دبستانها در هر گوشه افتتاح شد و رفت‌وآمد به اسلامبول و پترزبورگ و كشورهاى اروپايى معمول گرديد . جنگ روس و ژاپن و فتح ژاپونيها ، غرور ملى شرقيان را تحريك كرد ، راه‌آهن و تلگراف و تلفن و حتى اتومبيل و بسيارى ديگر از صنايع جديد در ايران شناخته شد و حس اعجاب و شگفتى نسبت به علم و صنعت اروپا را در خاطره‌هاى پديد آورد .\r\nدر اين دوران به تدريج خلق ايران از رژيم استبدادى و حكومت فردى به ستوه آمدند و با مقايسه اوضاع ميهن خود با كشورهايى كه با حكومت ملّى و با اصول قانونى اداره مىشوند ، درصدد تغيير اوضاع برآمدند . از طرف ديگر انتشار جرايد فارسى هفتگى و ماهانه در تهران ، تبريز ، اصفهان ، مشهد و ديگر شهرها و طبع و توزيع تعدادى روزنامه در خارج ايران مانند : اسلامبول ، مصر و هندوستان به نام تربيت ، اطلاع ، ايران ، فرهنگ ، ادب و حبل المتين و پرورش و ثريا و غيره ، وسيلهء خوبى براى انتشار قصايد و منظومه‌هايى در تجليل حس وطن‌دوستى و توجه به منافع ملت بود .\r\nدوره دوم يعنى « پانزده سال مشروطيت » زمانى است كه رژيم استبدادى مطلق تا حدى منسوخ و سازمانهاى ادارى در خط دگرگونى و تغيير افتاد . در اين دوره ، جنگ جهانگير اول روى داد و تأثيرى عميق در فكر عالميان و از آن جمله اهل اين مملكت ايجاد كرد ، شاه جوان احمد شاه قاجار كه در انديشهء حلّ مشكلات كشور نبود ، غالبا راه سفر فرنگ پيش مىگرفت و ادارهء كشور عملا در دست نايب السلطنه‌ها و گردنكشان و رؤساى ايلات و عشاير بود و در مركز نيز اختلاف بين احزاب و دستجات سياسى مانند\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nدموكراتها و اعتداليون به حدّ كمال رسيده بود . در اين دوران آشفته از بركت دموكراسى ناقصى كه پديد آمده بود ، انتقاد از حكومتها و سازمان ادارات و دلسوزى به حال نسوان و سعى در استقرار دموكراسى و مشروطيت واقعى ، در اذهان و افكار روشنفكران راه يافته بود .\r\nدوره سوم مصادف است با بيست سال حكومت رضا شاه پهلوى كه با كودتاى سوم حوت 1339 استقرار يافت . در اين دوره آثار فئوداليسم و حكومت خانها و متنفذين محلى از بين رفت و امنيّت و مركزيتى بىسابقه در ايران پديد آمد ، جاده‌هاى كشور تا حدى اصلاح گرديد ، راه‌آهن سراسرى بسيارى از نقاط كشور را به‌هم مربوط ساخت ، بر تعداد دبستانها و دبيرستانها افزوده شد ، و براى نخستين‌بار دانشگاه تهران تأسيس گرديد و با اعزام سالى صد محصل برگزيده به اروپا مقدمات نفوذ فرهنگ و تمدن غرب در ايران فراهم گرديد . ولى رضا خان به علت خلق و خوى استبدادى و خودپرستى و عشق فراوان به مال‌اندوزى و زمين‌خوارى از دموكراسى واقعى و رشد افكار عمومى ، و آزادى احزاب و اجتماعات بيم داشت و همين سياست غلط او را به سوى استبداد و فاشيسم سوق داد و موجب سقوط او گرديد .\r\nدر دورهء سلطنت رضا شاه ، عده‌يى از ادب دوستان و شرق‌شناسان به ايران آمدند و دولت ايران مقدم آنان را گرامى داشت .\r\nواقعهء جشن هزارهء فردوسى كه در سال ( 1353 ه . ق ) اتفاق افتاد و كنگره عظيمى كه از شعرا و ايران‌شناسان ساير ملل در تهران تشكيل شد ، از حوادث مهمى است كه در تاريخ ادبيات ايران بىسابقه است . در جريان اين جشن ، آرامگاه استاد توس را بنا كردند و قصايد غرا و چامه‌هاى دلاويز كه در سراسر مملكت سخن‌سرايان عصر در تجليل مقام فردوسى صاحب شاهنامه سرودند ، بزرگترين مشوق براى تحريك قريحهء شعرى در بين افراد ملت بود . ساختن آرامگاه فردوسى باعث شد كه به ساختن مقابر و مراقد ديگر شعرا نيز اقدام شود ، از اين‌رو در سال 1356 آرامگاهى رفيع براى حافظ در شيراز برپا گرديد و بعد به تدريج براى استاد سخن سعدى شيرازى و ديگر شعرا مانند كمال الدين اصفهانى و خواجوى كرمانى و حمد اللّه مستوفى و آرامگاهى شايسته برپا كردند .\r\nدر اين دوره با اينكه « رضا شاه » به ادبيّات عنايت چندانى نداشت ، با توجهى كه نخست‌وزير وقت محمّد على فروغى و بعضى از وزرا و رجال فرهنگى مانند على اكبر دهخدا و على اصغر حكمت به فرهنگ و ادب ايرانى داشتند و با عنايتى كه شرق‌شناسان فرانسوى ، انگليسى ، آلمانى ، ايتاليايى ، روسى و امريكايى به فرهنگ كهنسال ايران ابراز\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nمىكردند ، تاريخ ، فرهنگ و تمدن ايران مورد توجه غربيان قرار گرفت . در اين دوره « نولدكه » ، « ولف » و « سار » در آلمان ، « فيتز جرالد » ، « براون » و « نيكلسون » در انگلستان ، « شفر » ، « هوارد » و « ماسه » در فرانسه « مار » ، « برتلس » ، « بارتولد » در روسيه ، نمونه‌يى از صدها تن شرقشناس اروپايى هستند كه در كتابها و تأليفات خود به مقام رفيع ادب فارسى اعتراف كرده‌اند . در اين ايام عده‌يى از شرق‌شناسان از انگلستان و فرانسه و هندوستان به ايران آمدند و دولت و سازمانهاى فرهنگى از آنان تجليلى شايسته به عمل آورد .\r\nدر همين سالها ، طبع كتب ادبى و دواوين شعرا هم در ايران و هم در ممالك خارجه با تحقيق و تدقيق و تصحيح و مقابله به سبك و اسلوب محققين فرنگستان با نگارش تعليقات و فهرستها آغاز و در معرض استفادهء دانشجويان و ديگر پژوهندگان قرار گرفت ؛ ديگر از مشخصات اين عصر ، تأسيس انجمنهاى ادبى و مجالس شعر است كه در تهران و ساير شهرستانهاى مهّم تشكيل گرديد . در همين ايام ، انجمنى به نام « دانشكده » به همت استاد ملك الشعراى بهار در حدود سال 1335 تشكيل گرديد كه جوانان صاحب استعداد و شاعران باذوق به طرح مضامين و انشاء منظومات پرداختند . علاوه‌براين ، « انجمن ادبى ايران » در تهران در سال 1339 تشكيل گرديد و بسيارى از فضلا و اساتيد ، مانند حسين سميعى ، مرحوم ميرزا رضا خان نائينى ، مرحوم وحيد دستگردى و شاهزاده هاشم ميرزا افسر ، در آن انجمن رياست داشتند ، آثار اعضاى اين انجمن در دوره‌هاى بيست سالهء مجلهء ارمغان مندرج است .\r\nدر مدارس جديد به تشويق بعضى از وزراى فرهنگ و به راهنمايى معلمين دانشمند و سخن‌سنج مانند مرحوم شمس العلماء گرگانى ، ميرزا ابو الحسن خان فروغى ، ميرزا عبد العظيم خان قريب ، بديع الزمان فروزانفر ، جلال الدّين همايى ، دهقان ، بهمنيار و ديگران - جوانان تشكيل مجامع شعرى بيشمار مىدادند و گفته‌هاى خود را در نزد آن ناقدان سخن ، حك و اصلاح مىكردند . » « 1 »\r\nدورهء چهارم ، كه از حادثهء سوم شهريور ( 1360 قمرى ) شروع مىشود ، موجب تغيير اوضاع سياسى در ايران گرديد و از بركت دموكراسى ناقصى كه در ايران برقرار گرديد ، بر شمار مطبوعات افزوده شد و احزاب و اجتماعات ، آزادانه به نشر عقايد و نظريات خود پرداختند ؛ در اين دوره كه مقارن با پايان جنگ جهانى دوم است ، ديكتاتورى فاشيسم بطور قطع شكست خورد و دموكراسى و حكومتهاى ملى در كشورهاى پيشرفتهء جهان بر\r\n\r\n\r\n","description":"","footnote":"\r\n( 1 ) . نقل از مجله نويسندگان ايران تير ماه 1325 شعر فارسى در عصر حاضر تلخيص از سخنرانى ع . ا . حكمت ، از ص 21 تا 28 .\r\n","page_name":" 506 ","page_number":506},
  {"content":"\r\n\r\nحكومت استبدادى و « دموكراسى » غالب آمد و سازمان ملل متحد عليه فاشيسم اعلان جنگ نمود ، در ايران نيز در پناه دموكراسى ، انتقاد از اوضاع سياسى و اقتصادى كشور آغاز گرديد ، شعرا و نويسندگان به اقتضاى شرايط جديد ، توجه خود را به مسائل و مشكلات طبقات محروم معطوف داشتند ، و در جرايد و مطبوعات ، آرزوى اصلاحات اجتماعى و اقتصادى را منعكس نمودند ، در نتيجه ادبيات و شعر جديدى تولد يافت كه نشان‌دهندهء تمايلات اكثريت خلق ايران بود .\r\n\r\nفرهنگ پويا\r\n« در نيم قرن اخير ، كسانى از روشنفكران مترقى كه خواستند براى تحول بنيادى جامعه و حركت سريع آن به جلو چاره‌انديشى ، راهيابى و راه‌گشايى كنند ، مسئله فرهنگ كلاسيك ايران ، نقش هنر و به‌ويژه شعر را مطرح كرده‌اند . احمد كسروى در يك سلسله از آثار خود مانند « فرهنگ است يا نيرنگ » ، « حافظ چه مىگويد » ، « در پيرامون ادبيات » و غيره ، ادعانامهء شديدى عليه ادبيات كلاسيك ، و فرهنگ كلاسيك ما و فرهنگيان معاصر دولتخواه كه مىكوشيدند و مىكوشند اين فرهنگ را افزار مقاصد ارتجاعى قرار دهند ، صادر كرده است . در آثار برخى از شاعران امروزى و از آن جمله خسرو گلسرخى ، انتقاد از فرهنگ موميايى و خواست آنكه « فرهنگ پويا » جانشين آن شود ، انتقاد از شعر كلاسيك تا حد نفى آن و ستايش شيوه‌هاى نوپردازانه در شعر ، طنين نيرومند و آشكارى دارد .\r\nدر اين برداشتها مسلما هستهء تعقلى مهمى است كه نمىتوان و نبايد ناديده گرفت :\r\nجامعه ايران تشنهء يك دگرگونى بنيادى است و در عصر دو انقلاب : يعنى انقلاب اجتماعى در مناسبات توليد و انقلاب علمى و فنى در نيروهاى مولده ، نمىتواند در آن چارچوبى كه جامعه طى قرنهاى دراز در آن منجمد شده بود ، باقى بماند . جامعه بايد به سوى افقهاى نو ، ميزانها و ارزشهاى نو ، نهادها و مؤسسات نو جهش كند ، فرهنگ ادبى كلاسيك ما و ديگر رشته‌هاى هنر به ويژه موسيقى كلاسيك ما ، در شرايط نظامات سنتى - فئودالى پدر شاهى ، در شرايط چيرگى يك بند ( دسپوتيسم شرقى ) يعنى استبداد خونين شاهان ايران ، در شرايط هجوم و سلطهء بيگانگان رنگارنگ ، در شرايط ركود طولانى نيروهاى مولّده ، در شرايط فقر و تيره‌روزى همه‌گير ، زندگى كرده و تكامل يافته ، و لذا جراحات عميقى از دردهاى سركوفته ، آهها و اشكهاى بىاميد ، تسليمهاى تملق‌آميز ، هرزگيهاى انحطاطآميز ، پستىها و فرومايگيهايى ( به قول عبيد زاكانى به صورت « مذهب مختار » يعنى روش مقبول و مرسوم درآمده بود ) با خود دارد .\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nموسيقى آوازى « مقامات » و ترانه‌هاى ما ، غالبا ناله و شكوه است ، بىروزنه و بىآرمان كه به ناچار تجهيز نمىكند ، اين ادبيات و اين موسيقى ، بطور عمده نمىتوانند افزارهاى نيرومند انگيزش ، بسيج ، تلاش و به رزم خواندن و به پيروزى راندن باشند ؛ و حال آنكه به چنين افزار معنوى نياز سوزانى داريم ، ولى از اين هستهء معقول گذشته ، در احتجاجات كسروى ، يك سلسله استنتاجات و غلوهاى نارواست ، از آن جمله است نفى كامل ارزش هنرى ادبيات كلاسيك ايران به ويژه ارتيه گرانبهاى شعر آن و از آن جمله شعر عارفانهء مولوى و حافظ ، اتفاقا نكته اينجاست كه آثار ادبى نثر و نظم به ويژه نظم كلاسيك ما با آنچنان مهارت و قدرت هنرى و در آنچنان دورهء خلاقيّت بديعى ايجاد شده كه داراى قوت تأثير بىپايان است ؛ و لذا در ارزش عالى هنرى آن ترديدى روا نيست ؛ و نيز شاعر عارفانه در ايران يكى از وسايل مهم مقاومت معنوى بوده است ، نيز خطاست اگر تصور كنيم ادبيات كلاسيك ما ، تماما ديگر « فرهنگ موميايى » است و نمىتواند به عنوان عنصر زنده و زندگىبخش مورد استفاده قرار گيرد و لذا بايد از آن دربست صرفنظر كرد ! اگر مشتى اديبان سرسپردهء رژيم امپرياليسم ، كه خود را پاسداران و متوليان اين ادبيات جلوه‌گر مىسازند ، آن را به افزار دكاندارى و گمراه‌سازى بدل كرده‌اند ، دليل نيست كه فرهنگ ادبى ما ، در واقع دربست داراى سرشت ارتجاعى است . در فرهنگ ادبى شعر و نثر ما « عناصر زايا » ( زاينده ) و ماندگار ، رزم آفرين ، جان‌بخش ، واقعا انسانى ، كه در عين‌حال در اوج هنرى بودن است ، نه فقط كم نيست ، بلكه فراوان است ، اگر كسى از اين ديدگاه ، وارد بارگاه شعر و ادب فارسى بشود ، در نزد استادان سخن مانند رودكى ، فردوسى ، ناصر خسرو ، مولوى ، نظامى ، سعدى ، حافظ ، ابن يمين ، جامى ، صائب و دهها تن ديگر ، مرواريدهاى درخشانى خواهد يافت كه داراى تابش جاويدانند .\r\nلذا وظيفهء ما بزرگداشت فرهنگ ادبى ايران و توضيح و تفسير تاريخى و منطقى آن و استفادهء بجا از آن و جدا كردن عناصر زايا و پوياى اين فرهنگ از عناصر مرده و منحط است و نه برخورد يك جهتهء نفى و تأييد ، نفرين و آفرين . - . . . در ادبيات و شعر معاصر نيز ما با بسيارى گرايشها ، اشكال ، مضامين و شيوه‌هاى سراپا مضر ، انحطاطى ، شكل‌پرستانه و غير دموكراتيك روبرو هستيم . . . در ميان شكل و مضمون على العموم ، عمده مضمون است : از جهت مضمون ادبيات بايد در برابر تاريخ و جامعه و مردم احساس مسئوليت و تعهد كند و به يارى انسان بشتابد و مددكار اكثريت مولد و زحمتكش ، و دشمن پيگير طفيليان و غارتگران اجتماعى باشد و آدمى را با صفات مثبت بپرورد و در او نور ايمان و اميد برافروزد و آتش رزم و طلب را شعله‌ور كند . . . دربارهء\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nاينكه شعر و ادب نبايد افراز يك درون كاوى ، يك تفنن ، يك تسكين خود براى شاعر باشد ، بلكه بايد به يارى مرم بشتابد ، اديبان و هنرشناسان ، سخنان ارجمندى گفته‌اند :\r\nماكسيم گوركى نويسنده روسى به درستى مىگويد كه « شاعر نبايد لله و دايهء روح خود باشد ، بلكه بكوشد تا به پژواك جهان مبدل گردد ( يعنى بلند آوازه شود ) . »\r\nهگل مىگويد : « هر اثر هنرى گفتگوئيست ما بين هنرمند و آن‌كس كه آن سوتر ايستاده است . » ، در قابوسنامه خود ما نيز اين انديشه آمده است ، آنجا كه مىگويد : « شعر از بهر ديگران گويند ، نه از بهر خويش » . . . اگر تعهد شاعر از خود واقعيت برخيزد و در جهت تكامل تاريخى قرار داشته باشد ، موجب دگرسازى و مسخ حقيقت و واقعيت نمىشود ؛ لذا كوچكترين تضادى ما بين تعهد نويسنده و واقع‌گرايى نيست .\r\nاگر بخواهيم سخن را كوتاه كنيم ، آن است كه نه نفى فرهنگ گذشته ، بلكه بهره‌بردارى درست و علمى و انقلابى از آن ، نه مقابله فرهنگ گذشته و نو با يكديگر ، بلكه ديدن پيوند ارگانيك تاريخى ميان بهترين عناصر اين دو فرهنگ ، نه ستايش دربست و بلا شرط نوپردازى ، بلكه سير شعر و نثر معاصر به سوى محتواى مثبت و شكل بليغ ، راه درست كار و حل صحيح مسئله است . هرگاه فرهنگ ادبى معاصر ما از ارثيه غنى گذشته خود و از چشمه‌هاى فياض فرهنگ جهانى و زمينهء سرشار فرهنگ فولكلوريك بهره گيرد و مسئوليت و رسالت تاريخى خود را از نظر دور ندارد ، خواهد توانست به خلق آثارى درخشانتر ، از آنچه تاكنون توانسته است ، موفق شود .\r\nبىاعتنايى به فرهنگ كلاسيك ما ، بىخبرى از فرهنگ پرتنوع جهان ، بىبهرگى از فولكلور غنى ايرانى ، بىتوجهى به هدفهاى يك هنر پويا در عصر طوفانى ما ، نمىتواند موجب سترونى و نازائى هنر و سقوط آن در شكل‌گرايى انحطاطى و مضامين پوچ نشود .\r\nما و فرهنگ باختر : « اكنون شايد قرنى مىگذرد كه در كشور ما ، مسئلهء ضرورت اخذ تمدن و فرهنگ باخترى با صراحت مطرح شده و از آن جمله عبد الرحيم طالبوف نويسنده و متفكر ما ، شصت سال پيش از اين در مسالك المحسنين نوشت : « . . . از هيچ ملت جز علم و صنعت و معلومات مفيد چيزى قبول نكنى ، تقليد ننمايى ، يعنى در همه‌جا و هميشه ايرانى باشى و از بركت علم و معاشرت خارجه بفهمى و حالى شوى كه مشرق زمين غير از مغرب زمين است ، از آنها جز نظم ملك چيزى استفاده نكنيم ، مبادا شعشعهء ظاهرى آنها تو را بفريبد ، مبادا تمدن مصنوعى و يا وحشيت واقعى آنها تو را پسند افتد . »\r\nطالبوف خواستار برخورد نقادانه به فرهنگ باختر است ، توصيه مىكند كه از آنها\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nجز « علم و صنعت و معلومات مفيد و نظم ملك » چيز ديگرى اخذ نشود . . . ايران از همان آغاز رخنهء اروپائيان در برابر اين مسئله قرار گرفت و دست‌كم از زمان ناصر الدينشاه دعواى « متجددّين » و « متقدمين » شروع مىشود .\r\nجيمز موريه نويسندهء انگليسى در سرگذشت حاجى بابا اصفهانى ، صحنه‌اى دارد حاكى از بحث طبيب انگليسى با حكيم‌باشى ايرانى . شايد اين نخستين اسناد مقابلهء دو تمدن است . « متجددّين » به اقتضاى ناموس تكامل و ترقى در تاريخ بشرى ، بعدها به تدريج در ايران نيرو گرفتند و به تدريج آغاز سيطره گذاشتند و ايران قرون وسطايى را به جادهء اروپايىگرى كشيدند . اينك ديگر رخنه مدنيت موسوم به مدنيت اروپايى نه‌تنها در شهرهاى ايران بلكه در ده و عشيره عميق است و از ضرورتهاى تاريخ نشات مىگيرد ، و از اين قانون مهم تاريخى است كه فرهنگ عاليتر بىشك فرهنگى را كه در سطح نازلترين است به گورستان تاريخ مىفرستد و خود درفش ظفرمند خويش را مىافرازد . . . در حالى كه روش عمدهء ما اقتباس از تمدن معاصر است ، بايد به ارثيهء گذشته خود نقادانه و صرّافانه برخورد كنيم و در همهء زمينه‌ها آنچه را كه قابل زيست ، گرانبها ، سودمند ، زيبا و دلپسند مىيابيم برگيريم و مصرّانه نگاه داريم و تمدن معاصر را نقادانه بياموزيم ، شايد اين برگزيده‌هاى ايرانى در مجموع و نسبت به آنچه كه بايد از ديگران اقتباس كنيم ، چندان وافر نباشد ، ولى از آنجا كه تجلّى ويژه مدنيّت خاص ماست ، ميهن‌پرستى حكم مىكند آن را عزيز بداريم و به دست فراموشى نسپاريم .\r\nدر زمينه‌هاى هنرى ، به ويژه هنر ملّى ، در برخى رشته‌هاى معيشتى و آميزشى ، در بسيارى نكات معمارى ، لباس ، طبخ و غيره ، عناصر ايرانى معقول و مطبوع فراوان است .\r\nخوشبختانه خود زندگى به حراست آنها برخاسته و قانون بقاء انسب ، آنان را در رقابت با همتايان اروپائيشان حفظ مىكند . . . جا دارد آرزو كنيم كه در آينده ، ايرانى بتواند ، با اخذ تمدن اروپايى و درآميختنش با روح انسان‌دوستى و زيباپرستى خود ، در رامشكدهء بزرگ تاريخ ، نغمهء دلپذير خويش را بنوازد ، به‌جاى تقليد اطوار هنرپيشگان و « مانكن » ها ، دربارهء عمدهء مسائل حيات اجتماعى و مدنى خود بينديشيم و بكوشيم براساس آزمون ديگران راه ايرانى خود را براى دستيابى به قلل فرهنگ معاصر بيابيم ، اگر چنين نكنيم ، طلسم تمدن معاصر را نخواهيم گشود و علىرغم تقلاى خسته‌كننده ، مانند امروز ، در خم يك كوچه خواهيم ماند .\r\nشرط عمده : كسب آگاهى لازم براى حل معضل است و اگر اين بود و عزم راهنوردى نيز بود ، هر اندازه دشوارى در كار و دشمن در كمين باشد ، پيروزى از آن رهنورد است .\r\n\r\n","description":"","footnote":"","page_name":" 510 ","page_number":510},
  {"content":"\r\n\r\n راه عشق ارچه كمينگاه كمانداران است * هركه دانسته رود صرفه ز اعداء ببرد » « 1 » \r\nنويسنده طى مقالات ديگرى نيز دربارهء خط و زبان فارسى و « دانش واژه‌ها » مطالب سودمند نوشته است ، كه ما به ذكر گزيده‌يى از آن نظرات قناعت مىكنيم : » . . . از آنجا كه زبان ، خواه در بسط و تكامل فرهنگ ما و خواه در توجه معنوى خلقها ، و اقوام ساكن فلات ايران نقش مهمى را ايفا كرده و از مواريث گرانبهاى مدنى ماست ، وظيفهء حفظ و آراستن و پيراستن از اهمّ وظايف ميهنى ما ايرانيان محسوب مىشود . . . زبان پديده‌ايست بغرنج و شگرف كه نقش قاطع را در تفاهم و آميزش افراد جامعه ، توارث و انتقال فرهنگها ، لايه‌بندى و مجرايابى منطق و تفكر انسانى ايفاء مىكند و پيدايش شعور و خودآگاهى و مدنيت انسانى بدون آن محال است ؛ اين پديدهء اجتماعى ، ارگانيك و تحول‌يابنده است كه از مراحل و منازل معين رشد و تكامل عبور مىكند و در سطوح مختلف فونتيك ، لغات و مصطلحات ، صرف و نحو ، سبكهاى بيان و تحرير تبلورى به حد حيرت‌انگيز ، متنوع و رنگ‌آميز مىيابد و به‌همين سبب لازمهء آموختن يك زبان تا حدى كه بتوان بدان زبان گفت و خواند و نوشت ، جز براى اهل آن زبان ، كه آن را از گهواره تا گور در تكرار و تداوم مىآموزند ، تلاش بسيار جدى در زمان طولانى است ، و تازه هرگز آموزندهء يك زبان بيگانه به سطح حاملان واقعى آن زبان نمىرسد .\r\nزبان پارسى اكنون از همه جهات ، در زمينهء فونتيك ، گرامر ، لكسيك و از جهت دانشواژه‌ها ( ترمين‌هاى علمى ) دچار هرج‌ومرج شگرفى است كه ناشى از سير خود به خودى آنست ؛ بايد دربارهء مشكلات زبان و حل آنها ، تصور علمى روشنى داشت و براساس اين تصور و حل علمى ، حل كرد و زبان را آگاهانه در مجرايى كه به سود تكامل سالم و واقعى آنست سير داد . . . »\r\nدر سطور بعد ، نويسنده به تاريخچهء اجمالى خط پارسى مىپردازد و در مورد تغيير خط چنين داورى مىكند : « . . . ترديد برخى از اديبان ما دربارهء تغيير خط ، ترديدى بجا و داراى پايه‌هاى منطقى است ، ولى على رغم همهء اين ملاحظات ، حكم قاطعى كه مىتوان داد چنين است : با وجود معايب و خطرات جدى ، تغيير خط ، از آنجا كه مزايا و جهات مثبت اين عمل در طول تاريخ ، و از نظر تكامل مدنى كشور ما بر جهات منفى به مراتب چربنده‌تر است ، لذا بايد مسلما و مسلما به اقدام دست زد ، جاى شك نيست كه اين عمل بايد با تدارك سنجيده و با مراعات شيوه ، به تدريج انجام گيرد ، و براى آن بايد نقشهء\r\n\r\n\r\n","description":"","footnote":"\r\n( 1 ) . مسائلى از فرهنگ و هنر و زبان ، از ص 157 تا 165 ( به اختصار ) .\r\n","page_name":" 511 ","page_number":511},
  {"content":"\r\n\r\nمنظم و بررسى شده‌يى داشت . خط جانشين خط كنونى ، بايد خط لاتين باشد ، نه خطهاى ساختگى ، يا خطوط متداول ديگر ، زيرا خط لاتين در علائم سمبوليك رياضيات ، شيمى ، فيزيك و علوم ديگر رخنه كرده و بايد نوآموز را از اينكه مجبور باشد در جريان تحصيل خطوط مختلفى را فراگيرد ، حتى المقدور فارغ ساخت . . . تغيير خط علاوه بر تسهيلاتى كه در درست‌خوانى و درست‌نويسى ايجاد مىكند ، به تدريج به هرج‌ومرج موجود در تلفظ كلمات و املاء آنها و نيز در قواعد صرف و نحو خاتمه خواهد داد و به عامل تنظيم‌كنندهء مهمى در حيات داخلى زبان بدل خواهد شد .\r\nهيچگونه اصلاح آگاهانه‌يى در تكامل زبان بدون اصلاح خط نمىتواند جدى و اساسمند باشد ، هر كارى را در اين زمينه ، بايد از همين‌جا آغاز كرد . »\r\nدانشواژه‌ها : « ما معادل پارسى « دانشواژه » را براى الفاظ اروپايى « ترمين » و « ترمينولوژى » برگزيده‌ايم . دانشواژه يعنى مقولات و اصطلاحات علوم طبيعى و اجتماعى و تكنيك كه در دوران ما با سرعتى حيرت‌انگيز و در جهات بسيار بسيار متنوّع در حال بسط است و بيش از پيش نسج عمدهء زبانها و رشتهء انديشه‌ها را تصرف مىكند و زبانى دقيق و داراى محتواى عينى را جانشين زبان مبهم و فاقد محتواى عينى مىسازد .\r\nمسئله بر سر اين نيست كه ما زبان كنونى پارسى را از لغات عربى و ديگر واژه‌هاى خارجى بسرائيم ، يا سبك قدما را در فارسىنويسى دنبال كنيم و فضيلت خويش را با رديف كردن الفاظ عربى نمايان سازيم . اين مسئله دروغين است كه طى سدهء اخير در كشور ما طرح شده و كوهى كتاب و مقاله در اطراف آن نگاشته شده است ، مسئله بر سر آنست كه ما زبان فارسى را كه علاوه بر صدماتى كه از انحطاط مدنى قرنهاى اخير تاريخ كشور ما ديده ، اصولا از جهت نسج لغوى و قدرت مانور صرف و نحوى خود ، زبانى است قرون وسطايى ، چگونه با مقتضيات عصر جوشان تكامل علم و فن عصر انقلابات دورانساز اجتماعى موافق سازيم و آن را به افزار شايستهء يك تفكر دقيق بدل كنيم و آن را به سطح معادل دقيق مهمترين زبانهاى خارجى امروز برسانيم .\r\nكسانى كه با ترجمه متون علمى و يا ادبى از زبانهاى مهم جهان مانند انگليسى ، روسى ، فرانسه ، آلمانى ، ايتاليايى ، اسپانيولى و غيره به زبان فارسى سروكار دارند ، در جريان ترجمهء گام‌به‌گام احساس مىكنند كه در وجود زبان فارسى كنونى افزارى نامناسب ، نارس ، بدون قدرت مانور ، فاقد ذخيرهء لازم لغوى و مبهم سروكار دارند كه نمىتواند مجراى خوبى براى انتقال محتواى واقعى اين زبانها به فارسى باشد ، لذا مترجمان ايرانى بايد در جريان ترجمه پايهء « خلاقيّت » را تا حد لغت‌سازى و يا گاه\r\n\r\n","description":"","footnote":"","page_name":" 512 ","page_number":512},
  {"content":"\r\n\r\n« ساخته‌كارى » از روى ناچارى در متون اصلى برسانند و گاه نيز با ماستمالى ، به نحوى از انحاء مطالب را منتقل كنند . زبانهاى مهم جهان دچار چنين مشكلاتى نيستند ، آنها مىتوانند ، عين مطالب را بىكم و زياد و با دقت علمى لازم از يكديگر منعكس سازند . . .\r\nدر اينجا ما دو راه در پيش داريم : يا عين دانشواژه‌ها را از « زبانهاى اروپايى » ( كدام زبان و براساس چه تلفظى ؟ ) بگيريم و فارسى را از هزارها واژه اروپايى بيانبانيم ، يا اينكه براى آنها معادل‌سازى كنيم . اين معادل‌سازى نيز مىتواند به دو نحو باشد : با ايجاد معادلهاى تماما فارسى ( باصطلاح به فارسى سره ) و يا ايجاد معادلهاى عربى .\r\nهيچكدام از اين راه‌حلها را نمىتوان دربست پذيرفت ، بلكه بايد راه حل مختلطى را قبول كرد : ما مىتوانيم بسيارى از دانشواژه‌هاى اروپايى را عينا بپذيريم . چنان كه عملا نيز همين كار را كرده‌ايم ( به ويژه در رشتهء تكنيك ) ؛ ما همچنين مىتوانيم معادل‌سازى كنيم .\r\nاين معادل‌سازى به نظر اينجانب ( نگارنده مقاله ) ترجيح دارد ، زمانى انجام گيرد كه معادل متناسبى در زبان موجود نيست . - ترجيح دارد كه اين معادل‌سازى واژه‌هاى اصيل فارسى باشد ، ولى در اين امر ابدا و اصلا تعصّبى نبايد داشت ، اگر ايجاد يك تركيب فارسى رسا و شيوا و خوشاهنگ دشوار باشد ، مىتوان تركيب عربى مناسب و ساده‌يى ( كه غليظ و قلمبه مانند « ميزان الضغطه » نباشد ، ) ايجاد كرد ، نبايد از آن پرهيز داشت .\r\nامرى كه بطور قاطع ، و بدون برو ، برگرد بايد انجام گيرد ، عبارتست از : الف ) تنظيم فهرست دقيق و جامع دانشواژه‌هاى علوم طبيعى ، اجتماعى و فنى . ب ) انتخاب معادل فارسى براى آنها . ج ) يكسان ساختن متون براساس اين معادلها از مبدأ معين تاريخى و خاتمه دادن به وضع كنونى كه انواع معادلها براى يك مفهوم متداول است .\r\nدر امر ايجاد معادلها ، علاوه بر دانشمندان ، بايد مترجمان پركار و پرثمر شركت كنند و مشكلات مشخص خويش را بيان دارند . تبديل زبان علمى و فنى فارسى به زبان معادل زبانهاى مهم و دقيق اروپايى يك وظيفهء مبرم روز است . اجراء اين وظيفه يك تحول كيفى در زبان ايجاد خواهد كرد و آن را در پله‌ى تكاملى بالاترى قرار خواهد داد . . . در زبان ولايات ، به ويژه ذخيرهء بسيار گرانبهايى از نامگذارى مشخص براى گياهان ، جانوران ، و محصولات و اشياء مورد مصرف وجود دارد كه نظير آنها در زبان ادبى نيست . »\r\n\r\nداستان‌نگارى فارسى به پيش مىرود\r\n« داستان و داستانسرايى يك نوع مهم و اساسى در ميان انواع آثار ادبى است ، زندگى مشخص انسانى ، از خلال چهره‌ها ، منظره‌سازيها ، به كمك توصيفها ، استعاره‌ها و\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nتشبيه‌ها ، به صورت سجايا و خصال گوناگون ، مسائل ، تضادها و تنازعات حياتى منعكس مىگردد و اشكال بغرنج روند زندگى بشر ، به يارى شرح و بسطهاى روايى ، تحليل و واگشوده مىشود ؛ و بدينسان بدون آنكه داستانسرا ، مجبور شود بر منبر خطابه بنشيند ، خود اين سنج داستانى ، سخنگوى شيوائيست ، با دهانى پر از حكمت و اندرز و زنهارباشها و بيدارباشها كه افشاگر ، معرفت‌آموز ، بيدارساز ، بسنجيده ، پرورنده و فرهنگ آفرين است .\r\nبيان داستانسرا و سبك اين بيان و ديد ويژهء او ، در شكل‌گيرى داستان ، نقش مهمى دارد ، زيرا به گفته خردمندانهء « دنى ديده‌ور » فيلسوف فرانسوى : « هنرمند اشياء را با خورشيدى روشن مىكند كه از آن طبيعت نيست . » در اين پيوند ديالكتيكى واقعيّت عينى از سويى و ذهن آفرينشگر هنرمند از سوى ديگر ، برحسب چگونگى تضادها و مسائل مربوط به روند حياتى انسان . . . داستان را معمولا به كوچك ( حكايت و قصه ) متوسط ( نوول و افسانه ) و بزرگ ( رمان ) تقسيم مىكند . در ميهن ما ، داستانسرايى ، اعم از داستانهاى حماسى و پهلوانى يا غنايى و عاشقانه ، اعم از داستانهايى به نثر يا به نظم ، اعم از كوچك و بزرگ ، سابقه و سنت چند هزار ساله دارد ، به ويژه در دوران پس از اسلام ، از جمله با بهره‌گيرى از آنچه كه در اين زمينه پيش از اسلام وجود داشته ، آثار گرانبهايى در رشتهء داستانسرايى از همه نوع به وجود آمده كه گنجينهء كلاسيك ما را از اين بابت تشكيل مىدهد . . . مثلا بررسى جالب آقاى مسكوب از داستان سياوش كه در اين اواخر منتشر شد نشان مىدهد كه در اين گنجينه‌ها چه گوهرهاى دلاويز نهفته است كه بايد به يارى انديشه برآميخت و عرضه داشت . از آغاز بيدارى ايرانيان و آشنايى آنان با مدنيت اروپايى . . . اشكال نوين داستان‌نويسى به تدريج در ادب ما رخنه كرد . اين دوران را مىتوان به دو مرحله تقسيم كرد : يكى دوران غلبه « رمانتيسم » و مرحلهء ديگر كه به تدريج اسلوب هنرى « رئاليسم » راه خود را مىگشايد .\r\nدر اسلوب هنرى رمانتيسم ، نويسنده براى نشان دادن چهرهء زندگى مىكوشد بر پايهء برخورد ساده شده و به اصطلاح سياه و سفيد به مسئلهء بغرنج خيره شده و روابط شخصى و احساسى خود را نيز در مورد حوادث و قهرمانان ضمن داستان نشان دهد ، هرگاه در اين جريان احساس بر واقعيت بچربد ، داستان بازتاب عينى و دقيقى از واقعيت نيست . اما اسلوب « رئاليسم » بر پايه و اساس حقايق و واقعيّات زندگى استوار است « و الا نمىتوان از رئاليسم سخنى به ميان آورد . زندگى جامعه ، طبقات و انسانهاى جداگانه ، بسيار چند سطحى ، بغرنج ، متضاد و پيچيده است و بازتاباندن دقيق و منطبق اين واقعيّت به\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nصفحه داستان ، كار بازى نيست ، لذا نويسنده واقع‌گرا بايد علاوه بر قريحه ( نيروى پندار هنرى و نگرش تيزبين ) از معرفت و تجربه لازم و قدرت تفكر فلسفى برخوردار باشد ، و الا تصويرش راستين و نغمه‌اش شنيدنى نخواهد بود .\r\nتاريخ ادبى ايران معاصر از جهت اسلوب هنرى هنوز تقسيم‌بندى نشده ، ولى براى روشن شدن مطلب بطور اجمالى مىگوئيم ، داستانهايى مانند روزگار سياه عباس خليلى ، منهم گريه كردم جهانگير جليلى از نوع اول است و در فارسى نظاير زيادى دارد ولى در نوع دوم از همان آغاز تكامل داستان‌نگارى معاصر فارسى نمونه‌هايى به وجود آمد مانند تهران مخوف نوشتهء مشفق كاظمى ، زيبا نوشتهء حجازى ، تفريحات شب ، نوشتهء محمد مسعود و كمى ديرتر حاجى آقا اثر صادق هدايت ، قلتشن ديوان اثر جمالزاده ، چشمهايش اثر بزرگ علوى و دختر رعيّت نوشتهء به آذين ، ترديدى نيست كه اين آثار هم از جهت هنرى و هم از جهت رئاليسم در سطوح مختلفى است . . . ما بين نسل مقدمتر و نسل نوين ، داستان‌نگاران ، نويسندگان در سنين مختلف و با سبكهاى گوناگون مانند صادق چوبك ، به آذين ، سيمين دانشور ، جلال آل احمد ، صد بهرنگى ، جمال مير صادقى ، ابراهيم گلستان ، على محمد افغانى ، ايرج پزشكزاد و ديگران پل رابطى به وجود مىآورند .\r\nنسل جوان با هيجان و تعهد تازه و گاه با بسيج بيشتر هنرى به ميدان مىآيد و كسانى مانند محمود دولت‌آبادى ، ساعدى ، سعيد سلطانپور ، فريدون تنكابنى ، گلشيرى ، بهرام صادقى ، دانش آراسته ، احمد محمود ، مؤذّن ، رهبر ، ناصر ايرانى ، اصغر الهى ، و نامهاى ديگر وارد عرصه مىشوند و ناشران هر روز ، عنوان تازه‌يى از مجموعه داستانهاى كوچك ، متوسط يا بزرگ عرضه مىدارند و ترديدى نيست كه اين كالاهاى معنوى كاملا در سطوح مختلف ارزش هنرى است . آينده نشان خواهد داد كه اين روند چگونه شكل خواهد گرفت ، از سويى جاذبهء سنن نجيب و والاى هنر نويسندگى و انديشه‌هاى مترقى و از سوى ديگر شكنجه‌هاى ساواك و وسوسه‌هاى نوكران ارباب قدرت در برابر آنان دام‌گسترى مىكند . شخصيت هنرى اين نسل در داخل اين دو نيروى مثبت و منفى تكامل مىيابد . »\r\nدر پايان اين بحث دلكش و آموزنده نويسنده با تأسف بسيار مىگويد : « . . . قريحه‌ها آفريننده‌يى كه اكنون در ايران پيدا شده‌اند ، نه‌تنها از شرايط سالم و مثبت رشد محرومند ، بلكه بايد با پتيارهء يك زندگى بيرحم و بىصفت ، با تمام عزم ، كشتى بگيرند تا بتوانند دامن هنر را پاك نگاهدارند ، آرزوى ما آنست كه آنها در اين رزم دشوار و نابرابر براى هنر انسانى و اصيل از پاى درنيايند ، زيرا درست است كه به قول « گوته » قريحه در خاموشى و\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nعزلت مىزايد ، ولى جوهر آدمى در رزم و طوفان آبديده مىشود ، و براى يك هنرمند واقعى هر دوى آنها سخت ضرور است . » « 1 »\r\n\r\nنظريّات انتقادى صمد بهرنگى\r\nصمد بهرنگى نويسندهء مردم دوست و ساده‌نويس روزگار ما ، آن گروه از شاعران و نويسندگان بيمايه و پرمدعايى را كه تن به كار مثبت و خلّاق نمىدهند و هيچ اثر باارزش و آموزنده‌يى به نسل جوان عرضه نمىكنند به باد انتقاد مىگيرد و مردم و جوانان را از بدآموزيهاى اين گروه « قلندر و بيكاره » برحذر مىدارد : « اين جماعت شاعران و نويسندگان شهرى و پايتخت‌نشين ، شعرشان را كه مىخوانى بوى دود گازوئيل و « هر » ( هروئين ) و « تر » ( ترياك ) مىدهد ، همهء شعر و حرفشان اينست : آخ و اوف ، ما چقدر تنهائيم و فراموش شده ، ديگر شمعدانى ، گل نخواهد داد ، شرح دوست‌بازيها و ميخوارگيها و « شير مستيها » را هم گاهى چاشنى شعر مىكنند ، چقدر هم پرمدعا هستند ، مىگويند اين ملت هنرنشناس هنوز خيلى مانده كه بفهمد شعر يعنى چه ؟ و هنر يعنى چه ؟\r\nو قدر ما را بداند ! هرگز قدم رنجه نمىدارند كه بيفتند توى مردم و روستا و شهرستانها را بگردند و ببينند براى كدام مردم شعر مىگويند و داستان مىنويسند ؟\r\nفلان شاعر كه دو سه روزى بيشتر نيست تو خط شعر افتاده و هرگز ، در پيچ‌وخم چرخ گردان ، چنان كه افتد و دانى ، گرفتار نيامده ، يك دفعه مىبينى كه ترياكى از آب درآمده و روز و شبش در ميخانه‌ها مىگذرد . كه چه ؟ يعنى : اى جماعت هنرنشناس عامى بدانيد و آگاه باشيد كه من شاعر خيلى روشنفكرى هستم و دارم از يأس و حرمان و شكست منفجر مىشوم ، عرق مىخورم و ترياك مىكشم كه منفجر نشوم ، شما بايد قدر بيقدر مرا بدانيد كه قلبم از گل نازكتر است و زود قهر مىكنم . » « 2 »\r\nصمد بهرنگى از شعرا و نويسندگان جوان مىخواهد كه قبل از آنكه به شاعرى و نويسندگى بپردازند ، كتاب بخوانند و در زمينهء جامعه‌شناسى كار كنند ، داخل زندگى فردى و اجتماعى مردم دوران خود بشوند ، قشرها ، گروهها و طبقات مختلف المنافع جامعه را بشناسند تا بتوانند در آثار خود دردها و آلام و مشكلات زندگى اكثريت ، و راه درمان و علاج بيماريهاى اجتماعى را نشان بدهند و از اين راه اكثريت جامعهء ايرانى را كه در گرداب فقر و جهل و بيمارى غوطه‌ورند ، قدمى چند به جلو برانند و به سعادت و بهروزى مردم كمك كنند .\r\n\r\n\r\n","description":"","footnote":"\r\n( 1 ) . مسائلى از فرهنگ و هنر و زبان ، انتشارات مرواريد ، از ص 85 تا 95 ( به اختصار ) .\r\n( 2 ) . نظرى به ادبيات امروز . ص 105 ( مجموعهء مقاله‌ها ) .\r\n","page_name":" 516 ","page_number":516},
  {"content":"\r\n\r\nاو از معلّمان و آموزگاران مىخواهد كه حتى كودكان دبستانى را در جريان مسائل و مشكلات اجتماعى قرار دهند و به آنها درد و راه درمان آن را به زبانى ساده بياموزند .\r\nبهرنگى مىنويسد : « آيا نبايد به كودك بگوئيم كه در مملكت تو هستند بچه‌هايى كه رنگ گوشت و حتى پنير را ماه‌به‌ماه و سال‌به‌سال نمىبينند ، زيرا كه عدهء قليلى مىخواهند غاز سرخ كرده در شراب سر سفره‌شان باشد . آيا نبايد به كودك بگوئيم كه بيشتر از نصف مردم جهان گرسنه‌اند و چرا گرسنه‌اند و راه برانداختن گرسنگى چيست ؟ آيا نبايد درك علمى و درستى از تاريخ و تحول و تكامل اجتماعات انسانى به كودك بدهيم ؟ چرا بايد بچه‌هاى بىسروصدا و مطيع تربيت كنيم ؟ . » « 1 »\r\nمحمد على جمالزاده در سن هشتاد و هشت سالگى از سرنوشت محتوم عمر آدمى سخن مىگويد : « هرچند بىهيچ برو برگردى قصهء كسى كه اكنون با شما صحبت مىدارد ، دارد به سرمىرسد و ديگر هيچ پزشك حاذق و هيچ جراح ماهرى ، و حتى هيچ سحر و اعجازى نمىتواند پايان اين قصه را به عقب اندازد و نيز هيچ آدم زنده و جاندارى ولو دهرى مذهب و هرهرى عقيدت و يا اصلا لا مذهب و بىدين هم باشد نمىتواند منكر اين كلام قديم بگردد كه « انا للّه و انا اليه راجعون » آمده‌ايم ، دست خودمان نبوده است و بايد برويم و دست خودمان نيست .\r\nكسى كه اكنون اين سطور را مىنويسد درست هشتاد و هشت سال هجرى قمرى از عمرش گذشته و كاملا دستگيرش شده است كه به قول مولاى روم كه عادت ندارد حرف نسنجيده‌يى بزند :\r\n از ديگ جهان چو دو سه كفگير كشيدى * باقى ، همه ديگ آن مزه دارد كه چشيدى \r\nيعنى اگر هزار سال ديگر زنده بمانم ، به احتمال قريب به يقين چيز مهم تازه‌اى دستگيرم نخواهد شد و رويهمرفته باز با همان مكررات معلوم سروكار خواهم داشت ، يعنى با آمدن و رفتن و چرخيدن و پرسه زدن و خوردن و خوابيدن و فرورفتن و بالا آمدن ورّاجى كردن كه نامش زنده بودن و زندگى كردن است .\r\nمن نيز خوب مىدانم كه تكرار همين مكررات كه تاروپود زندگى را تشكيل مىدهد ، چه بسا خالى از لذتى نيست ، ولى باز هم به تجربه دستگيرم شده است كه در تكرار هر آنچه هم لذت‌بخش است ، سرانجام كم ميلى و بىميلى و سيرى نهفته است .\r\nاما مگر نگفته‌اند كه در دنيا هيچ‌چيز مانند زندگى بىارزش و بىمعنى نيست ، ولى\r\n\r\n\r\n","description":"","footnote":"\r\n( 1 ) . صمد بهرنگى ادبيّات كودكان ، ص 120 ( مجموعه‌ى مقاله‌ها ) .\r\n","page_name":" 517 ","page_number":517},
  {"content":"\r\n\r\nدر همين دنيا هم هيچ‌چيز به اندازهء زندگى ارزش و معنا ندارد . . . من شخصا از پيرى شكايتى ندارم . . . پيرى همان سرمنزل واپسين است كه در آنجا « جرس فرياد مىدارد كه بربنديد محملها » و اعلام لحظه‌ايست كه بايد كوله‌بار را بر زمين نهاد و باز كرد و آن سه چهار ذرع چلوار كذايى را بيرون آورد .\r\nآنهايى كه عقل و فهمشان خيلى از ما بيشتر است ، به صد زبان به ما دستور داده‌اند كه : « موتوا قبل ان تموتوا » يعنى قبل از آنكه عزرائيل قبض جانتان را بكند ، بميريد ، آشكار است كه مقصود از اين مردن نفس نكشيدن و قطع نبض و از كار افتادن قلب نيست و معنى اخلاقى و عرفانى دارد . . . در كار زندگى بىهيچ شك و شبهه ، بهترين دستور همانا دستور حضرت امير مؤمنان است كه فرمود : « كن لدنياك كانّك تعيش ابدا ، و كن لاخرتك كانّك تموت غدا . » يعنى براى كارهاى دنيايى چنان زى كه پندارى ابدى هستى و هرگز نخواهى مرد و براى كارهاى آخرت يعنى اعمال و افعال و پندار و گفتارى كه با روح و وجدان و خدا و اخلاق سروكار دارد خيال كن كه همين فردا خواهى مرد . من شخصا چنان كه مذكور افتاد ، زندگى را دوست مىدارم و دنيا را با آن همه چيزهايش كه مجهولاتش هم از آن جمله است و يكى از يكى زيبا و دلفريب‌تر است ، جلوه حق و جمال و قدرت و اعجاز مىدانم و از تماشاى آن لذت وافر مىبرم ، بطورى كه اگر از من بپرسيد آيا حاضرى زندگى را از سر بگيرى و دوباره زندگى كنى ، البته بلى خواهم گفت ؛ و اين در حاليست كه من هم مانند هر مخلوق زنده‌اى ، مزهء سختى و حرمان و ستم‌هاى روزگار كم نچشيده‌ام و خوب مىدانم كه زندگى معجونى است مركب از تلخى و شيرينى ؛ ولى معتقدم كه عموما شيرينى او بر تلخيهايش مىچربد . » « 1 »\r\n« . . . شنيده‌ام كه يك نفر از نويسندگان فرنگستان مىگفته است : كه انسان از سن چهل سالگى واقعا زنده است و بعد در همان سن و سال مىميرد و بعدا در سن شصت و هفتاد و هشتاد سالگى او را به خاك مىسپارند . من معتقدم كه كم نيستند كسانى كه قبل از چهل سالگى مرده‌اند و تنها اسمشان زنده است ، ولى از طرف ديگر اشخاصى را هم شناخته و مىشناسم ( و از آن جمله خودم ) كه سالهاى بسيارى پس از چهل سالگى باز زنده و جوان مانده‌اند و از موهبات زندگى و حتى از عشقبازى و درك لذات بسيارى برخوردار بوده‌اند و حتى از پاره‌اى جهات بيشتر از موقعى كه جوان بوده‌اند از چيزهاى مخصوصى لذت مىبرده‌اند . » « 2 »\r\n\r\n\r\n","description":"","footnote":"\r\n( 1 ) . سيد محمد على جمالزاده ، قصه ما به سر رسيد ، از انتشارات شركت مؤلفان و مترجمان ايران ، از ص 1 تا 4 ( به اختصار ) .\r\n( 2 ) . همان كتاب ، ص 5 .\r\n","page_name":" 518 ","page_number":518},
  {"content":"\r\n\r\n\r\nگزيده‌يى از اشعار متأخرين و معاصرين\r\n\r\nاز كنج زندان\r\n من نگويم كه مرا از قفس آزاد كنيد * قفسم برده به باغى و دلم شاد كنيد\r\nآشيان من بيچاره اگر سوخت چه باك * فكر ويران شدنِ خانهء صياد كنيد\r\nفصل گل مىگذرد هم‌نفسان بهر خدا * بنشينيد به باغى و مرا ياد كنيد\r\nعندليبان ، گل سورى به چمن كرد ورود * بهر شاباش قدومش همه فرياد كنيد\r\nياد اين مرغ گرفتار كنيد اى مرغان * چون تماشاى گل و لاله و شمشاد كنيد\r\nهركه دارد ز شما مرغ اسيرى به قفس * برده در باغ و به ياد مَنش آزاد كنيد\r\nشمع اگر كشته شد از باد نداريد عجب * ياد پروانهء هستى شده بر باد كنيد\r\nجور و بيداد ، كُند عمر جوانان كوتاه * اى بزرگان وطن بهر خدا داد كنيد\r\nگر شد از جور شما خانه مورى ويران * خانهء خويش محال است كه آباد كنيد\r\nكُنج زندان ، شد اگر هموطنان سهم « بهار » * شكر آزادى و اين گَنْجِ خداداد كنيد \r\nملك الشعراى بهار\r\n*\r\n هميشه مايهء صد ابتلا براى منى * از اين قرار تو دل نيستى بلاى منى\r\nصفا چگونه بريزد لبان ما اى دل * كه من اسير تو هستم تو مبتلاى منى\r\nدلم بسوختى آنگه نشاندى آتش دل * بيا سرشك كه هم درد و هم دواى منى\r\nجدا مشو دمى از پيش ديده‌ام اى اشك * كه يادگار من از يارِ بىوفاى منى\r\nغروب كرده مرا آفتاب عمر اى غم * چه شد كه باز تو چون سايه در قفاى منى\r\nچه وصف گويمت اى نونهال گلشنِ حُسن * كه سرفرازتر از عمر نارساى منى\r\n« جلى » چنان به تو بيگانه‌وار مىنگرد * كه كس گمان نكند هرگز آشناى منى \r\nابو تراب جلى\r\n*\r\n چون چراغ لاله سوزم در خيابان شما * اى جوانان عجم جان من و جان شما\r\nغوطه‌ها زد در ضمير زندگى انديشه‌ام * تا به دست آورده‌ام افكار پنهان شما\r\nمهر و مه ديدم نگاهم برتر از پروين گشت * ريختم طرح حرم در كافرستان شما\r\nفكر رنگينم كند نذر تهى دستان شرق * پارهء لعلى كه دادم از بدخشان شما\r\nمىرسد مردى كه زنجير غلامان بشكند * ديده‌ام از روزن ديوار زندان شما \r\n\r\n","description":"","footnote":"","page_name":" 519 ","page_number":519},
  {"content":"\r\n\r\n حلقه گرد من زنيد اى پيكران آب و گل * آتشى در سينه دارم از نياكان شما \r\nمحمد اقبال لاهورى\r\n*\r\n خوش گفت پير زنده دل ژنده‌پوش ما * ننگ است بار منت دونان به دوش ما\r\nآنان كه بسته‌اند لب و دست ما چرا * غافل نشسته‌اند ز خشم خموش ما\r\nدرياى خامشيم ولى مىرسد به گوش * از ژرفناى وحشت طوفان ، خروش ما\r\nتا كى ز سست عهدى ياران رود به باد * محصول جهد و جان و تن سخت كوش ما\r\nآنجا كه ناتوانى و ذلت رود به كار * همسنگ عيب و عار بود تاب و توش ما\r\nآن به كه ناكسان گرانجان حذر كنند * از طبع زود رنج و دِل دير جوش ما\r\nفرياد از اين گزافه‌فروشى كه عاقبت * كَرْ شد ز لاف كوردلان هردو گوش ما\r\nطاوس را ز بال و پر آيد و بالها * تا خود چه‌ها به ما رسد از عقل و هوشِ ما\r\nاى آنكه رو ترش كنى از پند راستان * با فهم ناقصت چه كند نيش و نوش ما ؟\r\nناحق به هايهو نشود حق كه فارغ است * از كيد و شيد ، جان حقيقت نيوش ما\r\nصد كوه كبر و ناز پر كاهى نمىخريم * اى خودپرست خواجه نخوت فروش ما\r\n« رعدى » خروش بس كن و بشنو سرودِ عشق * آن دم كه لب به نغمه گشايد سروش ما \r\nغلامعلى رعدى آذرخشى\r\n*\r\n ياد آن شب كه صبا در ره ما گل مىريخت * بر سر ما ز در و بام و هوا گل مىريخت\r\nسر به بادامان منت بود و ز شاخ گل سرخ * بر رخ چون گلت ، آهسته صبا گل مىريخت\r\nخاطرت هست كه آن شب همه شب تا دم صبح * گل جدا ، شاخه جدا ، باد جدا گل مىريخت\r\nنسترن خم شده لعل تو نوازش مىداد * خضر گويى به لب آب بقا گل مىريخت\r\nزلف تو غرقه به گل بود و هر آنگاه كه من * مىزدم دست بدان زُلفِ دوتا گل مىريخت\r\nتو فرو دوخته ديده به مه و باد صبا * چون عروسِ چمنت بر سروپا گل مىريخت\r\nگيتى آن شب اگر از شادى ما شاد نبود * راستى تا سحر از شاخ ، چرا گل مىريخت ؟\r\nشادى عشرت ما باغ گل افشان شده بود * كه به پاى تو و من از همه‌جا گل مىريخت \r\nباستانى پاريزى\r\n*\r\n گر گذرى هست و نه در كوى تست بر خطاست * ور نظرى هست و نه بر روى تست ، نابجاست\r\nآنكه بسنجيد رخت را به ماه ز اشتباه * گفت كه همسنگ ترازوى تست ، از تو كاست \r\n\r\n","description":"","footnote":"","page_name":" 520 ","page_number":520},
  {"content":"\r\n\r\n وانكه بدان نرگس شهلاى باغ ، بهر لاغ * گفت كه چون نرگس جادوى تست ، بيحياست\r\nوان گل صد برگ و همه برگ‌وساز گرنه باز * برگ و نوايش ز گل روى تست ، بينواست\r\nشيوه بدخويى و ناز و عتيب ، اى حبيب * گر همه گويند كه آهوى تست ، اين خطاست\r\nخلق تو گر ، يكسره قهرست و كين ، دلنشين * يا همه گر جور و جفا خوى تست ، دلرباست\r\nمنع تو شوق آورد اى نوش لب در طلب * منع كه از لعل سخنگوى تست ، اقتضاست \r\nوثوق الدوله\r\n*\r\n مه روى تو ، شب موى تو ، گل بوى تو دارد * گلزار جهان خرمى از روى تو دارد\r\nگردون كه سراپاى وجودش همه چشم است * پيوسته نظر در خم ابروى تو دارد\r\nمهتاب شب‌افروز كه از هاله كند زلف * خود سايه‌اى از خرمن گيسوى تو دارد\r\nنرگس كه نظر باز بود در صف گلها * تا چشم تو را ديده نظر سوى تو دارد\r\nبا نكهت زلف تو نسيم سحرى را * هر جا نگرم سر به تكاپوى تو دارد\r\nتا ساقى اين بزم تويى ، باده گلرنگ * اين گرمى و لطف ، از اثر خوى تو دارد\r\nگلچين كه به شيرين سخنى شهرهء شهرست * لطف سخن از لعل سخنگوى تو دارد \r\nاحمد گلچين معانى\r\n* \r\nدر رثاء ميرزا محمد خان قزوينى\r\n از مُلك ادب حُكم گذاران همه رفتند * شو بار سفر بند كه ياران همه رفتند\r\nآن گرد شتابنده كه بر دامن صحراست * گويد چه نشستى كه سواران همه رفتند\r\nداغست دل لاله و نيليست بَرِ سرو * كز باغ جهان لاله عُذاران همه رفتند\r\nگر نادره معدوم شود هيچ عجب نيست * كز كاخ هنر نادره‌كاران همه رفتند\r\nافسوس كه افسانه‌سرايان همه خفتند * اندوه كه اندوه‌گساران همه رفتند\r\nفرياد كه گنجينه طرازان معانى * گنجينه نهادند به ماران همه رفتند\r\nباد ايمنى ارزانى شيران شكارى * كز مَحْفِلِ ما شير شكاران همه رفتند\r\nيك مرغ گرفتار درين گلشن ويران * تنها به قفس ماند و هزاران همه رفتند\r\nخون بار « بهار » از مژه در فرقت احباب * كز پيش تو چون ابر بهاران همه رفتند \r\nملك الشعراى بهار\r\n*\r\n\r\n","description":"","footnote":"","page_name":" 521 ","page_number":521},
  {"content":"\r\n\r\n ساقى بده پيمانه‌اى ، زان مى كه بىخويشم كند * بر حسن شورانگيز تو ، عاشق‌تر از پيشم كند\r\nزان مى كه در شبهاى غم بارد فروغ صبحدم * غافل كند از بيش و كم ، فارغ ز تشويقم كند\r\nنور سحرگاهى دهد ، فيضى كه مىخواهى دهد * با مسكنت شاهى دهد ، سلطان درويشم كند\r\nسوزد مرا ، سازد مرا ، در آتش اندازد مرا * وز من رها سازد مرا ، بيگانه با خويشم كند\r\nبستاند اى سرو سهى سوداى هستى از « رهى » * يغما كند انديشه را دور از بد انديشم كند \r\nرهى معيرى\r\n*\r\n مردم از درد و به گوش تو فغانم نرسيد * جان ز كف رفت و به لَبْ رازِ نهانم نرسيد\r\nدر نهان سوختم از داغ تو چون شمع ولى * شكوه از دست تو هرگز به زبانم نرسيد\r\nبه اميد تو چو آئينه نشستم همه عمر * گَردِ راه تو به چشم نگرانم نرسيد\r\nغنچه‌اى بودم و پرپر شدم از باد بهار * شادم از بخت كه فرصت به خزانم نرسيد\r\nمنِ از پاى درافتاده به كويت چه رسم * كه به دامان تو اين اشك روانم نرسيد\r\nدهن شكوه نشد وا ، من لب دوخته را * تا كه از دست غمت كار به جانم نرسيد\r\nعشق پاك من و تو قصهء خورشيد و گل است * كه به گلبرگ تو اى غنچه لبانم نرسيد \r\nشفيعى كدكنى\r\n*\r\n تبه كردم جوانى تا كنم خوش زندگانى را * چو سودازندگانى چون تبه كردم جوانى را\r\nبود خوشبختى اندر سعى و دانش در جهان اما * در ايران پيروى بايد قضاى آسمانى را\r\nبه قطع رشتهء جان عهد بستم بارها با خود * به من آموخت گيتى سست عهدى ، سخت جانى را\r\nنجويد عمر جاويدان هر آنكو همچو من بيند * به يك شام فراق ، اندوه عمرِ جاودانى را\r\nكى آگه مىشود از روزگار تلخ ناكامان * كسى كو گسترده هر شب بساط كامرانى را ؟\r\nبه دامان ، خون دل از ديده افشاندن كجا داند * به ساغر آنكه مىريزد شراب ارغوانى را ؟\r\nوفا و مهر كِى داند « حبيبا » آنكه مىخواند * به اسم ابلهى ، رسم و وفا و مهربانى را ؟ \r\n*\r\n غير عزم خويشتن از كس مددكارى مجوى * خود غم خودخور ، ز مردم رسم غمخوارى مجوى\r\nمرگ بهتر مرد را ، از منت دون فطرتان * همت ار يارى كند زين مردمان يارى مجوى\r\nآزمودستم كه احسان نيست احسان را جزا * خود به پاداش نكوكارى ، نكوكارى مجوى\r\nآنكه ما را بهر خود خواهد ، نه خود را بهر ما * گر وفادارى به او كردى ، وفادارى مجوى\r\nدر دو دنيا بار غم سنگين شود از مال و زن * اى برادر تا توانى جز سبكسارى مجوى \r\n\r\n","description":"","footnote":"","page_name":" 522 ","page_number":522},
  {"content":"\r\n\r\n پستى و بالايى گيتى فزونست اى « حبيب » * در خم و پيچ طريقِ عمر ، هموارى مجوى \r\nحبيب يغمايى\r\n*\r\n گر به تو افتدم نظر ، چهره‌به‌چهره روبه‌رو * شرح دهم غم تو را ، نكته‌به‌نكته موبه‌مو\r\nاز پى ديدن رخت ، همچو صبا فتاده‌ام * خانه‌به‌خانه دربه‌در ، كوچه‌به‌كوچه ، كوبه‌كو\r\nمىرود از فراق تو ، خون دل از دو ديده‌ام * دجله‌به‌دجله ، يم‌به‌يم ، چشمه‌به‌چشمه ، جوبه‌جو\r\nدور دهان تنگ تو ، عارض عنبرين خطت * غنچه‌به‌غنچه ، گل‌به‌گل ، لاله‌به‌لاله ، بوبه‌بو\r\nابرو و چشم و خال تو ، صيد نموده مرغ دل * طبع‌به‌طبع و دل‌به‌دل ، مهربه‌مهر ، خوبه‌خو\r\nمهر تو را دلِ حزين بافته بر قماشِ جان * رشته‌به‌رشته ، نخ‌به‌نخ ، تاربه‌تار و پوبه‌پو\r\nدر دل خويش « طاهرا » گشت و نديد جز تو را * صفحه به صفحه لابه‌لا ، پرده‌به‌پرده ، توبه‌تو \r\nطاهرهء قزوينى\r\n* گويند ناصر الدين شاه چون بر حسن و جمال طاهره وقوف يافت ، از او خواست كه به جمع زنان حرم درآيد ، ولى طاهره كه دنبال هدفى اجتماعى بود ، اين پيشنهاد را نپذيرفت و در پاسخ سلطان وقت گفت :\r\n تو و تخت و تاج سكندرى * من و رسم و راه قلندرى\r\nاگر اين خوش است تو درخورى * وگر اين بد است مرا سزا \r\n*\r\n اگر آن صنم ز ره ستم پى قول من بنهد قدم * لقد استقام بسيفه و لقد رضيت بما رضى\r\nسحر آن نگارِ ستمگرم ، قدمى نهاد به بسترم * فاذا رايت جماله طلع الصّباح كانّما \r\n*\r\n\r\nنمونه‌اى از شعر دكتر پرويز ناتل خانلرى\r\n« گويند زاغ سيصد سال بزيد و گاه سال عمرش ازين نيز درگذر . . . عقاب را سى سال عمر بيش نباشد . »\r\nخواص الحيوان\r\n گشت غمناك دل و جانِ عقاب * چو ازو دور شد ايام شباب\r\nديد كش دور به انجام رسيد * آفتابش به لبِ بام رسيد \r\n\r\n","description":"","footnote":"","page_name":" 523 ","page_number":523},
  {"content":"\r\n\r\n بايد از هستى ، دل برگيرد * ره سوى كشور ديگر گيرد\r\nخواست تا چارهء ناچار كند * دارويى جويد و در كار كند\r\nصبحگاهى ز پى چارهء كار * گَشت بر بادِ سبك سير سوار\r\nگَلّه كاهنگ چرا داشت به دشت * ناگَهْ از وحشت ، پُر ولوله گشت\r\nوان شبان ، بيم‌زده ، دل نگران * شد پى برهء نوزاد دوان\r\nكبك در دامن خارى آويخت * مار پيچيد و به سوراخ گريخت\r\nآهو استاد و نگه كرد و رميد * دشت را خط غبارى بكشيد\r\nليك صياد سرِ ديگر داشت * صيد را فارغ و آزاد گذاشت\r\nچارهء مرگ نه كاريست حقير * زنده را دل نشود از جان سير\r\nصيد هر روزه به چنگ آمد زود * مگر آن روز كه صياد نبود\r\nآشيان داشت در آن دامن دشت * زاغكى زشت و بد اندام و پلشت\r\nسنگها از كف طفلان خورده * جان ز صد گونه بلا در برده\r\nسالها زيسته افزون ز شمار * شكم آكنده ز گَند و مردار\r\nبر سر شاخ ورا ديد عقاب * ز آسمان سوى زمين شد به شتاب\r\nگفت : « كاى ديده ز ما بس بيداد * با تو امروز مرا كار افتاد\r\nمشكلى دارم اگر بُگْشايى * بكنم هرچه تو مىفرمايى »\r\nگفت : « ما بندهء درگاه توايم * تا كه هستيم هواخواه توايم\r\nبنده آماده ، بگو فرمان چيست * جان به راهِ تو سپارم جان چيست ؟\r\nدل چو در خدمت تو شاد كنم * ننگم آيد كه ز جان ياد كنم »\r\nاين همه گفت ولى با دل خويش * گفتگويى دگر آورده به پيش\r\nكاين ستمكارِ قوى پنجه كنون * از نياز است ، چنين زار و زبون\r\nليك ناگه چو غَضَبناك شود * زِو حساب من و جان پاك شود\r\nدوستى را چو نباشد بنياد * حزم را بايد از دست نداد\r\nدر دل خويش چو اين رأى گُزيد * پر زد و دور تَرَك جاى گزيد\r\nزار و افسرده چنين گفت عقاب * « كه مرا عمر حبابيست بر آب\r\nراست است اينكه مرا تيزپرست * ليك پرواز زمان تيزتر است\r\nمن گذشتم به شتاب از در و دشت * به شتاب ايام از من بگذشت\r\nگرچه از عمر دلِ سيرى نيست * مرگ مىآيد و تدبيرى نيست\r\nمن و اين شهپر و اين شوكت و جاه * عمرم از چيست بدين حد كوتا ؟ \r\n\r\n","description":"","footnote":"","page_name":" 524 ","page_number":524},
  {"content":"\r\n\r\n تو بدين قامت و بال ناساز * به چه فن يافته‌اى عمر دراز ؟\r\nپدرم از پدر خويش شنيد * كه يكى زاغ سيه‌روى پليد\r\nبا دو صد حيله به هنگام شكار * صد ره از چنگش كردست فرار\r\nپدرم نيز به تو دست نيافت * تا به منزلگه جاويد شتافت\r\nليك هنگامِ دمِ باز پسين * چون تو بر شاخ شدى جايگزين\r\nاز سَرِ حَسرت با من فرمود * كاين همان زاغ پل يدست كه بود\r\nعمر من نيز به يغما رفته است * يك گل از صد گل نو نشكفته است\r\nچيست سرمايهء اين عمر دراز ؟ * رازى اينجاست تو بگشا اين راز »\r\nزاغ گفت : « ار تو درين تدبيرى * عهد كن تا سخنم بپذيرى\r\nعمرتان گر كه پذيرد كم و كاست * دگرى را چه گنه كاين ز شماست\r\nز آسمان هيچ نياييد فرود * آخر از اين همه پرواز چه سود ؟\r\nپدر من كه پس از سيصد و اند * كانِ اندرز بُد و دانش و پند\r\nبارها گفت كه بر چرخ اثير * بادها راست فراوان تأثير\r\nبادها كَز زِبَرِ خاك وزند * تن و جان را نرسانند گزند\r\nهرچه از خاك شوى بالاتر * باد را بيش گزند است و ضرر\r\nنا بدانجا كه بر اوج افلاك * آيت مرگ شود پيكِ هلاك\r\nما از آن سال بسى يافته‌ايم * كز بلندى رخ بر تافته‌ايم\r\nزاغ را ميل كند دل به نشيب * عمر بسيارش از آن گشته نصيب\r\nديگر اين خاصيت مردار است * عمر مردار خوران بسيار است\r\nگند و مردار بهين درمان است * چارهء رنج تو زان آسان است\r\nخيز و زين بيش ره چرخ مپوى * طعمه خويش بر افلاك مجوى\r\nناودان جايگهى سخت نكوست * به از آن كُنج حياط و لَبِ جوست\r\nمن كه بس نكتهء نيكو دانم * راهِ هرْ برزن و هر كو دانم\r\nخانه‌اى در پس باغى دارم * وندر آن گوشه سراغى دارم\r\nخوانِ گُستردهء الوانى هست * خوردنيهاى فراوانى هست »\r\nآنچه زان ، زاغ چنين دادِ سراغ * گندزارى بود اندر پس باغ\r\nبوى بد رفته از آن تا رَه دور * معدن پشه ، مقام زنبور\r\nنِفرتش گشته بلاى دل و جان * سوزش و كورى دو ديده از آن\r\nآن‌دو همراه رسيدند از راه * زاغ بر سفره خود كرد نگاه \r\n\r\n","description":"","footnote":"","page_name":" 525 ","page_number":525},
  {"content":"\r\n\r\n گفت : « خوانى كه چنين الوانست * لايق حضرتِ اين مهمان است\r\nمىكنم شكر كه درويش نيم * خجل از ما حَضَرِ خويش نيم »\r\nگفت و بِنْشَست و بخورد از آن گند * تا بياموزد از آن مهمان پند\r\nعمر در اوج فلك برده به سر * دم زده در نفس باد سحر\r\nابر را ديده به زير پر خويش * حيوان را همه فرمانبر خويش\r\nبارها آمده شادان ز سفر * به رهش بسته فلك طاق ظفر\r\nسينهء كبك و تذر و تيهو * تازه و گرم شده طعمه او\r\nاينك افتاده بر اين لاشه و گند * بايد از زاغ بياموزد پند\r\nبوى گندش دل و جان تافته بود * حال بيمارى دق يافته بود\r\nدلش از نفرت و بيزارى ريش * گيج شد ، بست دمى ديدهء خويش\r\nيادش آمد كه بر آن اوج سپهر * هست پيروزى و زيبايى و مهر\r\nفرّ و آزادى و فتح و ظفر است * نفس خرّم بادِ سحر است\r\nديده بگشود و بهر سو نگريست * ديد گِردَش اثرى زينها نيست\r\nآنچه بود از همه سو خوارى بود * وحشت و نفرت و بيزارى بود\r\nبال برهم زد و برجست از جا * گفت : « كاى يار ببخشاى مرا\r\nسالها باش و بدين عيش بناز * تو و مردار ، تو و عمر دراز\r\nمن نيم در خور اين مهمانى * گند و مردار تو را ارزانى\r\nگر بر اوج فلكم بايد مرد * عمر در گند به سر نتوان برد »\r\nشهپر شاه هوا اوج گرفت * زاغ را ديده بر او مانده شگفت\r\nسوى بالا شد و بالاتر شد * راست با مهر فلك همسر شد\r\nلحظه‌اى چند بر اين لوح كبود * نقطه‌اى بود و سپس هيچ نبود \r\n* اشعار زير را محمد قاضى شاعر و مترجم معاصر ، پس از اشغال ايران از طرف متفقين سروده و تأثر و اندوه فراوان خود را از دشمنان خارجى و داخلى اين آب و خاك آشكار ساخته است :\r\n\r\nمام ميهن\r\n بر بستر اين مام دل افسردهء ميهن * آزاده پسر چون نكند ناله و شيون ؟\r\nاشكى كه روان بر رخ اين مادر پيرست * ترسم كه بيكباره شود خانه برافكن\r\nتا اين سر آشفته فتادست بر اين خاك * شايسته نباشد كه سرى پايد بر تن \r\n\r\n","description":"","footnote":"","page_name":" 526 ","page_number":526},
  {"content":"\r\n\r\n چشم همه گر كور شود به كه ببينند * بيگانهء ناخوانده به هر كوچه و برزن\r\nكو آنكه ز غيرت سر اين مادر مجروح * برگيرد و بگذاردش از مهر به دامن\r\nدردا و دريغا كه مهين كشور زردشت * همچون دل شب تيره شد از ديو و هريمن\r\nامواج مذلّت همه سو ، دريا دريا * انبوه مصيبت همه‌جا خرمن خرمن\r\nيكروز گرفتار هوسرانى آمريك * يكروز پريشان جفاكارىِ لندن\r\nبرخيز جوان ! اى كهترا همت و رأى است * مپسند به خود جور و ستم يكسَرِ سوزَن\r\n. . . امروز كه با خون جوانان وطن‌خواه * شد عرصهء گيتى ز گل و لاله مُزَيّن\r\nهرگز نه سزاوار جوانىِ تو باشد * كاندر پى آرايش خود باشى چون زن\r\nبرخيز و علم كن قد مردى كه نزيبد * چون جغد به ويرانه كنى مسكن و مأمَنْ\r\nبرخيز و يكى صفحه ز تاريخ نياكان * برخوان و سپس دامن همت به كمر زن\r\n. . . درجا عدو آتش بيداد برافروز * و آزاد كن از دست ستمكاران ميهن\r\nآخر تو همان زادهء سيروس بزرگ * كز تيغ نياى تو جهان بودى ايمن\r\nيكروز بپاى تو فتادى ملك روم * روز دگرت بنده شدى والى ارمن\r\nتا چند برى بارِ ستمكارى اغيار * تا چند بخواهى سخن زور شنيدن ؟\r\nيا خاك وطن پاك بسازى ز اجانب * يا در دل اين خاك بسازندت مدفن\r\nبا ننگ سِزاوار تو مرگست و ازين بيش * اين طوقِ اسارت نتوان داشت به گردن\r\nتا نور حميّت ز جبين تو نتابد * كى اين افق تيره بخواهد شد روشن ؟\r\nما قدر بزرگان وطن را نشناسيم * ما پاس نداريم دل مردم ذيفَن\r\nيك عمر به باطل گذرانديم و دريغا * عبرت نگرفتيم ز چرخ دى و بهمن\r\nبيمارى تزوير و تظاهر همه را كشت * فرياد از اين ناخوشى مرگ پراكن\r\nهر بد كه ببينيم جزاى عمل ماست * گندم نشود حاصل از كشتهء ارزن\r\nبا اينهمه ، نوميد نبايد شدن امروز * كاين مام پسر مرده نبودست سِتروَنْ\r\nيك رستم دستانِ دگر باز بزايد * تا از بُن اين چاه برون آرد بيژن\r\nما ملت آزاد جهانيم و نميريم * اين نكته ز تاريخ شود بر تو مبرهن\r\nاين خطّه همان زادگه شيردلان است * اين ملك همانست كه پرورده تهمتن\r\nيكروز برون آرد اين ملت مغرور * اين صفحهء تاريك ز تاريخ مدوّن\r\nتا بروزد از دشت و دمن باد بهارى * تا بردمد از باغ و چمن لاله و سوسن\r\nپاينده بود ميهن فردوسى و سعدى * جاويد زيد كشور كيخسرو و بهمن \r\n\r\n","description":"","footnote":"","page_name":" 527 ","page_number":527},
  {"content":"\r\n\r\nدر ميان شعراى نيم قرن اخير ، يكى از كسانى كه شعر را از سراى زرنگار اشرافيت به مسكن و پناهگاه كوخ‌نشينان محروم رهبرى كرد و به توصيف احوال بينوايان پرداخت ، محمد على افراشته شاعر مردم‌گراست . نمونه‌يى از اشعار او :\r\n\r\nبرف اغنيا :\r\n توى اين برف چه خوبست شكار ، آى گفتى * گردش اندر ده ما آن وَر غار ، آى گفتى\r\nران آهويى و سيخى و كباب و دم و دود * اسكى و ويسكى و آجيل و آچار ، آى گفتى\r\nمو طلا دلبرِ زاغ و تپل و سرخ و سفيد * با سيه چشم و سيه چرده نِگار ، آى گفتى\r\nبيش از اندازهء معمول نباشد لاغر * چاق باشد نه كه چون اسب مَجار ، آى گفتى\r\nضرب « تهرانى » و آواز « قمر » ، ساز « صبا » * رقص شرقى و غزلهاى « بهار » ، آى گفتى\r\nبا تلنگر ، به لب ميز غذا تق تق تق * پنجه‌هاى مانيكور ، گرم به كار ، آى گفتى\r\nويسكى و كتلت و كنياك فراوان خوردن * يله دادن به سر و سينهء يار ، آى گفتى\r\nبه‌به اى برف چه خوبى تو ، لوسى ، ماهى * زينت محفل مايى ، تو ببار ، آى گفتى \r\n\r\nبرف فقرا :\r\n توى اين برف چه خوبست آلو ، آى گفتى * يك بغل ، نصف بغل ، هيزم مو ، آى گفتى\r\nزير يك سقف ، ولو بىدر و پيكر جايى * تا در اين برف نباشيم ولو ، آى گفتى\r\nمنقلى تا كه در آن خاكه زغالى ريزيم * همچو جان تنگ بگيريم جلو ، آى گفتى\r\nيك دو تا گونى پاره ، كه روى دوش كشيم * نكند برف اثر در من و تو ، آى گفتى\r\nاستكان و قورى و سمور و قند و چايى * دو سه سر از چُپُقى كوك و بُرو ، آى گفتى\r\nمشتمالى سر حمامى ، و بعدش كرسى * يك شب اندر همه عمر ، ولو ، آى گفتى\r\nگوشهء دنجى و گرمى ، كه توان چرت زدن * كفش و شلوار و كُتى كهنه و نو ، آى گفتى\r\nتخت كفشى كه در آن آب سرايت نكند * رخت گرمى كه نگرديم جدو ، آى گفتى\r\nكار و كسبى كه از آن نان و لبويى برسد * ما كه سيريم هم از بوى پلو ، آى گفتى\r\nصد نفر برهنه و گرسنه ، غارت گشته * سه نفر گرم به يغما و چپو ، آى گفتى\r\nزحمت كار ز ما ، راحتى از آن حشرات * كِشْتْ از ما و از آن عده درو ، آى گفتى\r\nمادرى زاده مرا مثل تو ، اى خفته به ناز * مىرسد نوبت ما غَرّه مشو ، آى گفتى\r\nوه چه غولى ، چه مهيبى ، چه بلايى اى برف * قتل رنجبرانى تو ، برو ، آى گفتى \r\n*\r\n تنِ آدمى شريف است به شرط كار كردن * نه به اين لباسِ رسمى و يراق دور گردن\r\nتو به قدر كودِ كاهو ، نشدى مفيد عمرى * شده‌اى جناب اشرف ، به هواى مفت خوردن \r\n\r\n","description":"","footnote":"","page_name":" 528 ","page_number":528},
  {"content":"\r\n\r\n به حقيقت ، آن طبق‌كش ز تو بيش دارد ارزش * تو و او ، كدامتان را شود آدمى شمردن ؟\r\nبه سَرْ او برد همى بار و تو بارِ خلق هستى * غلط است بار بودن ، شرف است بار بردن\r\nنه كمانچه مىتوانى بزنى نه شخم ، پس چه * به كدام دلخوشى بايَدَتْ احترام كردن\r\nشود اجتماع روزى كه « الك » به دست مردم * تو نخاله مىدهد جان ، فقط از براى بردن\r\nز قيام توده‌ها ترس گرفته‌اى ، كه دانى * سر و جان گذشته ، وحشت نكند ز جان سپردن \r\n*\r\n\r\nراديو براى كارگران\r\n تو اى كارگر راديو گوش كن * شكم را به كلى فراموش كن\r\nبده دل به آوازِ « شير خدا » * به طبل ميان خالى و پرصدا\r\nتو آنى كه رستم زد اسفنديار * تو آنى عليشاه عوض شهريار\r\nتو آنى كه در بيشه باشد پلنگ * تو آنى كه در ژرف دريا نهنگ\r\nتو آنى كه طياره در آسمان * « كه رستم يلى بود در سيستان »\r\nدبه دام دبه دام دبه دبه دام . . . دبه دام \r\nمحمد على افراشته\r\n\r\nسمت تكامل فرهنگ هنرى ايران\r\nيكى از صاحبنظران دربارهء سمت تكامل فرهنگ هنرى در رژيم گذشته چنين قضاوت مىكند : « دولتهاى معاصر علاوه بر سياست خارجى ، داخلى ، اقتصادى ، نظامى و غيره ، در زمينهء بسط فرهنگ و سمت تكامل آن نيز سياستى دارند كه سياست فرهنگى نام دارد .\r\nبراى كشور ما كه هنوز ، عليرغم آنكه بيش از قرنى است تجدد خود را شروع كرده ، ولى هنوز در آغاز تنظيم جامعه و مدنيّت خود به معناى امروزى كلمه است ، داشتن ديدى روشن در زمينهء سياست فرهنگى ضرور است ، اين مطلبى است كه به بررسى و دقّت نيازمند است ، اين مطلبى است كه در آن مسائل قابل بحث و نقد وجود دارد . . . سمتى كه فرهنگ ايران يعنى هنرهاى تصويرى و نمايشى ، معمارى ، موسيقى ، ادبيات ، سينما و راديو و تلويزيون ( تا آنجا كه محتواى هنرى آنها مطرح است به شكل خود به خودى يا در اثر رهبرىها روا و مداخلات ناشيانهء رژيم ( گذشته ) به خود گرفته ، در مجموع سمت غلطى است نشانه آنست كه فرهنگ‌مداران ايران نخواستند به عمق مطلب توجه كنند و داراى سياست فرهنگى سنجيده‌يى كه بر مبناى علمى متّكى باشد نبوده‌اند .\r\nاصناف هنر زمان ما را از جهت منشاء پيدايش و سبك برخوردش به واقعيّت مىتوان\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nبه سه نوع عمده تقسيم كرد : هنر كلاسيك ، هنر عوام ( يا فولكلوريك ) ، هنر پيشتاز ( يا مدرن ) ؛ هريك از سه مفهوم را نيز مىتوان به ايرانى و جهانى تقسيم كرد : بدينسان ما با شش عرصهء هنر در هر زمينه ( مانند ادب ، پيكرنگارى ، معمارى ، نقاشى ، موسيقى ، تأتر ، سينما و غيره ) سروكار داريم . مثلا با موسيقى كلاسيك جهانى ( غربى ) و موسيقى كلاسيك ايرانى و موسيقى فولكلوريك خلقهاى ديگر و موسيقى فولكلوريك خلقهاى ايران و موسيقى مدرن يا پيشتاز جهانى و موسيقى مدرن ايران سروكار داريم .\r\nبه آسانى ديده مىشود كه از تركيب آن شش عرصه با اصناف هنر ، رشته‌هاى مختلف اساسى ( نه فرعى و تركيبى ) پديد مىآيد . وظيفه عبارتست از حفظ و بسط و تكامل هماهنگ كليه اين رشته‌ها و تأمين روابط و تأثير متقابل اين رشته‌ها درهم ( زيرا از اين تأثير متقابل ، اشكال فرعى و تركيبى متعدد و بسيار متنوعى پديد مىشود ) خطايى از اين كلانتر نيست كه در ميان اين رشته‌هاى متعدد ، ناهماهنگى و نابسامانى رشد پديد شود و يا يك رشته مطلق گردد و ديگر رشته‌ها فراموش گردند .\r\nبراى روشنى مطلب مثال بزنيم : به عنوان نمونه نقاشى را برگزينيم : نقاشى آكادميك ، نقاشى كلاسيك ايرانى ( مينياتور ) نقاشى فولكلوريك ( مثلا نقاشى قهوه‌خانه و نقشهاى تزئينى روى چوب و فلز و سنگ و غيره . ) » « 1 »\r\nنقاشى پيشتاز جهانى و نقاشى مدرنيستى در ايران : « چنين است رشته‌هاى عمدهء نقاشى ، نقاشى از جهت رابطه‌اش با تأتر و سينما و تلويزيون و معمارى ، آثار ادبى و موسيقى و صنعت و بازرگانى و غيره ، مقدارى رشته‌هاى تركيبى بسيار متنوّع ايجاد مىكند . براى تكامل نقاشى ايران ، باتوجه به بغرنجى ساختمان داخلى آن ، چه بايد كرد .\r\nبه نظر ما بايد :\r\n1 . نقاشى كلاسيك ايران ( و بطور عمده مينياتور ) از هرباره بررسى و حفظ شود و بسط يابد و با زندگى امروزى - البتّه نه به شكل بازارى و كاسبكارانهء متداول - تطبيق گردد . بايد تاريخ نقاشى كلاسيك ايران مطالعه و تدوين گردد ، بايد تصاوير استادان بزرگ نقاشى كلاسيك ايران تكثير شود و تالارهاى ويژه عرضه داشت اين تصاوير به وجود آيد ، بايد از استادان نقاشى كلاسيك ايرانى بهترين تشويق به عمل آيد .\r\n2 . بايد نقاشى آكادميك ( به ويژه اروپا تا اوايل قرن كنونى ) با تمام قوا تعليم داده شود و براى معرفى نقاشان بزرگ ، كليه اقدامات لازم به عمل آيد ؛ بدون ايجاد يك پايهء محكم\r\n\r\n\r\n","description":"","footnote":"\r\n( 1 ) . مسائلى از فرهنگ و هنر زبان ، پيشين ، از ص 139 به بعد .\r\n","page_name":" 530 ","page_number":530},
  {"content":"\r\n\r\nدانش آكادميك در ايران ، ابدا و اصلا نمىتوان به تكامل جدى نقاشى در ايران اميدوار بود .\r\n3 . دربارهء نقاشى تطبيقى ملت ايران ، بررسى لازم به عمل آيد ، نقشها و تصاوير پارچه‌ها ، فروش ، ظروف ، ابنيه و غيره بررسى و حفظ شود و گسترش يابد و استادكاران از هرباره مورد حمايت و تشويق قرار گيرند . نيز از نقاشى و هنر تصويرى فولكلوريك ملل ديگر كه در اين زمينه به ويژه نبوغى شايان دارند ( هنديها ، ژاپونيها ، چينىها ، كشورهاى اروپايى ) معرفى و بهره‌گيرى لازم به عمل آيد .\r\n4 . نقاشى پيشتاز از نوع « فوتوريسم » و « فوويسم » و غيره با دقت مطالعه شود و براى معرفى استادان مسلم اين مكاتب اقدام لازم به عمل آيد و نيز نقاشى مدرن ايران ميدان لازم را براى عمل و تظاهر به دست آورد ؛ ولى بيان ساختمان بغرنج هر صنف جداگانهء هنر ، و ذكر ضرورت پرداختن دلسوزانه و همه جانبه به آن هنوز كنه سياست هنرى ما را روشن نمىسازد ، در اين مورد هنوز نكته‌يى عمده نگفته مانده است .\r\nبه نظر ما عيبى كه در سالهاى اخير ديده شد ، علاوه بر سطحى بودن ، علاوه بر مراعات نكردن تناسب و هماهنگى و جامعيت و رشد ، عبارتست از تكيه ناروا و بيش از اندازه و يا حداقل مطلق شده به يك يا دو رشته ، و كم بها دادن به رشته‌هاى ديگر . مثلا در رشتهء نقاشى مورد بحث ، يك مرتبه ميدان سخت ، به دست پيشتازان و نوآوران افتاد . يا در رشته تأتر توجه به فولكلور ايرانى و بىاعتنايى به تأتر كلاسيك و توجّه پرستش‌آميز به مدرنيسم ، مد شد ، يا در رشتهء شعر ، كسانى پيدا شده‌اند كه شعر كلاسيك ايرانى و جهانى را ناچيز گرفتند و تنها نوپردازى را تقديس كردند و غيره . . . بدون داشتن درك و يافتن مهارت در هنر كلاسيك ، دست زدن به اساليب مدرنيسم ، مىتواند سطحى ، دروغين و گاه صاف و ساده ( شارلاتانيسم ) باشد . هنر پيشتاز يا ( مدرن ) هنريست كه مىخواهد ، بندشكنى كند ، موازين مسلّم سنتى را زير پا بگذارد ، به جستجوى موازين نو برود ، عرصه‌هاى تازه كشف كند ، و اين وظيفه‌ايست لازم ، مهم و ضرور و دشوار . ولى كسى از عهدهء اين كار برمىآيد كه در قلّه درك و آگاهى هنرى باشد ؛ البته ممكن است نوابغ استثنايى و قرايح شگرف ، بسيار بسيار كمياب ، بدون تدارك ويژه به كشفى دورانساز نايل گردند . به قول شاعر :\r\n نگار من كه به مكتب نرفت و خط ننوشت * به غَمْزه مسئله‌آموز صد مدرّس شد \r\nولى اين كار همه نيست ، حال اگر زمانى موسيقىدان ، شاعر و نقاش و هنرپيشه و نمايش‌نويسى نوآور در كشورى كه در آن تدارك و زمينه‌چينى محكم كلاسيك اندك است ، مانند قارچ از زمين برويند ، چگونه بايد قضاوت كرد ؟ . . . اينهمه محصولات خودرو و\r\n\r\n","description":"","footnote":"","page_name":" 531 ","page_number":531},
  {"content":"\r\n\r\nكم مايه و بىپيشينه ، در تاريخ ارجى و در سراى زمانه ، دوامى نخواهند داشت .\r\nفرهنگ مداران رژيم گذشته يا عيب كار را نمىديدند يا از مطلب پرت بودند و يا در ايجاد اين هرج‌ومرج تعمّد داشتند ، ميدان دادن به ابتذال ، نداشتن سياست علمى و صحيح هنرى و فرهنگى ما را نه امروز و نه فردا به جايى نخواهد رسانيد ، ما زودتر از ژاپونيها به « تسخير تمدن فرنگى » ( به گفته دكتر شادمان ) دست زديم و زودتر از آنها ( دار الفنون ) خود را ساختيم ، ولى آنها كجايند در اين دير تحيّر و ما كجا ؛ و حال آنكه ما به سبب آنكه زمانى از بانيان « رنسانس شرق » بوديم و پيش از رستاخيز علم و ادب در اروپا ، اعجوبه‌هاى علم و هنر خود از قبيل : بيرونى ، رازى ، ابن سينا ، فردوسى ، نظامى ، خيام و سعدى را به تاريخ تقديم كرده‌ايم و با غرب هم قرابت مدنى ، نژادى و جغرافيايى داشته‌ايم ، و مىبايست پيشتر بتازيم . . . ولى ما هرگز در تسخير تمدن جديد داراى اسلوب سنجيده‌يى نبوده‌ايم . . . به هر صورت بايد ايرانى از تلاش ارزندهء نياكان خويش ، اين بانيان گنبدهاى پرنقش و نسيج‌هاى زرطراز ، و غزلهاى آهنگين و افسانه‌هاى دلنشين ، و انديشه‌هاى ژرف فلسفى و عرفانى و نستعليقهاى چشم‌نواز و پرده‌هاى دل‌انگيز موسيقى و طرحهاى جادويى مينياتور و غيره و غيره باخبر شود ؛ تمام وسايل تمدن امروزى بايد به اين معرفى ، به اين عرضه داشت كمك كند ، شيوهء عرضه داشت يك فرهنگ كهنه نيز بايد طورى باشد كه آن را براى مردم امروز مطبوع و مفهوم گرداند .\r\nبگذار ايرانى بداند كه تنها يكى از بزرگترين ذخائر نفت عالم در سرزمين او نيست ، بلكه يكى از سرشارترين ذخائر تمدن عتيق و قرون وسطايى نيز از آن اوست و بگذار بر پايهء اين دو ثروت ، ثروت مادى و ثروت معنوى بشكفد ، ببالد و به شادى مردم خود و در دوستى با مردم كشورهاى ديگربار ديگر بلند آوازه شود و زنجيرهاى هر نوع اسارتى را بگسلد و فضيلت بشرى و قومى خويش را دريابد . » « 1 »\r\n\r\nعوامل تاريخى كه در بيدارى و رشد فكرى و اجتماعى ايرانيان مؤثر بوده است\r\nبا اينكه روابط و مناسبات سياسى بين ايران و اروپا از دورهء صفويه آغاز شده است ، ولى از دورهء سلطنت فتحعليشاه به علل سياسى و اقتصادى اين روابط دوام و استقرار يافته است .\r\nدر ايامى كه انگلستان در سرزمين هند به تلاشهاى استعمارى خود ادامه مىداد ، در آسيا خطر بزرگ ديگرى موجب آشفتگى خيال زمامداران انگليس گرديد ، به اين معنى كه\r\n\r\n\r\n","description":"","footnote":"\r\n( 1 ) . مسائلى از فرهنگ و هنر و زبان ، پيشين ، از ص 139 تا 151 ( به اختصار ) .\r\n","page_name":" 532 ","page_number":532},
  {"content":"\r\n\r\nناپلئون بناپارت پس از آنكه ديد در اروپا قادر به شكست انگلستان نيست و از پياده كردن سپاه به جزاير انگلستان عاجز است ، تدابير سياسى و نقشه جنگى خود را به سمت هندوستان و حدود غربى آن يعنى ايران معطوف نمود ، و بر آن شد كه با جلب يارى دو دولت عثمانى و ايران از خاك اين دو كشور ، سرزمين زرخيز هندوستان را به تصرف خود درآورد و از منابع نامحدود آن براى پيش بردن نقشه‌هاى وسيع سياسى و اقتصادى و تسخير بازارهاى جهان استفاده نمايد .\r\nدر دوره‌يى كه ناپلئون با انگلستان و متّحدين اين كشور به مبارزه اشتغال داشت ، دورهء اول جنگهاى ايران و روس در سال 1218 هجرى ( 1804 ميلادى ) شروع شد .\r\nدر اين تاريخ ، چون دولت ايران به هيچوجه خود را قادر به نبرد با يكى از بزرگترين دول اروپايى - يعنى روسيه تزارى - نمىديد ، نخست دست يارى و استمداد به سوى انگلستان دراز كرد و اين مصادف با ايّامى بود كه نمايندگانى از طرف ناپلئون بناپارت به ايران آمده و به پادشاه ايران پيشنهاد عقد اتحادى بر ضد روسيه كرده بودند . پس از آمد و رفت مكرر نمايندگان سياسى ، نمايندهء ايران در ماه صفر 1222 با ناپلئون معاهده‌يى بست شامل شانزده ماده و به موجب آن مقرر گرديد : غير از انواع اسلحه و مهمّات ، دولت فرانسه عدّه‌يى معلم و مهندس براى آشنا كردن ايرانيان با علوم و فنون جديد به ايران گسيل دارد ، شكستهاى مكرر ايران از روسيه تزارى و از دست رفتن قسمتى از خاك ايران و آمدن سرتيب گاردان با عده‌يى مهندس و معلم و كارشناس به ايران ، مردم ايران ، به خصوص روشنفكران را به عقب‌ماندگى فرهنگى كشور و لزوم جنبش و رستاخيزى وسيع براى جبران سستيهاى گذشته واقف ساخت ؛ در اين ايام به علل سياسى ناپلئون با امپراتور روس پيمان دوستى بست و به متحد سابق خود فتحعليشاه خيانت ورزيد .\r\nدر چنين شرايطى ، نمايندگان سياسى انگلستان با تحف و هداياى گرانبها از جانب پادشاه انگلستان به ايران آمدند و موافقت كردند كه با دادن 120 هزار ليرهء انگليسى و اعزام عده‌يى كارشناس و خبرهء نظامى به اصلاح آرتش ايران اقدام نمايند . با اينكه هيأتهاى سياسى و نظامى فرانسه و انگلستان گام مؤثرى در راه اصلاح ارتش ايران برنداشتند ، كم‌وبيش ايرانيان را با خصوصيّات فرهنگ و تمدن غرب آشنا كردند ؛ علاوه‌براين ، اعزام تعدادى دانشجو به فرنگ از دوره فتحعليشاه به بعد ، و ورود مظاهر گوناگون فرهنگ و تمدن اروپايى به ايران ، اقليتى از روشنفكران و ترقيخواهان ايران را بر آن داشت كه در راه بيدارى مردم به پا خيزند و با قلم تواناى خود و ايجاد محافل و جلسات مخفى با عقب‌ماندگى و جهل و خرافات مبارزه كنند .\r\nتلاش مردانى چون عباس ميرزا نايب السلطنه و وزير كاردان او قائم مقام اول ، جلب\r\n\r\n","description":"","footnote":"","page_name":" 533 ","page_number":533},
  {"content":"\r\n\r\nمستشاران خارجى ، فرستادن محصل و كارگر به اروپا ، تأسيس چاپخانه ، ترجمه كتب اجتماعى و سياسى خارجى ، آمدن هيأتهاى نظامى فرانسه و انگليسى به ايران ، اقدامات اصلاحى امير كبير ، نظريات انتقادى ميرزا يوسفخان مستشار الدوله ، تلاشهاى سياسى و قلمى مردانى چون حاجى ميرزا حسنخان سپهسالار و حاج محسن خان مشير الدوله و ميرزا عليخان امين الدوله و مرتضى قليخان صنيع الدّوله و سيد جمال الدين اسدآبادى و ناظم الاسلام كرمانى و شيخ احمد روحى و ميرزا آقا خان كرمانى و ملك المتكلمين و ميرزا جهانگير خان صوراسرافيل و عده‌يى ديگر به خوبى نشان مىدهد كه از عهد فتحعليشاه تا صدور فرمان مشروطيت ، آزاديخواهان ايران از هر فرصتى براى بيدارى مردم و استقرار حكومت قانون استفاده كرده‌اند .\r\nدر دوره سلطنت ناصر الدينشاه ميرزا حسين خان قبل از قبول زمامدارى ايران ، يعنى در دورانى كه سفارت عثمانى را به عهده داشت ، همواره در نامه‌ها و گزارشهاى خود به شاه و وزارت امور خارجه ، از ملىگرايى ، مشروطيت ، حكومت قانون و ترقى مادى و فكرى ملل غرب و لزوم اخذ تمدن جديد و احترام به حقوق فردى و اجتماعى مردم ايران سخن گفته است . . . و در دوران زمامدارى ، ساليان دراز اين دستور امير كبير را سرمشق خود قرار داده بود : « از گرفتن تعارف و رشوه محترز بوده و مطلقا طمع و توقعى از آنها ( مردم ) ننماييد » حتى در دوران صدارت مواجب نگرفت ، در مدتى كه سفارت ايران را در عثمانى ( تركيه ) به عهده داشت ، براى بيدارى شاه و دولت ، منظما قدمهاى اصلاحى كه در آن كشور برداشته مىشد به وزارت امور خارجه گزارش مىداد . از جمله طى نامهء مشروحى اعلام كرد كه دولتين فرانسه و انگلستان خواهان استقلال و پيشرفت عثمانى هستند ، و از بيم اينكه عثمانى به صورت مستعمره‌اى از روسيه تزارى درآيد ، به حكومت عثمانى فشار مىآورند كه به‌جاى سازمانهاى سياسى و اجتماعى كهنه و قديمى ، نظم نوين غربى را مستقر سازد . « پيشرفتهاى همسايهء رقيب را به رخ بزرگان ايران مىكشيد ، شايد منفعل گردند و عبرت آموزند . » « 1 »\r\nسپهسالار پس از زمامدارى ، حسن نيت خود را نشان داد . حسنعلى خان گروسى مىنويسد : « . . . هنوز از صدارت سركار ايشان شش ماه نگذشته است كه مدرسه‌ها و بيمارخانه‌ها داير شد و نان خشك عساكر ما كه سه ماه به سه ماه نمىرسيد به سوپ و خورش يوميه مبدّل شد ، همانطور كه نيك‌انديشان زبان به مدح سپهسالار گشودند ،\r\n\r\n\r\n","description":"","footnote":"\r\n( 1 ) . فريدون آدميت ، انديشه ترقى ، پيشين ص 138 .\r\n","page_name":" 534 ","page_number":534},
  {"content":"\r\n\r\nمرتجعين به ذم و تخطئهء او همت گماشتند ، از جمله فرهاد ميرزا گفت : « جنابعالى يك مرتبه در شش ماه بخواهيد قواعد پنج هزارسالهء ايران را به‌هم بزنيد ، گويا فوق عادت و طاقت باشد . »\r\nاندرزهاى سياسى بيسمارك به ناصر الدينشاه : در همين ايام « بيسمارك » صدر اعظم نامدار آلمان در پيامى به شاه عياش و مرتجع ايران مىگويد : « اعليحضرت از دوستى آلمان مطمئن باشند ، ولى در مقام خيرخواهى به شما مىگويم كه به حمايت و معاونت ديگران نبايد آسوده نشست ، بايد هردولتى در فكر استقلال خود باشد و استقلال خود را از ديگران نخواهد ، محرك چرخ سياست دوّل امروز افكار عمومى است ، هيچ دولتى بر خلاف ميل و ارادهء ملت خود به كارى اقدام نمىتواند بكند ، سازمان مالى و لشكرى ايران نواقص فراوان دارد ، ولى استعداد و امكان هر نوع اصلاحى در ايران هست . . . بهترين وسيلهء دوام صلح ، حاضر به جنگ بودن است ، مجددا سرمشق نمودن دولت « پروسيا » را به شما توصيه مىكنم كه در بدترين احوال فقر و فلاكت بود ، به همت و غيرت و صبر و قناعت بدين مقام قوّت و سعادت رسيد . » « 1 »\r\nحاج سياح در كتاب خاطرات خود از رواج افكار و انديشه‌هاى خرافى در ايران عهد ناصر الدينشاه اظهار تأسف مىكند . وى در كتاب خاطرات مىنويسد : در طى مسافرت به دهى رسيدم به نام « سوريك » ، همين‌كه مردم شنيدند كه من سيّاحم به دور من حلقه زدند .\r\n« . . . از شهر زنان و جماعت سگساران و آدمهاى يك چشم و دوالپا و غول بيابان و ديو ، سؤالات مىكردند ، و از احوالات آدم آبى مىپرسيدند ، اما من كه چندين سال بود اين حرفها از گوشم افتاده بود ، سر به زير انداخته ، نمىدانستم چه جواب بگويم ، بعضى آمدند دعا مىخواستند و از چله‌بندى و زبان‌بندى و دعاى محبت و عداوت و باطل السّحر و چهل ياسين و از اين قبيل امور . - من عذر مىخواستم ؛ تا هنگام خواب ، ايشان رفتند و من آسوده افتادم ، ليكن چه آسودگى ، دلم به حال اين مردم بىصاحب آتش گرفت ، سبحان اللّه ! سلاطين مستبد و ملانماهاى طماع ، براى رواج بازار خودشان يك مشت بندگان خدا را ، از بىتربيتى و جهالت به چه نوع گرفتار كرده و خود بر خر مراد سوار شده‌اند !\r\nمردم عالم در چه كارند و ايرانيان اسير چه انديشه‌هاى باطلى ؟ اعتقاد اين بيچارگان به اين خرافات ، هزاران درجه از اعتقاد به آثار و نتايج سودمند كشتى بخار و الكتريك و تلفون و\r\n\r\n\r\n","description":"","footnote":"\r\n( 1 ) . انديشه ترقى ، ص 167 به بعد .\r\n","page_name":" 535 ","page_number":535},
  {"content":"\r\n\r\nترقيّات جديد بيشتر است . مرتجعين آن دوران ، دوالپا و شهر زنان و سگساران و حكايت غولان را به نظر ايشان موافق شرع جلوه داده‌اند ، اما وجود امريكا و كشف اقطاب دنيا و آشنايى با علوم و فنون و خواص برق و الكتريك را منافى دين ناميده‌اند . » « 1 »\r\nحاج سياح در اصفهان ، ضمن گفتگو با ظلّ السلطان ، از مظالم عالم نمايان اظهار ملال مىكند و مىگويد : « شكارچيان دو گروهند : شكارچيان جسم امرا و مقتدرانند ، كه شكار ايشان با تفنگ و گلولهء تير است ؛ و طايفه ديگر از دراويش و عرفان‌بافان و عالم‌نمايان و سحر و شعبده و فال و طالع و تسخير و كيميا بافانند . كه اينها روح عوام و مردم بيچاره را به دام تزوير مىكشند و قربانى خيالات خود مىكنند . » « 2 »\r\nتلاش مرتجعين و كهنه‌پرستان براى حفظ و بقاى نظام اجتماعى قديم به جايى نرسيد و از اواخر قرن سيزدهم شمسى و آغاز قرن نوزدهم ميلادى ، مظاهر گوناگون تمدن جديد در ايران راه يافت .\r\n\r\nمقدمات نفوذ افكار و انديشه‌هاى جديد در ايران\r\n« چاپ روزنامه و كتاب ، تأسيس مدارس جديد ، ترجمهء كتابهاى علمى ، تاريخى و ادبى و افزايش باسوادان ، زمينه‌هاى مناسبى براى پيدايش گونه‌هاى جديد ادبى فراهم مىكنند . با انقلاب مشروطه ، نظام پارلمانى ( متشكل از اشراف و طبقهء متوسط ) جاى نظام استبدادى كهن را مىگيرد و چند صباحى مردم عادى حق انتخاب كردن و شركت در سرنوشت جامعهء خويش را مىيابند . با مطرح شدن « فرد » نوع ادبى ويژه‌اى كه زندگى اين فرد را بازسازى كند نيز پديد مىآيد . رمان ايرانى در اين مقطع تاريخى ، زندگى پرنشيب و فراز خود را آغاز مىكند . رمانهاى آغازين ( سفرنامه‌اى ، تاريخى ، اجتماعى ) ضمن اينكه مىخواهند از نظر شكل و محتوى سنت‌شكن باشند ، سخت با شگردهاى ادبى قديم پيوند دارند . اينها بين رمانهاى اروپايى و داستانهاى عاميانهء ايرانى در نوسان هستند ، و به خوبى يك مرحلهء گذراى اجتماعى - ادبى را نشان مىدهند .\r\nدوران پرتلاطم ( 1300 - 1284 ) شمسى ، دوران جايگزينى فردگرايى سرمايه‌دارى به‌جاى پدرسالارى زميندارى است . دوران شكل‌گيرى انديشه‌هاى جديد اجتماعى ، اقتصادى و پيدايش روشنفكرانى است كه دربرگيرنده و توجيه‌كنندهء اعمال و آمال طبقهء متوسط نوپا مىشوند . داستانهاى سفرنامه‌اى كه اين روشنفكران مىنويسند ، پيش از آنكه از\r\n\r\n\r\n","description":"","footnote":"\r\n( 1 ) . خاطرات حاج سياح ، ص 30 .\r\n( 2 ) . همان كتاب ص 42 .\r\n","page_name":" 536 ","page_number":536},
  {"content":"\r\n\r\nلحاظ داستان‌پردازى خواندنى باشد ، به جهت تصويرگرى دقيق از شيوهء زندگى مردم و حاكميت نيروهاى سياه بر اجتماع ايران در آستانهء انقلاب مشروطه ، قابل توجه است . اين داستانها ، مجموعه‌اى از خواستهاى ترقيخواهانهء نويسنده در زمينه‌هاى اجتماعى ، مذهبى و علمى است .\r\nاولين سفرنامهء جديد را ميرزا صالح شيرازى ، دانشجوى اعزامى به انگلستان نوشت و در آن ليبراليسم انگليسى را مورد تمجيد قرار داد . ميرزا على خان امين الدوله نيز سفرنامه‌اى نوتش كه از لحاظ زيبايى نثر و تجسم ماهرانهء آدمها و موقعيتها قابل توجه است . اما اولين داستانهاى سفرنامه‌اى ( سفرنامه‌هاى تخيلى ) را زين العابدين مراغه‌اى و عبد الرحيم طالبوف نوشتند .\r\nمراغه‌اى ( 1289 - 1216 ) تاجرى مقيم استانبول بود و سياحت‌نامهء ابراهيم بيك يا بلاى تعصب او ( 1274 ) را تحت تأثير واقعگرايان روسى نوشت . تجسم واقعى زندگى ايران ، ميهن‌پرستى عميق و جنبهء انتقادى ، اين رمان را به صورت نمونهء گويايى از واقعگرايى پرشور دورهء مشروطه درآورده است . در اين داستان ، تاجرى ايرانى كه سالها از وطن دور بوده است ، به ايران باز مىگردد . اما ايران را به كلى متفاوت با آنچه در ذهن خود ساخته است مىبيند : كشورى ويران ، با مردمى درمانده ، خرافى و ژنده‌پوش و حكومتى مستبد و درنده‌خو . مىكوشد با مراجعه به مقامهاى « خوشنام » دولتى ، آنها را به اصلاحات ترغيب كند ، اما نتيجه‌اى نمىگيرد و در پايان از غصه مىميرد .\r\nسياحت‌نامهء ابراهيم بيك شرح يك سفر ، با موضوعى تازه و نثرى ساده است .\r\nمراغه‌اى مىنويسد : « گرچه اين ساده‌نويسى در سبك ايرانيان تازگى دارد ، ولى مقتضاى زمان ما ساده‌نويسى است » . جسارت نويسنده و نثر خطابى و تهييج‌كنندهء داستان ، تأثيرى عميق بر خوانندگان مىگذارد .\r\nكسروى در تاريخ مشروطه مىنويسد : « بسيار كسان را توان پيدا كرد كه از خواندن اين كتاب بيدار شده و براى كوشيدن به نيكى كشور آماده گرديد ، و به كوشندگان ديگر پيوسته‌اند . » بدين ترتيب داستان جديد ايرانى ، از آغاز ، داراى گرايشى اجتماعى در جهت سودمند بودن براى پيشرفت جامعه مىشود ، گرايشى كه نتيجهء تأثيرپذيرى نويسندگان از ادبيات واقعگراى روسيه و روزنامه‌نگارى مشروطه‌خواه است .\r\nمسالك المحسنين ( 1283 ) نوشتهء طالبوف ( 1289 - 1213 ) نيز تركيبى داستانوار دارد . طالبوف ، گاه از لحاظ توصيف و طرز نگارش به تخيل و تجسمى داستانى دست مىيابد ، اما در همهء كتاب از اين توفيق بهره‌مند نيست . بطور كلى ، طالبوف از لحاظ خلاقيت ادبى و شناخت مسائل اجتماعى ايران در سطحى پائين‌تر از مراغه‌اى قرار دارد .\r\n\r\n","description":"","footnote":"","page_name":" 537 ","page_number":537},
  {"content":"\r\n\r\nوى تاجرى آزادمنش بود كه در قفقاز مىزيست و آثارش را تحت تأثير ادبيات روسى نوشت . مسالك المحسنين شرح سفر خيالى يك هيأت جغرافيايى به كوههاى شمال ايران است . سفرى كه نه به خواست اولياى امور ايران ، بلكه براى برآوردن هدفهاى سفارت انگليس در ايران ، انجام مىگيرد . طالبوف ضمن افشاى سلطهء استعمار انگليس بر ايران ، آرزوهاى خود را دربارهء ترويج علم ، اصلاحات اجتماعى و مسائل ديگر بيان مىكند ، او تنها راه تغيير اوضاع را در جابه‌جايى حكومت استبدادى به حكومت قانون مىداند . . . » « 1 »\r\nنمونه‌اى از نثر طالبوف : اكنون جمله‌يى چند از نوشته‌هاى طالبوف را كه نمودار نظريات انتقادى صاحبنظران و منتقدين ايران ، مقارن جنبش مشروطيت است مىآوريم : « . . . چند روز قبل در مجلسى كتاب هيئت شما دست به دست مىگشت ، يكى جلدش را تعريف مىكرد ، ديگرى خطش را توصيف مىنمود ، سوّمى نقشه‌هايش را خيلى مىپسنديد ، يكى از منتقدين با « تنحنح » ، شيوهء موروثى عزيز بىجهات مصدر ، گفت شنيده‌ام نويسنده اين مزخرفات ، معقول سروسامان دارد و صاحب چيز است ، اما مىگويند مخبّط است .\r\nسخنانش هرچه مىگويد و مىنويسد اصلاح معايب وطن ماست . كسى نيست از او بپرسد كه بندهء خدا ، وطن ما را با اين ميوه‌هاى بهشتى و عطر نان كه در هيچ‌جا نيست چه شده ؟ چه عيب دارد كه اصلاحش لازم باشد ؟ يكى از حاشيه گفت : من او را ملاقات كردم نمىتوان گفت مخبّط است ، بيچاره ناخوش است و به درد خودپسندى شديدى مبتلاست . در ايران هيچكس و هيچ طبقه را نمىپسندد . از مركز سخن گفتم ، گفت :\r\nبىقانون است و نظم ندارد . از حكام پرسيدم ، گفت : ظالمند ، جبّارند ، رشوه‌خورند . از ميرزاها سخن به ميان آوردم ، گفت : كرهء ميم و دايرهء نون را خوب مىكشند ، اما هندسه نمىدانند ، علم حساب نخوانده‌اند . مرده‌شوى جزر و مدّ آنها را ببرد . از طلاب مدرسه پرسيدم ، گفت : يغما « 2 » خوب شناخته . از علماء سؤال نمودم ، گفت : آنها كه در عتبات هستند حرص و آز ندارند . . . اما اكثر آنان كه در ايران هستند ملّاك‌اند ، محتكرند ، آشوب را دوست دارند ، غوغاى رجّاله را مىپسندند و صداى نعلين را مىپرستند ، ارسى ، تا پنجاه هزار تومان دخل املاك سالانه دارند . از تجار پرسيدم ، گفت : آنها فجّارند ، جز ترويج فروش مال اجانب ، يا انبار كردن حبوبات از اين طبقه ، فايده به حال مملكت و ملت نيست . روزى از البسهء نسوان سخن به ميان آمد ، گفت : بلى ، ايرانى براى غيرت و شعور\r\n\r\n\r\n","description":"","footnote":"\r\n( 1 ) . حسن عابدينى ، صد سال داستان‌نويسى در ايران ، جلد اول ، ص 22 تا 24 .\r\n( 2 ) . شاعر و نويسندهء عهد قاجاريه .\r\n","page_name":" 538 ","page_number":538},
  {"content":"\r\n\r\nخود قصر « 1 » لباس زنان را مقياس صحيحى قرار داده . به سر مبارك آقا كه همهء اينها را بىواسطه از مترجم اين كتاب حاج ميرزا عبد الرحيم تبريزى در « تمرخان شوراب » در خانهء خود او شنيدم . حالا محاكمه « 2 » فرمايند ناخوش است ، يا مجنون . . . » « 3 »\r\nاحمد كسروى با اذعان به اين مطلب كه برخى از ملايان چنان كه شيوهء ايشان بود طالبوف را تكفير كرده ، مردم را از خواندن كتابهاى او باز مىداشتند ، امتناع و عدول او را از آمدن به تهران ناشى از اخلاق و طرز فكر او دانسته است .\r\n« به عقيدهء ما ، طالبوف با اينكه مرد تجددطلب و آزاديخواهى بوده و مشروطه و آزادى را براى ايران لازم مىدانسته ، ولى از كشاكش ميانه شاه و مجلس برآشفتگى كارها چندان دلخوشى نداشته است . . . براى اطلاع از طرز فكر طالبوف از نامه مورخ سپتامبر 1908 ميلادى ( 1326 ه . ق ) او كه پس از بمباران مجلس به على اكبر دهخدا نوشته است گواه مىآوريم . . . اميدواريم كه به زودى تمام پراكندگان وطن باز به ايران برگردند و در عوض مجادله و قتال در خط اعتدال كار بكنند ، يعنى خار بخورند و بار ببرند و كشتى مشرف به غرق وطن را به ساحل نجات بكشند ، بديهى است تا پريشان نشود كار به سامان نرسد . عجيب اين است كه در ايران بر سر آزادى عقايد جنگ مىكنند ، ولى هيچكس به عقيدهء ديگرى وقعى نمىگذارد سهل است ، اگر كسى اظهار رأى و عقيده نمايد ، متهم و واجب القتل ، مستبد ، اعيان‌پرست ، خودپسند ، نمىدانم چه و چه ناميده مىشود و اين نام را كسى مىدهد كه در هفت آسيا يك مثقال آرد ندارد ، يعنى نه روح دارد ، نه علم ، نه تجربه فقط ششلول دارد . بارى\r\n باران كه در لطافت طبعش خلاف نيست * در باغ لاله رويد و در شوره‌زار خس . . . » \r\nنظريات اجتماعى طالبوف : « ياد داريد مكتوب مرا كه از شما سؤال كرده بودم تهران كدام جانور است كه در يك شب صد و بيست انجمن زاييد . خلاصه ، اوضاع را جنابعالى بهتر از من مىدانيد . كتب من شاهد است . من ايران را پنجاه سال است كه مىشناسم و هفتاد و يكم سن من تمام شده . كدام ديوانه در دنيا بىبنّا عمارت مىسازد ؟ كدام ديوانه بىتهيهء مصالح ، بنّا را دعوت به كار مىنمايد ؟ كدام مجنون تغيير رژيم ايران را خلق السّاعه حساب مىكند ؟ كدام بىانصاف نظم مملكتى را كه قانون ندارد و مردمش بيكار و بيعار و و بال گردن فقر است ، زودتر از پنج سال مىتوانست به راه بيندازد ؟ كدام پيغمبر مىتوانست\r\n\r\n\r\n","description":"","footnote":"\r\n( 1 ) . كوتاهى\r\n( 2 ) . رسيدگى و تحقيق\r\n( 3 ) . كتاب احمد ، به كوشش م . ب مؤمنى كتابهاى جيبى ص 144 - 145\r\n","page_name":" 539 ","page_number":539},
  {"content":"\r\n\r\nاين عوايق را زودتر از ده سال از ميان بردارد و راه ترقى را عراده‌رو بكند كه حسين بزاز يا محسن خياط يا فلان آدم مىخواست بكند ؟\r\nبه‌هرحال ، قلم مىخواهد باز تند برود . اين قدر كه بنده از مآل آينده و استقرار قانون اساسى و انجمنهاى محلّيه آسوده بودم . جناب آقاى سيد عبد الرحيم در « شوره » از من پرسيد كه چه بايد كرد ؟ من تا دو ماه هيچ‌چيز نخواهم كرد . البته در تفليس آمد و گفت :\r\nدر پاريس تشكيل روزنامه بىلزوم است . نه در پاريس ، نه در ايران ، حرف درست تنها كار را صورت نمىدهد . هر ايرانى كه ملت خود را عبارت از آن سه هزار نفر كه ديده‌ايد بداند و ايرانى را بيدار شده حساب نمايد و به ريسمان پوسيدهء آنها هيزم بچيند ، ديوانه است . ما وجود اكسير را قائل نيستيم ، خواه پيش على عليه السلام ، خواه نزد معاويه . من قدرتى را گمان ندارم كه از بركت قول ، ايرانى و ايران را به حس آورد . مزه اينجاست از هر ايرانى بپرسى دانه را امروز بكارى فردا سنبل مىشود ؟ به عقل گوينده مىخندد . چشم يارى نكرد ، اعتقاد من همان است كه در رسالهء معنى آزادى نوشته‌ام . هر وقت نمرهء صوراسرافيل رسيد ، مىخوانم و جواب مىنويسم . در اينكه مجلس و انجمنها باز خواهند شد ، هيچ شبهه و ترديدى نيست . . . در امان خدا باشيد . مخلص قلبى ، عبد الرحيم تبريزى . » « 1 »\r\n\r\nنخستين ترجمه‌هاى آثار غربى\r\nدر جريان نهضت فكرى و اجتماعى ايران ، از ميان زبانهاى خارجى ، زبان فرانسه بيشتر مورد توجه روشنفكران بود . لازم بود نويسندگان ايران در زمينهء داستان‌نويسى ، روزنامه‌نگارى و نقد ادبى از اروپائيان كه در اين راه موفقيتهاى درخشانى كسب كرده بودند استفاده كنند . . . « يكى از كسانى كه آن دوران و اين گونه تأثيرات را درك كرده ، در باب كتب باب روز آن زمان - كه در خانواده‌هاى شهرنشين خوانده مىشد ، چنين مىنويسد : « از كتب مؤلفهء خود ايرانيان ، اسكندرنامه و الف ليل و رموز حمزه و حسين كرد و امير ارسلان و شمس و طغرا و سياحتنامه ابراهيم بيك و امثال اينها را مىخوانديم .\r\nاز ترجمه‌هايى كه از السنه اروپايى شده بود ، سرگذشت حاجى باباى اصفهانى و خانم انگليسى ، يا بلواى هند و سه تفنگدار و كنت مونت كريستو و ژيل بلاس و تلماك و نظاير آنها را مىخوانيم ، غير از كتبى كه از عربى از تصنيفات جرجى زيدان ترجمه شده بود ، از ترجمه‌هاى محمد حسين فروغى نيز لذت مىبرديم . » « 2 »\r\n\r\n\r\n","description":"","footnote":"\r\n( 1 ) . از صبا تا نيما ، جلد اول ، تأليف يحيى آرين‌پور ، بازگشت - بيدارى ، از ص 286 تا 290 ( به اختصار ) .\r\n( 2 ) . مجتبى مينوى ، پانزده گفتار ، ص 349 .\r\n","page_name":" 540 ","page_number":540},
  {"content":"\r\n\r\nبطور كلّى كارهاى مترجمانى از قبيل : محمد طاهر ميرزا ( مترجم آثار الكساندر دوما ) يا محمد حسين فروغى يا ميرزا حبيب اصفهانى ( مترجم حاجى باباى اصفهانى - ژيل بلاس ) بيشتر از بقيه مورد استقبال قرار گرفته است . ترجمهء ماهرانه كتاب حاجى باباى اصفهانى نوشتهء « جيمز موريه » به وسيلهء ميرزا حبيب اصفهانى ، بر ترجمه‌ها و آثار دو نويسنده نامدار معاصر دهخدا و جمال‌زاده مؤثر افتاده است .\r\n« پيش از جمال‌زاده ، ميرزا حبيب اصفهانى موفق مىشود در سرگذشت حاجى باباى اصفهانى ( 1284 ) گنجينه‌يى از اصطلاحات و ضرب المثلها ارائه دهد . اين اثر با زبانى ساده از طريق حوادث گوناگونى كه بر گروههاى متنوّع مىگذرد ، تصويرى زنده از زندگى مردم ايران در اوايل دورهء قاجاريه ترسيم مىكند ، ميرزا حبيب با طنزى شيرين ، تنفر خواننده را نسبت به زندگى كهنه برمىانگيزد .\r\nسرگذشت حاجى باباى اصفهانى را جيمز موريه مأمور سياسى دولت انگلستان در زمان فتحعليشاه قاجار نوشته و ميرزا حبيب ، روشنفكر تبعيدى به استانبول با استادى كم‌نظيرى آن را به فارسى برگردانده است .\r\nدر واقع ، ميرزا حبيب با ترجمه خواندنىاش ، اين رمان را دوباره مىنويسد و تا آنجا كه ممكن است از اين داستان استعمارى ، داستانى ضد استعمارى مىآفريند . رمان به سرنوشت دلاكى مىپردازد كه پس از گذراندن ماجراهاى گوناگون به دربار قاجار راه مىيابد و خواننده را با فساد و رشوه‌خوارى و قساوت درباريان آشنا مىكند . مترجم مىكوشد با ظلم و ستم چيره بر دوران خود به ستيزه ، برخيزد و عوامفريبى و خرافه‌پرستى را با طنزى بىامان افشا كند .\r\nپس از ميرزا حبيب ، على اكبر دهخدا ( 1334 - 1256 ) زبان مردم كوچه و بازار را در نوشته‌هاى ساده ، موجز و طنزآميزش به كار مىگيرد و آن‌چنان در اين امر موفق مىشود كه شيوهء نگارشش مورد توجه و تقليد نويسندگان بسيارى قرار مىگيرد ، اما هيچ‌يك به گرد پاى او نمىرسند . دهخدا داستان‌نويس نبود ، اما در چرند و پرندهايى كه از 1286 در نشريهء صوراسرافيل مىنوشت ، مسائل روز را به شكل حكايتهايى بيان كرد كه از لحاظ سبك ، سادگى و شيرينى زبان تا آن زمان در ادبيات فارسى نظير نداشت . راوى شوخ و تيزبين چرند و پرندها با طنزى پيكارجو كه ستمكاران و انگلها را مىسوزاند و به مردم اميد و دلگرمى مىدهد ، به طرح مطلب مىپردازد . راوى گاه يك زن عامى است كه از زبان او خرافات ، مورد طعن قرار مىگيرد ؛ و گاه دهقانى كه از ظلم ارباب و حكومت به ستوه آمده است . اما اغلب اوقات راوى چرند و پرندها « دخو » ى روزنامه‌نگار است كه از آزادى\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nكوتاه مدت دورهء انقلاب استفاده كرده ، به جدال بىامان با فشار استبداد و موهومات بر ارواح درهم شكسته شدهء توده‌هاى غرقه در جهل و مسكنت برخاسته است .\r\nدهخدا قطعات داستانى خود را با الهام از داستانهاى جليل محمد قلىزاده ( 1310 - 1247 ) ، نويسندهء ايرانى الاصل قفقازى ، نوشت . محمد قلىزاده از سال 1267 شروع به نوشتن داستانهاى كوتاه و بلند خود كرد . اين داستانها از زندگى روستائيان مايه مىگيرد و مبارزه با تعصبها ( در نمايشنامهء مرده‌ها ) و ستمهاى وارد بر زنان ( در قريهء داناباش ) هستهء مركزى آنها را تشكيل مىدهد . تا پيش از انتشار هفته‌نامهء ملا نصر الدين در 1285 ، حوزهء پراكندگى آثارش محدود به قفقاز بود . اما با نشر اين هفته‌نامه و دفاع جانانه‌اش از مشروطه‌خواهان ، آثارش در ايران هواخواهان بسيار يافت . از جملهء اين آثار ، مىتوان از داستان « تسبيح خان » نام برد كه به زندگى پرمشقّت روستائيان ايرانى در دورهء رضا شاه ، اختصاص يافته است . در اين داستان مىبينيم كه چگونه قحطيها ، نزاعهاى محلى ، بىقانونى و حكومت مستبدانهء خانها ، روزگار روستائيان آذربايجان را سياه كرده است . داستانهاى محمد قلىزاده ، نقش مؤثرى در آماده كردن زمينهء براى داستانهاى كوتاه فارسى دارند . يحيى آرين‌پور دربارهء تأثير وى بر دهخدا مىنويسد : « قرابت نوشته‌هاى دهخدا و محمد قلىزاده تنها در اشتراك موضوع نبود ، بلكه در سبك و شيوهء هنرى - آفريدن تيپها و كاراكترها ، انتخاب عرصه و محيط مناسب ، آراستن پيكرهء داستان ، پروراندن مطلب و نتيجه‌گيرى - نيز هماهنگى فوق العاده داشتند . . . هردو نويسنده در بحث از مسائل اجتماعى ، مطلب را از جاهاى دور و مسائل جزئى و غير مهمى كه گويى هيچگونه ارتباطى با موضوع ندارد ، آغاز مىكنند . » « 1 »\r\nهمزمان با جمالزاده ، حسن مقدم ( 1304 - 1278 ) نيز چندين داستان كوتاه نوشت . اولين داستانش با نام « هندوانه » در 1295 در استانبول منتشر شد . استقبال اهل كتاب از اين نوشتهء فكاهى ، حسن مقدم « على نوروز » را به نوشتن داستانهايى چون « نرگس » ، « شاهزاده خانم تاجى » ، « زن حاجى آقا » و « حكايت » واداشت . « حكايت » كه بافتى نمايشى دارد از گفتگوى راوى با پسرك باربرى كه چمدانش را مىآورد ، ساخته شده است . مقدم با نثرى ساده ، طرحى از گستردگى فقر ، جهل و بيمارى در تهران سالهاى 1300 ترسيم مىكند .\r\nمقدم ، داستان‌نويسى را جدى نگرفت و بيشترين نيروى هنرى خود را صرف\r\n\r\n\r\n","description":"","footnote":"\r\n( 1 ) . حسن عابدينى ، صد سال داستان‌نويسى در ايران ، جلد اول ، ص 47 تا 50 .\r\n","page_name":" 542 ","page_number":542},
  {"content":"\r\n\r\nنمايشنامه‌نويسى كرد . اما محمد على جمال‌زاده ( متولد 1274 ) نخستين ايرانى است كه با نيت و قصد آگاهانه و با تركيبى داستانى و نه مقاله‌اى ، به نوشتن پرداخت و اولين داستانهاى كوتاه فارسى را به وجود آورد ؛ و آدمهاى كاريكاتور مانند دهخدا را در حد تيپ‌هاى داستانى ارتقاء داد . اولين مجموعه داستان او ، يكى بود يكى نبود ( 1300 ) را سرآغاز ادبيات واقعگراى ايران دانسته‌اند . اين مجموعه شامل شش داستان است كه طى سالهاى 1293 تا 1300 نوشته شده‌اند . جمال‌زاده در هر داستان با نثرى شيرين به تصوير يك تيپ اجتماعى پرداخت و كهنه‌پرستى و رخوت اجتماعى را با طنزى سرشار از غم ، توصيف كرد . او كوشيد زبان داستان را به زبان محاوره نزديك كند . . . » « 1 » پس از پايان حكومت منحط و ارتجاعى 137 سالهء سلسلهء قاجاريه ، رضا خان با كودتاى 1299 زمام امور را به دست گرفت . حكومت 20 ساله او با اينكه توأم با ظلم و استبداد بود ، از جهاتى رژيم او تجددخواه و نوگرا بود . در دوران قدرت او اصل فئوداليسم برافتاد و به قدرت خانها پايان داده شد و حكومت مركزى بالنسبه مقتدرى برقرار گرديد . دادگسترى و دارائى و ديگر وزارتخانه‌هاى ايران تا حدى اصلاح شد . همچنين از سال 1308 تا 1312 شمسى سالانه يكصد محصّل به خارج اعزام شدند ؛ بعد از 1312 نيز اعزام شاگردان اوّل مدارس ادامه يافت ، در سالهاى ياد شده ، جوانانى كه سنشان بين 17 تا 30 سال بود ، از بين خانواده‌هاى طبقه متوسط انتخاب و به اروپا فرستاده مىشدند . بسيارى از محصلين اعزامى پس از اتمام تحصيلات عالى به ايران بازگشتند و در دانشگاه تهران و سازمانهاى دولتى و اجتماعى مصدر خدماتى شده‌اند .\r\nبراى اطلاع خوانندگان ، اسامى گروهى از اين بازگشتگان را كه بعدها شهرت يافتند و در زمينه‌هاى مختلف زندگى سياسى و فرهنگى و اجتماعى ايرانيان تأثير گذاشتند ذكر مىكنيم : « مهدى آذر ، محسن هشترودى ، سيد تقى نصر ، على شايگان ، حسين پيرنيا ، عبد اللّه رياضى ، احمد رضوى ، محسن عزيزى ، عبد الحسين نوشين ، محمد صفى اصفيا ، مهدى بازرگان ، خليل ملكى ، نصر اللّه باستان ، بزرگ علوى ، صادق هدايت ، فريدون كشاورز ، مجتبى مينوى ، مهدى بهرامى ، تقى ارانى ، رضا رادمنش ، حسين خيرخواه ، جناب ، جودت ، صديقى ، انتظام ، سپهبدى ، وارسته ، بقايى ، سحابى ، بهنيا ، ابتهاج ، عميد ، زنگنه ، سنجابى ، وكيل ، فروتن و . . . بازگشت اين گروه به ايران و آميزش آنان با طبقات مختلف و شركت در ادارهء امور سياسى ، اقتصادى و فرهنگى كشور ، تحولى اساسى در\r\n\r\n\r\n","description":"","footnote":"\r\n( 1 ) . حسن عابدينى ، صد سال داستان‌نويسى در ايران ، جلد اول ، ص 47 تا 50 .\r\n","page_name":" 543 ","page_number":543},
  {"content":"\r\n\r\nبافت جامعه ايجاد كرد و از آن جمله در فرهنگ و ادبيات اثر نهاد . » « 1 »\r\nدر قلمرو ادبيات و داستان‌نويسى ، نويسندگانى چون صادق هدايت ، بزرگ علوى و صادق چوبك آثارى برجا نهادند كه راهگشاى نسل جديد ايران گرديد . علاوه‌براين ، محققانى چون سعيد نفيسى ، محمد قزوينى ، جلال همايى ، بهمنيار ، بديع الزمان فروزانفر ، عباس اقبال ، نصر اللّه فلسفى ، مجتبى مينوى و عده‌يى ديگر در پيرامون فرهنگ ايرانى و اسلامى ، مسائل تاريخى و ادبى و پژوهش در احوال متفكرانى چون عطار ، بيرونى ، مولوى و غزالى ، تحقيقات و مطالعات بديعى انجام دادند .\r\nدر نيم قرن اخير ، ضمن مطالعات و تحقيقات گوناگونى كه انجام گرفته ، مسائل اجتماعى و فرهنگى زير مورد توجه و عنايت صاحبنظران قرار گرفته است :\r\n1 . « طرح مرامهاى جديد سياسى و مسلكى با مايه‌هاى جهان وطنى .\r\n2 . رواج انديشه‌هاى ضد استعمارى و انعكاس آن در ادبيّات .\r\n3 . رسوخ ديد انتقادى و اجتماعى و جبهه‌گيرى سياسى در فعاليتهاى قلمى و حتى در تحقيقات ادبى و تاريخى .\r\n4 . رواج قصه‌نويسى به سبك اروپايى كه حداقل دو نفر از بنيان‌گذاران اين شيوه ، هدايت و علوى از گروه محصلان اعزامى بودند .\r\n5 . توجه به ساختهاى بومى ادب و هنر ، فرهنگ عامه و ادبيّات مردمى .\r\n6 . چرخش روزنامه‌نگارى به شيوه‌هاى تند دوران مشروطيّت و بازتاب آن در آثار ادبى . » « 2 »\r\nاكنون به معرفى تنى چند از نويسندگان و منتقدين اجتماعى دوران معاصر مىپردازيم :\r\n\r\nمحمد على جمالزاده\r\nپدر و فرزندى مترقى و آزاديخواه سيد محمد على جمال‌زاده فرزند سيد جمال واعظ است ( 1279 - 1326 ) كه در اوايل انقلاب مشروطيت در تهران و ديگر شهرهاى مهم ايران ، در مجالس و منابر ، از منافع آزادى و مشروطيت و از مضار استبداد و حكومت فردى سخن گفته ، و كلام و بيان او در عامه تأثير و نفوذى تمام داشت ، وى كتاب رؤياى صادقه را در بيان مظالم ظل السلطان و بعضى از علماى اصفهان به يارى ملك المتكلمين و دو تن ديگر نوشت . در سال 1326 كه محمد على شاه\r\n\r\n\r\n","description":"","footnote":"\r\n( 1 ) . محمد على سپانلو ، نويسندگان پيشرو ايران ، چاپ دوم ، از ص 68 تا 70 ( به اختصار ) .\r\n( 2 ) . نويسندگان پيشرو ايران ، پيشين ، ص 77 .\r\n","page_name":" 544 ","page_number":544},
  {"content":"\r\n\r\nمجلس را به توپ بست و بساط استبداد را از نو زنده كرد و عده‌يى از آزاديخواهان را بزنجير كشيد وى نيز در بروجرد دستگير و مقتول شد . » « 1 » فرزندش جمال‌زاده عملا در مبارزات سياسى شركت نكرد ولى قلم و نيروى فكر و قريحه خود را در راه آزادى و بيدارى هموطنان و مبارزه شديد با افكار و انديشه‌هاى خرافى به كار برد . سيد حسن تقىزاده كه جمال الدين واعظ را خيلى خوب مىشناخته است مىگويد كه او زبان مطنطن رايج در ميان واعظان مساجد را به كار نمىبرد بلكه به زبانى عوام فهم سخن مىگفت ، به همين جهت تأثير كلام او نظير نداشت . جمال‌زاده فرزندش در ساده‌نويسى از پيشقدمان اين سبك بود و ديگر آزاديخواهان اين دوران ، چون جهانگير خان صوراسرافيل و على اكبر دهخدا ( خدمتگزار صديق فرهنگ ايران ) به اين روش گرايش داشتند . » « 2 » و سعى مىكردند در جريان فعاليتهاى سياسى ، مردم ايران را به حقوق فردى و اجتماعى خود آگاه سازند و از اين راه به پيشرفت دموكراسى يعنى حكومت مردم بر مردم ، براى سعادت و به روزى اكثريت ، كمك و يارى نمايند .\r\n\r\nديباچهء جمال‌زاده بر كتاب قصّه‌هاى كوتاه\r\nموقعى كه در سال 1342 ، آخرين مجموعه داستانهايم را با عنوان « آسمان و ريسمان » انتشار دادم . براستى خيال نمىكردم كه باز عمر وفا كند و بتوانم داستانهاى ديگرى بنويسم .\r\n\r\nراز طول عمر :\r\nمىگويند خدا چنين خواسته بود ، حرف درستى است ، و من به تقدير معتقدم ولى فكر ميكنم عواملى هم در ميان بود كه ابزار دست غيبى گرديد ، يعنى در محيطى ميزيستم كه از پاره‌اى علل و اسباب كه عمر را كوتاه مىسازد بدور بود ، يعنى دچار بعضى سردردهاى جسمى و روحى كه بلاشك عمر انسانى را كوتاه مىسازد نبودم .\r\n( چنان كه امروز با يك دنيا تأسّف و تأثر مىبينم كه از تمام دوستانم كه همسن من بودند ولى در محيط ديگرى زندگى مىكردند احدى باقى نمانده است . )\r\nو از طرف ديگر هم چون طبعا زياد عبد و عبيد حرص و حسد و شهرت‌پرستى و مقام‌طلبى كه بىگمان دشمن جان آدميانند و عمر را كوتاه مىسازند نبودم ، زنده مانده‌ام و\r\n\r\n\r\n","description":"","footnote":"\r\n( 1 ) . نگاه كنيد به دايرة المعارف فارسى جلد يكم ص 747 .\r\n( 2 ) . براى كسب اطلاعات بيشتر به كتاب سرچشمه‌هاى داستان كوتاه ص 134 به بعد رجوع كنيد .\r\n","page_name":" 545 ","page_number":545},
  {"content":"\r\n\r\nخدا را شكر مىگويم كه زنده مانده‌ام و هنوز هم زنده ماندن را مىپسندم و دوست مىدارم .\r\nمن هرچند طالب و جوياى مرگ نيستم و همچنانكه در ديباچه بر كتاب « آسمان و ريسمان » نوشته‌ام زندگى را رويهمرفته چيز خوبى مىدانم ( بخصوص اگر واقعا زندگى باشد ) و طبعا مانند هر آدميزادى كه زندگى را ( كه تا اندازه‌اى ميداند چيست ) بر مرگ ( كه درست نمىداند چيست ) ترجيح مىدهد ، زنده بودن را بر مردن و رفتن ترجيح مىدهم و چون به خوبى دستگيرم شده است كه زندگى نعمتى است كوتاه كه دوباره هم به كسى نمىدهند در صورتىكه مرگ ( كه شايد بتوان آن را « فنا » خواند ) امرى است دراز و بلكه بىپايان لذا عمر را بر مرگ ترجيح مىدهم و بعيد مىدانم كه پس از رفتن با همين شكل و صورت و با همين اميدها و بيمها كه عذاب جان و روان است دوباره برخيزم و به راه افتم . پس اگر دو صباحى بيشتر در اين دنيا كه بلاشك « كاروانسراى دو در است » باقى مانده‌ام مفت خود مىشمارم و با وجود تمام آنچه بزرگان ما از خودى و بيگانه در نكوهش از زندگى و در مدح و ثناى مرگ و نيستى و فنا ( كه اسمش را « بقاء » گذاشته‌اند ) نوشته و گفته‌اند و با وجود آنكه زندگى را « لمحة بين العدمين » خوانده‌اند ( و از كجا كه چنين نباشد ) و عمر را دمى و خواب و خيالى بيش ندانسته‌اند ( و از كجا كه چنين نباشد ) من روسياه هيچ ندانى همين لمحهء كوتاه و دم زودگذر و خواب و خيال پريشان را بر رفتن و مردن و زير خاك خفتن ترجيح مىدهم ( و مىبينم كه اكثريت كامل آدميان هم ترجيح مىدهند ) و هيچ حرفى ندارم كه باز دو صباحى زنده بمانم .\r\nپس معتقدم كه زنده بودن چيز خوبى است ولى . . . ولى اين زنده بودن را مشروط مىسازم به همان شرايط سه‌گانه‌اى كه در ديباچهء « آسمان و ريسمان » تشريح كرده‌ام و عيبى ندارد كه دوباره در اينجا نيز بر سبيل تذكر نقل نمايم :\r\nعين عبارت چنين است :\r\nمعتقدم مواردى هم وجود دارد كه بدون هيچ شك و شبهه‌اى مرگ بر زندگى ترجيح مىيابد و از آن جمله است موارد سه‌گانه ذيل :\r\n1 - در موقعى كه مرگ ، ما را از مرض درمان‌ناپذير مهلك و بشدت دردناكى برهاند ؛\r\n2 - در موقعى كه مرگ ما را از ارتكاب ننگ و عار و خيانت برهاند ؛\r\n3 - در موقعى كه مرگ ما اسباب سعادتمندى و رهائى و رستگارى جمعى از همنوعانمان باشد .\r\nدر همان ديباچه يك موقع ديگر را هم بر اين مواقع سه‌گانه افزوده‌ام بدين صورت :\r\n\r\n","description":"","footnote":"","page_name":" 546 ","page_number":546},
  {"content":"\r\n\r\n« شايد بتوان يك مورد چهارمين هم بر اين موارد سه‌گانه افزود و آن در موقعى است كه بر ما معلوم گردد كه زندگى ما ديگر متضمن هيچ نوع نفع و فايده‌اى نه براى خودمان و نه براى ديگران نمىباشد ، چيزى كه هست در اين صورت بسيارى از افراد زنده ، بايد مرگ را براى خود جايز بل لازم بشمارند . »\r\nمن معتقد شده‌ام كه انسان تا با زندگى و زندگانى ( و حتى با جانوران و گياهها و سنگها و آبها « كه معلوم نيست بيجان باشند و لفظ « جانوران » هم اين معنى را تأييد مىكند ) آشنائى كافى پيدا نكرده باشد ناقص و از مقام كمال بدور است و تا بدرجه‌اى از كمال نرسيده باشد ، به قدر كافى براى نافع و مفيد بودن و خدمت به دنيا و مردم دنيا مهيا و مستعد نخواهد بود يعنى تا راهدان نباشد راهبر نمىتواند باشد .\r\nمن معتقدم كه هركس كه بخواهد لايق و سزاوار نام « آدم زنده » باشد بايد بكوشد كه واقعا زنده باشد و تنها خوردن و آشاميدن و خوابيدن و لباس پوشيدن و ثروت جمع آوردن و بچه راه انداختن را زندگى واقعى نپندارد .\r\nمن معتقدم كه ما بايد زندگى را به تمام معنى و مفهوم اين كلمه دوست بداريم و بدان عمل كنيم ولى در عين‌حال البته و صد البته نبايد چنان كه در « مثنوى » مولانا جلال الدين رومى از زبان جالينوس آمده است بگوئيم :\r\n « راضىام كز من بماند نيم جان » * « كه ز كون اشترى بينم جهان » \r\nدرهرحال با آنكه امروز هشتاد سالى از عمرم مىگذرد زنده مانده‌ام و زنده‌ام و مزه زنده بودن را باز هم مىچشم و آرزويم اين است كه بتوانم جمعى را هرقدر هم معدود باشند با اين نظر و سليقهء خود همراه سازم و به همين منظور باز در اين فرصت و مهلت غير مترقبه كه نصيبم شده است داستانهائى نوشتم كه خوب يا بد اكنون به صورت كتابى هديهء اصحاب مىدارم .\r\nخودم هم مىدانم كه شايد اين داستانها لطف و مزهء داستانهاى دست اول قديمم را نداشته باشد ولى نبايد از مدنظر دور داشت كه داستانهاى قديم زمانى برشتهء تحرير درآمد كه نويسنده در بحبوحهء عنفوان جوانى بود و از سرچشمهء نشاط و بىاعتنائى و اميد و بىباكى و بىپروائى و بىاحتياطى آب مىنوشيد و هنوز عارضش ضربت سيليهاى روزگار را نچشيده بود و مخلص كلام آنكه جوان و دلخوش و باصطلاح بيفكر بود و خاطر كاملا مجموعى داشت و طبعش بقول قاآنى تا به اندازه‌اى : « جواهرخيز و گوهرريز و گوهر\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nبيز و گوهرزا » بود ولى افسوس كه بقول منشيان قديم « طالع دون و ايام بوقلمون » از يك طرف ، و مشاهدات و تأمل و تجربه كه ثمرهء عمر و زندگانى است از طرف ديگر خواهى نخواهى در طرز فكر و سبك نگارشم ( كه روزبروز به‌سادگى بيشترى مىگرائيد ) تغييراتى بوجود آورد . خواستم از طعن و طنز كه مايهء اساسى كارم بود و همواره دلپسند پير و جوان ( و مخصوصا جوانان ) است و با طبع و ذوقم سازش بسيار داشت و دارد قدرى بكاهم و بر جنبهء آنچه با مغز و قلب سروكار دارد اندكى بيفزايم . نمىدانم كار خوبى كردم يا نه و بايد منتظر بود تا نوبت به داورى زمان برسد ( هرچند شايد هرگز نرسد ) تا جوابى به اين سئوال داده شود . بديهى است كه ضمنا پاى پاره‌اى ملاحظات و مقتضيات و محظورات ( و گاهى هم محذورات ) به ميان آمده بود كه در سير و تحول كارم بىمداخله نمىماند و ادامه كار را در هر صورت بر خاموشى مطلق و بىكار ماندن ترجيح مىدادم .\r\nسالها هم بسرعت مىگذشت و هر سال يك سال بر عمرم مىافزود و نمىخواستم زير بار پيرى و كهولت بروم و فريب هارت و هورت طبع باصطلاح « از خود ناآگاه » را مىخوردم و خود را گول مىزدم و مىگفتم :\r\n « برف پيرى مىنشيند بر سرم » * همچنان طبعم جوانى مىكند » \r\nو دلم مىخواست بتوانم با حافظ همزمان شده صلا بدهم كه : « 1 »\r\n « چرخ برهم زَنَم ارْ جُز بمرادم گردد » \r\nولى صدائى در گوشم مىگفت كه مردك بيچاره بايد مانند خواجه شيراز دهانى به پهناى فلك داشت تا بتوان زبان بدين لافها و گزافه‌ها گشود و يا مانند او برسم شكوه فرياد برآورد كه :\r\n « واى اگر در پَسِ امروز بُوَدْ فردائى » \r\nبه خود گفتم مورچه‌وار آهسته رفتن و قدمى بجلو نهادن چه بسا از دويدن و جست‌وخيزى كه منجر به سرنگون شدن گردد بهتر است و سر به زير انداختم و دنباله كار خود را گرفتم ، اما درهرحال امروز با صداقت هرچه تمامتر با همشهرى خودم صائب ( مگر شهرت اصفهانى ندارد ) همزبان شده مىگويم :\r\nغير از سياه كردن اوراق عمر خويش « مردك » « 1 » ديگر چه طرف ز گفتار بسته‌اى اكنون ديگر به احتمال بسيار وقت آن رسيده است كه با ابو الفضل بيهقى هم‌آوازه شده بگويم :\r\n« رفتند و ما را نيز مىببايد رفت كه روز عمر ما به شبانگاه آمده است . »\r\n\r\n\r\n","description":"","footnote":"\r\n( 1 ) . بجاى صائب .\r\n","page_name":" 548 ","page_number":548},
  {"content":"\r\n\r\nخدا را شكر مىگويم كه باز يك بار ديگر توانستم صدايم را به هموطنانم برسانم « 1 » .\r\n( اول بهمن 52 شمسى )\r\n\r\nويلان الدّوله\r\nويلان الدّوله از آن گياههائى است كه فقط در خاك ايران سبز مىشود و ميوه‌اى بار مىآورد كه « نخود همه آش مىنامند » .\r\nبيچاره ويلان الدوله ، اينقدر گرفتار است كه مجال ندارد سرش را بخاراند ، مگر مردم ولش مىكنند ، مگر دست از سرش برمىدارند ؟ يك شب نمىگذارند كه در خانه خودش سر راحتى به زمين بگذارد ! راست است كه ويلان الدوله خانه و بستر معيّنى براى خود سراغ ندارد و « درويش هركجا كه شب آيد سراى اوست . » درست در حق او نازل شده ولى مردم هم ديگر پر شورش را درآورده‌اند ، يك ثانيه بدبخت را به فكر خودش نمىگذارند ، و ويلان الدوله فلك‌زده ، مدام بايد مثل سكّه قلب از اين دست به آن دست برود ، و الله چيزى نمانده ، يقه‌اش را از دست اين مردم پررو جر بدهد . آخر اين هم زندگى شد كه انسان هر شب خدا خانهء غير كپهء مرگ بگذارد ! آخ بر پدر اين مردم لعنت !\r\nويلان الدوله هر روز صبح كه چشمش از خواب باز مىشود خود را در خانهء غير و در رختخواب ناشناسى مىبيند . محض خالى نبودن عريضه با چائى مقدار معتنابهى نان روغنى صرف مىنمايد براى آنكه خدا مىداند ظهر از دست اين مردم بىچشم و رو مجالى بشود يك لقمه نانى زهرمار بكند يا نه . بعد معلوم مىشود وقتى كه ويلان الدوله خواب بوده صاحب‌خانه در پى « كار لازم فوتى » بيرون رفته است . ويلان الدوله خدا را شكر مىكند كه آخرش پس از دو روز و سه شب توانست از گير اين صاحب‌خانهء سمج بجهد ولى محرمانه تعجب مىكند كه چطور است هر كجا ما شب مىخوابيم صبح به اين زودى براى صاحب‌خانه كار لازم پيدا مىشود ! پس چرا براى ويلان الدوله هيچ‌وقت از اين جور كارهاى لازم فوتى پيدا نمىشود ؟ مگر كار لازم طلبكار ترك است كه هنوز بوق حمام را نزده يخهء انسان را بگيرد ! اى بابا هنوز شيرى نيامده ، هنوز در دكانها را باز نكرده‌اند ! كار لازم يعنى چه ؟ ولى شايد صاحب‌خانه مىخواسته برود حمام . خوب ويلان الدوله هم مدتى است فرصت پيدا نكرده حمامى برود ، ممكن بود باهم مىرفتند راست است كه ويلان الدوله وقت سر و كيسه و « واجبى » نداشت ولى لا اقل ليف و صابونى زده مشتمالى مىكرد از كسالت و خستگى درمىآمد !\r\n\r\n\r\n","description":"","footnote":"\r\n( 1 ) . قصه‌هاى كوتاه از كانون معرفت از ص 5 تا 10\r\n","page_name":" 549 ","page_number":549},
  {"content":"\r\n\r\nويلان الدوله مىخواهد ، لباسهايش را بپوشد مىبيند جورابهايش مثل خانهء زنبور سوراخ و پيراهنش مانند پيراهن عشاق چاك اندر چاك است . نوكر صاحب‌خانه را صدا زده مىگويد « همقطار ! تو ميدانى كه اين مردم به من بيچاره مجال نمىدهند آب از گلويم پائين برود چه برسد به اينكه بروم براى خودم يك جفت جوراب بخرم و حالا هم وزير داخله منتظرم است و وقت اينكه به خانه سرى زده جورابى عوض كنم ندارم . آنجا به اندرون بگو زود يك جفت جوراب و يك پيراهن از مال آقا بفرستند كه مىترسم وقت بگذرد . وقتى كه ويلان الدوله مىخواهد جورابهاى تازه را به پا كند تعجب مىكند كه جورابها با بند جورابى كه دو سه روز قبل در خانهء يكى از هم‌مسلكان كه شب را آنجا بروز آورده بود برايش آورده بودند درست از يك رنگ است . اين را بفال نيكو گرفته و عبا را بدوش مىاندازد كه بيرون برود مىبيند عبائى است كه هفت هشت روز قبل از خانهء يكى از آشنايان هم حوزه عاريت گرفته و هنوز گرفتارى فرصت نداده است كه ببرد پس بدهد .\r\nبيچاره ويلان الدوله ! مثل مرده‌شورها هر تكه لباسش از جائى آمده و مال كسى است ، و الله حق دارد از دست اين مردم سر به صحرا بگذارد !\r\nخلاصه ويلان الدوله به توسط آدم صاحب‌خانه خيلى عذرخواهى مىكند كه بدون خداحافظى مجبور است مرخص بشود ولى كار مردم را هم آخر نمىشود كه به كلى كنار انداخت ، البته اگر باز فرصتى بدست آمد خدمت خواهد رسيد .\r\nدر كوچه هنوز بيست قدم نرفته كه به ده دوست و پانزده آشنا برمىخورد . انسان چه مىتواند بكند ! چهل سال است بچهء اين شهر است نمىشود پشتش را به مردم برگرداند ، مردم كه بانوهاى حرمسراى شاهى نيستند ! امان از اين زندگى ! بيچاره ويلان الدوله ! هفته كه هفت روز است مىبينى دو خوراك را در يك جا صرف نكرده و مثل يابوى چاپارى جوى صبح را در اين منزل و جوى شام را در منزل ديگرى خورده است .\r\nاز همهء اينها بدتر اين است كه در تمام اين مدتى كه ويلان الدوله دور ايران گرديده و همه‌جا پرسه زده و گاهى بعنوان استقبال ، گاهى به اسم بدرقه ، يك بار براى تنها نگذاردن فلان دوست عزيز ، بار ديگر به قصد نايب الزياره بودن وجب به وجب خاك ايران را از زير پا گذرانده و هزارها دوست و آشنا پيدا كرده . يك نفر رفيقى كه موافق و جور باشد پيدا نكرده است . راست است كه ويلان العلما براى ويلان الدوله دوست تام و تمامى بود و از هيچ‌چيزى در راه او مضايقه نداشت ولى او هم از وقتى كه در راه قم وكيل و وصى يك تاجر بدبختى شده و زن او را بحبالهء نكاح خود درآورد و صاحب دورانى شد به كلى شرايط دوستى قديم و انسانيت را فراموش نموده و حتى سپرده هر وقت ويلان الدوله در خانهء او را\r\n\r\n","description":"","footnote":"","page_name":" 550 ","page_number":550},
  {"content":"\r\n\r\nمىزند بگويند آقا خانه نيست !\r\nويلان الدوله امروز ديگر خيلى آزرده و افسرده است . ديشب گذشته را در شبستان مسجدى بسر برده و امروز هم با حالت تب و ضعفى كه دارد نمىداند بكى رو بياورد .\r\nهركجا رفته صاحب‌خانه براى كار لازم از خانه بيرون رفته و سپرده بود كه بگويند براى ناهار برنمىگردد . بدبخت دو شاهى ندارد يك حب گنه‌گنه خريده بخورد . جيبش خالى ، بغلش خالى ، از مال دنيا جز يكى از آن قوطى سيگارهاى سياه و خال و ستاره نشان كذائى كه خودش هم نمىداند از كجا پيش او آمده ندارد . ويلان الدوله به گرو گذاردن و قرض و نسيه معتاد است قوطى را در دست گرفته و پيش عطارى كه در همان نزديكى مسجد دكان داشت برده و گفت آيا حاضرى اين قوطى را برداشته در عوض دو سه بسته گنه‌گنه به من بدهى . عطار قوطى را گرفته نگاهى به سر و وضع ويلان الدوله انداخته ديد خدا را خوش نمىآيد بدبخت را خجالت داده و مأيوس نمايد گفت مضايقه نيست و دستش رفت كه شيشه گنه‌گنه را بردارد ولى ويلان الدوله با صداى ملايمى گفت خوب برادر حالا كه مىخواهى محض رضاى خدا كارى كرده باشى عوض گنه‌گنه چند نخود ترياك بده بيشتر بكارم خواهد خورد . عطار هم بجاى گنه‌گنه به‌اندازهء دو بند انگشت ترياك در كاغذ عطارى بسته و بدست ويلان الدوله داد . ويلان الدوله ترياك را گرفته و باز به طرف مسجد روانه شد در حالتى كه پيش خود مىگفت « بله بايد دوائى پيدا كرد كه دوا باشد گنه‌گنه بچه درد مىخورد ؟ » .\r\nدر مسجد ميرزائى را ديد كه در پهناى آفتاب عباى خود را چهارلا كرده و قلمدان و لوله كاغذ و بياضى و چند عدد پاكتى در مقابل و لولنگ آبى در پهلو در انتظار مشترى با قيچى قلمدان مشغول چيدن ناخن خويش است . جلو رفته سلامى كرد و گفت جناب ميرزا اجازه هست با قلم و دوات شما دو كلمه بنويسم . ميرزا با كمال ادب قلمدان خود را با يك قطعه كاغذ فلفل نمكى پيش گذاشت و ويلان الدوله مشغول نوشتن شد در حالى كه از وجناتش آتش تب و ضعف نمايان بود . پس از آنكه از نوشتن فارغ شد يواشكى بستهء ترياك را از جيب ساعت خود درآورده و با چاقوى قلمدان خرد كرده و بدون آنكه احدى ملتفت شود همه را يك دفعه در دهن انداخته و لولنگ آب را برداشته چند جرعه آب هم روى ترياك نوشيد و اظهار امتنان از ميرزا كرده و به طرف شبستان روان شده ارسيهاى خود را به زير سر نهاده و انا للهى گفته و ديده ببست .\r\nفردا صبح زود كه خادم مسجد وارد شبستان شد ، ويلان الدوله را ديد كه گوئى هرگز در اين دنيا نبوده است . طولى نكشيد كه دوست و آشنا خبر شده و در شبستان مسجد\r\n\r\n","description":"","footnote":"","page_name":" 551 ","page_number":551},
  {"content":"\r\n\r\nجمع شدند ، در بغلش كاغذى را كه قبل از خوردن ترياك نوشته بود يافتند كه نوشته بود :\r\nپس از پنجاه سال سرگردانى و بىسروسامانى از اين دنياى فانى مىروم در صورتى كه نمىدانم جسدم را كسى خواهد شناخت يا نه . در تمام مدت به آشنايان خود جز زحمت و دردسر ندادم و اگر يقين نداشتم ترحمى كه عموما در حق من داشتند حتى از خجلت و شرمسارى من به مراتب بيشتر بوده و هست اين دم آخر زندگى را صرف عذرخواهى ميكردم اما آنها به شرايط آدمى رفتار كرده‌اند و محتاج به عذرخواهى چون منى نيستند ، حالا هم از آنها خواهشمندم همانطور كه در حيات من ، سر مرا بىسامان نخواستند پس از مرگم نيز بيادگارى زندگانى تلخ در اين دنيا اين شعر مرشدم بابا طاهر عريان را اگر قبرم سنگى داشت به روى سنگ نقش نمايند :\r\n همه ماران و موران لانه دارند * من بيچاره را ويرانهء نه ! » « 1 » \r\n\r\nقسمت سوم خياط شاعر\r\nفردا خيلى خسته از تختخواب بيرون آمدم . دلم مىخواست باز هم بخوابم و بخوابم و بخوابم . بيهوده گفته‌اند كه « خواب برادر مرگ است » . من معتقدم كه خواب خوش ، مرگ را فرسنگها عقب مىاندازد و خنك ، آن‌كس كه خوب مىخوابد . قدرش را بايد بداند .\r\nبخاطرم آمد كه بايد نزد خياط بروم . چاره‌اى نبود و بايد ريش بتراشم و لباس بپوشم .\r\nخياطى كه برايم عموما لباس مىدوخت و لباسهاى مستعملم را براى بچه‌ها به قد و قامت آنها درمىآورد ، در طبقهء چهارم عمارت نوسازى كار مىكرد به مرور ايام كارش رونقى گرفته دستگاهش وسعتى يافته و داراى يكى دو شاگرد هم شده بود .\r\nهن‌هن‌كنان از پله‌ها بالا رفتم و وارد خياطخانه‌اش شدم . دود سيگار و حرارت اتو مغازه را از لحاظ تاريكى و گرما به صورت تون حمام درآورده بود . چشم چشم را نمىديد .\r\nپس از چاق سلامتى و تعارفهاى معمولى به كارم پرداخت و چنان كه رسم خياطهاست\r\n\r\n\r\n","description":"","footnote":"\r\n( 1 ) . يكى بود و يكى نبود صفحه 135 به بعد .\r\n","page_name":" 552 ","page_number":552},
  {"content":"\r\n\r\nمقدارى سوزن در ميان دو لب گرفت و قطعات بىشمار لا تعد و لا تحصاى پالتوئى را كه برايم بايد بدوزد به كمك يك مشت از همان سوزن و سنجاقها بهم آويخت و پيوند كرد و بدوشم انداخت . در جلو آئينه قدرى مشغول برانداز گرديد . آستين راست زياد تنگ و آستين چپ بىاندازه گشاد بود . گفت مثل اين است كه در اين اواخر لاغر شده‌ايد . به روى خودم نياوردم و سكوت اختيار كردم . يكى از دو دامن پالتو به زمين مىرسيد در حالتى كه دامن ديگر يك انگشت بالاى قوزك پا مىايستاد . باز گفت چرا شانهء چپتان اينهمه پائين افتاده است . اين علامت غم و غصّه است ، مگر خداى نخواسته در كارتان گرهى افتاده است .\r\nسرى جنبانيدم و گفتم با اين مردم و اين روزگار و گرانى ارزاق پيه رستم دستان هم آب مىشود . او هم سرى جنبانيد و يك سوزن از ميان دو لب درآورده بپارچه فرو كرد و با همان دهان بسته يك فرد بيت مناسب تحويل داد . شعر فراموشم شده است ولى مضمونش چنين بود كه به اندازه‌اى از محنت دوران لاغر شده و به صورت دوك درآمده‌ام كه بدون آنكه سوزن خبردار شود مىتوانم از سوراخ آن عبور كنم ، گفتم عجب شعر خوش مضمون و لطيفى است . بايد بنويسم تا فراموشم نشود . بخصوص كه زبان حال من هم هست . فورا با همان لبهاى بهم فشرده بيت مناسب ديگرى تحويل داد كه باز مضمون باريكى داشت و همينقدر در خاطرم مانده است كه به « سوزن عيسى » هم در آن اشاره‌اى رفته بود .\r\nگفتم بايد بنويسم كه فراموشم نشود ، اين ابيات از كيست .\r\nبا لبخند مليحى ( تا جائى كه آنهمه سوزن به آن لبها اجازه مىداد ) گفت از غلام جان‌نثارتان است . تعجب‌كنان گفتم مىدانستم همه كاره و همه فن حريفى ولى نمىدانستم كه شاعر هم هستى .\r\nگفت با اجازهء سركار يك پا شاعر هستم و مىتوانم بگويم كه تنها خوشى من در دنيا همين است و بس . چون تعجب مرا ديد دنبالهء سخن خود را آورد و در حالى كه با قيچى كذائى خياطى كه به اندازه دولك در بازى الك دولك كودكان ( يا پل و چفتهء اصفهانيهاست ) است بجان پالتوى ندوخته‌ام افتاده بود و آن را به صورت علم يزيد درمىآورد گفت اين شاعرى از حد امجد عيالم به من ارث رسيده است . اشهر شعراى عهد خود بود و همانا در زمان حيات خود در قصبهء لنجان از قصبات معروف دار السلطنهء اصفهان چنان شهرتى حاصل نموده بود كه از اطراف و اكناف خواص و عوام گروه به گروه هر روز جم غفيرى « 1 » به زيارتش مىآمدند و معروف است كه ليقهء دوات ( يا به قول اصفهانيها تولى ) و تراشه قلمش را به قيمت زر مىخريدند .\r\n\r\n\r\n","description":"","footnote":"\r\n( 1 ) . جم غفير ، يعنى گروه بسيارى از مردم .\r\n","page_name":" 553 ","page_number":553},
  {"content":"\r\n\r\nديدم خياط حالا دارد با لفظ قلم صحبت مىدارد و فهميدم چون خود را شاعر مىپندارد خيال مىكند مجبور است به زبان ديگرى كه زبان مردم كوچه و بازار نباشد و بوى علم و فضل بدهد سخن براند .\r\nگفتم زهى افتخار كه به خلعتى كه از يد بيضاء چنين خياطى درآيد ملبوس و مخلّع باشم . . . تبسمى بر لبان بسته‌اش نقش بست و گفت بله ، آن مرحوم ، هدهد الشعرا لقب داشت و بيشتر اشعار فكاهى مىساخت و به شهادت اهل ذوق حتى صادق ملا رجب معروف ، به قوزك پايش نمىرسيد .\r\nگفتم ايشان به‌جاى خود ولى دلم مىخواهد قدرى از شاعرى خودتان برايم بگوئيد .\r\nگفت روى دنيا سياه كه غم و غصه سنگ را مىتركاند . شعر براى مخلصتان در حكم تسلاى خاطر است . همچنانكه افيون غصهء مرد افيونى را مىخواباند شعر هم براى من حكم افيون را دارد . غم و غصه‌ام را مىخواباند و در گوش جانم لالائى تسكين و تسليت مىخواند .\r\nگفتم حافظ فرموده\r\n « كى شعر تر انگيزد ، خاطر كه حزين باشد » \r\nمن خيال مىكردم كه غم و غصه سرچشمهء شعر و ذوق را مىخشكاند .\r\nخنديد و گفت خواجه از شعر تر صحبت داشته است در صورتى كه شعر جان‌نثارتان چنان خشك است كه مانند سنگ و كلوخ هر كاسه و كوزه‌اى را درهم مىشكند . گرز رستم است .\r\nوقتى صحبت بدينجا رسيد سوزنهائى را كه در ميان دو لب نشانده بود درآورده روى پيشخوان خياطى در جوجه‌تيغى سوزندان فرو كرد و سرى جنبانيد و گفت من الان از تصدق سر سركار متجاوز از سه هزار و پانصد بيت شعر دارم كه همه را به خط شكسته نستعليق كه نتيجهء شانزده سال متوالى مشق و خطّاطى است در نزد عمعق الخطّاطين كه سه سال پيش در عين فقر و مسكنت در همين شهر عمرش را به جناب‌عالى داد و زير خاك رفت ، همه را روى كاغذ آهار مسطر نوشته‌ام و در يك جانخانى جاى داده‌ام و در انتظار و انتهاز فرصت مناسب هستم كه پول و مولى در بساط پيدا شود تا به صورت ديوان به چاپ برسانم .\r\nگفتم ان شاء اللّه مبارك است . فراموش نفرمائيد كه يك جلد هم به خط خودتان بنام مخلصتان مزين بفرمائيد و به من اهدا فرمائيد تا در دودمان ما پشت اندر پشت براى آيندگان يادگار و مايهء افتخار بماند .\r\nتشكركنان گفت افسوس كه فعلا اسباب فراهم نيست و « درزى » بايد به‌همين شغل\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nلعنتى خياطى دل خود را خوش سازد .\r\nفهميدم كه تخلصش « درزى » است . گفتم به‌به ، عجب تخلص خوبى انتخاب كرده‌ايد . واقعا تنزل من السّماء است و براى شما ساخته شده است و مو ، لاى درزش نمىرود . . .\r\nگفت تخصص من در مناظره و تمثيل است و اگر اجازه بدهيد و حوصله داشته باشيد مناظره‌اى را كه همين پريشب كه بيخوابى به سرم زده بود ساخته‌ام برايتان بخوانم .\r\nمنتظر جواب رد يا قبول نشد و از كشوى خياطى دفترچه‌اى را كه مبلغى نخ پاره و نوار و قيطان در لابلايش لانه گزيده بود بيرون كشيد و ورق زد و صفحه‌اى را كه مىجست پيدا كرد و با آب دهان انگشت را تر كرد و آن صفحه را مقابل چشم آورد و ناگهان قد علم كرد و باد در غبغب انداخت و با صدائى كه با آن جثه ضعيف و نحيف مناسبتى نداشت و از بيخ خرخره چون هزارپاى زخم ديده‌اى پيچان و لغزان بيرون مىخزيد بناى خواندن را گذاشت :\r\n « نخ به سوزن گفت اى يك چشم حيز * با منت چيست اينهمه قهر و ستيز »\r\n« گر نباشم من بگو سود تو چيست * زين همه نيرنگ مقصود تو چيست \r\nابيات پشت سر هم از چرخ خياطى حنجره بيرون مىريخت . در خاطرم نمانده است ولى همينقدر مىدانم كه سوزن از نى و ناى صحبت مىدارد و مىگويد من آدم ضعيف مرتاض و ناتوانى هستم و با همين يك چشم و تن زار و نزار شكر پروردگار را بجا مىآورم و برهنگان را مىپوشانم و دلم مىخواهد دراز بكشم و با تن و جان پاك به حمد و ثناى خياطى كه پنجه قدرتش خلعت خلقت را دوخته است مشغول باشم اما تو كه اسمت نخ بر وزن يخ است با آن قد دراز و آنهمه ادعاهاى رنگارنگ پيچ اندر پيچ چه خدمتى از دستت ساخته است جز اينكه رشتهء ستم به گردن من ناتوان بيندازى و مرا به صد سوراخ و ثقبه بكشانى . . .\r\nقطعه شعر استاد خياط نخى بود كه پايان نداشت . سينه تنگى را بهانه ساخته خود را از آن مغاك تيره و تار بيرون انداختم . حوصله‌ام سر رفته بود و مانند طفلى كه از مكتب گريخته باشد دلم مىخواست گوشهء دنجى بيابم و گلوئى تر كنم و نفسى به آزادى تازه كنم . چشمم در همان حوالى به قهوه‌خانه‌اى افتاد كه پاتوق دوستان بود و هفته‌اى يكى دوبار در آنجا گرد آمده دماغى تر مىكرديم .\r\n\r\nروزنامه‌چى شاعر\r\nوارد شدم . باغچهء كوچك مصفا و پاك و پاكيزه‌اى بود ، از آن باغچه‌هائى كه نمونهء\r\n\r\n","description":"","footnote":"","page_name":" 555 ","page_number":555},
  {"content":"\r\n\r\nذوق و سليقهء هموطنانمان است و از بس فرنگىها از آن تعريف و تمجيد كرده‌اند گاهى مسأله بر خودمان هم مشتبه مىشود و مىپنداريم در سرتاسر جهان مثل و مانند ندارد .\r\nآب پاشيده بودند و بوى بسيار مطبوع خاك و كاه‌گل به دماغ مىرسيد و خودتان خوب مىدانيد كه چقدر مطبوع است . يادم آمد كه فردوسى در « شاهنامه » آرزو كرده است كه او هم بتواند سر گوسفندى را ببرد و من هم آرزو كردم كه اى كاش باغچهء كوچكى و لو به اندازهء يك غربال باشد داشته باشم به شرط آنكه يك دم موش آب جارى هم از كنارش بگذرد .\r\nنفسى تازه كردم و در كنار حوض نشستم و يك شيشه آب على سفارش دادم . دنج و خلوت و بىسروصدا بود . همان چيزى بود كه دلم مىخواست و محتاجش بودم ، مناسب حال زار و خالى از اغيار .\r\nهنوز گلوئى از آن آب على خنك و گواراتر نكرده بودم كه مشترى تازه‌اى از در وارد باغچه شد . فورا شناختمش . ميرزا شكر اللّه از رفقاى قديمم بود . در جوانى با هم در يك مدرسه درس مىخوانديم و سالها بود كه از او بىخبر مانده و او را نديده بودم . او هم مرا شناخت . چون كسى كه چيز عجيبى ديده باشد ، سر را بالا گرفت و چند لحظه نگاهش را به من دوخت و شتابزده به جانبم شتافت .\r\nپس از ماچ و موچ و خوش و بشهاى مرسوم در كنارم نشست و چاى و آب ليمو سفارش داد . معلوم شد كه ميرزا شكر اللّه در مشهد مقدس در ادارهء روزنامهء « ارض طوس » كار مىكند و در آنجا اعتبارى به‌هم زده است و داراى زن و بچه شده است و اكنون از طرف روزنامه براى خريد كاغذ و پاره‌اى لوازم يدكى چاپخانه به تهران آمده است .\r\nچنان خوشحالى نشان داد كه گوئى يعقوب است و به يوسف گمشدهء خود رسيده است . راستش اين است كه وقتى هم باهم در مدرسه بوديم آشنائى ما حتى به درجهء رفاقت هم نمىرسيد ولى جاى كمترين شك و ترديدى نبود كه احساساتى كه با آن همه سرو صدا به منصهء ظهور مىرسانيد خالى از صداقتى نبود .\r\nخوشم آمد و من هم با تأثرى كه عطر يكرنگى پيدا كرده بود از سر مهربانى و صفاى باطن گفتم رفيق ، عمرى است كه يكديگر را نديده‌ايم . راست گفته‌اند كه ديدار يار غابت ابرى است كه در بيابان بر تشنه‌اى ببارد . بگو ببينم در اين مدت چه به سرت آمده است و چه خيالها در ديگ مخيله مىپزى ، چه مىكنى ، و چه كارها مىخواهى بكنى .\r\nغمگين به نظر مىآمد . چشمهايش را به ماهيهاى سرخ حوض دوخت و لب و لوچه را بهم آورد و گفت راستش را بخواهى بقول فرخى يزدى :\r\n\r\n","description":"","footnote":"","page_name":" 556 ","page_number":556},
  {"content":"\r\n\r\n « زندگى كردن ما مُردن تدريجى بود » * « هرچه جان كند تنم ، عمر حسابش كردم » \r\nهمه‌اش خرحمالى است . كار كردن خر است و خوردن يابو . تمام كارهاى اين اداره بار دوش من است و نفع و فايده‌اش تو جيب دگران مىرود . ورد زبانم شده است كه :\r\n آن پير خرى كه مىبرد بار * تا جانَشْ هست مىكُند كار »\r\n« آسودگى آن زمان پذيرد * كز زيستنى چنين بميرد » \r\nدل پرى داشت و كيست در اين دنيا كه دل پرى نداشته باشد . گفتم رفيق غصه نخور پير مىشوى و از دستت رفته است . تو در جوانى شحم و لحمى داشتى و در ميان جوان و جاهلها رنگ و آبت خاطرخواه فراوان داشت . امروز ترا به صورت ديگرى مىبينم . بىادبى است ولى به صورت سوسمار درآمده‌اى . پشم و پيله‌ات ريخته است و پوست به استخوانت چسبيده است . اوقاتت تلخ نشود ولى به قول شيخ سعدى « امروز بيامدى چو يوزى » . تو چنان‌ها بودى ، چرا چنين شده‌اى . آهى كشيد و گفت بله ديگر ، آن روزها گذشت . زندگى سرتاسر همه زهر مار و نيش عقرب است . گفتم رفيق ، پس از يك عمر آمده‌اى دلم را خون بكنى ، يار شاطر باش نه بار خاطر . از جاهاى شيرينش برايم حكايت كن . من خودم به قدر كافى دردسر و غم و غصه دارم ، ديگر لازم نيست تو برايم از خاك طوس چشم روشنى بياورى . خودمان آنقدر داريم كه براى هفت جدّمان كافى است . من خودم همين چند روز پيش اين شعر را به بچه‌هايم ياد دادم و از حفظ كردند :\r\n « هيزم شكاف پيرى فرزانه وقت نزع * مىگفت با قرينش و مىمرد ناگزير »\r\n« تن را مدار رنجه پى دفع رنج من * زين پير يك دو هيزم ديگر شكسته گير » \r\nمىبينى كه دلم به قدر كافى خونين است . حرفى برايم بزن كه قدرى دلم باز بشود .\r\nاز راه دور آمده‌اى و تو هم برايم آيهء يأس مىخوانى . مرحبا به انصافت . دستت درد نكند كه هديهء خوبى برايم آورده‌اى . . .\r\nچاى را داغ داغ و مچ‌مچ‌كنان در چالهء دهان مىريخت و تعجب مىكردم كه چطور دهانش را نمىسوزاند . گفت از دلم خبر ندارى . دلم خون است .\r\n « آن سبو بشكست و آن پيمانه ريخت » . \r\nمن ديگر آن شكر اللّه سابق نيستم . . .\r\nگفتم رفيق ، ترا به خدا اين همه شعر و قافيه تحويل نده . من به قدرى شعر پيچ شده‌ام كه از شعر و هر آنچه شبيه به شعر باشد و وزن و رديف و قافيه داشته باشد بيزارم .\r\nگفت اى بابا ، ما تنها چيزى كه به آن مىنازيم همين شعرمان است و تو مىگوئى كه از آن بيزارى . حق ندارى . . .\r\n\r\n","description":"","footnote":"","page_name":" 557 ","page_number":557},
  {"content":"\r\n\r\nگفتم رفيق ، گل و ميوه بهترين نعمت خداست اما به شرط آنكه تازه باشد و عطر و طراوت و مزه داشته باشد و الا اگر گنديده و بدبو و بىمزه باشد چه خاصيت و چه حسن و لطفى دارد . . .\r\nخنديد و گفت پس خبر ندارى كه من شاعر شده‌ام و داراى ديوان هم هستم . حالا كه براى حرفهاى حق گوش شنوا ندارى بگذار برايت از شعرهاى خودم بخوانم تا دلت باز شود .\r\nتعجب‌كنان گفتم تو و شعر . اگر مىگفتى مشت‌زن و حلّاج و متولى امامزاده و چترباز قشونى شده‌اى قبول و باور مىكردم ولى تو و شاعرى ! العجب ثمّ العجب .\r\nگفت برادر ، الجنون فنون . اما نبايد تعجب بكنى . شاعرى به ارث به من رسيده است مگر نمىدانى كه من نوادهء نعيم الشعراى تويسركانى هستم . جدّ امجدم طاب ثراه بيست و سه هزار بيت شعر دارد كه همه را با هزار زحمت و مشقت جمع‌آورى كرده‌ام و در تاپوئى كه از آرد خالى مانده بود ريخته‌ام و از ترس موش سرش را گل گرفته‌ام و تنها آرزوئى كه در اين دنيا دارم و مىترسم كه بميرم و برآورده نشود اين است كه وسيله پيدا كنم آنها را به صورت ديوان با عنوان « ديوان نعيم » به چاپ برسانم . خودم هم تنها تفريحم همين شعر ساختن شده است . مىدانم كه بند تنبانى است ولى براى خودم ارزش بسيار دارد . بگذار چند بيت از گفتهء خودم را برايت بخوانم .\r\nپيش خودم گفتم عجب طالع شومى دارم . عجب گرفتار شده‌ام . از چاله گريخته‌ام و دارم در چاه مىافتم . فرار كردن از مار است و گرفتار افعى شدن ، بساط غريبى است . جن و انس به صورت شعر درآمده‌اند و به جانم افتاده‌اند و آن سرش پيدا نيست . از زمين و آسمان برايم شعر مىبارد و حالا ديگر از ارض توس هم به سراغم آمده است . قدم نامبارك بنده ، هركجا شعر مىكند زنده .\r\nمنتظر نشد كيف بغلى پاره و پوره را بيرون آورد و از لابلاى امعاء و احشاء آن اوراقى مانند بختش پريشان روى ميز قهوه‌خانه ريخت و با دستمالى كه معلوم بود ماههاست انتظار تنظيف دارد عينك را جلائى داد و با صدائى كه ابدا شباهتى به صداى معمولى او نداشت و گوئى با آلتى در گلويش تعبيه كرده‌اند شروع كرد . گفت غزلى است كه بهار امسال خطاب به معشوقه ساخته‌ام . زبان حال است و ذره‌اى دروغ و مبالغه در آن نيست .\r\nبراى عشق پاك زبان پاك لازم است .\r\nنگاهم را به ريختش دوختم . شباهتى به عشّاق نداشت كمترين نشانه‌اى از يوسف كنعان و مجنون عامرى و خسرو و بهرام و فرهاد كوهكن در تمام وجودش به زور منقاش هم\r\n\r\n","description":"","footnote":"","page_name":" 558 ","page_number":558},
  {"content":"\r\n\r\nبه دست نمىآمد . آن گردن دراز و پشمالوى بوقلمونى و آن بينى بيغوشى و آن چشمهاى قى آلود و وق زده و آن كلّه طاس و على الخصوص آن يك جفت گوش بلبلى كه درست مانند دو بادبزن چرمى كهنه دباغى نشده به دو طرف كلهء قيفى شكلش چسبيده بود با عشق و عشقبازى مناسبتى نداشت . ساكت ماندم و نگاهش كردم سكوتم را علامت قبول پنداشته مشغول خواندن شد :\r\n اى دختر همسايه و اى لعبت سمّار * عشق تو مرا گشته شب‌وروز مددكار\r\nشد مايه تيمار من آن نرگس بيمار * بيمار ، بلى مايهء غم گردد و تيمار\r\nبيمار چو شد مرد ز نيروش بكاهد * نيروش فرايد چو شود چشم تو بيمار \r\nاين چشم بيمار معركه مىكرد ، رستم شده بود ، بجان شاعر ناتوان افتاده بود و دست‌بردار نبود .\r\nغزل به درازى شب يلدا بود ، و صداى شاعر هم هر لحظه اوج بيشترى مىگرفت و ابيات ، آردوار از زير سنگ آسيابش بيرون مىريخت .\r\nامّا . . . اما كم‌كم ديدم ابياتى كه با آن همه هيجان مىخواند بر من به كلى بيگانه نيست و بوى آشنائى دارد ، در فكر فرو رفتم و سرانجام يادم آمد كه اين چشم بيمار و آن همه مضامين آب نكشيده را سابقا در جائى ديده بودم ، خداوندا كجا ديده بودم ، قوه حافظه‌ام به كار افتاد ، ناگهان چنان كه پندارى چراغى در كاسهء مغزم روشن شده باشد ، بخاطرم آمد كه اين ابيات را در ديوان وقار شيرازى ديده بودم ، و حتى يادم آمد كه نسخه‌اى هم از آن برداشته بودم و يقين برايم حاصل شد كه هنوز هم در ميان اوراقم موجود است و اگر جستجو كنم پيدا خواهد شد .\r\nگفتم بارك اللّه رفيق ، شاعر حسابى از آب درآمده‌اى شعرت عطر و بوى شعراى شيراز را مىدهد .\r\nبدون آنكه دست و پايش را گم كند ، گفت مرحبا به تو كه درست حدس زدى ، الحق كه با ذوق و تميزى ، من زياد اشعار حافظ و سعدى و شوريده و تولّلى را مىخوانم و البته بىاثر نمىماند .\r\nدر دل به هرچه دروغگوست ، لعنت فرستادم و به خود گفتم كه دربارهء شعر گفته‌اند كه « احسن اوست اكذب او » و خدا ما را از شرّ شعراى شعردزد در امان بدارد .\r\nدلم بحالش سوخت ولى احساس كردم كه از علاقه‌اى كه بخاطر روزگار جوانى به او داشتم مبلغى كاسته است ، سر مطلب را بهم آوردم و بهانه‌اى تراشيدم و پول چاى و آب ليمو ترش را هم پرداختم و به خدايش سپردم . » « 1 »\r\n\r\n\r\n","description":"","footnote":"\r\n( 1 ) . قصهء ما به سر رسيد از جمال‌زاده از ص 114 تا 125 .\r\n","page_name":" 559 ","page_number":559},
  {"content":"\r\n\r\nدر ساير آثار جمال‌زاده مشكلات و نابسامانيهاى اجتماعى ايران در حدود 70 هشتاد سال پيش با بيانى طنزآميز و انتقادى توصيف شده است ، از جمله در كتاب فارسى شكر است مىنويسد « . . . هنوز چشمم از بالاى صفحهء كشتى به خاك ايران نيفتاده بود كه آواز گيلكى كرجىبانهاى انزلى به گوشم رسيد كه بلاى جان مسافرين شدند و ريش هر مسافرى به چنگ چند پاروزن و كرجىبان و حمال مىافتاد . ولى ميان مسافرين كار من ديگر از همه زارتر بود ، چون سايرين عموما كاسبكارهاى لبّاده دراز باكو و رشت بودند كه به زور چماق و واحد يموت هم بند كيسه‌شان باز نمىشود و جان به عزرائيل مىدهند و رنگ پولشان را كسى نمىبيند ، ولى من بخت برگشتهء مادر مرده مجال نشده بود كلاه لگنى فرنگيم را كه از ميان فرنگستان سرم مانده بود عوض كنم و ياروها ما را پسر حاجى و لقمهء چربى فرض كرده و صاحب صاحب‌گويان دورمان كردند و هر تكه از اسبابهايمان مابه النّزاع ده نفر حمال و پانزده نفر كرجىبان بىانصاف شد و جيغ و فريادى بلند و قشقره‌اى برپا گرديد كه آن سرش پيدا نبود . ما مات و مبهوت و انگشت به دهن ، سرگردان مانده بوديم كه به چه بامبولى يخه‌مان را از جنگ اين ايلغاريان خلاص كنيم ، كه ناگهان صف شكافته شده و عنق منكسر و منحوس دو نفر از مأمورين تذكره با چند نفر فراش سرخ‌پوش با سبيلهاى چخماقى از بناگوش دررفته ، در مقابل ما مانند آئينهء دق حاضر گرديدند و همين كه چشمشان به تذكرهء ما افتاد ، مثل اينكه خبر تير خوردن شاه يا فرمان مطاع عزرائيل را به دستشان داده باشند ، يكه‌اى خورده و لب و لوچه‌اى جنبانيده ، سر و گوشى تكان داده و بعد نگاهشان را به ما دوخته و چندين‌بار قد و قامت ما را از بالا به پائين و از پائين به بالا مثل اينكه به قول بچه‌هاى تهران برايم قبايى دوخته باشند برازنده كرد ، و بالاخره يكيشان گفت : « چطور ! آيا شما ايرانى هستيد ؟ » گفتم : « ماشا الله عجب سئوالى مىفرمائيد ، پس مىخواهيد كجايى باشم ؟ البته كه ايرانى هستم ، هفت جدّم ايرانى بوده‌اند ، در تمام محلهء سنگلج مثل گاو پيشانى سفيد . احدى پيدا نمىشود كه پير غلامتان را نشناسد ! » ولى خير ، خان ارباب اين حرفها سرش نمىشد و معلوم بود كه كار ، كار يك شاهى و صد دينار نيست ، و به آن فرّاشها چنان حكمى كرد كه عجالتا « خان صاحب » را نگاه داريد « تا تحقيقات لازمه به عمل آيد » و يكى از آن فراشها كه نيم زرع چوب چپوق مانند دستهء شمشيرى از لاى شال ريش ريشش بيرون آمده بود دست انداخت مچ ما را گرفت و گفت : « جلو بيفت » و ما هم ديگر حساب كار خود را كرده و ماستها را سخت كيسه انداختيم . اول خواستيم هارت و هورت و باد و بروتى به خرج دهيم ، ولى ديديم هوا پست است و صلاح در معقول بودن . خداوند هيچ كافرى را گير قوم فراش نيندازد ! ديگر پيرت مىداند كه اين پدر آمرزيده‌ها در يك آب خوردن چه بر سر ما\r\n\r\n","description":"","footnote":"","page_name":" 560 ","page_number":560},
  {"content":"\r\n\r\nآوردند . تنها چيزى كه توانستيم از دستشان سالم بيرون بياوريم ، يكى كلاه فرنگيمان بود و ديگرى ايمانمان كه معلوم شد به هيچ كدام احتياجى نداشتند و الا جيب و بغل و سوراخى نماند كه در آن يك طرفة العين خالى نكرده باشند و همين كه ديدند ديگر كماهوحقه به تكاليف ديوانى خود عمل نموده‌اند ، ما را در همان پشت گمركخانهء ساحلى انزلى تو يك هولدونى تاريكى انداختند كه شب اول قبر پيشش روز روشن بود و يك فوج عنكبوت بر در و ديوارش پرده‌دارى داشت و در را از پشت بستند و رفتند و ما را به خدا سپردند .\r\nمن در بين راه تا وقتى كه با كرجى از كشتى به ساحل مىآمديم از صحبت مردم و كرجىبانها جسته‌جسته دستگيرم شده بود كه باز در تهران كلاه شاه و مجلس تو هم رفته و بگير و ببند از نو شروع شده و حكم مخصوص از مركز صادر شده كه در تردد مسافرين توجه مخصوص نمايند و معلوم شد كه تمام اين گير و بستها از آن بابت است مخصوصا كه مأمور فوق العاده‌اى هم كه همان روز صبح براى اين كار از رشت رسيده بود ، محض اظهار حسن خدمت و لياقت و كاردانى ديگر تر و خشك را باهم مىسوزاند و مثل سگ هار به جان مردم بىپناه افتاده و در ضمن هم پا تو كفش حاكم بيچاره كرده و زمينهء حكومت انزلى را براى خود حاضر مىكرد و شرح خدمات وى ديگر از صبح آن روز يك دقيقه راحت به سيم تلگراف انزلى به تهران نگذاشته بود .\r\nمن در اول امر چنان خلقم تنگ بود كه مدتى اصلا چشمم جايى را نمىديد ، ولى همين‌كه رفته‌رفته به تاريكى اين هولدونى عادت كردم ، معلوم شد مهمانهاى ديگرى هم با ما هستند . اول چشمم به يك نفر از آن فرنگى مآبهاى كذايى افتاد كه ديگر تا قيام قيامت در ايران نمونه و مجسمهء لوسى و لغوى و بيسوادى خواهند ماند . يقينا صد سال ديگر هم رفتار و كردارشان تماشاخانه‌هاى ايران را ( گوش شيطان كر ) از خنده روده‌بر خواهد كرد .\r\nآقاى فرنگى مآب ما با يخه‌اى به بلندى لولهء سماورى كه دود خط آهنهاى نفتى قفقاز تقريبا به همان رنگ لولهء سماورش هم درآورده بود در بالاى طاقچه‌اى نشسته و در تحت فشار اين يخه كه مثل كندى بود كه به گردنش زده باشند ، در اين تاريك و روشنى غرق خواندن كتاب « رومانى » بود . خواستم جلو رفته يك « بن جور موسيونى » قالب زده و به يارو برسانم كه ما هم اهل بخيه‌ايم ، ولى صداى سوتى كه از گوشه‌اى از گوشه‌هاى محبس به گوشم رسيد مرا از اين كار منصرف كرد . . . »\r\n« روى زمين هيچ چيز پايدار نيست . زندگى ما مانند شراره‌ايست كه از اصطكاك چوب پيدا شده ، زمانى روشن مىشود و دوباره خاموش مىگردد ولى ما نمىدانيم از كجا آمده و به كجا خواهد رفت .\r\nبودا\r\n\r\n","description":"","footnote":"","page_name":" 561 ","page_number":561},
  {"content":"\r\n\r\n\r\nنمونه‌يى از آثار صادق هدايت\r\nصادق هدايت\r\n\r\nآخرين لبخند\r\n: در اطاق باشكوهى كه با شمعهاى متعدد و خوشبو روشن و از قاليهاى بىمانند مفروش و بدنهء ديوار از پارچه‌هاى ابريشمى گرانبها پوشيده شده بود ، روزبهان برمكى ، آزاد بخت برمكى ، گشواد برمكى ، سردار لشكر خراسان و برزان برمكى رييس خراج ، دور هم جمع شده بودند تا راجع به پيش‌آمدهاى دربار خليفه مشورت بكنند . كلاه آنها پوستى بلند و خرقه‌هاى ترمه پوشيده بودند . جلو شاه جامهاى شراب ، ميوه و شيرينى در ظرفهاى گرانبها چيده شده بود . به قدرى حركات ، لباس و وضع آنها باهم جور مىآمد ، به قدرى اين مجلس با جلال و شكوه بود كه به نظر مىآمد يك تكه از زندگى اشرافى پايمال شدهء دورهء ساسانيان دوباره جان گرفته و زنده شده بود .\r\nآزاد بخت با حرارت مخصوصى دستش را تكان مىداد و مىگفت : « از خليفه هرچه بگوئيد برمىآيد ، من از اول در صداقت او شك داشتم و حالا كه احتياجى به ما ندارد ، ضديت خودش را آشكار خواهد كرد . »\r\nگشواد گفت : « چيزى كه به ضرر ما تمام شد ، نفاقيست كه ميان جعفر و پدر و برادرانش افتاده . جعفر از روى ديوانگى نقشهء ما را خراب كرد . آن حكايت عشقبازى او با عباسه ، زنيكهء چهل ساله ! بعد هم همدست شدن او با عبد الملك صالح كه بر ضد خليفه اقدام كرده بود و مبلغ گزافى كه از خزانه برداشت به او داد و مچش باز شد . همهء اين كارهاى جعفر بود كه هارون را نسبت به برمكيان بدگمان كرد . در صورتى كه اقدامات يحيى و فضل سنجيده و از روى فكرست . »\r\nبرزان گفت :\r\nحالا هم مدتيست كه خليفه نسبت به جعفر سرد شده و زرارة بن محمد را رفيق كيف و مجالس بزم خودش كرده و از قرارى كه موسى در كاغذ خودش به من نوشته بود ، هارون يحيى بن عبد الله را كه با جعفر ساخته بود حبس مىكند و به جعفر فرمان مىدهد او را بكشد ، ولى جعفر او را آزاد مىكند و فضل بن ربيع اين خبر را به هارون مىدهد و همين بيشتر باعث كدورت بين خليفه و برمكيان شده بود . »\r\nآزاد بخت : « اين دليل نمىشود كه هارون همه برمكيان را غضب بكند . چون از اول\r\n\r\n","description":"","footnote":"","page_name":" 562 ","page_number":562},
  {"content":"\r\n\r\nخودش حامى جعفر بود و مىدانست كه ميان او با پدر و برادرانش خوب نيست . »\r\nبرزان : « اين يكى از علل آنست ، ولى مخالفت عيسى پسر ماهان را نبايد فراموش كرد . همين مرد كه به كمك يحيى به حكومت خراسان رسيد ، به خليفه خبر داده كه برمكيان به دين نياكانشان علاقه دارند و بيدينى و مجوسى و دين زرتشتى را تشويق مىكنند . به‌همين مناسبت مدتيست كه هارون چند نفر را ناظر اعمال و كارهاى ما كرده است . از طرف ديگر به موسى نسبت طغيان و سركشى داده‌اند . يكى از خويشان خليفه به او نوشته : « بسيارى از مردم موسى را به چشم امام حقيقتى نگاه مىكنند و خمس مال خودشان را به او مىدهند . » و ابو ربيعه به هارون نوشته : « در روز قيامت خليفه چه جواب مىدهد كه مملكت مسلمان را به دست برمكيان مرتد و زنديق سپرده است ؟ »\r\nآزاد بخت : « من امروز صبح قاصد از باميان داشتم ، مىگفت كه در بلخ مرض و با آمده و اهالى آنجا كه تازه مسلمان شده بودند ، چون ناخوشى را غضب خدا تصور كرده‌اند ، دوباره به دين بودايى برگشته‌اند . البته اين خبر كه به خليفه برسد ، گمان مىكند به تحريك برمكيانست . »\r\nبرزان : « به اضافه هيچ مىدانيد كه هارون بىجهت از انس بن ابى شيخ منشى جعفر ، بهانه گرفت و سرش را بريد ؟ اين قضيه را فضل به فال بد گرفته و مقدمهء مبارزهء خليفه با برمكيان مىداند . »\r\nگشواد : « اين تقصير خودمان بود كه طرز مملكت‌دارى را به عربها آموختيم ، قاعده براى زبانشان درست كرديم ، فلسفه براى آيينشان تراشيديم ، برايشان شمشير زديم ، جوانهاى خودمان را براى آنها به كشتن داديم ، فكر ، روح ، صنعت ، ساز ، علوم و ادبيات خودمان را دو دستى تقديم آنها كرديم ، تا شايد بتوانيم روح وحشى و سركش آنها را رام و متمدن بكنيم ، ولى افسوس ! اصلا نژاد آنها و فكر آنها زمين تا آسمان با ما فرق دارد و بايد هم همين‌طور باشد . اين قيافه‌هاى خشن ، رنگهاى سوخته ، دستهاى كوره بسته براى درك روح اسلام آمادگى ندارد . افكارى كه در آن محيط نامساعد نشوونما كرده بهتر ازين نمىشود ، تمام ساختمان بدن آنها گواهى مىدهد كه براى دزدى و خيانت درست شده ، اين عربها كه تا ديروز پاى برهنه دنبال سوسمار مىدويدند و زير سياه چادر زندگى مىكردند ، نبايد هم بيش از اين از آنها متوقع بود و اگر ظاهرا هارون روى خوش به ما نشان مىداد و اظهار لطف مىكرد ، در خفا كينهء نژاد ما را در دلش مىپرورانيد و تشنه به خون ايرانيان بود و حالا كه به مقصود خودشان رسيدند و فكر عرب مثل دنبلى كه سرباز بكند دنياى متمدن را ملوث كرده ، واضحست كه احتياجى به ما ندارد . »\r\n\r\n","description":"","footnote":"","page_name":" 563 ","page_number":563},
  {"content":"\r\n\r\nآزاد بخت : « خالد ، يحيى ، فضل و جعفر همه جواهرهاى گرانبها و پولهاى سرشارى كه صد سال در بتكدهء نوبهار جمع شده بود ، مثل ريگ نثار اين عربهاى موشخوار كردند و به هر شاعر بىسر و پا ثروتهاى هنگفت بذل و بخشش كردند و در نتيجه بغض و كينه و حسادت آنان را براى خودشان خريدند ، اصلا هارون به دم و دستگاه ، به پول ، به فكر ، به جاه و جلال و حتى به طرز و آداب زندگى ما حسد مىبرد ، به وجود برمكيان حسد مىبرد ، به كارآمدى آنها حسد مىبرد ، نه او بلكه همهء عربهايى كه دور ما كار مىكنند و تملقمان را مىگويند ، همه دشمن خونى ما هستند و منتظر يك اشتباه هستند تا انتقام نژاد خودشان را بگيرند . »\r\nروزبهان : « اشتباه است ، برمكى و پسرانش با خليفه ساختند و به آيين آنها گرويدند تا بتوانند در افكار و اعمال آنها نفوذ پيدا كنند و دين آنها را ضعيف بكنند و خرده‌خرده از بين ببرند ، از نو پرستشگاه نوبهار را بسازند و مردم را به كيش بودايى دعوت كنند و به خليفه بشورند . براى همين بود كه آنها كوشش كردند تا اطمينان خاطر عربها را به دست بياورند و به مقصودشان هم رسيدند . همهء خلفاى عرب مانند عروسكهاى خيمه شب بازى ، دست نشاندهء برمكيان بودند و در حقيقت هنوز هم آنها هستند كه فرمانروايى دارند ، اما آنچه كه مربوط به نظام مملكت است ، اگر عربها خودشان را از كمك برمكيان بىنياز مىدانند اشتباه مىكنند . چون هر دقيقه كه آنها از كار كناره بگيرند ، نظام مملكت از هم گسيخته خواهد شد و اگر كمكهاى مادى و معنوى از طرف ما به عربها شد ، آن هم براى پيشرفت مقصود خودمان بود . عرب چه مىخواهد ؟ يك مشت طلا و نقره و يك حرمسراى پر از زن ، اين منتهى آرزو و آمال آنهاست . اصلا پيشرفت عربها هم براى همين بود و اين بهشت موعود برايشان مهيا شد . پس نقشهء برمكيان تاكنون عملى شده ، حالا هم هنوز نگذشته ، ما بايد نتيجهء زحمات آنها را دنبال بكنيم و آن قتل عام عربها و استقلال ايرانست . »\r\nبرزان : « فضل در كاغذ اخير خود نوشته بود كه مواظب خودتان باشيد ، تا مىتوانيد با عربها كمتر آميزش بكنيد و آنها را به خودتان راه ندهيد و مخصوصا قيد كرده بود كه من همهء اميدم به خراسانست ، چون نفوذ ما در آنجا بيشترست و دور از مقر خليفه افتاده .\r\nطورى بايد كرد كه خراسان تا حدود بلخ به خليفه بشورند و او مستأصل بشود و مجبور بشود تا يكى از ما را براى سركوبى اهالى خراسان بفرستد . آن‌وقت لشگر خليفه را برضد او اغوا مىكنيم و همهء عربها را از ميان مىبريم و خراسان را مستقل مىكنيم . هرگاه در اين كار اغفال بشود هستى ما به باد خواهد رفت و همهء وسايل مهياست . ولى قيد كرده\r\n\r\n","description":"","footnote":"","page_name":" 564 ","page_number":564},
  {"content":"\r\n\r\nبود كه منتظر كاغذ من باشيد ، چون هنوز وضعيت معلوم نيست و نمىتوانم تصميم قطعى خودم را بنويسم . »\r\nآزاد بخت به گشواد گفت : « آيا شما اطمينان كامل به لشكر خودتان داريد و در موقعش اوامر را انجام خواهند داد ؟ »\r\nگشواد : « از اين حيث مطمئن باشيد ، به يك اشارهء من تمام سران سپاه برضد خليفه مىشورند و قتل عام عربها در خراسان عملى مىشود ، ولى فقط منتظر فيروز ، چاپار فضل هستم . »\r\nآزاد بخت : « درين صورت پيش ازين كه عيسى پسر ماهان برگردد بايد اين كار را انجام داد . »\r\nروزبهان : « پيش از اين‌كه هارون حكم قتل همه برمكيان را بدهد . »\r\nآزادبخت : « اگر حكم خليفه پيش از كاغذ فضل برسد ؟ »\r\nبرزان : « غير ممكن است ، اخبار ما هميشه دو روز پيش از قاصد خليفه به توس مىرسد . چون بهترين چاپار ، چاپار برمكيانست . »\r\nولى درين بين روزبهان از جعبهء طلايى كوچكى حبى بيرون آورد ، در دهنش گذاشت و رويش يك جام شراب نوشيد و از جايش بلند شد . آزادبخت ، برزان و گشواد اگرچه به حضور او محتاج بودند ، ولى عادت به اين غيبت مرموز و ناگهانى روزبهان داشتند و جرئت نكردند كه او را از رفتن باز دارند ، زيرا كه موضوع صحبتشان بىاندازه مهم و وجود روزبهان كه به استقامت رأى او اطمينان داشتند در آنجا لازم بود . روزبهان خيلى آهسته از در خارج شد ، دم در دو بچه كه فانوس در دست داشتند جلو او افتادند .\r\nشهر توس با مسجدها ، باغها و كوشكهايش در تاريكى و خاموشى فرورفته بود ، تنها آهنگ دوردست زنگ شتر و صداى آواز خواننده‌اى خاموشى را فاصله به فاصله مىشكست و نسيم ملايمى كه مىوزيد بوى گل اقاقيا در هوا پراكنده كرده بود .\r\nروزبهان مثل اينكه در حال طبيعى نبود ، از دو سه كوچه تنگ و تاريك گذشته ، چشمهايش به روشنايى لرزان فانوس خيره شده بود ، بدون اين‌كه به اطرافش نگاه بكند .\r\nهمين كه دم در خانه‌اش رسيد ، نوكرانش تعظيم كردند و در باغ باز شد ، صداى آبشار و هواى نمناك از آن بيرون آمد .\r\nزرين‌كمر ، غلام مخصوص روزبهان جلو رفت و بىآنكه چيزى بگويد كاغذ بسته‌اى به دست او داد . روزبهان كاغذ را گرفت و مانند اينكه فكرش جاى ديگر بود همينطور رفت و زرين‌كمر به دنبالش افتاد . از دالانهاى پيچ در پيچ گذشت ، جلو در آهنينى رسيد ،\r\n\r\n","description":"","footnote":"","page_name":" 565 ","page_number":565},
  {"content":"\r\n\r\nزرين كمر آن را باز كرد ، در سنگين آهنين كه روى آن نقش و نگارها و كنده‌كارى هندى بود باز شد . روزبهان داخل تالارى شد و زرين كمر نيز پشت سر او وارد شده و در را از پشت سر بست . اتاق بزرگى مانند حوضخانه پديدار شد كه با چند قنديل از عاج كه شيشه‌هاى رنگين داشت روشن بود . قنديلهاى بزرگ و كوچك با روشنايى خفه و مرموز و رنگهاى گوناگون حالت باشكوهى به اين‌جا داده بود . بالاى اتاق مجسمهء بزرگى از مفرغ به بلندى دو گز گذاشته شده بود كه بودا را به حالت نشسته نشان مىداد و چشمهاى او كه از ياقوت بود با رنگ آتشين مىدرخشيد ، صورت او تودار ، مرتب و شبيه حجاريهاى هندى بود كه چهار زانو نشسته بود ، با شكم بزرگ جلو آمده و دستهايش را روى زانويش گذاشته بود ، ابروهايش باريك ، بينى كوچك و حالت چشمهايش مثل اين بود كه در فضاى تهى نگاه مىكرد و لبخند تمسخرآميز ، لبخند فلسفى روى لبهايش خشك شده بود . مثل اين بود كه لحظه‌هاى خوش زندگيهاى پيشين خود را به ياد مىآورد و دو شيار گود كنار لبهايش افتاده بود . از تمام صورت او حالت آرامش ، اطمينان ، تمسخر و تحقير هويدا بود .\r\nجلو آن را پرده‌اى از تور نازك ابريشمى كشيده بودند و دو بخوردان دو طرف مجسمه گذاشته شده بود كه از ميان آن حلقه‌هاى آتش بيرون مىآمد و دود معطرى در هوا پراكنده مىكرد .\r\nدور بدنهء ديوار تصوير بودا ، فرشته‌ها و خادمان و پرده‌هاى نقاشى مربوط به « زندگى بودا » ملاقات بودا با گوپا نامزدش ، ملاقات او با گدا با مرتاض و با مرده و غيره كشيده شده بود و پايين ديوار ، سرخى جگركى به رنگ لثهء دندان بود . از ميان اين محوطه ، چشمهء كوچكى مىجوشيد و در جوى پهنى به شكل آب‌نما كه از سنگ رنگين تراشيده شده بود آب موج مىزد و مىگذشت . كنار جوى جلو چشمه يك دشك بزرگ از پر قو افتاده بود كه رويش بالشهاى كوچك رنگ برنگ قلابدوزى و از پارچه‌هاى ابريشمى افتاده بود .\r\nروزبهان همين كه وارد شد ، رفت روى دشك چهارزانو نشست و به صورت بودا خيره نگاه مىكرد . مثل اينكه مىخواست افكار خودش را جمع بكند . گلوى او خشك و مزهء صمغ كاج در دهنش گرفته بود ، افكارش مغشوش و احساس خوشحالى ناگهانى در او پيدا شد . بطورى كه از شيار طويلى كه كنار لبهاى او انداخت ديده مىشد . درين بين دختر بچه سال خوشگلى با لباس بلند سفيد ، چشمهاى درشت ، موهاى مشگى كه به سرش چسبانيده بود با بازوى لخت ، بلند بالا ، گوشوارهء حلقه‌اى بزرگ به گوشش ، با كفشهاى نرم و پاهاى كوچكش مانند سايه‌هاى پرى . كوزهء شرابى را كه در دست داشت آورد كنار دشك گذاشت و نشست ، بعد جامى شراب ريخت و به دست روزبهان داد .\r\n\r\n","description":"","footnote":"","page_name":" 566 ","page_number":566},
  {"content":"\r\n\r\nزرين‌كمر رفت ، پردهء شفاف را از جلو مجسمه بودا پس زد ، بعد ساز ظريفى كه شبيه ستار بود با خودش آورد و پايين دشك نشست .\r\nگلچهر و زرين‌كمر هردو اهل سغد و مانند دو موجودى بودند كه ممكنست از ميان ابر و دود درآمده باشند . جلو روشنايى خفهء قنديل با وضع مرموز اين سردابه ، بيشتر افسون مانند به‌نظر مىآمدند . صورت آنها خوشگل ، ظريف و مؤدب بود . ظاهرا آرام ، بدون فكر و احساسات و بىسروصدا بودند ، مانند دو فرشته ، مثل آن فرشته‌هايى كه روى ديوار كشيده بودند .\r\nزرين‌كمر شروع كرد به ساز زدن ، لبخند گذرنده‌اى روى لبهاى نيمه‌بازش موج مىزد ، مثل اينكه يادگارهاى دور و خوشى جلوش نقش بسته بود . اين يك آهنگ سغدى بود كه نخست ، آهسته و ملايم و بريده‌بريده بود و كم‌كم بلند ؛ تند و مهيج مىشد و يك مرتبه فروكش مىكرد . نوايى بود كه تنها نتهاى اصلى آن را دست‌چين كرده بودند و براى گوشهاى معمولى معنى خارجى نداشت ولى هر زخمه‌اى كه به تارهاى ساز مىزد ، براى روزبهان پر از احساسات و نكات موشكاف بود ؛ مثل اينكه پرده و مقام مفصلى را درين نغمه تا اندازه‌اى كه ممكن بود مختصر كرده بودند و فقط به نكات اصلى آن اشاره مىشد و شنونده باقى آن را در فكر خودش تكميل مىنمود .\r\nدر صورتى كه گلچهر پشت‌سرهم جام شراب را از كوزه پر مىكرد و به دست روزبهان مىداد كه به يك جرعه مىنوشيد . آهنگ‌ساز بيش از پيش ملايم و مرموز شده بود ، مثل اينكه اين آهنگ براى گوشهاى غيرمادى ، براى گوشهاى آسمانى درست شده بود .\r\nنگاه روزبهان به صورت بودا خيره شده بود و گاهى برمىگشت و به امواج آب مىنگريست . نقشهاى روى ديوار به نظرش همه جان گرفته بودند ، چون اين آهنگ به آنها روح مخصوصى دميده بود ، لرزش تارهاى ساز در هوا مىپيچيد ، مثل اين بود كه تمام ذرات هوا از آن متأثر مىشد و حتى آب چشمه و مجسمهء بودا و نقشهايى كه به ديوار كشيده بودند به آهنگ ساز لبخند مىزدند .\r\nآهنگ دور و آسمانى ساز همهء ذرات وجود روزبهان را با امواج آب آغشته و ممزوج مىكرد و يكى مىگردانيد . مثل اين بود كه درين دقيقه‌ها زندگى او با اين امواج جور و اخت شده بود . يك زندگى تازه و اسرارآميز در خودش حس مىنمود و اسرار خلقت را مىسنجيد و به امواج آب نگاه مىكرد كه به آهنگ ساز پيچ و خم مىخورد و روى سطح آب ناپديد مىگرديد . درين ساعت به قدرى در افكار خودش آغشته بود مثل اين بود كه\r\n\r\n","description":"","footnote":"","page_name":" 567 ","page_number":567},
  {"content":"\r\n\r\nدر برزخ ما بين عدم و وجود واقع شده و همان دم را زندگى مىكرد . بىآنكه به گذشته ، آينده و زمان و مكان خودش آگاه باشد ، يك نوع حالت خلسه و از خود بى خود شدن بود كه به هيچ‌چيز به زندگى و مرگ خودش هم وقعى نمىگذاشت .\r\nگلچهر همينطور كه به او شراب مىداد ، مواظب حركاتش بود تا ببيند كى به عادت هر شب او را كافيست و آنها را مرخص مىكند ، ولى با تعجب مىديد كه روزبهان بيش از هر شب مىنوشد و او با دلربايى مخصوصى جامهاى مى را پىدرپى به دست روزبهان مىداد و خودش را به او مىچسبانيد . ناگهان درين بين بند روى شانهء گلچهر پاره شد ، لباسش پائين افتاد ، سينه و يك پستانش بيرون آمد .\r\nاگرچه به نظر مىآمد كه روزبهان متوجه او نيست ، ولى عوض اينكه اين دفعه جام شراب را از او بگيرد دست انداخت كمر گلچهر را گرفت و به سوى خود كشانيد و لبهايش را نزديك لبهاى او برد ولى دوباره مثل اينكه كوشش فوق العاده كرده باشد ، گلچهر را عقب زد ، جام شراب را گرفت و با حركت دست ، گلچهر و زرين‌كمر را مرخص كرد .\r\nهمين كه از در بيرون رفتند ، روزبهان گردى از جيبش درآورد ، در شراب ريخت و نوشيد و باز در صورت بودا خيره شد .\r\n* * * روزبهان برمكى و خانواده‌اش همه بودايى بودند ، جدش برمك پسر جاماسپ از خانواده‌هاى بزرگ ايرانى و پشت در پشت از زمان اشكانيان به نگاهبانى پرستشگاه بودايى نوبهار در بلخ اشتغال داشتند . روزبهان نوهء حسن برادر خالد برمكى و مادرش دختر مغ پادشاه چغانيان بود . بتكدهء نوبهار به اسم « نووه و هاره » كه به زبان سانسكريت پرستشگاه نو معنى داشته و به فارسى نوبهار مىناميدند ، يكى از بزرگترين معابد بودايى به شمار مىآمده كه از چين و هندوستان و حتى بيشتر شاهان خراسان در عهد ساسانى به زيارت آنجا مىرفته‌اند و جلو بت بزرگ بودا كرنش مىكرده‌اند و دست متولى آنجا را مىبوسيده‌اند . در سنهء 42 هجرى ، عبد اللّه بن عمر بن قريش به قيس بن حيطان اسلمى ، حكم كرد و او را فرستاد تا شهر بلخ را فتح و معبد نوبهار را خراب كرد ، ثروت آنجا را چاپيدند و سه در آهنين و يك نقرهء در آنجا را بردند .\r\nبرمكيان صورت ظاهر به اسلام گرويدند ولى در باطن علاقه به كيش قديم خود داشتند . در زمان اقتدار خودشان دوباره معبد بودايى را مرمت كردند كه بعد به اسم آتشكده معروف شد . اگرچه برمكيان ظاهرا با عربها ساختند ، ولى در خفا بر ضد خلفاى عرب كنكاش مىكردند و منتظر موقع مساعد بودند تا ايران را دوباره از چنگ عرب‌ها\r\n\r\n","description":"","footnote":"","page_name":" 568 ","page_number":568},
  {"content":"\r\n\r\nبيرون بياورند و كم‌كم به قدرى نفوذ پيدا كردند كه همهء كارهاى عمدهء لشگرى و كشورى به دست آنها اداره مىشد .\r\nهرچند هارون چندين‌بار كارهاى مهم به روزبهان تكليف كرد ، ولى او شانه خالى كرد . تمام روز را مشغول كار و اقدام بود ، ولى هر شب سر ساعت معين نزديك نصف شب ، همهء كارهاى روزانه و ملاقاتهاى طولانى و خسته‌كننده‌اى كه ازو مىكردند ترك مىنمود و به كوشك زيرزمينى خودش مىرفت ، ولى صبح كه از آنجا بيرون مىآمد زندگى پرآشوب و پرمشغله و كارهاى پرزحمتى را در عهده داشت . چه او طرف اطمينان يحيى و فضل و موسى و محمد برمكى بود و اجراى نقشهء آنها را كه استقلال خراسان تا بلخ و باميان و تا نزديك عراق بود به عهده گرفته بود تا عملى بكند . روزبهان كاردان و دانشمند بود و پيوسته با علماء ، فقها و شعرا و دانشمندان برهمايى ، بودايى ، زرتشتى ، مانوى ، مزدكى ، عيسوى و اطبائى كه از گندى شاهپور مىآمدند مجالس مباحثه داشت ، ولى شبها بعد از آنكه حب مخصوصى را كه نگاهبان معبد « نوه سنغارامه » برايش از بلخ مىفرستاد مىخورد ، حالتش عوض مىشد و احتياج به كوشك زيرزمينى خود مىداشت .\r\nبطورى كه زندگى او دو حالت متضاد و متغير پيدا كرده بود : روزها پر از كار و جديت و شبها آسايش و استراحت و آن هم به طرز مخصوصى در كوشك خاموشى خودش پناه مىبرد و اين اسم را روى آن گذاشته بود چون كه در آنجا حرف زدن ممنوع بود .\r\nوقتى كه شبها سر ساعت معين يك شخص ثانوى مانند سايه يا يك روح ديگر به او حلول مىكرد ، در افكار فلسفى خودش غوطه‌ور مىشد . اما روزبهان بيشتر از لحاظ ذوقى و هنرمندى متمايل به دين بودايى بود و حتى از خودش در اصول دين بودا دخل و تصرف كرده بود و رنگ و روى ايرانى به آن داده بود . يعنى از رياضت و خشگى و گذشت مذهب بودا كاسته بود . مثلا در آن شراب را جايز مىدانست و در موضوع گذشت و پرهيز ، عقيده مخصوصى را اتخاذ كرده بود ، زيرا پرهيز و رياضت را در محروم ماندن از لذت نمىدانست و برعكس مىخواست با داشتن همهء وسايل از كيف و تفريح خوددارى و پرهيز بكند .\r\nاز اين جهت در كوشك خاموشى خودش هرگونه وسايل خوشى را آماده كرده بود ، صورتهاى زيبا ، باده‌هاى گوارا ، سازهاى خوب ، تركيبهاى كامل ، ظرافت ، تناسب و جوانى كه در ناله ساز ، نشئه شراب و بوى عطر بود ، دنياى حقيقى و افكار روزانهء خود را فراموش مىكرد و در يك رشتهء خوابها و رؤياهاى فلسفى فرو مىرفت . اين را رياضت و پرهيز حقيقى مىپنداشت و با اين وسيله مىخواست ميل و خواهش را در خودش بكشد و\r\n\r\n","description":"","footnote":"","page_name":" 569 ","page_number":569},
  {"content":"\r\n\r\nمعدوم بكند و از همه احتياجات و لذات دنيا چشم بپوشد ، تا به درجهء سعادت بودا برسد .\r\nاين كليد خوشبختى كه مردم معمولى از آن بىخبر بودند ، ولى چيزى كه بيشتر از همه در مذهب بودا برايش كشش و گيرندگى داشت ، مجسمه خود بودا و به‌خصوص لبخند سخت ، تمسخرآميز ، تودار و ناگفتنى او بود ، همانند امواج تارهاى ساز مانند موج آب . اين آب درخشانى كه پرتو شيشه‌هاى رنگين قنديلها در آن منعكس شده بود و در آب‌نماى ميان كوشكش روى هم مىلغزيد و رد مىشد ، فلسفهء روزبهان تقريبا از همين امواج آب و لبخند بودا به او الهام شده بود و فلسفه‌اش فلسفهء موج بود . چون او در همهء هستيها ، در همهء شكل و در همهء افكار و چيزها يك موج گذرندهء دمدمى بيش نمىديد و سرتاسر آفرينش به نظر او يك سطح آب آرام بود ، مانند سطح آب‌نماى خودش كه باد بىموقعى روى آن وزيده بود و چين و شكنجهاى موقتى روى آن انداخته بود و زمانى كه اين باد آرام مىگرفت دوبارهء همهء هستيها به اصل خودشان در « نيروانه » در نيستى جاودان غوطه‌ور مىباشد .\r\nزندگى ، مرگ ، خوشى و ناخوشى ، همهء اينها يك موج دمدمى ، يك موهوم گذرنده و پل گذرگاهى بود كه در نيستى نيروانه ممزوج مىشد ، يك وزش باد بود كه از روى هوا و هوس روى سطح آب گذشته بود . زندگى به نظرش مسخرهء غم‌انگيزى بود و او داروى غم را تنها در كشتن ميل و خواهش مىدانست ، بلكه اين اندوه را در جامهاى باده فرو مىنشاند ولى در عين‌حال مىخواست ميل و علاقهء به زندگى را در خودش بكشد و چون بر طبق قوانين بودا همين ميل و رغبت بود كه حلول و نشئات روح را روى زمين ادامه مىداد و هركس مىتوانست اين ميل را بكشد ، در نيستى و عدم مىرفت اين خودش سعادت ابدى بود .\r\nبه نظر روزبهان ، لبخند بودا فلسفهء موج او را تأئيد مىكرد . چون لبخند او مانند يك موج گذرنده بود كه روى صورتش نقش بسته بود . مدتها بود كه روزبهان كوشش مىكرد تا حالت بودا را به خودش بگيرد و هر شب همين كارش بود كه تقليد لبخند او را مىكرد ، لبخند تودار ، بشاش و غمناك و بزرگ‌منش . او مىخواست تقليد لبخند او را بكند و حالت سعادت بودا را در خودش حس بنمايد .\r\nولى چون امشب ميل شهوت نسبت به گلچهر در خودش حس كرد ، اين بود كه گردى در جام شراب ريخت و نوشيد و به صورت بودا خيره شد . آيا اين داروى مرگ و يا داروى خواب بود ؟\r\n* * *\r\n\r\n","description":"","footnote":"","page_name":" 570 ","page_number":570},
  {"content":"\r\n\r\nپيش از اينكه نقشه روزبهان اجرا بشود ، در همان شب كه 13 صفر 187 بود چاپار خليفه رسيد و حكم قتل عام برمكيان را دادند . درين شب هزار و دويست نفر زن و بچه كسان و بستگان و غلامان و طرفداران برمكيان را قتل عام كردند .\r\nفردايش هنگامى كه چند نفر عرب در آهنين كوشك خاموشى را شكستند و وارد شدند ، قنديلها خاموش شده بود ، تنها آتش از دهنه بخوردان زبانه مىكشيد و به‌طرز ترسناكى مجسمهء بودا را با لبخند تمسخرآميزش روشن كرده بود ، روزبهان روى تشك چهارزانو يله داده بود و سر جايش خشك شده بود ، پهلوى او سازى شبيه ستار و يك كوزهء شراب بود و در دست چپ او كاغذى مچاله شده بود . يكى از عربها جلو رفت كاغذ را از دستش بيرون آورد . مهر فضل پسر يحياى برمكى روى آن بود و در آن حكم قتل‌عام عربها و استقلال خراسان نوشته شده بود . صورت روزبهان خم و در آب منعكس شده بود ، چشمهايش با روشنايى كبود و بىحركت مىدرخشيد و لبخند تمسخرآميز ، لبخند فلسفى بودا روى لبهايش نقش بسته بود . اين لبخند كه در امواج آب‌نما منعكس شده بود ، ترسناك به نظر مىآمد ، مثل اينكه مىخواست بگويد : « اين هم يك موج بيش نيست ، اين هم يك موج مسخره‌آميز و گذرنده است ، مثل موج آب ، مثل لبخند بودا » و اين پيش‌آمدها هم به نظرش دمدمى و گذرنده بود و مرگ هم آخرين درجهء مسخره و آخرين موج آن به شمار مىآمد ! » « 1 »\r\nنمونه‌يى از نثر بوف كور : « . . . مه غليظ اطراف جاده را گرفته بود ، كالسكه ، با سرعت و راحتى مخصوص ، از كوه و دشت و رودخانه مىگذشت . اطراف ، يك چشم‌انداز جديد و بىمانندى پيدا بود كه نه در خواب و نه در بيدارى ديده بودم ، كوهها بريده‌بريده ، « 3 » درختهاى عجيب و غريب تو سرى خورده ، نفرين زده از دو جانب جاده پيدا بود كه از لابلاى آن ، خانه‌هاى خاكسترى رنگ به اشكال سه گوشه ، مكعب و منشور با پنجره‌هاى كوتاه و تاريك بدون شيشه ديده مىشد . اين پنجره‌ها به چشمهاى گيج كسى كه تب هذيانى داشته باشد ، شبيه بود . نمىدانم ديوارها با خودشان چه داشتند كه سرما و برودت را تا قلب انسان انتقال مىدادند ، مثل اين بود كه هرگز يك موجود زنده نمىتوانست در اين خانه‌ها مسكن داشته باشد ، شايد براى موجودات اثيرى « 2 » اين خانه‌ها درست شده بود . » « 3 »\r\n\r\n\r\n","description":"","footnote":"\r\n( 1 ) . نويسندگان پيشرو ايران پيشين ص 77\r\n( 2 ) . اثيرى منسوب به اثير و اثير كرهء آتش است كه بالاى كرهء هوا قرار گرفته است ( از فرهنگ معين ) .\r\n( 3 ) . شاهكارهاى نثر فارسى معاصر ، گزيده‌ترين آثار صادق هدايت تدوين سعيد نفيسى از صفحه 79 تا 89 .\r\n","page_name":" 571 ","page_number":571},
  {"content":"\r\n\r\n\r\nبزرگ علوى\r\n« . . . تربيت خانوادگى و اقامت چندين ساله در آلمان ، اثر خود را بر داستانهاى علوى گذاشته است . قهرمان اغلب اين داستانها ، جوان فرنگ ديده و متجددى است كه ديگر نمىتواند آداب و رسوم و « هوا » ى اينجا را تحمل كند . « ف » نمونهء جوانانى است كه در دورهء رضا شاه به خارج اعزام شدند و چون بازگشتند ، خسته از رسمهاى دست‌وپاگير ، به مخالفت با سنتهاى فرسوده پرداختند .\r\n« ف » گرامافون گوش مىدهد ، زبان خارجى مىداند و همچون روشنفكران جامعه گريز هدايت « مردم را لايق نمىداند كه با آنها حرفهاى جدى بزند . » وجود زنهاى مرفه خارجى نيز ، همانند نثر ترجمه مانند داستانها ، از تجربهء زيست نويسنده در اروپا ناشى مىشود ، نثر علوى سواى نثر جمال‌زاده و هدايت است . او زبان غنى كوچه و بازار را به كار نمىبرد ، زبان ساده‌اى دارد كه براى تشخيص تأثير زبانهاى اروپايى در بافت آن دقت چنانى لازم نيست . از لحاظ محتوى نيز اثر رمانتيسم بدبينانهء ادبيات آلمان بر كارهاى علوى آن‌چنان عميق است كه حتى « اجتماعى » ترين داستانهاى اين دوره‌اش را دربر مىگيرد .\r\nآنچه چمدان را به مجموعه داستانى خواندنى مبدل مىكند ، ضديت آشكار - اگرچه منفى - قهرمان داستانها با قراردادها و رسوم پذيرفته شده است . در اين داستانها ، كه فضايى رمانتيك دارند ، پدر مظهر نظام كهنه‌اى است كه در لباسى نو به سلطهء پدر سالارانه و جبارانهء خود ادامه مىدهد . تنفر از چنين پدرى در گرايش مسير داستانها به سوى مفاهيم فرويدى بىتأثير نيست .\r\nدر سال 1316 گروهى روشنفكر و كارگر را به جرم شركت در محفلى كه مرام اشتراكى را تبليغ مىكرده ، دستگير كردند . اينان عقايد گوناگونى داشتند ، اما هستهء اصلى گروه كه گرد دكتر ارانى تشكيل شده بودند و مجلهء دنيا را از سال 1312 منتشر مىكردند ، ماترياليست بودند . اغلب افراد گروه كه از خانواده‌هاى ميانه‌حال و مرفه برخاسته بودند ، ضمن تحصيلات خود در خارج با ماترياليسم آشنا شده بودند . گروه ارانى در زندان با عده‌اى ديگر از زندانيان سياسى ، كه در رابطه‌هاى ديگر دستگير شده بودند ، آشنا شدند و « گروه 53 نفر » را به وجود آوردند .\r\nبىشك آشنايى بيشتر علوى - كه جزو دستگيرشدگان بود - با ارانى در تغيير مسير ادبىاش - از داستانهاى روانشناسانه دربارهء آدمهاى منزوى ، به داستانهاى اجتماعى در مورد انسانهاى آرمانى - بيشترين تأثير را داشت . علوى كتابهاى پنجاه و سه نفر و ورق‌پاره‌هاى زندان را تحت تأثير تجربهء همين محكوميت نوشت و پس از سقوط\r\n\r\n","description":"","footnote":"","page_name":" 572 ","page_number":572},
  {"content":"\r\n\r\nرضا شاه ، با نشر آنها « ادبيات زندان » را در اين مرزوبوم پايه‌گذارى كرد .\r\nپس از دستگيرى « 53 نفر » سانسور و اختناق به حد اعلا مىرسد ، « سازمان پرورش افكار » براى نظارت ، سانسور و جهت دادن به افكار ، تأسيس مىشود . تنها كارگزاران اين سازمان - همچون مطيع الدولهء حجازى - اجازهء انتشار روزنامه مىگيرند . نويسندگان واقعگرا تحت تعقيب قرار مىگيرند و اجازهء چاپ آثارشان را نمىيابند : از هدايت ، علوى ، دهخدا ، و جمال‌زاده در اين سالها اثرى به چاپ نمىرسد . وحشت حكومت از ادبيات و هنر واقعگرا و جلوگيرى از اشاعهء آن ، سبب رشد « ادبيات بازارى » مىشود و رشد ادبيات بازارى ، انحطاط هنرى و اجتماعى اين دوران را به نمايش مىگذارد . اين نوع ادبيات كه به تخدير ذهن مردم و موجه جلوه دادن نظم حاكم مىپردازد ، به صورت ادامهء دو نوع كهنهء رمان‌نويسى ايران - رمان تاريخى و رمان اجتماعى اوليه - رشد مىكند . اين دو نوع به دليل دارا بودن صحنه‌هاى پرهيجان رزم و بزم ، قابليت تبديل شدن به پاورقيهاى عامه‌پسند را داشتند . به خصوص كه براى آفريدن آنها خلاقيت ادبى چندانى هم به كار گرفته نمىشد . ادبيات بازارى ، در اين دوره و دوره‌هاى بعد ، آثار مخربى بر شعور و ذوق هنرى و اجتماعى خوانندگان برجا گذاشت .\r\nبطور كلى در ادبيات سالهاى ( 1300 - 1320 ) انتقاد اجتماعى ادبيات مشروطه جاى خود را به خرده‌گيريهاى احساساتى از اخلاقيات ناپسند فردى مىدهد و ميهن‌پرستى گذشته‌گرا جايگزين ميهن‌دوستى پيشرو مىگردد . فشار سانسور از رشد داستان‌نويسى ايران جلوگيرى مىكند و درونگراييهاى رمانتيك و حزن‌آلود جايگزين گزارشگرى خشمناك و طنزآميز داستانهاى دورهء مشروطه مىشود . آثار پديد آمده در اين روزگار ، لحنى غمگنانه و فضايى گرفته و تاريك دارند . آدمها آن‌چنان تنها و غربت‌زده‌اند كه گويى حتى عشق و شفقت نيز نمىتواند آنها را از اين تنگنا برهاند . بدبينى نسبت به زندگى ، گاه به قدرى شدت مىيابد كه به صورت شوق مفرط به مرگ تجلى مىيابد .\r\nبطور خلاصه ، نويسندهء مشروطه مىديد كه اثرش تأثير عملى در حركتهاى جامعه دارد ( به گفته كسروى به سياحتنامهء ابراهيم بيك رجوع كنيد . )\r\nاما روشنفكر دورهء ديكتاتورى سياه بيست ساله ، كه دستش از هرگونه فايده‌بخشى و حضور اجتماعى بريده شده است ، به درون مىپردازد و مروّج هنرى ذهنى و جامعه‌گريز مىشود ، او كه مىبيند منزلت نويسندگان دورهء مشروطه را ندارد ، با تكبر به جدا كردن خود از مردم و تحقير كردنشان مىپردازد ، در « خود » فرو مىرود و حديث نفسهاى شخصى از نظرگاه ناقلى حساس و گوشه‌گير مىنويسد ، احساس بيهودگى به آثارش\r\n\r\n","description":"","footnote":"","page_name":" 573 ","page_number":573},
  {"content":"\r\n\r\nلحنى تلخ و اندوه‌زده مىدهد و در زندگى شخصى به سوى گمگشتگى روحى و خودكشى مىراندش : رضا كمال ( نمايشنامه‌نويس ) و جهانگير جليلى نويسندهء من هم گريه كردم ( 1312 ) و صادق هدايت از چهره‌هاى ادبى مشهورى بودند كه در اين دوره دست به خودكشى زدند . . . » « 1 »\r\nرقص مرگ : « مىتوان گفت بهترين داستان مجموعهء چمدان آخرين آن است كه « رقص مرگ » نام دارد ، اين داستان شرح زندگى يك زندانى غير سياسى است كه هم زندان بزرگ علوى بوده است : « در اطاق سوّم بند شش ما بيست و يك نفر هم منزل هستيم و تنها من به اشتباه ما بين آنها زندانى سياسى هستم . حقيقتش اين است كه چون من در زندان قصر با يكى از صاحب‌منصبان كشيك حرفم شد ، مرا به زندان موقت تبعيد كردند . قريب شش ماه در سلولهاى مجرد بند سه بودم و اين اواخر چون عدهء زيادى سياسى گرفتند و جايشان تنگ شده است ، اينست كه مرا به بند عمومى ، يعنى همين بند ( شش ) آورده‌اند .\r\nديگر هم اطاقهاى من ، مختلسين اموال دولتى ، رشوه‌خواران ، كلاهبرداران ، و گاهى آدم‌كشان هستند . اين زندانى غير سياسى به خاطر عشق زنى به نام « مارگريتا » آدم كشته است ، همه داستان شرح عشق اوست ( از صفحه 177 داستان « رقص مرگ » ) و كارهايى كه به خاطر اين عشق مىكند .\r\nاما در خلال داستان علوى اشاره‌هايى به زندانيان و زندان دارد كه گذشته از آنكه داستان استبداد دوران بيست ساله را نشان مىدهد ، حسب حالى از خود علوى است كه در بهترين سالهاى جوانىاش به زندان افتاد . . . »\r\n« من در اين چند سالهء زندگى در زندان ، زندگى نه ، زنده به گورى - من در اين چند سالهء زنده به گورى زياد نامزد مرگ ديده‌ام . ديده‌ام كه چگونه در موقع ابلاغ حكم دادگاه رنگشان پريده ، زانوهايشان سست شده و نزديك بوده است كه همانجا جان از تنشان در رود ، اما اين حالت يك آن بيشتر طول نكشيده و فورى اميد جاى آن را گرفته است .\r\nاميد به نقض فرمان ، اميد به عفو ، اميد به زيرورو شدن تمام دنيا ، فقط براى نجات آنها ، اميد به معجزه نه‌تنها اميد ، بلكه ايمان به پوچ‌ترين بىفكريها و تصور اينكه ممكن است شاه دلش رحم بيايد و آنها را ببخشد !\r\nمن محكوم به مرگى را ديده‌ام كه شب پيش از اجراى فرمان مرد .\r\nمن محكوم به مرگى را مىشناسم كه قبل از تير باران شدن ، صورتش را تراشيد ، لباسهاى قشنگ تنش كرد ، از دوستان خداحافظى كرد و مردانه رو به مرگ رفت .\r\n\r\n\r\n","description":"","footnote":"\r\n( 1 ) . صد سال داستان‌نويسى ، جلد اول ، حسن عابدينى از ص 77 تا 80 .\r\n","page_name":" 574 ","page_number":574},
  {"content":"\r\n\r\nمن محكوم به مرگى را مىشناسم كه در موقع مردن « زنده‌باد ايران » بر زبان داشت .\r\nمن محكوم به مرگى را مىشناسم كه آهنگ سرود آن « برخيز اى داغ نفرت خورده ، دنياى لخت و گرسنگان » مدتى پس از شليك تفنگها در هوا طنين‌انداز بود .\r\nاما هيچكدام از آنها را من به اين نزديكى نمىشناختم . بسيارى از آنها را ديده بودم ، هيچيك را از ميان ما نبردند ، آنطورى كه گوسفند را از ميان گله‌اى براى كشتار برمىگزينند .\r\nديروز صبح ساعت هفت و نيم او را صدا زدند . همان نظافت‌چى پيرمرد با صداى رسا فرياد مىكند . دماغش را فنى مىكشد به بالا و داد مىزد : « مرتضى فرزند جواد . بيا آقا » . قاف الف قاى آقا را زمانى مىكشد و ابدا برايش فرقى نمىكند كه اين مرتضى فرزند جواد معشوق مارگريتا دختر نوزده ساله را به حبس مجرد مىبردند كه دق كشش كنند ، به مرخصى مىبرند ، مىخواهند شلاقش بزنند ، مىخواهند زجرش بدهند ، عفوش كنند ، به تبعيد بفرستند ، پاى دار ببرند يا تير باران كنند .\r\nبراى او هيچ فرقى نمىكند . او فقط فرياد مىزند : « مرتضى ، فرزند جواد . بيا آقا » و فورى پس از آن چندين نفر ديگر منجمله پاسبان بند و نظافت‌چيهاى همان بند و دست‌نشانده‌هاى آن‌ها فرياد مىكنند : « مرتضى فرزند جواد . »\r\nاما بند دل ما پاره شد . بعضى شروع كردند به جمع كردن شرش ، يعنى اثاثيه‌اش .\r\nبعد از چند ثانيه يكى از ما پرسيد : « با اثاثيه ؟ »\r\nآنوقت در جواب گفته شد : « نه ، براى محكمه . »\r\nمىرفت كه بميرد . حتما او را به دار خواهند زد . شايد دم در زندان مارگريتا ايستاده است و قبل از مردن يك بار ديگر همديگر را خواهند ديد . حتما همين دم در زندان هم به او خواهند گفت : « مارگريتا ، مارگريتا به هيچ كس نگويى ، به هيچكس . »\r\nمرتضى را براى محكمه نمىبردند ، دروغ مىگويند ، به هيچ محكوم در ساعت قبل از مردن نمىگويند كه ترا مىبريم اعدام بكنيم ، با دروغ او را نگاه مىدارند .\r\nوقتى كه مرتضى داشت از در اطاق ما بيرون مىرفت برگشت و گفت : « هوا بارانيست ، يكى از شما كلاهتان را بدهيد به من . »\r\nچند نفر كلاهشان را دراز كردند به‌طرف او ، مال مرا گرفت .\r\nچه آدم ساده‌اى ! همهء محكومين به مرگ ساده مىشوند ، سخت است تصور اينكه اين بدن با اين تشكيلات ، با اين ساختمان ، با اين فكر ، با اين همه آرزو و اميد ، با اين همه دوستى نسبت به مارگريتا تا چند ساعت ديگر درهم خواهد شكست و از آن هيچ‌چيز باقى نخواهد ماند . سخت است .\r\n\r\n","description":"","footnote":"","page_name":" 575 ","page_number":575},
  {"content":"\r\n\r\nمىخواست برود بميرد ، مىترسيد باران سرش را خيس كند ، شايد هم خودش را باخته بود ، شايد هم به مرگ اهميت نمىدهد .\r\nمعمولا وقتى كسى را براى اعدام مىبرند ، مىگويند : « با اثاثيه » آنوقت رختخواب و تخت خواب و لباس را ازش مىگيرند . در دفتر زندان نگه مىدارند . اگر خانواده داشته باشد ، به خانواده‌اش مىدهند و اگر نداشته باشد نمىدانم چه مىشود . اينكه او را بدون « شر » بردند ، در همهء ما جرقهء اميدى توليد كرد ، آيا ممكن است كه او را براى اعدام نبرده باشند ؟ در گوشم صدايش هنوز طنين‌انداز است : « مارگريتا ، مارگريتا به هيچ كس نگو ، به هيچ كس نگو . » « 1 »\r\n\r\nاحسان طبرى\r\n« ميرزا عليخان : در سال 1314 كه ميرزا عليخان را غالبا در كوچهء صدر اعظم پامنار مىديديم ، معلم پنجاه سالهء لاغر اندام كوچولويى بود كه تاريخ عمومى در دبيرستانهاى « ثروت » و « دار الفنون » درس مىداد . عزب زندگى مىكرد و ننهء پيرى از روستاى كزاز خانه‌اش را مىگرداند . خانه در كوچه حاجيها و داراى دو « يرد » يا اتاق بود . در يكى معلم زندگى مىكرد و در ديگرى ننه حسن . خود حسن كه بود ؟ كسى نديده بود و نمىدانست .\r\nميرزا عليخان مدتى در اسلامبول بود و تركى و فرانسه را خوب مىدانست و در خانه‌اش دو زيرزمين با آهك سفيد شدهء تميز ، پر از قفسه‌بندى كتاب داشت . گويا از مدتها پيش كه به ايران برگشته بود ، تفريح ديگرى جز خريد كتاب به زبانهايى كه مىدانست ، نداشت .\r\nزندگى ميرزا عليخان جدا از محيط « سياست » و « اجتماع » و در نوعى زهدان دربسته مىگذشت . به تاريخ اروپا در حدودى كه آلبرماله يا فوستل دوكولانژ توصيف كرده بودند ، وارد بود . گاه زيستنامه‌هاى كارلايل و تسوايگ را دربارهء بزرگان مىخواند . وقتى با معاشران درونى خود از ارباب انواع اسطوره‌هاى يونان گرفته تا كاوور و بيسمارك و ستولىپين مىزيست ، ننه را هم فراموش مىكرد و در حياط محقر كوچهء حاجيها در بين مردگان نامدار بشريت به سر مىبرد .\r\nظاهرا در اصل از اهل اروميه بود و لذا لهجهء تركى داشت ولى نه چندان محسوس و\r\n\r\n\r\n","description":"","footnote":"\r\n( 1 ) . رقص مرگ ، از ص 170 تا 174 .\r\n","page_name":" 576 ","page_number":576},
  {"content":"\r\n\r\nمشهود . معلم لايق و مسلطى محسوب مىشد و بدون خشونت كلاس را اداره مىكرد . با توصيف امپراتورى موحش كاليگولا يا سياست زيركانهء تاليران يا صحنه‌هاى انقلاب فرانسه ، بچه‌ها را مجذوب نقالى شگفت‌انگيز خود مىساخت . به سئوالات و فضوليهاى آنها با حوصله جواب مىداد . مهم نبود كه مسئله را درست حل مىكرد يا نه ، مهم اين بود كه تا شنيده شدن طنين زنگ ، بچه‌ها با دهن نيمه باز به معلم گوش مىدادند .\r\nيك چيز مضحك و هنر پيشه‌وار در ميرزا عليخان بود . سر جايش پشت ميز مىنشست . وقتى از ميرابو يا دانتون سخن مىگفت ، به‌جاى آنها نطقهايى ترتيب مىداد و با ژستهاى گيرا و گاه خنده‌آور مىگفت . لذا گويى شاگردها خود را در مقابل پردهء سينما مىيافتند ، يا صحنهء تآتر . . .\r\nاين ، از جانب ميرزا عليخان ادا - اطوار نبود ، او با دانسته‌ها و پنداشته‌هاى خود سحر مىشد . جن تاريخ در وجودش حلول مىكرد . از چارچوبهء اكنون فرا مىجهيد و در سپهر دودآلود اعصار شنا مىكرد . زنگ مدرسهء « ثروت » او را هم تكان مىداد . به يادش مىآمد كه الان بايد به سراغ گوشت كوبيده ، هفت بيجار و نان سنگك ننه حسن برود . ننه حسنى كه از دنياى روسوها و ولترها آن قدر دور بود و مشتى ممد بقال سر كوچه را هم به زحمت مىشناخت .\r\nميرزا عليخان روىهم‌رفته شيك محسوب مىشد . پاپيونى بود . روزى چهار پنج سيگار دود مىكرد ( سيگارهاى پيچيده‌اى كه به چوب سيگار كهربا مىزد ) . كفش‌هايش گتر داشت . دگمهء سردست‌هايش از زير آستين ديده مىشد . روى تختخواب مىخوابيد .\r\nپشت ميز تحرير كوچكى كار مىكرد . باسمهء « ژوكوند » را به ديوار زده بود . ولى مراعات‌گر نوعى سنت ملى و آسيايى هم بود . از مشروب و رقص و كافه رفتن و قمار نفرت داشت . خوشش نمىآمد فكلى باشد و از جماعت فرهنگى مآبها دورى مىجست .\r\nاز دوست و رفيق دورى مىجست . مانند دون‌كيشوت با اشباح محبوب خودش زندگى مىكرد . خودش و كتابهايش بس بودند و ننه حسن را هم اضافه داشت .\r\nشب در رختخواب كتاب مىخواند و اتفاقا ترجمهء قهرمانان كارلايل به زبان عثمانى به خط عربى موضوع مطالعه‌اش بود . خوابش گرفت . چوب الف را لاى كتاب گذاشت .\r\nكتاب را در قفسهء پهلوى تختخوابش جا داد . جرعه‌اى آب نوشيد . لحاف را روى دوشهايش كشيد و چشمش را بست .\r\nناگهان در دو لتهء اتاق با جرق و جروق روايت‌گر كهنگى ، باز شد و يك فرنگى دراز قد كه سيلندر كوتاه لبه پهن و چتر و شنل و شلوار تنگ و ريش جوگندمى داشت ، وارد\r\n\r\n","description":"","footnote":"","page_name":" 577 ","page_number":577},
  {"content":"\r\n\r\nشد و روى صندلى لهستانى جلوى تختخواب ميرزا عليخان نشست . گوئى ژوكوند از ديدن اين منظره به لبخند افتاده بود . خود مستر تامس كارلايل بود كه راه درازى را از اواخر قرن نوزدهم تا اين اوائل قرن بيستم ، از قبرستانى در انگلستان ، تا بازار پامنار طى كرده بود . شايد آنشب اواخر پائيز ، تنها خوانندهء كتاب او قهرمانان و پرستش قهرمانى ، ميرزا عليخان بود . لذا رنج يك چنين سفر دور و درازى را در زمان و مكان بر خود هموار كرده بود .\r\nحياط كوچك كوچهء حاجيها و درخت مو و بوتهء خرزهره در سرماى خفيف شب فرو رفته بود . آسمان غرق ستاره‌ها بود . ديگر عابرى بر سنگفرشها نمىگذشت . ننه حسن خواب ده گراز را مىديد و داشت با آسيه خاله دعوا مىكرد .\r\nكارلايل كلاه را برداشت و پاهاى لاغرش را رويهم انداخت تا ببيند مشتريش كى از خواب بيدار مىشود . ميرزا عليخان غلتى به سوى او زد و چشم گشود . باور نمىكرد كه يك پروفسور فرنگى جلويش نشسته . اصولا به آن باور نداشت كه ارواح بر زنده‌ها ظاهر مىشوند . ولى اين ديگر واقعيت بىبرو برگرد بود و مىبايست آن را پذيرفت .\r\nكارلايل وقتى ديد مشتريش بيدار است ، شب بخير گفت و آن هم به عربى . زيرا كارلايل عربى را در عربستان آموخته و خوب مىدانست : « مساء الخير ! كيف صحتكم ؟ » .\r\nحيرت‌زدگى معلم زياد به طول نيانجاميد . چون عربى مىدانست به عربى گفت :\r\n« بسيار عذر مىخواهم كه در جامهء خواب هستم . شما ، اگر غلط نكنم ، بايد پرفسور تامس كارلايل باشيد كه امشب كتابتان را مىخواندم . »\r\n« دقيقا همين‌طور است . »\r\n« چه عجب اين سمتها ؟ مىدانم شرق تشريف داشتيد ، ولى شايد صد سال پيش . و حالا و در پامنار ؟ دربنده منزل ؟ »\r\nكارلايل گفت : « شما هم از آن افرادى هستيد كه با من جر و بحث داريد و تئورى مرا دربارهء نقش مردان بزرگ در ساختن تاريخ نمىپذيريد و منكر بديهيات مىشويد ؟ اين طور نيست ؟ »\r\nميرزا عليخان گفت : « بنده عقلم زياد به اين مسائل قد نمىدهد . تاريخ برايم قصهء گذشتگان است . من ميدانم كه شما تنها يك مورخ نيستيد ، بلكه يك فيلسوف هستيد . 85 سال عمر كرديد . ده‌ها كتاب و رساله نوشتيد . من يك معلم حقير عادى هستم . ابدا توى اين اتاق نسبتا سرد خيال سر و كله زدن با مرد عميق و محترمى مانند شما را ندارم يعنى از عهده‌اش هم برنمىآيم . »\r\n\r\n","description":"","footnote":"","page_name":" 578 ","page_number":578},
  {"content":"\r\n\r\nكارلايل بىاعتنا به پاسخ ميرزا عليخان گفت : « من جروبحث را دوست دارم و خيلى هم ، مرگ مرا از غوغاى دنيا دور نساخته . امشب تنها كسى كه كتاب مرا در دنيا مىخواند شما بوديد و من از مدير قبرستان مرخصى گرفتم . سفر ارواح با « طى الارض » و در وراء زمان است . حالا شما خواه بخواهيد و خواه نه ، بايد وارد بحث بشويد ، من تا زمان جنبش چارتيست‌ها حاضر بودم براى نقش توده‌ها جاى كوچكى باز كنم ، ولى پس از شكست آنها تماما در كنار زورمندان امپراتورى قرار گرفتم . مثلا نظر شما دربارهء شاهنشاه كنونى كشورتان چيست ؟ آيا شما قهرمان بودن او را منكريد ؟ « فارن آفيس » يعنى وزارت خارجهء ما كه روى اين مسئله اصرار دارد . »\r\nميرزا عليخان در دلش گفت : « استغفر اللّه ، عجب گيرى افتاديم . » و سپس با صداى بلند داد زد : « ننه حسن ، ننه حسن ! ننه حسن ! » ( و در بار آخر بلندتر داد زد )\r\nصداى شكستهء پير زنانهء خواب‌آلودى از اتاق مجاور جواب داد : « آقا شما صدا كردين ؟ »\r\nميرزا عليخان گفت : « مهمون داريم ، چايى بار بزار ! »\r\nقرقر ننه حسن شنيده شد كه : « نصفه شب و مهمان ؟ حالا و چايى ؟ »\r\nكارلايل گفت : « ما انگليسيها چايى بدون شير را مضر مىدانيم ، به هر جهت احتياج به پذيرايى نيست . روح نمىخورد و نمىآشامد . اين خاص جسم است . راجع به سرما هم نگران نباشيد . براى من على السويه است . برگرديم سر بحث خودمان . اساس بحث است .\r\nگفتيد نظرتان چيست ؟ »\r\nميرزا عليخان گفت : « حضرت پروفسور ! و اللّه چه عرض كنم ! مىگويند او نابغهء عظيم الشأنى است كه عصر مشعشعى در تاريخ پديد آورده . كاليگولا و نرون هم اين‌طور فكر مىكردند . نرون وقتى مىمرد گفت : « آه اگر جهان درك مىكرد كه چه هنرمندى از ميان مىرود » خوب ، غرور خود انسان ، متملقان اطراف او ، كارهايى را كه براى هر اداره‌كننده‌اى در دورانش ضرور و سودمند است ، بزرگ مىكنند . من در حق اعليحضرت خودمان جسارت نمىكنم . فقط مثلا مىگويم . . . و الا من چندان عقلم به اين مسائل مهم قد نمىدهد و معلم احمقى بيش نيستم . »\r\nكارلايل گفت : « پس او را شما يك قهرمان نمىدانيد . من به ديوانه‌ها از نوع كاليگولا و نرون كارى ندارم . من مثلا از اليور كرمول صحبت مىكنم . به من گفته بودند رضا خان پهلوى يك قهرمان است . يك نابغه است . »\r\nميرزا عليخان لحاف گل‌دار و بدون ملافه را به خود پيچيد و گفت : « چه عرض كنم .\r\nبنده بىتقصيرم . »\r\n\r\n","description":"","footnote":"","page_name":" 579 ","page_number":579},
  {"content":"\r\n\r\nكارلايل گفت : « پس شما شك دوگانه‌اى دربارهء ديدگان من داريد : يكى دربارهء آن‌كه آيا اصولا قهرمانان ، تاريخ را مىسازند ، كه من مىگويم آرى و آرى . دوم دربارهء آنكه شاه شما قهرمان است يا نه و « فارن آفيس » ما او را قهرمان مىشمرد و شما نه ! »\r\nننه حسن جرجر در را بلند كرد . دو چايى داغ ياقوتى در استكانهاى كوچك لب طلايى با يك قنددان شيشه‌اى آبى و يك نعلبكى جوزقند در سينى ورشوى تميزى روى ميز قرار گرفت . اتاق از بخار چايى و نور چراغ نفتى جان گرفت . تا آن دم فقط نور خيال‌انگيز ماه كمك مىكرد . ننه حسنه با چادر نماز ، روگرفته بود .\r\nاقدام ننه حسن يك نتيجهء غير مترقب داشت . شبح پرفسور به ناگاه غيب شد . گويا چراغ يا نوشابهء داغ با قانون حضور ارواح در تضاد بود . چشمهاى ميرزا عليخان از حيرت گرد شد ، سپس قاه‌قاه خنديد زيرا به‌طور نامنتظرى از مخمصه نجات يافته بود .\r\nننه حسن كه مهمانى در اتاق نديد ، با حيرت به اربابش نگريست . خندهء ارباب ابدا جاى ترديد باقى نگذاشت كه وى در حالت عادى نيست . ترس ، ننه حسن را برداشت .\r\nچند ورد زير لب زمزمه كرد و از اتاق خارج شد . اول به فكر آن افتاد كه برود جن‌گير يا حكيم‌باشى بياورد ، ولى هوا سرد بود و او خوابش مىآمد . لذا صرف‌نظر كرد . چون مىدانست اين پديده‌ها در نزد اربابش سابقه دارد .\r\n* * * ميرزا عليخان هم خوابيد . فردايش جمعه بود و ميرزا عليخان وقت داشت دربارهء حادثهء ديشب فكر كند . روز روز آفتابى ملايمى بود . طلاى خورشيد كاه گل بام‌ها را رنگ زده بود . ابرهاى دراز دودى شكلى در لاژورد رنگ پريدهء آسمان مىرفتند . دو كبوتر خود را در آفتاب مىجوريدند . مو ، و خرزهره مثل هميشه ساكت بودند .\r\nميرزا عليخان پشت ميز صبحانه ، اول سعى كرد بفهمد كه ديشب خواب ديده است يا آنچه كه فرنگىها رؤيت « 1 » مىنامند ، همان بود . چون ننه حسن صداى آقا را شنيده و چاى و جوزقند آلويى آورده بود كه هنوز روى ميز بود ، نمىشد فكر كرد خواب است . به لاروس رجوع كرد ، تصوير كارلايل مثل خودش بود . البته اين عكس را قبلا هم ديده بود .\r\nباسمهء ژوكوند گويى چشمكى مىزد و مىگفت : « خوب ! يارو ! حسابى بابارو ، دك كردى . » . سرانجام ميرزا عليخان ارومى به اين نتيجه رسيد كه موضوع رؤيت در ميان است و اصلا مهم نيست كه او به اين مطلب در سابق باور داشته است يا نه . سپس بىاختيار\r\n\r\n\r\n","description":"","footnote":"\r\n( 1 ) .  Vision \r\n","page_name":" 580 ","page_number":580},
  {"content":"\r\n\r\nغرورى به او دست داد . در آئينهء حاشيهء برنجى نيمه رنگ زده‌ى خود را بررسى كرد . اگر از قدش صرف‌نظر مىشد ، قيافه‌اش با صلابت بود . چشمهاى درشتى در صورت چين‌خورده و لپهاى گود افتاده‌اش مىدرخشيد . موهاى فرى سياه سفيدش ژوليدگى شاعرانه‌اى داشت . كمى غبغب انداخت . ميرزا عليخان كارلايل را به شخصه در منزل خود در كوچهء حاجيها در پامنار تهران پذيرايى كرده ! اين يك ، با او در مسائل فلسفى مهمى بحث كرده ، اين دو . نظرش را در مورد ديكتاتور ايران صريح به گوش وزارت خارجه و شخص رمزى مك‌دونالد نخست‌وزير يا وزير خارجه رسانده ، اين هم سه . كمتر مورخ معاصرى ديگر با او در دنيا قابل مقايسه است . چون به قول خودش به « عسل - چره » علاقه خاصى داشت ، آن روز دو پرس از اين صبحانه خورد . عسلش مال سبلان ولى كره‌اش مال بقالى پامنار و كمى بويناك بود . خوب ، اشكالى نداشت .\r\nپس از آن افتخار عظيم ، اين جزئيات قابل توجه نبود . به ياد ميرزا جواد خان اجتهاد ، معلم ادبيات فارسى و زبان عربى كه بيشتر از همهء معلمان با او اخت بود افتاد . ميرزا جواد اتفاقا به احضار ارواح و مكتب « سپريتيسم » دكتر اعلم الدوله ثقفى باور داشت . با بىصبرى منتظر فردا ماند كه جريان را محرمانه براى آقاى اجتهاد نقل كند و لااقل يك نفر بفهمد كه او چه شخص مهمى است . بالاخره آدمى مثل پرفسور تامس كارلايل طرف خود را مىشناسد كه به ملاقاتش مىآيد و از قبرستانى در بريتانيا تا خانه‌اى در غرب آسيا در هوا پريدن ، كار چندان ساده‌اى و يا حادثهء كوچكى نيست .\r\nبرخاست و به زيرزمين رفت و كتابهاى كارلايل را دسته كرد و بالا آورد . علاوه بر كتاب سابق ، دو جلد : اليور كرمول و انقلاب فرانسه را داشت . از اين سه كتاب دوتا به انگليسى و يكى به تركى بود . كتابها را روى طاقچه پوشيده با مخمل سبز حاشيه‌دار گذاشت تا كارلايل مطمئن شود كه او ، ميرزا عليخان ، مورخ بزرگ قرن نوزدهم را مىشناسد . مقدارى به تحقيق از ننه حسن پرداخت . ننه حسن معتقد بود كه آقا شبها در خواب هميشه حرف مىزند و داد مىكشد و گاه خوابروى هم مىكند ولى وضع ديشب او كمى استثنايى بود .\r\nميرزا عليخان پرسيد : « تو آقاى پرفسور را ديدى ؟ »\r\nننه حسن گفت : « من هيچ آدم پرفيس و افاده‌اى را نديدم ، شما آقا كه خيلى افتاده‌ايد . »\r\nميرزا عليخان گفت : « نه . ولى شما توى خواب دستور دوتا چاى داديد . »\r\nميرزا عليخان به ياد خندهء خود افتاد و گفت : « من بلند خنديدم ؟ »\r\n\r\n","description":"","footnote":"","page_name":" 581 ","page_number":581},
  {"content":"\r\n\r\nننه حسن گفت : « شما تو رختخواب بودين . يه چيزى مثل خنده شنيدم . ولى تعجب كردم چاى را واسهء چى خواستين . صبح هردوتا چاى سرد بود كه بردم . . . »\r\nميرزا عليخان گفت : « انگليس‌ها چاى بدون شير نمىخورن . . . خوب ننه حسن ناهار چى داريم . »\r\nننه حسن گفت : « آش اوماج . » و خارج شد .\r\n* * * روز شنبه ميرزا عليخان با عجله به مدرسه رفت . تنها فراشها آمده بودند و او با بىصبرى منتظر آقاى اجتهاد ماند . اتفاقا ميرزا جواد خان صبح‌خيز آن روز تنها دو سه دقيقه قبل از زنگ آمد . ميرزا عليخان تنها فرصت كرد به او بگويد كه مطلب مهم و محرمانه و عجيبى دارد كه بين دو زنگ خواهد گفت و حالا بايد به كلاس برود .\r\nميرزا جواد خان فردى هيجانى و احساساتى بود و چون ميرزا عليخان را آدم خارجه ديده و مهمى مىدانست ، با بىحوصلگى عجيبى ساعت پايان‌ناپذير كلاس را گذراند و حتى يك شاگرد نسبتا خوب كلاس را مجازات غير عادلانه‌اى كرد . جريان چنين بود : از مجيد يزدانى پرسيد كه يك شعر از عسجدى بخوابد .\r\nمجيد با وجدان تمام خواند :\r\n « مگر كه ديدهء افعى به خاصيت بجهد * در آن زمان كه زمرد برى به دو به فراز\r\nمن اين نديدم و ديدم كه خواجه دست بداشت * برابر دل من ، بتركيد چشم نياز » \r\nميرزا جواد خان گفت : « چرا ديدهء افعى مىتركد ؟ »\r\nمجيد گفت : « وقتى زمرد را به او نزديك مىكنى . »\r\nميرزا جواد خان گفت : « مىگويم چرا ؟ چرا ؟ . . . معلوم است كه قضيه قضيهء زمرد است . اين را كه خود عسجدى هم فرموده ، ولى چرا ؟ »\r\nمجيد گفت : « و اللّه آقا بنده نمىدانم ، گويا اين از معتقدات خرافى گذشتگان است . »\r\nميرزا جواد خان مانند لبو سرخ شد و با خطكش يك ضرب محكم روى دست مجيد يزدانى ، شاگرد خوب و نجيب زد . اين ديگر تقصير كارلايل بود ؛ جوابهاى مجيد نقص نداشت . مجيد كه از خجالت قرمز شده بود گفت : « خوب آقاى اجتهاد ! حالا شما خودتان بفرمائيد چرا چشمهاى افعى مىتركد ؟ »\r\nاجتهاد به‌جاى جواب او را « پسرهء فضول » خواند و از كلاس بيرون كرد . حالت طغيانى در كلاس احساس شد . اجتهاد كه معلم آزموده‌اى بود ، ناخرسندى شديد كلاس را احساس نمود و در كلاس را باز كرد و گفت : « يزدانى برگرده سرجاش ! » و مجيد دوباره\r\n\r\n","description":"","footnote":"","page_name":" 582 ","page_number":582},
  {"content":"\r\n\r\nوارد كلاس شد و حادثه مختومه تلقى گرديد .\r\nميرزا جواد خان كمى در بالاى كلاس ، محاذى تخته راه رفت و سپس ايستاد و گفت :\r\n« امروز نمىدانم چرا آن‌قدر بىحوصله‌ام ، شايد كسالتى داشته باشم ، جوابهاى يزدانى روىهم‌رفته درست بود ، ولى نسبت خرافى بودن به عسجدى از ادب نيست . ما چه مىدانيم شايد زمرد براى چشم افعى اين خاصيت را داشته باشد . مثلا مهرهء مار كه به بازوى بچه آويزان مىكنند ، دفع چشم زخم مىكند . بنده خودم در مجلس احضار ارواح دكتر اعلم الدوله حضور داشتم . روح ميرزا رضا كرمانى را احضار كردند . خود بنده شنيدم كه گفت به گلولهء اول شاه شهيد كه قليان مىكشيد دمرو شد و صدراعظم به من گفت :\r\nميرزا رضا ، دست مريزاد ! »\r\nبچه‌ها مجذوب بحث احضار ارواح شدند و چپ و راست سئوال دادند . اجتهاد كسى نبود كه از موضوع درس خارج شود . ولى براى دلجويى كلاس توهين شده ، خود را در اختيار بچه‌ها گذاشت و دربارهء احضار روح ناپلئون و نايب حسين كاشى و رستم و كريم شيره‌اى مطلب جالبى گفت . گفت و گفت تا زنگ را زدند .\r\nبا دلنگ و دولونگ زنگ ، اجتهاد به كلاس معلمين دويد . پس از چند ثانيه ميرزا عليخان هم آمد . هردو به‌طرف هم رفتند و روى دوتا صندلى لقهء رنگ و رو رفته نشستند .\r\nاجتهاد با بىصبرى گفت : « آن مطلب ؟ »\r\nميرزا عليخان گفت : « با كارلايل ملاقات كردم ! »\r\nاجتهاد بدون كم‌ترى بىباورى يا معطلى گفت : « ببين آميرزا عليخان ، اين همه مىگفتم احضار ارواح ممكنه . حالا قانع شدى ؟ »\r\nميرزا عليخان گفت : « من كه احضارش نكردم ، خودش تشريف آورد . حالا بگذريم ! من را طرف بحث خودش قرار داد ، دربارهء اين مرتيكهء قلدر هم صحبت كرديم . . . »\r\nاجتهاد كه از مخالفان جدى « مرتيكهء قلدر » بود گفت : « خوب ! خوب ! كارلايل چه گفت ؟ »\r\nميرزا عليخان گفت : « هيچى ! من بابا را به كاليگولا و نرون تشبيه كردم شايد هم اين امپراتورها را مىشناسين ؟ . . . »\r\nاجتهاد كه نمىشناخت ، گفت : « اختيار دارى آقاى ارومى . . . »\r\nميرزا عليخان گفت : « ولى او گفت كه وزارت خارجه آنها او را قهرمان و نابغه مىداند . . . بيا ! اين هم دليل ديگر كه مرتيكه انگليسى است . همهء كارها را توى اين مملكت آنها مىگردانن . اين مدير ما هم از آن انگليسيهاست . »\r\n\r\n","description":"","footnote":"","page_name":" 583 ","page_number":583},
  {"content":"\r\n\r\nولى نزديك شدن مدير با جبروت مدرسه ، صحبت آن دو دوست را قطع كرد و تا زدن زنگ مطالب ديگرى پيش‌آمد .\r\n* * * وسوسهء عجيبى بر وجود ميرزا جواد خان اجتهاد مسلط شد كه به عنوان خودشيرينى و شايد به طمع رتبه سرّ ميرزا عليخان را نزد آقاى ذوقى مدير دبيرستان ثروت فاش كند ؛ در حالى كه خود اجتهاد بيشتر از ميرزا عليخان مخالف رضا شاه بود و تمديد قرارداد دارسى را دليل ردناپذير خيانت ديكتاتور مىدانست .\r\nمدير پس از رفتن معلمان و شاگردان و حتى ناظم و فراش تا مدتى در اتاقش كار مىكرد . گويا كتاب درسى تأليف مىكرد يا چون معلم رياضيات بود ، تكاليف شاگردانش را اصلاح مىنمود . مردى بود خشك ، منضبط ، دولتخواه . از آن موجوداتى كه خداوند براى كارمندى و گردش منظم چرخهاى دولتى خلق كرده بود . شق و رق ، تروتميز ، بى تبسم ، كم‌سخن ، خشن .\r\nاجتهاد اين پا و آن پا كرد و با ترس و لرز تلنگر به در اتاق آقاى ذوقى زد .\r\nمدير گفت : « بفرماييد ! »\r\nو با تعجب ديد كه اجتهاد است و پرسيد : « آقاى اجتهاد هنوز اينجا هستيد ؟\r\nفرمايشى بود ؟ »\r\n« مطلب جدى است جناب آقاى مدير . »\r\n« چى شده ؟ »\r\nارومى معلم تاريخ با شخص مستر كارلايل ملاقات كرده و دربارهء اعليحضرت قدر قدرت با او حرف زده است .\r\n« اصلا نمىفهمم مستر كارلايل كيست ؟ كارمند سفارت است ؟ »\r\n« خير قربان ! مورخ معروف قرن نوزدهم . روحش به سراغ ارومى آمد . »\r\n« مزخرفات چيه ؟ ! »\r\n« قربان مزخرف نيست . خود ارومى بسيار بسيار محرمانه مطلب را براى من تعريف كرد . كارلايل اعليحضرت را نابغه خواند ، ولى اين ارومى . . . » و سپس به تمجمج افتاد .\r\n« اين ارومى چى ؟ »\r\n« زبانم لال ، گفت شاهنشاه مجنونند . خودش برايم تعريف كرد . »\r\n« صبح كه پچ‌پچ مىكرديد ، راجع به اين مطلب بود ؟ »\r\n« بله قربان ! »\r\n\r\n","description":"","footnote":"","page_name":" 584 ","page_number":584},
  {"content":"\r\n\r\n« عجب از اين معلم ! من فكر مىكردم مرد فهميده‌ايست . . . جدى نگيريد آقا ، برويد ! برويد ! » .\r\nاجتهاد پس پسكى و با نيمه تعظيمهاى پياپى خارج شد . عرق كرده بود : از هيبت مدير ، از شرم جاسوسى ، از خيانت به دوست . . . و الا هوا خنك بود . به حياط كه رسيد نفس عميق كشيد . ذوقى برق روى ميز را روشن كرده كار مىكرد .\r\nمدير ابتدا قصد نداشت به اين واقعهء غيرعادى ترتيب اثر بدهد ، ولى بر اثر تجارب سياسى كه داشت به اين فكر افتاد كه مبادا اجتهاد مطلب را همه‌جا تعريف كند ، يا حتى خود ميرزا عليخان . موضوع به گوش شهربانى برسد كه در دبيرستان ثروت ، معلم تاريخ شاه مملكت را ديوانه مىداند و آن‌وقت « خر بيار و باقلا بار كن ! » نه ! خود او بايد پيشدستى كند و آن هم فورا ، زيرا ادارهء سياسى شب كار مىكرد .\r\nاز دفترچهء تلفن شمارهء رئيس ادارهء سياسى را پيدا كرد و نمره را گرفت .\r\nافسر منشى پس از شناسايى خواهش كرد آقاى مدير چند دقيقه منتظر بمانند .\r\nمدير گوشى در دست ، آرنجها را به پوشش سرخ ميز تحرير تكيه داد و منتظر ماند .\r\nپس از يك ربع صدايى گفت : « آقاى ذوقى ؟ »\r\n« سلام عرض مىكنم ، براى امر واجبى بايد فورا درك خدمت كنم . »\r\n« بفرمائيد ! »\r\nمدير پروندهء هر دو معلم را در كيف بزرگ پوست تمساحى خود نهاد . چراغ روى ميز را خاموش كرد . در اتاق مدير را دوبار كليد نمود . سر خيابان درشكه گرفت و به ادارهء سياسى رفت .\r\nآن‌جا هم پس از يك معطلى ده دقيقه‌اى ، پذيرفته شد . مدير با آب‌وتاب حادثه را تعريف كرد . از اجتهاد جانبدارى نمود . ميرزا عليخان ارومى را يك ترك هفت جوش مشكوك خواند كه جسارت عظيمى كرده است . فرصت را براى تأكيد ارادت خود به حضرت اجل رئيس كل تشكيلات شهربانى مناسب شمرد . مشخصات دقيق ميرزا عليخان را به رئيس ادارهء سياسى نويساند و با تبسم شيرينى كه روى لبان و زير سبيل چهار گوشش غريبه بود دست محكمى داد و از اداره خارج شد .\r\nراحت ! حالا احدى نمىتواند براى او مايه بگيرد و ترقى نردبانى آتيش را تهديد كند . انسان بايد عاقل و عاقبت‌انديش باشد . به خاطر يك معلم تاريخ كه نمىتوان مقام معتبرى را به خطر انداخت .\r\n* * *\r\n\r\n","description":"","footnote":"","page_name":" 585 ","page_number":585},
  {"content":"\r\n\r\nگرفتارى رئيس ادارهء سياسى نيز از نوع گرفتارى آقاى ذوقى بود . انتساب جنون به اعليحضرت - مطلبى نبود كه بتوان آن را مسكوت گذاشت . بخش « روح كارلايل » در اين حادثه مهم نبود . كسى نمىدانست كارلايل كيست . ولى ميرزا عليخان ارومى ساكن كوچهء حاجيها معلم تاريخ عمومى دبيرستان ثروت كه به ذات اقدس ملوكانه جسارت ورزيده بود ، آدم كاملا شناخته شده و يك « شخصيت حقوقى » قابل تعقيب بود .\r\nلذا رئيس اداره سياسى دستور بازداشت داد و گفت نتيجهء بازجويى به شخص او گزارش شود . اين‌كه به سر ميرزا عليخان و خانهء كوچك و كتابخانهء پر ، و ننه حسن و درخت مو و بوتهء خرزهره چه آمد و حوادث در كوچهء صدراعظم و دبيرستان ثروت چه بازتابى يافت . . . همه را به تصور خواننده حواله مىكنيم . ميرزا عليخان نه در شب بازداشت و نه در مواجهه با اجتهاد در ادارهء سياسى واژه‌هاى « رذل ! » و « پست فطرت » را كه آن‌قدر مىخواست به اين همكار خائنش بگويد ، در اثر نوعى حجب يا ترس نگفت . به همه‌چيز اعتراف كرد . در زيردست بند قپانى واقعيت توهين خود را به اعليحضرت پذيرفت . توضيحات مفصلى دربارهء كاليگولا و نرون داد . اين جريان دو ماه طول كشيد و او در سلول انفرادى بود .\r\nهنگامى كه اتوموبيل رئيس بخش بازجويى پرونده و گزارش خلاصه را براى رئيس ادارهء سياسى در بناى بزرگ شهربانى مىبرد ، از كشف يك دشمن خطرناك دولت خوشحال بود . گزارش در ده صفحه بود و سه صفحه آن به زيستنامهء كاليگولا و نرون اختصاص داشت . دو صفحهء آن شهادت اجتهاد بود . پنج صفحهء آن اعترافات جبونانهء ميرزا عليخان و چند سطرى هم از ننه حسن . برف درشت و پهنى مانند پنبه از لحاف سر بينهء ابرها مىباريد و كلاغهاى هيكل‌دار سياهى در آسمان تهران مىپريدند . همه‌چيز كز كرده و غم‌زده بود .\r\nرئيس ادارهء سياسى پس از اطلاع از وضع ، رئيس ادارهء بازجويى را مرخص كرد و خود با طى چند دالان به پشت در « حضرت اجل » سرپاس ركن الدين مختارى رئيس كل شهربانى رسيد . سرپاس قبلا به اختصار از جريان باخبر بود . رئيس ادارهء سياسى از كسانى بود كه حق داشت بىنوبت نزد سرپاس برود . او وارد اتاق مجلل حضرت اجل شد و با صبر و حوصله پرونده و گزارش را ورق زد و توضيح داد . حضرت اجل يادآور شد كه نقص پرونده و گزارش براى به شرف عرض رساندن و معرفى كارلايل است . حضرت اجل افزود كه او بايد بلشويك و يا از جاسوسهاى روس باشد .\r\nرئيس ادارهء سياسى با احتياط توضيح داد : « كه او برعكس شاهنشاه را به اتكاء قول\r\n\r\n","description":"","footnote":"","page_name":" 586 ","page_number":586},
  {"content":"\r\n\r\n« فارن آفيس » از قهرمانان دانسته و به علاوه خودش در قرن نوزدهم زندگى مىكرده است . »\r\nحضرت اجل نگاه غضبناكى كرد و گفت : « همين بستن امور به « فارن آفيس » كار بلشويك‌هاست . اولين مرتبه است كه نژاد ايرانى جانشين اصيل كورش را بر تخت طاووسى مىبيند . به‌علاوه مگر در سدهء پيش روسيه وجود نداشت . . . برو آقا پرونده و گزارش را تكميل كن . »\r\nسرهنگ رئيس ادارهء سياسى چنان پاشنهء چكمه‌ها را به‌هم كوبيد و سلام نظامى داد كه جرمش فورا بخشيده شد . در نسخه بدل دوم جملات تند و تيزى عليه كارلايل اضافه شد و وى به عنوان شريك جرم ميرزا عليخان تلقى گرديد كه چون اتفاقا در 1881 فوت كرده است ، و از اتباع كشورهاى خارجى است بازداشت يا احضارش ميسر نيست .\r\nپرونده و گزارش تكميل شده را مختارى به قصر مرمر ، عمارت خوابگاه برد .\r\nرضا شاه در حال كشيدن ترياك گزارش را شنيد و گفت : « بلاتكليف در زندان قصر نگهش داريد تا ريق رحمت را سر بكشد ! »\r\nمختارى با همان حرارت رئيس ادارهء سياسى پاشنه‌ها را كوبيد ، عقب گرد كر و با اتوموبيل رولزرويس خود به تشكيلات كل بازگشت . » « 1 »\r\n\r\nجلال آل احمد\r\n« بچهء مردم : خوب من چه مىتوانستم بكنم ؟ شوهرم حاضر نبود مرا با بچه نگهدارد ، بچه كه مال خودش نبود ، مال شوهر قبلىام بود ، كه طلاقم داد و حاضر هم نشده بود بچه را بگيرد . اگر كس ديگرى جاى من بود چه مىكرد ؟ خوب من هم مىبايست زندگى مىكردم ، اگر اين شوهرم هم طلاقم مىداد چه مىكردم ؟ ناچار بودم بچه را يك جورى سر به نيست كنم ، يك زن چشم و گوش بسته ، مثل من ، غير از اين چيز ديگرى به فكرش نمىرسيد ، نه جايى را بلد بودم نه راه چاره‌اى مىدانستم .\r\nنه اينكه جايى را بلد بودم ، نمىدانستم مىشود بچه را به شيرخوارگاه گذاشت يا به خراب شدهء ديگرى سپرد ، ولى از كجا كه بچهء مرا قبول مىكردند ؟ از كجا مىتوانستم حتم داشته باشم كه معطلم نكنند و آبرويم را نبرند و هزار اسم روى خودم و بچه‌ام نگذارند ؟ از كجا ؟ نمىخواستم به اين صورتها تمام شود . همان روز عصر هم وقتى كار را تمام كردم و به خانه برگشتم و آنچه را كه كرده بودم براى مادرم و ديگر همسايه‌ها تعريف كردم ، نمىدانم كدام يكىشان گفتند : « خوب ، زن ، مىخواستى بچه‌ات را ببرى\r\n\r\n\r\n","description":"","footnote":"\r\n( 1 ) . احسان طبرى ، پنجابه ، از ص 31 تا 43 .\r\n","page_name":" 587 ","page_number":587},
  {"content":"\r\n\r\nشيرخوارگاه بسپرى . يا ببريش دار الايتام و . . . » نمىدانم ديگر كجاها را گفت . ولى همانوقت مادرم به او گفت كه : « خيال مىكنى راش مىدادن ؟ هه ؟ » من با وجود اينكه خودم هم به فكر اين كار افتاده بودم ، اما آن زن همسايه‌مان وقتى اين را گفت ، باز دلم هرى ريخت تو و به خودم گفتم : « خوب زن ، تو هيچ رفتى كه رات ندن ؟ » و بعد به مادرم گفتم :\r\n« كاشكى اين كارو كرده بودم . » ولى من كه سررشته نداشتم . من كه اطمينان نداشتم را هم بدهند ، آنوقت هم كه ديگر دير شده بود . از حرف آن زن مثل اينكه يك دنيا غصه روى دلم ريخت ، همهء شيرين زبانيهاى بچه‌ام يادم آمد . ديگر نتوانستم طاقت بياورم و جلوى همهء در و همسايه‌ها زارزار گريه كردم . اما چقدر بد بود ! خودم شنيدم يكيشان زير لب گفت : « گريه هم مىكنه ! خجالت نمىكشه . » بازهم مادرم به دادم رسيد . خيلى دلداريم داد . خوب راست هم مىگفت ، من كه اول جوانيم است چرا براى يك بچه اينقدر غصه بخورم ؟ آن هم وقتى شوهرم مرا با بچه قبول نمىكند . حالا خيلى وقت دارم كه هى بنشينم و سه‌تا و چهارتا بزايم . درست است كه بچهء اولم بود و نمىبايد اين كار را مىكردم ؛ ولى خوب ، حالا كه كار از كار گذشته است . حالا كه ديگر فكر كردن ندارد . من خودم كه آزار نداشتم بلند شوم و بروم و اين كار را بكنم . شوهرم بود كه اصرار مىكرد .\r\nراست هم مىگفت ، نمىخواست پس افتادهء يك نره‌خر ديگر را سر سفره‌اش ببيند . خود من هم وقتى كلاهم را قاضى مىكردم به او حق مىدادم . خود من آيا حاضر بودم بچه‌هاى شوهرم را مثل بچه‌هاى خودم دوست داشته باشم ؟ و آنها را سر بار زندگى خودم ندانم ؟\r\nآنها را سر سفرهء شوهرم زيادى ندانم ؟ خوب او هم همينطور . او هم حق داشت كه نتواند بچهء مرا ، بچهء مرا كه نه ، بچهء يك نره‌خر ديگر را - به قول خودش - سر سفره‌اش ببيند .\r\nدر همان دو روزى كه به خانه‌اش رفته بودم ، همه‌اش صحبت از بچه بود . شب آخر خيلى صحبت كرديم . يعنى نه اينكه خيلى حرف زده باشيم . او بازهم راجع به بچه گفت و من گوش دادم . آخر سر گفتم : « خوب ، ميگى چه كنم ؟ » شوهرم چيزى نگفت ، قدرى فكر كرد و بعد گفت : « من نمىدونم چه بكنى . هرجور خودت مىدونى بكن . من نميخام پس افتادهء يه نره‌خر ديگر و سر سفره خودم ببينم . » راه و چاره‌اى هم جلوى پايم نگذاشت .\r\nآنشب پهلوى من هم نيامد ، مثلا با من قهر كرده بود ، شب سوم زندگى ما باهم بود ، ولى با من قهر كرده بود . خودم مىدانستم كه مىخواهد مرا غضب كند تا كار بچه را زودتر يكسره كنم . صبح هم كه از در خانه بيرون مىرفت ، گفت : « ظهر كه ميام ديگه نبايس بچه‌رو ببينم ، ها ! » و من تكليف خودم را از همان وقت مىدانستم . حالا هرچه فكر مىكنم نمىتوانم بفهمم چطور دلم راضى شد ؟ ولى ديگر دست من نبود . چادر نمازم را به سرم\r\n\r\n","description":"","footnote":"","page_name":" 588 ","page_number":588},
  {"content":"\r\n\r\nانداختم ، دست بچه را گرفتم و پشت‌سر شوهرم از خانه بيرون رفتم . بچه‌ام نزديك سه سالش بود . خودش قشنگ راه مىرفت . بديش اين بود كه سه سال عمر صرفش كرده بودم ، اين خيلى بد بود . همهء دردسرهاش تمام شده بود . همهء شب بيدار ماندنهاش گذشته بود و تازه اول راحتىاش بود . ولى من ناچار بودم كارم را بكنم . تا دم ايستگاه ماشين پا به پايش رفتم . كفشش را هم پايش كرده بودم . لباس خوبهايش را هم تنش كرده بودم . يك كت و شلوار آبى كوچولو همان اواخر ، شوهر قبلىام برايش خريده بود . وقتى لباسش را تنش مىكردم اين فكر هم به‌هم هى زد كه : « زن ، ديگه چرا رخت نوهاشو تنش مىكنى ؟ » ولى دلم راضى نشد . مىخواستمش چه بكنم ؟ چشم شوهرم كور ، اگر بازهم بچه‌دار شدم برود و برايش لباس بخرد . لباسش را تنش كردم . سرش را شانه زدم . خيلى خوشگل شده بود . دستش را گرفته بودم و با دست ديگرم چادر نمازم را دور كمرم نگهداشته بودم و آهسته‌آهسته قدم برمىداشتم . ديگر لازم نبود هى فحشش بدهم كه تندتر بيايد . آخرين دفعه‌اى بود كه دستش را گرفته بودم و با خودم به كوچه مىبردم . دو سه جا خواست برايش قاقا بخرم . گفتم : « اول سوار ماشين بشيم ، بعد برايت قاقا هم مىخرم . »\r\nيادم است آن روز هم مثل روزهاى ديگر هى از من سؤال مىكرد . يك اسب پايش توى چالهء جوى آب رفته بود و مردم دورش جمع شده بودند . خيلى اصرار كرد كه بلندش كنم تا ببيند چه خبر است ، بلندش كردم و اسب را كه دستش خراش برداشته بود و خون آمده بود ديد . وقتى زمينش گذاشتم گفت : « مادل - دسس اوخ سده بودس » گفتم : « آره جونم حرف مادرشو نشنيده ، اوخ شده » تا دم ايستگاه ماشين آهسته‌آهسته مىرفتم . هنوز اول وقت بود و ماشين‌ها شلوغ بود و من شايد نيم ساعت توى ايستگاه ماندم تا ماشين گيرم آمد . بچه‌ام هى ناراحتى مىكرد و من داشتم خسته مىشدم . از بس سؤال مىكرد ، حوصله‌ام را سر برده بود . دو سه‌بار گفت : « پس مادل چطول سدس ؟ ماسين كه نيومدس .\r\nپس بليم قاقا بخليم » و من بازهم برايش گفتم كه الان خواهد آمد و گفتم وقتى ماشين سوار شديم ، قاقا هم برايش خواهم خريد . بالاخره خط هفت را گرفتم و تا ميدان شاه كه پياده شديم ، بچه‌ام بازهم حرف مىزد و هى مىپرسيد . يادم است يك‌بار پرسيد : « مادل تجا ميليم ؟ » من نمىدانم چرا يك مرتبه بىآنكه بفهمم ، گفتم « ميريم پيش بابا » بچه‌ام كمى به صورت من نگاه كرد . بعد پرسيد : « مادل ، تدوم بابا ؟ » من ديگر حوصله نداشتم .\r\nگفتم : « جونم چقدر حرف مىزنى ، اگه حرف بزنى برات قاقا نمىخرم . ها ! » حالا چقدر دلم مىسوزد ، اينجور چيزها بيشتر دل آدم را مىسوزاند . چرا دل بچه‌ام را در آن دم آخر اينطور شكستم ؟\r\n\r\n","description":"","footnote":"","page_name":" 589 ","page_number":589},
  {"content":"\r\n\r\nاز خانه كه بيرون آمديم ، با خود عهد كرده بودم كه تا آخر كار عصبانى نشوم ، بچه‌ام را نزنم ، فحشش ندهم و باهاش خوشرفتارى كنم ، ولى چقدر حالا دلم مىسوزد ! چرا اينطور ساكتش كردم ؟ بچهكم ديگر ساكت شد و با شاگرد شوفر كه برايش شكلك درمىآورد و حرف مىزد ، گرم اختلاط و خنده شده بود . اما من نه به او محل مىگذاشتم نه به بچه‌ام كه هى رويش را به من مىكرد . ميدان شاه گفتم نگهداشت و وقتى پياده مىشديم بچه‌ام هنوز مىخنديد . ميدان شلوغ بود و اتوبوسها خيلى بودند و من هنوز وحشت داشتم كه كارم را بكنم . مدتى قدم زدم . شايد نيمساعت شد . اتوبوسها كمتر شدند . آمدم كنار ميدان ، ده شاهى از جيبم درآوردم و به بچه‌ام دادم . بچه‌ام دادم . هاج و واج مانده بود و مرا نگاه مىكرد . هنوز پول گرفتن را بلد نشده بود ، نمىدانستم چطور حاليش كنم ، آنطرف ميدان يك تخم كدويى داد مىزد ، با انگشتم نشانش دادم و گفتم : « بگير ، برو قاقا بخر ، ببينم بلدى خودت برى بخرى . » بچه‌ام نگاهى به پول كرد و بعد رو به من گفت :\r\n« مادل تو هم بيا بليم . » من گفتم : « نه من اينجا وايسادم تو رو مىپام . برو ببينم خودت بلدى بخرى . » بچه‌ام باز هم به پول نگاه كرد . مثل اينكه دودل بود و نمىدانست چطور بايد چيز خريد . تابه‌حال همچه كارى يادش نداده بودم ، بربر نگاهم مىكرد ، عجب نگاهى بود ! مثل اينكه فقط همان دقيقه دلم گرفت و حالم بد شد ، حالم خيلى بد شد ، نزديك بود منصرف شوم . بعد كه بچه‌ام رفت و من فرار كردم و تا حالا هم ، حتى آن روز عصر كه جلوى در و همسايه‌ها از زور عصه گريه كردم ، هيچ اينطور دلم نگرفت و حالم بد نشد ، نزديك بود طاقتم تمام شود . عجب نگاهى بود ! بچه‌ام سرگردان مانده بود و مثل اينكه هنوز مىخواست چيزى از من بپرسد ، نفهميدم چطور خود را نگهداشتم . يك بار ديگر تخمه گدويى را نشانش دادم و گفتم : « برو جونم ، اين پول را بهش بده ، بگو تخمه بده ، همين . برو باريكلا » بچهكم تخم كدويى را نگاه كرد و بعد مثل وقتى كه مىخواست بهانه بگيرد و گريه كند گفت : « مادل ، من تخمه نمىخام ، تيسميس ميخام . » من داشتم بيچاره مىشدم . اگر بچه‌ام يك خرده ديگر معطل كرده بود ، اگر يك خرده گريه كرده بود ، حتما منصرف شده بودم . ولى بچه‌ام گريه نكرد . عصبانى شده بودم ، حوصله‌ام سر رفته بود . سرش داد زدم : « كيشميش هم داره . برو هرچى ميخواى بخر . برو ديگه . » و از روى جوى كنار پياده‌رو بلندش كردم و روى اسفالت وسط خيابان گذاشتم ، دستم را به پشتش گذاشتم و يواش به جلو هولش دادم و گفتم : « ده برو ديگه ، دير ميشه . » خيابان خلوت بود . از وسط خيابان تا آن ته‌ها اتوبوسى و درشگه‌اى پيدا نبود كه بچه‌ام را زير بگيرد .\r\nبچه‌ام دو سه قدم كه رفت برگشت و گفت : « مادل ، تيسميس هم داله ؟ » من گفتم : « آره\r\n\r\n","description":"","footnote":"","page_name":" 590 ","page_number":590},
  {"content":"\r\n\r\nجونم ، بگو ده شاهى كيشميش بده . » و او رفت .\r\nبچه‌ام وسط خيابان رسيده بود كه يك مرتبه يك ماشين بوق زد و من از ترس لرزيدم و بىاينكه بفهمم چه مىكنم ، خودم را وسط خيابان پرتاب كردم و بچه‌ام را بغل زدم و توى پياده‌رو دويدم و لاى مردم قايم شدم ، عرق از سر و رويم راه افتاده بود و نفس‌نفس مىزدم .\r\nبچهكم گفت : « مادل ، چطور سدس ؟ » گفتم : « هيچى جونم . از وسط خيابان تند رد ميشن .\r\nتو يواش مىرفتى ، نزديك بود برى زير هوتول . » اينرا كه مىگفتم نزديك بود گريه‌ام بيفتد .\r\nبچه‌ام همانطور كه توى بغلم بود گفت : « خوب مادل منو بزال زيمين . ايندفه تند ميلم . » شايد اگر بچهكم اين حرف را نمىزد ، من يادم رفته بود كه براى چه كار آمده‌ام .\r\nولى اين حرفش مرا از نو به صرافت انداخت . هنوز اشك چشمهايم را پاك نكرده بودم كه دوباره به ياد كارى كه آمده بودم بكنم ، افتادم . به ياد شوهرم كه مرا غضب خواهد كرد ، افتادم . بچهكم را ماچ كردم ، آخرين ماچى بود كه از صورتش برمىداشتم ، ماچش كردم و دوباره گذاشتمش زمين و باز هم در گوشش گفتم : « تند برو جونم ، ماشين ميادش . » باز خيابان خلوت بود و اين‌بار بچه‌ام تندتر رفت . قدمهاى كوچكش را به عجله برمىداشت و من دو سه‌بار ترسيدم كه مبادا پاهايش توى هم بپيچد و زمين بخورد . آنطرف خيابان كه رسيد برگشت و نگاهى به من انداخت ، من دامنهاى چادرم را زير بغلم جمع كرده بودم و داشتم راه مىافتادم . همچه كه بچه‌ام چرخيد و به‌طرف من نگاه كرد ، من سرجايم خشكم زد . درست است كه نمىخواستم بفهمد من دارم درمىروم ، ولى براى اين نبود كه سر جايم خشكم زد . مثل يك دزد كه سر بزنگاه مچش را گرفته باشند شده بودم . خشكم زده بود و دستهايم همانطور زير بغلهايم ماند . درست مثل آن دفعه كه سر جيب شوهرم بودم - همان شوهر سابقم - و كندوكو مىكردم و شوهرم از در رسيد . درست همانطور خشكم زده بود . دوباره از عرق خيس شدم . سرم را پايين انداختم و وقتى به هزار زخمت سرم را بلند كردم ، بچه‌ام دوباره راه افتاده بود و چيزى نمانده بود كه به تخمهء كدويى برسد . كار من تمام شده بود . بچه‌ام سالم به آنطرف خيابان رسيده بود . از همانوقت بود كه انگار اصلا بچه نداشته‌ام ، آخرين بارى كه بچه‌ام را نگاه كردم ، درست مثل اين بود كه بچهء مردم را نگاه مىكردم . درست مثل يك بچهء تازه‌پا و شيرين مردم به او نگاه مىكردم . درست همانطور كه از نگاه كردن به بچهء مردم مىشود حظ كرد ، از ديدن او حظ كردم و به عجله لاى جمعيت پياده‌رو پيچيدم ، ولى يك دفعه به وحشت افتادم . نزديك بود قدمم خشك بشود و سر جايم ميخكوب بشوم . وحشتم گرفته بود كه مبادا كسى زاغ سياه مرا چوب زده باشد . ازين خيال موهاى تنم راست ايستاد و من تندتر كردم . دوتا كوچه پائين‌تر ، خيال\r\n\r\n","description":"","footnote":"","page_name":" 591 ","page_number":591},
  {"content":"\r\n\r\nداشتم توى پسكوچه‌ها بيندازم و فرار كنم . به زحمت خودم را به دم كوچه رسانده بودم كه يكهو ، يك تاكسى پشت‌سرم توى خيابان ترمز كرد . مثال اينكه الان مچ مرا خواهند گرفت ، تا استخوانهايم لرزيد ، خيال مىكردم پاسبان سر چهارراه كه مرا مىپائيده توى تاكسى پريده و حالا پشت‌سرم پياده شده و الان است كه مچ دستم را بگيرد . نمىدانم چطور برگشتم و عقب سرم را نگاه كردم و وارفتم . مسافرهاى تاكسى پولشان را هم داده بودند و داشتند مىرفتند ، من نفس راحتى كشيدم و فكر ديگرى به سرم زد . بىاينكه بفهمم و يا چشمم جايى را ببيند ، پريدم توى تاكسى و در را با سروصدا بستم . شوفر قرقر كرد و راه افتاد و چادر من لاى در تاكسى مانده بود . وقتى تاكسى دور شد و من اطمينان پيدا كردم ، در را آهسته باز كردم . چادر را از لاى آن بيرون كشيدم و از نو در را بستم . به پشتى صندلى تكيه دادم و نفس راحتى كشيدم و شب بالأخره نتوانستم پول تاكسى را از شوهرم در بياورم . » « 1 »\r\n\r\nگزيده‌يى از آثار انتقادى و نمونه‌يى از نثر جلال آل احمد :\r\nاز كتاب نون و القلم : « زندگى براى آدم بىفكر هميشه راحت است ، خور و خواب است و رفتار بهايم . اما وقتى پاى فكر به ميان آمد ، در بهشت هم كه باشى آسوده نيستى . چرا آدم ابو البشر از بهشت گريخت ؟ براى اينكه عقل به كله‌اش آمد و چون و چراش شروع شد .\r\nخيال مىكنيد بار امانتى كه كوه از تحملّش گريخت و آدم قبولش كرد ، چه بود ؟\r\nآدم زندگى چارپايى را توى بهشت گذاشت و رفت به دنياى پر از چون و چراى عقل و وظيفه . به دنياى پر از هول و هراس بشريت . »\r\n« . . . فكر مىكردم اگر اين تن بدهكار نبود ، بدهكار اينهمه نعمتى كه حرام مىكند ، چه راحت مىشد كنار مىنشست و تماشاچى بود و خيال مىبافت و به شعر و عرفان پناه مىبرد ! اما حيف كه جبران اينهمه نعمت به سكون ممكن نيست . . . جبران هركدام از اين نعمات را بايد به عمل كرد نه به سكون . سكون و سكوت جبران هيچ‌چيز را نمىكند . . .\r\nآدم هر لحظه سر يك دوراهى است : دوراهى حق و باطل . . . او جانب حق را مىگرفت و حقيقت را به مال و منال و جاه و مقام نمىفروخت و از اين حيث شايد مانند همهء حق‌خواهان و حق‌گويان ، رنجها ديد و خونها خورد ولى همه را به جان و دل خريد . . . »\r\n\r\n\r\n","description":"","footnote":"\r\n( 1 ) . جلال آل احمد ، سه‌تار ، مجموعه داستان ، ص 17 تا 25 .\r\n","page_name":" 592 ","page_number":592},
  {"content":"\r\n\r\nتصوير يك زن : « . . . خانم نزهت الدوله قد بلندى دارد . و اين خودش كم چيزى نيست .\r\nدماغش گرچه خيلى باريك است ، ولى اين بفهمى نفهمى ميلى به سمت راست دارد ، البتّه نه خيال كنيد كج است ، ابدا اگر كج بود كه فورا مىرفت و با يك عمل جراحى پلاستيك راستش مىكرد ، صدايش خيلى نازك است ، وقتى حرف مىزند هرگز اخم نمىكند و ابروهايش و كنار دهانش ، وقتى مىخندد اصلا تكان نمىخورد ، ماهى پانصد تومان خرج ماساژ را كه نمىشود با يك خندهء گل گشاد به هدر داد .\r\nبارى ، موهايش را هفته‌اى يك بار رنگ مىكند . الحق بايد گفت بناگوش وسيعى دارد و از آن بهتر گوشهاى بسيار كوچك و ظريفى . اما حيف كه ناچار است يكى از اين گوشهاى ظريف را فداى پيچ‌وتاب موهاى خود بكند . فر موهايش ، از مسواكى كه هر روز به دندانهايش مىكشد ، مرتب‌تر است و درست است كه گردنش كمى - البته بازهم بفهمى دراز است ، ولى با دستمالى كه به گردن مىبندد ، با گردن‌بندهاى زينتى كه دو سه دور ، دور گردن مىپيچد چه‌كسى مىتواند بفهمد ؟ . . . » ( از كتاب زن زيادى ) .\r\nتصوير يك معلم : « . . . معلم كلاس اول باريكه‌اى بود سياه سوخته . با ته‌ريشى و سر ماشين كرده و يخهء بسته ، بىكراوات ، شبيه ميرزا بنويسهاى دم پستخانه . حتى نوكر باب مىنمود . ساكت بود ، حق هم داشت ، مىشد حدس زد كه چنين آدمى فقط سر كلاس اول جرأت حرف زدن دارد ، آن هم فقط دربارهء « آى با كلاه » و از اين حرفها .\r\nمعلم كلاس دوم كوتاه و خپله بود و به‌جاى حرف زدن جيغ مىكشيد و چشمش پيچ داشت و من از آن روز اول نتوانستم بفهمم وقتى با يكى حرف مىزند ، به كجا نگاه مىكند ، با هر جيغ كوتاهى كه مىزد ، هرهر مىخنديد و داد مىزد دلقك معلم است . . . » « از داستان مدير مدرسه » .\r\n\r\nابو القاسم پاينده\r\n« داستانهاى « پاينده » پر از طعن و طنز است . در اينجا طعن را هم به طنز مىافزايم زيرا اصولا زبان « پاينده » زبانى طعنه‌آميز است . . . اما طنز « پاينده » در داستانهايش بيشتر به معناى واقعى « طنز » « 1 » يعنى به كلى با « هزل » متفاوت است . مقصود از هزل برانگيختن خنده است كه به مسخرگى نزديك است و زبان خاص خود را دارد و كمتر در مسائل غم‌انگيز و در كنار فاجعه قرار مىگيرد ، مانند هزل‌نويسيهاى مطبوعاتى « آرت بوخوالد » . اما هدف طنز ، خنده نيست ، نيشخند است . . .\r\nخنداندن نيست ، بلكه در واقع گرياندن است .\r\n\r\n\r\n","description":"","footnote":"\r\n( 1 ) . طنز ، برابر  « Humeur »  و هزل ، برابر  « Comique »  است .\r\n","page_name":" 593 ","page_number":593},
  {"content":"\r\n\r\nنيشخند طنز ، كنايه‌آميز است و آميخته با خشم و قهرى است كه با ژرف‌بينى و خوددارى و عفت حكيمانه‌يى آميخته است . طنز با نوعى شرم و تملك نفس توأم است ، ولى هزل دريده است و خوددارى نمىشناسد . هزل صريح است و طنز در پرده . هزل وقيح است و طنز متين .\r\nهزل قصد خنداندن دارد ، ولى طنز در پى خنده ، قصدش عبرت‌آموزى است و با ناروايى مىستيزد . هزل بىبرگ است و طنز متعصب . هزل به ناهنجارى موجود فقط مىخندد ، ولى طنز به ناهنجارى موجود كينه مىورزد و مىخواهد كه آن را از ميان بردارد .\r\nاز اينروست كه يك اثر فكاهى هرقدر آميخته با روح انتقادى باشد ، جز تأثير ضعيف و تدريجى نتيجه‌يى ندارد ، ولى يك اثر طنزآلود مىتواند در تغيير وضع موجود مؤثر شود .\r\nطنز ، جدى است ، ولى هزل شوخ است . طنز از روح صاف و صادقى سرچشمه مىگيرد ، ولى هزل فقط از طبع شوخ و شنگ مايه دارد . طنز ، حكيمانه طعنه مىزند و هزل فقط رندانه مىخندد . در فرانسه هزلهاى « تريستان برنار » جز تفريح خاطر اثرى نداشت ولى طنزهاى « ولتر » اصلاحگر بود و طنزهاى « برناردشا » انقلابى در انديشه‌ها پديد مىآورد . در مطبوعات اخير ما هزل فراوان بود و حتى تنى چند در خلق آن شايسته و كارآمد شده بودند ، ولى طنز حكيمانه كيمياست و از اينروست كه مىبينيم اثر هزل چون حبابى بر سطح آب بيش نيست .\r\nطنزهاى « پاينده » همه طعنه‌آميز است و گاه با زهرخندى آميخته . « پاينده » چون ديرگاهى كارمند ادارى و گرفتار كارهاى دولتى بوده ، بيشتر طنزهايش پوزخندى به « بوروكراسى » است : « . . . خان حاكم ما مجسمهء عدالت بود و حقا كه اين مرد عزيز ، چيزى از بقاياى عدالت نوشيروان داشت و غالبا عارض و معروض را باهم توقيف مىكرد و اگر سياست عاليه‌اش افتضاى چوب زدن داشت ، دو رقيب را به يك فلك مىبست و بدينطريق قدم اول در راه پر كردن فاصلهء طبقاتى به وسيلهء او برداشته شد . خدا رحمتش كند ، چه مرد دموكرات‌منش نجيب اصلاح طلبى بود ! »\r\nاز داستان چلچراغ عقب افتاده\r\n« . . . هنگامى كه مأمورين دفع ملخ با لوازم كار خود وارد قصبه شدند ، سه ماه بيشتر بود كه ملخى به جايى نبود . اما اين مردمان خوب ، مأمورين صديق و خدمتگزار دولت عليهء ايران ، گناه و قصورى نداشتند . اين ملخها بودند كه با عجله آمده و با شتاب ، شايد از بيم تعاقب مأمورين دفع ملخ رفته بودند و آنقدر جرأت و غيرت نداشتند كه صبر كنند تا مأمورين دفع ملخ ، پس از عبور از همهء دربندهاى تشريفات ادارى با قاطرهاى تندرو كه\r\n\r\n","description":"","footnote":"","page_name":" 594 ","page_number":594},
  {"content":"\r\n\r\nمعلوم بود از شهرهاى وسط راه به بيگارى گرفته‌اند ، برسند و معلوم شود در جنگ وقفه‌ناپذير ميان ملخهاى ياغى و طاغى فرارى خارج از حمايت قانون ، با مأمورين رستم صولت دولت كه هركدام يك نشان شير و خورشيد با شمشير كشيده به لباس خود داشتند و دل شير از مهابتشان مثل يخ در آفتاب تموز آب مىشد . . . فتح مسلم با كيست . »\r\nاز داستان مأمورين دفع ملخ\r\n« . . . كمال كدخدايى اطاعت محض است و اگر كدخدا از اطاعت و تسليم منحرف شد و نشان داد كه روى شانه‌هاى او به‌جاى كدو ، سرى نهاده‌اند كه درون آن به‌جاى گچ ، مغزى جا داده‌اند كه گاهى به زحمت مىتواند بعضى مطالب پيش پا افتاده را بفهمد ، بلافاصله در ميان اوراق سلف كه در اصطلاح اهل اداره پرونده نام دارد ، يك انبار از تخلفات بيشمار و نبخشودنى او كشف مىشود و بقاى او در سمت كدخدايى ، امنيت عمومى را به خطر مىافكند و يكى از داوطلبان تازه‌نفس كدخدايى كه به‌جاى چانهء لق و طبع فضول و زبان بىافسار ، يك جفت گوش رساى باب روز داشته باشد ، جاى او را مىگيرد . »\r\nاز داستان مأمورين دفع بلخ\r\nپاينده گاهى در طنزهاى خود بىاندازه تلخ و عبوس ، ستيزه‌جو و كينه‌توز مىشود و طنز او لحنى مستقيم و خشن و گاه عتابى تند و بىرحم به خود مىگيرد و از حالت حكيمانه دور و به خشم و كين عاميانه نزديك مىشود : « . . . هنر را وسيلهء توفيق در محضر بزرگان نكنيد كه اين ابلهان گوهر ناشناس ، هنرمند را با عملهء خشت‌انداز برابر مىكنند و دليلى ندارد كه نكنند . دموكراسى يعنى همين ! اگر فرصت و همت داريد ، تشريف ببريد مسخرگى پيشه كنيد و مطربى آموزيد تا بقول خواجهء شيراز داد خود از كهتران يعنى از ما بهتران و مهتران يعنى حواشى ايشان بستانيد و اگرنه با حرمان بسوزيد و بسازيد كه تا جهان بوده چنين بوده و تا هست چنين است و اگر نمىپسنديد ، قضا را تغيير دهيد . »\r\nاز داستان هنر و هاضمهء ارباب « 1 »\r\n\r\nمحمد على اسلامى ندوشن\r\n« مرد روز : مرد روز كسى است كه به اقتضاى روز زندگى مىكند ؛ مراقب است كه تازگيها از نظر او پنهان نماند و از چنگش نگريزد .\r\nدوستدار زرق و برق و جلاست ، رنگهاى تند و برانگيزنده مىپسندد ، رنگهايى كه چشم را مىگيرد و مرعوب مىكند ، چرا كه مرد روز نمىخواهد فراموش\r\n\r\n\r\n","description":"","footnote":"\r\n( 1 ) . محمد على سپانلو ، پيشرو ايران . . . ، از ص 174 تا 177 .\r\n","page_name":" 595 ","page_number":595},
  {"content":"\r\n\r\nشود ، يا اثرى پريده رنگ برجاى گذارد .\r\nمرد روز از مدافعان پرشور تمدن است . چون سفرى به اروپا و شايد نيز به آمريكا كرده است ، از هر كشور و ملتى صفات خاصى مورد ستايش اوست : نظم و استحكام و عقل ، جامعهء انگلستان ، پركارى و انضباط و صنعتگرى مردم آلمان ؛ آرامش و نظافت و امنيت سويس ؛ و از فرانسه گرچه تصديق دارد كه پاريس شهرى ديدنى است ، اما آن را در مقايسه با نيويورك « ده كوره‌اى » مىداند . در نظر او كشور رؤيايى ، كشور آرمانى آمريكاست ؛ ثروت و قدرت و عظمت آمريكا ، معجزه آساست . با اين وصف ، در مقايسهء نيروى معنوى انگلستان و آمريكا دچار بحران درونى و ترديد شكنجه‌آورى مىشود ؛ چه ، از يكسو ايمان دارد كه انگلستان مهد فرزانگى و زيركى است و كشورهاى ديگر در برابر بلوغ سبز بخت او طفلان مكتبىاى بيش نيستند ؛ و از سوى ديگر آثار زورمندى و توفيق آمريكا را به دو چشم خود مىبيند و نمىتواند از اعجاب و تحسين خوددارى كند .\r\nگرچه يأس را از زهر هلاهل مهلك‌تر مىداند ، ليكن سفر به كشورهاى دور ، احساس بدبينى ملايمى در او برانگيخته است . سر مىجنباند و مىگويد : « ما كى به پاى اين ملتها خواهيم رسيد ؟ هيهات ، عمر ما وفا نخواهد كرد . » و چون مرد هوشمند مطلعى است ، از مشكل كار باخبر است ؛ مىگويد : « عيب در خود ماست . بايد فردفرد مردم خو را اصلاح كنند . » و براى آن‌كه از پيروى « مد روز » غافل نمانده باشد ، گاه‌گاه از اوضاع زمانه انتقاد مىكند ، مثالهايى مىآورد و علتهايى متناسب با نبض مجلس و طبع مخاطب برمىشمارد و چاره‌هايى پيشنهاد مىكند .\r\nمرد روز تشنهء دانستن است ؛ بىآنكه به ندانستن و كم دانستن خود در زمينه‌هاى گوناگون دانش بشرى معترف باشد ، بر اثر كنجكاوى و احتياج ، ناگزير است كه از صحبت ديگران ، از راديو و روزنامه و تلويزيون كسب علم نمايد و كلمات و عقايد « نوبر » و بكر را بربايد و در مخزن حافظهء خود جا دهد . كتابخانهء او كه قفسه زيبايى است از چوب گردو يا افرا يا ملج ، از كتابهاى نفيس و خوش جلد انباشته است ؛ كتابهاى انگليسى و فرانسه ، گاهى نيز فارسى ، با نظم و دقت در كنار هم چيده شده‌اند ، در رشته‌هاى گوناگون : ادبيات و تاريخ و ايرانشناسى و بهداشت و آئين دوست‌يابى و آبيارى و طباخى و خاطرات جنگ و اتم و عرفان و غيره . . . افسوس كه وقت گرانبهاى او كفاف خواندن نمىدهد .\r\nمرد روز خوش سليقه و زيباپرست است و در زيباطلبى خود مفتون قرينه و « تضاد مبنى بر متحد الشكل بودن » است . چوبهاى ميز و قفسه و مبل او همه از يك جنس و يك رنگ‌اند ، رنگهاى زمينهء قالى و پرده و « كركرهء پلاستيك » و روكش بالش و مبل او همه از\r\n\r\n","description":"","footnote":"","page_name":" 596 ","page_number":596},
  {"content":"\r\n\r\nيك خانواده‌اند ، ولى عشق به همرنگ‌جويى در او مانع از آن نيست كه به آنچه نوظهور و « مدرن » است ، به اشكال عجيب الخلقه و « پيكاسو » و رنگهاى « هيجان‌آور و داغ » ارادت فراوان داشته باشد . بدان آسانى كه در عهد سلطانهاى عادل ، گرگ و ميش در يك آبشخور آب مىخوردند ، به همان آسانى در خانهء او مينياتورهاى بهزاد و تابلوهاى به سبك « كوبيك » در كنار هم زندگى مىكنند ، و سينى و طشت مسين كنده‌كارى اصفهان در جوار مجسمهء ونوس ، و عكس بتهوون در پهلوى تقويم ديوارى « ك . ال . ام » و همهء اينها در پرتو خيره‌كنندهء چراغ « نئون » .\r\nگاه نيز هوس مىكند كه به عالم صفا و درويشى پناه برد ، تا مبادا صفت ديگرى از توانگرى و امروزى بودن ( كه خود عصيان بر ضد توانگرى و امروزى بودن است ) از وجود او فوت گردد . بدين مقصود در يكى از اتاقهاى خانهء خود خانقاهى ترتيب داده و قنديلى بر سقف آن آويخته و گليمى گسترانيده و پوست آهويى افكنده و مخده و متكا گذاشته و تبرزين و كشكولى بر ديوار نصب كرده و غزليات شمس تبريزى و ديوان حافظ و دو بيتيهاى بابا طاهر عريان در كنار مخده نهاده .\r\nمىكوشد كه روزهاى تعطيل تابستان به كنار دريا رود و جمعه‌هاى زمستان به آبعلى ، يا لا اقل در ميدان تجريش گردشى بكند و بر اتومبيل جگرى رنگ دراز خود تكيه دهد و آيندگان و روندگان را بنگرد . مىكوشد بهر قيمتى هست يك يا چند دوست خارجى داشته باشد ، از حرف زدن به زبان فرنگى ، ولو چند كلمه ، احساس غرور و رضايت بىاندازه‌اى مىكند . زنش را به انجمن ايران و آمريكا مىفرستد تا انگليسى ياد بگيرد و در انظار خودى و بيگانه موجب سرافكندگى نباشد .\r\nهفته‌اى يك يا دو شب در « كلوب » شام مىخورد ، يك يا دو شب به « دوره » مىرود .\r\nبه نظر او يكى از جالب‌ترين اختراعها ، دستگاه ضبط صوت است كه در آن آدم مىتواند صداى خود را بشنود ، و يكى از درخشان‌ترين قدمهايى كه در اين چند ساله در كشور برداشته شده ايجاد نوشابهء « پپسى كولا » و « كوكا كولا » است .\r\nبدبختانه ، مرد روز ، گرفتار يكى از بيماريهاى زخم معده ، سوء هاضمه ، ديابت ، فشار خون يا « اعصاب » است ؛ و اين خود نشانهء تعيّن است و خالى از سرگرمىاى نيست . در هر فرصتى دربارهء « وضع مزاجى » خود داد سخن مىدهد و از اينكه نمىتواند همهء غذاها را به اندازهء دلخواه بخورد ، تأثر و ترحم شنوندگان را برمىانگيزد ؛ امّا در عمل خود را از خوردن هيچ غذايى محروم نمىكند . براى آنكه از هردو تمدن شرق و غرب برخوردار باشد و نعمتى از نعمتها را از دست ندهد ، به همراه چلوكباب ، سوپ « ورميشل » مىخورد\r\n\r\n","description":"","footnote":"","page_name":" 597 ","page_number":597},
  {"content":"\r\n\r\nو به همراه بيفتك ، ترشى انبه .\r\nمرد روز ، فربه است ، يا دم به فربهى مىزند و شكم برآمده و غبغب و پلكهاى پف‌آلود دارد و اين ، با آنكه در اجتماع نشانهء تشخّص و ابهت است ، به هنگام اسكى و رقص و شنا چندان خوشايند نيست ، و او در حيرت است كه چگونه اين يگانه « تضاد » زندگى خود را از ميان بردارد .\r\nدر واقع‌بينى او هيچ‌گونه ترديدى نيست : هرچه قيمت زمين افزايش مىيابد ، ارادت او به آب و خاك كشورش بيشتر مىگردد ، و چون مردى جهانديده است ، دوست دارد كه بتواند در يك يا چند بانك خارج سرمايه‌اى بسپارد ، تا با دنياى متمدن پيوندى جاودانى و ناگسستنى بيابد . جشن ژانويه را با شكوهى تمام منعقد مىكند و بعضى شبها خواب سويس مىبيند ، هرچند معلوم نيست كه چون « دباغ مثنوى » بينى او تحمل بازار عطر فروشان را مدت درازى داشته باشد .\r\nمرد روز عادتا جدى و مصمم است . منظم راه مىرود ، سينه به جلو مىدهد و سيمايى متفكر و دل‌مشغول به خود مىگيرد ، چنان كه گويى همواره سراپاى وجودش غرق حل معضلات امور مملكتى است ، ليكن اگر ناگهان به كسى برخورد كه داراى نفوذ و مقام و مكنت است و يا اميد آنست كه روزى چنين گردد ، دردم شكفته مىشود و قيافهء خاضع و خندان و ذليل به خود مىگيرد و شتابزده خود را از هم مىگشايد و جمع مىكند و كلاه از سر برمىدارد و آن را به سينه مىچسباند و خم مىشود و راست مىشود و هرچه خلوص و نرمى و بندگى دارد در نگاه خويش گرد مىكند و صداى خود را مخملى مىسازد و عبارتهاى شيرين و گوشنواز بر زبان مىآورد و اريب از كنار او مىگذرد و تا چندين قدم همانگونه كژكژ مىرود و به عقب نگاه مىكند ، تا مبادا از پشت او به مرد محترم اهانتى وارد آيد .\r\nبرعكس ، عقيده دارد كه در برابر فرودستان بايد سختگير و گره بر ابرو افكند و محكم حرف زد و از آنها زهر چشم گرفت ؛ مگر آنكه پاى خدمت خالصانه‌اى در ميان باشد كه در اين صورت بايد به آنها تلطف كرد و وعده و نويد داد . اما نسبت به بيكاره‌ها ، يعنى افراد « خارج از گود » نظر او بر اينست كه بايد ادب سرد تحقيرآميزى داشت ؛ بىآنكه لزومى براى رنجاندن آنان باشد ، خوبست به كنايه به آنان فهمانده شود كه حد خود را نگاه دارند .\r\nمرد روز هيچ‌گاه در محضر « بزرگترها » اظهار عقيده نمىكند ، فقط تصديق حرف مىكند . سيماى ابلهانه و اعجاب‌زده به خود مىگيرد و گاهى آهسته ، گاهى بلند بر لب\r\n\r\n","description":"","footnote":"","page_name":" 598 ","page_number":598},
  {"content":"\r\n\r\nمىآورد « بله قربان ، همانطور است كه مىفرمايند ، عين حقيقت است ، بسيار صحيح است . » و به شوخىهاى بىنمك آنان مىخندد و اگر گاهى بنا به مصلحتى خواست كه نكتهء تازه‌اى بگويد ، طورى وانمود مىكند كه اين عقيدهء آنهاست كه به او القاء شد ، و گرنه او در قبال آن بزرگواران كمتر از آنست كه عرض وجودى كند .\r\nبه همين شيوه و به پيروى از همين اصل ، اشخاص عادى و زيردستان در نزد او حق ابراز عقيده ندارند . كلام او برحق است . ليكن اگر از كسى حرفى شنيد كه به مذاقش درست آمد و نتوانست رد كند ، بىدرنگ آن را مىربايد و همانجا در حضور گوينده به اسم خويش واگو مىكند ، چنان كه گويى اين فكر از آن او بوده است .\r\nدربارهء زندگى و امور جهان عقيدهء او قطعى و ثابت و روشن است و اين عقيده‌ايست كه پس از تأمل و تفكر و تجربهء بسيار براى او حاصل شده و اجمال آن اينست :\r\n1 . بين نعمتهاى اين جهان ، پول بالاترين آنهاست ؛ با پول مىتوان همه‌چيز خريد ، مقام و اعتبار و احترام به دست آورد ، همانگونه كه با مقام ، پول به دست مىآيد ، پول جانشين جوانى و زيبائى مىشود ، جانشين فضل و فهم مىشود و گرهى نيست كه به دست آن ناگشوده ماند .\r\n2 . افراد ، ناپايدار و گذرنده‌اند ، آنچه دلبستنى و پايدار است ، مقامى است كه در اختيار آنهاست ، فقط در برابر آن سر تعظيم بايد فرود آورد .\r\n3 . ارزش هركس به ميزان استفاده‌ايست كه مىتوان از قبل او برد .\r\n4 . بايد به مقصود رسيد ، تفاوت نمىكند كه از چه راهى باشد .\r\n5 . دو روز عمر ارزش آن را ندارد كه كسى خود را به اصول پوچ و موهوم « شرافت » و « حيا » و « انسانيت » پاىبند كند .\r\nمرد روز به راستى متجدد است . طرفدار افتادن كارها به دست جوانان است . ليكن جوانان « دستچين شده » زبده و كارآمد در مصاحبت زنان ، شيرين زبان و بذله‌گوست و از شوخيهاى سخيف با آنان ابايى ندارد ، چه ، اين را نشانهء تشخص و مردانگى مىداند .\r\nخارج از دايرهء همنفسان خود ، مردم را مشتى نادان و بدبخت مىبيند كه قابل اعتنا نيستند ، مگر براى آنكه گرداگرد صحنهء روزگار صف بكشند و براى رونق بازى ، برحسب نقشى كه در آن ميان ايفا مىشود ، گاه بگريند و گاه بخندند و گاه كف بزنند و گاه چنگال و دندان به همديگر نشان دهند و گاه بهت‌زده تماشا كنند ، و همواره به كار خود مشغول باشند ، همانگونه كه رمگان به چرا سرگرم مىشوند .\r\nشناختن مرد روز دشوار نيست ، در هر كوچه و مجلس و مجمع و انجمن و اداره و\r\n\r\n","description":"","footnote":"","page_name":" 599 ","page_number":599},
  {"content":"\r\n\r\n« بنگاه » مىتوان او را ديد ، او را و كسانى كه در سلك اويند يا شبيه به اويند ، يا شاگرد اويند و مىتوان خاطر جمع بود كه همهء آنان به كامروايى زندگى مىكنند .\r\nبا اين همه ، در قعر وجود مرد روز عقدهء حيوانىاى است ، جراحت شومى ، چون گوشتى كه به فساد مىگرايد ؛ و اين ، برچينهاى صورت و نگاه گرسنه و زبون او سايهء غمى نشانيده كه در چشم كسانى كه از موهبت مرد روز بودن بىبهره‌اند ، اشمئزازآور و رقت‌انگيز مىنمايد . » « 1 »\r\n\r\nمحمود صناعى\r\n« نامه‌اى به دوستى در تربيت فرزند : دوست عزيزم ، از من خواسته‌اى كه بگويم علم امروز در تربيت كودك به ما چه مىآموزد ؟ يك نكته را براى بحث امروز انتخاب مىكنم كه در نظر من نكتهء مهمى است و نكته‌ايست كه اغلب پدر و مادران در آن غافل مانده‌اند . آنچه مىگويم شايد خيلى تازه نباشد ، خردمندان جهان از ديرباز آن را مىدانسته‌اند و دانش امروز نيز آن را تأييد مىكند .\r\nممكن است به كار بستن آنچه مىگويم دشوار باشد ، ليكن چون از فراوانى محبت تو نسبت به فرزندت آگاهم ، مىدانم از كار مشكل ولى صحيح نخواهى هراسيد ، چون خير فرزند تو در آن است . همين آگاهى مشوق من در نوشتن اين نامه است .\r\nمحبت ، مهم‌ترين و زيباترين انگيزه‌هاست ، ليكن محبت به تنهايى براى رهبرى ما به سعادت كافى نيست . محبت نيروى رانندهء بسيار قوى است ، ليكن دانش است كه هدف صحيح را نشان مىدهد و مىنمايد كه از كدام راه بايد رفت تا به آن هدف رسيد . محبت بىدانش كور است و دانش بىمحبت لنگ . تا هردو باهم نباشند آدمى را به سعادت رهبرى نمىكنند .\r\nشنيده‌اى كه افلاتون حكيم بزرگ يونان باستان دربارهء كورش و داريوش كه آنان را از بزرگترين پادشاهان مىداند چه نوشته است ؟ نوشته است اين دو مرد در مكتب سختيها و در ميان مردمان بزرگ شده بودند . لا جرم وقتى به شاهى رسيدند ، سختيها برايشان آسان بود و از درد مردمان نيز آگاه بودند ، اين بود كه رهبران بزرگ مردمان شدند . ليكن با همهء خردمندى از يك نكته غافل بودند : ندانستند كه فرزندان خود را نيز در همان مكتبى كه خود پرورش يافته بودند پرورش دهند . از فرط محبت ، فرزندان خود را به زنان حرمسرا سپردند و در ناز و نعمت بار آوردند و به آنان آزادى و اختيار ندادند ؛ لا جرم پسران آنها مانند خودشان مردان بزرگى نشدند و اين امر موجب انحطاط خاندان هخامنشى شد .\r\n\r\n\r\n","description":"","footnote":"\r\n( 1 ) . نقل از ايران را از ياد نبريم ، ص 34 تا 41 .\r\n","page_name":" 600 ","page_number":600},
  {"content":"\r\n\r\nموضوع بحث من همين نكته است يعنى خطراتى كه فراوانى محبت پدر به فرزند ممكن است براى او داشته باشد . به علت زيادى محبت ممكن است بخواهى فرزند خود را از گزند همهء آفات زمانه مصون دارى . ممكن است چنان او را در پناه محبت خود حفظ كنى كه نگذارى هيچگاه بلغزد و بيفتد ، نتيجه آن خواهد شد ( كه بدون آنكه خواسته باشى ) نگذاشته‌اى پاى كودك تو نيرومند شود و عضلات او رشد كافى يابد . ممكن است او را از فرط محبت چنان بزرگ كنى كه هيچگاه باد سردى بر او نوزد و آفات زمانه خراشى به تن او ندهد . اگر چنين كنى وقتى او تنها به ميدان حوادث رود ، به اندك دشوارى از پاى مىافتد . قاعدهء طبيعت است كه پدر و پسر همزمان نباشند و ناچار روزى سايهء تو بر سر او نخواهد بود . اگر از فرط محبت تو ، هيچگاه فرزندت رشد كافى نيابد - و تنها با حوادث روبرو نشود و تجربهء تلخ و شيرين زندگى را كسب نكند - آنگاه كه تو نباشى ، زندگى برايش ، اگرنه غير ممكن ، بسيار دشوار خواهد بود . آرى ممكن است محبت كه خير محض است اگر چراغ دانش راهنمايش نباشد ، شر و تباهى بار آورد .\r\nدر شرح‌حال بودا آورده‌اند پدرش كه پادشاه بود او را گرامى مىداشت . براى او قصرى ساخت كه او را از جهان خارج و آفات و زشتيهاى آن جدا كند و پرستاران و خادمان بر او گماشت تا نگذارند بوداى جوان از فقر و زشتى و بيمارى و درد و رنج و مرگ خبر يابد . شبى بودا از زندان مجلل خود خارج شد و زشتيها و بدبختيهاى حيات را به چشم خود ديد و چنان منقلب شد كه هرگز به قصر پدر برنگشت و به تخت سلطنت پشت كرد ؛ بودا پيامبر شد ، ليكن اكثر مردمان از چنين تجربه‌اى تباه مىشوند .\r\nپدرى را مىشناختم كه ثروت فراوان اندوخته بود و خود از آن هيچ بهره نمىبرد .\r\nهمه را براى فرزند يگانه‌اش مىخواست كه به او محبت بسيار داشت . ليكن چنان پسر را در پناه حفاظت خود قرار داده بود كه حتى در بيست سالگى با او مثل كودك پنجساله رفتار مىكرد ، به او هيچ آزادى و اختيار نمىداد . چون پدر درگذشت ، فرزند او ، كه هيچگاه نياموخته بود چگونه خود را اداره كند و از آزادى بهره برد . ثروت پدر را در كوتاه زمانى تباه كرد و بر خاك سياه نشست . اگر دانش راهنماى محبت اين پدر بود ، به فرزند خود هم از كودكى فرصت داده بود تا كم‌كم خود را اداره كند و قابليت مقابلهء با زندگى را كسب كند .\r\nبعضى دانشمندان حقوق ، اين اصل را كه در همهء قوانين پذيرفته‌اند و كودك را در سن معينى مثلا هجده ساله بالغ مىشناسد ، انتقاد كرده و گفته‌اند چون رشد بدنى و عقلى امرى تدريجى است ، پس اختيار قانونى ادارهء اموال نيز بايد امرى تدريجى باشد . صحيح\r\n\r\n","description":"","footnote":"","page_name":" 601 ","page_number":601},
  {"content":"\r\n\r\nنيست جوانى كه تا هجده سالگى مثلا هيچ حق ادارهء اموال خود را نداشته است ناگهان يك روز صبح همهء حقوق را دارا شود ، در اين اعتقاد من با اين دانشمندان موافقم .\r\nممكن است نگرانى پدرانهء تو ، كه از محبت تو ناشى است ، به تو بگويد اگر فرزندت را آزاد بگذارى ممكن است گزندى به او برسد ، ترديد نيست كه گزندها به او خواهد رسيد . ولى اگر هميشه دست او را بگيرى ، روزى كه تو نباشى اگر به زمين بخورد ، يكسره نابود خواهد شد . لغزيدن و افتادن و زخمى شدن و رنج ديدن ، لازمهء رشد است و اگر از آن جلوگيرى كنى از رشد كودك خود جلوگيرى كرده‌اى .\r\nدر يكى از نامه‌هايت نوشته بودى پدر نسبت به فرزند بايد مانند ديكتاتور صالح نسبت به ملت خود باشد . بسيار متأسفم كه معتقد شده‌اى ديكتاتور صالح ممكن است موجب سعادت ملت خود شود . چون چنين اعتقادى ، هم نادرست است هم خطرناك ، اجازه مىخواهم از بحث تربيت منحرف شويم و كمى دراين‌باره گفتگو كنيم ، خواهش مىكنم كتابى را كه حكيم انگليسى جان استوارت ميل دربارهء حكومت ملى نوشته است بخوانى . اين حكيم در آن كتاب مىگويد : ديكتاتور ، يعنى فرمانرواى مطلق ، از دو حال خارج نيست ، يا آنچه مىكند مخالف مصالح رعاياى اوست ، كه در اين صورت وجود او شر است و نتيجهء حكومت او تباهى است ؛ يا آنچه مىكند بر وفق مصالح رعاياى اوست در اين صورت اين زيان مهم را دربردارد كه اجازه نمىدهد رعاياى او هيچگاه رشد كنند و قابلت ادارهء خود را به دست آورند ، به صورتى كه وقتى ديكتاتور از ميان برود ، جامعه‌اى كه او بر آن حكومت مىكرده است ، مثل اجتماع كودكان تربيت نشده ، يا وحشيان تمدن ناديده ، درهم خواهد ريخت و اغتشاش بر آن حكومت خواهد كرد . پس نتيجهء حكومت او نيز شر است و اين نوع ديكتاتور نيز با آنكه نيت خير داشته است « صالح » نبوده است .\r\nمىگويند مهمترين وظيفهء مدير ، تربيت جانشين براى خود است ، يعنى فن ادارهء خوب آن است كه اجتماع را قادر كند ، وقتى يك مدير كنار رفت ، مدير ديگرى آماده داشته باشد تا به‌جاى او بگمارد . بنابراين اميدوارم بپذيرى كه ديكتاتور خواه پدر باشد خواه مدير ، هرگز نمىتواند واقعا به صلاح فرزند يا مملكت باشد .\r\nفرزند تو بايد اختيار داشته باشد بلغزد و بيفتد . بايد اشتباه كند و از اشتباه خود عبرت گيرد . بايد دستش بخراشد و پايش آسيب ببيند ، تا دست و پايش نيرومند گردد بايد به تدريج ادارهء امور خود را بر عهده گيرد تا وقتى سايهء تو بر سر او نبود در ادارهء امور خود درنماند . زندگى رختخواب پرقو نيست ، ميدان كشمكش و مبارزه است . بايد فرزند تو هم از كودكى براى اين مبارزه آماده شود . اگر دانش و خردمندى راهنماى محبت تو باشد به او اين آزادى و اختيار را خواهى داد .\r\n\r\n","description":"","footnote":"","page_name":" 602 ","page_number":602},
  {"content":"\r\n\r\nنكتهء ديگرى در اينجا هست كه نبايد از آن غافل بود : ممكن است آنچه تو خير و صلاح فرزندت مىدانى و به عنوان راه زندگى بر او تحميل مىكنى ، واقعا خير و صلاح او نباشد . گاه ما دانسته مىكوشيم تا آرزوهاى ناكام شدهء خود را در فرزندان خود تحقق دهيم . پدرى كه از « حس حقارت » مخفى رنج كشيده است و كوشيده است قدرت به دست آورد و نتوانسته ، ممكن است پسر خود را مجبور كند شغلى انتخاب كند كه بر مردمان قدرت يابد . اما پسر او ممكنست از « حس حقارت » رنج بكشد و چنين شغلى او را خوشبخت نسازد . اگر متوجه اين خطر باشيم از اينكه آنچه در نظر ما خير است به ديگران تحميل كنيم خوددارى خواهيم كرد . فرزندان ما بيش از همه در معرض اين خطرند . تا نامهء ديگر خدانگهدار . » « 1 »\r\n\r\nمحمود اعتمادزاده « به آذين »\r\n« چشمه و دريا : چشمهء نازكى آهسته و شرمگين از كمر كوه بيرون جست ، و با چشمان ترسناك به هر سو نگريست . جهانى بس فراخ و بزرگ ديد . نرم نرمك به تماشا رفت ، گاهى هراسان در پس سنگها پنهان شد ، و زمانى شتاب‌زده نگاهى به آسمان نيلى افكند .\r\nكم‌كم دليرتر شد و نيروى زندگى در او به جوش آمد ، شادان و زمزمه‌كنان از دامن كوه فروريخت . جامه سفيد و پرچينش روى زمين مىكشيد و تازگيهاى جهان در چشم شگفت‌زده‌اش مىدرخشيد . خورشيد ، چون دختران نورسيده در آئينه صاف چشمان او چهرهء خويش بنگريست و خرسند لبخند گرمى نثار او كرد . باد چون دايگان ، گيسوان پرشكن را به نرمى شانه زد و گفت : « به‌به تو چه زيبايى ! » ماه و ستارگان او را به بزم شبانه‌شان خواندند و در راهش نقل ژاله افشاندند . گل و سبزه بر راهش صف بستند و با جامه‌هاى رنگين و چشمان پراميد در برابرش رقصيدند .\r\nمرغان خوش‌آوا به ديدنش آمدند ، و خوش‌ترين ترانه‌هاى خود را در مجلس او سرودند .\r\nآهوان دشت ، تازان و نفس‌زنان از راه رسيدند و چهرهء تازه و خنك او را بوسيدند و داستان عشق و تكاپوى جوانى را آهسته در گوش او گفتند .\r\nاو نازنين و خرامان مىرفت و خوب و بد را به مهربانى و خوش‌رويى مىپذيرفت .\r\nخود نمىدانست به كجا رهسپار است و تنها لذت زندگى را در گردش و تماشا مىديد .\r\n\r\n\r\n","description":"","footnote":"\r\n( 1 ) . از كتاب آزادى و تربيت ، ص 373 تا 378 .\r\n","page_name":" 603 ","page_number":603},
  {"content":"\r\n\r\nاز هركس مىشنيد كه زيباست ، و همه تازگى و شادابى او را مىستودند . ديگر او نيك مىدانست كه چه فتنه‌اى است و به‌همين خرسند بود كه همه دلباختهء اويند . به هيچ كس دل نمىداد و كسى را هم از خود نمىراند . پيوسته خنده و شوخى مىخواست و همه به ساز او مىرقصيدند .\r\nبهار بود و باد دم گرم و پر وسوسه‌اى داشت . اميدها و آرزوها ، چون دانه كه در زير خاك نهفته باشد ، در دل او به جنبش آمدند و هرچندگاه چمشان روشن و زيبنده‌اش را تيره كردند ؛ او مىگفت و مىشنيد و قهقهه مىزد ، ولى دم به دم تلخى دلنشينى در كام خود مىيافت و باز نمىخواست بداند كه دردش چيست ؟ گمان مىبرد كه سخنان فريبندهء باد و بوسه‌هاى آتشين خورشيد مىتواند تشنگى جانش را فرونشاند . بىخيال ، با همه ناز و دلبرى مىكرد ، و از هيچ آميزشى باك نداشت . سرانجام دانست كه در ميان همه تنهاست و از صحبت اين و آن جز آلودگى حاصلى ندارد .\r\nاما او همچنان دلپسند و زيبا بود و زندگى با او به كام هركس گوارا بود .\r\nهنوز گفتار شيرين و لبان خندان داشت ولى چشمان روشنش آرزومندانه همسرى مىجست .\r\nروزى ، از پس درختان ، آواز خندهء مستانه‌اى شنيد . جويبار كوچك ولى زورمندى را نزديك خود ديد كه با پيشانى روشن و لبان شاداب ، رقص‌كنان مىرفت . دزدانه نگاهش كرد و با خود گفت : « اگر او مرا نخواهد چه زندگى تلخى خواهم داشت ! »\r\nسپس آهى كشيد و سر به زير افكند و راه خويش گرفت ، ولى از گوشهء چشم مراقب او بود .\r\nجويبار هم ناگهان چشمش به دو افتاد . از خوبى و برازندگى او خيره گشت و دهانش باز ماند ؛ آهسته پيش‌آمد و شرمنده سلامى كرد و گفت : « جانا ! چه‌بسا كه پيش از من زيبايى تو را ستوده‌اند و شايد هم سخن ديگران از گفتار من فريبنده‌تر بود . ولى بىشك ، هيچ كس با دلى پاك‌تر و زبانى آشناتر تو را جان عزيز خود نخوانده است . »\r\nاين سخن چون موسيقى سحرانگيزى در گوش جانش فرومىرفت و نيرويى آسمانى آن دو را به‌هم نزديك مىكرد .\r\nپايشان از مستى و آرزو سست گشت و پلكشان از شرم سنگين شد ؛ و پيش‌تر از آن كه خود بخواهند لبانشان به‌هم رسيد .\r\nاز اين پس چون شير و شكر به‌هم درآميختند و دست در دست هم از دشت‌ها و بيشه‌ها گذشتند ، به آسمان و ستارگان خنده زدند ، از ماه سيم و از خورشيد زر خواستند ،\r\n\r\n","description":"","footnote":"","page_name":" 604 ","page_number":604},
  {"content":"\r\n\r\nاز پستان ابر شير نوشيدند ، و افسانهء عشق با باد در ميان نهادند . نكته‌هاى دلبرى و رعنايى به گلها و درختان آموختند و جانوران زمين را به نواله‌اى شادكام ساختند .\r\nزندگى را از دريچهء چشم هم نگريستند و آن را سخت و زيبا و پرسيدنى يافتند . به نيروى جوانى و نشاط عشق به جست‌وجوى دشواريها رفتند و سختيها را به بازى گرفتند و هرجا كه دست روزگار سنگى در راه كوشش و آرزوى مردان نهاده بود ، از پاى ننشستند ، تا از پايش درآوردند . . . » « 1 »\r\n« گورستان جزيرهء هنگام » : موج دريا با نواى خسته‌كننده روى شنهاى كرانه پهن مىشود و پيام آبهاى نيلگون را در گوش آب بازان خفته مىخواند . ولى آنها كه زير خاك آرميده‌اند ، جنبشى نمىكنند و از هيچ‌جا پاسخى شنيده نمىشود . صدها تكه سنگ رو به خانهء خدا در اين ميدان پهناور و اندوهبار ايستاده است . لكّه‌هاى خزه و اثر جانوران دريايى بر آنها ، از زمانهاى دوردست حكايت مىكند و خفتگان خسته را به ياد رنجها و شاديهاى گذشته مىاندازد .\r\nدر ميان گورها ، لاشهء زشت و از هم پاشيدهء كركسى افتاده است و كرم و مور با بىشرمى و آز گرسنگان شتابزده لابه‌لاى تن پوسيدهء او را جست‌وجو مىكنند ، بر فراز آسمان نيز بالهاى شوم و خون‌آلود كركس ديگرى گسترده است و نگاه تيزش در كمين فرصت است .\r\nكمى جلوتر كالبد آهنين و زنگ‌خوردهء يك كشتى تا كمر در شن فرونشسته است و دريا چون مادرى مهربان بر زخمهاى پيكر آن دست مىكشد و بر حال زارش ناله مىكند ؛ ولى افسوس ! دم جان‌بخش عيسى نيز نمىتواند آن را از چنگال مرگ برهاند . سالها خواهد گذشت و ديگر هيچ زنده‌اى آن را ميان موجها خرامان نخواهد يافت .\r\nبر فراز تپه ، خانه‌هاى بلند و دستگاه بىسيم انگليسيان ديده مىشود . ولى كسى در آن نيست و اينهمه بىكار مانده است . آرى ، چندين سال است كه فرمانروايان دريا اين سرزمين لخت و سنگستان را ترك گرفته‌اند و در گوشه و كنار خليج ، لانهء ديگرى براى كشتيهاى خود جسته‌اند . ديگر هيچ گوشى آواز خنده و فرياد عربده‌جوى ملوانان مست را نمىشنود و كسى چشمان آبى و موى بور و چهرهء سرخ آنان را نمىبيند .\r\nسقف و ديوار سفيد آب‌انبارها كه در ميان سنگهاى لخت پراكنده است ، چنان كوتاه ساخته شده كه گويى دخمهء ديوان و جادويان افسانه است ؛ و با آن‌كه روز گرم است ، كسى\r\n\r\n\r\n","description":"","footnote":"\r\n( 1 ) . به آذين ، نقش پرند ، چشمه و دريا ، از ص 53 تا 56 .\r\n","page_name":" 605 ","page_number":605},
  {"content":"\r\n\r\nنيست كه آبى بگيرد و يا تن خود را بشويد .\r\nمزار بىسقف « پير سرخ » چون سردارى خشمگين در بلندى برپاست . سنگهاى خونابه رنگ آن ، كه ايمان مشتى بيچاره فراهم گشته است ، نگهبان اين دشت خاموشان است . تو گويى سوز هزاران ناكامى از ميان اين سنگها زبانه مىكشد .\r\nاز دور كلبه‌هاى چركين زندگان پيداست ، كلبه‌هاى تنگ و تاريك كه در كنار هم مانند آغل گوسفندان ساخته‌اند . مرد با سينهء برهنه و بازوان لاغر در ايوان « خانه » بىكار نشسته و زن در « اندرون » مشتى هستهء خرما آرد مىكند . ماده بزى هم در پى خوردنى زمين را مىبويد و از سويى به سويى مىرود و بچهء لخت و سياه - يادگار نژند يك دم مستى - از پى گربهء مردنى مىدود .\r\nآن زندگان و اين مردگان . . . گمنامى و فراموشى در مرگ ، رنج و ناكامى در زندگى ! خدايا ! مىتوان باور كرد كه چهل يا پنجاه سال آدمى تنها در انديشهء ماهى و خرما و زن و بز باشد و با شكم نيم سير جز خواب و جماع هيچ‌گونه خوشى نشناسد ؟\r\nآن سوى آب ، جزيرهء قشم در ميان ابر چون پهلوان خسته‌اى در بستر دريا خفته است . آن‌جا نيز ، مانند اين سرزمين تنهايى و اندوه ، بيچارگانى هستند كه به اميد ماهى دريا و اندكى خرما نفس مىكشند و اگر دست داد به صيد مرواريد مىپردازند و چه‌بسا كه از اين همه رنج و آرزو جز بيمارى و مرگ بهرى نمىيابند .\r\nكرجى كوچكى روى آب مىرقصد و گاه‌گاه در ميان فراز و نشيب موجها پنهان مىشود ؛ مرد ماهىگير با دو كودك نوسالش در آن « كشكول مرگ » نشسته است و بيباك قلابى به دريا مىافكند و اگر بتواند صيد روزانه‌اش را به چند شاهى بفروشد ، از شادى در پوست نمىگنجد .\r\nموجهاى دريا با هزار زبان افسون آبهاى دوردست را در گوش آب‌بازان و دريانوردان خفته مىخوانند ، ولى آنها كه در آغوش مرگ آرميده‌اند ، چيزى نمىگويند و مانند كودكان ترسو هرچه پيشتر در دامن آن مادر نازكش مىخزند . . . » « 1 »\r\n\r\nمصطفى رحيمى\r\n« مصطفى رحيمى در رمان بايد زندگى كرد ( 1356 ) سالهاى بعد از شهريور 1320 را از ديدگاه ، روزنامه‌نگار فرصت‌طلبى مشاهده مىكند كه مىكوشد با درآمدن به خدمت بند و بستهاى سياسى و مالى طبقات حاكم ، « مدارج ترقى » را بپيمايد ، مضمونى كه بارها داستان‌نويسان ايرانى آن را تكرار كرده‌اند . . .\r\n\r\n\r\n","description":"","footnote":"\r\n( 1 ) . نقش پرند ، پيشين ، از ص 23 تا 25 .\r\n","page_name":" 606 ","page_number":606},
  {"content":"\r\n\r\nاما اگر هدف آنان انتقادى كلى و غالبا اخلاقى از دستگاه ادارى است ، دكتر رحيمى با توجهى دقيقتر به ساختار جامعه و به قصد محكوم كردن روشنفكرانى مىنويسد كه كارگزار دستگاه شدند . او مىكوشد زمينه‌هاى اجتماعى و شخصيتى ورشكستگى اخلاقى دسته‌اى از روشنفكران را دريابد و روانشناسى اجتماعى دورانى پرآشوب را تصوير نمايد .\r\nداستان به صورت يادداشتهاى روزانهء « آقاى معنوى » معلّم مستعفى ، نوشته شده است . در سالهايى كه جنگ ، فقر و بيمارى و بيكارى به ارمغان آورده است ، آقاى معنوى در پى كار به اين در و آن در مىزند . عاقبت رشوه‌اى مىدهد و كارمند وزارت دارايى مىشود ؛ ارتقاء شغل نيازمند رشوه دادن و راه يافتن به محافل قدرتمند است . آقاى معنوى به محفلها و حزبها سر مىزند و با دسته‌بنديهاى سياسى دههء بيست آشنا مىشود . اما وقتى مدير روزنامه مىشود ، صاحب امتياز روزنامه به او مىگويد : « همين وسط بمان كه بتوانى هر وقت موقعش شد ، به راحتى به راست يا چپ بچرخى . » دوره‌اى است كه « هركه پرروتر ، موفق‌تر . . . دنيا ، دنياى رجاله‌ها » ست . آقاى معنوى به يارى مقاله‌هايى كه در مدح « حضرت اشرف » مىنويسد ، به مرور « در سرنوشت مملكت وزنه‌اى به حساب مىآيد . » به خانهء بهترى منتقل مىشود ، با زن زيباى شوهردارى رابطه مىيابد ، و روزنامه‌اش به خرج بيگانگان منتشر مىشود .\r\nآدمهاى داستان همه فرقه‌گرا و سالوس هستند ، هيچ كس از سلامت اخلاقى برخوردار نيست . حرف همه با اعمالشان تناقض دارد ، تنها آدمهاى سالم داستان ، دو دانشجو هستند كه جز خودكشى راهى نمىيابند . سرنوشت آنان آقاى معنوى را گرفتار عذاب وجدان مىكند ، در مقابل حضرت اشرف سركشى مىكند ، اما به دست ايادى او آنچنان مضروب مىشود كه ماهها بسترى مىشود . نويسنده با استفاده از نسيان آقاى معنوى زيركانه ، زمان داستان را گم مىكند تا داستان محدود به دهه‌اى خاص نماند و روزگار معاصر او را نيز دربرگيرد .\r\nبالاخره آقاى معنوى با چاپلوسى بسيار دوباره به مراكز قدرت نزديك مىشود .\r\nاين‌بار تصميم مىگيرد در جهت منافع شخصى خود هر كارى بكند و آن ته‌ماندهء شرف را نيز به فراموشى بسپارد ، داستان ، در حالى تمام مىشود كه قرار است آقاى معنوى وزير شود .\r\nبايد زندگى كرد ساختمان ساده‌اى دارد . وقايع به ترتيب وقوع يادداشت شده‌اند .\r\nگاه تكرار وقايع همسان و پرگوييها ، داستان را يكنواخت و ملال‌آور مىكنند .\r\nاعتراض اجتماعى آشكار ، چاپ رمان اتهام ( 1349 ) را تا سال 1358 به تأخير\r\n\r\n","description":"","footnote":"","page_name":" 607 ","page_number":607},
  {"content":"\r\n\r\nانداخت . اين رمان نيز كوششى است براى توصيف جنبه‌هاى گوناگون انحطاط سياسى و اخلاقى سالهاى پس از كودتا تا دههء پنجاه . اتهام به عنوان يك بحث اجتماعى خواندنى است . اما در مقام رمان ارزش هنرى چندانى ندارد ، زيرا طرحى ناشيانه دارد و شخصيتها و صحنه‌هايش به شيوه‌اى قانع‌كننده و ملموس ترسيم نشده‌اند . اتهام نشان‌دهندهء اين واقعيت است كه رحيمى بيش از آنكه رمان‌نويسى خلاق باشد محققى است كه از سر ناچارى ، با استفاده از قالب رمان به طرح نظرياتش پرداخته است . به‌همين جهت مضمون داستان در انبوه بحثهاى اجتماعى گم مىشود و داستان با منطق توضيحى يك رساله ، و نه با منطق حادثه‌اى يك رمان ، ادامه مىيابد ، بىآنكه بتواند وحشت و هراس دوران محمد رضا شاه را به خواننده انتقال دهد . اتهام ، نسب از پاورقيهاى سياسى دههء بيست مىبرد : ماجرا در عراق و ايران مىگذرد و رمان اثر نويسنده‌اى نيست در جهان ( مصطفى الراوى ) وانمود شده است . داستان را بازپرسى ناسازگار با دستگاه حكومتى روايت مىكند .\r\nاو مأمور شده است براى كشف جنايتى به شهرستانى دورافتاده سفر كند ، در محل وقوع جنايت ، همهء امور در دست نظاميهاست . بازپرس نيز در پادگانى مستقر مىشود .\r\nقطعهء بعد را خانم معلمى روايت مىكند كه متهم به قتل فراش مدرسه است .\r\nبخشهاى داستان را بازپرس و معلم به تناوب روايت مىكنند . روزها مىگذرد و بازپرس نمىتواند سرنخى بيابد . در محيط سربازخانه‌اى كه همهء مردم در معدن ( اشاره به نفت ) كار مىكنند ، هيچ كس جرئت بيان حقيقت را ندارد . بالاخره روزى معلم به سراغ بازپرس مىآيد و بر مبناى منطق داستانى سستى - اشتباه گرفتن بازپرس با دوستى قديمى - سرگذشت زندگى خود و شوهرش « مسعود » را براى او تعريف مىكند . هريك از بخشهاى بعدى ، توصيفى كنايى از تاريخ معاصر ايران است و در آنها حاكميت استعمار بر جامعه ، اختناق سياسى ، فساد دستگاه ادارى ، نفوذ فرهنگ مصرفى و . . . مطرح مىشود .\r\nمسعود نمونه‌اى از روشنفكران كارگزار ، در مركز وقايع قرار دارد در سالهاى ملى كردن نفت ، آرمانها در سر مىپروراند ، اما به دليل نشناختن مردم و خواستهاشان ، تكيه‌گاه مطمئنى نمىيابد : « آن وقتها ، يك دنيا با حالا فرق داشت . اميدى بود ، هدفى بود ، مبارزه‌اى بود ، جوش زندگى . . . اما ما اهل كار نبوديم ، هى حرف زديم . اين هم عاقبت كار . . . »\r\nبا وقوع كودتا رنگ عوض مىكند و به بهانهء استفاده از موقعيت و خدمت به مردم ، به حكومت مىپيوندد : « بعدها رهبران آن انجمن يكىيكى در دهان اژدها رفتند : وارد دستگاه شدند ، خدمت به ظلم را پذيرفتند . رفتند كه « كارى بكنند » بدبختها ! چه كارى مىتوانستند بكنند ؟ جز آنكه آن چهره كريه را سرخاب بمالند . . . يك دسته شدند . . . مغز\r\n\r\n","description":"","footnote":"","page_name":" 608 ","page_number":608},
  {"content":"\r\n\r\nمتفكر دستگاه . . . دسته ديگر هم اگر دو ماه رفتند زندان ، دوازده سال هروئين كشيدند كه چرا عقربه زمان بىاجازه آنها به عقب برگشته . . . »\r\nچنين است كه در دههء پنجاه ، گروه كثيرى از روشنفكران قضا و قدرى مىشوند و در تأييد برنامهء سياست‌زدايى رژيم شاه ، به خانقاه‌ها روى مىآورند ، و با ادعاى نفى جهان و هرچه در اوست ، در رفاه مادى غوطه‌ور مىشوند . در واقع متهمان اصلى ، روشنفكرانى هستند كه به سرنوشتى تن دادند كه برايشان تعيين كردند و به ورطهء پوچى و نفرت درغلتيدند . رحيمى با لحنى تند و بىگذشت به محاكمهء اين دسته از روشنفكران مىپردازد . مسعود - جامعه‌شناس پرمدعا - روز به روز خودفروش‌تر مىشود . زن از او جدا مىشود و به معلمى در منطقه‌اى دور افتاده مىرود ، بىآنكه از سرنوشت مسعود اطلاعى داشته باشد ، اما وقتى در اتاق بازپرس نامهء رئيس او - مسعود - را مىبيند ، به عاقبت او پى مىبرد . داستان با بازداشت معلم به دستور بازپرس نظامى پايان مىيابد .\r\nاتهام ، كوششى ناموفق در زمينهء آفريدن رمان اجتماعى است و نمىتواند چشم‌اندازى جامع از انحطاط و تباهى يك دوران ارائه كند .\r\nمصطفى رحيمى در هيچ‌يك از نمايشنامه‌ها و داستانهاى كوتاه و بلندش فارغ از طرح مسائل اجتماعى نيست ؛ در نمايشنامه‌هاى آناهيتا و تياله براى بيان واقعيت امروز از اسطوره‌هاى باستانى ايران بهره مىجويد . در قصه‌هاى آن دنيا ( 1356 ) واقعيت و خيال را درمىآميزد و به تمثيلهاى اسطوره‌اى و فراطبيعى و نقلهاى رئاليستى روى مىآورد .\r\nداستانهاى اين مجموعه با نثرى فراخور دورانهاى تاريخى گوناگون نوشته شده‌اند .\r\nنويسنده با به كارگيرى نثر كلاسيك ، فاصلهء بين واقعيت و افسانه را حفظ مىكند و خواننده را ، در خيال ، به زمانهاى شكستهاى تاريخى ايران مىبرد . در « داستان خواجه بوسهل » كه مكاشفه‌اى در تاريخ و تمرينى در نگارش به شيوهء نثر تاريخ بيهقى است ، واقعيت از وراى پيام نويسنده رخ مىنمايد و خواننده را از فضاى افسانه به واقعيتهاى تلخ هم روزگار مىكشاند . داستان « پوست نبشته » نيز در سالهاى استيلاى اعراب بر ايران مىگذرد و جنگ عقايد بين دو برادر روشنفكر را توصيف مىكند . يكى ، از ستم مؤبدان ، به مهاجمان اميد مىبندد ، و ديگرى هردو دسته را دشمن مىداند ، زيرا معتقد است : اين مناديان برابرى نيز در مسند قدرت ، كم از گذشتگان نيستند .\r\nدر بخش « قصه‌هاى آن دنيا » معضلات امروز از راه توصيف صحنه‌هاى آكنده از رمز و راز ، مطرح مىشوند و وقايع غيرعادى با رويدادهاى روزمره درمىآميزند . پس تعجب‌آور نيست اگر در « بازنشستگى » مأمور ارسال آدميان به بهشت و دوزخ ، در مفاهيم\r\n\r\n","description":"","footnote":"","page_name":" 609 ","page_number":609},
  {"content":"\r\n\r\nاخلاقى محض شك كند ؛ و يا در « مهمانسرايى با اسم اعظم » شيطان با دم كوتاهش بر بالكن هتلى - كه استعاره‌اى است از نفوذ فرهنگ مصرفى - ظاهر شود . وقايع غير قابل انتظارى در اين داستانها رخ مىدهد ، مجهولات در كار اين جهان مداخله مىكنند و به رويدادها كه زمينه‌اى اجتماعى دارند ، بعدى فراطبيعى مىبخشند . در بخش « قصه‌هاى اين دنيا » ، سقوط روشنفكران ، زنان و كارمندان با رنگى تيره ترسيم مىشود . . . » « 1 »\r\n\r\nصمد بهرنگى\r\n« صمد بهرنگى ( 47 - 1318 ) نويسنده جوانى است كه آثارش را براى آشنا كردن كودكان و نوجوانان به مسائل اجتماعى نوشته ، صمد ، معلم آگاه و دلسوزى است كه در دوران آموزگارى در روستاها به محروميتهاى گوناگون طبقه كشاورزان مخصوصا روستازادگان پى برده و درصدد برآمده است ، طى مقالات و داستانها ، آنان را با مسائل اجتماعى و راه حل مشكلات اقتصادى آشنا كند .\r\nبهرنگى مىگويد : « بايد جهان‌بينى دقيقى به بچه‌ها داد تا به كمك آن بتوانند مسائل گوناگون اجتماعى و اخلاقى را در شرايط و موقعيتهاى گوناگون ارزيابى كنند . »\r\nبهرنگى سعى مىكند در جامعهء طبقاتى ايران ، نسل جوان روستايى را به مقاومت و مبارزه در برابر اربابان ستمگر و متجاوز ، تبليغ و تحريص نمايد ؛ او تسليم و رضا را منشاء محروميت آنان به شمار مىآورد . سعى مىكند با برانگيختن شور و شوق به دانستن علّت محروميتها ، راه غلبه بر آنها و از بين بردن ستمها و نادانيها را به روستازادگان نشان دهد .\r\nدر كتاب او « . . . كودكان به يارى حيوانها و عروسكها در عالم خيال بر ستمها و نادانيها پيروز مىشوند ؛ كلاغها « اولدوز » را به جشن عروسكها در جنگل مىبرند و « لطيف » در مهمانى اسباب‌بازيها ، يك شكم سير غذا مىخورد . »\r\nاما واقعيت تلختر از آن است كه با رؤيا بتوان بر آنها غلبه كرد ، از اين‌رو « لطيف » آرزوى تغيير قهرآميز آن را در سر مىپروراند .\r\nهمهء قهرمانان آثار بهرنگى ، وضع موجود را نفى مىكنند و به جستجوى زندگىيى متفاوت با زندگى متداول برمىآيند . « تلخون » با وضعيت امن خود درگير مىشود ، تا در وضعيتى پرخطر به خوشبختى واقعى دست يابد . در كچل كفترباز ، افسانهء محبت و اولدوز و كلاغها نيز جسارت دل كندن از موقعيت تثبيت شده ، راهبر قهرمانان قصه‌ها به زندگى جديد است .\r\nماهى سياه كوچولو ( 1347 ) نيز از جويبار راه مىافتد تا به دريا رسد . او به\r\n\r\n\r\n","description":"","footnote":"\r\n( 1 ) . حسن عابدينى ، صد سال داستانويسى ، جلد دوم ، از ص 93 تا 97 .\r\n","page_name":" 610 ","page_number":610},
  {"content":"\r\n\r\nدوردستهاى افسانه‌اى نمىرود تا بىمسئوليتى پيشه كند ، مىرود تا راهى براى تغيير دادن محيط خود پيدا كند ، مىرود تا جهان را بشناسد ، رودررو ، با خطرها ، ترس را درك كند و تجربهء لازم براى « بزرگ شدن » را بيابد . بهرنگى با استفاده از فرم « سفر » رشد تدريجى يك هدف را مىنماياند . ماهى هرچه جلوتر مىرود ، تجربه‌هايى نو مىآموزد و آنها را در مقابله با موانع به كار مىگيرد . « او را نمايندهء نسل جوان انقلابى روشنفكر » دههء چهل - پنجاه دانسته‌اند ، اما به‌طور كلى مىتوان اين داستان را تمثيلى موفق از سفر مخاطره‌آميز و دردناك نوجوانان به سوى آگاهى دانست . » « 1 »\r\n\r\nنظريات انتقادى بهرنگى در پيرامون تعليم و تربيت و ادبيات كودكان\r\n« ديگر وقت آن گذشته است كه ادبيات كودكان را محدود كنيم به تبليغ و تلقين نصايح خشك و بىبرو برگرد ، نظافت دست و پا و بدن ، اطاعت از پدر و مادر ، حرف‌شنوى از بزرگان ، سروصدا نكردن در حضور مهمان ، سحرخيز باش تا كامروا باشى ، بخند تا دنيا به رويت بخندد ، دستگيرى از بينوايان به سبك و سياق بنگاههاى خيريه و مسائلى از اين قبيل كه نتيجهء كلى و نهايى همه‌ى اينها بى خبر ماندن كودكان از مسائل بزرگ و حاد و حياتى محيط زندگى است . چرا بايد در حالى كه برادر بزرگ دلش براى يك نفس آزاد و يك دم هواى تميز لك زده ، كودك را در پيله‌اى از « خوشبختى و شادى و اميد » بىاساس خفه كنيم ؟ بچه را بايد از عوامل اميدواركنندهء الكى و سست بنياد نااميد كرد و بعد اميد دگرگونه‌اى بر پايهء شناخت واقعيتهاى اجتماعى و مبارزه با آنها را جاى آن اميد اولى گذاشت .\r\nآيا كودك ، غير از ياد گرفتن نظافت و اطاعت از بزرگان و حرف‌شنوى از آموزگار ( كدام آموزگار ؟ ) و ادب ( كدام ادب ؟ ادبى كه زورمندان و طبقهء غالب و مرفه ، حامى و مبلغ آن است ؟ ) چيز ديگرى لازم ندارد ؟\r\nآيا نبايد به كودك بگوييم كه در مملكت تو هستند بچه‌هايى كه رنگ گوشت و حتى پنير را ماه به ماه و سال به سال نمىبينند ؟ چرا كه عدهء قليلى دلشان مىخواهد هميشه « غاز سرخ شده در شراب » سر سفره‌شان باشد .\r\nآيا نبايد به كودك بگوييم كه بيشتر از نصف مردم جهان گرسنه‌اند و چرا گرسنه شده‌اند و راه برانداختن گرسنگى چيست ؟ آيا نبايد درك علمى و درستى از تاريخ و تحول\r\n\r\n\r\n","description":"","footnote":"\r\n( 1 ) . صد سال داستان‌نويس ، حسن عابدينى ، جلد دوم ص 147 .\r\n","page_name":" 611 ","page_number":611},
  {"content":"\r\n\r\nو تكامل اجتماعات انسانى به كودك بدهيم ؟ چرا بايد بچه‌هاى شسته و رفته و بىلك و پيس و بىسروصدا و مطيع تربيت كنيم ؟ مگر قصد داريم بچه‌ها را پشت ويترين مغازه‌هاى لوكس خرازى فروشيهاى بالاى شهر بگذاريم كه چنين عروسكهاى شيكى از آنها درست مىكنيم ؟\r\nچرا مىگوييم دروغگويى بد است ؟ چرا مىگوييم دزدى بد است ؟ چرا مىگوييم اطاعت از پدر و مادر پسنديده است ؟ چرا نمىآييم ريشه‌هاى پيدايش و رواج و رشد دروغگويى و دزدى را براى بچه‌ها روشن كنيم ؟\r\nكودكان را مىآموزيم كه راستگو باشند درحالى كه زمان ، زمانى است كه چشم راست به چشم چپ دروغ مىگويد و برادر از برادر در شك است و اگر راست آنچه را در دل دارد بر زبان بياورد ، چه‌بسا كه از بعضى از دردسرها رهايى نخواهد داشت .\r\nآيا اطاعت از آموزگار و پدر و مادرى ناباب و نفس‌پرست كه هدفشان فقط راحت زيستن و هرچه بيشتر بىدردسر روزگار گذراندن و هرچه بيشتر پول درآوردن است ، كار پسنديده‌اى است ؟\r\nچرا دستگيرى از بينوايان را تبليغ مىكنيم و هرگز نمىگوييم كه چگونه آن يكى « بينوا » شد و اين يكى « توانگر » كه سينه جلو دهد و سهم بسيار ناچيزى از ثروت خود را به آن باباى بينوا بدهد و منّت سرش بگذارد كه آرى من مردى خيّر و نيكوكارم و هميشه از آدمهاى بيچاره و بدبختى مثل تو دستگيرى مىكنم ، البته اين هم محض رضاى خداست و الا تو خودت آدم نيستى .\r\nاكنون زمان آن است كه در ادبيات كودكان به دو نكته توجه كنيم و اصولا اين دو را اساس كار قرار دهيم :\r\nنكتهء اول ، ادبيات كودكان بايد پلى باشد بين دنياى رنگين بيخبرى و در رؤيا و خيالهاى شيرين كودكى و دنياى تاريك و آگاه غرقه در واقعيتهاى تلخ و دردآور سرسخت محيط اجتماعى بزرگترها . كودك بايد از اين پل بگذرد و آگاهانه و مسلح و چراغ به دست به دنياى تاريك بزرگترها برسد . در اين صورت است كه بچه مىتواند كمك و يار واقعى پدرش در زندگى باشد و عامل تغيير دهندهء مثبتى در اجتماع راكد و هردم فرورنده .\r\nبچه بايد بداند كه پدرش با چه مكافاتى لقمه نانى به دست مىآورد و برادر بزرگش چه مظلوم‌وار دست و پا مىزند و خفه مىشود . آن يكى بچه هم بايد بداند كه پدرش از چه راههايى به دوام اين روز تاريك و اين زمستان ساختهء دست آدمها كمك مىكند . بچه‌ها را بايد از « عوامل اميدواركنندهء سست بنياد » نااميد كرد .\r\n\r\n","description":"","footnote":"","page_name":" 612 ","page_number":612},
  {"content":"\r\n\r\nبچه‌ها بايد بدانند كه پدرانشان نيز در منجلاب اجتماع غريق دست و پا زننده‌اى بيش نيستند و چنان‌كه همهء بچه‌ها به غلط مىپندارند ، پدرانشان راستى راستى هم از عهدهء همه كارى برنمىآيند و زورشان نهايت به زنانشان مىرسد .\r\nخلاصهء كلام و نكتهء دوم ، بايد جهان‌بينى دقيقى به بچه داد ، معيارى به او داد كه بتواند مسائل گوناگون اخلاقى و اجتماعى را در شرايط و موقعيتهاى دگرگون‌شوندهء دايمى و گوناگون اجتماعى ، ارزيابى كند .\r\nمىدانيم كه مسائل اخلاقى از چيزهايى نيستند كه ثبات دايمى داشته باشند . آنچه يكسال پيش خوب بود ، ممكن است دو سال بعد بد تلقى شود . كارى كه در ميان يك قوم يا طبقهء اجتماعى ، اخلاقى است ممكن است در ميان قوم و طبقهء ديگرى ، ضد اخلاق محسوب شود .\r\nدر خانواده‌اى كه پدر همهء درآمد خانواده را صرف عياشى و خوشگذرانى و قماربازى مىكند و هيچ اثر تغييردهنده‌اى در اجتماع ندارد و يا سد راه تحول اجتماعى است ، بچه ملزم نيست مطيع و راستگو و بىسروصدا باشد و افكار و عقايد پدر را عينا قبول كند . . .\r\nادبيات كودكان نبايد فقط مبلّغ « محبت و نوعدوستى و قناعت و تواضع » از نوع اخلاق مسيحيت باشد . بايد به بچه گفت كه به هر آنچه و هركه ضد بشرى و غير انسانى و سد راه تكامل تاريخى جامعه است كينه ورزد و اين كينه بايد در ادبيات كودكان راه باز كند .\r\nتبليغ اطاعت و نوعدوستى صرف ، از جانب كسانى كه كفهء سنگين ترازو مال آنهاست ، البته غير منتظره نيست ، اما براى صاحبان كفهء سبك ترازو هم ارزشى ندارد . » « 1 »\r\n\r\nنظر بهرنگى دربارهء ادبيات و فولكلور آذربايجان\r\n« ما هرگز نمىتوانيم خدمات عظيم تودهء مردم را كه به تكامل معنوى نوع بشر كرده‌اند ، نديده بگيريم . ماكسيم گوركى نويسندهء معروف مىنويسد : « توده مردم نه‌تنها آن نيرويى است كه ارزشهاى مادى را توليد مىكند ، همچنين منبع ثمربخش و پايان‌ناپذير ارزشهاى معنوى است . »\r\nتودهء مردم نخستين شاعران و فيلسوفان و ستايش‌كنندگان زيبايى و زندگى هستند .\r\nفرهنگ و علم همواره از كار و كوشش خلافهء تودهء مردم تغذيه مىكند . بسيارى از بزرگترين دانشمندان و نويسندگان و هنرمندان و ديگر چهره‌هاى برجستهء فرهنگ بشرى\r\n\r\n\r\n","description":"","footnote":"\r\n( 1 ) . نقل از مجلهء نگين ، ارديبهشت 47 ، مقالهء بهرنگى دربارهء كتاب آواى نوگلان .\r\n","page_name":" 613 ","page_number":613},
  {"content":"\r\n\r\nاز ميان مردم برخاسته‌اند . مثلا « لومونوسف » ماهيگيرزاده‌اى بيش نبود و « نيوتن » دهقان‌زاده‌اى گمنام بود .\r\nتودهء مردم خالق حماسه‌هاى بلند و افسانه‌هاى خيال‌انگيز و ترانه‌هاى دلپذير و رقصهاى رويايى است . هنرمندان بزرگ هميشه زيباترين آثارشان را براساس فرهنگ توده ( فولكلور ) به‌وجود آورده‌اند : شعر ، موسيقى ، داستان و رقص هميشه از فولكلور تغذيه كرده‌اند و باز خواهند كرد .\r\nصادق هدايت مىنويسد : « هنر و ادبيات توده به منزلهء مصالح اوليهء بهترين شاهكارهاى بشر به شمار مىرود ، به‌خصوص ادبيات و هنرهاى زيبا و فلسفه و اديان مستقيما از اين سرچشمه سيراب شده و هنوز هم مىشوند . »\r\n\r\n« سازيمين سؤزو » سه منظومه از : سهند\r\nگنجينهء فولكلور آذربايجان به قدرى وسيع و متنوع است كه سالك اين راه را در نخستين قدمها مبهوت مىكند . مثلا بگيريم « باياتى » ها ( ترانه‌هاى دوبيتى ) را كه شمارهء آنها بالغ بر چند هزار مىشود ، به‌علاوه از نظر مضمون و مورد استعمال نيز متنوع هستند ؛ آذربايجانيها سر قبر ، در عروسى ، وقت شادى و غصه ، در تنهايى و ميان جمع ، عاشق براى معشوق و معشوق براى عاشق ، هنگام دورى از يار و ديار و مادر يا فرزند و در مقام پند و اندرز و . . . « باياتى » هايى با مضمونهاى مناسب مىخوانند ، همراه موسيقى يا بىآن . « 1 »\r\nاين غنا و تنوع در فولكلور آذربايجان ناشى از چيست ؟\r\nبه نظر من غير از ذوق و انديشهء خلاق تودهء مردم كه عامل مؤثر در ريشه گرفتن فولكلور تمام ملتهاى روى زمين مىتواند باشد ، از عوامل جغرافيايى و تاريخى و بعض چيزهاى ديگر هم نبايد غافل شد . عدم امكان خلق آثار كتبى از ديرباز ، يكى از عوامل بسيار مؤثر غناى فولكلور آذربايجان است .\r\nشاعران و گويندگان بزرگ كلاسيك بنا به رسم روز به فارسى شعر مىسرودند و نوخاستگان بنا به جبر روزگار و پيدا نكردن ناشر و اغلب براى اينكه زبان ادبى و نوشتن را بلد نبودند . . . » « 1 »\r\n« نسخهء خوشبختى ، بشتابيد ! بشتابيد ! بشتابيد ! هفته‌نامهء اتحاد ملل در شمارهء نخستين\r\n\r\n\r\n","description":"","footnote":"\r\n( 1 ) . صمد بهرنگى ، مجموعه مقاله‌ها ، از ص 136 تا 138 .\r\n","page_name":" 614 ","page_number":614},
  {"content":"\r\n\r\nدورهء تازه‌اش ( دوم آبان 44 ) « راز خوشبختى « راكفلر » ميليونر معروف امريكايى » را برملا كرده است . از آنجا كه ما بخيل كسى نيستيم و خوشبختى همه را طالبيم « نسخهء خوشبختى » جناب راكفلر را عينا از هفته‌نامهء مزبور نقل مىكنيم تا ديگر مردم پرتوقع و فلان كارمند روزمزد و به همان سپور چندرقاز حقوق‌بگير دم از افلاس و بدبختى نزنند ، بلكه مطابق نسخهء آقاى ميليونر امريكايى رفتار كنند تا خوشبخت شوند .\r\nدر ضمن بايد از هفته‌نامهء اتحاد ملل بىاندازه تشكر كرد كه خواست و آرزوى مردم را درك كرده و نسخهء خوشبختى را مفت در اختيار آنها گذاشته است . ناگفته نگذاريم كه نسخهء خوشبختى جناب ميليونر امريكايى تمام كتابهاى مربوط به « رموز و آيين و روش و راه و اصول خوشبختى ) را از درجهء اعتبار ساقط مىكند ، چرا كه رودست همهء آنها مىزند .\r\nاينك اين شما و اين هم نسخهء خوشبختى در ده اصل :\r\n\r\nده اصل راكفلر\r\n1 . هيچوقت نسبت به زندگانى با همه آلام و شادمانيهاى آن بيعلاقه نباشيد . ( روى چشم ، اطاعت مىشود . »\r\n2 . غذا به حد اعتدال و در ساعات معين ميل كنيد . ( اگر پيدا كنيم ! )\r\n3 . به اندازهء كافى ورزش نماييد ولى در آن افراط نكنيد . ( ناى حركت نداريم ، كجا رسد به ورزش و افراط ! )\r\n4 . به حد كافى بخوابيد ، تا هميشه سلامت باشيد . ( آره و اللّه بيدارى خودش يك نوع مرض است . مگر نمىبينى خيليها « لومينال » مىخورند كه بخوابند و خوب بشوند ! )\r\n5 . خود را از ملالت و اندوه كنار داريد . ( ما كه به خودى خود با « ملالت و اندوه » كارى نداريم . آن خودش را بر كنار نمىدارد . باور نمىكنى ؟ )\r\n6 . هر روز صبح كارهاى روزانهء خود را معين كنيد و با دقت آنها را انجام دهيد تا كامياب شويد .\r\n( آى خدا جونم ، چه خوب ! )\r\n7 . تا ممكن است از نور خورشيد استفاده نماييد تا سلامت گرديد . ( ما همه‌اش از باد هوا استفاده مىكنيم . اين هم اثر مثرى ! دارد ؟ )\r\n8 . تا مىتوانيد شير و لبنيات ميل كنيد . ( بچه كه بوديم ميل مىكرديم . )\r\n9 . در مواقع معين به پزشك معتمد خود مراجعه كنيد و از دستورهاى او براى بهداشت و سلامت خويش اطاعت نماييد . ( پزشكان ما همه معتمدند . يعنى آدم با يك دفعه مراجعه\r\n\r\n","description":"","footnote":"","page_name":" 615 ","page_number":615},
  {"content":"\r\n\r\nمطمئن مىشود كه مرگش حتمى است . مىماند مسألهء اطاعت ، بايد بدانى كه ما همه آدمهاى پا به راه و سر به راه هستيم و از اينش نگران نباش . )\r\n10 . از كار فوق العاده اجتناب كنيد و نسبت به همه خوشبين و به آينده اميدوار باشيد ، تا در زندگى پيروز باشيد . ( خوب بود اين آخرى را « اصل اصول » مىناميدى كه جدا هرچه اصول خوشبختى و سعادتمند زيستن است ، درش جمع شده . اميدواريم پيشنهاد ما مورد قبول جناب راكفلر ميليونر مشهور امريكايى قرار بگيرد ، و از اين پس به‌جاى ده اصل همين يك اصل را به مردم حقنه كند كه به تنهايى قادر است راز خوشبختى را به ميليونها مردم بدبخت و مفلس ياد بدهد . به صرفه هم نزديكتر است . ) » « 1 »\r\n\r\nمحمد على افغانى\r\n« شوهر آهو خانم : ماجرا در شهر كرمانشاه از سال 1313 آغاز مىشود و تا حوالى سال 1320 يعنى ورود متفقين به ايران ادامه مىيابد .\r\nسيد ميران سرابى مردى در حدود 50 ساله ، كاسبكارى نسبتا متمكن ، با اصول و معتقدات مذهبى ، اما آزاده و خيّر ، رئيس صنف خباز ، شوهر كدبانويى زحمتكش و مهربان و بردبار ( آهو خانم ) و پدر چهار فرزند است . اين زندگى آرام را ورود زنى به‌هم مىزند .\r\nروزى در دكان سيد ميران با زن جوانى ( هما ) كه به خريد نان آمده آشنا مىشود . اين زن كه وجاهت و طنازى خيره‌كننده‌اى دارد ، از همان آغاز بر سيد ميران تأثير مىگذارد . هما مىگويد كه شوهرش او را سه طلاقه كرده ، فرزندانش را از او گرفته و از خانه بيرونش كرده است . سيد ميران در پرتو حسى كه خود آن را نوعدوستى مىانگارد ، هما را موقتا به خانهء خود مىآورد و جايى به او مىدهد . طبعا آهو خانم نيز شكى در حسن نيت شوهر محبوبش ندارد و با ملاطفت از زن ناشناس استقبال مىكند . ولى ديرى نمىپايد كه ماجرا رنگ ديگرى مىگيرد . نفوذ هما بر سيد ميران بيشتر مىشود و آهو خانم به‌طور مبهم حس خطر مىكند . سرانجام سيد ميران به بهانهء بستن دهان بدگويان ، هما را به عقد خود درمىآورد . كم‌كم هما حقوقى بيشتر از آهو خانم به دست مىآورد . بين دو هوو برخوردهايى روى مىدهد . سلطهء خشم و شهوت ، سيد ميران را وادار مىكند كه زن بزرگش را به‌طور مرگبارى كتك بزند و همه روابط زناشويى را با او قطع كند . دورانى خوابناك و لذت‌بخش براى سيد ميران آغاز مىشود . در برابر چشمان متعجب و گاه فضول همسايگان ، همكاران ، فرزندان و بخصوص ديدگان غمناك و مبهوت آهو خانم ، سيد چون\r\n\r\n\r\n","description":"","footnote":"\r\n( 1 ) . صمد بهرنگى ، مجموعهء مقاله‌ها ، از ص 294 تا 296 .\r\n","page_name":" 616 ","page_number":616},
  {"content":"\r\n\r\nگنجشكى كه افسون مار است به همه هوسهاى « هما » تن درمىدهد . عشق پيرى او را هرچه شيداتر ، تك‌روتر و تسليم‌تر كرده است . سيد به كار و كاسبىاش نمىرسد ، با همه شراب مىخورد ، اجازه مىدهد كه او لباسهاى هوس‌انگيز بپوشد و به خيابان برود . به تدريج ثروتش را به شكل هداياى گوناگون به پاى هما مىريزد . گرچه هما براى كسب هركدام از اين امتيازات ، ابتدا در برابر اعتراض شديد شوهرش ، هوويش و حتى ديگر آشنايان قرار مىگيرد ، ولى برندهء نهايى اوست كه سلاح دو لبهء هوش و جمال را با قدرت به كار مىبرد . « آهو خانم » در تمام مدت با سكوت و حسرت شاهد اندوهناك ويرانى شوهر و آيندهء كودكان خويش است . او و هما دو روى سكهء زن ايرانى هستند كه در عين‌حال از نظر بىپناهى و بىآتيه بودن باهم وجه مشترك دارند ، يعنى تا وقتى عزيزند كه آب و رنگى دارند و در دل شوهر جا مىگيرند .\r\nدر فصول پايان كتاب سيد ميران كه تقريبا همه‌چيزش را از دست داده خانه و دكانش را نيز حراج مىكند ، سهمى براى بچه‌ها و آهو خانم ( كه فعلا دور از خانه به حال قهر به‌سر مىبرد ) مىگذارد و با هما به قصد سفرى بىبازگشت به گاراژ مىروند . آهو خانم از ماجرا آگاه مىشود ، يكباره از پوستهء انفعالىاش بدر مىآيد ، خود را به گاراژ مىرساند و سيد ميران را با آبروريزى به خانه مىبرد . سيد ميران منتظر است كه هما نيز به دنبال او به خانه بيايد ، ولى به او خبر مىدهند كه هما بازنخواهد گشت ، هما با رانندهء اتومبيل كه يكى از عشاق سابق اوست شهر را ترك كرده و به دنبال سرنوشت ديگرى رفته است ، در اين فرصت ، وضعى كه بارها عقل سيد ميران به او تلقين مىكرد ، اما عشقش به هما مانع بود ، خود به خود پديد آمده است . هما رفته است و سيد ميران بايد بار يك زندگى درهم شكسته را با كمك آهو خانم كه همچنان مهربان و وفادار است به دوش كشد .\r\nگرچه اين رمان گهگاه دستخوش اطناب ملال‌آورى است و بخصوص گفتگوها زير تأثير رمان‌نويسان اروپايى قرن نوزدهم ، آميخته با اساطير و احاديث غرب و شرق است ، و اغلب در حد معلومات گويندگان نيست ؛ اما در ضمن نويسنده در چند خط اصلى موفق بوده است :\r\n- سه قهرمان اصلى كتاب كاملا براى خواننده ، آشنا و موجه هستند ؛ اين اطناب حداقل نكتهء ناشناسى در آدمهاى رمان باقى نگذاشته ، آنها كاملا زنده با گوشت و پوست و حس وجود دارند .\r\n- در لابلاى داستان چشم‌انداز گويايى از زندگى و تاريخ كشور را در يك شهرستان در زمان سالهاى اثر ترسيم كرده است . در حاشيهء حوادثى كه بر قهرمانان اصلى\r\n\r\n","description":"","footnote":"","page_name":" 617 ","page_number":617},
  {"content":"\r\n\r\nمىگذرد ، ماجراى تغيير لباس و كلاه ، كشف حجاب ، برخوردهاى صنفى ، انتخابات ، نظام ادارى و حكومتى ، رابطهء شهر و روستا و سلسله روابط مردم با قدرت جابرانهء مستقر ، كشف و روشن شده است .\r\n- آهو خانم در واقع غمنامهء زن ايرانى است . و سند محكوميت سرنوشتى كه در سال‌هاى روايت شده براى زنان وجود داشته است . »\r\n\r\nصادق چوبك\r\n« سنگ صبور : شيوهء نقل داستان ، حديث نفس آدمهاى كتاب است در ذهن خود . اين التزام ساخت ، مشكلى را بر نويسنده تحميل كرده و درعين‌حال بيان او را به قلمرو مطلوب و تخصصىاش رهنمون شده است . هريك از آدمها مىتوانند با آزادى كامل حرف بزنند ( چون در خاطرشان حرف مىزنند ) اما هريك از آدمها مكلفند زبانى كاملا مستقل ( با لغات و كلمات طرد شده ) و مسائلى متناسب با سجاياشان داشته باشند . صادق چوبك از پس اين مشكل به درستى برآمده و يكى از رمانهاى استادانهء ادبيات فارسى را پرداخته است .\r\nداستان در شيراز مىگذرد . حدود سال 1312 . در خانه‌ى همسايه‌دارى ، گفتم كه داستان حديث نفس مستأجران است .\r\nمستأجر نخست ، احمد آقا ، روشنفكرى است با تلخ‌نگرى و ذهنيت‌گرايى روشنفكران روزگارش ، كه طبعا از هر اقدام عملى معذور است . احمد آقا در كنج اتاقش با عنكبوتى كه به او « آقا مولوچ » نام داده بحث مىكند و اغلب دربارهء وسوسه‌ها ، دشواريها و وظايف يك « نويسندهء گداها » .\r\nمستأجر ديگر « گوهر » زن جوانى است كه براى معاش خود و پسر خردسالش « كاكل زرى » تن‌فروشى مىكند . گوهر در گذشته همسر حاجى متمكنى بوده است . روزى در شاهچراغ آرنج زائرى به بينى كودك مىخورد و او خون دماغ مىشود . اين پيش‌آمد ، با تلقين و تفتين هووهاى گوهر ، منتهى به اثبات حرامزادگى كودك مىشود ؛ پس حاجى زن را طلاق مىدهد و او را با فرزندش از خانه بيرون مىكند . گوهر احمد آقا را دوست دارد و احمد آقا نيز ضمن آنكه گاه گدار از وصال او تمتعى مىبرد به او و كودكش علاقمند است ، اما هيچگاه نمىتواند تصميم گيرد و براى نجات آنها با گوهر ازدواج كند . ما حديث نفس گوهر را در كتاب نداريم . ظاهرا داستان از جايى شروع مىشود كه او به قتل رسيده ، در عوض ذهنيات كاكل زرى را داريم كه با زبان طفلانه و لهجهء شيرازى قصهء مشتريان هر شبهء مادرش را با منطق سادهء خود توجيه و تفسير مىكند .\r\n\r\n","description":"","footnote":"","page_name":" 618 ","page_number":618},
  {"content":"\r\n\r\nمستأجر ديگر « بلقيس » زنى است زشت‌رو و حشرى كه شوهرش عنين است .\r\nبلقيس عاشق احمد آقا است و گوهر و پسرش را مانع اصلى در راه وصال محبوب مىبيند و از آنها نفرت دارد . آخرين مستأجر « جهان سلطان » پيرزنى است افليج كه روى لگن نشسته و همسايه‌ها ( بيشتر گوهر ) گاهى لقمه نانى به او مىدهند و زيرش را تميز مىكنند . پيرزن در رؤياى خويش خاطرهء زيارت اماكن مقدس را دوره مىكند و انتظار نجات‌دهنده‌اى را مىكشد .\r\nدر بيرون از خانه نيز با اوضاع اجتماعى شيراز و با ذهنيات « سيف القلم » ( قاتل معروف روسپيان ) آشنا مىشويم . و از اين دريچه است كه مىبينيم گوهر چگونه به‌وسيلهء سيف القلم به‌طرزى فجيع مسموم و مقتول مىشود .\r\nپى آيند اين وضع ، تنها ماندن كاكل زرى و مرگ جهان سلطان است . كاكل زرى نيز مورد تجاوز قرار مىگيرد و سپس در حوض آب خفه مىشود ؛ و احمد آقا كه بىتصميمى ، تزلزل و ضعف نفس خود را مسبب اين وقايع مىداند ، در انزواى هذيان‌بارش ، گاه با بازپرس محاجه‌اى خيالى - واقعى دارد ، گاه شاهنامه مىخواند و مىگريد ، يا با بلقيس همآغوشى مىكند .\r\nدر قسمت آخر رمان ، نمايشنامه‌اى داريم كه موضوع كلى آن در بحثهاى احمد آقا و آقا مولوچ مطرح‌شده : نمايشنامه‌اى دربارهء خلقت انسان اولين ، كه حاوى فلسفهء نويسنده ، نسبت به سرنوشت آدمى است . « 1 »\r\nاز بابت اسلوب نگارش اين رمان ، بايد گفت كه يكى از مشكل‌ترين ساختهاى ادبى مورد آزمون قرار گرفته است . حداقل شش نوع زبان و لحن براى اين داستان ساخته شده ؛ به‌علاوه در استخدام لغات و تصاوير ، اصطلاحات خاص زمان اثر ، در نظر گرفته شده ، يعنى هيچ لغت و تعبيرى ساخت سالهاى بعد در آن راه ندارد . جريانهاى ذهنى اگرچه ظاهرا بىنظم مىنمايد ولى در آخر كتاب به خوبى همديگر را تكميل مىكنند ، و قصه با تمام ابعاد فاجعه آسايش در برابر ما قد مىافرازد . در اين‌جا يك‌بار ديگر شاهد خونسردى تحسين‌انگيز صادق چوبك هستيم . كتاب خواننده را خون به دل مىكند . اما نويسنده كاملا خويشتن‌دار است . چرا كه على الظاهر او فقط ذهنيات چند آدم را گزارش كرده است . » « 1 »\r\n\r\nاحمد محمود\r\n« همسايه‌ها : در مقدمهء كتاب ، از قول ناشر مىخوانيم : « اين كتاب نمودارى است از حكومت 25 ساله آريامهر ، دورانى كه سياست\r\n\r\n\r\n","description":"","footnote":"\r\n( 1 ) . محمد على سپانلو ، نويسندگان پيشرو ايران ، رمان‌نويسى ، از ص 167 تا 173 .\r\n","page_name":" 619 ","page_number":619},
  {"content":"\r\n\r\nو خارجى كشور ما را عمال امپرياليسم تعيين و اجرا مىكردند . در اين دوره گه‌گاه سخن از اصلاحات اجتماعى و اقتصادى مىرفت : از زمين حرف مىزدند و از سهيم شدن كشاورزان در حاصل و بهرهء زمين ، ولى در عمل طبقه وسيع كشاورزان ، جز بخور و نمير ، حصه‌يى به دست نمىآوردند . از بهتر شدن شرايط زندگى روستائيان و روستازادگان سخن مىگفتند ، ولى عملا قدمى در راه بهتر شدن شرايط زندگى آنها برنمىداشتند ، از فرهنگ و بهداشت ، دوا و درمان و تقسيم املاك ، و ايجاد راههاى ارتباطى بين شهرها و دهات دورافتاده گفتگو مىكردند ، ولى اجراى اين برنامه‌ها را با منافع طبقهء حاكم و زمامداران وقت ، مخالف و معارض مىديدند و از بيدارى مردم نگران بودند .\r\nاحمد محمود در همسايه‌ها از دورانى حكايت مىكند كه به مردم كوچه و بازار و عناصر ملى اجازهء فعاليت سياسى نمىدادند و سكوت و خفقان به‌وسيلهء عمال بختيار و سازمان امنيّت بر مردم تحميل شده بود .\r\nهمسايه‌ها از دوران قبل از ملى شدن صنعت نفت ياد مىكند ، دورانى كه شركت غاصب نفت ، مالياتى را كه بابت استخراج نفت به دولت انگليس مىداد از حق الامتياز ملت ايران بيشتر بود . »\r\nاكنون براى آشنايى با سبك نگارش احمد محمود در همسايه‌ها صفحه‌يى چند از فصل سوم و پنجم كتاب را نقل مىكنيم :\r\n« خالد ، سه‌شنبه ساعت پنج بعد از ظهر جلسه داريم . »\r\n« كجا ؟ »\r\nبيدار ، نشانى مىدهد . تمام حرفها برايم تازگى دارد . چشمم به دنياى تازه‌اى باز مىشود . از حرفها دستگيرم مىشود كه چرا زندگى تهيدستان روزبه‌روز بدتر مىشود ، كه چرا آدمهايى مثل پدرم بايد جل و پلاسشان را جمع كنند و دنبال صنّار - سه شاهى پول از اين ولايت به آن ولايت سگ‌دو بزنند . از جلسه كه مىزنم بيرون ، رو حرفهايى كه شنيده‌ام فكر مىكنم . گاهى به چيزهايى مىرسم كه از فهميدنش عاجزم . به ذهنم مىسپارمشان كه وقتى بيدار را ببينم ازش بپرسم و يا اگر نبينمش ، منتظر مىمانم تا جلسهء ديگر . ولى شهر آنقدر كوچك است كه حتى روزى چند دفعه هم همديگر را مىبينيم .\r\n« خالد ، ساعت هشت و نيم بيا دكون چلاب . »\r\nساعت هشت و نيم مىروم . دستهء اعلاميه را مىدهد به دستم و راهى محلى مىشوم كه بايد تو خانه‌هايش اعلاميه بيندازم .\r\n« خالد ، صبح جمعه نهارت‌رو وردار بيار ميخوايم بريم گردش دسته جمعى . »\r\n\r\n","description":"","footnote":"","page_name":" 620 ","page_number":620},
  {"content":"\r\n\r\nصبح جمعه ، دستمال بستهء ناهار را برمىدارم و راه مىافتم . گاهى صد و پنجاه نفر هم بيشتر هستيم . بيشترشان دوچرخه دارند . جلو يكىشان سوار مىشوم . از شهر مىرويم بيرون . مىرانيم تا نزديك يكى از دهكده‌ها . مثلا « شكار » يا « دغاغله » و يا « زرگان » رو سبزه‌ها بساطمان را پهن مىكنيم . سايهء درختان خوش است . بوى سبزه‌ها خوش است .\r\nتخم‌مرغ بازى مىكنيم . بين شصت نفر ، قهرمان مىشوم . تشويقم مىكنند . پر مىكشم .\r\nتو پوست خود نمىگنجم . رو دستهاشان بلندم مىكنند . بچه‌ها ، دسته‌دسته دور همديگر مىنشينند به اختلاط كردن . به حرفهاشان گوش مىدهم . دوستان تازه‌اى پيدا مىكنم . از حرفها خوشم مىآيد . مثل اينست كه سالهاى سال ، اين حرفها تو دلم تل انبار شده و نتوانسته‌ام بريزمشان بيرون . سبك مىشوم . ظهر كه مىشود دور همديگر مىنشينيم .\r\nغذاها را روهم مىريزيم ، بعد ، قسمت مىكنيم . مىبينيم ، همراه يك لقمه از نيمرويى كه برده‌ام ده جور ديگر غذا نصيبم مىشود . از هركدام يك لقمه . بعد ، چاى مىخوريم . بعد ، بعضى از بچه‌ها كه از ما بزرگترند و سرشان بيشتر تو كار است راه مىافتند تو دهات مجاور ، تو مزارع و تو باغستانها و بنا مىكنند با روستائيان حرف زدن . به حرفهاشان گوش مىدهم . از زمين حرف مىزنند كه روستايى بايد به نفع ارباب رويش جان بكند .\r\nاز سهم زارع حرف مىزنند كه سالانه به‌قدر بخور و نميرى هم نيست . از بچه‌هاى دهاتى حرف مىزنند كه مدرسه ندارند . از بهداشت و دوا و درمان و تقسيم املاك حرف مىزنند .\r\nغروب كه مىشود ، دسته‌جمعى راه مىافتيم به‌طرف شهر . شب به خانه مىرسيم . شاد و سرخوشم . تا خواب به چشمم بيايد به حرفهايى كه شنيده‌ام فكر مىكنم .\r\n« خالد ، فردا ساعت ده صبح بيا ميدون مجسمه . »\r\nتك سرما شكسته است . گاهى آسمان پوشيده از ابر مىشود ، اما نمىبارد . آفتاب اسفند ماه داغ است ، باد ، سوز ندارد . كارون سيلابى شده است . بوى بهار مىآيد .\r\nميدان مجسمه دارد شلوغ مىشود . دسته‌دسته آدمها ، از دهانهء خيابانها سرازير مىشوند و تو ميدان مجسمه هوا آفتابى است . همچنين كه آدمها تو ميدان مجسمه زياد شوند ، مغازه‌داران بنا مىكنند به پائين كشيدن كركره‌ها . حالا ديگر حساب دستشان است . اگر شلوغ شود و اگر در گوشه‌اى از ميدان حادثه‌اى رخ بدهد ، احتمال شكستن شيشه‌ها زياد است .\r\nدهانهء پل سفيد بسته شده است . جماعت ، راه اتوموبيلها را بسته‌اند . اتوموبيلها ، همه باهم بوق مىزنند . ميدان غلغلهء روم شده است . شفق را مىبينم كه با شانه‌ها ، از لابلاى مردم راه باز مىكند و مىرود به‌طرف دهانهء پل . پشت‌سرش يك كارگر تنومند سيه چرده\r\n\r\n","description":"","footnote":"","page_name":" 621 ","page_number":621},
  {"content":"\r\n\r\nهست كه يك بلندگوى دستى به دستش . صداى بلندگو بلند مىشود . صداى شفق است .\r\n« دوستان به اتوموبيلها راه بدين . . . »\r\nجلو دهانه پل موج برمىدارد .\r\n« . . . دوستان ، بهانه به دست كسى ندين . »\r\nحاشيهء ميدان خالى مىشود . اتوموبيلها ، از دهانهء پل سرازير مىشوند . آرام مىرانند به‌طرف خيابان پهلوى . تك‌تك بوق مىزنند . يكهو ، شعارهاى پارچه‌اى باز مىشود و بالاى سر گرفته مىشود . از جنوب ميدان به كاميونى كوچه داده‌اند . كاميون تا ميانهء ميدان پيش مىراند . تو كاميون يك ميز بلند هست . رو ميز يك ميكرفن پايه بلند هست . ناگهان ، مردى ميانه قد و ميانه سال ، جست مىزند رو ميز . دو جوان ، خودشان را بالا مىكشند و دو طرفش مىايستند . مردم ميانه سال شعار مىدهد . كلمات ، پشت‌سر هم ، از دهانهء گشاد بلندگو پر مىكشند . صداها همه افتاده است . بوق اتوموبيلها افتاده است . حتى اتوموبيلها ، رو پل ايستاده‌اند و تكان نمىخورند . مرد ميانه سال ، پيراهن لاجوردى رنگ به تن دارد .\r\nموى سرش نرم است . شعار كه مىدهد و دستش را كه تكان مىدهد ، موى بلندش پخش مىشود تو صورت سبزه‌اش .\r\nتو ميدان ، همه جور آدم هست . كارگران آبى پوش نفت و كارگران راه‌آهن با اندامهاى ورزيده و چهره‌هاى تيره . كارگران ريسندگى با رنگهاى پريده . شاگردان مدرسه ، كارمند ، كاسب ، زن پير ، جوان و همه قاطى هم .\r\nمرد ميانه سال حرف مىزند . قضيهء نفت است و قضيهء استعمارگران .\r\n« ما مىخواهيم كه دست غارتگران از صنعت نفت كشور ما كوتاه شود . »\r\nهزاران صدا ، باهم از حلقومها برمىخيزد .\r\n« صحيح است . »\r\n« ما به‌جاى توپ ، نان مىخواهيم . »\r\n« صحيح است . »\r\nكشيده‌ام بالا و ايستاده‌ام رو نردهء آهنى حاشيهء ميدان . شعارهاى رنگ به رنگ پارچه‌اى تكان مىخورد . مشتها گره مىشود و مىآيد بالاى سر و تكان مىخورد .\r\n« به دلالان نفتى اجازه ندهيد كه بر ثروت ملى ما چنگ بيندازند . »\r\n« صحيح است . »\r\nناگهان صداى گلوله مىآيد . صداى گلوله‌اى كه رو هوا تركيده است . گلولهء دوم و باز گلولهء سوم . جماعت تكان مىخورد . شعارها جمع مىشود و تا چشم به‌هم بزنم رو هوا پر\r\n\r\n","description":"","footnote":"","page_name":" 622 ","page_number":622},
  {"content":"\r\n\r\nمىشود اعلاميه‌هاى رنگ به رنگ . از رو نرده‌ها جست مىزنم پائين . جماعت هجوم برده‌اند به‌طرف خيابانها . از خيابان پهن شمال ميدان ، گروهى پاسبان ، باتون به دست ، به دو مىآيند . ميدان دارد خالى مىشود ، انگار غافلگير شده‌ام . . . »\r\n« تو دادگاه بدوى به سه سال محكوم شده‌ام . سه سال ! . . . عمر يك آدميزاد است . تا حالا همه‌اش دو ماه و نوزده روزش گذشته است .\r\nصندوق ناصر ابدى شده است كتابخانه‌ام . خودش مىگويد « ضف دونى » « 1 » .\r\nهيچ كس جرأت وارسى كردن صندوقش را ندارد . گردش چشمش ، زهره را آب مىكند .\r\nبه گمانم بو برده است كه پاسبان سيه چرده برايم كتاب مىآورد . هوس كرده است كه درس بخواند . بهش مىگويم :\r\n« تو كه تا ابد بايد تو زندون باشى ديگه درس خوندن . . . »\r\nحرفم را مىبرد و مىگويد :\r\n« دنيارو چى ديدى جوون ؟ . . . يه وخ عفوى ، تعليقى . . . و تازه تو زندون سواد بيشتر به درد آدم ميخوره . ديگه نميخواد واسهء دو كلوم خط ، منت هر كون نشسته‌اى رو بكشى . »\r\nقبول مىكنم كه درسش بدهم .\r\n« باشه ناصر . . . ولى بايد قول بدى كه رحيم خركچىرو هرطور شده به يارى بند سه . »\r\n« آى به چشم . »\r\nاز اتاق چهارم رفته‌ام تو اتاق ناصر ابدى . همخوراك شده‌ايم . قاضى و بويه هم هستند .\r\n« جوون اگه بخواى خوراك زندونو بخورى ، دو روزه سقط ميشى . »\r\n« پس چيكار بايد كرد ؟ »\r\n« كارى كه ما مىكنيم . پول ميذاريم روهم ، از ناپلئون چيز مىخريم و خوراك زندونو رونق ميديم . »\r\nناپلئون ، ابدى است . بقال بند سوم است . با چند قلم خواربار . كاغذ و پاكت و تمبر هم دارد . اگر دهانت قرص باشد ، گاهى شيره و ترياك هم به‌هم مىرسد .\r\nبا ناصر ابدى و قاضى و بويه ، همخوراك شده‌ام . من ظرفها را مىشويم ، بويه لباسها را . قاضى خوراك مىپزد . ناصر ابدى مثل يك دسته گل مىآيد و مىنشيند سر سفره .\r\nاصلا عادت ندارد كه به سياه و سفيد دست بزند .\r\n\r\n\r\n","description":"","footnote":"\r\n( 1 ) . ضف‌دونى - ضبط دانى - اصطلاحا در شيره‌كش‌خانه‌ها ، به مخفىگاهى مىگويند كه نگارى ، شيره و ساير اسباب و آلات شيره‌كشى را پنهان مىكنند .\r\n","page_name":" 623 ","page_number":623},
  {"content":"\r\n\r\n« آخه ناصر جون اين‌كه نميشه ، تو هم يه كارى بكن . »\r\nگردن مىگيرد ، باد به غبغب مىاندازد و مىگويد :\r\n« من هواتونو دارم . »\r\nهيچ بنى بشرى تو زندان ، جرأت ندارد به ما بگويد بالا چشم‌تان ابروست . رئيس زندان ، افسر نگهبان ، پاسبانها و سرپاسبانها ، رو ناصر ابدى حساب مىكنند .\r\nهر وقت عصبانى بشود و هر وقت كه دلش بخواهد ، مىتواند سر يك كونه سيگار ، سر يك پياز ، يك گوجه‌فرنگى و يا هرچيز بىقابليت ديگر ، بند زندان را به‌هم بريزد . تا بجنبى از پر ليفهء تنبانش تيغ را مىكشد بيرون و قيامت به‌پا مىكند . سر بزرگ و تراشيدهء ناصر ابدى قاچ‌قاچ است و جابه‌جا ، جاى تيغ ، گوشت سفيد بيرون زده است .\r\nناصر ابدى حسابى هوامان را دارد .\r\nماه دوم پاييز است . گرما از تك‌وتا افتاده است . زهر هوا گرفته شده است . روزها ، بفهمى نفهمى گرم است . گاهى ابرهاى عقيم بره‌بره ، آسمان را پر مىكند و هوا دم‌دار مىشود . اما غروب كه سر مىرسد ، خنك مىشود و شب ، سرما جان مىگيرد .\r\nمادرم آمده است ملاقاتم . جميله همراهش است ، خاله رعنا هم هست . بلور خانم و ليلا دختر بزرگ ملا احمد هم هستند . نگاه ليلا عجب گستاخ است . تعجب مىكنم كه آمده است ملاقاتم . از بركت بازوى پرزور ناصر خان ، مىتوانم ملاقات خصوصى داشته باشم . در آهنى ، پيش رويم باز مىشود . از راهرو سر پوشيدهء ميان بندها مىزنم بيرون .\r\nمىروم تو اتاق بزرگى كه كنار پاسدارخانه است . مادرم جست مىزند و در آغوشم مىگيرد و سرورويم را غرق بوسه مىكند . بوى تن مادرم دلم را غصه‌دار مىكند .\r\nنگاه ليلا عجب گستاخ است . خاله رعنا يك‌ريز حرف مىزند . جميله بغض كرده است . مىبوسمش . هق‌هق مىكند . نازش مىكنم . كم مانده است بزند زير گريه . نگاهش شادابى روزهاى گذشته را ندارد . پدرم از « كويت » نيامده است . مادرم مىگويد :\r\n« نوشته كه شب عيد مياد . »\r\nازش مىپرسم :\r\n« ميدونه كه من زندونى شدم . »\r\nمادرم بغض كرده حرف مىزند :\r\n« چطور ميتونم براش بنويسم . »\r\nبلور خانم اصلا حرف نمىزند . همين‌طور يك‌بند نگاهم مىكند . بهش لبخند مىزنم . صداى ليلا را مىشنوم ، صدايش هيجان‌زده است :\r\n\r\n","description":"","footnote":"","page_name":" 624 ","page_number":624},
  {"content":"\r\n\r\n« جاتون راحت هس ؟ »\r\nبلور خانم برايم يك پاكت بزرگ تخمه ژاپونى آورده است . مادرم ، كوكو سيب‌زمينى آورده است . خاله رعنا يك اسكناس پنج تومانى تا مىكند و مىگذارد كف دستم . به ياد غلام مىافتم . انگار صدايش را مىشنوم . حرف زدنش تملق‌آميز است .\r\n« . . . بهش ميگم آخه سركار سرگروبان چه خيال كردى ؟ . . . من اونقد پول ندارم سركار سر گروبان . . . تازه اگه بتونم با قرض و قوله كردن برا خودم واكس بخرم كلى هنر كردم . »\r\nصداى خاله رعنا ، ذهنم را از غلام مىگيرد :\r\n« قابلى نداره پسرم . . . »\r\nو مشتم را مىبندد و مىفشارد :\r\n« . . . روم سياه خاله . . . وسعم بيشتر نميرسه . »\r\nپاسبان مراقب بالاى سرمان است . سيگار دود مىكند و به حرفهامان گوش مىدهد .\r\nمادرم سراغ رحيم خركچى را مىگيرد . بهش مىگويم :\r\n« تو بند چهاره . . . نمىبينمش . »\r\nبلور خانم مىگويد كه ابراهيم را با چاقو زده‌اند .\r\n« تو بيمارستان دولتى خوابيده . الان سه روزه . ميگن بازو و سينه‌ش‌رو با چاقو جر دادن . »\r\nمىگويد :\r\n« . . . خدا بهش رحم كرده . اندازه يه گاو كه سرشو ببرن خون ازش رفته . »\r\nمادرم يكريز حرف مىزند . از همه‌كس و همه‌جا . خاله رعنا از خورد و خوراك و خوابم مىپرسد . مادرم مىگويد كه روزها را تو زندان چطور مىگذرانم و با چه كسانى آشنا شده‌ام . . . » « 1 »\r\n\r\nمحمود دولت‌آبادى\r\n« ديدار بلوچ : مرا با فقر ديدارى كهنه بوده است . كهنه ، به همان كهنگى ديدار مادرم . به همان كهنگى خطوط چهره و چينهاى ژرف پشت ابروان پدرم . به ژرفاى آن نگاه پير و روشن . با اين همه ، ديدار سيماى مادر و پدر ، حالتهاى گوناگون آن هرگز براى انسان كهنه و خسته كننده و تكرار نمىشوند . شايد كهنه بشوند . اما تو نمىتوانى چشم از روى مادرت و فقر بردارى . تو از اويى و او تو را به جهان\r\n\r\n\r\n","description":"","footnote":"\r\n( 1 ) . احمد محمود ، همسايه‌ها ، چاپ امير كبير ، از ص ؟ 177 تا 180 و 375 تا 377 .\r\n","page_name":" 625 ","page_number":625},
  {"content":"\r\n\r\nداده است . تو و او دو جزء يك تركيب هستيد . اينست كه فقر ، همچنانكه كهنه است .\r\nهمواره تازه است . زيرا جلوه‌گاه فقر ، آدمىست و در اوست كه فقر نمود مىيابد ؛ و او پيوسته و گوناگون و هميشه نوچهره است . به گمانم تالستوى بزرگ عبارتى در اين مضمون دارد كه : « فقر ، به تعداد مردم فقير ، شكلهاى گوناگون دارد . » هم‌چنين است . فقر ، اگرچه زمينه‌اى واحد به رنگ خاكسترى و كبود دارد ؛ اما جلوه‌هاى آن در رنگها و رويه‌هاى گوناگون پنهان و پوشيده است و گهگاه رخ مىنمايد . يكى از چهره‌هاى فقر نيز رنگ خون دارد .\r\nامروز دو زن آذربايجانى در زاهدان دست به گدايى گشودند . بلند بالا ، سياه چشم و پوشيده در چادر . اينان گدا نبودند . گدايى را همچون يك كار ، پيشه‌اى تحميلى آغاز كردند . ايشان از آنسوى سرزمين مايند . آذرى هستند . در پى مردان خود به زاهدان آمده‌اند . از آن سوى به اين سوى . راهى دراز و پرفراز و نشيب . بيشتر پرنشيب و پرخم و چم . از كوه تا كوير . از سر پنجهء قفقاز تا آستانهء نور . آستانهء خورشيد . تا به خراسان .\r\nبريده جنگل و مه را . بريده خاك را . باد را . گناباد را . خستگى راه اما با ايشان نيز خستگى جان هست .\r\nبىخبرى مديد از شوى بر آنشان داشته بود كه راهى شوند . راهى شده بوده‌اند . اما مردانشان نبودند . پندار اين‌كه مرده‌اند . اما نمرده بودند . چنين مپندار تو . چنين مپندار .\r\nدر شركتى به كار بوده‌اند . از همان شركتها كه نام بردم پيش از اين . راه‌سازى و ساختمان .\r\nشركت ورمىشكند و مزد كارگرهاى خود را نمىپردازد . زيرا از ديدگاه شركت تنها يك شرط و يك هدف در پيش است ، سود . سود به نيروى بازوى مردان . چه آذرى و چه گيلك .\r\nچه گيلك و چه بلوچ . سودى كه درنيافت از هدف دور افتاده است . پس از وسيله نيز دور مىافتد . [ بازوى كار در نظرگاه شركت چيزى جز وسيله نيست ! 
  ] پس آغاز آوارگى .\r\nآوارگى غريبان . از آن ميان دو مرد آذرى آواره مىشوند . روسوى خانه ندارند . پس آغوش نارضاى خويش به جزيره مىگشايند . به « دبى » . كوله بر پشت و پاى در راه . مگر كه كهنه خودروى برسد . مگر كه مهرى در دل راننده مانده باشد . مگر كه شانس !\r\nزنها آمده‌اند . پرسان‌پرسان آمده‌اند . نگران آمده‌اند . شوى نيست . ردش هست .\r\nردشان هست . بيخ جرز مسافرخانهء پيرمرد سپاهانى ، پاى در ، نگاهشان هست . من مىبينم . سرگردان و بىاميد در خيابان بر فراز شانه‌هاى گذرندگان مىپلكد . خود نيستند .\r\nگم شده‌اند . جاى مردان خالى ، كيسه خود خالىتر ، اى درماندگى با تو چه بايد كرد ؟\r\nخرج راه به پايان رسيده اما راه همچنان در پيش است . از خاك تا جنگل . از آفتاب تا مه . از\r\n\r\n","description":"","footnote":"","page_name":" 626 ","page_number":626},
  {"content":"\r\n\r\nكوير تا كوه . تا سر پنجهء قفقاز . كارى بايد كرد . چه كارى ؟ مىبايد تا گرفتن تصميم از پيچاخم چند هزار پيچ ، شبانه ، در ضمير خود گذشته باشند . تبناك و عرقريزان . نمىدانم .\r\nنمىدانم . زيرا همچنان ناتوانم از درك واقعى جان آدميان . مىپندارم كه بيشتريها چنين باشند . ناتوان از درك سيلان ذرات ناشناخته و هردم دگرگون شوندهء جان .\r\nبارى و به هرروى در خود به دريوزگى يقين مىكنند . دستى به خواست . خواستى به خواهش . خرج سفر مىبايد . زاهدان كجا و آذربايجان كجا ؟ فرسنگها فرسنگ . اما شنيدنى است دريوزگى ايشان . چگونه گدايى مىكنند زنهاى آذرى ما ، اگر به تنگناى ناگزيرى دچار آيند ؟\r\nروى زمين - شايد - گدايى اشكال بسيارى داشته باشد ، روى زمين ايران هم ما گدايانى داريم با چهره‌هاى گونه‌گون ، كه من پاره‌اى از آنها را ديده‌ام .\r\nزنان كولى در ازاء پولى كه مىستانند ، مىرقصند و عشوه مىفروشند ، بىتماس تن با تن . ايشان را در جنوب ديده‌ام .\r\nمردانى كه خود را سيد قلمداد مىكنند ، منديل سياه بر سر مىپيچند و اصلا اردبيلى هستند ، هنگامى كه با روى خوش به سير كردن خود نرسند ، با زور و به تهديد پول و نان و خوراكى از هرچه باشد و پوشاك مىستانند . ايشان را در سفرشان به پابوسى امام رضا ، از اردبيل ، در دهات خرسان ديده‌ام .\r\nگدايان بومى خراسان ، بيشتر قرآنى به دست مىگيرند و سحرگاه بر سركوبى كه پاتوقشان است مىنشينند و صورت را در شكاف كشادهء قرآن فرو مىبرند و حرفى را زير دندان و در گلو قرقره مىكنند و چشم به دست و به جيب گذرنده‌ها دارند . كودك كه بودم از خود مىپرسيدم : مگر نبايد با چشمهاشان قرآن بخوانند ؟ پس چطور ، اينها كه همه‌اش چشم به گذرنده‌ها دارند ؟ يكى ، شايد مادرم ، گفت : اينها قرآن را از حفظ مىخوانند .\r\nگفتم : پس ديگر چرا قرآن را جلو صورتشان مىگيرند ؟ از بر بخوانند ديگر ! مادرم دستم را كشيد . معناى اين حركت هميشه اين بود كه : فضولى مكن !\r\nزنهايى در همين تهران ديده مىشوند كه پك‌وپزى شسته رفته دارند و مىخواهند خودشان را - به برداشت خودشان از آبرومندى - آبرومند جا بزنند . اينها غالبا براى كرايهء ماشين ، يا پول نسخهء بچه‌شان لنگند ! !\r\nكودكان اجاره‌اى به منظور جلب‌نظر و ترحم مردم كه غالبا منگ از حب ترياك ، همچو نعشهاى معصومى در سه جانب گداى كاسب ، فرش شده‌اند نيز نوعى ديگر است .\r\nكور و شل كردن مصلحتى خود ، صحنه‌سازىهاى فجيع و نظير اينها ، مواردىست\r\n\r\n","description":"","footnote":"","page_name":" 627 ","page_number":627},
  {"content":"\r\n\r\nهم از اين قماش و بسى و بسيارى ديگر كه بازگويش به نوعى تكرار مىانجامد .\r\nاما روش گدايى اين دو زن به نظر من نوترين ، حساب شده‌ترين و درعين‌حال سادگى ، شگفت‌انگيزترين شكل آنست . شكلى كه از نوع خاصى نجابت و نيز خلاقيت برخوردار است . اين دو زن آذرى از دست جوانها پول نمىگيرند . اصلا و ابدا . مىگويند « برو خودت خرج كن » فقط از مردانى پول مىگيرند كه ريش و سرشان از موهاى جو گندمى سفيد رنگ شده باشد . يعنى از چهل سالگان به بالا . اين بدان معناست كه حتى تصور توهين ناموسى نسبت به خود را ندارند . نشسته‌اند و حساب كرده‌اند كه هرگاه دستشان را به سوى دست جوانى يا جوانانى دراز كنند ، اين احتمال هست كه پندارى در مغز حريف يا حريفان پديد آيد به توقع . پس جسته‌اند كه با روش مستمندى خويش راه هرگونه پندار ناروا را حتى ، نسبت به خود ببندند . شنيدنش مرا لرزاند . اين فقط در چنين موقعيتى و از چنين كسانى ساخته و شدنى بود .\r\nاز اين نگاه و نظاره مىتوان كمى پى برد به روحيات گوناگون مردم ما كه هر تيره‌اش از فرهنگى ديگر برخوردارند . عكس اين روحيه را در نواحى ديگر مىتوان سراغ كرد . در جايى كه مىتوانى مردى را ببينى كه دم خيمه‌اى نشسته و نعلينهاى زنى را جفت كرده و كنارش گذاشته و به عابرين نشانهء ندا مىدهد ، كه مىتوان به درون خيمه بخزى ! . . . در ميان عشاير و ايلات چه‌بسا كه بر سر زنى خونها بر خاك ريخته شده و مىشود .\r\nدر روستاهايى به شگفتى ديده شده كه زنانش تن به عريانى سپرده‌اند ، در چشم مردان همسايه . نمونه‌اش را در ناحيه‌اى از شرق به روايت شنيده‌ام . نيز در ناحيه‌اى از غرب .\r\nباز هم ، در مىيابيم كه براى شناخت خوى و خصال مردم اين مرزوبوم عمرهاى بيدريغى مىبايد صرف شود و اين خويشكارى سنگين و دراز مدت جز با حوصله و صبورى و بردبارى و تيزبينى ، جز با كوشش مداوم بىچشمداشت ، به دست و انديشهء پويندگان شدنى نخواهد شد . . . » « 1 »\r\n\r\nهوشنگ گلشيرى\r\n« شازده احتجاب : شازده احتجاب توى همان صندلى راحتىاش فرورفته بود و پيشانى داغش را روى دو ستون دستش گذاشته بود و سرفه مىكرد .\r\n\r\n\r\n","description":"","footnote":"\r\n( 1 ) . محمود دولت‌آبادى ، ديدار بلوچ ، كارنامهء سپنج ، مجموعه آثار از ص 444 تا 448 .\r\n","page_name":" 628 ","page_number":628},
  {"content":"\r\n\r\nيك‌بار كلفتش و يك‌بار زنش آمدند بالا . فخرى در را تا نيمه باز كرد ، اما تا خواست كليد برق را بزند ، صداى پا كوبيدن شازده را شنيد و دويد پائين . فخر النساء هم آمد و باز شازده پا به زمين كوبيد .\r\nسر شب كه شازده پيچيده بود توى كوچه ، در سايه روشن زير درختها ، صندلى چرخدار را ديده بود و مراد را كه همانطور پير و مچاله توى آن لم داده بود و بعد زن را كه فقط يك چشمش از گوشهء چادر نماز پيدا بود .\r\n« سلام . »\r\nو زن هم گفت : « سلام . »\r\n« مراد ، باز كه پيدات شد ، مگر صد دفعه نگفتم . . . ؟ »\r\n« خوب شازده جون ، اموراتم اصلاح نمىشد ، وقتى ديدم شام شب نداريم گفتم :\r\nحسنى ، صندلى را بيار ، بكله كرم شازده كارى بكنه . »\r\nو شازده دست كرده بود توى جيبش و چند تومان گذاشته بود كف دست حسنى .\r\nمرد گفته بود : « خدا عمر و عزتت بده شازده . »\r\nو حسنى هم : « خدا خيرتان بده . »\r\nو صندلى چرخدار را هل داده بود و شازده خيس عرق راه افتاده بود و تا وقتى كه با كليدش در را باز كرده بود صداى چرخها توى گوشش بود .\r\nبا اينهمه شازده احتجاب هيچ باكش نبود . عصا و كلاهش را داد دست فخرى ، گونهء بزك كردهء فخر النساء را بوسيد و رفت بالا . در را بست و همانجا ، توى تاريكى ، روى صندلى راحتىاش نشست . فخرى هم رفت توى آشپزخانه ، اما وقتى ديد دلشوره راحتش نمىگذارد . رفت بالا . صداى پا كوبيدن شازده كه بلند شد ، فرار كرد و آمد توى اتاق خودش و نشست روبروى آينه ، گوش به زنگ كمترين صداى اتاق بالايى ، تا شايد باز شازده خلقش تازه شود و با قدمهاى شمرده از پله‌ها بيايد پائين و صدا بزند :\r\n« فخرى ! »\r\nتا فخرى بلند شود و لچكش را روى سرش ب‌يندازد ، پيشبندش را ببندد و ميز را بچيند . و وقتى شازده دستش را شست و خشك كرد و داد زد :\r\n« فخر النساء ! »\r\nلچك را توى جيب پيشبند فخرى بگذارد ، پيراهنش را عوض كند ، روبروى آينه بنشيند و تندتند صورتش را بزك كند ، موهايش را شانه بزند و برود توى اطاق غذاخورى روبروى شازده بنشيند ، شامش را بخورد و شازده كه رفت بالا ، فخرى ظرفها را جمع كند و\r\n\r\n","description":"","footnote":"","page_name":" 629 ","page_number":629},
  {"content":"\r\n\r\nبشويد ، و فخر النساء خودش را بزك كند و برود توى اتاق خواب تا شازده نيمه‌هاى شب پيدايش شود و آهسته بگويد :\r\n« خوابى ، فخر النساء . . . »\r\nاما آنشب شازده احتجاب حال و هوش هر شبش را نداشت . مثل صندلى راحتىاش آرام نشسته بود و فقط گاهى كه سرفه شانه‌هايش را مىلرزاند ، پيشانى داغش را بر كف دستها مىفشرد تا بهتر بتواند رگهاى پيشانىاش را حس كند ؛ و يا آن نگاه‌هاى شماتت‌بار پدربزرگ و مادربزرگ ، و پدر و مادر و عمه‌ها ، و حتى فخر النساء را از ياد ببرد .\r\nشازده مىفهميد كه باز همان تب اجدادى است كه به سر وقتش آمده است . اما دلش راه نمىداد كه خودش را ، مثل آن اتاق درندشتى كه جابه‌جا از همه اشياء عتيقه تهى شده بود ، به دست سرفه و تب بسپارد .\r\nبوى نا ، اتاق را پر كرده بود . قالى زير پايش بود . تمام تنهء شازده ، تنها گوشه‌يى از آن صندلى اجدادى را پر مىكرد ، و شازده صلابت و سنگينى صندلى را زير تنه‌اش حس مىكرد . آواز جيرجيرك‌ها نخى بىانتها بود ، كلافى سردرگم كه در تمامى پهنهء شب ادامه داشت .\r\nشايد لاى علف‌هاى هرز باغچه باشند ، يا . . . گفتم : « فخرى ، اين پرده‌ها را كيپ بكش . نمىخواهم هيچكدام از آن چراغهاى لعنتى خيابان را ببينم . »\r\nفخرى گفت : « شازده جان ، اقلا اجازه بفرماين پنجره را باز كنم تا يه كم هواى اتاق عوض بشه . »\r\nو شازده داد زد : « تو خفه شو . فقط هر كارى كه گفتم بكن . »\r\nفخرى پيشبند بسته بود . جارو دستش بود . با همان روسرى گلدار و همان چشمهاى سياه و زنده و آن دهان باز . رديف دندانهايش درشت بود . سفيد بود . گفت :\r\n« پس اقلا اجازه بفرماين ، اين قاب عكسها را پاك كنم . »\r\n« نه ، لزومى نداره ، فهميدى ؟ تو فقط بايد به آن اتاقها برسى . »\r\nدهان فخر النساء چه كوچك بود ! آنقدر كوچك كه وقتى مىخنديد ، فقط چند دندان سفيدش پيدا مىشد . از بالا نگاه مىكرد ، از پشت آن شيشه‌هاى درشت عينك . دو خط قاطع گردنش هيچوقت خم نمىشد . خطها به خط شانه‌ها مىرسيد و به دستها كه پشت آن پيراهن تور سفيد بود و نبود .\r\nگفت : « شازده ، اينها را ريخته‌اى رويهم كه چى ؟ مىخواستى مرتبشان كنى . يا بفرمايى نوكرها . . . »\r\n\r\n","description":"","footnote":"","page_name":" 630 ","page_number":630},
  {"content":"\r\n\r\nانگشت دراز و سفيدش را كشيد روى يال اسب . اسب سفيد بود با خالهاى قهوه‌يى روشن . خط ، تمام يال را تا دم طى كرد . . . » « 1 »\r\n\r\nمطبوعات مهم ادبى و فرهنگى دوران پهلوى\r\n« هرچند كه بعد از تبعيد رضا شاه ، نشريات روزانه به سرعت گسترش يافتند و از لحاظ تعداد ، تا حدى به پاى نشريات عهد مشروطه رسيدند ، مع ذلك تا آنجايى كه هميارى شاعران معاصر مطرح بود ، نشريات هرگز داراى خصيصه احياى ملى نشدند و هرگز تاريخچه‌اى از حيات شعرى عصر خودشان را - كه بعدها انجام دادند - به نمايش نگذاشتند . ادبيات ، همپاى عقايد سياسى و انعكاس رويدادها ، اهميت و انگيزه‌هاى ديگرى داشت چرا كه از طريق آن حياتش را از مطبوعات ادوارى ويژه و نشريات ادبى و هنرى درمىيابيم .\r\nنشريه ارمغان با ادامه مسير سنت جا افتاده كه آگاهانه از ميراث ادبيات كلاسيك حفاظت مىكرده و راه تمام نوآوريهاى مبالغه‌آميز نوگرايان را مسدود كرده بود ، پس از مرگ مؤسس آن يعنى وحيد دستگردى اديب و شاعر ، تحت سردبيرى نسيم پسر وحيد ، ويژگى خود را همچنان نگه داشت . بعضى از بررسيهاى شعر كلاسيك مبتنى بر يافته‌هاى جديد ادبى - تاريخى و منابع خطى ، برخى از نشريات اتفاقى بسيار كهنه‌گرا را خنثى مىكرد .\r\nدر سال 1322 شمسى گروهى از نوگرايان ادبى به سردبيرى پرويز ناتل خانلرى نشريه سخن را به‌وجود آوردند . سخن جديدترين نوشته‌هاى شاعران و نثرنويسان نوين مثل بهترين آثار صادق هدايت ، محمد على جمال‌زاده و صادق چوبك و بزرگ علوى و فرزاد و ديگران را چاپ مىكرد . اين مجله به ندرت اتفاق مىافتاد كه اشعار معروف و يا تازه يافت شده كلاسيك را مثل ارمغان چاپ كند . سخن فضاى مناسبى را هم به ترجمه‌هايى از ادبيات غربى از جمله آثار نوين و منتخب و خوب تفسير شده آنها ( نظير ترجمه‌هايى از فرانتس كافكا توسط صادق هدايت ) اختصاص داده بود . در زمينه نظريه ادبى ، مقالات و مسائلى از ادبيات نوين ايران ( به‌ويژه شعر و مقالات متعددى راجع به ويژگى برنامه‌اى توسط خود سردبير ) و از جمله مطالعات متشكل در مورد تاريخ ادبيات\r\n\r\n\r\n","description":"","footnote":"\r\n( 1 ) . هوشنگ گلشيرى ، شازده احتجاب ، از ص 5 تا 7 .\r\n","page_name":" 631 ","page_number":631},
  {"content":"\r\n\r\nغربى و مقالاتى راجع به شاخه‌هاى ديگر هنر همواره با نقاشيهايى از غرب نيز چاپ مىكرد . بايستى اين مجله را يكى از مهمترين نمايندگان آن قشر از روشنفكران ايران دانست كه هدفشان شناساندن جهت فرهنگ فارسى در جهان بود .\r\nپنج سال بعد از آن نشريه يغما درآمد كه اولين شماره آن در سال 1327 شمسى در صحنه مطبوعات ظاهر شد . نام اين نشريه اشاره به اولين طنزنويس فارسى قرن اخير بود كه نوهء او يغمايى شاعر معروف نيز سردبيرى مجله را به عهده داشت . عناوين زيرين آن - ادبى ، علمى ، تاريخى ، اجتماعى - بود كه مبين اين بود كه گستره وسيع موضوعات آن بيشتر اختصاص به مسائل علمى دارد تا هنرى . اين مجله با اطلاعاتى راجع به علوم جديد و سروكار داشتن با مسائل نوين جامعه‌شناسى ، قوم‌نگارى ، زبانشناسى و غيره جذابيت زيادى پيدا كرد . ( مثلا در اين مجله انتقادات كوبنده‌اى راجع به مطالعات ايرانشناسى غربى خصوصا از نظر واژه‌نگارى از رشحه قلم زبانشناسان ايرانى منتشر شد . ) در ميان نويسندگان اين نشريه نامهاى معروفى چون رضازاده شفق ، مجتبى مينوى ، لطفعلى صورتگر ، مهدى حميدى ، ايرج افشار و ديگران ديده مىشدند .\r\nگاه گدارى آثار ادبى جديد صفحات نشريات تحقيقى را آذين مىبستند : مثل نشريات دانشكده ادبيات دانشگاههاى تهران و تبريز يعنى مجله دانشكده ادبيات تهران و نشريه دانشكده ادبيات تبريز كه به نوعى ديگر در آثار محققين ايرانى و خارجى به مسائل بشريت مىپرداختند ؛ و يا نشريه فرهنگ ايران زمين كه بيشتر با مسائل زبانشناسى ولى با موضوعات عميق فرهنگى سروكار داشت .\r\nيكى از مجلات جالب ادبى مهر بود كه در آغاز مدير آن مجيد موقّر و سردبير نصر اللّه فلسفى بود كه در ميان كارهاى ديگر ارزشمند فلسفى در زمينهء آثار ادبى و تاريخى ايران بسيار برجسته است .\r\nمجلهء يادگار كه توسط عباس اقبال آشتيانى ( متوفى 1334 شمسى ) ايجاد شد ، نه‌تنها به ادبيات بلكه به مطالعات تاريخى نيز مىپرداخت . آينده به سردبيرى محمود افشار بيشتر با مسائل اجتماعى و سياسى سروكار داشت .\r\nكميته شوراى صلح جهانى ايران مجله‌اى با همكارى نويسندگان نسل جديد ايران منتشر مىكرد ؛ در اين نشريه ترجمه‌هايى از آثار شخصيتهاى جهان در امر صلح نظير « لويى آراگون » و « ايليا ارنبورگ » و ديگران و از جمله بررسيهاى نظرى كه هدفشان اشاعه صلح درميان ملل بود به چاپ مىرسيد . نام اين نشريه اصلا كبوتر صلح بود كه بعدها پيك صلح شد . در رابطه با مجلات يك سلسله ترجمه نيز همراه با طرح چاپى از عناوين\r\n\r\n","description":"","footnote":"","page_name":" 632 ","page_number":632},
  {"content":"\r\n\r\nادبيات جهان كه مستقلا براى صلح و پيشرفت اجتماعى را تبليغ مىكرد به چاپ رسيد .\r\nمثلا در اين زمينه كتاب مادر گوركى ، آتش باربوسه  Report From The Callows , ( Barbusse )  و فوچيك  ( Fucik )  به طبع رسيدند .\r\nارگان ادبى جامعه دوستى ايران - شوروى با نام پيام نو ، بعدها ، پيام نوين به آثار نويسندگانى حق تقدم قايل بود كه هم و غم خود را در مسائل مهم اجتماعى به كار مىبردند و هدفشان حل اين مشكلات در كسوت ايدئولوژى سوسياليستى ( بزرگ علوى ، به‌آذين ، سعيد نفيسى و ديگران ) بود ؛ در اينجا نيز بررسيهايى در زمينه نقادى ادبى به وقوع پيوست و در عين‌حال يكى از كمكها به ادبيات ايران از جانب ترجمه‌هايى از ادبيات كلاسيك روس و شوروى رخ داد . » « 1 »\r\n\r\n\r\n","description":"","footnote":"\r\n( 1 ) . ادبيات نوين ايران ترجمه و تدوين يعقوب آژند ، ص 76 و 77 .\r\n","page_name":" 633 ","page_number":633},
  {"content":"\r\n . \r\n","description":"","footnote":"","page_name":" 634 ","page_number":634},
  {"content":"\r\n\r\n\r\nفهرست اعلام\r\n\r\nآ\r\nآتاتورك 343\r\nآتشكدهء آذر 132\r\nآخوندزاده ، ميرزا فتحعلى 170 - 188 - 211 - 226 تا 228 - 238 - 259 - 269 - 463\r\nآدميت ، عباسقلى 251 - 288\r\nآدميت ، فريدون 189 - 211 - 224 - 226 - 240 - 251 - 272 - 291 - 534\r\nآذربايجان 47 - 175 - 185 - 239 - 438 - 466\r\nآذر بيگدلى 132 - 152\r\nآريان‌پور ، يحيى 173 - 219 - 208 - 332 - 347 - 431 - 541\r\nآزادى و تربيت 603\r\nآژند ، يعقوب 633\r\nآسياى هفت رنگ 83\r\nآقابابيان ، پرى 476\r\nآقا خان محلاتى 153\r\nآقا محمد خان قاجار 171 - 174 - 361\r\nآقا نجفى اصفهانى 538\r\nآل احمد ، جلال 515 - 587 - 592\r\nآلبركامو 309\r\nآلبرماله 313 - 317\r\nآلفرد دوموسه 305\r\nآلفرد دووينى 305\r\nآلفونس دوده 308\r\nآلكساندر دوما 305 - 352 - 430\r\nآلن‌پو 305\r\nآلمان 32 - 93 - 303 - 305 - 321\r\nآمريكا 8 - 166\r\nآمستردام 166\r\nآمل 495\r\nآناتول فرانس 33 - 308 - 430\r\nآناتولى 58\r\nآنتونيو دوكووآ 84\r\nآندره ژيد 466 - 467\r\nآنورس 166\r\nآينشتينن\r\n\r\n« الف »\r\nابتهاج ، هوشنگ 501\r\nابن الفارض 491\r\nابن بزّاز 53\r\n\r\n","description":"","footnote":"","page_name":" 635 ","page_number":635},
  {"content":"\r\n\r\nابن يمين 39 - 452 - 508\r\nابو مسلم ( خراسانى ) 10 - 488\r\nابو مسلم‌نامه 352\r\nابو بكر ( خليفه ) 144\r\nابو بكر سعد بن زنگى 37\r\nابو سعيد بهادر 37 - 42\r\nابو نصر الكندرى 446\r\nاتاب ابوبكر 37\r\nاتابك سعد 37\r\nاتابك ( ن . ك به امين السلطان )\r\nاتحاد شوروى 160\r\nاتريش 203\r\nاحتشام السلطنه ، ميرزا محمود 289\r\nاحسن التواريخ 53\r\nاحمد پاشا 143\r\nاحمد شاه قاجار 400\r\nاحوال ما 192\r\nاحياء الملوك 103\r\nاخبار الملوك 61\r\nاخلاق الاشراف 19 - 452\r\nاخوان ثالث ، مهدى 173 - 501\r\nادبيات معاصر 412\r\nادبيات نوين ايران 633\r\nاديب الممالك فراهانى 372 تا 377\r\nاديب پيشاورى 384\r\nاديب صابر ترمذى 442\r\nاديب ، ميرزا غلامحسين 231\r\nارامنه 85 تا 90 - 138 - 146 - 164\r\nارانى ، تقى 349\r\nارسطو 22 - 302 - 460\r\nارغون شاه 45\r\nاروميه 164\r\nازرقى 439 - 442\r\nاز صبا تا نيما 173 - 180 - 194 تا 200 - 208 - 213 - 219 - 257 - 280 - 331 - 333 - 336 تا 338 - 350 - 352 - 356 - 368 - 376 - 388 - 394 - 407 - 438 - 466 - 468 - 471 - 540\r\nاستانبول 165 - 167 - 211 - 239 - 412\r\nاستاندال 430\r\nاستبصار 102\r\nاستراوينسكى 466\r\nاستكهلم 166\r\nاسكندر 450\r\nاسكندرنامه 352\r\nاسلامى ندوشن ، محمد على 595\r\nاسناد تاريخى 51 - 91\r\nاسناد و نامه‌هاى تاريخى . . . 56 - 65\r\nاشرف افغان 138\r\nاشرف الدين حسينى 336 - 390\r\nاصفهان 79 - 87 تا 94 - 105 - 106 - 119 - 132 - 135 - 136 - 138 - 144 تا 146 - 152 - 164 - 184 - 192 - 239\r\nاصول علم سياست 162 - 324\r\nاعتصام الملك ، يوسف 377 - 380\r\nاعتضاد السلطنه 179 - 186\r\nاعتماد السلطنه ، محمد حسن خان 197 - 236 - 241 - 246\r\nاعتمادزاده ، به‌آذين 515 - 603\r\n\r\n","description":"","footnote":"","page_name":" 636 ","page_number":636},
  {"content":"\r\n\r\nافراشته ، محمد على 528\r\nافشار ، ايرج 276\r\nافغانى ، على محمد 515\r\nافلاطون 302\r\nاقبال آشتيانى ، عباس 74 - 318 - 345\r\nاقبال لاهورى 52\r\nاكبر شاه ( پادشاه هند ) 46 - 49 - 69 تا 72 - 98 - 112 - 138\r\nاگوست كنت 32\r\nالغ بيك 45\r\nالمعجم فى معايير . . . 22\r\nالوسيوس 32\r\nالهى ، اصغر 515\r\nاليزابت اول 48 - 71 - 304\r\nامام جعفر صادق ( ع ) 141\r\nامام حسين ( ع ) 136 - 138 - 144\r\nامامقلى ميرزا 143\r\nامام موسى كاظم ( ع ) 47\r\nامانى 127\r\nامثال و حكم 458\r\nامير حيدر معمايى 104\r\nامير خيزى ، اسماعيل 347\r\nامير كبير 169 - 210 - 229 تا 234\r\nامير كبير و ايران 272\r\nامير معزى 148\r\nامير نظام گروسى ، حسنعلى خان 208 - 219 - 372 - 373 - 404 - 534\r\nامين احمد رازى 103\r\nامين الدوله ، ميرزا عليخان 198 - 200 - 285 - 289 - 405\r\nامين سلطان ، على اصغر خان 199 - 357 - 405\r\nانديشهء ترقى 24 - 534\r\nانجوى شيرازى 485\r\nانصارى ، صادق 167\r\nانگلستان ، ( بريتانيا ) 32 - 71 - 161 - 265 تا 268 - 303 - 329 - 384 - 506\r\nانورى 31 - 48 - 174 - 459\r\nاورنگ زيب 46\r\nاوزلى 265 تا 267\r\nاوگتاى قاآن 37\r\nاوگسبورگ 165\r\nاياز 439\r\nايتاليا 270 - 305 - 321\r\nايران 7 - 37 - 38 - 42 - 46 - 53 - 93 - 142 - 167 - 169 - 175 - 211 - 214 - 226 - 265 و اكثر صفحات\r\nايران را از ياد نبريم 600\r\nايرانى كه من شناخته‌ام 466\r\nايرانيان ارمنى 85 تا 90 - 146\r\nايرانى ، ناصر 515\r\nايرج ميرزا 404 تا 407 - 501\r\nايروان 91\r\n\r\n« ب »\r\nبابا افغانى 124 - 125\r\nبابا طاهر 446\r\nبابو ( پادشاه هند ) 98\r\nبابل 496\r\nبادكوبه 296\r\nبار تولد 506\r\n\r\n","description":"","footnote":"","page_name":" 637 ","page_number":637},
  {"content":"\r\n\r\nبازيل نيكيتين 465 - 466\r\nباستانى پاريزى 55 - 83 - 84 - 520\r\nباقر خان 281\r\nباكو 375\r\nبالزاك 32 - 35\r\nبايرون 382\r\nبايزيد دوم 54\r\nبتهوون 303 - 306 - 319\r\nبحار الانوار 76 - 90 - 103 - 151\r\nبخارا 143\r\nبختيارنامه 352\r\nبرادران شرلى 49\r\nبراون ، ادوارد 128 - 349 - 385 - 402 - 506\r\nبراهنى ، رضا 501\r\nبرتلس 506\r\nبرگسون 308\r\nبرلين 289 - 423 - 429 - 467\r\nبرمكى ، جعفر 11\r\nبرناردن دوسن‌پير 308 - 353\r\nبرونتير 33\r\nبرونو 71\r\nبرهان جامع 215\r\nبغداد 109 - 142 - 143\r\nبلخ 143\r\nبلينسكى 32 - 386\r\nبمبئى 195\r\nبوآلو 31 - 208\r\nبودلر 30 - 35\r\nبو جهل 17\r\nبوستان ( سعدى ) 15 - 19 - 449 - 451\r\nبوسوئه 308\r\nبوسهل روزنى 11\r\nبوشهر 266 - 267\r\nبوف كور 483\r\nبهارستان 23\r\nبهارستان سخن 113\r\nبهار ، ملك الشعراء 148 - 150 - 194 - 208 - 345 - 346 - 367 - 378 - 395 تا 402 - 412 - 501 - 506 - 517 - 521\r\nبهبهانى ، سيد عبد اللّه 261 - 281\r\nبهرنگى ، صمد 515 تا 517 - 610 تا 616\r\nبهروز ، ذبيح 477\r\nبهلول 446\r\nبهمنيار 506\r\nبيدل 125\r\nبيرونى 166\r\nبيسمارك 535\r\nبيهقى ، ابو الفضل 7 تا 11 - 169\r\n\r\n« پ »\r\nپاپ ، الكساندر ششم 158\r\nپاريس 193 - 183 - 308 - 316\r\nپاسكال 308 - 310\r\nپاينده ، ابو القاسم 593\r\nپترزبورگ 166 - 292 - 295\r\nپترو دلاواله 134 - 137\r\nپتروشفسكى 40\r\nپرنيلى 310\r\nپروين اعتصامى 377 تا 379\r\nپريشان قاآنى 186\r\n\r\n","description":"","footnote":"","page_name":" 638 ","page_number":638},
  {"content":"\r\n\r\nپزشكزاد ، ايرج 515\r\nپژمان بختيارى 346\r\nپل و ويرژينى 353\r\nپوشكين 305\r\nپير كورى 319\r\nپيغمبر ( ص ) 58 - 62 تا 65 - 144\r\n\r\n« ت »\r\nتاريخ ادبيات ، براون 57 - 349 - 357\r\nتاريخ ادبيات ايران 111\r\nتاريخ ادبيات در ايران 94 تا 96 - 99 - 200\r\nتاريخ الدخانيه 261\r\nتاريخ انقراض صفويه 80\r\nتاريخ انقلاب آذربايجان يا بلواى تبريز 297\r\nترايخ انقلاب الاسلام 55\r\nتاريخ بيهقى 7 تا 11 - 149\r\nتاريخ تمدن 146\r\nتاريخ جرايد و مجلات ايران 236\r\nتاريخ سانسور در ايران 236 تا 238 - 246 - 273\r\nتاريخ سياسى و اجتماعى ايران از مرگ . . . 99\r\nتاريخ طبرستان 45\r\nتاريخ عباسى 124\r\nتاريخ عصر جديد 319 تا 321\r\nتاريخ فرهنگ ايران 102\r\nتاريخ كرمان 139\r\nتاريخ مشروطيت كسروى 141 - 281\r\nتاريخ و جغرافياى تبريز 201\r\nتاريخ يهود 77 - 147\r\nتاورينه ( سياح ) 73\r\nتبريز 91 - 92 - 105 - 235 - 295 - 297 - 301\r\nتحرير العقلاء 276\r\nتحفة العام 132\r\nتحفة العراقين 134\r\nتحقيق در افكار ميرزا ملكم خان 257\r\nتذكرهء شعرا و تاريخ حزين 132\r\nتذكرهء عرفات 121\r\nتذكرهء نصرآبادى 96 - 121\r\nتذكرهء ميخانه 104\r\nتذكرهء نگارستان دارا 128\r\nترجمان البلاغه 458\r\nتركستان 175\r\nتركيه ( ن . ك . به عثمانى )\r\nتشيع و مشروطيت در ايران 274 - 281\r\nتفريحات شب 515\r\nتقى الدين اوحدى 121\r\nتقىزاده ، سيد حسن 194 - 274 - 347\r\nتلماك 352\r\nتوللى ، فريدون 501\r\nتنكابنى ، فريدون 515\r\nتوفيق پاشا 196\r\nتوفيق فكرت 413\r\nتوماس مان 428\r\nتهذيب الاحكام 102\r\nتهران 176 - 186 - 193 - 199\r\nتيمور ( امير ) 17 - 45 - 57 - 446 - 449\r\nتيمورتاش 423\r\nتيموريان 51\r\n\r\n« ث »\r\nثابتيان 56 - 65\r\n\r\n","description":"","footnote":"","page_name":" 639 ","page_number":639},
  {"content":"\r\n\r\nثعالبى 166\r\n\r\n« ج »\r\nجامى 23 - 508\r\nجعفر خان از فرنگ آمده 467\r\nجفرسون 156\r\nجلال الدوله 186\r\nجلال الدين محمد ( خوارزمشاه ) 491\r\nجلال الدين ميرزا 189\r\nجلفا 87\r\nجلى ، ابو تراب 519\r\nجليلى ، جهانگير 515\r\nجمال‌زاده ، محمد على 307 - 347 - 463 - 515 - 517\r\nجمهوريت افلاطون 302\r\nجنتى عطايى 468 - 475\r\nجندق 177\r\nجوادى ، حسن 448\r\nجواهر كلام ، على 365\r\nجونس هنرى 145\r\nجهانگير ( پادشاه هند ) 46 - 69 - 98\r\nجهانگشاى نادرى 141 - 143\r\nجيمز ماكسول 318\r\nجيمز موريه 510\r\n\r\n« چ »\r\nچالوس 494\r\nچاپكين 405\r\nچخوف 307\r\nچرنيشفكى 32\r\nچشمهايش 515\r\nچنگيز 419\r\nچوبك ، صادق 515 - 618\r\nچهار مقاله 442\r\nچهار درويش 352\r\nچين 165\r\n\r\n« ح »\r\nحائرى ، عبد الهادى 274\r\nحاج امين الضرب 197 - 283 تا 286\r\nحاج سياح 248 - 534\r\nحاج ميرزا آغاسى 178 - 442\r\nحافظ ابرو 43\r\nحافظ زين الدين 58\r\nحافظ شيرازى 23 - 39 - 109 - 148 - 172 - 378 - 482 - 493 - 499 - 505 - 508 - 548\r\nحاكمى ، اسماعيل 23\r\nحبل المتين 262 - 263\r\nحبيب السير 39\r\nحجازى ، مطيع الدوله 515 - 573\r\nحدائق الادباء 217\r\nحدائق الجنان 148 - 217\r\nحديقة الحقيقه 13\r\nحزين لاهيجى 132 - 133 - 152\r\nحسابى ، عبد الحسين 345\r\nحسن روملو 53\r\nحسنعلى ميرزا 184\r\nحسنك وزير 10\r\nحقايق الانوار 217\r\n\r\n","description":"","footnote":"","page_name":" 640 ","page_number":640},
  {"content":"\r\n\r\nحكمت ، على اصغر 24 - 346 - 505 - 506\r\nحكيم ركنا مسيح كاشى 125 - 126\r\nحكيم شفاعى اصفهانى 127\r\nحمد إله مستوفى 52\r\nحيات يحيى 296\r\nحيدر خان عمو اقلى 295\r\nخير البيان 103\r\n\r\n« خ »\r\nخاطرات اعتماد السلطنه 246\r\nخاطرات امين الدوله 197\r\nخاطرات تاج السلطنه 264\r\nخاطرات و خطرات 200\r\nخاقانى 20 - 21 - 148\r\nخالقى ، روح اللّه 191\r\nخديو مصر 283\r\nخراسان 38 - 46 - 57 - 62 تا 64 - 83 - 174 تا 177 - 183 تا 186 - 239\r\nخسرو و شيرين 112 - 351\r\nخلخالى ، سيد عبد الرحيم 477\r\nخلد برين 105\r\nخليج‌فارس 49\r\nخليلى ، عباس 515\r\nخمسهء نظامى 382\r\nخنجى ، لطفعلى 267\r\nخواجه احمد حسن ميمندى 442\r\nخوارزمشاه ، سلطان محمد 37\r\nخواندمير 94\r\nخوانسار 76\r\nخيام 500\r\nخيرخواه ، حسين 471 - 478\r\n\r\n« د »\r\nداراب‌نامه 352\r\nداروين 157\r\nدائرة المعارف فارسى 32 - 45 - 91 - 157 - 166 - 174 - 303 - 309 - 351 - 545\r\nدائرة المعارف لاروس 36\r\nداغستان 143\r\nدالامبر 156 - 306\r\nدامغان 119\r\nدام گستران 356\r\nدانتون 308\r\nدانش آراسته 515\r\nدانشور ، سيمين 515\r\nدانمارك 93\r\nدبير اعظم 417\r\nدستگاه ديوان 254\r\nدشتى ، على 475\r\nدفتر تنظيمات 254 - 255\r\nدكارت 36\r\nدلاكروا 305\r\nدليران تنگستانى 356\r\nدموكريت 302\r\nدوستعلى خان معير الممالك 191\r\nدولت‌آبادى ، حاج ميرزا يحيى 263 - 296\r\nدولت‌آبادى ، محمود 515 - 625 - 628\r\nدولتشاهى ، اسماعيل 80 - 145\r\nدهخدا ، على اكبر 169 - 330 - 380 - 393 - 432 تا\r\n\r\n","description":"","footnote":"","page_name":" 641 ","page_number":641},
  {"content":"\r\n\r\n438 - 501 - 505\r\nدهگان ، ابراهيم 261\r\nدهلى 38\r\nدنيس رايت 265 تا 267\r\nديدار بلوچ 628\r\nديدرو ، دنى 32 - 156 - 306\r\nديكنس 36\r\nديوان بهار 411\r\nديوان حافظ 382\r\nديوان سنايى 12\r\nديوان عشقى 411 - 412\r\nديوان فرخى يزدى 424\r\nديوژن 450\r\nديويد ديچز 22\r\n\r\n« ر »\r\nرائين ، اسماعيل 249 - 269\r\nرازى ، مسعود 7\r\nرازى ، زكريا 101\r\nراحة الصدور 446\r\nراسين 31 - 303\r\nرامايا و مهاباراتا 352\r\nراموز 466\r\nرباعيات خيام 382\r\nرحمانى ، نصرت 501\r\nرحيمى ، مصطفى 501 - 606 - 609\r\nرسالهء حسينيه 164\r\nرسالهء فتحنامه 164\r\nرسالهء مجيديه 204\r\nرستم التواريخ 81 - 97\r\nرسول اكرم ( ص ) 191 - 141 - 297\r\nرسول‌زاده ، محمد امين 296 - 381\r\nرشت 185 - 466\r\nرشيد الدين فضل اللّه 487\r\nرضا خان ( سردار سپه ) 347 - 366 - 505\r\nرضازاده شفق 111 - 381\r\nرضوان 224 تا 226\r\nرضوانيان 460 - 462\r\nرعدى آذرخشى 520\r\nركن‌زادهء آدميت 356\r\nرم 166\r\nرنان 430\r\nروتنگن 319\r\nروزگار سياه 515\r\nرومن رولان 429 - 468\r\nروسيه 93 - 175 - 197 - 285 تا 292 - 294 - 366 - 506\r\nروشنى ، قدرت اللّه 54\r\nروضة الصفويه 54 - 85\r\nرهبر ، ابراهيم 515\r\nرهى معيرى 189 - 523\r\nرياض العارفين 132\r\n\r\n« ذ »\r\nذبيح إله صفا 94 تا 96 - 99 - 100 - 112 - 113 - 128\r\nذبيحى 101\r\nذرّه ، ابو القاسم 345\r\nذكاء ، يحيى 58\r\n\r\n« ز »\r\nزاد المسافرين 450\r\n\r\n","description":"","footnote":"","page_name":" 642 ","page_number":642},
  {"content":"\r\n\r\nزردشت 414\r\nزردشتيان 83\r\nزرياب خويى ، عباس 161\r\nزرين‌كوب ، عبد الحسين 453 تا 458\r\nزعيم الدوله 262\r\nزلالى خوانسارى 125\r\nزندگانى شاه عباس اول 84 تا 90\r\nزندگى نادر شاه 145 - 146\r\nزندگى و فلسفهء سياسى سيد جمال الدين 284\r\nزهرى ، محمد 501\r\nزولا 430\r\nزيبا 515\r\nزين العابدين تبريزى 164\r\nزين العابدين مراغه‌اى 170 - 229\r\n\r\n« ژ »\r\nژان فينو 430 - 431\r\nژان ژاك روسو 156 - 306 - 308\r\nژرژسان 33\r\nژريگو 305\r\nژوكوفسكى 362 - 466\r\nژول ايزاك 313 - 317\r\nژول لومتر 33\r\n\r\n« س »\r\nسار 506\r\nسارتر 36 - 309\r\nساعدى ( گوهرراد ) 515\r\nسالارنامه 225\r\nسبزوار 42\r\nسبك‌شناسى 148 - 150 - 194 - 218 - 457\r\nسپانلو ، محمد على 544 - 595 - 619\r\nسپهرى ، سهراب 501\r\nستارخان 281 - 295 - 297\r\nسرچشمه‌هاى داستان كوتاه 545\r\nسرجان ملكم 449\r\nسر ادواردگرى 291 - 402 و 403\r\nسردار معظم خراسانى 345 - 346\r\nسرگذشت كوروش 356\r\nسرگذشت حاجىباباى اصفهانى 225 - 541\r\nسرمد كاشانى 410\r\nسروش اصفهانى 148 - 188 - 238 - 376\r\nسعد الدوله 288 - 289\r\nسعدونديان ، سيروس 264\r\nسعدى 14 تا 18 - 105 - 112 - 128 - 378 - 439 - 446 - 448 - 451 - 491 - 500 - 505 - 508\r\nسفرنامهء امبروسيو 54\r\nسفرنامهء اوزلى 269\r\nسفرنامهء پيترودلاواله 85 - 135\r\nسفرنامهء ديولافوا 267 تا 269\r\nسفرنامهء سانسون 54\r\nسفرنامهء كلاويخو 52\r\nسفرنامهء ميرزا صالح شيرازى 269\r\nسفينهء غزل 485\r\nسقراط 484\r\nسلطان اويس 39\r\nسلطان بايزيد 58\r\nسلطانپور - سعيد 515\r\nسلطان حسين بايقرا 45 - 51\r\nسلطان سليم اول 48 - 56 تا 59\r\n\r\n","description":"","footnote":"","page_name":" 643 ","page_number":643},
  {"content":"\r\n\r\nسلطان طغرل بيك 446\r\nسلطان محمود غزنوى 7 - 11 - 16 - 440 - 443\r\nسلطان مسعود غزنوى 7 - 8\r\nسلمان ساوجى 39\r\nسليمان ساوجى 66\r\nسليمان ميرزا اسكندرى 251 - 291\r\nسليمان خان ميكده 262\r\nسليم تهرانى 126\r\nسليمى ، على اكبر 410 - 415\r\nسمرقند 174 - 491\r\nسمك عيار 352\r\nسنايى غزنوى 11 تا 13 - 459\r\nسنت‌بو 33 - 35\r\nسن‌سيمون 318\r\nسوئد 93\r\nسوئيس 467\r\nسهيلى 467\r\nسياح ، فاطمه 32\r\nسياحت‌نامه ابراهيم بيگ 164 - 170\r\nسياست طالبى 277\r\nسياستگران دوره قاجاريه 241\r\nسياست‌نامه 149 - 449\r\nسياسى ، على اكبر 467\r\nسيد جمال الدين اسدآبادى 194 تا 198 - 224 - 245 - 259 - 263 - 281 تا 286\r\nسيد جمال واعظ 263 - 334\r\nسيد ضياء الدين طباطبائى 344 - 366 - 422\r\nسيد على نصر 471\r\nسيسرو 3\r\n\r\n« ش »\r\nشاه ابو اسحاق 440\r\nشاه اسماعيل اول 47 تا 52 - 59 - 98\r\nشاتو بريان 305\r\nشازده احتجاب 628 - 631\r\nشاه حسينى ، ناصر الدين 23\r\nشاهرخ ( تيمورى ) 17 - 45 - 440 - 452\r\nشاهرخ ميرزا 143\r\nشاه سلطان حسين 61 - 77 - 83 - 92 - 98 - 132 - 138 - 151 - 152\r\nشاه سليمان صفوى 151\r\nشاه صفى 73\r\nشاه طهماسب 48 - 53 - 60 - 69 - 80 - 92 تا 100 - 103 - 111 تا 114\r\nشاه عباس اول ( كبير ) 46 تا 51 - 62 تا 66 - 83 تا 100 - 105 - 119 تا 124 - 164\r\nشاه عباس ثانى 76\r\nشاه قلى 58\r\nشاملو ، احمد 501\r\nشاهنامه 166 - 172 - 176 - 351 - 442 تا 444 - 487 - 505\r\nشاهنشاه‌نامه 175 - 176 - 194\r\nشايان ، فريدون 320\r\nشبلى نعمانى 442\r\nشجاع الدوله ، حاجى صمد خان 401\r\nشجاع السلطنه 183 - 188\r\nشرفنامه 100\r\nشفر 506\r\n\r\n","description":"","footnote":"","page_name":" 644 ","page_number":644},
  {"content":"\r\n\r\nشفيعى كدكنى 522\r\nشكسپير 382 - 408 - 478\r\nشكيبى 127\r\nشلى 22\r\nشمس الدين بدليسى 100\r\nشمس العلماء گرگانى 506\r\nشمس قيس رازى 22\r\nشمس و طغرا 353 - 356\r\nشوپن 319\r\nشهسوارانى ، حسين 494 - 495\r\nشهيد بلخى 17\r\nشهيدى ، سيد جعفر 26\r\nشيخ ابو اسحاق 39\r\nشيخ ابو القاسم كازرونى 103\r\nشيخ بهائى 201\r\nشيخ بهاء الدين استيرى 136\r\nشيخ حسن جورى 43 - 45\r\nشيخ حيدر 55\r\nشيخ خليفه 42\r\nشيخ خزعل 343\r\nشيخ صفى الدين اردبيلى 40 - 47 - 52 - 92 - 446\r\nشيخ صفى و تبارش 61\r\nشيخ فضل إله نورى 274 - 359 - 380\r\nشيخ لطف إله عاملى 50 - 51\r\nشيخ محمد خيابانى 344 - 347\r\nشيخ محمد عبده 196 - 245 - 452\r\nشيخ نجم الدين كبرى 452\r\nشيخ هادى نجم‌آبادى 200 - 275 - 281 - 285\r\nشيبانى ، عنايت اللّه 471\r\nشيدا ، على اكبر خان 368\r\nشيراز 54 - 76 - 121 - 164 - 182 - 266\r\nشير على خان 195\r\nشيلر 32 - 381\r\n\r\n« ص »\r\nصائب تبريزى 105 تا 110 - 127 - 128 - 500\r\nصابر ، على اكبر 336 - 339 - 388 تا 391 - 433 - 508\r\nصادقى ، بهرام 515\r\nصارم الدوله 365\r\nصحف ابراهيم 104 - 124\r\nصدر التواريخ 231\r\nصدر هاشمى ، محمد 236 - 244\r\nصد سال داستان‌نويسى در ايران 538 - 542 - 574\r\nصدقيانى ، محمد تقى 22\r\nصفاريان 25\r\nصفاى اصفهانى 383\r\nصفوة الصفا 53\r\nصفويه 46 تا 61 - 80 تا 102 - 113 - 119 - 135 - 361 - 362\r\nصناعى ، محمود 600\r\nصنعتىزادهء كرمانى 356\r\nصنيع الدوله 240\r\nصور اسرافيل ، ميرزا جهانگير خان 263 - 330 - 334 - 387 - 390 - 433\r\nصوفيه 429\r\n\r\n« ض »\r\nضيغم الدوله قشقايى 441\r\n\r\n","description":"","footnote":"","page_name":" 645 ","page_number":645},
  {"content":"\r\n\r\n\r\n« ط »\r\nطالب آملى 127\r\nطالب الحق ، سيد محمد 295\r\nطالبوف 170 - 229 - 273 تا 280 - 353 - 509 - 534\r\nطاهرة قزوينى 523\r\nطاهرى ، ابو القاسم 53 - 147\r\nطباطبائى ، سيد ابو الفضل 457\r\nطباطبائى ، سيد محمد 261 - 281\r\nطباطبائى ، سيد مصطفى 457\r\nطبرى ، احسان 18 - 427 - 429 - 496 - 576\r\nطغانشاه بن آلب ارسلان 439\r\nطغاى تيمور 40\r\nطلحك 440\r\nطلوع ، محمود رضا 423\r\nطوطىنامه 352\r\n\r\n« ظ »\r\nظفر خان 106\r\nظل السلطان 364 - 365 - 389 - 536\r\nظهير الدين فاريابى 20\r\nظهير الدين محمد بابر 46\r\nظهير الدين مرعشى 43 - 45\r\n\r\n« ع »\r\nعابدينى ، حسن 538 - 543 - 574 - 610\r\nعارف قزوينى 357 تا 360 - 365 - 366 تا 371 - 411 - 421 - 510\r\nعالم آراى عباسى 85 - 97\r\nعامرى ، امير اسماعيل 177\r\nعباس ميرزا ( نايب السلطنه ) 164 - 168 - 173 - 219 - 269\r\nعباس ميرزا ملك‌آرا 364\r\nعبد الباقى خان زنگنه 142\r\nعبد الرزاق خوافى 113\r\nعبد الحميد ميرزا ناصر الدوله 372\r\nعبد الرزاق دمبلى 128 - 153 - 215 - 217\r\nعبد المطلب 58\r\nعبدوس 11\r\nعبيد إله خان ازبك 53 - 61 و 62 - 70\r\nعبيد زاكانى 19 تا 21 - 39 - 226 - 431 - 449 - 507\r\nعتبة بن ربيعه 18\r\nعثمان 144\r\nعثمانى ( تركيه ) 46 تا 61 - 80 تا 93 - 142 - 273 - 430 - 534\r\nعرفات العاشقين 105\r\nعرفى شيرازى 112 - 125\r\nعزيز نسين 429\r\nعشق و سلطنت يا فتوحات كوروش 356\r\nعطّار نيشابورى 446 - 447 - 500\r\nعلاء الدوله سمنانى 42\r\nعلاء الدين محمد 38 و 39\r\nعلّامه دوانى 54\r\nعلوى ، بزرگ 515 - 572\r\nعلى ( حضرت امير ) 54 - 63 - 74 - 96 - 102 - 134 تا 136 - 144 - 444\r\nعلىآبادى ، ايرج 490\r\nعليرضا عباسى 67\r\nعليقلى ميرزا 169\r\nعمر 144\r\n\r\n","description":"","footnote":"","page_name":" 646 ","page_number":646},
  {"content":"\r\n\r\nعمرو عاص 17\r\nعنصر المعالى 19 - 439 - 441 - 457\r\nعنصرى 428\r\nعيسى صديق 102\r\nعيسى ( ع ) 462\r\nعين الدوله 289 - 301\r\n\r\n« غ »\r\nغزالى 488\r\nغزنين 442 - 491\r\nغياث الدين محمد 38\r\n\r\n« ف »\r\nفارس 83\r\nفارسنامهء ابن بلخى 167\r\nفاضل خان گروسى 153 - 215\r\nفتحعلى خان صبا 153 - 174 - 177 - 194\r\nفتحعلى شاه قاجار 152 - 153 - 174 - 177 - 182 - 194 - 215 - 449 - 534\r\nفتحى ، نصرت اللّه 368\r\nفخر الدين اسعد گرگانى 351\r\nفرات ، عباس 346\r\nفراماسونرى در ايران 249 تا 252 - 285\r\nفرامرزى ، محمد تقى 319\r\nفرامرزى ، عبد الرحمن 346\r\nفرانسه 32 - 91 - 147 - 155 - 163 - 165 - 211 - 303 - 305 - 307 - 329 - 460\r\nفرانسواى اول 158\r\nفرانسيس بيكن 303\r\nفرانشيك ماخالسكى 411\r\nفرخى سيستانى 400 - 422 - 500\r\nفرخى يزدى 422 تا 424 - 441\r\nفردوسى 16 - 166 - 175 - 225 - 351 - 418 - 442 تا 444 - 453 - 505 - 508\r\nفرمانفرما 200\r\nفروغ فرخزاد 501\r\nفروغى بسطامى 148 - 187 تا 191 - 215\r\nفروغى ، محمد على 311 - 505\r\nفروغى ، ميرزا ابو الحسن 506\r\nفروغى ، ميرزا محمد حسين 231\r\nفروزانفر ، بديع الزمان 506\r\nفروهر ، غلامحسين 349\r\nفرويد 309\r\nفرهاد ميرزا ( معتمد الدوله ) 169 - 201 - 363\r\nفرهاد و شيرين 105\r\nفرهنگ معين 10\r\nفرهودى ، حسين 315 - 317\r\nفره‌وشى 267\r\nفكر آزادى 255 - 289\r\nفلسفى ، نصر اللّه 55 - 57 - 119\r\nفلورانس 302\r\nفنلون 352\r\nفؤاد پاشا 195\r\nفون نشلگل 305\r\nفهيم الملك 471\r\nفياض 128\r\nفيتز جرالد 506\r\nفيشته 305\r\nفيض كاشانى ، ملا محسن 50 - 76 - 103\r\nفيض فياضى 127\r\n\r\n","description":"","footnote":"","page_name":" 647 ","page_number":647},
  {"content":"\r\n\r\nفيوضات 344\r\nفيليپ دوم 49\r\nفبليسين شاله 72\r\n\r\n« ق »\r\nقاآنى شيرازى 148 - 172 - 176 - 182 تا 186 - 188 - 191 - 376 - 442\r\nقائم مقام فراهانى ( قائم مقام دوم ) 148 - 153 - 169 - 171 - 192 - 219 تا 222 - 457\r\nقائم مقام فراهانى ( قائم مقام اول ) 219 - 533\r\nقابوسنامه 449 - 457\r\nقاجاريه 183 - 203 - 208 - 214 - 265 - 499\r\nقاسم اردستانى 125\r\nقاسم خان جوينى 127\r\nقاضى ، ابو الفضل 162 - 324\r\nقاضى ، محمد ( مترجم ) 526\r\nقاضى نور اللّه شوشترى 50 - 151\r\nقرآن ( مجيد ) 63 - 66 - 164\r\nقريب ، عبد العظيم خان 506\r\nقزوين 119\r\nقزوينى ، محمد 23 - 347 - 376\r\nقسطنطنيه 51\r\nقصه‌هاى كوتاه 549\r\nقصهء ما به سر رسيد 559\r\nقفقاز 49 - 170 - 292 - 295\r\nقلتشن ديوان 515\r\nقندهار 195\r\nقوام السلطنه 345\r\nقورخانچى باشى ، محمد عليخان 270\r\n\r\n« ك »\r\nكابل 106\r\nكاتبى ، على 297\r\nكاروند كسروى 58\r\nكاسمينسكى 167\r\nكاظم‌زادهء ايرانشهر 347\r\nكاظميه 143\r\nكامپلانا 310\r\nكانادا 328\r\nكانت 32 - 305 - 485\r\nكبوتر آهنگى ، شيخ موسى 356\r\nكپنهاگ 166\r\nكتاب احمد 170 - 274 تا 279\r\nكربلا 143\r\nكرج 494\r\nكرمان 76\r\nكرمانشاه 239\r\nكريم خان زند 146 - 148 - 217 - 362\r\nكسايى مروزى 219\r\nكسرايى ، سياوش 501\r\nكسروى ، سيد احمد 61 - 140 - 200 - 259 - 393 - 507 - 534\r\nكشاورز ، كريم 40\r\nكشمير 106\r\nكشكول 201\r\nكعبه 142\r\nكلكته 169 - 336\r\nكلنل محمد تقى خان پسيان 367 - 407\r\nكلاويخو 51\r\n\r\n","description":"","footnote":"","page_name":" 648 ","page_number":648},
  {"content":"\r\n\r\nكليله و دمنه 13 - 215\r\nكليات سعدى 382\r\nكليم كاشانى 126 - 127\r\nكلينى رازى 102\r\nكمال الدين اسماعيل اصفهانى 17 - 20 - 108 - 505\r\nكمال شهرزاد ، رضا 475 تا 477\r\nكنت دوگوبينو 365\r\nكورنى - 303 - 308\r\nكولريج 305\r\n\r\n« گ »\r\nگاليله 310\r\nگرامشى 428\r\nگرجستان 69\r\nگريبايدوف 176\r\nگزيده‌ترين آثار صادق هدايت 571\r\nگلپايگان 76\r\nگلچين معانى ، احمد 104 - 346 - 458 - 521\r\nگلستان ، ابراهيم 515\r\nگلستان ( سعدى ) 14 - 356 - 439 - 448 تا 451\r\nگلسرخى ، خسرو 507\r\nگلشن راز 112 - 383\r\nگلشيرى ، هوشنگ 515 - 628 - 631\r\nگلينكا 319\r\nگنج شايگان 205\r\nگنجه 91\r\nگنجينه ، ديباچه 192\r\nگوئل كهن 237 - 246 - 273\r\nگوته 31 - 303 - 305 - 575\r\nگوركى 508\r\nگوگول 471\r\nگيلان 47 - 57 - 185 - 239\r\n\r\n« ل »\r\nلار 76\r\nلافونتن 32 - 308\r\nلاكهارت 77 - 80\r\nلامارتين 305\r\nلاهوتى ، ابو القاسم 247 - 336 تا 342 - 349 - 501\r\nلذات فلسفه 161\r\nلرتا 476\r\nلرد كرزن 147 - 209\r\nلرستان 37 - 132\r\nلرمانتوف 172 - 305 - 346\r\nلطايف الطوايف 458\r\nلطفعلى خان زند 174 - 361\r\nلطف اللّه نيشابورى 17 - 440 - 452\r\nلغتنامه دهخدا 9 - 111 - 132 - 192 - 424\r\nلئو پاردى 305\r\nلندن 166 - 247 - 289 - 316\r\nلنين 342 - 366\r\nلوزان 466\r\nلومونسوف 318\r\nلويى پانزدهم 158\r\nلويى چهاردهم 61 و 62 - 91 و 92\r\nلويى چهاردهم 352\r\nلهستان 93\r\nلياخوف 295\r\nليست 306\r\nليلى و مجنون 19\r\nلينكلن ، آبراهام 8 - 157\r\n\r\n","description":"","footnote":"","page_name":" 649 ","page_number":649},
  {"content":"\r\n\r\n\r\n« م »\r\nمادام ديولافوا 267\r\nمادريد 166\r\nمار ( زبانشناس روسى ) 406 - 506\r\nمارى كورى 319\r\nمازاريك 468\r\nمازندران 57 - 119 - 185 - 494\r\nماسه 506\r\nماسينيون 468\r\nماكنجى ( پيشواى زردشتيان ) 189\r\nمالرو 36\r\nماندزونى 305\r\nماوراء النهر 38 - 62\r\nماهى سياه كوچولو 610\r\nماياكوفسكى 501\r\nمتنبى 491\r\nمتينى ، جلال 30 - 491 - 494\r\nمترلينگ 478\r\nمثنوى فرهاد و شيرين 103\r\nمثنوى معنوى 96 - 157\r\nمثنوى يوسف و زليخا 133\r\nمجالس المؤمنين 151\r\nمجلسىها 72 تا 82 - 151\r\nمجلهء آزاديستان 346\r\nمجلهء آينده 448 - 462\r\nمجلهء ايرانشهر 349\r\nمجلهء ادب 346 - 376\r\nمجلهء ارمغان 345\r\nمجلهء بهار 381 تا 383\r\nمجلهء سخن 465\r\nمجلهء فرهنگستان 347\r\nمجلهء فرهنگ رشت 346\r\nمجلهء كاوه 347\r\nمجلهء نوبهار 346 - 395 تا 402\r\nمجلهء يادگار 74 - 144 - 376\r\nمجلهء يغما 191 - 365 - 457\r\nمجمر اصفهانى 133 - 148 - 171\r\nمجمع التواريخ 137\r\nمجمع الفصحاء 192 - 441\r\nمجمل فصيحى 64\r\nمحبى ، خدايار 72\r\nمحتشم كاشانى 111 - 125\r\nمحقق لاهيجى ( فياض ) 108\r\nمحمد اعظم خان 195\r\nمحمد باقر ميرزا خسروى 353\r\nمحمد بن ادريس ( امام ) 58\r\nمحمد بيك ( اعتماد الدوله ) 73 تا 76\r\nمحمد رضا پهلوى 477\r\nمحمد شاه قاجار 173 - 178 - 185 - 188 - 219 - 269 - 270 - 457\r\nمحمد طاهر ميرزا اسكندرى 352\r\nمحمد على شاه 251 تا 253 - 289 و 290 - 295 - 357 - 389 - 400 - 433\r\nمحمد قلى سليم 106\r\nمحمد ميرزا سيف الدوله 179\r\nمحمد ولى خان تنكابنى 390\r\nمحمود ، احمد 515 - 619\r\nمحمود افغان 138 - 139\r\nمحمود خان ملك الشعرا ( صبا ) 148 - 171 - 188\r\nمخبر الدوله 200\r\n\r\n","description":"","footnote":"","page_name":" 650 ","page_number":650},
  {"content":"\r\n\r\nمخبر السلطنه ، مهديقلى خان 405\r\nمخزن الاسرار 112\r\nمخزن الانشاء 155\r\nمدرسى چهاردهى 283 - 284\r\nمرآت ، اسماعيل 467\r\nمرآت الاحوال 132\r\nمرآت البلدان 235 - 236\r\nمرزبان‌نامه 150\r\nمروان 17\r\nمسالك المحسنين 274 - 277 - 279 - 509\r\nمسايل الحيات 277 - 279\r\nمستشار الدوله صادق 189 - 219 - 239 - 274\r\nمستوفى ، عبد اللّه 471\r\nمستوفى ، حمد إله 505\r\nمسرور ، حسين 346\r\nمسعود ، محمد 515\r\nمسعود سعد سلمان 17\r\nمسكو 197\r\nمشتاق 133\r\nمشعشعى 60\r\nمشفق كاظمى 467 - 515\r\nمشهد 51 - 119\r\nمشير الدوله 189 - 199 - 211\r\nمشيرى ، بهروز 339 تا 341\r\nمشيرى ، فريدون 501\r\nمصاحب ، غلامحسين 32 - 157 - 303\r\nمصر 169 - 273 - 283 - 285 - 436 - 467\r\nمطلع الانوار 12\r\nمظفر الدين شاه 198 - 209 - 290 - 297 - 357 - 363\r\nمعين ، محمد 128\r\nمغول 7 - 51 - 169 - 446\r\nمقدس اردبيلى 50\r\nمقدم ، حسن 466 تا 468 - 472\r\nمكّه 105 - 202 - 462\r\nمكى ، حسين 424\r\nملا احمد نراقى 178\r\nملا شيرى 442\r\nملا صدرا 50\r\nملا قطب 104\r\nملا نصر الدين 447\r\nملك المتكلمين 263 - 387 - 433\r\nملكم خان 170 - 173 - 188 - 211 - 246 - 253 تا 259 - 263 - 287 تا 289\r\nملك مظفر 37\r\nمن لا يحضره الفقيه 102\r\nمنتسكيو 306 - 308\r\nمنتظم ناصرى 171\r\nمنجيك ترمذى 17\r\nمنصف قاجار 193\r\nمنوچهر خان گرجى ( معتمد السلطنه ) 186\r\nمنوچهرى دامغانى 183 - 202 - 238\r\nمنهم گريه كرده‌ام 515\r\nمنيب الرحمان 411\r\nموپاسان 308\r\nموتسارت 303 - 306\r\nموريس دوورژه 162\r\nمؤذن ، ناصر 515\r\nمولوى ، مولانا جلال الدين 9 - 17 - 228 - 482 - 500 - 501 - 508\r\nمولير 308 - 311 - 471\r\n\r\n","description":"","footnote":"","page_name":" 651 ","page_number":651},
  {"content":"\r\n\r\nمؤمنى ، باقر 167 - 539\r\nمونتنى 311\r\nمؤيد الاسلام 262\r\nمؤيد ثابتى 51\r\nميرابو 308\r\nميراث ايران 91\r\nمير احمداوف 336\r\nميرزا آقا خان كرمانى 173 - 188 - 223 تا 226 - 269\r\nميرزا حبيب اصفهانى 541\r\nميرزا آقا خان نورى 201\r\nميرزا حسن رشديه 198\r\nميرزا حسينخان سپهسالار 200 - 211 - 239\r\nميرزادهء عشقى 409 تا 421 - 501\r\nميرزا جعفر قره‌داغى 463\r\nميرزا رضا كرمانى 167 - 259\r\nميرزا صالح شيرازى 170 - 269 تا 273\r\nميرزا جليل محمد قلىزاده 386 - 542\r\nميرزا محمد خان مجد الملك 203\r\nميرزا مهدى خان 143 - 152\r\nميرزا يوسف مستوفى الممالك 203 - 238\r\nميرزاى شيرازى 259\r\nمير صادقى ، جمال 515\r\nمير عبد الحق استرآبادى 452\r\nمير عماد 67 - 68\r\nميكده ، عبد الحسين 467\r\nميكده ، حبيب 475 - 477\r\nمينوى ، مجتبى 13 - 67 - 540\r\n\r\n« ن »\r\nناپلئون بناپارت 215 - 313 - 533\r\nناپلئون سوم 307\r\nناتل خانلرى ، پرويز 26 - 30 - 462 - 465 - 491 - 494 - 523\r\nنادرپور ، نادر 501\r\nنادر ( شاه ) 132 - 137 تا 146 - 152\r\nناسخ التواريخ 164\r\nناصر الدين شاه 136 - 147 - 173 - 183 - 188 - 197 - 203 - 209 - 238 - 242 - 248 - 263 - 273 - 274 - 350 - 362 تا 365 - 372 - 501\r\nناصر الاسلام رشتى 344\r\nناصر الملك 199 - 338\r\nناصر خسرو 13 - 20 - 21 - 167 - 378 - 428 - 500 - 508\r\nناصر على شهرندى 126\r\nناظرزادهء كرمانى 346\r\nناظر و منظور 105\r\nناظم الاسلام كرمانى 181 - 199 - 214\r\nنجف 143\r\nنخجوان 91\r\nنخجوانى ، حاج محمد 367\r\nنخشبى ، ضياء الدين 352\r\nنشاط ، ابراهيم 353\r\nنشاط اصفهانى 148 - 153 - 171 - 172 - 188 - 192 تا 194 - 376\r\nنصرآبادى 109\r\nنصر اللّه ميرزا 143\r\nنصرت الوزارء ، ميرزا حسن خان 356\r\nنصيبى گيلانى 125\r\nنظام ما فى ، منصوره 264\r\n\r\n","description":"","footnote":"","page_name":" 652 ","page_number":652},
  {"content":"\r\n\r\nنظام وفا 475\r\nنظام گنجوى 19 - 167 - 351 - 453 - 500 - 508\r\nنظامى عروضى 25 - 439 - 443\r\nنظيرى نيشابورى 125\r\nنفيسى ، سعيد 103 - 105 - 346 - 390 - 477 - 571\r\nنفيسى ، حسين مشرف الدوله 467\r\nنقش پرند 606\r\nنمونه‌هايى از نثر فصيح . . . 30\r\nنوشهر 495\r\nنوشين ، عبد الحسين 478\r\nنوعى خبوشانى 106 - 125\r\nنولدكه 506\r\nنويسندگان پيشرو ايران 544 - 571 - 595 - 619\r\nنه آسمان 133\r\nنه شرقى نه غربى ، انسانى 458 - 459\r\nنهضت سربه‌داران 40 - 43\r\nنيشابور 42 - 45 - 119 - 195\r\nنيكلسون 506\r\nنيما [ يوشيج 
  ] 173 - 501\r\n\r\n« و »\r\nواعظ قزوينى 127\r\nوافى 103\r\nواگنر 306\r\nوالتر اسكات 305\r\nوالتر ليپمن 328\r\nوثوق الدوله 345 - 357 - 521\r\nوحشى بافقى 103 تا 106 - 125\r\nوحيد الدين مسعود 45\r\nوحيد دستگردى 128 - 345 - 375\r\nوراكوبيچكوا 411\r\nوحيدزاده ، محمود 346\r\nوردزورث 305\r\nوسايل 103\r\nوصاف 218\r\nوسايل 103\r\nوصال شيرازى 105 - 148 - 153 - 186 - 188\r\nوقايع اتفاقيه 234 تا 238\r\nوقايع عدليه 241\r\nولتر 226 - 306 - 308 - 497\r\nولف 506\r\nويجويه ، حاج محمد باقر 297\r\nويس و رامين 351\r\nويل دورانت 65 - 146 - 161\r\nويكتور هوگو 305 - 307 - 309 - 381 - 382 - 500\r\nويليام بليك 304\r\nوى و گاناندا 72\r\n\r\n« ه »\r\nهاتف اصفهانى 128 - 132 - 148\r\nهارون الرشيد 11 - 447\r\nهاروى 310\r\nهانرى ماسه 468\r\nهايدن 303\r\nهدايت ، رضا قليخان 192 - 441\r\nهدايت ، صادق 463 - 477 - 483 - 487 - 515 - 562\r\nهرات 38 - 42\r\nهلاكو 499\r\nهراكليت 302\r\nهشترودى ، محسن 478\r\n\r\n","description":"","footnote":"","page_name":" 653 ","page_number":653},
  {"content":"\r\n\r\nهگل 509\r\nهلالى استرآبادى 441\r\nهلند 163\r\nهمايون ( پادشاه هند ) 46 - 98 - 113\r\nهمايى ، جلال 110 - 346 - 506\r\nهمدان 76 - 91 - 446\r\nهمسايه‌ها 619\r\nهندوستان 66 - 69 تا 72 - 106 - 111 - 195 - 273 - 285 - 442 - 492\r\nهوارد فاست 8 و 9\r\nهولباك 32\r\n\r\n« ى »\r\nياسمين ، رشيد 57 - 313 - 346 - 412 - 412\r\nيان ريپكا 411\r\nيتيمة الدهر 166\r\nيحيى ميرزا 290\r\nيزد 37\r\nيغما ، ميرزا رحيم 177 - 181\r\nيغماى جندقى 442\r\nيغمايى ، حبيب 346 - 523\r\nيوسف و زليخا 418\r\nيكى بود و يكى نبود 552\r\nيوسفى ، تركش‌دوز 66\r\nيوسفى - غلامحسين 22 - 487 - 491\r\nيونان 430\r\n\r\n\r\n","description":"","footnote":"","page_name":" 654 ","page_number":654}
  ]