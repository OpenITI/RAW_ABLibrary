[
  {"content":"\r\nبسم الله الرحمن الرحيم\r\n","description":"","footnote":"","page_name":" 1 ","page_number":1},
  {"content":"\r\n\r\n","description":"","footnote":"","page_name":" 2 ","page_number":2},
  {"content":"\r\nعلم اخلاق اسلامى\r\nترجمهء كتاب\r\nجامع السعادات\r\nتأليف :\r\nالمجتهد الأكبر والفقيه الأعظم الحكيم الرباني والعالرف الصمداني الحاج المولى المهديّ النراقي\r\nترجمهء :\r\nدكتر سيد جلال الدين مجتبوى\r\nانتشارات حكمت\r\n","description":"","footnote":"","page_name":" 3 ","page_number":3},
  {"content":"\r\nعلم اخلاق اسلامى ( ترجمهء كتاب جامع السعادات ) ج ( 2 )\r\nتأليف : عالم ربانى علامه مولى مهدى نراقى\r\nترجمه : دكتر سيد جلال الدين مجتبوى\r\nچاپ دوم : پائيز 1366 - صفر 1408 هجرى قمرى\r\nتعداد : 5000 نسخه\r\nناشر : انتشارات حكمت - تلفن 396868\r\nحروفچينى ، ليتوگرافى ، چاپ و صحافى : چاپخانهء علامه طباطبائى\r\nكليه حقوق چاپ و نشر براى ناشر محفوظ است\r\n","description":"","footnote":"","page_name":" 4 ","page_number":4},
  {"content":"\r\nمقام سوم از بخش سوم\r\nدر بارهء رذائل و فضائل قوهء شهويه و راه علاج رذائل\r\n","description":"","footnote":"","page_name":" 5 ","page_number":5},
  {"content":"\r\n\r\n","description":"","footnote":"","page_name":" 6 ","page_number":6},
  {"content":"\r\nمقام سوم در بارهء رذائل و فضائل قوهء شهويه و راه علاج رذائل شره - فوائد گرسنگى - شهوت جنسى - خمودى شهوت - عفّت - اعتدال در شهوت - دوستى دنيا - مؤمن ناگزير بايد كسب و كارى داشته باشد - دنياى نكوهيده همان هواى نفس است - نكوهش دنيا و اينكه دنيا دشمن خدا و انسان است - پستى صفات دنيا - تشبيهات دنيا و اهل آن - سرانجام دوستى و دشمنى دنيا - جمع ميان نكوهش و ستايش مال - مالدوستى - مذمّت مال - بديها و مفاسد مال و خوبيها و فوائد آن - راه نجات از مفاسد مال - زهد - ستايش زهد - اعتبارات و درجات زهد - زهد حقيقى - نكوهش ثروت و غنى - فقر - اختلاف حالات فقيران - مراتب فقر و ستايش آن - موازنهء فقر و غنى - آنچه شايستهء فقير است - وظيفهء فقرا - موارد قبول و ردّ عطا و بخشش - سؤال بدون نياز روا نيست - حرص و ذمّ آن - قناعت - علاج حرص - طمع و ذمّ آن - بىنيازى از مردم - بخل - ذم بخل - سخاوت - شناخت آنچه بايد بذل كرد - ايثار - علاج بخل - زكات - سرّ وجوب زكات و ديگر انفاقها - تحريض و تشويق بر شتاب در بخشش و عطا كردن - فضيلت آشكار كردن صدقهء واجب - مذمّت منّت نهادن و آزار كردن به هنگام صدقه دادن - آنچه براى بخشنده سزاوار است - آنچه براى فقرا به هنگام گرفتن صدقه سزاوار است - زكات بدن - خمس - انفاق بر زن و فرزند ، آنچه در بارهء انفاق بر اهل و فرزند شايسته است - صدقهء مستحب - فضيلت پنهان داشتن صدقهء\r\n","description":"","footnote":"","page_name":" 7 ","page_number":7},
  {"content":"\r\n\r\nمستحب - هديه - مهمانى - قصد و نيّت شايسته در مورد مهمانى - آداب مهمانى - حق معلوم و حق درو و برداشت و فزونى محصول - وام - مهلت دادن به بدهكار تنگدست و حلال كردن او - بذل پوشاك و مسكن و امثال اينها - آنچه براى حفظ آبرو و جان بايد بذل كرد - آنچه در راه منافع عمومى بايد انفاق كرد - فرق بين انفاق و برّ و معروف - حرام خواهى - عزّت تحصيل حلال - انواع مال - فرق بين رشوه و هديه - ورع و پارسائى از حرام - مدح ورع - مداخل حلال - درجات ورع - زهد - انواع فجور - فرو رفتن در باطل - سخن بيهوده گفتن - حدّ و شناخت سخن گفتن بيهوده - موجبات فرو رفتن ( خوض ) در گفتگوى بيهوده - خاموشى .\r\n","description":"","footnote":"","page_name":" 8 ","page_number":8},
  {"content":"\r\n\r\nامّا دو جنس رذائل متعلَّق به قوهء شهوت ،\r\nيكى :\r\nشره ( آزمندى )\r\nاست ، و آن اطاعت از شهوت شكم و دامن ، و حرص شديد برخوردن و آميزش كردن است . و گاهى آن را به معنى مطلق پيروى از قوهء شهويّه در همهء خواهشهاى آن گرفته‌اند : از شهوت شكم و شهوت جنسى و دوستى مال و ديگر تمايلات و شهوات ، و بدين سان شره اعمّ از ديگر رذائل قوهء شهوت است و جنس آنها به شمار مىرود . بنابراين شره به معنى اول ، اخصّ از بعضى از رذائل قوهء شهويّه - مانند دوستى دنيا - است ، و چون علماى اخلاق شره را به معنى اول در نظر گرفته‌اند ما نيز از روش آنان پيروى مىكنيم ، و به هر حال مسألهء مهمّى نيست .\r\nو بالجمله : رذيلت شره ( آزمندى ) در طرف افراط است و شكَّى نيست كه اين صفت از بزرگترين مهلكات بنى آدم است ، و از اين رو رسول خدا صلى اللَّه عليه و آله و سلم فرمود :\r\n« من وقى شرّ قبقبه و ذبذبه و لقلقه فقد وقى »\r\n« هر كه از شرّ شكم و فرج و زبان خود محفوظ باشد از همهء شرور و بديها محفوظ است » . و فرمود : « ويل للنّاس من القبقبين فقيل : و ما هما يا رسول اللَّه ؟ قال : الحلق و الفرج »\r\n« واى بر مردم از دو قبقب پرسيدند دو قبقب كدامند ؟ فرمود : حلقوم و فرج » و فرمود :\r\n« اكثر ما يلج به امّتى النّار الأجوفان : البطن و الفرج »\r\n« بيشتر چيزى كه امّت مرا به دوزخ در آورد دو ميان تهى است : شكم و فرج » .\r\n","description":"","footnote":"","page_name":" 9 ","page_number":9},
  {"content":"\r\nو فرمود : « ثلاث أخافهنّ على أمّتى من بعدى : الضّلالة بعد المعرفة ، و مضلات الفتن ، و شهوة البطن و الفرج » .\r\n« بعد از خود از سه چيز بر امّتم مىترسم : گمراهى پس از معرفت ، و فتنه هاى گمراه كننده ، و شهوت شكم و فرج » .\r\nو آنچه بر ذمّ شهوت شكم و حرص بر خوردن و آشاميدن دلالت مىكند گفتار رسول اكرم صلى اللَّه عليه و آله است كه فرمود :\r\n« ما ملأ ابن آدم وعاء شرا من بطنه ، حسب ابن آدم لقيمات يقمن صلبه ، و ان كان لا بدّ فاعلا فثلث لطعامه و ثلث لشرابه و ثلث لنفسه » .\r\n« آدمى ظرفى بدتر از شكم پر نمىكند ، براى آدميزاد چند لقمه اى كه بنيهء او را نگه دارد كافى است ، و اگر به اين اكتفا نكند و بيشتر بخواهد ثلث شكم را براى غذا و ثلث آن را براى آب و ثلث ديگر را براى نفس كشيدن قرار دهد » .\r\nو فرمود : « لا تميتوا القلوب بكثرة الطَّعام و الشّراب فإنّ القلب كالزّرع يموت اذا كثر عليه الماء » .\r\n« دلها را به بسيار خوردن و آشاميدن نميرانيد ، كه دل مانند كشت است كه چون بسيار آب داده شود مىميرد . » .\r\nو فرمود : « أفضلكم منزلة عند اللَّه أطولكم جوعا و تفكَّرا و أبغضكم إلى اللَّه تعالى كلّ نئوم أكول شروب » .\r\n« بهترين شما در نزد خدا از حيث مرتبه و منزلت آن كس است كه گرسنگى و تفكَّرش درازتر باشد ، و دشمنترين شما در نزد خدا كسانىاند كه بسيار مىخوابند و بسيار مىخورند و بسيار مىآشامند » .\r\nو فرمود : « المؤمن يأكل في معاء واحد ، و المنافق يأكل في سبعة أمعاء » .\r\n« مؤمن به اندازهء يك شكم مىخورد و منافق به اندازهء هفت شكم مىخورد » .\r\nيعنى منافق هفت برابر مؤمن مىخورد يا هفت برابر مؤمن شهوت خوردن دارد ( معاء كنايه از شهوت خوردن است ) .\r\nو فرمود : « دشمنترين مردم در نزد خدا كسانىاند كه آن قدر مىخورند كه\r\n","description":"","footnote":"","page_name":" 10 ","page_number":10},
  {"content":"\r\nتخمه مىشوند و شكمهاى آنها پر مىگردد . و هيچ بنده اى از خوراكى كه زياد دوست دارد نمىگذرد مگر اينكه درجه اى در بهشت خواهد داشت « . و فرمود : » دل ترسو و شكم پرخوار و نعوظ بسيار براى دين انسان بد ياورى است « .\r\nو فرمود : « أطول النّاس جوعا يوم القيامة أكثرهم شبعا في الدّنيا » .\r\n« در روز قيامت آن كس گرسنگىاش درازتر است كه در دنيا سيرتر بوده است » .\r\nو فرمود : « لا يدخل ملكوت السّماوات من ملأ بطنه »\r\n« هر كه شكم پر كرد ، به ملكوت آسمانها راه نيابد » .\r\nو در تورات آمده است كه : « خدا عالم فربه را دشمن دارد » ، زيرا فربهى دلالت بر غفلت و پرخورى مىكند . و لقمان به پسر خويش گفت : « اى فرزند چون معده پر شود قوهء فكر مىخوابد ، و حكمت و دانائى گنگ مىشود ، و اعضاء و جوارح از عبادت باز مىايستد » .\r\nامام باقر عليه السلام فرمود : « اذا شبع البطن طغى »\r\n« هر گاه شكم سير شد طغيان مىكند » . و فرمود : « ما من شيء ابغض إلى اللَّه - عزّ و جلّ - من بطن مملوّ »\r\n« هيچ چيز در نزد خداى عز و جل از شكم پر مبغوضتر نيست » .\r\nامام صادق عليه السلام فرمود : « انّ البطن ليطغى من أكلة ، و أقرب ما يكون العبد من اللَّه اذا خفّ بطنه ، و أبغض ما يكون العبد إلى اللَّه اذا امتلأ بطنه » .\r\n« شكم از بسيار خورى طغيان مىكند ، و نزديكترين حالات بنده به خدا وقتى است كه شكم او سبك باشد و دشمنتر حالتى براى بنده در نزد خدا حالتى است كه شكم او ممتلى باشد » .\r\nپيامبر اكرم صلى اللَّه عليه و آله فرمود : ( 1 )  « فرزند آدم را چاره اى از خوراكى نيست كه او را با پاى دارد ، پس وقتى يكى از شما چيزى مىخورد ثلث شكم را براى غذا و ثلث آن را براى آب و ثلث ديگر را براى تنفّس بگذارد ، و خود را مانند خوكهاى پروارى\r\n","description":"","footnote":" ( 1 ) اين حديث و روايت بعد هم از پيامبر اكرم ( ص ) روايت شده و هم از امام صادق ( ع ) . . ","page_name":" 11 ","page_number":11},
  {"content":"\r\nكه [ كفّار 
  ] براى ذبح كردن فربه مىسازند فربه مسازيد « . و فرمود : » هيچ چيز براى دل مؤمن زيانبارتر از بسيار خوردن نيست ، و پر خوردن باعث دو چيز مىشود :\r\nسنگدلى و هيجان شهوت ، و گرسنگى ، خورش مؤمن و غذاى روح و طعام دل و صحّت بدن است « .\r\nاخبارى كه با اين مضامين وارد شده بسيار است . و شكَّى نيست كه بيشتر بيماريها و دردها از پر خورى است . امام صادق عليه السلام فرمود : « هر دردى از تخمه و پرخورى پديد مىآيد مگر تب كه ناگهان مىرسد » و فرمود : « با سيرى ، غذاخوردن باعث پيسى مىشود » . و در بدى و ذمّ شهوت شكم همين بس كه بيرون كردن آدم و حوّاء از سراى آرامش و آسايش به سراى خوارى و نيازمندى به سبب آن شد ، زيرا از درختى كه نهى شده بودند به واسطهء غلبهء شهوت خوردند و عورتشان نمودار شد .\r\nشكم منشأ دردها و بيماريها و آفات و سرچشمهء شهوات است ، زيرا به دنبال آن شهوت فرج به هيجان مىآيد و باعث روى آوردن به آميزشهاى بسيار مىشود ، و اين دو شهوت ، ميل و رغبت به جاه طلبى و مال جوئى را افزون مىكند تا به خوراك و آميزش بيشتر دست يابد ، و به دنبال آن انواع بيماريهاى روانى از حسد و هم چشمى و ريا و تفاخر و عجب و كبر پديد مىآيد و از اينها حقد و دشمنى پيدا مىشود و اين همه آدمى را بىانديشه به دست يازيدن به گناهان و ستم و تجاوز و منكرات و فحشاء مىكشاند . و تمامى اينها ثمرهء اهمال و رها ساختن شكم و سركشى سيرى و پرخورى است . و اگر بنده اى نفس خود را به گرسنگى رام سازد و راه وسوسه هاى شيطان را ببندد به طغيان و سركشى نمىافتد و كارش به فرو رفتن در دنيا نمىكشد و در گردابهاى هلاكت گرفتار نمىشود ، و از اين جهت در فضيلت گرسنگى اخبار وارد شده است . رسول خدا صلى اللَّه عليه و آله و سلم فرمود : « برترين مردم كسى است كه خوراكش كم و خنده اش اندك باشد ، و از پوشش به مقدار ستر عورت قناعت كند » .\r\nو فرمود : « سيّد اعمال گرسنگى است ، و لباس پشمينه وسيلهء فروتنى و خضوع نفس است » . و فرمود : « به اندازهء نصف گنجايش معده بخوريد و بياشاميد ، كه اين صفت جزئى از پيامبرى است » . و فرمود : « اندك خوردن عبادت است » . و فرمود :\r\n","description":"","footnote":"","page_name":" 12 ","page_number":12},
  {"content":"\r\n\r\n« خداوند به كسى كه خوراك او در دنيا كم باشد بر ملائكه مباهات مىكند و مىفرمايد :\r\nبه بنده‌ام بنگريد كه او را در دنيا به خوردن و آشاميدن مبتلا كردم و او آن دو را رها كرد و صبر نمود ، شاهد باشيد كه از هيچ خوردنى و لقمه اى نمىگذرد مگر اينكه درجاتى در بهشت به او عوض مىدهم « . و فرمود : » نزديكترين مردم به خداى - عزّ و جلّ - در روز قيامت كسى است كه گرسنگى و تشنگى و اندوهش در دنيا طولانى باشد « .\r\nو عيسى عليه السلام فرمود : « جگرهاى خود را گرسنگى دهيد و بدنهاى خود را برهنه داريد ، تا شايد دلهايتان خدا را ببيند » .\r\nيكى از همسران رسول اكرم صلى اللَّه عليه و آله و سلم گفت : « رسول خدا هرگز غذاى سير نخورد ، و بسا آن حضرت را گرسنه مىديدم دلم بر او مىسوخت و گريه مىكردم ، دستم را بر شكم او مىكشيدم و مىگفتم جانم فداى تو باد چه مىشود اگر از دنيا بقدرى كه نيرو بگيرى و گرسنه نباشى بخورى ، مىفرمود : برادران من از پيامبران اولو العزم بر سختتر از اين صبر نمودند و بر اين حال گذشتند و بر پروردگار خود وارد شدند و خداوند آنان را گرامى داشت و پاداش بزرگ داد ، پس من شرم دارم كه در زندگى به رفاه بگذرانم و مرتبه‌ام از ايشان كمتر باشد . اين را كه روزهايى چند صبر كنم دوستتر دارم از آنكه بهره‌ام در آخرت كم باشد ، و هيچ چيز نزد من محبوبتر از اين نيست كه به برادران و دوستان خود ملحق شوم » .\r\nو روايت است كه : « روزى فاطمه عليها السلام با پاره اى از نان به خدمت پدر آمد و آن را به پيامبر صلى اللَّه عليه و آله تقديم كرد . حضرت فرمود : اين چيست ؟ عرض كرد : قرص نانى براى حسنين ( عليهما السلام ) پخته‌ام پاره اى از آن را براى شما آوردم ، فرمود : از سه روز تا كنون اين اول طعامى است كه به دهان پدرت رسيده ( 1 )  » .\r\nفوائد گرسنگى\r\nبراى گرسنگى فوائدى است : دل را نورانى و روشن مىگرداند و آن را\r\n","description":"","footnote":" ( 1 ) اين حديث را از روى » سفينة البحار « ، ج 1 ص 195 ، تصحيح كرديم . . توجه : همهء مصادرى كه در پاورقى آورده شده از مرحوم استاد محمد رضا مظفر مصحح متن عربى كتاب است . . ","page_name":" 13 ","page_number":13},
  {"content":"\r\n\r\nصفا و رقّت مىبخشد ، و ذهن را تند مىكند ، و آدمى از مناجات و طاعت لذت مىبرد و از ذكر و عبادت ابتهاج و سرور مىيابد ، و نسبت به بينوايان و مستمندان دلسوزى و رحم مىآورد ، و گرسنگى روز قيامت را به ياد مىآورد ، و شكسته نفسى و انكسار كه مانع سركشى و غفلت است پديد مىآيد ، و مواظبت بر طاعت و عبادت آسان مىگردد ، و شهوت معصيت را كه به سبب سيرى چيره مىشود كم مىكند ، و خواب زياد را كه باعث تباهى عمر و كندى و ماندگى طبع و از دست دادن نماز شب و تهجّد است دفع مىكند ، و ايثار و صدقه دادن زائد بر هزينه را ميسّر مىسازد ، و كم خرجى را كه خود موجب فراغ خاطر از اهتمام به تهيّهء اسباب خوردن مىشود ممكن مىگرداند ، و تندرستى و دفع بيماريها را سبب مىگردد زيرا معده خانهء هر بيمارى و پرهيز و كم خورى سر آمد دواهاست . و در حديث آمده است كه :\r\n« به اندازهء مقدارى از معده غذا بخوريد تا تندرست بمانيد . » و اضداد اين فوائد كه مفاسد است بر سيرى مترتّب مىباشد .\r\nامّا راه علاج شره و حرص بر خوردن و آشاميدن ، اين است كه اخبارى را كه در ذم آن وارد شده به ياد داشته باشد ، و خويشتن را بر پستى خوردنيها و مشاركت حيوانات در اين امور آگاه و متنبّه سازد ، و در مفاسد حرص و ولع به آن ، از ذلَّت و خوارى و از دست دادن حشمت و مهابت و سستى و ضعف هوش و پديدار شدن بلادت و حدوث امراض ، بينديشد . و آنگاه خويشتن را از افراط در خوردن هر چند با تكلَّف و زحمت باشد نگاه دارد تا اعتدال و ميانه روى در او عادت شود .\r\nشهوت جنسى\r\nو امّا دوم ، يعنى پيروى از شهوت فرج و افراط در آميزش ، شكَّى نيست كه عقل را چنان مقهور و منكوب مىكند كه همّت آدمى را مقصور بر تمتّع و بهره گيرى از زنان مىسازد ، و انسان را از سلوك راه آخرت محروم مىگرداند ، و بسا چنان چيره شود كه دين و ايمان را زايل نمايد و آدمى را به ارتكاب كارهاى زشت بكشاند ، و اگر قوهء واهمهء كسى بر او غالب باشد اين شهوت او را به عشق بهيمى\r\n","description":"","footnote":"","page_name":" 14 ","page_number":14},
  {"content":"\r\nگرفتار سازد و در نتيجه نيروى وهم ، عقل را در خدمت شهوت در آورد ، و حال آنكه خدا عقل را آفريده تا مطاع باشد نه خدمتگزار شهوت . و اين بيمارى دلهائى است كه از محبّت خدا و از همّتهاى عالى خالى و بىنصيب است .\r\nو بايد از مبادى شهوت يعنى فكر و نظر كردن دربارهء آن احتراز نمود ، زيرا اگر شهوت به هيجان آمد و استوار شد دفع آن دشوار است ، و همچنين است دوستى جاه و مال و ملك و فرزند . و مثل كسى كه آن را از همان آغاز انگيزش در هم شكند مانند كسى است كه عنان مركبى را از آغاز ورود به جائى به دست گيرد كه بازداشتن آن با كشيدن عنان آسان است ، و مثل كسى كه بخواهد شهوت را بعد از استحكام و ريشه دار شدن معالجه كند مانند كسى است كه آن چارپا را واگذارد تا داخل خانه شود و آنگاه دم او را بگيرد و بخواهد از عقب بيرون كشد ، چه تفاوت بزرگى است بين اين دو حال از حيث آسانى و دشوارى . پس احتراز و احتياط بايد در ابتداى كار باشد كه در اواخر جز با كوشش شديد كه نزديك به جان كندن است علاج نمىپذيرد .\r\nو گاهى افراط اين شهوت گروهى را بر آن مىدارد كه غذاهاى مقوّى مىخورند تا نيروى بيشتر براى آميزش پيدا كنند ، اينان مانند كسانى هستند كه به چنگ درندگان گرفتار شده‌اند و در بعضى اوقات كه آن درندگان از ايشان غافل شوند حيله ها كنند تا آنها را به هيجان و حمله آورند ، و پس از تهييج و برانگيختن آنها به علاج و اصلاح آنها پردازند .\r\nبه تجربه رسيده است كه كسى كه مطيع و منقاد اين شهوت گردد و در افزودن وسائل تهييج آن و تزويج زنان و تجديد آنان و تخيّل و نگريستن و خوردن غذاها و داروهاى محرّك بكوشد بدن او ضعيف و بيمار و عمرش كوتاه مىشود ، و افراط آن گاه به سقوط آن قوه و اختلال در قواى فكرى و فساد عقل منجر مىگردد - چنان كه در كتابهاى طبّى اثبات شده است - و آميزش براى مغز او هر چيز زيانبارتر است ، زيرا جلب قسمتى از مواد معنوى به آنجا مربوط است . و از اين رو غزّالى اين شهوت را به عامل و كارگزار ظالمى تشبيه كرده كه پادشاه او را مطلق العنان كند و وى را از ظلم باز ندارد و او به تدريج همهء اموال رعايا را بگيرد و\r\n","description":"","footnote":"","page_name":" 15 ","page_number":15},
  {"content":"\r\nآنها را به فقر و فاقه مبتلا سازد و آنان از گرسنگى و ناتوانى از تحصيل قوت و آذوقهء خود هلاك شوند . به همين گونه اگر عقل اين قوه را مقهور نكند و آن را بر راه اعتدال نگه ندارد همهء مواد مناسب و شايسته اى كه قوهء غاذيه بايد آنها را بدل ما يتحلَّل سازد به مصرف خود مىرساند و همه را منى مىسازد ، و همهء اعضاء بى غذا مىمانند و ضعيف مىگردند و بدن به سرعت رو به فنا مىرود . امّا اگر شهوت مطيع عقل باشد و به امر و نهى آن گردن نهد همچون عامل و كارگزارى است كه از روى عدل و مروت ماليات مىستاند و آن را صرف مملكت و حفظ مرزها و اصلاح پلها و ديگر نيازهاى كشور مىكند و بقيّهء اموال رعيّت براى خودشان مىماند و صرف آذوقه و ساير ما يحتاج زندگيشان مىشود .\r\nو دليل بزرگى آفت اين شهوت و مقتضى هلاك دين و دنيا بودن آن ، اگر از حدّ اعتدال بگذرد ، اخبارى است كه در ذمّ آن وارد شده است . رسول خدا صلى اللَّه عليه و آله و سلم در يكى از دعاهاى خود چنين مىگويد : « خدايا از شرّ گوش و چشم و دل و شرّ منى خود به تو پناه مىبرم » . و روايت است كه « وقتى آلت شهوت جنسى برخاست دو ثلث عقل مىرود » . و در تفسير قول خداى تعالى :\r\n« وَمِنْ شَرِّ غاسِقٍ إِذا وَقَبَ » 113 : 3 ( فلق ، 3 ) .\r\n« و از شرّ شب ( يا هر تاريكى ) وقتى فرا گيرد » .\r\nچنين روايت شده است كه : از شرّ آن آلت وقتى كه برخيزد . و پيغمبر اكرم صلى اللَّه عليه و آله و سلم فرمود : « زنان دامهاى شيطانند » . و فرمود : « خدا هيچ پيغمبرى از گذشتگان را برنينگيخت مگر اينكه ابليس اميد داشت كه او را به مهلكهء زنان بيفكند ، و من از هيچ چيز چنان نمىترسم كه از اين » [ 1 
  ] . و فرمود : « از فتنهء دنيا و فتنهء زنان بپرهيزيد و اول فتنهء بنى اسرائيل از ناحيهء زنان بود » . و روايت است كه : « شيطان به موسى عليه السلام گفت : با زن بيگانه در خلوت منشين ، كه هيچ مردى با زن نامحرم خلوت نكند مگر اينكه من خود - نه يارانم - سومى آنها خواهم بود تا او را به فتنه اندازم » . و نيز روايت شده كه : « شيطان گفت زن نصف سپاه من است ، و آن تيرى است براى\r\n\r\n","description":"","footnote":"\r\n[ 1 
  ] اين سخن در « احياء العلوم » ( ج 2 ، ص 86 ) از سعيد بن مسيّب نقل شده نه از گفتار پيغمبر ( ص ) . مصحح\r\n","page_name":" 16 ","page_number":16},
  {"content":"\r\nمن كه به هر جا مىافكنم خطا نمىشود ، و زن محرم اسرار من و فرستادهء من در حاجات من است « . و شكَّى نيست كه اگر اين شهوت نبود زنان بر مردان تسلَّط نمىيافتند .\r\nپس با دليل عقلى و نقلى روشن و آشكار است كه : افراط در اين شهوت و آميزش زياد مذموم است . هان تا مغرور نگردى به اينكه رسول خدا صلى اللَّه عليه و آله و سلم زنان بسيار داشت ، كه همهء آنچه در دنياست نمىتوانست دل او را به خود مشغول دارد .\r\nاو در محبّت خدا چنان مستغرق بود كه بيم آن مىرفت كه دلش از شوق الهى آتش بگيرد و از آنجا به كالبدش سرايت كند ، و از اين جهت زنان متعدّد خواست و جان شريف خويش را به آنان مشغول مىساخت تا اندكى التفات به دنيا پيدا كند و كثرت استغراق به مفارقت روح از بدن نينجامد ، و از اين رو وقتى شوق خدا در كانون سينه اش افروخته مىشد و در درياى حبّ و انس فرو مىرفت دست بر پاى عايشه مىزد و مىفرمود : « كلَّمينى و اشغلينى يا حميرا »\r\n« اى عايشه با من سخن گوى و مرا مشغول كن » . و وى با سخن خود پيامبر صلى اللَّه عليه و آله را از آن حال عظيم كه قالب تن تاب تحمّل آن را ندارد مشغول مىساخت .\r\nلكن از آنجا كه طبيعت و جبلَّت او انس به خدا بود و التفات او به خلق عارضى بود و براى مدارا با بدن و حفظ حيات خود را به آن وا مىداشت ، هنگامى كه مجالست وى با آنان به طول مىانجاميد دلتنگ مىشد و شكيبائى در او نمىماند و مىفرمود : « ارحنا يا بلال »\r\n« اى بلال ما را آسوده كن ( اذان بگوى ) » تا به حالتى كه دوست مىداشت باز گردد . و انسان ضعيف العقل از فهم اين حال معذور است ، كه افهام از آگاهى بر اسرار كارهاى او قاصر است [ 1 
  ] .\r\nامّا معالجهء افراط اين شهوت - بعد از يادآورى مفاسد مذكور آن - اين است كه بايد قوّهء شهوت را با گرسنگى ضعيف ساخت و از آنچه باعث هيجان آن مىشود از قبيل تخيّل و تصوّر زنان و نگاه كردن و سخن گفتن و خلوت با آنان احتراز كرد كه قويترين سبب تحريك و هيجان اين شهوت نگريستن و خلوت كردن است ، و از اين جهت خداى تعالى فرمود :\r\n\r\n","description":"","footnote":"\r\n[ 1 
  ] تمام اين گفتار مأخوذ از كلام غزالى در احياء العلوم ( ج 3 ص 87 ) است\r\n","page_name":" 17 ","page_number":17},
  {"content":"\r\n« قُلْ لِلْمُؤْمِنينَ يَغُضُّوا مِنْ ابْصارِهِمْ » 24 : 30 ( نور ، 30 ) .\r\n« به مؤمنان بگو كه ديدگان خويش باز گيرند » .\r\nو پيامبر اكرم صلى اللَّه عليه و آله و سلم فرمود : « النّظرة سهم مسموم من سهام إبليس فمن تركها خوفا من اللَّه تعالى أعطاه اللَّه ايمانا يجد حلاوته فى قلبه » .\r\n« نظر كردن تير زهر آلودى است از تيرهاى شيطان ، پس هر كه خود را از بيم خداى تعالى از آن نگاه دارد خداوند ايمانى به او عطا فرمايد كه شيرينى آن را در دل خود بيابد » .\r\nو فرمود : « لكلّ عضو من أعضاء ابن آدم حظَّ من الزّنا ، فالعينان تزنيان و زناهما النّظر » .\r\n« براى هر عضوى از اعضاء آدمى بهره اى از زناست ، چشمها نيز زنا مىكنند و زناى آنها نگريستن است » . و فرمود : « به خانهء زنانى كه شوهرشان غايب است نرويد كه شيطان همچون خون در هر يك از شما جريان دارد » .\r\nعيسى بن مريم عليه السلام فرمود : « از نگاه كردن ( به نامحرم ) بپرهيزيد ، كه شهوت را در دل شما كشت مىكند و مىپرورد ، و نگريستن براى فتنه كافى است » . از يحيى بن زكريّا پرسيدند كه ابتداى زنا و سرچشمهء آن چيست ؟ فرمود : « نگاه كردن و آرزو نمودن » . و داود عليه السلام به پسر خود گفت : « فرزندم به دنبال شير راه برو و در عقب زن راه مرو » . و ابليس گفته است : « نگاه كردن تير و كمان من است كه هرگز در آن خطا نمىكنم » .\r\nو چون نظر كردن انگيزندهء شهوت است ، در شريعت نگريستن زن و مرد به يكديگر حرام شده ، و همچنين شنيدن سخنان يكديگر ، مگر به ضرورت و به قدر حاجت .\r\nو همچنين نظر كردن مردان بر پسران امرد ( بىمو ، كه موى بر زنخ نياورده‌اند ) اگر از روى شهوت و موجب فتنه باشد حرام شده است . و از اين رو بزرگان دين و اخيار هر عصر و ديارى از نظر كردن به روى پسران احتراز مىنمودند ، حتّى يكى از آنان گفته است : « ترس من براى جوان عابد و زاهدى كه با پسر امرد مىنشيند بيشتر از ترسى است كه براى او از درنده هاى خطرناك دارم » .\r\n","description":"","footnote":"","page_name":" 18 ","page_number":18},
  {"content":"\r\n\r\nامّا اگر شهوت با گرسنگى و روزه و نگاهداشت چشم ضعيف نشود سزاوار است كه با ازدواج آن را مهار كند ، به شرط استطاعت و ايمنى از شرور و مفاسد آن .\r\nرسول خدا صلى اللَّه عليه و آله و سلم فرمود : « هر گاه زن روى آورد همچون شيطانى پيش آيد ، اگر يكى از شما از ديدار زنى به شگفت آيد به كنار همسر خود رود ، كه با او همان است كه با آن بيگانه است » .\r\n( و دوم ) - يعنى دومين از دو جنس رذائل قوهء شهوت :\r\nخمود\r\nاست ، و آن عبارت است از تفريط و كوتاهى كردن در به دست آوردن قوت ضرورى ، و سستى نمودن در شهوت نكاح ، به حدى كه به سقوط و نابودى آن غريزه و ضايع گذاردن عيال و قطع نسل شود . و شكَّى نيست كه آن در شرع مذموم و ناپسند است ، زيرا تحصيل معارف الهى و اكتساب فضائل اخلاقى و عبادتهاى بدنى به نيرومندى تن بستگى دارد ، پس كوتاهى در رساندن غذا به بدن ( كه بايد بدل ما يتحلَّل گردد ) موجب حرمان از فوائد مترتّب بر آن است ، و اين محروميّت در نهايت خسران و زيان است . و همچنين اهمال و سستى قوهء شهوت نكاح آدمى را از فوائد مترتّب بر آن محروم مىسازد زيرا كه اين قوه بر انسان چيره گشته تا نسل باقى بماند و وجود وى دوام و استمرار يابد ، و نيز براى اينكه لذت آن را ادراك كند و لذات آخرت را با آن بسنجد ، زيرا لذت آميزش نيرومندترين لذايذ جسمانى است ، چنان كه درد آتش بزرگترين دردهاى بدنى است ، و ترغيب ( راغب گردانيدن ) و ترهيب ( ترساندن ) مردم را به سعادتهايشان پيش مىراند ، و اين جز به ادراك لذت و الم محسوس كه مشابه لذّات و آلام اخروى است حاصل نمىشود .\r\nو بقاء نسل را فوائدى است : 1 - موافقت با ارادهء خداوند در كوشش براى تحصيل فرزند كه بقاء نوع انسان به آن بستگى دارد . 2 - طلب دوستى رسول خدا صلى اللَّه عليه و آله و سلم كه وسيلهء مباهات و افتخار او مىشود . 3 - تبرّك جستن به دعاى فرزند صالح بعد از خود ، و وصول به شفاعت فرزند خردسال هر گاه پيش از او بميرد -\r\n","description":"","footnote":"","page_name":" 19 ","page_number":19},
  {"content":"\r\nچنان كه از اخبار بر مىآيد .\r\nو از فوائد زناشوئى اينهاست : نگاهداشت خود از شرّ شيطان و شكستن حدّت و شدّت شهوت ، و حفظ ديدگان و فرج از گناه و از ميان بردن وسوسه ها و خطرهاى شهوت از دل ، و به اين حقيقت اشاره دارد گفتار پيغمبر اكرم صلى اللَّه عليه و آله و سلم « من تزوّج فقد أحرز نصف دينه »\r\n« هر كه ازدواج كرده نيمى از دين خود را مصون و محفوظ داشته » .\r\nو از فوائد نكاح نيز اين است : فارغ شدن از تدبير منزل و تنظيم خانه و كارهائى از قبيل پخت و پز و شست و شو و مانند اينها ، كه آسودگى خاطر از اين امور بهترين كمك براى تحصيل علم و عمل است ، و از اين جهت پيامبر صلى اللَّه عليه و آله و سلم فرمود : « هر يك از شما بايد زبانى ذكرگو و دلى شكرگزار و همسرى مؤمن و شايسته فرا گيرد تا او را بر كار آخرتش كمك دهد » .\r\nو از فوائد نكاح اين است كه : آدمى به سبب آن در حاجات اهل و عيال ( نانخور ) رنج و زحمت مىكشد و در بهبود و اصلاح حال و راهنمائى آنها به ديندارى سعى مىكند ، و در تحصيل مال حلال از طريق كسبهاى پاك مىكوشد ، و به تربيت فرزندان قيام مىكند و بر اخلاق زنان و احيانا بدخوئى آنان شكيبائى مىورزد ، و اين همه از فضائل بزرگ است ، و از اين رو رسول خدا صلى اللَّه عليه و آله فرمود :\r\n« الكادّ في نفقة عياله كالمجاهد في سبيل اللَّه »\r\n« كسى كه براى به دست آوردن نفقه ( خرجى و هزينهء زندگى ) عائلهء خود رنج و زحمت مىكشد همچون كسى است كه در راه خدا جهاد مىكند » .\r\nو فرمود : « هر كه نماز او نيكو و عائلهء او بسيار و مال او كم باشد و مسلمين را غيبت نكند با من در بهشت خواهد بود » . و فرمود : « بعضى از گناهان هست كه هيچ چيز كفّارهء آن نمىشود مگر كوشش و تلاش در طلب معيشت » . و فرمود : « هر كه را سه دختر باشد و هزينهء آنها را بدهد و به آنها احسان كند تا خداوند آنان را [ به سبب ازدواج 
  ] از وى بىنياز سازد خداى تعالى بهشت را بر او واجب خواهد كرد » .\r\nشكَّى نيست كه لازمهء خمودى شهوت حرمان از فوائد مذكور و بر خلاف عقل است .\r\n","description":"","footnote":"","page_name":" 20 ","page_number":20},
  {"content":"\r\n\r\nامّا براى نكاح آفات و بليّات نيز هست مانند احتياج به مال و دشوارى تحصيل حلال آن - بخصوص در امثال اين زمان - و كوتاهى از اداء حقوق زنان و شكيبائى بر اخلاق آنان ، و تحمّل بدخوئى و آزارشان ، و پريشانى خاطر براى تحصيل معيشت و آنچه به آن احتياج هست ، و اينها غالبا آدمى را به دنيا فرو مىبرد و از ياد خدا - سبحانه - و آنچه براى آن خلق شده غافل مىكند . پس سزاوار است كه هر كسى دربارهء خود و احوال خود بينديشد و - بعد از ملاحظهء فوائد و مفاسد - بررسى كند كه براى او چه چيز بهتر است ، آن را برگزيند و به آن رفتار كند .\r\nپيوست ( عفت )\r\nدانستى كه ضدّ دو جنس شره و خمود عفّت ( خويشتن دارى و پاكدامنى ) است ، و آن اين است كه قوهء شهوت مطيع و منقاد عقل باشد در خوردن و نكاح و آميزش از حيث كم و كيف ، و از آنچه عقل نهى كند اجتناب نمايد ، و اين حدّ اعتدال است كه در عقل و شرع پسنديده و ستوده است ، و دو طرف افراط و تفريط آن ناپسند و مذموم است ، كه در همهء اخلاق و احوال حدّ وسط مطلوب است زيرا « خير الامور أوساطها » . و از اخبارى كه در فضيلت گرسنگى وارد شده گمان نكنى كه افراط در آن ممدوح است ، كه چنين نيست بلكه از اسرار حكمت شريعت اين است كه در هر موردى كه طبع آدمى طرف افراط را خواستار است شرع در منع از آن مبالغه مىكند به نحوى كه جاهل مىپندارد طرف تفريط مطلوب است ، و ليكن عالم در مىيابد كه مقصود حدّ وسط است . و چون طبع آدمى غايت سيرى را مىطلبد شرع گرسنگى را مىستايد تا در اين كشاكش كه طبع انگيزنده و شرع منع كننده است اعتدال حاصل شود . مثلا گاهى پيامبر صلى اللَّه عليه و آله و سلم در ستايش شب زنده دارى و نماز شب و روزه تأكيد مىكرد ، سپس با آگاهى به اينكه بعضى همهء شب به پا مىايستند و همهء روزها روزه دارند از آن نهى فرمود .\r\nو اخبار وارده در ستايش عفّت و فضيلت آن بسيار است ، امير مؤمنان عليه السلام\r\n","description":"","footnote":"","page_name":" 21 ","page_number":21},
  {"content":"\r\nفرمود : « افضل العبادة العفاف »\r\n« برترين عبادتها عفاف و پاكدامنى است » . و امام باقر عليه السلام فرمود : « ما من عبادة أفضل من عفّة بطن و فرج »\r\n« هيچ عبادتى برتر از عفّت شكم و فرج نيست » . و فرمود : « أىّ الاجتهاد افضل من عفّة بطن و فرج »\r\n« كدام مجاهده و كوشيدن بالاتر از عفّت ورزيدن در شكم و شهوت است » . و در اين معنى اخبار ديگرى نيز هست .\r\nپس از آگاهى به فضيلت عفّت ، آدمى بايد بداند كه اعتدال در خوردن اين است كه به اندازه اى بخورد كه نه ثقل و سنگينى در معده احساس كند و نه درد گرسنگى . بلكه شكم را از ياد ببرد و از آن متأثّر نشود ، زيرا مقصود از خوردن زنده بودن و كسب نيرو براى عبادت است . و سنگينى طعام آدمى را كسل مىكند و از عبادت باز مىدارد ، و درد گرسنگى نيز دل را مشغول مىكند و مانع از عبادت مىشود . پس سزاوار است كه به حدّ اعتدال بخورد به طورى كه اثرى از خوردن در او نباشد ، تا همانند فرشتگان از سنگينى معده و درد گرسنگى آسوده و فارغ باشد ، و از اين جهت خداى تعالى فرمود :\r\n« . . . وَكُلُوا وَاشْرَبُوا وَلا تُسْرِفُوا » 7 : 31 ( اعراف ، 30 ) .\r\n« . . . بخوريد و بياشاميد و اسراف مكنيد » .\r\nو اين نسبت به اشخاص و حالات و غذاهاى گوناگون مختلف مىشود ، و معيار اين است كه تا اشتها و رغبت كافى پيدا نكند نخورد ، و هنوز اشتهاى او باقى باشد كه دست از طعام بدارد . و شايسته است كه غرض او از غذا خوردن لذت نباشد بلكه قوّت يافتن براى كارى باشد كه براى آن خلق شده است ( يعنى عبادت ) . و از انواع طعام به نان خالى گاه از گندم و گاه از جو بسنده كند و اگر نان خورش خواهد به يك خورش اكتفا نمايد ، و بر خوردن گوشت مداومت نكند و آن را يكسره هم رها نكند . امير مؤمنان فرمود : « هر كه چهل روز گوشت نخورد بدخو مىگردد ، و هر كه چهل روز پياپى گوشت بخورد سنگدل مىشود » .\r\nاعتدال در شهوت ( خوردن و آميزش ) . اعتدال در خوردن اين است كه شبانه روز يك دفعه هنگام سحر غذا بخورد ، بعد از فراغ از نماز شب يا بعد از عشاء ، و اگر نتواند به يك دفعه اقتصار كند ، صبح و شام غذا بخورد . و اخبارى از ائمّه\r\n","description":"","footnote":"","page_name":" 22 ","page_number":22},
  {"content":"\r\nعليهم السلام در تشويق به خوردن شام رسيده است .\r\nامّا عرفا بر گرسنگى ترغيب بسيار كرده‌اند و فوائد آن را بسيار ذكر نموده‌اند ، و گفته‌اند كشف اسرار الهى و رسيدن به مقامات عالى به گرسنگى بستگى دارد ، و داستانهائى دربارهء صبر بر گرسنگى حكايت كرده‌اند ، كه بعضى يك يا چند ماه چيزى نمىخوردند ، و اين امرى است و راى آنچه در اخبار رسيده و غير از آن است كه عموم مردم به آن مكلَّف شده‌اند ، و اگر خوب باشد براى عدّه اى مخصوص خواهد بود .\r\nو امّا اعتدال در آميزش اين است كه بر آن به اندازه اى اقتصار كند كه نسل منقطع نگردد و از گناه مصون بماند و خطر شهوت از دل برود ، و به ضعف بدن و قوا منجر نشود .\r\n","description":"","footnote":"","page_name":" 23 ","page_number":23},
  {"content":"\r\n\r\nو امّا ديگر انواع رذائل و نتايج و آثار متعلَّق به قوّهء شهوت -\r\nاگر چه بعضى از آنها اعمّ از آن دو جنس ( شره و خمود ) يا مساوى آن دو مىباشد - بسيار است :\r\nاز جمله :\r\nدنيا دوستى\r\nبدان كه دنيا در ذات خود ماهيّت و حقيقتى دارد و نسبت به انسان و در حق بندگان نيز ماهيّت و حقيقتى دارد . امّا ماهيّت و حقيقت دنيا في نفسه عبارت است از اشياء و اعيان موجود يعنى زمين و آنچه در آن است ، و مراد از زمين املاك و باغ و امثال اينهاست و آنچه در آن است معادن و نباتات و حيوانات است . و به دست آوردن معادن يا براى اين است كه آلات و ابزار كار قرار گيرد مانند مس و آهن و يا به جهت زينت است مثل جواهر يا براى داد و ستد است ، مانند طلا و نقره . و از گياهان براى تحصيل قوت و غذا و دوا بهره بردارى مىشود . و حيوانات را يا براى كار و خدمت مورد استفاده قرار مىدهند مانند بردگان و غلامان ، يا براى تسحير دلهاى آنان و تسلَّط بر آنها به جهت جاه طلبى و بزرگداشت خود ، يا براى لذت يافتن از آنها مانند زنان ، يا براى كسب نيرو و پشتيبانى مانند فرزندان . اينها اشياء و اعيانى هستند كه از آنها به دنيا تعبير مىشود ، و خداى سبحان آنها را در اين آيهء شريفه جمع فرموده :\r\n« زُيِّنَ لِلنَّاسِ حُبُّ الشَّهَواتِ مِنَ النِّساءِ وَالْبَنينَ وَالْقَناطيرِ الْمُقَنْطَرَةِ مَنَ الذَّهَبِ وَالْفِضَّةِ وَالْخَيْلِ الْمُسَوَّمَةِ وَالانْعامِ وَالْحَرْثِ ذلِكَ مَتَاعُ الْحَياةِ الدُّنْيا . . . » 3 : 14 ( آل عمران ، 14 ) .\r\n« دوست داشتن خواهشها ( و خواستنىها ) از زنان و فرزندان و اموال گرد آمده از طلا و نقره و اسبان نشاندار و چارپايان و كشت ، براى مردم آرايش ( و جلوه ) يافته ، اينها كالاى زندگى دنياست . . » .\r\nو محبّت اينها مربوط به قوهء شهوت است ، مگر دوست داشتن تسخير دلها به قصد غلبه و تسلَّط كه از رذائل قوهء غضب است - چنان كه قبلا گفته شد -\r\n","description":"","footnote":"","page_name":" 24 ","page_number":24},
  {"content":"\r\nو از اينجا معلوم مىشود كه حبّ دنيا كه متعلَّق است به قوهء شهوت اعمّ است از شره به معناى اول از دو تفسيرى كه اشاره كرديم .\r\nو امّا ماهيّت و حقيقت دنيا در حقّ بندگان عبارت است از آنچه پيش از مرگ براى آدمى در آن بهره و وسيلهء شهوت و حظَّ و غرض و لذتى هست ، و لذتى كه در حال كنونى خود ، پيش از وفات ، دارد نسبت به او دنياست . و براى او دو علاقه و بستگى در آنها هست ، يكى علاقهء قلبى كه دوستى آن است و ديگرى بستگى به بدن كه اشتغال به اصلاح و پرورش آن است تا از آن بهره بردارى كند .\r\nامّا همهء آنچه انسان به آن ميل و رغبت دارد مذموم نيست ، زيرا آنچه آدمى در دنيا به آن ميل دارد اگر ثمره و نتيجهء آن بعد از مرگ برايش بماند - يعنى علم نافع و عمل صالح - در حقيقت به آخرت متعلَّق است ، و آن را به اين اعتبار دنيا نامند كه نزديك و در دسترس است ، و هر يك از عالم و عابد از علم و عبادت خود لذّت مىبرد و حتّى براى وى لذّت بخشترين چيزهاست ، اگر چه حظَّ و بهره اى زودرس در دنياست ، ليكن از دنيا مذموم نيست ، بلكه در حقيقت از آخرت به شمار مىرود ، هر چند از حيث اينكه محسوس و مشهود است از دنيا محسوب مىشود .\r\nزيرا هر چه در قلمرو حس و مشاهده است از عالم شهادت ( محسوس ) - يعنى دنيا - است و از اين رو پيامبر اكرم صلى اللَّه عليه و آله و سلم نماز را از دنيا شمرد و فرمود :\r\n« حبّب إلىّ من دنياكم ثلاث : الطَّيب و النّساء ، و قرّة عينى في الصّلاة » .\r\n« سه چيز از دنياى شما نزد من محبوب است : بوى خوش ، و زنان ، و روشنى چشم من در نماز است » ، با اينكه نماز از اعمال آخرت است .\r\nپس دنياى مذموم عبارت است از حظَّ و بهرهء عاجل و زودرس كه نه از اعمال آخرت است و نه وسيله اى براى آن ، و آن جز لذّت بردن از معاصى و تنعّم به چيزهاى مباحى كه زائد بر مقدار ضرورت است نيست .\r\nو امّا تحصيل روزى به قدر ضرورت از كارهاى شايسته و نيكوست ، چنان كه در اخبار به آن تصريح شده است . رسول خدا صلى اللَّه عليه و آله فرمود : « العبادة سبعون جزءا ، أفضلها طلب الحلال »\r\n« عبادت هفتاد جزء است كه برترين آنها طلب روزى حلال است . » و فرمود : « ملعون من ألقى كلَّه على النّاس »\r\n« ملعون است كسى كه\r\n","description":"","footnote":"","page_name":" 25 ","page_number":25},
  {"content":"\r\nكلّ بر مردم شود « .\r\nو حضرت سجّاد عليه السلام فرمود : « الدّنيا دنياءان : دنيا بلاغ ، و دنيا ملعونة »\r\n« دنيا دو گونه است : دنيائى كه رساننده است ( يعنى انسان را به سبب طلب قدر كفاف و ضرورت به طاعت و قرب خدا مىرساند ) و دنيائى كه ملعون است ( يعنى آدمى را كه در جستجوى بيش از مقدار ضرورت و احتياج است از رحمت خدا و سعادت و آخرت دور مىكند ) » .\r\nو امام باقر عليه السلام فرمود : « هر كه براى بىنيازى از مردم و وسعت و گشايش بر اهل و عيال خود و نيكى و عطوفت با همسايگان در دنيا به طلب روزى برود در قيامت خداى عزّ و جلّ را ملاقات خواهد كرد در حالى كه چهره اش مانند ماه شب چهاردهم مىدرخشد » .\r\nو امام صادق عليه السلام فرمود : « الكادّ على عياله كالمجاهد في سبيل اللَّه »\r\n« كسى كه براى عائلهء خود رنج مىبرد مثل كسى است كه در راه خدا جهاد كند » .\r\nو فرمود : « انّ اللَّه تبارك و تعالى ليحبّ الاغتراب في طلب الرّزق »\r\n« خداى متعال سفر كردن و تحمّل غربت را در طلب روزى دوست مىدارد . » و فرمود : « ليس منّا من ترك دنياه لآخرته و لا آخرته لدنياه »\r\n« كسى كه دنيا را براى آخرت يا آخرت را براى دنيا ترك نمايد از ما نيست » .\r\nو فرمود : « لا تكسلوا في طلب معايشكم ، فانّ آباءنا كانوا يركضون فيها و يطلبونها » .\r\n« در طلب روزى تنبلى مكنيد كه پدران ما در اين راه تلاش مىكردند و به دنبال روزى مىرفتند » .\r\nشخصى به آن حضرت عرض كرد : « ما دنيا را مىطلبيم و دوست داريم كه به ما رو آورد ، فرمود : مىخواهى با آن چه كنى ؟ عرض كرد : خود و عائله‌ام از آن منتفع شويم و به آن صلهء رحم و تصدّق كنم ، و حج و عمره به جا آورم . فرمود : اين طلب دنيا نيست بلكه طلب آخرت است » .\r\nامام موسى بن جعفر عليهما السلام در زمينى كار مىكرد به طورى كه قدمهايش را عرق فرا گرفته بود ، شخصى عرض كرد : « فدايت شوم ، كارگران شما كجايند ؟ فرمود :\r\nكسى كه از من و پدرم بهتر است با دست در زمين خود كار مىكرد ، پرسيد : او كدام\r\n","description":"","footnote":"","page_name":" 26 ","page_number":26},
  {"content":"\r\n\r\nشخص بود ؟ فرمود : رسول خدا صلى اللَّه عليه و آله و سلم و امير المؤمنين و همهء پدرانم با دست خود كار مىكردند ، و اين كار انبياء و مرسلين و اوصياء ايشان و صالحان است « . و به اين مضامين اخبار بسيار هست .\r\nدنباله مؤمن را كسب و شغل بايد\r\nاز اين اخبار معلوم شد كه براى هر مؤمنى نيك و پسنديده بلكه لازم است كه كسب و كار پاك و حلالى داشته باشد تا آنچه را كه مورد احتياج او از روزى و وسائل زندگى است به دست آورد ، و اين معنى در اخبار بسيار ديگرى تصريح شده است . امير مؤمنان عليه السلام فرمود : « خداى - عزّ و جلّ - به داود عليه السلام وحى فرستاد كه تو نيكو بنده اى هستى اگر از بيت المال نمىخوردى و به دست خود كار مىكردى و چيزى مىساختى . پس داود چهل روز گريست ، و خداوند آهن را فرمود كه براى داود نرم شود . داود هر روز يك زره مىساخت و هزار درم مىفروخت ، پس سيصد و شصت زره بساخت و سيصد و شصت هزار درم فروخت و از بيت المال بىنياز شد » .\r\nامام صادق عليه السلام فرمود : « من أحبّنا اهل البيت فليأخذ من الفقر جلبابا او تجفافا »\r\n« هر كه ما اهل بيت را دوست دارد بايد در مقابل فقر جلباب يا تجفافى بگيرد » . جلباب كنايه از ستر و پوشش نسبت به فقر است ، و تجفاف ( وسيلهء حفظ در جنگ مانند زره ) كنايه از كسب پاكى است كه فقر را دفع كند . به آن حضرت عرض كردند كه مردى مىگويد : من در خانهء خود مىنشينم و نماز و روزه به جا مىآورم و پروردگار خود را عبادت مىكنم و روزى من خواهد رسيد . امام فرمود :\r\n« اين يكى از سه نفرى است كه دعايشان مستجاب نمىشود » .\r\nو ملكهء تحصيل مال حلال از راه كسبهاى پاك و مصرف آن در هزينه هاى پسنديده يكى از دو معنى حرّيت و آزادگى است ، زيرا آزادى دو معنى دارد : يكى همين معنى مذكور كه آزادى به معنى اخصّ است ، و دوم رهايى از اسارت هوى\r\n","description":"","footnote":"","page_name":" 27 ","page_number":27},
  {"content":"\r\nو هوس و بندگى قوهء شهويّه ، و اين آزادى به معنى اعم است و ضد آن رقّيّت و بردگى به معنى اعمّ است كه پيروى از قوهء شهوت و متابعت هوى است .\r\nو ضد آزادى به معنى اول - يعنى رقّيّت و بندگى به معنى اخصّ - عبارت است از نيازمندى به مردم در آنچه از رزق بدان محتاج است و نظر به دست ديگران و چشم دوختن به اموال ايشان ، يا بروجه حرام ، مانند غصب و غارت و دزدى و انواع خيانتها ، يا به طريق غير حرام مثل گرفتن صدقات و مانند آن ، بلكه مطلق گرفتن از مردم كه انسان دست خويش را دست زيرين و دست ديگران را دست برين قرار دهد . و شكَّى نيست كه رقّيّت به اين معنى مذموم و ناپسند است ، زيرا وجه اول ( گرفتن مال مردم به طريقى كه حلال نيست ) در شريعت حرام و موجب هلاك ابدى است ، و وجه دوم ( صدقه گرفتن ) گر چه وقتى فقير و مستحق است حرام شرعى نيست ، ليكن موجب توقّع از مردم و چشم داشتن به دست آنان است و باعث ذلَّت و انكسار و خضوع و بردگى نسبت به آنان خواهد بود ، و اين حالت ، وثوق به خدا و اعتماد و توكَّل بر او را كم مىكند و سرانجام بكلَّى منجر به سلب توكَّل مىشود به طورى كه مخلوق را بر خالق ترجيح مىدهد ، و اين با مقتضاى ايمان و معرفت واقعى به خداى سبحان منافات دارد .\r\n","description":"","footnote":"","page_name":" 28 ","page_number":28},
  {"content":"\r\n\r\nفصل 1 دنياى مذموم همان هوى است\r\nاز آنچه گفته شد معلوم گرديد كه دنياى مذموم اين است كه به دنبال كسب لذت و بهره بردارى از آنچه در امر آخرت به آن نيازى نيست باشى كه از آن به هوى تعبير مىشود ، و قول خداى تعالى به همين معنى اشارت دارد :\r\n« وَنَهَى النَّفْسَ عَنِ الْهَوى فَانَّ الْجَنَّةَ هِىَ الْمَأْوى » 79 : 40 - 41 ( نازعات ، 40 ) .\r\n« . . . و كسى كه خود را از هوى بازداشته بهشت جايگاه اوست » .\r\nو موارد هوى در اين قول خداى تعالى گرد آمده است :\r\n« اعْلَمُوا أنَّمَا الْحَياةُ الدُّنْيا لَعِبٌ وَلَهْوٌ و زينَةٌ وَتَفاخُرٌ بَيْنَكُمْ وَتَكاثُرٌ فِى الامْوالِ وَالأَوْلادِ » 57 : 20 ( حديد ، 20 ) .\r\n« بدانيد كه زندگى اين دنيا بازيچه و سرگرمى و زينت و فخر فروشى ميان خودتان و فزون جوئى اموال و فرزندان است » .\r\nو چيزهائى كه اين امور بدانها حاصل مىشود در اين آيه ذكر شده است :\r\n« زُيِّنَ لِلنَّاسِ حُبُّ الشَّهَواتِ مِنَ النِّساءِ وَالْبَنينَ وَالْقَناطيرِ الْمُقَنْطَرَةِ مِنَ الذَّهَبِ وَالْفضَّةِ وَالْخَيْلِ الْمُسَوَّمَةِ وَالأَنْعامِ وَالْحَرْثِ ذلِكَ مَتاعُ الْحَياةِ الدُّنْيا وَالله عِنْدَه حُسْنُ الْمَآبِ » 3 : 14 ( آل عمران ، 14 ) .\r\n« دوستى شهوتها ( خواهشها و آرزوها ) از زنان و فرزندان و اموال گرد آمده از زر و سيم و اسبان نشاندار و چارپايان و كشت ، در نظر مردم جلوه كرده ، اينها كالاى\r\n","description":"","footnote":"","page_name":" 29 ","page_number":29},
  {"content":"\r\nزندگى دنياست و سرانجام نيك نزد خداست « .\r\nاينها اشياء اين دنياست ، و آدمى ممكن است به اينها دو گونه علاقه و دلبستگى داشته باشد :\r\n1 - علاقهء قلبى : و آن عبارت است از دوست داشتن آنها و لذّت بردن از آنها و به كار بردن فكر و همّت خويش براى به دست آوردن آنها ، به طورى كه دل گرفتار آنها گردد . و همهء صفات دل كه متعلَّق به دنياست مانند ريا و سمعه ( شنوانيدن عمل خير خود به مردم ) و بد گمانى و چرب زبانى و حسد و كينه و دشمنى و كدورت و كبر و حبّ مدح و تفاخر و زياده جوئى ، در اين دلبستگى قرار دارد ، و اين دنياى باطن است و دنياى ظاهر خود اين چيزهاست .\r\n2 - علاقهء بدنى : و آن اشتغال به اصلاح اين چيزهاست بدان سان كه خود و ديگران از آنها بهره مند شوند ، و اين اشتغال و گرفتارى عبارت است از صنعتها و حرفه هايى كه مردم خود را به آنها مشغول ساخته‌اند به نحوى كه خود و خالق خود را يكسره فراموش كرده‌اند و از كارى كه براى آن آفريده شده‌اند باز مانده‌اند . و اگر سبب و مقدار نياز به آنها را مىدانستند و به قدر ضرورت خود را به آنها مشغول مىكردند به دنيا چنان فرو نمىرفتند ، و ليكن چون حكمت آمدن به دنيا و اندازهء بهره و نصيب خود را از آن نفهميدند از قدر حاجت فراتر رفتند و خود را به مشاغل دنيوى گرفتار ساختند و اين شغلها و مشغله ها پى در پى مىآيد و به يكديگر متّصل است و حدّ و نهايت ندارد تا آنجا كه آدمى از مقصود اصلى آنها غافل و در مشغله هاى بسيار گرفتار مىشود . آرى امور دنيا چنين است كه چون در يك شغل گشوده شود در ده شغل ديگر از پى آن باز مىشود ، و باز هر يك از آن درها را درهاى ديگر به دنبال مىرسد تا بىنهايت ، گويى دنيا چاهى است عميق كه نهايتى براى عمق آن نيست ، كه هر كس در پرتگاهى از آن بيفتد از آنجا به پرتگاههاى ديگر سقوط مىكند . . و همين طور پى در پى . مگر نمىبينى كه آنچه انسان ذاتا به آنها نيازمند است خوراك و پوشاك و مسكن است ؟ و به همين جهت نياز به پنج صنعت كه اصول صناعات است پديد آمد : كشاورزى و دامدارى و بافندگى و بنّائى و اقتناص - يعنى شكار و استخراج معدن و حتّى فراهم كردن هيزم - و\r\n","description":"","footnote":"","page_name":" 30 ","page_number":30},
  {"content":"\r\nبر هر يك از اين پنج صنعت صنعتهاى ديگر مترتّب است ، و بدين سان همهء صناعاتى كه اكنون در عالم مىبينى پيدا شد . و هيچ كس نيست مگر اينكه به يكى يا بيشتر از اين شغلها مشغول است بجز تنبلان و اهل بطالت كه از آغاز كودكى به هرزگى نشو و نما يافته‌اند و بر اين غفلت و بطالت خويش ادامه دادند تا بيكاره و بدون شغل ماندند و از اين رو دست نياز به نتيجهء كار و كوشش ديگران دراز كردند ، و بدين سبب دو شغل خبيث پيدا شد يكى دزدى و ديگرى گدائى ، و هر يك از اين دو انواع بسيار دارد كه بر شخص انديشمند پوشيده نيست .\r\n","description":"","footnote":"","page_name":" 31 ","page_number":31},
  {"content":"\r\n\r\nفصل 2 نكوهش دنيا و اينكه دشمن خدا و انسان است\r\n[ 1 
  ] بدان كه دنيا و دشمن خدا و دوستان و دشمنان اوست : امّا دشمنى دنيا با خدا اين است كه راهزن بندگان خدا در طريق عبادت است ، و به همين جهت از روزى\r\n\r\n","description":"","footnote":"\r\n[ 1 
  ] يكى از مطالبى كه در كتابهاى اخلاق اسلامى به طور گسترده مطرح شده مذمت دنيا و مال دنياست . اين گونه مطالب بر دو نوع است : يك نوع آن اصلا مربوط به اسلام نيست و از تعاليم صوفيان و گفته هاى بعضى از زاهدان است و به همين جهت در آنها در نكوهش دنيا و كناره گيرى از آن مبالغه و افراط شده است ( چنان كه مؤلف ما گاهى و تا اندازه اى تحت تأثير كتاب « احياء علوم الدين غزالى » همين موضع را دارد و نظر غزالى تقريبا همان نظر اهل تصوف است كه در مواردى با نظر اسلام سازگار و موافق نيست ) و حتى اخبارى در اين زمينه نقل شده كه صدور آنها از ناحيهء رسول اكرم ( ص ) و ائمه ( ع ) مسلَّم نيست و با موازين معتبر اسلامى سازش ندارد .\r\nو نوع ديگر سخنانى است براى اينكه حرص و علاقهء مردم به دنيا كم شود تا از شدت حرص و علاقهء به دنيا فسادى پديد نيايد نه براى اينكه مردم دنيا را به كلى رها كنند و به اصلاح و تنظيم آن نپردازند . در قرآن كريم و روايات معتبر اسلامى از دنيا و مال دنيا و دوستى دنيا مذمت شده اما نه براى اينكه يكسره از آن دست بردارند و آن را مهمل گذارند بلكه براى اينكه از آن استفادهء معتدل و صحيح كنند و در دام آن گرفتار نگردند .\r\nبراى توضيح بيشتر در اينجا مناسب دانستيم خلاصه اى از نظر اسلام دربارهء دنيا و\r\n","page_name":" 32 ","page_number":32},
  {"content":"\r\nكه آن را آفريد نظر بر آن نيفكند ، چنان كه در اخبار آمده است ( 1 )  . و امّا دشمنى دنيا با دوستان خدا به اين است كه با زيورها و جلوه ها و خرّمىهايش خود را در نظر\r\n\r\n","description":"","footnote":" ( 1 ) به زودى خبر اين معنى خواهد آمد . . \r\nمال دنيا بياوريم تا به سؤالى كه ممكن است در ذهن خلجان كند پاسخ داده باشيم ، و آن سؤال اين است كه در صورتى كه يكى از دو هدف دين اصلاح و منظم كردن دنياست چرا غالبا در دين از دنيا مذمت شده است ؟ پيش از آنكه به اين سؤال پاسخ داده شود تكرار اين نكته بجاست كه همچنانكه مؤلف ما قبلا دربارهء فضيلت گرسنگى متذكر شد چون طبع آدمى در مورد ميلها و شهوتها طرف افراط را خواستار است شرع در منع از آن مبالغه مىكند به نحوى كه جاهل مىپندارد طرف تفريط مطلوب است ، ليكن عالم در مىيابد كه مقصود حد وسط است . مثلا چون طبع آدمى نهايت سيرى را مىطلبد شرع گرسنگى را مىستايد تا در اين كشاكش كه طبع انگيزنده و شرع منع كننده است اعتدال و ميانه روى حاصل شود . اين مثال در مورد دنيا و مال دنيا و حبّ دنيا نيز صادق است .\r\nنظر اسلام دربارهء دنيا و مال دنيا : دنيا جاى زندگى و مال دنيا وسيلهء زندگى آدميان است لكن همان گونه كه جايگاه و وسيلهء زندگى است وسيلهء فريب و گرفتارى و هلاك نيز هست . آدميان از يك سو به دنيا و مال دنيا نيازمندند و در نظرشان جلوه مىكند و از سوى ديگر چون به دنبال آن مىروند تا به آن برسند دچار آفتها و صدمه هاى آن مىشوند . مفاسد و كارهاى زشت از دزدى و قتل و غارت و رشوه و ربا و دروغ و تقلب و حسد و حرص و طمع و . . . بر سر مال دنياست .\r\nبنابراين دنيا و مال دنيا كه محل و وسيلهء زندگى انسان است رسيدن يا نرسيدن به آن در زندگى و در حالات انسان مؤثر است يعنى اگر به آن برسد خود را بىنياز مىبيند و مغرور مىشود و طغيان مىكند و حالاتى مانند تكبر و طمع در او پديد مىآيد و كارهائى از قبيل تجاوز به حقوق ديگران و ستمكارى و افساد و عيّاشى از وى سر مىزند و اگر به آن نرسد دچار فقر و نوميدى و اندوه مىگردد و احساس پستى و خوارى مىكند و مرتكب كارهائى از قبيل دزدى و گدائى و فريب و خيانت و حيله و دروغ مىشود . پس از آنجا كه كسى از دنيا و مال دنيا بىنياز نيست و وقتى آن را به دست آورد از آفت و زيان ايمن نيست بايد سود و زيان آن را از هم باز شناسد .\r\n","page_name":" 33 ","page_number":33},
  {"content":"\r\nايشان مىآرايد تا صبر و شكيبائى را در كامشان تلخ سازد . و امّا دشمنى آن با دشمنان خدا به اين است كه در راه آنان دام افكنده و با مكر و فريب آنها را به كمند\r\n\r\n","description":"","footnote":"\r\nبعضى مىپندارند كه نظم و سامان و آبادانى دنيا به اين است كه مردم هر چه بيشتر به آن روى آورند و به آن اهميت بدهند ، و حال آنكه همين حالت باعث تباهى و ويرانى دنيا مىشود . زيرا در اين حالت رقابت به ميان مىآيد و ارزش هر چيز در نظر مردم بيش از اندازهء حقيقىاش جلوه مىكند و باعث گمراهى مىشود . اما اگر مردم آن را فقط به عنوان وسيله بنگرند نه هدف ، و بدانند كه در دنيا جاويد نمىمانند و لذات دنيا موجب سعادت حقيقى و هميشگى آنها نيست و حالات دنيا دستخوش دگرگونى و غير قابل اعتماد است از آفات و صدمه هاى آن محفوظ و در امان خواهند بود . دين هم براى اصلاح دنيا همين راه را پيشنهاد مىكند يعنى مردم را به حقيقتى ماوراى اين دنيا يعنى زندگى جاويدى كه بعد از زندگى دنيا خواهند داشت متوجه مىكند ، و اين منافاتى با نظم و بهبود و پيشرفت در زندگى ندارد . پيشرفت در زندگى امرى است مطلوب و سودمند ، و اين باعث داناتر شدن و استفاده از موجودات جهان به نحو بهتر است و دين هم مخالف با اين نيست . آنچه مخالف دين و عقل است اين است كه انسان دنيا ، يعنى خوردن و پوشيدن و بهره بردارى از ماديات ، را مقصد اصلى خود قرار دهد و فعاليت او صرفا براى رسيدن به اين چيزها باشد .\r\nسرچشمهء همه گرفتاريها نياز به خوراك و پوشاك و مسكن است . و ديگر گرفتاريهاى دنيوى از اينهاست و محروم ماندن از تحصيل كمالات و فهم حقايق از اينجاست . شكم چرانى و شهوترانى و تجمل پرستى و سرگرمى به زرق و برق زندگى انگيزهء دنبال اموال دنيا دويدن و آنها را به كف آوردن و بر هم نهادن و وسيلهء تفاخر و نماياندن به مردم قرار دادن است و اينها شب و روز آسايش فكر و جسم را از آدمى سلب مىكند . اگر كسى تمام فكر و همتش متوجه دستيابى به اين امور باشد و جز اين هدف و مقصود ديگرى نداشته باشد چنين كسى از هيچ كار زشتى براى رسيدن به اين مقصود رو گردان نيست و به هيچ دستور دينى و اخلاقى پايبند نخواهد بود . آن كه دچار حسد و طمع و حرص و بخل است از دروغ و فريب و ستم و خيانت و شهوترانى چه باك دارد و براى راستى و درستى و عدالت و حقپرستى چه ارجى مىنهد .\r\n","page_name":" 34 ","page_number":34},
  {"content":"\r\nخود گرفتار مىسازد و با ايشان چنان رفتار مىكند تا دلهاى آنها را به خود كشيده و مطمئن سازد آنگاه يكباره دامن خويش از دستشان مىرهاند و آنان را در حيرت\r\n\r\n","description":"","footnote":"\r\nپس آنچه دربارهء مذمت دنيا و اينكه دشمن خدا و دوستان خدا است نقل شده از اين روست كه توجه و علاقهء مردم را به دنيا كم كنند تا از آن فسادى زايش نكند نه اينكه مردم به اصلاح و تنظيم امور دنيا نپردازند . ديدگاه اسلام را دربارهء دنيا به خوبى مىتوان از آيات قرآن كريم و احاديث دريافت . در حديث است كه « دنيا براى شما آفريده شده و شما براى آخرت آفريده شده‌ايد » . و خداى تعالى در قرآن كريم مىفرمايد : « هو الذي خلق لكم ما في الارض جميعا » ( بقره ، 29 ) .\r\nپس انسان بايد دنيا را فداى خود كند نه خود را فداى دنيا و اگر كسى براى رسيدن به دنيا خوبيها را كنار گذاشت و بديها را مرتكب شد در حقيقت خود را فداى دنيا كرده است . و نيز مىفرمايد :\r\n« فمن الناس من يقول ربنا آتنا في الدنيا و ما له في الاخرة من خلاق . و منهم من يقول ربنا آتنا في الدنيا حسنة و في الاخرة حسنة و قنا عذاب النار . أولئك لهم نصيب مما كسبوا . . » ( بقره ، 200 - 202 ) « از جمله مردم كسى است كه مىگويد : خدايا در دنيا به ما بده و او را در آخرت بهره اى نيست . و از جملهء آنها كسى است كه مىگويد : پروردگارا در دنيا به ما بهرهء نيك بده و در آخرت بهرهء نيك بده و ما را از عذاب دوزخ نگه دار . آنان ، از آنچه كرده‌اند نصيبى دارند . . » .\r\nبنابراين اسلام نمىخواهد مردم دنيا را رها كنند يا مهمل گذارند يا گوشه نشينى و كناره گيرى را پيشه سازند بلكه مىخواهد كه آدمى در طلب دنيا حريص نباشد و حدودى را رعايت كند و اين حدود همان تعاليم اسلام است . شخص مسلمان نبايد به دزدى و دروغ و رشوه و معاملات نا مشروع و احتكار و ربا و بىعفتى و اسراف و مفاخره به مال دنيا و تن به ذلت و پستى دادن و حرص و طمع و بخل آلوده شود و تقوى و عفّت و قناعت و عدالت و امانت و صداقت و احسان و درستكارى و مروّت و عزت نفس را از دست بدهد .\r\nدانشمندان اسلامى براى دنيا و مال دنيا سود و زيانهائى ذكر كرده‌اند كه حاصل و نتيجه اش اين است كه انسان نبايد دنبال دنيا بدود و هر چيزى را بدست آورد و نبايد دنيا و همهء چيزش را رها سازد ، نبايد پى هر لذتى برود و نبايد هر لذتى را هم ترك كند ، بلكه بايد حد اعتدال و ميانه روى را نگه دارد و از تنعّم و تن پرورى و مفاخره به مال و افزون طلبى\r\n","page_name":" 35 ","page_number":35},
  {"content":"\r\nو پشيمانى و اندوه مىنشاند ، و از سعادت جاويد محرومشان مىسازد ، و آن فريب خوردگان بيچاره در آتش حسرت مىسوزند و از مكر و فريب آن ناله هاى سوزناك و آه هاى آتشبار مىكشند و كسى به فريادشان نمىرسد ، بلكه ندا به ايشان مىرسد :\r\n\r\n","description":"","footnote":"\r\nبپرهيزد و بداند كه كرامت و شرافت انسان به داشتن ثروت زياد نيست و آنچه باعث برترى و بزرگوارى است فهم و عقل و صفات پاك و اعمال نيك است ، كه هر كس اينها را داشته باشد شريف است خواه فقير باشد يا غنى و هر كه اينها را نداشته باشد پست است چه درويش باشد و چه توانگر .\r\nانسان مىتواند به وسيلهء مال دنيا از ذلت سؤال و از احتياج و نياز به ديگران برهد و حوائج ضرورى خود را برآورد و از لذات مشروع بهره مند شود و سلامت خود و خانوادهء خود را حفظ كند و در پى تحصيل علم و كمال برآيد و به بىنوايان كمك كند و به كارهاى خير مبادرت نمايد . اما همين مال دنيا چه بسيار كه صاحب خود را به گناه مىكشاند و وسيله براى برخوردارى انواع لذتها مىشود و همينها انسان را غرق در نعمتها و لذتها مىسازد و به آنها انس و عادت مىدهد و چون به آنها خود گرفت هر گاه از راه حلال و مشروع فراهم نشد ناچار مىگردد به خيانت و دروغ و ريا و تملق و تقلب و ديگر خوهاى بد تن دهد و از اينها دشمنىها و حسد و كينه و فسادها و معاصى ديگر پيش مىآيد .\r\nدر اسلام دستورهائى داده شده كه اگر انسان آنها را رعايت كند مىتواند از فوائد مال بهره مند شود و از ضررهايش مصون بماند . مهمترين اين دستورها عبارتند از : اول اينكه آدمى بايد هدف و مقصود از مال دنيا را بشناسد كه براى چه آفريده شده و انسان براى چه بايد آن را به دست آورد و چه اندازه بايد به آن ارزش بدهد تا چنان كه گفته شد خود را فداى مال دنيا نكند . دوم آنكه تحصيل مال از راه حلال باشد نه حرام . سوم آنكه در تحصيل مال اندازهء احتياج خود را در نظر بگيرد . و آن را مقصود اصلى قرار ندهد و همواره در تكاپوى جمع آورى و بر هم نهادن مال نباشد . چهارم آنكه در خرج كردن ميانه روى را از دست ندهد ، نه بر خود و كسان خود تنگ بگيرد و نه زياده روى و اسراف كند . پنجم آنكه مال دنيا را به قصد رفع حاجت خود و كمك به ديگران تحصيل كند نه به قصد تكبر و مفاخره .\r\nاز آنجا كه انسان به سبب هوى و هوس غالبا در معرض آنست كه از اعتدال و حدود شرع تجاوز كند - زيرا نفس آدمى را اين حالت است كه به هر كار واداشته شود هر چه در آن پيشتر رود ميل و رغبتش بيشتر مىشود و حرصش شديدتر مىگردد و هر لذت تازه اى او را به لذتى ديگر مىكشاند تا سرانجام به تبهكارى و هلاك مىافتد و به اين جهت لذات\r\n","page_name":" 36 ","page_number":36},
  {"content":"\r\n« إخْسَؤُا فيها وَلا تُكَلِّمُونِ » 23 : 108 ( مؤمنون ، 109 ) .\r\n« خفه شويد و با من سخن مگوئيد » .\r\n« اولئِكَ الَّذينَ اشْتَرَوُا الْحَياةَ الدُّنْيا بِالآخِرَةِ فَلا يُخَفَّفُ عَنْهُمُ الْعَذابُ وَلا هُمْ يُنْصَرُونَ » 2 : 86 ( بقره ، 86 ) .\r\n« اينانند كه زندگى دنيا را به بهاى آخرت خريدند ، عذابشان سبك نشود و ياريشان نكنند » .\r\nو آيات وارده در نكوهش دنيا و دوستى آن بسيار است ، و بيشتر قرآن مشتمل بر اين معنى و بازداشتن مردم از آن و دعوت به آخرت است ، بلكه مقصود از بعثت پيامبران همين است ، و چون آيات قرآن در اين باره ظاهر و بسيار روشن است نيازى به گواه گرفتن آنها نيست . بنابراين به برخى از رواياتى كه در ذمّ دنيا و دوستى آن و سرعت زوال آن رسيده اشاره مىكنيم . رسول خدا صلى اللَّه عليه و آله و سلم فرمود :\r\n« لو كانت الدّنيا تعدل عند اللَّه جناح بعوضة ما سقى كافرا منها شربة ماء » .\r\n« اگر دنيا نزد خدا به قدر بال پشه اى ارزش داشت كافر را از آن شربت آبى نمىنوشانيد » . و فرمود : « الدّنيا سجن المؤمن و جنّة الكافر »\r\n« دنيا زندان مؤمن و بهشت كافر است » .\r\nو فرمود : « من أصبح و الدّنيا أكْبَرُ همّه فليس من اللَّه في شيء ، و ألزم اللَّه قلبه أربع خصال : همّا لا ينقطع عنه أبدا ، و شغلا لا يتفرّغ منه أبدا ، و فقرا لا ينال غناه أبدا ، و أملا لا يبلغ منتهاه أبدا » .\r\n« هر كه روز را آغاز كند در حالى كه توجّه و فكر او به غير خدا باشد با خدا كارى ندارد [ 1 
  ] ، و خدا دل او را به چهار خصلت گرفتار مىسازد : غم و اندوهى كه هرگز از او جدا نشود ، و شغلى كه هرگز از آن آسوده نگردد ، و فقر و نيازى كه هيچگاه به غنا و بىنيازى نرسد ، و آرزويى كه هرگز به پايان نرسد » .\r\n\r\n","description":"","footnote":"\r\nدنيا را به آب شور تشبيه كرده‌اند كه هر چه آدمى بيشتر بياشامد تشنه تر مىشود مگر آنكه همواره مهار نفس را بكشد كه افزون طلبى نكند و به حد مشروع و متوسط قانع باشد تا ايمن و سالم بماند - از اين رو از دنيا و مال دنيا مذمت شده تا هشدارى باشد به انسان براى مراقبت از خود . م\r\n[ 1 
  ] يعنى رابطهء او با خدا گسيخته است ، يا از رحمت و رضا يا از ولايت خدا در او هيچ نيست .\r\n","page_name":" 37 ","page_number":37},
  {"content":"\r\nو فرمود : « يا عجبا كلّ العجب للمصدّق بدار الخلود و هو يسعى لدار الغرور » .\r\n« سخت در عجبم از آنكه خانهء جاويد را باور دارد و براى خانهء فريب مىكوشد » .\r\nو فرمود : « بعد از من دنيايى به شما رو خواهد آورد كه ايمان شما را مىخورد همان گونه كه آتش هيزم را مىخورد » . و فرمود : « فزون خواهى ( يا بسيار نمائى به يكديگر ) سرگرمتان كرد ، فرزند آدم مىگويد : مال من مال من ، و آيا از مال تو جز آنچه صدقه مىدهى و باقى مىماند يا مىخورى و از ميان مىبرى يا مىپوشى و كهنه مىكنى چيزى عايد تو مىشود ؟ » و فرمود : « خداى تعالى به موسى وحى كرد : هرگز به دوستى دنيا متمايل مشو ، كه هيچ گناه كبيره اى براى تو از آن بزرگتر نيست » .\r\nو فرمود : « حبّ الدّنيا رأس كلّ خطيئة »\r\n« دوستى دنيا منشأ همهء گناهان است » . و فرمود : « من أحبّ دنياه أضرّ بآخرته و من أحبّ آخرته أضرّ بدنياه فآثروا ما يبقى على ما يفنى »\r\n« هر كه دنيا را دوست دارد به آخرت خود زيان مىزند و هر كه آخرت را دوست دارد به دنياى خويش زيان مىزند ، پس آنچه را باقى است بر آنچه فانى است ترجيح دهيد » .\r\nروزى آن حضرت صلى اللَّه عليه و آله و سلم بر مزبله اى مىگذشت ، در آنجا ايستاد و فرمود :\r\n« بيائيد و دنياى خود را ببينيد » آنگاه پاره اى لباس فرسوده و استخوانى پوسيده برداشت و فرمود : « اين است دنيا » .\r\nو فرمود : « انّ اللَّه لم يخلق خلقا أبغض إليه من الدّنيا ، و انّه لم ينظر إليها منذ خلقها » .\r\n« خداوند مخلوقى كه نزد او مبغوضتر از دنيا باشد نيافريده ، و [ از بس آن را دشمن دارد 
  ] از هنگام آفرينش بر آن نظر نيفكنده » .\r\nو فرمود : « الدّنيا دار من لا دار له و مال من لا مال له ، و لها يجمع من لا عقل له ، و عليها يعادى من لا علم عنده ، و عليها يحسد من لا فقه له ، و لها يسعى من لا يقين له » .\r\n« دنيا خانهء كسى است كه خانه ندارد و مال كسى است كه مالى ندارد ، و كسى براى دنيا مال جمع مىكند كه عقل ندارد ، و كسى به جهت آن دشمنى\r\n","description":"","footnote":"","page_name":" 38 ","page_number":38},
  {"content":"\r\nمىكند كه دانش ندارد ، و كسى بر آن حسد مىبرد كه فهم و بصيرت ندارد ، و كسى براى آن مىكوشد كه يقين ندارد « .\r\nو فرمود : « هنگامى كه آدم از بهشت به زمين فرود آمد ، به او گفت : بساز براى ويران شدن ، و توليد نسل كن براى مردن » . و فرمود : « در روز قيامت مردمى را مىآورند كه اعمالشان مانند كوههاى تهامه است ، پس امر الهى مىرسد كه آنان را به جهنّم افكنند » ، بعضى پرسيدند يا رسول اللَّه آيا اينها اهل نماز بودند ؟ فرمود :\r\n« آرى اهل نماز و روزه بودند و پاره اى از شبها بيدار بودند ، و ليكن هر گاه چيزى از دنيا بر آنها عرضه مىشد خود را بر آن مىافكندند » .\r\nو فرمود : « هل منكم من يريد أنّ يذهب اللَّه عنه العمى و يجعله بصيرا ؟ ألا إنّه من رغب في الدّنيا و طال فيها أمله أعمى اللَّه قلبه على قدر ذلك ، و من زهد في الدّنيا و قصر أمله أعطاه اللَّه علما به غير تعلَّم و هدى به غير هداية » .\r\n« آيا در ميان شما كسى هست كه مىخواهد خدا كورى او را بر طرف كند و او را بينا گرداند ؟ آگاه باشيد كه هر كه به دنيا مايل شود و آرزويش در دنيا دراز باشد خداوند به هر قدر كه ميل او به دنيا بيشتر شود دلش را كور مىكند ( مىميراند ) ، و كسى كه به دنيا بىميل باشد و آرزوى خود را كوتاه كند خداوند به او علم بدون تعلَّم و هدايت بدون راهنمائى [ ديگرى 
  ] عطا خواهد كرد » .\r\nو فرمود : « فو اللَّه ما الفقر أخشى عليكم ، و لكنّى أخشى عليكم أن تبسط عليكم الدّنيا كما بسطت على من كان قبلكم ، فتنافسوها كما تنافسوها ، و تهلككم كما أهلكتهم » .\r\n« به خدا من بر شما از فقر نمىترسم بلكه مىترسم كه دنيا براى شما گسترده شود و به شما رو آورد همچنانكه به كسانى كه پيش از شما بودند رو آورد ، و به آن رغبت نمائيد و بر سر آن مسابقه دهيد همچنانكه آنان چنين كردند ، و شما را مانند آنان هلاك كند » .\r\nو فرمود : « بيشترين چيزى كه بر شما مىترسم بركاتى است كه خداوند براى شما از زمين بيرون مىآورد » ، پرسيدند بركات زمين چيست ؟ فرمود : « زهرة الدّنيا »\r\n","description":"","footnote":"","page_name":" 39 ","page_number":39},
  {"content":"\r\n« آنچه رونق دنياست ( زيورها و تجمّلهاى آن ) » .\r\nو فرمود : « دعوا الدّنيا لأهلها ، من أخذ من الدّنيا فوق ما يكفيه فقد أخذ حتفه و هو لا يشعر » .\r\n« دنيا را به اهل آن واگذاريد ، هر كه از دنيا بيش از نياز خود بگيرد هلاك خويش را گرفته و نمىداند » .\r\nو فرمود : « زود باشد كه بعد از من مردمى بيايند كه پاكيزه ترين غذاها و انواع آن را بخورند ، و زيباترين زنان را بگيرند ، و نرمترين و بهترين جامه هاى رنگارنگ را بپوشند ، و راهوارترين مركبهاى گوناگون را سوار شوند ، اينان شكمهايى دارند كه با كم سير نشوند ، و نفوسى كه به بسيار قانع نگردند ، خويشتن را وقف دنيا كرده‌اند ، صبح و شام مشغول دنيا باشند ، آن را به جاى خدا معبود خود قرار دهند و از هواى خود پيروى كنند . پس فرمانى است از محمد بن عبد اللَّه صلى اللَّه عليه و آله و سلم به هر كه آن زمان را دريابد از فرزندان شما كه پى در پى مىآيند كه بر آنان سلام نكنند و بيمارانشان را عيادت ننمايند و به مشايعت جنازه هاى آنها نروند و بزرگسالانشان را احترام و توقير نكنند ، و هر كه اينها را به جا آورد به ويرانى و نابودى اسلام كمك كرده است » .\r\nو فرمود : « مالى و للدّنيا [ و ما انا و الدّنيا 
  ] ؟ انّما مثلى و مثلها كمثل راكب سار في يوم صائف ، فرفعت له شجرة ، فقال تحت ظلَّها ساعة ، ثمّ راح و تركها » .\r\n« مرا با دنيا چه كار ؟ حكايت من و دنيا حكايت سوارى است كه در روز گرمى به زير درختى درآيد و ساعتى در سايهء آن بيارامد ( خواب نيمروز ) سپس آن را واگذارد و برود » .\r\nو فرمود : « از دنيا بپرهيزيد ، كه سحر آن از سحر هاروت و ماروت بيشتر است » .\r\nو فرمود : « بر خداست كه چيزى از دنيا بلند نشود مگر اينكه آن را پست گرداند » .\r\nو عيسى بن مريم عليه السلام فرمود : « واى بر دنيا دار چگونه خواهد مرد و آن را خواهد گذاشت ، و به آن اعتماد مىكند در حالى كه دنيا او را فريب مىدهد ، و به آن اطمينان و وثوق مىكند و حال آنكه او را خوار مىسازد ، واى بر فريبخوردگان چگونه آنچه را از آن كراهت دارند ( يعنى مرگ ) به گردنشان مىافكند ، و آنچه را\r\n","description":"","footnote":"","page_name":" 40 ","page_number":40},
  {"content":"\r\nدوست دارند از آنان جدا مىكند ، و وعده هائى كه به آنان داده شده مىآيد ، واى بر كسى كه دنيا فكر و همّ او و گناهان و لغزشها عمل و كار او باشد چگونه فردا - قيامت - به گناه خود رسوا شود « . و فرمود : » كيست كه بر امواج دريا خانه كند ؟ اين است دنياى شما ، آن را قرارگاه خود نگيريد . « و فرمود : » حبّ دنيا و آخرت در دل مؤمن پايدار و برقرار نخواهد بود چنان كه آب و آتش در يك ظرف قرار نخواهند گرفت « .\r\nخداى تعالى به موسى ( ع ) وحى فرمود كه : « اى موسى ترا با خانه اى كه جايگاه ستمكاران است چه كار اين خانهء تو نيست ، فكر و همّ خود را از آن فارغ كن و به عقل خود از آن دور باش كه بد خانه اى است ، مگر براى كسى كه در آن به عمل خير بكوشد ، اى موسى من در كمين ظالم نشسته‌ام تا حقّ مظلوم را از او بازستانم » . و نيز به او وحى كرد كه : « اى موسى به محبّت دنيا دل مبند ، كه هيچ گناه كبيره اى بدتر از آن به نزد من نخواهى آورد . » و به موسى عليه السلام به مردى گذشت كه مىگريست ، و چون بازگشت هنوز او را گريان ديد ، موسى گفت : « پروردگارا اين بندهء تو از خوف تو گريان است » . خداى تعالى به او خطاب كرد : « اى پسر عمران اگر چندان بگريد كه مخش از چشمهايش فرو افتد و آنقدر دستهايش را بلند كند كه ساقط شوند او را نخواهم آمرزيد زيرا او دنيا را دوست دارد » .\r\nشخصى از امير مؤمنان ( ع ) خواست كه دنيا را توصيف كند ، فرمود :\r\n« و ما أصف لك من دار من صحّ فيها سقم ، و من أمن فيها ندم ، و من افتقر فيها حزن ، و من استغنى فيها افتتن ، فى حلالها الحساب ، و في حرامها العقاب » .\r\n« چگونه وصف كنم خانه اى را كه سالم در آن بيمار است ، و هر كه در آن ايمن باشد پشيمان شود ، كسى كه در آن نيازمند و بينوا باشد غمگين است ، و هر كه در آن بىنياز و غنى باشد گرفتار و در فتنه است ، حلال آن را حساب و حرام آن را عقاب در پى است » .\r\nو فرمود : « انّما مثل الدّنيا كمثل الحيّة ، ما ألين مسّها و في جوفها السّمُّ النّاقع ، يحذرها الرّجل العاقل و يهوى إليها\r\n","description":"","footnote":"","page_name":" 41 ","page_number":41},
  {"content":"\r\nالصّبىّ الجاهل « .\r\n« داستان دنيا همچون داستان مار است ، كه سودن آن نرم و در درونش زهر كشنده است ، مرد عاقل از آن مىگريزد و كودك نادان به سوى آن مىگرايد » .\r\nو در وصف دنيا فرمود : « ما أصف من دار أوّلها عناء و آخرها فناء ، فى حلالها حساب و في حرامها عقاب ، من استغنى فيها فتن ، و من افتقر فيها حزن ، و من ساعاها فاتته ، و من قعد عنها أتته ، و بصر بها بصّرته ، و من أبصر إليها اعمته » .\r\n« چگونه وصف كنم خانه اى را كه اول آن رنج و آخر آن نيستى است ، حلال آن حساب و حرامش عقاب دارد ، غنى و بىنياز آن گرفتار و مفتون است ، و فقير و نيازمند آن محزون و غمگين است ، كسى كه در تحصيل آن كوشيد به آن نرسيد ، و كسى كه از طلبش باز ايستاد به او رو كرد ، كسى كه به عبرت و با ديدهء بصيرت به آن نگريست او را بينا و آگاه ساخت ، و كسى كه [ به چشم خريدارى 
  ] به آن نظر كرد او را كور گردانيد » .\r\nو در بعضى از مواعظ خود فرمود : « دست از دنيا بدار كه دوستى دنيا آدمى را كور و كر و لال مىكند و گردنها را به بند ذلَّت و خوارى مىكشد ، پس باقيماندهء عمر خود را درياب و گذشته را جبران و تدارك كن ، و فردا و پس فردا مگوى ، كه پيشينيان به سبب آرزوها و امروز و فردا كردنها هلاك شدند ، تا امر خدا - مرگ - ناگهان در رسيد در حالى كه در غفلت به سر مىبردند ، سپس آنان را بر تابوتهاشان به گورهاى تنگ و تاريك در آوردند و اهل و اولادشان به خاكشان سپردند و پا از آنان كشيدند . پس با دلى بريده از همه چيز به سوى خدا بازگشت كن . كسى كه به دنيا پشت پا زند و آن را رها كند شكسته و درمانده نشود » .\r\nو فرمود : « زنهار زندگانى دنيا شما را نفريبد ، كه دنيا خانه اى است به رنج و بلا پيچيده و به ناپايدارى و فنا شناخته شده ، و به بىوفائى وصف كرده شده ، هر آنچه در آن است رو به زوال است ، و در ميان اهل آن دست به دست مىگردد ، احوال آن پاينده نيست ، و مهمانان آن از شرّش سالم نمىمانند ، اهل دنيا در همان حال كه در فراخى و راحتى و شادىاند در بلا و غرور گرفتارند ، حالاتش\r\n","description":"","footnote":"","page_name":" 42 ","page_number":42},
  {"content":"\r\nمختلف و متزلزل و نوبتهايش زود گذر و در تغيير است ، عيش و خوشى آن نكوهيده و آسودگى در آن ناپايدار است ، ساكنانش آماج تير بلا هستند كه دنيا با پيكانهاى خود به سوى آنان مىافكند ، و به مرگ نابودشان مىكند . بندگان خدا ، بدانيد كه شما و آنچه در آن هستيد نيز در همان راهى قرار داريد كه پيش از شما كسانى در آن بودند و گذشتند ، عمرشان درازتر ، نيرو و هيبتشان بيشتر ، شهرهاشان آبادتر و آثارشان مهمتر بود ، ولى صداهاشان خاموش شد ، و اندامشان پوسيد و شهرهاشان ويران گشت و آثارشان از صفحهء روزگار بر افتاد . كاخهاى افراشته و استوار و تختها و فرشهاى گسترده بر سنگهاى محكم به تنگناى گورها و لحدها مبدّل شد ، گورهائى كه به هم نزديكند ولى ساكن آنها غريب و تنهاست . عمارتى كه اهل آن وحشت زده‌اند ، محلَّه اى كه اهل آن همه نزديك به هم و همسايگانند ولى با يكديگر رفت و آمد و انس و آميزشى ندارند ، و چگونه ميان آنان پيوند و رفت و آمد باشد و حال آنكه آسياب بلا آنها را خرد كرده و خاك و سنگلاخ آنان را خورده ، و مرگ دفتر زندگيشان را در هم نورديده ، و بعد از عيش و عشرت دست روزگار بر خاكشان نشانده ، محبوبهاشان به آنها جفا كرده و از آنان جدا شدند ، به زير خاك خانه گرفتند و به سفرى رفتند كه بازگشتى ندارد ، هيهات ، هيهات « كَلا ، انَّها كَلِمَةٌ هُوَ قَائِلُها ، وَمِنْ وَرائِهِمْ بَرْزَخٌ الى يَوْمِ يُبْعَثُونَ . » 23 : 100 ( مؤمنون ، 101 ) « هرگز ، اين سخنى است كه او گويندهء آن است ، و پشت سر آنها برزخى است تا روزى كه برانگيخته شوند » .\r\nچنان تصور كنيد كه به همان سرنوشت دچار شده‌ايد و پيك مرگ در رسيده و به آن جايگاه منتقل شده‌ايد و در خوابگاه گور تنها خفته‌ايد ، حال شما چگونه خواهد بود اگر آن امور را ببينيد ، و قبرها شكافته شود و رازها از پرده برون افتد و شما را در پيشگاه پادشاه جليل به پا دارند ، در آن وقت گوئى دلها از ترس از سينه ها پريده ، و پرده ها از جلو ديدگان برداشته شده ، و عيوب و رازهاتان آشكار گشته ، در آنجاست كه :\r\n« تُجْزى كُلُّ نَفْسٍ بِما كَسَبَتْ . » 40 : 17 ( مؤمن ، 17 )\r\n","description":"","footnote":"","page_name":" 43 ","page_number":43},
  {"content":"\r\n« هر كس را به آنچه كرده جزا و پاداش دهند » .\r\nو نيز در خطبهء ديگرى فرمود : « شما را سفارش مىكنم كه تقوا داشته باشيد و دنيائى را كه رهاتان خواهد كرد رها كنيد ، هر چند كه رها كردن آن را دوست نداريد ، دنيائى كه بدنهاى شما را كهنه و پوسيده خواهد كرد ، در حالى كه مىخواهيد جوان و تازه بماند ، داستان شما و دنيا حكايت آن مردمى است كه در حال سفرند و راهى را مىپيمايند ، گويى كه آن را به پايان برده‌اند و يا به نشانه و هدفى كه مىخواستند رسيده‌اند ، چه بسيار كه كسى به راهى مىرود تا به منظور و غايت خود برسد و نمىرسد ، و چه بسيار كه كسى آرزومند است در دنيا بماند و حال آنكه بيش از يك روز از دنيا نصيب ندارد ، و بسا طلب كننده اى كه با شتاب آن را مىجويد تا اينكه از آن جدا مىگردد ، پس از سختى و رنج دنيا فغان و زارى نكنيد كه سپرى مىشود ، و از متاع و نعمتهاى آن شاد و مسرور نباشيد كه رو به زوال و فنا دارد ، از طالب دنيا در شگفتم كه مرگ جويا و در پى اوست ، و غافلى كه خدا از او غافل نيست » .\r\nحضرت سجّاد عليه السلام فرمود : « انّ الدّنيا قد ارتحلت مدبرة ، و انّ الآخرة قد ارتحلت مقبلة ، و لكلّ واحدة منهما بنون ، فكونوا من ابناء الآخرة و لا تكونوا من أبناء الدّنيا ، الا و كونوا من الزّاهدين فى الدّنيا الرّاغبين في الآخرة ، ألا انّ الزاهدين في الدّنيا اتّخذوا الأرض بساطا و التّراب فراشا و الماء طيبا ، و قرّضوا من الدّنيا تقريضا ، ألا و من اشتاق إلى الجنّة سلا عن الشّهوات ، و من أشفق من النّار رجع عن المحرّمات ، و من زهد في الدّنيا هانت عليه المصائب ، ألا انّ للَّه عبادا كمن رأى أهل الجنّة في الجنّة مخلَّدين ، و كمن رأى أهل النّار في النّار معذّبين ، شرورهم مأمونة ، و قلوبهم محزونة ، أنفسهم عفيفة ، و حوائجهم خفيفة ، صبروا اياما قليلة ، فصاروا بعقبى راحة طويلة ، أمّا اللَّيل فصافّون أقدامهم ، تجرى دموعهم على خدودهم ، و هم يجأرون إلى ربّهم ، يسعون في فكاك رقابهم ، و أمّا النّهار فحلماء علماء بررة أتقياء كأنّهم القداح ، قد براهم الخوف من العبادة ، ينظر إليهم النّاظر فيقول :\r\n","description":"","footnote":"","page_name":" 44 ","page_number":44},
  {"content":"\r\nمرضى ، و ما بالقوم من مرض ، أم خولطوا ، فقد خالط القوم أمر عظيم من ذكر النّار و ما فيها . «\r\n« دنيا پشت كرده مىرود و آخرت روى آورده مىآيد و هر يك از اين دو را فرزندانى است ، شما از فرزندان آخرت باشيد و از فرزندان دنيا نباشيد ، و آگاه باشيد كه از زاهدان در دنيا و راغبان به آخرت باشيد . بدانيد كه زاهدان در دنيا زمين را بستر خود گرفتند و خاك را فرش و آب را آشاميدنى گواراى خود قرار دادند و خويشتن را از دنيا بريدند . آگاه باشيد كه هر كه مشتاق بهشت است از شهوتها فراموش مىكند ، و هر كه از دوزخ مىترسد از محرّمات رو گردان است ، و كسى كه در دنيا زهد ورزد مصيبتها بر او آسان مىشود . بدانيد كه خدا را بندگانى است كه گويى بهشتيان را در بهشت جاودان و دوزخيان را در دوزخ گرفتار عذاب مىبينند ، مردم از شرّ آنها در امانند ، دلهاشان محزون و جانهاشان عفيف ، حاجاتشان سبك و اندك است ، چند روزى صبر كردند و به راحت طولانى آخرت رسيدند .\r\nامّا شبانگاه گامهايشان براى عبادت صف كشيده و اشكهاشان بر رخسار جارى است و به پروردگار خويش پناه مىبرند و براى رهائى خود از آتش دوزخ مىكوشند .\r\nو امّا چون روز در آيد به حلم و علم و نيكى و تقوا رفتار مىكنند ، در لاغرى مانند چوب تير از خوف خدا و عبادت تراشيده شده‌اند ، هر كه به آنها بنگرد گويد :\r\nبيمارند ، و حال آنكه بيمارى ندارند ، يا گويند عقلشان پريشان شده و ديوانه‌اند ، در صورتى كه پريشانى ايشان از امر عظيمى است كه ياد آتش دوزخ و آنچه در آن است آنان را مشغول ساخته است « .\r\nو نيز فرمود : « ما من عمل بعد معرفة اللَّه - عزّ و جلّ - و معرفة رسوله - صلى اللَّه عليه و آله - أفضل من بغض الدّنيا ، فانّ لذلك لشعبا كثيرة ، و للمعاصى شعبا . فأوّل ما عصى اللَّه به الكبر معصية ابليس حين أبى و استكبر و كان من الكافرين . ثمّ الحرص ، و هي معصية آدم و حوّاء حين قال اللَّه - عزّ و جلّ - لهما :\r\n« فَكُلا مِنْ حَيْثُ شِئْتُما وَلا تَقْرَبا هذِه الشَّجَرَةَ فَتَكُونا مِنَ الظَّالِمينَ » 7 : 19 .\r\n( اعراف ، 19 )\r\n","description":"","footnote":"","page_name":" 45 ","page_number":45},
  {"content":"\r\nفأخذا ما لا حاجة بهما إليه ، فدخل ذلك على ذرّيّتهما إلى يوم القيامة ، و ذلك أنّ أكثر ما يطلب ابن آدم ما لا حاجة به إليه ، ثمّ الحسد ، و هو معصية ابن آدم حيث حسد أخاه فقتله ، فتشعّب من ذلك حبّ النّساء ، و حبّ الدّنيا ، و حبّ الرّئاسة ، و حبّ الرّاحة ، و حبّ الكلام ، و حبّ العلوّ و الثّروة ، فصرن سبع خصال ، فاجتمعن كلَّهنّ في حبّ الدّنيا . فقال الأنبياء و العلماء - بعد معرفة ذلك - : حبّ الدّنيا رأس كلّ خطيئة ، و « الدّنيا دنياءان :\r\nدنيا بلاغ و دنيا ملعونة « .\r\n« هيچ عملى بعد از معرفت خداى عزّ و جلّ و معرفت رسولش بهتر از بغض دنيا نيست ، و اين را شعبه هاى بسيار است ، و گناهان نيز شعبه ها دارد . نخستين چيزى كه سبب نافرمانى خدا شد تكبّر ، نافرمانى شيطان ، بود هنگامى كه سرپيچى و گردنكشى كرد و از كافران شد . سپس حرص و آن گناه آدم و حوّا بود وقتى كه خداى عزّ و جلّ به آنان فرمود : » از هر چه خواهيد بخوريد ولى به اين درخت نزديك مشويد كه ستمكار خواهيد بود « .\r\nپس آدم و حوا چيزى را كه بدان نياز نداشتند گرفتند و اين خصلت تا قيامت در نسلشان رخنه كرد ، و از اين رو بيشتر چيزهايى كه آدميزاد مىجويد به آن نياز ندارد . بعد از آن حسد است كه گناه فرزند آدم ( قابيل ) بود زمانى كه به برادرش ( هابيل ) حسد برد و او را كشت . و از اين نافرمانيها دوستى زنان و دوستى دنيا و جاه طلبى و راحت طلبى و حبّ سخن گفتن و حبّ سرورى و ثروت منشعب گشت ، و اينها هفت خصلت است كه همگى در دوستى دنيا گرد آمده‌اند . و به همين جهت پيامبران و دانشمندان - بعد از شناخت اين مطلب - گفتند : دوستى دنيا سر هر خطاست ، و دنيا دو گونه است : دنياى رساننده [ به طاعت خدا و سعادت آخرت 
  ] و دنياى ملعون ( كه موجب دورى از رحمت خداست ) « .\r\nو امام باقر عليه السلام به جابر فرمود : « يا جابر إنّه من دخل قلبه صافى خالص دين اللَّه شغل قلبه عمّا سواه . يا جابر ما الدّنيا و ما عسى أن تكون الدّنيا ؟ هل هي الا طعام أكلته ، أو ثوب لبسته ،\r\n","description":"","footnote":"","page_name":" 46 ","page_number":46},
  {"content":"\r\nاو امراة اصبتها ؟ يا جابر إنّ المؤمنين لم يطمإنّوا إلى الدّنيا ببقائهم فيها ، و لم يأمنوا قدومهم الآخرة . يا جابر الآخرة دار قرار ، و الدّنيا دار فناء و زوال ، و لكن أهل الدّنيا أهل غفلة ، و كأنّ المؤمنين هم الفقهاء أهل فكرة و عبرة لم يصمّهم عن ذكر اللَّه - جلّ اسمه - ما سمعوا بآذانهم ، و لم يعمهم عن ذكر اللَّه ما رأوا من الزّينة بأعينهم ففازوا به ثواب الآخرة كما فازوا بذلك العلم « [ 1 
  ] .\r\n« اى جابر هر كس دين صافى خالص خداوند به دلش در آيد ، دلش از غير او تهى خواهد گشت . اى جابر دنيا چيست و چه مىتواند بود ؟ مگر دنيا غير از خوراكى است كه بخورى يا جامه اى كه بپوشى يا زن و همسرى كه به او برسى ؟ اى جابر مؤمنان به ماندن در دنيا اطمينان نكردند ، و از واردشدن به آخرت ايمن نشدند . اى جابر آخرت خانهء بقا و قرار و دنيا خانهء فنا و نابودى است . ولى اهل دنيا غافلند و گويى مؤمنانند كه داراى فهم و بصيرت و اهل فكر و عبرتند . آنچه با گوشهاى خود شنوند آنان را از ياد خدا - جلّ اسمه - كر نكند و هر زيورى كه با ديدگان خود ببينند از ياد خدا كورشان نكند ، پس به پاداش آخرت رسيدند ، چنان كه به اين دانش رسيدند » .\r\nامام صادق عليه السلام فرمود « مثل الدّنيا كمثل ماء البحر ، كلَّما شرب منه العطشان ازداد عطشا حتى يقتله »\r\n« دنيا مانند آب درياست كه تشنه هر چه بيشتر از آن بنوشد تشنگيش زياد مىشود تا او را بكشد » .\r\nو فرمود : از مناجاتهاى خداى عزّ و جلّ با موسى عليه السلام اين بود كه :\r\n« يا موسى لا تركن إلى الدّنيا ركون الظَّالمين و ركون من اتّخذها أبا و أمّا . يا موسى لو وكلتك إلى نفسك لتنظر لها إذن لغلب عليك حبّ الدّنيا و زهرتها . يا موسى نافس في الخير أهله و استبقهم إليه ، فانّ الخير كاسمه ، و اترك من الدّنيا ما بك الغنى عنه ، و لا تنظر عينك إلى كلّ مفتون بها و موكَّل إلى نفسه ، و\r\n\r\n","description":"","footnote":"\r\n[ 1 
  ] حديث را از روى كافى در باب ذمّ دنيا تصحيح كرديم . حديث چنين آغاز مىشود :\r\n« جابر گويد : خدمت امام باقر ( ع ) رسيدم . حضرت فرمود : اى جابر به خدا كه اندوهگينم ، عرض كردم : قربانت گردم ، غم و اندوه شما چيست . . . » تا آخر حديث .\r\n","page_name":" 47 ","page_number":47},
  {"content":"\r\nاعلم أنّ كلّ فتنة بدؤها حبّ الدّنيا ، و لا تغبط أحدا بكثرة المال ، فانّ مع كثرة المال تكثر الذّنوب لواجب الحقوق ، و لا تغبطنّ احدا برضى النّاس عنه حتّى تعلم انّ اللَّه راض عنه ، و لا تغبطنّ مخلوقا بطاعة النّاس له ، فانّ طاعة النّاس له و اتّباعهم ايّاه على غير الحقّ هلاك له و لمن تبعه « .\r\n« اى موسى به دنيا تكيه مكن ( يا دل مبند ) مانند تكيه كردن ( يا دل بستن ) ستمكاران و تكيه كردن ( يا دل بستن ) كسى كه آن را پدر و مادر خود قرار داده . اى موسى اگر تورا به خودت واگذارم كه به آن بنگرى دوستى دنيا و زيور آن بر دلت چيره خواهد شد . اى موسى در كار خير با اهلش مسابقه گذار و پيشى گير ، زيرا كار خير مانند اسمش [ نيك و ستوده 
  ] است ، و از دنيا آنچه را بدان نيازى ندارى رها كن ، و به فريفتگان دنيا و به خود واگذاشتگان چشم مدوز ، و بدان كه آغاز هر فتنه اى حبّ دنياست و به مال زياد هيچ كس غبطه مخور ، كه مال بسيار مايهء گناه بسيار است زيرا حقوق واجب آن بسيار است . و به خشنودى مردم از كسى غبطه مبر تا بدانى كه خدا از او خشنود است ، و به حال مخلوقى كه مردم از او اطاعت مىكنند غبطه مخور ، زيرا پيروى و اطاعت مردم از او به غير حق موجب هلاك او و پيروان اوست . » و چون خدا موسى و هارون را به سوى فرعون فرستاد به ايشان وحى فرمود : « اگر بخواهم چندان زينت و زيور به شما مىدهم كه وقتى فرعون آن را ديد عجز و بيچارگى خود را دريابد ولى من اين را بر شما نمىپسندم و دنيا و زيور آن را از شما دور مىسازم ، و با همهء دوستان خود چنين مىكنم ، و نعمتهاى دنيا را از آنان دور مىكنم همچنانكه شبان مهربان گوسفندان خود را از جاى خطرناك و موقع هلاك دور مىكند ، و ايشان را از خوشى و عيش و نوش بر حذر مىدارم همچنانكه چوپان مهربان شترش را از جايگاههاى فريب و خطر دور نگه مىدارد ، و اين نه از آن است كه آنان نزد من پست و بىارزشند بلكه بدان جهت است كه نصيب خود را از كرامت من به كمال رسانند . اولياء من به فروتنى و خشوع و خوف و تقوا براى من ، آراسته‌اند » .\r\nو امام كاظم عليه السلام فرمود : « قال ابو ذرّ - رحمه اللَّه - : جزى اللَّه الدّنيا عنّى مذمّة به قدر رغيفين من الشّعير ، أتغذّى بأحدهما و أتعشّى بالآخر ،\r\n","description":"","footnote":"","page_name":" 48 ","page_number":48},
  {"content":"\r\nو بعد شملتى الصّوف ، أتّزر بإحداهما و أتردّى بالأخرى « .\r\n« ابو ذر - رحمه اللَّه - گفت : خداوند به دنيا از طرف من جزاى مذموم بودنش را داده است كه روزى مرا به قدر دو قرص نان جو كه يكى را صبحانه و ديگرى را شام خود سازم و دو پارچهء پشمين كه يكى را شلوار و ديگرى را ردا كنم قرار داده است » .\r\nلقمان به فرزند خود گفت : « پسرم دنياى خود را به آخرت به فروش تا از هر دو سود برى ، و آخرتت را به دنيا مفروش تا از هر دو زيان كنى . » و نيز به فرزند خود گفت : « پسرم دنيا دريائى است عميق كه مردم بسيارى در آن غرق شدند ، كشتى تو در اين دريا بايد تقواى خداوند - عز و جل - و كالاى آن ايمان و بادبانش توكَّل بر خدا باشد ، شايد نجات يا بى . » و گفت : « اى فرزند پيش از تو مردمان براى اولاد خود اموال گرد كردند امّا نه مال برايشان باقى ماند و نه فرزندانشان . و تو بنده اى مزدور هستى ، ترا كارى فرموده‌اند و مزدى به تو وعده داده‌اند كار خود را درست انجام ده و مزد خويش را تمام بستان ، و در اين دنيا همچون گوسفندى مباش كه در سبزه زارى افتد و از آن چندان بخورد تا فربه گردد و فربهىاش سبب كشتنش شود ، و لكن دنيا را به منزلهء پلى قرار ده كه بايد از آن بگذرى و آن را پشت سر گذارى و هرگز به آن باز نخواهى گشت ، دنيا را واپس بيفكن و آن را آباد مكن ، كه تو را به آن امر نفرموده‌اند ، و بدان كه فردا كه تو را در پيشگاه خدا - عز و جل - بدارند از چهار چيز از تو خواهند پرسيد : جوانى خود را در چه صرف كردى ، و عمر خود را در چه به پايان بردى ، و مالت را از كجا آوردى و آن را در چه راه خرج كردى ، پس خود را آمادهء اين بازخواست كن و پاسخ آن را فراهم ساز ، و غم آنچه از دنيا از دستت مىرود مخور ، كه اندك دنيا بقا و دوامى ندارد ، و بسيارش از بلا و آسيب ايمن نيست ، پس احتياط از دست مده و در كار خود بكوش ، و پردهء [ غفلت 
  ] از چهره ات بردار ، و به كار نيك پروردگارت روى آور ، و در دل خود تجديد توبه كن ، و پيش از آنكه [ مرگ 
  ] قصد تو كند و حكم تو در رسد و بين تو و خواسته ات جدائى افتد از فرصت و فراغ خود هر چه زودتر بهره گير » .\r\nيكى از حكما گفته است : « دنيا خانهء خراب و ويرانى است ، و ويرانتر از آن\r\n","description":"","footnote":"","page_name":" 49 ","page_number":49},
  {"content":"\r\nدل آن كس است كه به عمارت آن پردازد ، و بهشت سراى عمران و آبادى است ، و آبادتر از آن دل كسى است كه به آبادى آن كوشد « . و يكى ديگر از حكما گويد :\r\n« دنيا براى كسى است كه آن را رها كند و آخرت براى كسى حاصل است كه آن را بجويد » . و يكى از ايشان گفته است : « هيچ چيز از دنيا به دست تو نمىآيد مگر اينكه پيش از تو به دست ديگران بوده و بعد از تو نيز از آن ديگران خواهد بود ، و چيزى از دنيا به تو نمىرسد مگر شام شبى و چاشت بامدادى ، پس خود را براى يك خوردن به هلاكت ميفكن ، در دنيا چنان باش كه گويى روزه اى و با آخرت افطار كن ، كه سرمايهء دنيا هوى و هوس است و سود آن دوزخ » .\r\nيكى از زاهدان بزرگ گويد : « دنيا بدنها را كهنه و فرسوده و آرزوها را نو و تازه مىكند ، مرگ را نزديك و خواهشها و آرزوها را دور مىسازد ، هر كه بر آن دست يابد به محنت و تعب افتد ، و هر كه آن را از دست دهد به رنج و سختى گرفتار شود . » و يكى از ايشان گفته است : « در دنيا هيچ چيز نيست كه تورا شاد و خشنود كند مگر اينكه در كنارش چيزى هست كه تورا غمگين و ناخشنود كند . » و ديگرى گفته است : « جان آدميزاد از دنيا بيرون نمىرود مگر اينكه سه حسرت با خود دارد : از آنچه جمع كرده سير نشده ، و به آرزوهاى خود نرسيده ، و توشهء نيك براى جائى كه به آن وارد مىشود فراهم نكرده است » .\r\nحكيمى گفته است : « دنيا بود و من در آن نبودم ، و خواهد بود و من در آن نخواهم بود ، پس چگونه دل به آن بندم ؟ عيش آن ناگوار و صافىاش تيره و تار است ، اهل آن از آن بيمناك كه چه وقت نعمت از دستم در رود يا كدام روز حادثه و بلائى به سرم فرود آيد يا مرگم فرا رسد . » و عارفى گفته است : « دنيا دكان شيطان است ، از دكان او چيزى بر ندارى كه به تعقيب تو آيد و آن را از تو باز ستاند . » ديگرى گفته است : « اگر دنيا طلاى فانى و آخرت سفال باقى بودى ، عاقل سفال باقى را بر طلاى فانى اختيار كردى ، و حال آنكه آخرت طلاى باقى و دنيا از سفال فانى پستتر است » .\r\nو روايت است كه « بنده چون دنيا را بزرگ بدارد در روز قيامت نگهش مىدارند و مىگويند : اين كسى است كه آنچه را خدا كوچك شمرده بزرگ\r\n","description":"","footnote":"","page_name":" 50 ","page_number":50},
  {"content":"\r\nشمرده است . « و نيز روايت شده است كه : » چون پيغمبر اكرم ( ص ) مبعوث شد ، سپاه ابليس گرد او جمع شده گفتند : خدا پيغمبرى برانگيخته و امّتى براى او قرار داده ، شيطان گفت : آيا امّت او دنيا را دوست خواهند داشت ؟ گفتند : آرى گفت : اگر دنيا را دوست بدارند باكى نيست كه ديگر بتپرستى نكنند ، من روز و شب آنان را از سه راه به كار مىدارم : به دست آوردن مال به غير حق ، و خرج كردن آن در غير حق ، و انفاق نكردن آن در راه حق ، و همهء بديها به دنبال اينها مىآيد « .\r\nو روايت است كه : « خداى تعالى به يكى از پيغمبران خود وحى كرد : از دشمنى و دشمن داشتن حذر كن كه از چشم من مىافتى ، آنگاه نعمت دنيا را بر تو فراوان مىريزم » .\r\nيكى از صحابه گفته است : « هيچ كس صبح نمىكند مگر اينكه در دنيا مهمان است ، و مالش عاريه است ، مهمان رفتنى و كوچ كننده است و عاريه پس دادنى است » .\r\nديگرى گفته است : « خداوند دنيا را سه بخش كرد : بخشى براى مؤمن و بخشى براى منافق و بخشى براى كافر است . پس مؤمن توشه بر مىگيرد ، و منافق به زيور و زينت كردن مىپردازد ، و كافر از آن بهره و لذت مىستاند . » و گفته‌اند : « هر كه به دنيا رو آورد آتش دنيا او را بسوزاند تا خاكستر شود ، و هر كس به آخرت رو آورد آتش دنيا او را صافى كند و همچون زر خالص و سره گردد كه سود دهد ، و كسى كه به خداى سبحان رو كند آتش توحيد او را بسوزاند ، و گوهرى شود كه ارزش آن بىحد و بىاندازه است » .\r\nو نيز گفته‌اند : « عاقلان سه گروهند : يكى آن كه دنيا را رها كرده پيش از آنكه دنيا او را رها كند ، و دوم آن كه قبر خود را آباد كند پيش از آنكه به آنجا وارد شود ، و سوم آنكه خدا را از خود راضى كند پيش از آنكه او را ملاقات كند » .\r\nيكى از اميران شخصى را كه عمر او به بيش از صد سال رسيده بود دربارهء دنيا پرسيد ، گفت : « چند سالى بلا و سختى و چند سالى آسانى و راحتى ، روزى در برابر روزى و شبى در برابر شبى ، يكى به دنيا مىآيد و يكى از دنيا مىرود ، اگر كسى زاده نمىشد خلق از ميان مىرفت و اگر كسى نمىمرد دنيا بر مردم آن\r\n","description":"","footnote":"","page_name":" 51 ","page_number":51},
  {"content":"\r\nتنگ مىشد . امير گفت : از من چيزى بخواه ، گفت : مىخواهم كه عمر گذشته‌ام را به من باز دهى ، و اجل مرگ را از من دور كنى ، گفت : توانائى اين را ندارم ، گفت : پس مرا به تو حاجتى نيست « .\r\nو اخبار و آثار در مذمّت دنيا و محبّت آن و سرعت زوال و بىاعتبارى آن و دربارهء هلاك هر كه آن را بجويد و به آن رغبت ورزد و دربارهء ضديّت آن با آخرت بيش از حد شمار است ، و سخنانى كه از امامان معصوم ما و بخصوص سرور ما امير مؤمنان - صلوات الله عليهم اجمعين - وارد شده براى مردم زاهد كافى است . و هر كه در خطبه ها و مواعظ على عليه السلام چنان كه در نهج البلاغه و غير آن مذكور است ملاحظه و تأمّل كند پستى و زبونى دنيا براى او آشكار خواهد شد . و داستان سؤال و جواب ميان جبرئيل و نوح در چگونگى ناپايدارى و زوال دنيا مشهور است ، و حكايت گذشتن عيسى روح اللَّه بر قريه اى كه اهل آن از دوستى دنيا هلاك شده بودند معروف است . ( 1 )  و چون آفات دنيا بسيار است و دنيا در نزد خداوند حقير و پست است آن را براى هيچ يك از دوستان خود نپسنديده ، و آنان را از شرور و مفاسد آن بر حذر داشته است . ايشان هم دل از آن بر كندند و در دنيا زاهد پيشه كردند و به اعتدال و ميانه روى از آن بهره گرفتند و اضافه را از پيش [ به آخرت 
  ] فرستادند ، به قدر كفايت از آن برخوردار شدند و لهو و غفلت را ترك كردند ، از جامه به آنچه ساتر عورت باشد پوشيدند و از طعام به اندازهء رفع گرسنگى خوردند . دنيا را ناپايدار و فانى و آخرت را پايدار و باقى ديدند ، و از اين رو از دنيا ره توشه اى گرفتند ، دنياى خود را ويران و آخرت را آبادان ساختند ، به آخرت با چشم دل نگريستند و دانستند كه به زودى آن را خواهند ديد ، پس دلها را به سوى آن گسيل داشتند چون دانستند كه به زودى با بدنهاى خود به آنجا كوچ خواهند كرد . زمانى كوتاه صبر كردند و به راحت و نعمت جاويد رسيدند .\r\n","description":"","footnote":" ( 1 ) در « كافى » در باب حب دنيا از امام صادق ( ع ) بتمامى ذكر شده است . . ","page_name":" 52 ","page_number":52},
  {"content":"\r\n\r\nفصل 3 پستى صفات دنيا\r\nبدان كه دنيا را صفات و حالاتى پست است كه در هر صفتى آن را به چيزى مانند كرده و مثال زده‌اند :\r\nمثال آن در سرعت زوال و فنا و بىثباتى مانند گياهى است كه آب باران بر آن ببارد و سر سبز و خرّم گردد سپس خشك و زرد شود و باد آن را پراكنده سازد .\r\nيا به منزلى تشبيه كرده‌اند كه در آن فرود آيند و ساعتى بعد از آنجا كوچ كنند ، يا به پلى مثال زده‌اند كه بايد از آن گذشت و بر آن درنگ نكرد .\r\nو در خصوص اينكه خيال و وهمى بيش نيست و اصل و حقيقتى ندارد به سايه ها و خيالات و خواب تشبيه كرده‌اند ، كه آدمى در خواب خواسته هاى خود را مىبيند و چون بيدار مىشود هيچ چيز با او نيست .\r\nو در دشمنى و هلاك كردن دنيا اهلش را ، آن را به زنى مثل زده‌اند كه خود را براى دلربائى مىآرايد و چون وقت نكاح فرا رسد سر آنان را مىبرد .\r\nروايت شده است كه : « براى عيسى عليه السلام حقيقت دنيا مكشوف شد ، او را در چهرهء پيره زنى دو موى ( سياه و سپيد ) كه دندان پيشين او شكسته ولى خود را به انواع زيور زينت كرده ديد ، به او گفت : چند شوى گرفته اى ؟ گفت : از شمار بيرون است ، پرسيد : همه مردند يا همه طلاقت دادند ؟ گفت : بلكه همگى را كشتم ، عيسى عليه السلام گفت : بدا به حال همسران آينده ات كه چگونه از گذشتگان عبرت\r\n","description":"","footnote":"","page_name":" 53 ","page_number":53},
  {"content":"\r\nنمىگيرند ؟ چگونه آنان را هلاك مىكنى و آنها از تو حذر نمىكنند ؟ « و در مخالفت ظاهر دنيا با باطنش گفته‌اند كه دنيا مانند پيرزنى است كه ظاهر خود را زينت دهد تا مردم را بفريبد ، و چون نقاب از چهره اش بردارند و بر باطنش آگاه شوند زشتيهايش آشكار شود .\r\nروايت است كه : « دنيا را در روز قيامت به صورت پيرزنى دو موى كبود چشم گراز دندان كريه منظر زشت چهره بياورند و در برابر خلايق نمايش دهند و به آنان گويند : آيا اين را مىشناسيد ؟ مردم گويند از شناختن اين به خدا پناه مىبريم آنگاه به آنان گويند كه اين دنيائى است كه به آن فخر مىفروختيد ، و به واسطهء آن قطع رحم مىكرديد و به يكديگر حسد مىبرديد ، سپس دنيا را به دوزخ مىافكنند ، و دنيا فرياد مىكشد كه خدايا دوستان و پيروان من كجايند ؟ و خداى عزّ و جلّ مىفرمايد : دوستان و پيروانش را به او ملحق كنيد » .\r\nو در كوتاهى عمر دنيا براى هر شخصى نسبت به گذشتهء ازلى و آيندهء ابدى او گفته‌اند كه مانند يك گام بلكه كمتر از آن است نسبت به سفرى طولانى و حتّى نسبت به مسافت زمين كه بىنهايت بيش از آن است . و هر كه دنيا را با اين ديده ببيند دل به آن نمىبندد ، و باكى ندارد كه اين چند روزه چگونه مىگذرد در تنگى و سختى يا در فراخى و آسودگى ، بلكه خشتى بر خشتى نمىگذارد . سرور پيامبران صلى اللَّه عليه و آله و سلم از دنيا رفته در حالى كه خشتى بر خشتى و نيى بر نيى ننهاد . روزى يكى از اصحاب را ديد كه خانه اى از گچ مىساخت ، فرمود : « كار را از اين شتابانتر مىبينم » . و عيسى عليه السلام به همين معنى اشاره كرده است كه گفت : « دنيا پلى است ، از آن بگذريد و بر آن عمارت مكنيد » .\r\nو دنيا را در نرمى ظاهر و خشونت باطن به مار تشبيه كرده‌اند كه پوستش نرم و هموار و زهرش كشنده است .\r\nو دنيا را در كمى آنچه از آن نسبت به گذشته باقى مانده به جامه اى مانند كرده‌اند كه سراپا دريده شده و به نخى آويخته است ، و نزديك است آن نخ نيز پاره شود .\r\nو كمى دنيا را نسبت به آخرت تشبيه كرده‌اند به اينكه آدمى انگشت خود را\r\n","description":"","footnote":"","page_name":" 54 ","page_number":54},
  {"content":"\r\nدر دريا فرو برد و بيرون آورد ، دنيا آن قدر رطوبتى است كه به انگشت باقى ماند .\r\nو دنيا را از اين لحاظ كه دلبستگى و علاقه اى از آن به دلبستگى و علاقهء ديگر مىكشاند تا آدمى را به هلاكت افكند به آب دريا تشبيه نموده‌اند كه تشنه هر اندازه بيشتر بنوشد تشنه تر شود تا او را هلاك كند .\r\nو در اينكه حرص بر دنيا آدمى را به گرفتارى و هلاك مىكشاند آن را به كرم ابريشم مانند كرده‌اند كه هر چه بيشتر بر خود مىتند بيرون شدنش دشوارتر مىگردد تا اينكه از گرفتارى بميرد .\r\nو در صعوبت خلاصى از دنيا بعد از گرفتارى به پىآمدهاى بد آن و در محال بودن آلوده نشدن به كثافتهاى آن اهل دنيا را به كسى تشبيه كرده‌اند كه بخواهد در آب رود و پايش تر نشود .\r\nو دنيا را در طراوت و خرّمى اول آن و كثافت و پليدى آخرش به خوراكى مثل زده‌اند كه هر چه لذيذتر و چربتر است ثقل آن كثيفتر و متعفّنتر است .\r\nهمچنين هر شهوتى از شهوات دنيا كه مرغوبتر و مطبوعتر است در وقت مرگ فتنهء آن بزرگتر و كراهت آن شديدتر و اذيّت آن بيشتر است ، و اين حال در دنيا مشهود است . زيرا هر چه محبّت و دلبستگى به آن بيشتر و التذاذ به وجود آن افزونتر باشد مصيبت و درد و رنج و ماتم در فراق آن شديدتر است ، چنان كه كسى كه خانه و مالش به غارت رفته و زن و فرزندش از او گرفته شده درد و رنج و غم او بيشتر است از كسى كه خويشاوند دورى را از دست داده . پس هر چه وجودش محبوبتر و لذت بخشتر است فقدانش سختتر و تلختر است ، و مرگ چيزى جز مفارقت و از دست دادن دنيا نيست .\r\nو در برخوردارى از نعمتهاى دنيا و درد و رنجى كه بعد از فراق و جدائى از آن پديد مىآيد دنيا را مثل زده‌اند به خانه اى كه كسى آماده ساخته و طبقى از طلا نهاده و بر آن گلها و بخور معطَّر قرار داده و مردم را دعوت كرده كه يكايك به ترتيب به خانه در آيند و هر يك آن را ببيند و آن گلها و رياحين را ببويد و براى ديگرانى كه بعد مىآيند بگذارد و برود نه اينكه آن گلها را بردارد و با خود ببرد . حال اگر شخصى وارد شود و اين رسم را نداند و گمان كند كه آنها را به او بخشيده‌اند و به\r\n","description":"","footnote":"","page_name":" 55 ","page_number":55},
  {"content":"\r\nآنها دل ببندد و از آن خود پندارد ، وقتى مىخواهد از آنجا بيرون رود آنها را از او مىگيرند و او دلتنگ و اندوهناك مىشود . امّا كسى كه به رسم صاحبخانه آشناست از آنها بهره مىگيرد و سپاس مىگويد و آنها را با خشنودى و طيب خاطر باز پس مىدهد و از آن خانه با شادى بيرون مىرود . همچنين كسى كه سنّت خدا را در دنيا شناخت ، دانست كه آنجا مهمانخانه اى است كه براى مسافران آماده شده تا از آن بهره گيرند و براى مسافران آينده بگذارند و خود روانهء مقصد شوند بىآنكه به آن دل بندند و هنگام فراق و جدائى از آن گرفتار مصيبت و اندوهى بزرگ شوند . و هر كه از سنّت خدا در دنيا نادان است مىپندارد كه دنيا ملك اوست و به آن دل مىبندد ، و چون دنيا را از او بازستانند محنت و مصيبت او سخت و شديد مىشود .\r\nو در فريب خوردن مردم به دنيا و ضعف ايمانشان به گفتار خداى تعالى در بر حذر داشتن آنان از دنيا و شرور و مفاسد آن ، دنيا را به بيابان بىپايانى تشبيه كرده‌اند كه مردمى بىزاد و توشه در آن راه گم كرده و سرگردان مانده‌اند و به هلاك خود يقين كرده‌اند ، كه در اين ميان مردى به ايشان رسد و گويد : اگر شما را به باغهاى سبز و آب خوشگوار راهنمائى كنم چه مىكنيد ؟ گويند : تو را در هيچ چيز نافرمانى نمىكنيم . آنگاه از آنان عهد و پيمان گيرد و ايشان را به آب گوارا و باغهاى سر سبز برساند ، و در آن تا هنگامى كه خدا بخواهد درنگ كنند ، سپس به آنان گويد : كوچ كنيد گويند : به كجا ؟ گويد : به آبى كه مانند اين آب نيست و به بستانهائى كه غير از اين باغهاست . بيشترشان گويند : ما زندگيى بهتر از اين نمىخواهيم ، و از او سرپيچى كنند . و گروهى - كه در اقلَّيّتاند - گويند :\r\nمگر شما عهد و پيمان نبستيد كه اين مرد را نافرمانى نكنيد ، و حال آنكه او در نخستين گفتار خود راستگو بود و به وعدهء خود وفا نمود ؟ به خدا او در اين گفتار نيز صادق است . پس اين گروه به دنبال او به راه افتند تا آنان را به آب و باغهائى كه به مراتب بهتر از اوّلى است برساند ، ولى اكثريّت از او تخلَّف كنند و در آنجا بمانند تا گرفتار دشمن شوند كه بعضى را كشته و بعضى را اسير كند .\r\n","description":"","footnote":"","page_name":" 56 ","page_number":56},
  {"content":"\r\n\r\nدنباله تشبيهات دنيا و اهل آن\r\nيكى از حكما حال انسان و فريفتگى وى را به دنيا و غفلت او را از مرگ و وقايع هولناك بعد از آن و فرو رفتن در لذات زودگذر فانى را كه آميخته به رنجها و ناملايمات است به شخصى تشبيه كرده كه در چاهى به ريسمانى آويخته و در ته چاه اژدهائى بزرگ دهان گشوده منتظر سقوط اوست تا او را فرو برد . و در بالاى آن چاه دو موش سفيد و سياه پيوسته آن ريسمان را مىجوند و از بريدن آن آنى درنگ نمىكنند ، و آن شخص با اينكه اژدها را مىبيند و بريدن ريسمان را مشاهده مىكند ، به اندكى عسل كه به ديوار چاه با خاك آميخته و زنبورها بر آن گرد آمده‌اند سرگرم شده و مشغول ليسيدن آن گشته و لذت مىبرد و با آن زنبورها بر سر آن زد و خورد مىكند و همهء حواس او به آن متوجّه است و هيچ التفاتى به بالا و پائين خود ندارد . در اين مثل ، چاه همان دنياست ، و ريسمان عمر آدمى است ، و اژدهاى دهن گشوده مرگ است ، و دو موش شب و روزند كه ريسمان عمر انسان را مىجوند ، و عسل آميخته به خاك لذتهاى دنياست كه به كدورتها و درد و رنجها آلوده است ، و زنبورها اهل دنيا هستند كه بر آن گرد آمده مزاحم يكديگرند .\r\nعارفى دنيا و اهل آن را ، در اشتغال به لذايذ و سرگرمىهاى آن و غفلت از آخرت و حسرتهاى عظيمى كه بعد از مرگ دارند ، كه به سبب فرو رفتن در لذتهاى پست دنيا از نعمتهاى بهشت محروم شده‌اند ، تشبيه كرده است به مردمى كه در كشتى نشسته و به جزيره اى برسند ، و كشتيبان به آنان گوشزد كند كه براى قضاى حاجت به آنجا در آيند و از درنگ و ماندن در آن بپرهيزند و بدانند كه كشتى به زودى حركت خواهد كرد .\r\nپس مسافران كشتى در اطراف جزيره پراكنده شوند ، بعضى كار خود را انجام دهند و زود به كشتى باز گردند و جائى وسيع و موافق خواست خود بگيرند و آسوده بنشينند . و جمعى به تماشاى گلها و درختها و سنگها مشغول شوند و به\r\n","description":"","footnote":"","page_name":" 57 ","page_number":57},
  {"content":"\r\nنغمه هاى پرندگان گوش فرا دهند ، سپس خطر رفتن كشتى را به ياد آورند و به سرعت خود را به كشتى برسانند و جاى تنگى به دست آورند . امّا بعضى با اينكه خطر رفتن كشتى به خاطرشان مىآيد به سبب دلبستگى به پاره اى از سنگها و گلها و ميوه هاى آن جزيره نمىتوانند از آنها بگذرند . بنابراين بارى سنگين از آنها با خود برداشته و به كشتى برند ولى در كشتى جاى بسيار تنگى بيابند كه با زحمت بسيار خود را جاى دهند و چون جا براى بار خود پيدا نمىكنند ناچار آن را بر دوش خود مىنهند و و بال گردن خود مىسازند و از آوردن آنها پشيمان مىشوند ولى جائى براى افكندن آنها نمىيابند . امّا بعضى ديگر چنان مشغول تماشاى جزيره شوند به طورى كه در آغاز خطر رفتن كشتى و هشدار كشتيبان را فراموش كنند تا اينكه سرانجام به خود آيند و با بار سنگينى كه از سنگها و گياهان جزيره برداشته‌اند به سوى كشتى بر گردند ولى وقتى به كنار دريا رسند كه كشتى رفته باشد يا اصلا جايى در كشتى نيابند و ناگزيرند در آنجا بمانند .\r\nو بعضى چنان سرگرم مشاهدهء جزيره و آنچه در آن است مىشوند كه يكسره كشتى و سفر را از ياد مىبرند و به سبب فرو رفتن در خوردن ميوه ها و آشاميدنىها و تفرّج در ميان گلها و درختها اصلا هيچ ندائى به گوششان نمىرسد . كشتى مىرود و آنان بدون توجّه به خطر تنها ماندنشان و رفتن كشتى در آنجا پراكنده مىشوند ، بعضى از آنها گرفتار مارها و عقربها و بعضى طعمهء درندگان مىگردند و بعضى در گل و لاى فرو رفته مىميرند و بعضى از ندامت و حسرت و غصّه و گرسنگى هلاك مىشوند .\r\nو امّا آنان كه با بارى گران كه از جزيره آورده‌اند به كشتى رسيدند از غم حفظ آنها و ترس از تباه شدن آنها و تنگى جا به ستوه آيند و پس از زمانى كوتاه آنچه از گلها و ميوه ها كه آورده‌اند پژمرده و گنديده شود و رنگ خوش سنگها دگرگون گردد و بوى تعفّن فراورده ها آنان را آزار دهد در حالى كه از افكندن آنها به دريا ناتوانند زيرا كه جزئى از بدنشان شده است ، و وقتى به وطن رسند كه بيماريها و دردها آنان را فرا گرفته و پس از مدتى رنج و بيمارى در آغوش مرگ قرار گيرند .\r\n","description":"","footnote":"","page_name":" 58 ","page_number":58},
  {"content":"\r\nو امّا كسانى كه دير به كشتى رسيده و به تنگى مكان دچار شدند تا در كشتى هستند در زحمت و رنجند لكن بعد از رسيدن به وطن از سختى بيرون مىآيند و به راحت و آسايش نائل مىشوند . و كسانى كه از آغاز به كشتى درآمدند و جاى وسيع و راحت يافتند هيچ رنجى نبينند و سالم به وطن مىرسند .\r\nاين است مثال احوال اصناف اهل دنيا در اشتغال به لذتها و بهره هاى زودگذر و فراموش كردن وطن حقيقى و غفلت از سرانجام كار . و چقدر ناروا و زشت است كه انسان عاقل بصير در دام سنگها و گياهان زمين افتد و به آنها دل بندد با اينكه مىداند كه هنگام مرگ از آنها جدا مىگردد و حساب آنها و بال او خواهد شد .\r\n","description":"","footnote":"","page_name":" 59 ","page_number":59},
  {"content":"\r\n\r\nفصل 4 سرانجام حبّ و بغض دنيا\r\nبدان كه به هنگام مرگ چيزى انسان را به سعادت و قرب حق تعالى نمىرساند مگر صفاى دل ، يعنى پاكى از پليديها و آلودگىهاى دنيا ، و داشتن حبّ خدا و انس به ياد او ، و صفا و پاكى دل به دست نمىآيد مگر از راه خوددارى و بازداشتن نفس از شهوات دنيا ، و حب خدا جز به معرفت ، و معرفت جز به دوام فكر ، و انس جز به كثرت ياد خدا و مداومت بر آن حاصل نمىشود . و اين سه صفت است كه آدمى را نجات مىدهد و پس از مرگ او را به سعادتها مىرساند و اينها باقيات صالحاتند .\r\nامّا پاكى و صفاى دل از آلودگىهاى دنيا سپرى است بين بنده و عذاب خدا ، چنان كه در خبر وارد شده است : « اعمال بنده از او حمايت و دفاع مىكنند ، پس اگر عذاب از طرف پاها آيد نماز شب مىآيد و آن را از او دفع مىكند ، و اگر از سوى دستها آيد صدقه مىآيد و آن را از او دفع مىكند . . . » تا آخر حديث .\r\nو امّا حب و انس به خدا ، بنده را به لذت مشاهده و لقاء نائل مىسازد و اين سعادت بلافاصله در پى مرگ رخ مىنمايد تا آنگاه كه او را به بهشت در آورد ، پس قبر او باغى از باغهاى بهشت خواهد بود ، و چگونه صاحب اين صفات سه گانه بعد از مرگ به نهايت بهجت و لذّت مشاهدهء جمال حق نرسد ، و قبرش باغى از باغهاى جاودانى نباشد ، و حال آنكه او را جز آن محبوب يگانه نبوده ، و موانع دنيوى او را از انس به مداومت ياد خدا و مطالعهء جمال او باز مىداشت ، و با مرگ آن عوائق\r\n","description":"","footnote":"","page_name":" 60 ","page_number":60},
  {"content":"\r\nكنار رفت و روح از زندان تن آزاد گشت و پردهء بين او و محبوبش برداشته شد ، و شاد و مسرور و سالم از موانع و ايمن از فراق به آستان قدس كبريائىاش گام نهاد ؟ و چگونه دوستدار دنيا هنگام مرگ گرفتار عذاب نباشد و حال آنكه محبوبى جز دنيا نداشته و اكنون آن را قهرا از او مىگيرند و بين او و دنيا حايل مىافكنند ، و راههاى بازگشت به آن بسته مىشود ؟ مرگ نابودى نيست ، بلكه جدائى و فراق از وابستگىهاى دنيا و وارد شدن بر خداست . بنابراين سالك راه آخرت بر وسائل و اسباب تحصيل اين سه صفت مواظبت خواهد كرد ، و آنها ذكر و فكر و عملى است كه او را از شهوات دنيا جدا سازد و دنيا را مبغوض او گرداند و او را از آن ببرد . و اين همه ممكن نيست مگر به صحّت بدن ، و تندرستى جز با خوراك و پوشاك و مسكن تأمين نمىشود و هر يك از اينها به اسبابى چند نياز دارد ، پس هر كه از اينها به همين قدر براى آخرت بر گيرد از اهل دنيا و وابسته به آن نخواهد بود و دنيا براى او كشتزار آخرت خواهد بود . و اگر اينها را به قصد تنعّم و تنپرورى و لذت جوئى فرا گيرد از دنيا داران و خواستاران لذت آن است . ولى ميل و رغبت به لذات و بهره هاى دنيا دو گونه است يكى آنكه صاحب خود را به عذاب الهى در آخرت مىكشاند ، و آن را حرام نامند و ديگر آنكه حايل و مانع بين او و مراتب عالى مىشود و باعث طول حساب مىگردد و اين قسم حلال خوانده شده است . و انسان آگاه و بصير مىداند كه طول معطَّلى در عرصات قيامت به جهت محاسبه نيز عذابى است ، و هر كه تحت محاسبه و بازپرسى و چون و چرا قرار گيرد در عذاب است ، و از اين رو رسول خدا صلى اللَّه عليه و آله و سلم فرمود : « فى حلالها حساب و في حرامها عقاب »\r\n« در حلال دنيا حساب است و در حرام آن عقاب . » بلكه اگر محاسبه هم نباشد ، همان از دست رفتن درجات عاليه در بهشت و آن حسرتها و ندامتها كه به سبب لذات پست و كوچك و ناپايدار ، به قيمت محروميّت از آن درجات ، بر دل انسان وارد مىشود خود عذابى سخت است .\r\nو آنچه اين حقيقت را براى تو روشن مىكند حال تست در دنيا هر گاه امثال و اقران خود را ببينى ، كه به سعادتهاى دنيوى از تو پيشاند كه چگونه دل تو از حسرتى كه بر آنها دارى ناآرام و اندوهگين است با اينكه مىدانى كه سعادتها و\r\n","description":"","footnote":"","page_name":" 61 ","page_number":61},
  {"content":"\r\nمراتب دنيوى ناپايدار و بىبقا و آميخته به كدورتهاست . پس حال تو چگونه خواهد بود آنگاه كه سعادتهائى را از دست بدهى كه افكار و اذهان اهل روزگار از بيان و وصف عظمت آن و از رسيدن به نهايت آن ناتوان باشند ؟ و هر كه در دنيا نعمتى به او رسد ، اگر چه به شنيدن آواز پرنده اى باشد يا به تماشاى سبزه زارى يا به نوشيدن آب خنك و گوارائى ، همين مقدار از بهرهء او در آخرت مىكاهد ، و او را در معرض بازخواست و پاسخگوئى در مىآورد كه در آن ذلَّت و ترس و بيم و خطر و شرمگينى و انكسار و مشقّت و بىتابى انتظار هست ، و اين همه مايهء نقصان بهره و برخوردارى است .\r\nپس دنيا - كم و زيادش ، حلال و حرامش - ملعون ( سبب دورى از خدا ) است ، مگر آنچه انسان را بر تقواى الهى كمك كند ، كه اين اندازه از دنيا به شمار نمىرود ، و هر كه معرفتش قويتر و كاملتر باشد اجتنابش از نعمتهاى دنيا بيشتر و شديدتر است ، تا آنجا كه عيسى عليه السلام چون سر بر سنگى نهاد و خوابيد ابليس بر او نمودار شد و گفت : به دنيا رغبت نمودى ، سپس آن سنگ را دور افكند . و حتّى سليمان عليه السلام هنگام پادشاهى مردم را از غذاهاى لذت بخش اطعام مىكرد و خود نان جو مىخورد ، و بدين طريق سلطنت را وسيلهء امتحان و سختگيرى بر خود قرار داد ، كه صبر و خويشتن دارى با وجود طعامهاى لذيذ بسى دشوار است . و از اين رو بود كه خداى تعالى دنيا را از پيامبر ما صلى اللَّه عليه و آله و سلم دور كرد چنان كه روزها را به گرسنگى به سر مىبرد و از شدّت گرسنگى سنگ بر شكم مىبست . و به همين جهت خداوند انواع محنت و بلا را بر انبيا و اولياء خود فرو ريخت و هر كه درجهء عاليتر داشت بلا و محنتش افزونتر بود . اين همه از نظر لطف و منّت نهادن بر آنان بود ، تا در آخرت بهره شان وافرتر و مراتب قربشان بيشتر باشد . همچنانكه پدر مهربان فرزند را از خوردن طعامهاى لذيذ باز مىدارد و گاه او را به فصد و حجامت وا مىدارد ، و اين از راه مهربانى و محبّت است نه از بخل و مضايقه بر او .\r\nاز آنچه گفتيم دانسته شد كه هر چه از خدا نيست از دنياست و هر چه براى خداست از دنيا نيست . بنابراين آنچه در دنياست بر سه گونه است :\r\nاول - آنچه نمىتوان تصور كرد كه براى خدا باشد بلكه در صورت و در\r\n","description":"","footnote":"","page_name":" 62 ","page_number":62},
  {"content":"\r\nمعنى از دنياست ، اينها عبارتند از انواع معاصى و محرّمات و اقسام تنعّم و لذّت جوئى به مباحات ، و اين است آن دنيائى كه مطلقا مذموم است .\r\nدوم - آنچه صورتش از دنياست ، مانند خوردن و خوابيدن و نكاح و مانند اينها ، و ممكن است در معنى و حقيقت براى خدا باشد . بنابراين ممكن است مقصود از آن لذت نفس باشد ، در اين حال در معنى و در صورت از دنياست و ممكن است مقصود از آن استعانت و كسب نيرو براى تقوا باشد ، كه در اين حال در معنى براى خداست هر چند در صورت از دنياست . رسول خدا صلى اللَّه عليه و آله و سلم فرمود :\r\n« من طلب من الدّنيا حلالا مكاثرا مفاخرا لقى اللَّه و هو عليه غضبان ، و من طلبها استعفافا عن المسألة و صيانة لنفسه جاء يوم القيامة و وجهه كالقمر ليلة البدر . »\r\n« هر كه از دنيا حلال آن را بجويد امّا به اين قصد كه مال دنيا را زياد كند و به آن وسيله بزرگى بفروشد خدا بر او خشمگين خواهد بود ، و هر كه براى حفظ آبرو و خوددارى از سؤال و بىنيازى از مردم آن را طلب كند در روز قيامت با چهره اى تابان مانند ماه شب چهارده خواهد آمد . » [ 1 
  ] سوم - آنچه صورت آن براى خداست ، ولى معنى و حقيقت آن ممكن است يا براى خدا باشد يا براى دنيا . چنان كه ترك شهوات و تحصيل علم و عمل طاعات و عبادات هر گاه انگيزه اى جز امر خدا و درك سعادت اخروى نداشته باشد در صورت و ظاهر و در معنى و باطن براى خداست ، و اصلا از دنيا نيست . و اگر مقصود از آنها حفظ مال و منصب و شهرت به زهد و ورع و خواستن قبول و پسند مردم باشد در حقيقت و معنى از دنياست اگر چه به صورت گمان رود كه براى خداست .\r\n\r\n","description":"","footnote":"\r\n[ 1 
  ] اين حديث را مىتوان مقياس و ميزان جامع براى نظر اسلام دربارهء دنيا و مال دنيا دانست . م .\r\n","page_name":" 63 ","page_number":63},
  {"content":"\r\n\r\nو از آنهاست :\r\nمالدوستى\r\nمالدوستى از شاخه هاى دنيا دوستى است ، زيرا دوستى دنيا شامل دوستى هر لذت زودرس و عاجل است ، و مال يكى از اجزاء دنياست ، چنان كه جاه يكى ديگر از آنهاست ، و متابعت شهوت شكم و فرج يكى ديگر ، و انتقام جوئى به حكم غضب و حسد يكى ديگر ، و تكبّر و برترى جوئى يكى ديگر .\r\nبالجمله ، دنيا اجزاء بسيار دارد كه همهء آنها در اين جمعند كه حظَّ و بهرهء عاجل و نقد دارد . بنابراين آفات دنيا شاخه ها و نواحى بسيار و گسترده دارد ، و ليكن بزرگترين آفات دنيا كه متعلَّق به قوهء شهويّه است مال است ، زيرا هر موجود زنده اى به آن محتاج است و از آن بىنياز نيست . پس در نبودن آن فقر پديد مىآيد و فقر در آستانهء كفر است ، و در بودن آن ( غنا و ثروت ) سركشى و طغيان دست مىدهد كه سرانجامش جز خسران نيست .\r\nبنابراين مال از فوائد و آفاتى خالى نيست ، و فوائدش از منجيات و آفاتش از مهلكات است . و تشخيص و تمييز خير و شرّ آن از مشكلات است ، زيرا از فقدان آن صفت فقر پديد مىآيد و از وجود آن صفت غنا حاصل مىشود ، و اين هر دو صفت حالاتى است كه مورد امتحان و آزمايش انسان است .\r\nامّا فاقد مال ممكن است دو حالت داشته باشد : قناعت و حرص ، كه يكى ستوده و پسنديده است و ديگرى نكوهيده و ناپسند . و حريص ( آزمند ) دو حالت دارد : يكى آنكه حرصش براى كسب و حرفه و صنعت است و به مال كسى چشم نمىدوزد و حرص خود را با كار و از دسترنج خود كامياب مىسازد ، ديگر آنكه\r\n","description":"","footnote":"","page_name":" 64 ","page_number":64},
  {"content":"\r\nطمع در مال مردم دارد . حرص هر دو مذموم است امّا حالت دومى از اولى بدتر است .\r\nغنى و ثروتمند نيز دو حالت دارد : يكى بخل و امساك و ديگرى بذل و انفاق ، كه اوّلى به دو مذموم و دومى خوب و پسنديده است . بذل و انفاق هم دو گونه است : اسراف و ميانه روى ، كه اوّلى مذموم و دومى ممدوح است .\r\nو اينها امورى هستند متشابه ( مورد اشتباه ) كه فهميدن آنها دشوار است ، و ناگزير ابتدا بايد آنها را شناخت و هر يك را از ديگرى تميز داد ، سپس خوبها و پسنديده هاى آنها را گرفت و بدها و ناپسندهاى آنها را رها كرد ، تا از شرور و مفاسد و فتنه هاى مال نجات و رستگارى يافت . و از اينجاست كه يكى از بزرگان گفته است : مال و نقدينه مانند عقرب است ، كه اگر در بند كردنش را خوب ندانى آن را مگير ، زيرا اگر تورا بگزد زهرش كشنده است . پرسيدند در بند كردنش چيست ؟ گفت : از حلال به دست آوردن و در جاى سزاوار و حقّش به كار بردن .\r\n","description":"","footnote":"","page_name":" 65 ","page_number":65},
  {"content":"\r\n\r\nفصل 5 مذمت مال\r\nدر قرآن و احاديث مذمّت مال و بدى دوستى آن آشكار است ، خداى سبحان مىفرمايد :\r\n« يا ايُّهَا الَّذينَ آمَنُوا لا تُلْهِكُمْ امْوالُكُمُ وَلا اوْلادُكُمْ عَنْ ذِكْرِ الله وَمَنْ يَفْعَلْ ذلِكَ فَأولئِكَ هُمُ الْخاسِرُونَ . » 63 : 9 ( منافقون ، 9 ) « اى كسانى كه ايمان آورده‌ايد اموالتان و فرزندانتان شما را از ياد خدا غافل نسازد و كسانى كه چنين كنند آنها زيانكارند » .\r\nو مىفرمايد : « وَاعْلَمُوا انَّما أَمْوالُكُمْ وَاوْلادُكُمْ فِتْنَةٌ . » 8 : 28 ( انفال ، 28 ) « بدانيد كه اموال و فرزندانتان باعث فريفته شدن دلها و وسيلهء آزمايشاند » .\r\nو فرمود : « الْمَالُ وَالْبَنُونَ زينَةُ الْحَياةِ الدُّنْيا » 18 : 46 . ( كهف ، 47 ) « مال و فرزندان زيور زندگى دنياست » .\r\nو رسول خدا صلى اللَّه عليه و آله و سلم فرمود : « حبّ المال و الشّرف ينبتان النّفاق ، كما ينبت الماء البقل . »\r\n« دوستى مال و بزرگى ( جاه ) نفاق را مىروياند همچنانكه آب گياه را مىروياند » .\r\nو فرمود : « ما ذئبان ضاريان أرسلا في زريبة غنم بأكثر فسادا من حبّ المال و الجاه في دين الرّجل المسلم . »\r\n« دو گرگ درنده كه در آغل گوسفندان در آيند زيان و فسادشان بيش از زيان و فساد دوستى مال و جاه براى دين مرد مسلمان\r\n","description":"","footnote":"","page_name":" 66 ","page_number":66},
  {"content":"\r\nنيست « .\r\nو فرمود : « شرّ أمّتى الأغنياء »\r\n« بدترين امّت من مالداران توانگرند » .\r\nو فرمود : « خداى تعالى مىفرمايد : اى پسر آدم مال من از آن من است . و آيا تو از مالت جز آنچه صدقه داده اى و گذرانده اى ، يا خورده اى و از ميان برده اى ، يا پوشيده اى و پوشانده اى چيزى براى تو هست ؟ » و فرمود : « دوستداران فرزند آدم سه چيز است : يكى تا هنگام قبض روح با اوست و آن مال است ، و يكى ديگر تالب گور دنبال اوست و او اهل و خانوادهء اوست ، و سوم تا محشر همراه اوست و آن عمل اوست » .\r\nو فرمود : « در قيامت صاحب مالى را مىآورند كه خدا را دربارهء آن اطاعت كرده و مال او در پيش روى اوست ، و چون به صراط مىرسد هر گاه رفتن بر او مشكل شود مالش به او مىگويد : بگذر كه تو حق خدا را در من ادا كردى . سپس دنيا دارى را مىآورند كه خدا را اطاعت ننموده و مالش نزد اوست ، و چون بخواهد از صراط بگذرد و رفتن نتواند مال او گويد : واى بر تو چرا حق خدا را در من نپرداختى ؟ و پيوسته چنين خواهد بود تا به عذاب و جهنّم افتد و هلاك شود » .\r\nو فرمود : « دينار و درهم كسانى را كه پيش از شما بودند هلاك كرد و شما را نيز هلاك خواهد كرد » .\r\nو فرمود : « هر امّتى را گوساله اى است ، و گوسالهء اين امّت دينار و درهم است » .\r\nو فرمود : « در روز قيامت مردى را بياورند كه از حرام مال جمع كرده و در حرام صرف كرده ، فرمان آيد كه او را به دوزخ برند . و ديگرى را بياورند كه از حلال مال جمع كرده و در حرام مصرف نموده ، فرمان رسد كه او را به دوزخ برند .\r\nو مردى ديگر را بياورند كه از حرام مال جمع كرده و در حلال خرج نموده ، خطاب آيد كه او را نيز به جهنّم برند . ديگرى را بياورند كه از حلال مال گرد آورده و در حلال صرف كرده خطاب رسد كه بايست ، شايد در طلب اين مال به يكى از فرايض و واجبات خود قصور كرده اى مثلا نماز را از وقتش تأخير انداخته اى و در چيزى از ركوع و سجود و وضوء آن كوتاهى نموده اى ، عرض كند : نه پروردگارا مال را از حلال به دست آوردم و در حلال خرج كردم ، و چيزى از واجبات فرو گذار\r\n","description":"","footnote":"","page_name":" 67 ","page_number":67},
  {"content":"\r\nنكردم . به او گويند : شايد اين مال را وسيلهء فخر فروشى و مباهات در مركبى يا لباسى مصرف كرده اى ، پاسخ دهد : نه خداوندا آن را وسيلهء فخرفروشى و مباهات قرار ندادم . خطاب رسد : شايد حقّ يكى از كسانى را كه امر كردم به آنها بدهى از خويشاوندان و يتيمان و مسكينان و راه گذاران ادا نكرده باشى ، گويد : نه پروردگارا حقّ هيچ يك از كسانى را كه امر فرمودى ضايع نكردم ، در اين وقت اين صاحبان حق مىآيند و با او مخاصمه مىكنند و مىگويند : پروردگارا ، مال به او عطا كردى و او را توانگر ساختى و در ميان ما قرار دادى و به او امر كردى كه به ما بدهد . اگر توانست از عهدهء مخاصمه برآيد و معلوم شود كه حقّ آنان را داده و چيزى از فرائض از او ضايع نشده و در چيزى فخر فروشى و مباهات نكرده ، خطاب رسد : بايست و شكر نعمتى را كه به تو ارزانى داشتم از آنچه خورده اى و آشاميده اى و لذتى كه برده اى به جاى آور . . . و بدين سان همواره مورد سؤال و محاسبه است [ 1 
  ] « .\r\nپس اى برادر كاش درمىيافتيم كه اگر كسى كه كارى جز حلال نكرده و همهء واجبات را به جا آورده ، و همهء حقوق الهى را ادا نموده ، با اين دقّت به محاسبهء او مىرسند ، حال امثال ما چگونه خواهد بود كه در فتنه هاى دنيا غرقيم و به شبهات و شهوات و زيورهاى آن آلوده و سرگرميم ، آه كه چه بزرگ است مصيبت ما و چه عظيم است بليّهء ما و چه بسيار است حسرت و ندامت ما نمىدانيم كه دنيا با ما چه مىكند و فردا در پيشگاه خداوند قهّار چگونه از عهدهء جواب بر خواهيم آمد .\r\nو از بيم اين خطر است كه يكى از اصحاب پيامبر صلى اللَّه عليه و آله و سلم گفت : « خشنود نيستم كه روزى هزار دينار از حلال به دست آورم و در راه اطاعت خدا خرج كنم با\r\n\r\n","description":"","footnote":"\r\n[ 1 
  ] سند اين روايت و اينكه از چه كتابى است ذكر نشده و صحّت و اعتبار آن معلوم نيست . اين كه در قيامت از كيفيت به دست آوردن و خرج كردن مال ، به نحوى كه خدا مىداند سؤال خواهد شد پذيرفته است . اما عبارات آخر روايت كه اگر شخص از عهدهء محاسبه برآيد بايد باز هم بايستد تا شكر نعمت بگزارد و همواره مورد سؤال و محاسبه باشد روايت را ضعيف مىنمايد . م .\r\n","page_name":" 68 ","page_number":68},
  {"content":"\r\nاينكه آن كسب مرا از نماز جماعت باز ندارد « ، به او گفتند : خدا تورا رحمت كند ، چرا ؟ گفت : » مىخواهم از ايستادن و محاسبهء روز قيامت بىنياز باشم ، آنجا كه خداوند مىفرمايد : « بندهء من از كجا آوردى و در چه چيز خرج كردى ؟ » پس سزاوار هر مؤمنى اين است كه خود را به دنيا آلوده نسازد و به قدر كفاف خرسند باشد ، و اگر نزد او زيادتى هست براى خود پيش فرستد ، كه اگر بعد از او بماند برايش مفسده ها و آفتها خواهد داشت . روايت است كه : « مردى به پيامبر اكرم صلى اللَّه عليه و آله عرض كرد : اى رسول خدا ، چرا من مرگ را دوست ندارم ؟ فرمود :\r\nآيا مالى اندوخته دارى ؟ گفت : بلى يا رسول اللَّه ، فرمود : مال خود را پيش از خود بفرست ، زيرا دل مؤمن همراه مال اوست ، اگر پيش فرستد دوست دارد كه به آن ملحق شود ، و اگر بگذارد مىخواهد با آن باشد « .\r\nامير مؤمنان عليه السلام درهمى در دست گرفت و فرمود : « تا از دست من نروى براى من سودى ندارى » .\r\nو روايت است كه « نخستين بار كه دينار و درهم ( زر و سيم ) سكَّه زده شد ابليس آنها را برداشت و بر روى خود نهاد و بوسيد و گفت : هر كه شما را دوست دارد حقّا بندهء من است » .\r\nعيسى عليه السلام گفت : « به اموال اهل دنيا منگريد ، كه برق اموال آنان نور ايمان شما را از ميان مىبرد » . و يكى از بزرگان گفته است : « دو مصيبت براى بنده در مالش هنگام مرگ هست كه اولين و آخرين مانند آنها را نشنيده‌اند » ، پرسيدند : آن دو مصيبت كدامند ؟ گفت : « يكى آنكه همهء مال را از او مىگيرند ، و ديگر آنكه از همهء آن بازخواست مىشود » .\r\nو همهء آنچه در مذمّت مال اندوزى و ثروتمندى و ستايش فقر و سبكبارى وارد شده - چنان كه قسمتى از آن بيايد - و همهء آنچه در مذمّت دنيا رسيده - چنان كه قسمتى از آن گفته شد - مذمّت مال را نيز فرا مىگيرد ، زيرا مال بزرگترين ركن دنياست .\r\n","description":"","footnote":"","page_name":" 69 ","page_number":69},
  {"content":"\r\n\r\nفصل 6 نكوهش و ستايش مال چگونه با هم سازگارند\r\nبايد دانست كه همچنانكه آيات و اخبار در مذمّت مال رسيده در ستايش آن نيز آيات و اخبارى وارد شده ، و خداوند در مواضعى آن را خير ناميده است ، مانند :\r\n« . . . إنْ تَرَكَ خَيْرا الْوَصِيَّةُ . . . » 2 : 180 ( بقره ، 180 ) « . . . اگر خير ( مالى ) به جاى مىگذارد وصيّت كند . . » .\r\nو در مقام بر شمردن نعمتها و نيكىهاى خود مىفرمايد :\r\n« وَيُمْدِدْكُمْ بِأمْوالٍ وَبَنينَ وَيَجْعَلْ لَكُمْ جَنّاتٍ وَيَجْعَلْ لَكُمْ أَنْهارا » 71 : 12 ( نوح ، 12 ) « و شما را به اموال و فرزندان يارى مىكند و برايتان بهشتها و جويبارها پديد مىآورد » . و رسول خدا صلى اللَّه عليه و آله و سلم فرمود : « نعم المال الصّالح للرّجل الصّالح »\r\n« چه نيك است مال شايسته براى مرد شايسته » . و همهء اخبارى كه در ثواب و پاداش صدقه و مهمانى و سخاوت و حج و ديگر چيزهايى كه وصول به آنها جز به مال ممكن نيست در واقع ستايش مال است .\r\nو نحوهء جمع و سازش ميان آيات و اخبار مدح كننده و ذم كنندهء مال اين است كه : مال گاهى وسيلهء رسيدن به مقصود صحيح يعنى سعادت اخروى است ، زيرا وسائل وصول به آن در دنيا سه چيز است : فضائل نفسانى ، و فضائل بدنى ، و فضائل خارجى كه وابسته به مال است . و گاهى وسيلهء رسيدن به مقاصد فاسد است ، كه مانع انسان\r\n","description":"","footnote":"","page_name":" 70 ","page_number":70},
  {"content":"\r\nاز علم و عمل است . بنابراين مال نسبت به اين دو هدف ستوده و نكوهيده است . و آيات و اخبارى كه دلالت بر ذمّ آن مىكند بر اين صورت كه وسيله براى مقاصد فاسد است حمل مىشود ، و آنچه دلالت بر مدح آن مىكند بر اين صورت كه وسيله براى مقاصد صحيح است حمل مىشود . و چون طبع آدمى به پيروى از شهوات ، كه راهزن او در سير به سوى خداست ، مايل است و مال و ثروت هموار كنندهء راه شهوات و آلت و وسيلهء آنهاست ، زائد بر قدر كفايت آن خطرى بزرگ در بردارد ، و بدين جهت انبياء و اولياء از شرّ آن به خدا پناه مىبردند ، تا آنجا كه پيامبر ما صلى اللَّه عليه و آله فرمود : « اللَّهمّ اجعل قوت آل محمّد كفافا »\r\n« خدايا روزى آل محمّد را به قدر كفاف ده » . و گفت : « اللَّهمّ أحينى مسكينا و أمتنى مسكينا »\r\n« پروردگارا مرا در زندگى مسكين دار و مسكين بميران » .\r\n","description":"","footnote":"","page_name":" 71 ","page_number":71},
  {"content":"\r\n\r\nفصل 7 مفاسد و فوائد مال\r\nاز آنچه گفته شد روشن است كه مال مانند مار است كه در آن هم زهر است و هم پادزهر ( ترياق دافع زهر ) . مفاسد آن زهر است و فوائد آن پادزهر .\r\nهر كه آن دو را بشناسد مىتواند از شرّ مال احتراز نمايد و از خير آن بهره مند شود .\r\nو در بيان اين مطلب مىگوئيم : مفاسد مال يا دنيوى است يا دينى و اخروى .\r\nمفاسد دنيوى آن رنجها و زحمتهائى است كه مالداران و ثروتمندان به آنها گرفتارند از ترس و بيم ، و غم و اندوه ، و پريشانى خاطر ، و بد حالى ، و رنج در كسب اموال و نگهدارى آن ، و دفع كيد بدخواهان و ستمكاران و غير اينها .\r\nو امّا مفاسد دينى آن بر سه گونه است :\r\nاول - كشاندن مالدار به معصيت و گناه . زيرا مال از وسائل معاصى و گناهان و نوعى قدرت تحريك آنهاست . پس آدمى وقتى اين توانائى را در خود يافت داعى و انگيزهء معصيت به حركت مىآيد و به معاصى دست مىيازد و مرتكب انواع فسق و فجور مىشود .\r\nو امّا اگر از قدرت بر گناه مأيوس باشد داعى و انگيزهء گناه به حركت نمىآيد . زيرا عجز و ناتوانى بين انسان و گناه حايل و مانع مىشود ، و از اسباب عصمت از گناه ناتوانى بر آن است . و امّا با وجود قدرت ، اگر مرتكب گناه شود هلاك مىگردد و اگر صبر كند و مرتكب نشود در زحمت و ناراحتى شديد مىافتد .\r\n","description":"","footnote":"","page_name":" 72 ","page_number":72},
  {"content":"\r\nزيرا صبر با وجود قدرت بسيار سخت و دشوار است ، و فتنه و آزمايش در راحتى و فراخى از فتنه و آزمايش در سختى و تنگى بزرگتر است .\r\nدوم - كشاندن او به خوش گذرانى و لذت جوئى از نعمتها در امور مباح .\r\nزيرا غالب آنست كه مالدار در لذات و نعمتهاى دنيا فرو مىرود و به آنها عادت مىكند ، و خوش گذرانى نزد او مألوف و محبوب مىگردد ، به طورى كه نمىتواند از لذتها و نعمتها بگذرد و يكى به ديگرى مىكشاند . و چون به آنها الفت گرفت و عادت كرد چه بسا كه نتواند از حلال به دست آورد پس به مال مشتبه دست مىيازد و در محرّمات فرو مىرود : از خيانت و ظلم و غصب و ريا و دروغ و نفاق و چرب زبانى و ديگر اخلاق هلاك كننده و كارهاى پست ، تا امر دنيا برايش ساز شود و خوش گذرانى و تنعّم ميسّر گردد . و بسيار كم اتّفاق افتد كه مالدار و ثروتمند به لذت جوئى و خوشگذرانى انس و الفت نگيرد ، زيرا ثروتمند كجا مىتواند به نان جو و لباس درشت و ترك خوراكهاى لذيذ قناعت و خو كند ، كه اين كار در خور افرادى نادر و انگشت شمار است كه صاحب نفس قوى و قدسى باشند مانند سليمان بن داود عليه السلام و امثال او .\r\nبه علاوه كسى كه مالش بسيار شد نيازش به مردم بيشتر مىشود ، و هر كه به مردم نيازمند باشد ناچار با آنان به نفاق و دوروئى رفتار مىكند و در طلب خشنودى آنها به ناخشنودى خداوند تن در مىدهد . پس مالدار توانگر اگر هم از آفت اوّل يعنى دست يازيدن به محرّمات ، ايمن و سالم بماند از آفت دوم يعنى رذائل اخلاقى هرگز در امان نخواهد بود . و نياز و احتياج به مردم باعث دشمنى و كينه و حسد و كبر و ريا و دروغ و غيبت و تهمت و سخنچينى و ديگر گناهان دل و زبان مىگردد ، و اين همه از شومى مال و نياز به نگاهداشت آن پديد مىآيد .\r\nسوم - و آن آفت و مفسده اى است كه هيچ مالدارى از آن بر كنار نيست ، و آن اين است كه پرداختن به مال و حفظ آن انسان را از ياد خداى تعالى باز مىدارد ، و هر چه آدمى را از ياد خدا غافل و به خود مشغول دارد همانا خسران و و بال است و از اين رو عيسى عليه السلام فرمود : « در مال سه آفت است ، يكى آنكه از غير حلال به دست آيد » ، پرسيدند : اگر از حلال به دست آيد ؟ فرمود : « آفت ديگر دارد كه در غير حقّ\r\n","description":"","footnote":"","page_name":" 73 ","page_number":73},
  {"content":"\r\nآن مصرف شود « ، گفتند : اگر در حقّش صرف شود ؟ فرمود : » نگاهدارى و پرداختن به آن آدمى را از خدا باز مىدارد « . و اين دردى است بسيار صعب و مشكل ، زيرا اصل و ريشهء عبادات و روح و حقيقت آن ياد خدا و تفكَّر در جلال و عظمت اوست ، و اين حال دلى مىخواهد فارغ و خالى از چيزهاى ديگر . صاحب ده و املاك صبح و شام در فكر كشمكش با كشاورزان و كارگران و در انديشهء حسابرسى و بيم از خيانت در آن و نزاع با شريكان و درگيرى در آب و زمين و خصومت با مأموران ماليات و غير اينهاست . و تاجر و بازرگان روز و شب در فكر خيانت شريكان و سود بيشتر آنان و كوتاهيشان در كار و تباهى مال است ، قسمتى از عمر را در بلاد غربت و با اندوه از دورى اهل و عيال و با دغدغهء خاطر از كسادى بازار كالائى كه همراه اوست مىگذراند . و همچنين است حال گله داران و رمه داران و ديگر مالداران . و از همهء اينها دل مشغولتر آن كس است كه پول نقد و زر و سيم و جواهر اندوخته دارد ، كه صاحب آن پيوسته در انديشهء چگونگى حفظ آن و متردّد در نحوهء به كار انداختن آن است و در بيم و هراس از اينكه آن را چه پيش آيد و در فكر دفع طمع ديگران از آن .\r\nخلاصه آنكه افكار و خيالات اهل دنيا را نهايت و پايانى نيست . امّا كسى كه تنها به فكر تحصيل روزى به قدر كفاف است و افزون بر آن نمىطلبد از همهء اين آفات و خيالات پريشان سالم و ايمن است .\r\nفوائد مال نيز بر دو گونه است : دنيوى و دينى ( اخروى ) امّا فوائد دنيوى مال متعلَّق به بهره هاى عاجل است مانند خلاصى از ذلَّت سؤال و پستى فقر و رسيدن به عزّت و آبرو ميان مردم ، و بسيارى دوستان و ياران .\r\nو امّا فوائد دينى آن بر سه نوع است :\r\nاول - آنكه صرف خود كند براى انجام عبادت مانند حج و جهاد و آنچه مايهء قوّت يافتن بر طاعت است ، مثل خوراك و پوشاك و مسكن .\r\nدوم - اينكه به مصرف اشخاص معيّن مىرساند مانند صدقه و احسان و جوانمردى و حفظ آبرو و پرداخت مزد كارگر و خدمتگزار و امثال اينها . امّا\r\n","description":"","footnote":"","page_name":" 74 ","page_number":74},
  {"content":"\r\nانواع صدقه پاداش بىاندازه دارد و ما به فضيلت آن در جاى خود اشاره خواهيم كرد . و امّا احسان و جوانمردى ، يعنى صرف مال در مهمانى يا هديه يا كمك به مردم و مانند اينها كه بدان وسيله دوستان و ياران به دست مىآيد و صفت جود و سخاوت حاصل مىشود . زيرا كسى به صفت جود متّصف نمىشود مگر اينكه راه نيكى و مردانگى و مروّت را برگزيند ، و در اين شكَّى نيست كه پاداشى بزرگ دارد ، و اخبار بسيار دربارهء هديه و مهمانى و اطعام رسيده است و فقر و بينوائى در مورد اين مصارف شرط نيست . و امّا حفظ آبرو يعنى بذل مال براى دفع سرزنش و عيب گوئى ابلهان و بىخردان و بستن زبان هرزه گويان و غيبت كنندگان و جلوگيرى از شرّ ظالمان و امثال اينها نيز از فوائد دينى مال است .\r\nرسول خدا صلى اللَّه عليه و آله و سلم فرمود : « ما وقى المرء به عرضه فهو له صدقة »\r\n« آنچه آدمى براى حفظ آبرو خرج كند در حكم صدقه است » . و امّا مزد كارگر و خدمتگزار ، شكَّى نيست كه در كمك به انجام امور دينى مؤثّر است ، زيرا كارهائى كه انسان در زندگى به آنها نياز دارد بسيار است و اگر همه را خود به عهده گيرد وقت او ضايع مىشود و از ذكر و فكر كه برترين مقامات سالكان راه آخرت است باز مىماند ، و كسى كه مال ندارد بايد همهء كارها را خود انجام دهد ، حتّى كتابى را كه به آن نياز دارد بايد رونويسى كند ، و با فرض انجام اين كارها توسّط ديگران ضايع كردن وقت در آن موجب زيان و ندامت است .\r\nسوم - آنكه آن را به مصرف نامعينّى كه خير عام در آن است مىرساند ، يعنى خيرات جاريه از قبيل ساختن مسجد و مدرسه و پل و كاروانسرا و راهسازى و جارى كردن قنات و نوشتن قرآن و انتشار كتب علمى و غير اينها از چيزهائى كه وقف مىكند و براى هميشه باقى مىماند و پيوسته باعث دعاى بندگان شايستهء خدا مىشود .\r\n","description":"","footnote":"","page_name":" 75 ","page_number":75},
  {"content":"\r\n\r\nفصل 8 رهائى از مفاسد مال\r\nهر كه بخواهد از مفاسد مال رهايى يابد بايد امورى چند را رعايت كند :\r\nاول - آنكه مقصود و غرض از مال و سبب آفرينش آن و علَّت احتياج به آن را بداند ، تا در طلب بيش از اندازهء حاجت برنيايد .\r\nدوم - آنكه راه و جهت درآمد و عايدى خود را مراعات نمايد و از حرام و مشتبه پرهيز كند ، و از كسبهائى كه مكروهند و با مردانگى و آزادگى ناسازگارند ، مانند هدايائى كه در آنها شائبهء رشوه مىرود ، و سؤال و درخواستى كه در آن شكست و ذلَّت است ، اجتناب نمايد .\r\nسوم - آنكه راه خرج و مصرف مال را مراعات كند و در آن ميانه روى داشته باشد ، نه اسراف كند و نه بخل ورزد . خداى تعالى مىفرمايد :\r\n« وَالَّذِينَ اذا انْفَقُوا لَمْ يُسْرِفُوا وَلَمْ يَقْتُرُوا وَكانَ بَيْنَ ذلِكَ قَواما » 25 : 67 ( فرقان ، 67 ) « و آنان كه چون خرج كنند اسراف نكنند و بخل نورزند و ميان اين دو معتدل باشند » .\r\nپيغمبر اكرم صلى اللَّه عليه و آله و سلم فرمود : « ما عال من اقتصد »\r\n« هر كه ميانه روى كند محتاج نشود » .\r\nو براى اقتصاد و ميانه روى در خوراك و پوشاك و مسكن سه درجه هست :\r\n","description":"","footnote":"","page_name":" 76 ","page_number":76},
  {"content":"\r\nپست ، متوسّط و عالى . و ظاهرا ميل به طرف درجهء پائينتر سزاوارتر و بهتر است [ 1 
  ] تا در قيامت در زمرهء سبكباران در آيد .\r\nچهارم - آنكه آنچه را از حلال كسب مىكند به مصرف حقّش خرج كند و در غير حقّش صرف نكند ، كه گناه به دست آوردن از غير حلال و خرج كردن در غير حق يكسان است .\r\nپنجم - آنكه نيّت خود را در گرفتن و ترك نمودن و انفاق و امساك خالص كند ، پس آنچه را به دست مىآورد براى استعانت در جهت هدف آفرينش خود بگيرد ، و آنچه را ترك مىكند براى زهد و بىميلى به آن و كوچك شمردن مال و اجتناب از وزر و گرانبارى باشد ، كه اگر چنين كند وجود مال به او زيانى نمىرساند .\r\nامير مؤمنان عليه السلام فرمود : « لو انّ رجلا أخذ جميع ما في الارض و أراد به وجه اللَّه فهو زاهد ، و لو ترك الجميع و لم يرد به وجه اللَّه فليس بزاهد » .\r\n« هر گاه مردى همهء آنچه روى زمين است به دست آورد و در آن نيّت قرب به خدا داشته باشد او زاهد است ، و اگر از همه دست بردارد ولى براى خدا نباشد زاهد نيست » .\r\nپس سزاوار است كه مؤمن انگيزهء همهء كارهايش تقرّب به خدا باشد تا همهء آنها عبادات به حساب آيد ، كه دورترين اعمال از عبادت خوردن و آميزش كردن و قضاى حاجت است ، ولى همين كارها اگر به قصد انجام تكليف باشد عبادت است . پس هر كه از مال به قدر نياز خود و در طريق دين به دست آورد و زائد آن را به برادران مؤمن بذل كند در حقيقت از مار پادزهرش را گرفته و از زهرش پرهيز كرده است و بسيارى مال به او زيانى نمىرساند . و لكن اين كار ميسّر نمىشود مگر براى كسى كه علمش بسيار و قدمش در دين استوار باشد . امّا عامى جاهل\r\n\r\n","description":"","footnote":"\r\n[ 1 
  ] و شايد گرايش به درجهء متوسط بهتر است تا از خطرها و آفات نيازمندى و بينوائى ايمن باشد . م .\r\n","page_name":" 77 ","page_number":77},
  {"content":"\r\n\r\nوقتى در مالدارى بخواهد به آن شخص عالم تشبّه نمايد مانند كودكى است كه مار آشناى افسونگرى را ببيند كه مارى را مىگيرد و چنان در آن تصرف مىكند كه پادزهر به دست آورد او هم به تقليد ما را مىگيرد و فريب خط و خال و نرمى پوست آن را مىخورد و ناگهان آن مار او را مىكشد . امّا فرق اين است كه كشتهء مار كشته شدن خود را درمىيابد و كشتهء مال بسا كه نمىداند كشته شده است . و همچنانكه محال است كه نابينا بتواند مانند بينا قلَّه هاى كوه و كناره هاى دريا و راههاى پر خار و خاشاك را در نوردد ، همين طور ممتنع است كه عامى جاهل در بسيار داشتن مال به عالم كامل تشبّه نمايد و مفاسد آن دامنگيرش نشود .\r\nپيوست زهد\r\nضدّ دنيا دوستى و ميل و رغبت به آن را زهد گويند و آن اين است كه آدمى به دنيا علاقه و دلبستگى نداشته باشد و اندامهاى خود را از آن نگه دارد مگر به قدر ضرورت براى حفظ بدن . و به عبارت ديگر زهد عبارت است از رو گرداندن از متاع دنيا و خوشىهاى آن از اموال و منصبها و ديگر چيزهائى كه با مرگ زوال مىپذيرد . و به بيان ديگر زهد يعنى پشت كردن به دنيا و رو آوردن به آخرت يا از غير خدا گسستن و به خدا پيوستن ، كه اين بالاترين درجهء زهد است .\r\nپس هر كه از هر چه غير خداست حتّى از بهشت دل بردارد و به جز خدا به هيچ چيز عشق و محبّت نداشته باشد او زاهد مطلق است . و كسى كه از لذتها و بهره هاى دنيا دست برمىدارد از بيم آتش دوزخ يا به طمع نعمتهاى بهشت از حور و قصور و ميوه ها و آبها او نيز زاهد است ، و لكن مرتبهء او پائينتر از مقام اول است . و كسى كه از بعضى از لذايذ دنيا دست برمىدارد نه از همهء آنها ، مانند آنكه مال را رها مىكند امّا جاه را مىطلبد ، يا از پرخورى صرف نظر مىكند امّا به تجمّل و لباس فاخر و زيور و زينت علاقه مند است مطلقا سزاوار نام زاهد نيست .\r\nاز آنچه گفته شد معلوم است كه زهد وقتى تحقّق مىيابد كه توانائى نيل\r\n","description":"","footnote":"","page_name":" 78 ","page_number":78},
  {"content":"\r\nبه دنيا و ترك آن وجود داشته باشد ، و باعث ترك دنيا پرستى و حقارت آن باشد نسبت به مورد رغبت او يعنى خداوند و آخرت .\r\nپس اگر ترك دنيا به سبب عدم دسترسى به آن باشد يا براى غرضى ديگر غير از خداى تعالى و آخرت باشد مانند نام نيك و به دست آوردن دلها ، يا شهرت به جوانمردى و سخاوت يا سنگينى كار و بار و سختى و رنج و مشقّت حفظ اموال ، يا از اين قبيل چيزها ، اصلا آن زهد نيست .\r\n","description":"","footnote":"","page_name":" 79 ","page_number":79},
  {"content":"\r\n\r\nفصل 9 ستايش زهد\r\nزهد يكى از منازل و مراحل دين و بالاترين مقامات سالكان است . خداى سبحان مىفرمايد :\r\n« فَخَرَجَ عَلى قَوْمِه في زينَتِه 28 : 79 . . . وَقالَ الَّذينَ أُوتُوا الْعِلْمَ وَيْلَكُمْ ثَوابُ الله خَيْرٌ » 28 : 80 ( قصص ، 79 و 80 ) .\r\n« قارون با تجمّل و زيور در ميان قوم خود آمد . . . و كسانى كه علم داشتند گفتند : واى بر شما پاداش خدا بهتر است » .\r\nدر اين آيه زهد به علماء نسبت داده شده و زاهدان به علم وصف شده‌اند و اين بالاترين ستايش است .\r\nو نيز فرمود : « وَلا تَمُدَّنَّ عَيْنَيْكَ الى ما مَتَّعْنا بِه ازْواجا مِنْهُمْ زَهْرَةَ الْحَياةِ الدُّنْيا لِنَفْتِنَهُمْ فيه وَرِزْقُ رَبِّكَ خَيْرٌ وَابْقى » 20 : 131 .\r\n( طه ، 131 ) « و هرگز به آن چيزها كه مايهء رونق زندگى دنياست و به گروههائى از آنها بهره داده‌ايم تا دربارهء آن امتحانشان كنيم چشم مدوز كه روزى پروردگارت بهتر و پايدارتر است » .\r\nو فرمود : « وَمَنْ كانَ يُريدُ حَرْثَ الدُّنْيا نُؤْتِه مِنْها وَما لَه فِى الآخِرَةِ مِنْ نَصيبٍ » 42 : 20 ( شورى ، 20 ) .\r\n","description":"","footnote":"","page_name":" 80 ","page_number":80},
  {"content":"\r\n« و هر كه كشت و حاصل دنيا خواهد از آن به او مىدهيم و در آخرت نصيبى براى او نيست » .\r\nو رسول خدا صلى اللَّه عليه و آله و سلم فرمود : « من أصبح و همّه الدّنيا شتّت اللَّه عليه امره ، و فرّق عليه ضيعته ، و جعل فقره بين عينيه ، و لم يؤته من الدّنيا إلا ما كتب له . و من أصبح و همّه الآخرة جمع اللَّه له همّه ، و حفظ عليه ضيعته ، و جعل غناه في قلبه و أتته الدّنيا و هي راغمة » .\r\n« هر كه بامداد كند و فكر و همّتش دنيا باشد خداوند كارش را پريشان سازد ، و شغل و پيشهء او را پراكنده كند ، و فقرش را پيش چشمش نهد و بجز آنچه خداوند از دنيا براى او مقرّر كرده به او نرسد . و هر كه بامداد كند و انديشه و همّت او آخرت باشد خداوند فكر و همّتش را جمع كند و پيشه و شغلش را حفظ نمايد و بىنيازى و توانگرى را در دلش نهد و دنيا خوار و ذليل نزد او آيد » .\r\nو فرمود : « إذا رأيتم العبد قد أعطى صمتا و زهدا في الدّنيا فاقتربوا منه ، فانّه يلقى الحكمة ( يلقى الحكمة ) » .\r\n« هر گاه بنده اى را ديديد كه به او خاموشى و زهد داده شده به او نزديك شويد ، زيرا كه او القاء حكمت مىكند ( يا به او حكمت القاء مىشود ) » .\r\nو فرمود : « من أراد أن يؤتيه اللَّه علماء به غير تعلَّم ، و هدى به غير هداية فليزهد في الدّنيا » .\r\n« هر كه مىخواهد خداوند به او علمى بدون تعلَّم و درس خواندن ، و هدايتى بدون راهنماى ديگرى بدهد ، بايد در دنيا زهد پيشه كند و دل به دنيا نبندد » .\r\nو فرمود : « ازهد في الدّنيا يحبّك اللَّه ، و ازهد فيما في أيدي النّاس يحبّك النّاس » .\r\n« از دنيا چشم بپوش و دل بردار تا خدا تورا دوست دارد ، و از آنچه در دست مردم است چشم بپوش و دل بردار تا مردم تو را دوست دارند » .\r\nو به امير مؤمنان عليه السلام فرمود : « اى على ، هر كه دنيا و آخرت به او عرضه شود و آخرت را برگزيند و دنيا را رها كند بهشت از آن اوست ، و هر كه دنيا را به سبب\r\n","description":"","footnote":"","page_name":" 81 ","page_number":81},
  {"content":"\r\nسبك و حقير شمردن آخرت انتخاب كند دوزخ جايگاه اوست « .\r\nو فرمود : « بعد از من مردمى مىآيند كه پادشاهى براى آنان مستقر نشود مگر با كشتار و ظلم و جور ، و توانگرى و ثروت به دست نياورند مگر با فخر فروشى و بخل ، و به يكديگر دوستى و محبّت نكنند مگر به پيروى از هوى و هوس . بدانيد كه هر كه آن زمان را درك كند و بر فقر صبر كند و حال آنكه قدرت بر فراهم آوردن مال و ثروت دارد ، و بر دشمنى و كينه توزى شكيبائى ورزد و حال آنكه مىتواند به طريقى جلب محبّت كند ، و بر تحقير و خوارى بردبارى نمايد و حال آنكه بر كسب عزّت و بزرگى قادر باشد ، و اين همه را براى خدا كرده باشد خداوند ثواب پنجاه صدّيق به او عطا فرمايد » .\r\nو در معنى شرح صدر براى اسلام ، هنگامى كه از آن سؤال شد ، فرمود :\r\n« هر گاه نور به دل راه يابد باز و گشاده شود » ، گفتند : اى رسول خدا ، آيا اين را نشانه اى هست ؟ فرمود : « آرى پهلو تهى كردن از خانهء فريبنده و رو آوردن به خانهء پاينده ، و آماده شدن براى مرگ پيش از رسيدن آن » .\r\nو فرمود : « از خدا شرم كنيد چنان كه بايد » . عرض كردند : ما البتّه از خدا شرم مىكنيم ، فرمود : « چنين نيست در حالى كه آنچه را كه مسكن نخواهيد كرد مىسازيد ، و آنچه را كه نخواهيد خورد جمع مىكنيد » .\r\nروايت است كه جماعتى به آن حضرت وارد شدند و گفتند : ما اهل ايمانيم ، فرمود : نشانهء ايمان شما چيست ؟ عرض كردند : به هنگام بلا صبر و شكيبائى و به وقت آسايش و فراخى شكر گزارى ، و خشنودى به قضاى الهى ، و ترك شماتت دشمنان موقعى كه مصيبتى به آنان رسد .\r\nفرمود : « اگر چنين هستيد چيزى را كه نمىخوريد جمع نكنيد و آنچه را كه در آن مسكن نمىكنيد مسازيد و دربارهء آنچه از آن جدا مىشويد و مىگذاريد و مىرويد دلبستگى و رشك و حسد نداشته باشيد » . بنابراين حضرت زهد را مكمّل ايمان آنان قرار داد . و فرمود : « هر كه به لا إله الا اللَّه معتقد باشد و چيز ديگرى را به آن نياميزد بهشت براى اوست » . و « چيز ديگر » به دنيا دوستى و دنيا طلبى تفسير شده است .\r\n","description":"","footnote":"","page_name":" 82 ","page_number":82},
  {"content":"\r\nو فرمود : « هر كه از دنيا بگذرد خداوند حكمت را در دلش وارد مىسازد ، پس زبانش به حكمت سخن مىگويد ، و درد و دواى دنيا را به او مىشناساند و او را از دنيا به سلامت به دار السّلام ( خانهء سلامت و آرامش ) مىبرد » . و روايت است كه « يكى از زنان آن حضرت از گرسنگى شديدى كه در او مشاهده كرد به گريه افتاد و گفت : يا رسول اللَّه ، آيا از خدا نمىخواهى كه تو را طعامى برساند ؟ فرمود : به خدائى كه جانم به دست اوست اگر از خدا بخواهم كه كوههاى دنيا را طلا كند و هر جا روم با من فرستد چنين مىكند و لكن من گرسنگى دنيا را بر سيرى آن و فقر دنيا را بر غناى آن و اندوه دنيا را بر شادى آن برگزيدم . دنيا در خور و سزاوار محمّد و آل محمّد نيست . خداوند براى پيامبران أولوا العزم جز صبر بر ناخوشىها و خوشىهاى دنيا را نپسنديده ، و من را نيز به آنچه ايشان را تكليف كرده مكلَّف ساخته و فرموده :\r\n« فَاصْبِرْ كَما صَبَرَ أُولُوا الْعَزْمِ مِنَ الرُّسُلِ » 46 : 35 . ( احقاف ، 35 ) « صبر كن چنان كه پيغمبران أولوا العزم ( صاحب ثبات و پايدارى ) صبر كردند » .\r\nبه خدا سوگند كه چاره اى به جز اطاعت او ندارم و به خدا قسم كه به قدر توانائيم صبر مىكنم و قوه و نيروئى نيست مگر از سوى خدا « .\r\nو فرمود : « ايمان بنده كامل نخواهد بود تا اينكه گمنامى را از شهرت و شناخته شدن دوستتر دارد و كمى چيزى را از زيادى آن دوستتر دارد » .\r\nو فرمود : « اذا أراد اللَّه بعبد خيرا زهّده في الدّنيا ، و رغَّبه في الآخرة ، و بصّره بعيوب نفسه » .\r\n« وقتى خداوند براى بنده اى نيكى خواهد وى را در كار دنيا بىميل و بىاعتنا سازد و در كار آخرت رغبت در او پديد آورد و وى را به عيوب خود آگاه و بينا كند » .\r\nو فرمود : « من اشتاق إلى الجنّة سارع إلى الخيرات ، و من خاف من النّار سهى عن الشّهوات ، و من ترقّب الموت ترك اللَّذّات ، و من زهد في الدّنيا هانت عليه المصيبات » .\r\n« هر كه مشتاق بهشت است به كارهاى نيك مىشتابد ، و هر كه از آتش دوزخ\r\n","description":"","footnote":"","page_name":" 83 ","page_number":83},
  {"content":"\r\nترسان است از شهوات و خواستنىها دست برمىدارد ، و هر كه انتظار مرگ دارد از لذتها چشم مىپوشد ، و هر كه به دنيا بىرغبت است مصيبتها بر او آسان شود « .\r\nو فرمود : « پروردگارم - عز و جل - به من فرمود : اگر خواهى سنگهاى مكَّه را براى تو طلا كنم ، گفتم نه خداوندا ، و لكن مىخواهم يك روز گرسنه باشم و يك روز سير ، تا در روز گرسنگى تورا بخوانم و به درگاهت تضرّع كنم ، و در روز سيرى ترا حمد و ثنا گويم » .\r\nو روايت است كه : « آن حضرت روزى بيرون آمد و جبرئيل همراه او بود ، پيامبر صلى اللَّه عليه و آله بر كوه صفا بالا رفت و به جبرئيل فرمود : به خدائى كه تورا به حق بر من فرستاد براى آل محمّد نه مشتى گندم هست و نه قدرى آرد جو . و هنوز سخن او تمام نشده بود كه ناگاه از آسمان صداى فرو ريختن شنيده شد كه آن حضرت را به وحشت انداخت ، از جبرئيل پرسيد : آيا امر خداست كه قيامت بر پا شود ؟ گفت : نه اين اسرافيل است كه با شنيدن سخن تو بر تو فرود مىآيد . پس اسرافيل آمد و گفت : خداى - عز و جل - سخن تورا شنيد و مرا با كليدهاى زمين فرستاده و به من فرمان داده تا به خدمت تو آورم و عرضه كنم كه اگر خواهى كوههاى تهامه را براى تو زمرّد و ياقوت و طلا كنم ، و اگر خواهى پيغمبرى پادشاه باش و اگر خواهى پيغمبرى بنده باش . پس جبرئيل اشارت كرد كه براى خدا تواضع كن ، و پيغمبر صلى اللَّه عليه و آله و سلم سه بار فرمود : پيغمبرى بنده » .\r\nو نيز از آن حضرت روايت است كه : « قال اللَّه تعالى : انّ من أغبط أوليائى عندى رجلا خفيف الحال ذا حظَّ من صلاة ، أحسن عبادة ربّه بالغيب ، و كان غامضا في النّاس ، جعل رزقه كفافا فصبر عليه ، عجّلت منيّته فقلّ تراثه و قلَّت بواكيه » .\r\n« خداى تعالى فرمود : بهترين دوستان من ( كه شايستهء رشك بردناند ) نزد من مرديست سبك حال و سبك بار كه از نماز خود لذت بيابد ، عبادت پروردگار خود را در نهان نيكو به جا آورد ، و در ميان مردم گمنام باشد ، و روزى به قدر كفاف به او رسد و بر اين صبر نمايد ، مرگش زود برسد و ميراثش كم باشد و گريه - كنندگانش اندك باشند » .\r\n","description":"","footnote":"","page_name":" 84 ","page_number":84},
  {"content":"\r\nو از على بن الحسين - صلوات اللَّه عليهما - روايت شده است كه : « روزى رسول خدا صلى اللَّه عليه و آله و سلم به شتر چرانى گذر كرد كسى را نزد او فرستاد و شير طلبيد ، وى گفت : امّا شيرى كه در پستان شتران است صبحانهء قبيله است و امّا شيرى كه در ظرف است براى شام آنهاست ، رسول خدا صلى اللَّه عليه و آله فرمود : خدايا مال و فرزندان اين مرد را زياد كن . سپس به شبانى رسيد كسى را نزد او فرستاد و شير خواست ، شيرى را كه در پستان گوسفندان بود دوشيد و آنچه در ظروف خود داشت در ظرف رسول اللَّه صلى اللَّه عليه و آله و سلم ريخت و پر كرد و با گوسفندى نزد حضرت فرستاد و پيام داد كه اين مقدار حاضر بود اگر بخواهيد بيش از اين مىفرستم ، رسول خدا صلى اللَّه عليه و آله فرمود :\r\nخداوندا به قدر كفاف به او روزى كن . يكى از اصحاب عرض كرد : يا رسول اللَّه ، براى كسى كه درخواست تورا رد نمود دعائى كردى كه مطلوب و محبوب همهء ماست ، و براى كسى كه درخواست تورا به خوبى برآورد دعائى كردى كه همهء ما از آن كراهت داريم .\r\nپيغمبر صلى اللَّه عليه و آله و سلم فرمود : اندك و به قدر كفايت بهتر است از بسيارى كه دل را مشغول و غافل كند . خداوندا به محمّد و آل محمّد به قدر كفاف روزى كن « .\r\nو امير مؤمنان عليه السلام فرمود : « مردم سه دسته‌اند : زاهد ، و صابر ، و راغب . امّا زاهد همهء اندوه ها و شادىهاى دنيا را از دل خود بيرون كرده ، نه به چيزى كه از دنيا به او برسد شاد مىشود و نه از چيزى كه از دست او برود غمگين مىگردد ، پس به هر حال راحت است . و امّا صابر ، در دل دنيا را مىخواهد ولى اگر به آن رسيد خود را نگه مىدارد و بر نفس خويش لگام مىنهد چون سرانجام بد و شوم آن را مىداند . و اگر بر دل وى آگاهى يا بى از خويشتن دارى و فروتنى و حزم و دور انديشى او در شگفت خواهى شد . و امّا راغب ( به دنيا ) ، باك ندارد كه دنيا از كجا به او رو آورده ، از حلال است يا حرام ، و پروا نمىكند كه در طلب دنيا آبرويش برود و خود را به هلاكت افكند و مروّت را از ميان ببرد ، اينان همواره در گرداب دنيا گرفتار و در تشويش و اضطرابند » .\r\nو فرمود : « إنّ من أعون الأخلاق على الدّين الزّهد في الدّنيا » .\r\n« مددكارترين اخلاق به دين بىرغبتى نسبت به دنياست » .\r\n","description":"","footnote":"","page_name":" 85 ","page_number":85},
  {"content":"\r\nو فرمود : « هر كه شش خصلت را در خود جمع كند چيزى براى رسيدن به بهشت و وسيله اى براى گريز از دوزخ فرو گذار نكرده : خدا را بشناسد و اطاعت كند ، و شيطان را بشناسد و با او مخالفت ورزد ، و دنيا را بشناسد و آن را رها سازد ، و آخرت را بشناسد و آن را بجويد ، و باطل را بشناسد و خود را از آن نگاه دارد ، و حق را بشناسد و دنبال آن رود » .\r\nو فرمود : « إنّ علامة الرّاغب في ثواب الآخرة زهده في عاجل زهرة الدّنيا ، أما إنّ زهد الزّاهد في هذه الدّنيا لا ينقصه ممّا قسم اللَّه عزّ و جلّ له فيها و إن زهد ، و إنّ حرص الحريص على عاجل زهرة الدّنيا لا يزيده فيها و إن حرص ، فالمغبون من حرم حظَّه من الآخرة » ( 1 )  .\r\n« نشانهء مشتاق به پاداش آخرت بىرغبتى نسبت به شكوفه ها و زيورهاى نقد و زودرس دنياست . بدانيد كه زهد زاهد در اين دنيا از آنچه خداى عز و جل برايش در دنيا قسمت كرده كم نمىكند هر چند كه به آن بىرغبت باشد ، و حرص حريص بر شكوفه ها و زيورهاى نقد دنيا برايش فزونى نياورد اگر چه حرص زند ، پس مغبون كسى است كه از بهره و نصيب خويش از آخرت محروم شود » .\r\nو على بن الحسين عليهما السّلام فرمود : « پس از معرفت خداى عز و جل و معرفت رسول او صلى اللَّه عليه و آله و سلم عملى بهتر از بغض دنيا نيست ( 2 )  . . » .\r\nو امام باقر عليه السّلام فرمود : « اكثر ذكر الموت ، فانّه لم يكثر انسان ذكر الموت إلا زهد في الدّنيا » .\r\n« بسيار ياد مرگ كن ، زيرا هيچ انسانى از مرگ بسيار ياد نمىكند مگر اينكه به دنيا بىرغبت مىشود » .\r\nو فرمود : « قال اللَّه عزّ و جلّ : و عزّتى و جلالى و عظمتى و بهائى و علوّ ارتفاعى لا يؤثر عبد مؤمن هواى على هواه في شيء من امر الدّنيا الا جعلت غناه في نفسه ، و همّته في آخرته ، و ضمّنت\r\n","description":"","footnote":" ( 1 ) حديث را از روى « كافى » ، باب ذم دنيا ، تصحيح كرديم . .  ( 2 ) حديث در اصول » كافى « در باب ذم دنيا روايت شده و در اين كتاب نيز قبلا ذكر شد . . ","page_name":" 86 ","page_number":86},
  {"content":"\r\nالسّماوات و الأرض رزقه ، و كنت له من وراء تجارة كلّ تاجر « .\r\n« خداى تعالى فرمود : به عزت و جلال و عظمت و شرف و بلندى مقامم ، كه هيچ بنده اى خواست مرا برخواست خود در چيزى از امور دنيا برنگزيند مگر اينكه بىنيازى او را در روح او قرار مىدهم و فكر و همّت او را متوجّه آخرت مىگردانم و آسمانها و زمين را عهده دار روزى او مىسازم و خودم براى او بهتر از هر تاجرى تجارت مىكنم » .\r\nو فرمود : « اعظم النّاس قدرا من لا يناول الدّنيا في يد من كانت فمن كرمت عليه نفسه صغرت الدّنيا في عينيه ، و من هانت عليه نفسه كبرت الدّنيا في عينيه » .\r\n« بلند مرتبه ترين مردم كسى است كه اهميّت ندهد كه دنيا در دست كه باشد ، هر كس كه نفس خود را گرامى و بزرگوار شمارد دنيا در چشمش كوچك و بيقدر است ، و هر كه نفس خود را پست و خوار دارد دنيا در نظرش بزرگ و با ارج است » .\r\nامام صادق عليه السلام فرمود : « جعل الخير كلَّه في بيت ، و جعل مفتاحه الزّهد في الدّنيا » .\r\n« همهء خوبى و خير در خانه اى نهاده شده و كليد آن را زهد و بىرغبتى به دنيا قرار داده‌اند » . و فرمود : « هيچ چيز نزد رسول اللَّه صلى اللَّه عليه و آله و سلم محبوبتر از اين نبود كه در راه خداى تعالى ترسان و گرسنه باشد » .\r\nو فرمود : « اذا اراد اللَّه بعبد خيرا زهّده في الدّنيا و فقّهه في الدّين و بصّره عيوبها ، و من أوتيهنّ فقد أوتي خير الدّنيا و الآخرة » .\r\n« چون خدا خير بنده اى را بخواهد او را نسبت به دنيا بىرغبت و بىاعتنا و در دين دانا مىكند و به عيوب دنيا بينا و آگاهش مىسازد ، و به هر كه اين صفات داده شود خير دنيا و آخرت به وى داده شده » .\r\nو روايت است كه فرمود : « لم يطلب احد الحقّ بباب افضل من الزّهد في الدّنيا و هو ضدّ لما طلب اعداء الحقّ ، قلت : جعلت فداك ممّا ذا ؟ قال : من الرّغبة فيها » .\r\n« هيچ كس حق را از درى بهتر از زهد در دنيا جستجو نكرده است و آن ضدّ مطلوب دشمنان حق است ، [ راوى گويد 
  ] گفتم : قربانت ، از چه راه مىجويند ؟\r\n","description":"","footnote":"","page_name":" 87 ","page_number":87},
  {"content":"\r\nفرمود : از رغبت به دنيا « .\r\nو فرمود : « أ لا من صبّار كريم ؟ فانّما هي ايّام قلائل ، ألا انّه حرام عليكم أن تجدوا طعم الايمان حتّى تزهّدوا في الدنيا » .\r\n« آيا شكيباى بزرگوارى هست ؟ دنيا چند روز اندك است ، بدانيد كه بر شما حرام است كه مزهء ايمان را بچشيد تا آنگاه كه نسبت به دنيا بىرغبت و بىاعتنا شويد ( 1 )  » .\r\nو فرمود : « زهد كليد در آخرت و رهائى از دوزخ است ، و زهد اين است كه هر چه تورا از خدا باز دارد بدون تأسّف آن را ترك كنى ، و در ترك آن گرفتار عجب و خودپسندى نشوى ، و بدان سبب منتظر فرجى نباشى و نخواهى مورد ستايش قرار گيرى ، و عوضى طلب نكنى ، بلكه از دست دادن آن را راحت خود دانى و آن را آفت شمارى و همواره از آفت گريزان باشى و به راحت پناه برى ، و زاهد كسى است كه آخرت را بر دنيا و ذلَّت دنيا را بر عزّت آن و كوشش [ در راه آخرت 
  ] را بر راحت [ دنيا 
  ] و گرسنگى را بر سيرى و عافيت عاقبت ( آخرت ) را بر دوستى نقد و عاجل ( دنيا ) و ياد [ خدا 
  ] را بر غفلت اختيار كند ، و با اينكه هنوز در دنياست دلش در آخرت باشد » .\r\nو امام رضا عليه السلام فرمود : « هر كه صبح و شام كند در حالى كه تندرست و داراى امنيّت و آرامش خاطر باشد و قوت روزانهء خود را داشته باشد گويا كه همهء دنيا براى او فراهم است » .\r\nو در فضيلت و ستايش زهد همين بس كه شناخته ترين صفت انبيا و اولياست ، و هيچ پيغمبرى مبعوث نشد مگر با زهد ، و اگر تقرّب به خدا و رستگارى در سراى آخرت به آن بستگى نداشت بزرگان نوع انسان و شناساترين مردم به حقيقت حال و كار بر خود تنگ نمىگرفتند و از شهوات و لذات دنيا نمىبريدند و كناره نمىگرفتند .\r\nبه موسى كليم اللَّه عليه السّلام بنگر كه چگونه بيشتر قوت او گياه زمين و برگ درختان بود و از كثرت رياضت چنان ضعيف و لاغر شده بود كه سبزى گياه از روى پردهء شكمش نمايان بود ، چنان كه امير مؤمنان عليه السلام در نهج البلاغه بدين امر خبر داده\r\n","description":"","footnote":" ( 1 ) حديث را از روى » كافى « ، باب ذم دنيا ، تصحيح كرديم . . ","page_name":" 88 ","page_number":88},
  {"content":"\r\nاست . آنگاه به عيسى روح اللَّه عليه السّلام بنگر كه چگونه جامه اى از موى مىپوشيد و از درختان مىخورد ، نه فرزندى داشت كه از مرگش بترسد و نه خانه اى كه از خرابيش بينديشد و هيچ روزى براى فردا ذخيره نمىكرد ، هر جا به شب مىرسيد مىخوابيد . روزى يكى از حواريّون به او گفت : « اگر فرمان دهى خانه اى بسازيم كه در آن خدا را عبادت كنى » . فرمود « برويد و خانه اى بر آب بسازيد » ، گفتند :\r\nچگونه مىتوان بر آب بنا كرد ؟ فرمود : « بناى عبادت را چگونه مىتوان بر دوستى دنيا بر پا كرد » .\r\nآنگاه ديدهء بصيرت بگشا و در سيره و رفتار رسول اللَّه صلى اللَّه عليه و آله و سلم و زهد او در دنيا تأمّل كن ، كه در زمان نبوّت خود و اهل بيت او هيچ صبحى سير نشدند مگر اينكه شام گرسنه بودند ، و شبى سير نشدند مگر اينكه صبح آن گرسنه به سر مىبردند ، و خود و اهل بيت او خرماى سير نخوردند تا اينكه خداوند خيبر را برايشان گشود ، روزى نزد او طعامى را بر سفره اى بلندتر از زمين نهادند ، اين كار بر او چنان گران و ناخوشايند آمد كه رنگش دگرگون شد و فرمود سفره را برچيدند و طعام را بر زمين نهادند . و براى خواب عبائى را دو تا مىكرد و بر آن مىخوابيد شبى عبا را چهار تا كردند ( تا نرمتر باشد ) و حضرت بر آن خوابيد ، چون بيدار شد فرمود : مرا با اين بستر از بيدارى و قيام در شب باز داشتيد ، عبا را همچنان دو تا بيندازيد . آن حضرت جامهء خود را براى شستن از تن بيرون مىكرد و هر گاه بلال اذان نماز مىگفت و پيغمبر صلى اللَّه عليه و آله و سلم جامهء ديگرى نداشت كه بپوشد و براى نماز بيرون رود ، صبر مىكرد تا جامه اش خشك شود و آنگاه براى نماز بيرون مىرفت .\r\nروايت است كه : « زنى از بنى ظفر دو تكَّه جامه ، يكى ازار ( شلوار ) و ديگرى رداء ( بالا پوش ) ، براى او دوخت و يكى را پيش از آنكه ديگرى تمام شود براى او فرستاد ، حضرت با همان يكى براى نماز خارج شد و دو طرف آن را به گردن گره زد و با اين حال نماز گزارد » .\r\nو شدّت زهد على عليه السّلام و رها كردن او دنيا را مشهورتر از آن است كه نياز به بيان داشته باشد ، و همچنين بعد از او ائمهء راشدين ( نمايندگان راه راست ) و اصحاب و تابعين و ديگر بزرگان دين و گذشتگان صالح ، تا آنجا كه يكى از آنان پنجاه شصت\r\n","description":"","footnote":"","page_name":" 89 ","page_number":89},
  {"content":"\r\nسال مىزيست نه جامهء خواب برايش مىگستردند و نه ديگى برايش بر سر آتش مىنهادند و نه بين او و زمين چيزى مىافكندند و نه اهل خانه را دستور مىداد كه طعامى بسازند ، شبها بر پا مىايستادند و رخسارهاى خود را بر خاك مىنهادند اشكها بر گونه هايشان روان بود و با پروردگارشان در مناجات و زارى بودند كه آنان را از عذاب دوزخ رهائى بخشد .\r\nحكايت كرده‌اند كه يكى از خلفا ده هزار درهم براى يكى از آنان فرستاد او نپذيرفت ، اين كار بر اهل خانواده اش گران آمد ، گفت : مثل من و مثل شما مانند آن طايفه اى است كه گاوى داشتند و با آن زمين را شخم مىزدند و زراعت مىكردند همين كه پير شد و از كار افتاد او را ذبح كردند تا از پوستش سود برند ، شما نيز مىخواهيد مرا در اين پيرى ذبح كنيد ، امّا اگر از گرسنگى بميريد بهتر است از اينكه مرا ذبح كنيد .\r\nو زهد يكى از آنان به مرتبه اى رسيده بود كه در شبهاى گرم كه به نماز مىايستاد جائى را برمىگزيد كه نسيم سحرى به آنجا نوزد مبادا استراحتى برايش حاصل شود . و يكى ديگر سبوئى سر شكسته داشت كه آب در آن بود آن را از آفتاب برنمىداشت و آب گرم را مىآشاميد و مىگفت كسى كه لذت آب سرد را يافت مفارقت دنيا بر او دشوار خواهد بود .\r\nپس اى دوست از مستى هوى و هوس به خود آى و ضديّت بين دنيا و آخرت را بشناس و به كسانى اقتدا كن كه چون از حقيقت حال و سرانجام كار آگاه بودند راه زهد و پارسائى و تقوى را پيش گرفتند و خود را از لذتهاى دنيا كنار كشيدند ، و اين كار اگر چه دشوار و شاقّ است ديرى نمىپايد و به اندك زمانى مدّت آن به سر مىرسد ، و خويشتن دارى و پرهيز در مدتى اندك براى نعمتها و لذتهاى جاويد بر اهل معرفت كه نفس خود را با سياست شرع مبين مقهور ساخته‌اند و به ريسمان يقين به آنچه خداوند براى بندگان زاهد در آخرت وعده داده است چنگ زده‌اند گران و دشوار نيست .\r\n","description":"","footnote":"","page_name":" 90 ","page_number":90},
  {"content":"\r\n\r\nفصل 10 اعتبارات و درجات زهد\r\nبدان كه زهد اعتبارات مختلف دارد و با ديدهاى گوناگون مىتوان به آن نگريست و به هر ديدگاهى مراتب و درجاتى تحقّق مىيابد .\r\nاول - زهد به اعتبار و از لحاظ خود آن يعنى از حيث خود ترك دنيا ، و به اين اعتبار سه درجه دارد :\r\n1 - با اينكه ميل و محبت به دنيا دارد با مجاهده و مشقّت آن را ترك مىكند و نفس خويش را از آن باز مىدارد ، و اين در واقع تزهّد است .\r\n2 - اينكه دنيا را به اختيار و به آسانى ترك كند زيرا دنيا در نظر او نسبت به آخرت و نعمتها و لذتهاى آن حقير و ناچيز است ، و اين مانند آن است كه از يك درهم دست بردارد تا در عوض دو درهم به دست آورد ، و اين مرتبه از زهد چندان دشوار و شاق نيست اگر چه به انتظارى اندك نياز دارد ، و چنين شخصى بسا هست كه به خود ببالد و عجب كند كه چيز با ارزشى را در برابر چيز با ارزشترى رها كرده و نسبت به آن زاهد است .\r\n3 - عاليترين درجهء زهد به اين اعتبار آنست كه دنيا را به اختيار و با شوق و رغبت ترك مىكند بدون اينكه دنيا در نظر او قدر و ارزشى داشته باشد و فكر كند كه چيزى را از دست مىدهد [ يعنى در زهد نيز زاهد است 
  ] ، زيرا مىداند كه دنيا چيزى نيست و او مانند كسى است كه از پشگلى بگذرد و ياقوت صاف سرخى را بگيرد ، و چنين\r\n","description":"","footnote":"","page_name":" 91 ","page_number":91},
  {"content":"\r\nشخصى نمىپندارد كه معاوضه كرده يا از چيزى دست برداشته بلكه زهد و ترك دنيا از كمال معرفت اوست ، كه عارف دانا يقين دارد كه دنيا نسبت به آخرت از پشگلى نسبت به ياقوت پستتر است ، و چنين زاهدى از خطر توجّه و التفات به دنيا و ميل و رغبت به آن ايمن است ، چنان كه آن كه پشگل را براى ياقوت رها مىكند هرگز نمىخواهد اين معامله و بيع را فسخ كند .\r\nو صاحبدلان اهل معرفت گفته‌اند كه كسى كه دنيا را براى آخرت رها مىكند همچون كسى است كه بخواهد به كاخ پادشاهى داخل شود و سگى بر در كاخ وى را منع كند و او لقمه نانى كه آن هم عطاى پادشاه است به پيش سگ بيفكند كه بدان مشغول شود و او به درون كاخ راه يابد و به مقام قرب پادشاه برسد تا آنجا كه كار مملكت را به او بسپرد و فرمان او بر همهء كشور نافذ گردد ، آيا چنين شخصى مىپندارد كه آن لقمهء نان عوضى است در برابر مقام قرب و آن نعمتها كه از پادشاه به او رسيده با اينكه آن لقمه نيز از پادشاه است .\r\nدر اين مثال شيطان سگى است كه مردم را از دخول به درگاه الهى ممانعت مىكند ، و حال آنكه بارگاه الهى گشوده است و پرده و حجابى هم وجود ندارد و دنيا مانند آن لقمهء نان است كه تا در دهان او بود لذتى مىبرد و با فرو بردن آن لذتش پايان مىپذيرد و آنگاه ثقل آن در معده اش باقى مىماند و سپس به نجاستى گنديده و متعفّن تبديل مىشود كه ناگزير بايد بيرون بيفكند . پس كسى كه آن را ترك كند تا به مقام قرب پادشاه نائل گردد چگونه به آن لقمه توجّه و التفات مىكند . و شكَّى نيست كه نسبت دنيا براى هر شخصى كه او را فراهم و مسلَّم باشد اگر چه هزار سال عمر كند نسبت به نعمتهاى بىپايان آخرت كمتر از لقمه اى نسبت به ملك دنياست ، زيرا متناهى با نامتناهى قابل مقايسه نيست ، و دنيا متناهى است و هر چند هزار هزار سال بدون رنج و ناراحتى ادامه يابد نسبتى با ابديّت ندارد ، تا چه رسد به اين چند روزهء كوتاه عمر كه لذاتش آميخته با رنج و كدورت و ناخوشى است كه آن را هيچ نسبتى با نعمتهاى جاويدان و ابدى نيست .\r\nدوم - زهد به اعتبار مرغوب عنه يعنى آنچه ترك مىكند و به آن زهد مىورزد\r\n","description":"","footnote":"","page_name":" 92 ","page_number":92},
  {"content":"\r\nو به اين اعتبار پنج درجه دارد .\r\n1 - ترك محرّمات ، و اين زهد در حرام است و زهد فرض ( واجب ) ناميده مىشود .\r\n2 - ترك مشتبهات ، و اين زهد در شبهه ( امور مشتبه ) است و زهد سلامت ناميده مىشود .\r\n3 - زهد در زائد بر قدر حاجت و ضرورت ، با اينكه از حلال باشد ، امّا به قدر ضرورى از خوراك و پوشاك و مسكن و اثاث خانه و همسر و آنچه وسيلهء اينهاست از مال و جاه را رها نكند و زهد نورزد بلكه از آنها بهره مند شود . و امير مؤمنان عليه السّلام به همه يا بعضى از اين درجات در اين گفتار خود اشاره فرموده است :\r\n« كونوا على قبول العمل أشدّ عناية منكم على العمل ، الزّهد فى الدّنيا قصر الأمل و شكر كلّ نعمة و الورع عن كلّ ما حرّم اللَّه عزّ و جلّ » . ( 1 ) \r\n« به قبول عمل بيش از خود عمل عنايت داشته باشيد ، زهد در دنيا عبارت است از كوتاهى آرزو و سپاسگزارى بر هر نعمتى و پارسائى نسبت به آنچه خداى عزّ و جلّ حرام كرده است » .\r\nو امام صادق عليه السّلام در اين سخن خود : « الزّهد في الدّنيا ليس بإضاعة المال و لا تحريم الحلال بل الزّهد في الدّنيا ألا تكون بما في يدك أوثق بما في يد اللَّه عزّ و جلّ » . ( 2 ) \r\n« زهد و بىرغبتى به دنيا تباه ساختن مال و تحريم حلال نيست بلكه زهد اين است كه به آنچه در دست تست مطمئنتر از آنچه در دست خداى عز و جل است نباشى » . اين زهد و زهدى كه بعد از آن بيان مىشود زهد در حلال است ، و زهد ثقل ناميده مىشود .\r\n4 - اين است كه همهء آنچه را كه نفس از آن لذت و تمتّع مىيابد ترك نمايد\r\n","description":"","footnote":" ( 1 ) حديث را از روى « بحار » جزء دوم از مجلد پانزده در باب زهد ص 101 تصحيح كرديم . .  ( 2 ) حديث را از روى « سفينة البحار » ج 1 ص 568 تصحيح كرديم . . ","page_name":" 93 ","page_number":93},
  {"content":"\r\nاگر چه به قدر ضرورت باشد ، نه به اين معنى كه آنها را يكسره رها كند ، زيرا كه اين ممكن نيست ، بلكه تمتّع و لذتجويى آن را ترك كند هر چند از راه اضطرار به آن دست مىيازد از قبيل « اكل ميته » با اينكه در درون نسبت به آن بىميلى و اكراه دارد ، و اين درجهء زهد شامل ترك همهء مقتضيات طبع از شهوت و غضب و كبر و رياست و مال و جاه و مانند اينها مىشود ، و سخن حضرت صادق عليه السّلام به اين درجه اشاره دارد :\r\n« الزّاهد في الدّنيا الَّذى يترك حلالها مخافة حسابه و يترك حرامها مخافة عذابه »\r\n« زاهد در دنيا كسى است كه حلال آن را از بيم حساب و حرامش را از ترس عقاب رها مىكند » .\r\nو به اين معنى راجع است سخن امير مؤمنان عليه السّلام : « الزّهد كلَّه بين كلمتين من القرآن قال اللَّه سبحانه :\r\n« لِكَيْلا تَأْسَوْا عَلى ما فَاتَكُمْ وَلا تَفْرَحُوا بِما آتاكُمْ » 57 : 23 ( حديد ، 23 ) فمن لم يأس على الماضى و لم يفرح بالآتى فقد أخذ الزّهد بطرفيه « ( 1 )  .\r\n« همهء زهد در ميان دو كلمه از قرآن است كه خداى سبحان مىفرمايد :\r\n« تا براى آنچه از دستتان رفته غمگين مشويد و به آنچه به دستتان آمده شاد مگرديد » . پس هر كه بر گذشته تأسّف نخورد و به آينده شادان نگردد دو طرف زهد را به دست آورده است « .\r\nو نيز سخن آن حضرت : « زهد در دنيا سه حرف است : زاء و هاء و دال ، زاى آن ترك زينت و هاء آن ترك هوى و دال ترك دنياست » .\r\n5 - اينكه همهء ما سوى اللَّه را ترك كند و حتّى دربارهء بدن و جان خود نيز زهد و بىرغبتى نمايد به طورى كه با هر چه مصاحبت دارد و به هر چه دست مىيازد از راه ناچارى و اكراه باشد بىآنكه لذت و تمتّع بجويد ، و به اين درجه اشاره دارد سخن حضرت صادق عليه السّلام :\r\n« زهد كليد در آخرت و رهايى از دوزخ است و آن اين است كه هر چه تورا\r\n","description":"","footnote":" ( 1 ) اين حديث در » بحار « جزء دوم از مجلد پانزدهم در باب زهد ص 102 روايت شده است . . ","page_name":" 94 ","page_number":94},
  {"content":"\r\nاز خدا مشغول كند ترك كنى بى آنكه از ترك آن تأسّف خورى يا دچار خودپسندى شوى و يا انتظار فرج و گشايشى داشته باشى و يا بخواهى مورد ستايش قرار گيرى يا عوضى بخواهى بلكه از دست دادن آن را راحت و بودنش را آفت شمارى « تا آخر حديث . ( 1 )  مطلبى كه در اينجا بايد ذكر شود اين است كه التفات به بعضى از ما سوى اللَّه و اشتغال به ضرورات مانند اندازهء ضرورى از خوردن و پوشيدن و معاشرت با مردم و گفتگو با آنان و امثال اينها با اين مرتبه از زهد منافات ندارد ، زيرا معنى بريدن از دنيا براى توجّه به سوى خداى تعالى همان رو آوردن با تمام دل و ذكر و فكر به سوى اوست ، و اين بدون ادامهء زندگى و زندگى بدون ضروريّات آن قابل تصور نيست ، پس هر گاه به اين ضروريّات اكتفا و اقتصار نمايد و قصدش محافظت بدن باشد براى يارى جستن به آن در عبارت و آنچه او را به خدا نزديك مىسازد چنين شخصى مشغول به غير خدا نخواهد بود ، زيرا آنچه جز به وسيلهء آن نمىتوان به مقصود رسيد از مقصود شمرده مىشود ، همچنانكه كسى كه در راه حج مشغول علف دادن به چارپاى خود است رو گردان از حج نيست ، و لكن سزاوار است كه بدن در راه خدا مانند چارپا در طريق حج باشد ، يعنى همان گونه كه مقصود از تهيّهء آنچه مورد نياز مركب است محافظت آن است تا انسان را به مقصد برساند نه تنعّم و لذت يافتن ، همين طور شايسته است كه مقصود از خوردن و آشاميدن و لباس و مسكن حفظ بدن از گرسنگى و تشنگى و گرما و سرما باشد به قدر ضرورت يعنى را رعايت تقوى و اطاعت خداوند بدون لذت جوئى و تن پرورى و اين با زهد منافات ندارد بلكه شرط آن است . پس لذت بردن اگر مقصود بالذات نباشد زيانى نمىرساند كه انسان گاهى به هنگام قيام و عبادت در شب به نسيم سحرى و آواز پرندگان احساس لذّت و راحت مىكند و اين به عبادت او ضرر ندارد كه قصدش طلب جايى مخصوص براى اين لذّت و راحت نيست ، علاوه بر اينكه در خوردن و آشاميدن و لباس پوشيدن\r\n","description":"","footnote":" ( 1 ) حديث را از روى » بحار « جزء دوم از مجلد پانزدهم در باب زهد ص 100 تصحيح كرديم و حديث از » مصباح الشريعة « نقل شده كه در جلد اول اين كتاب دربارهء آن سخن رفت . . ","page_name":" 95 ","page_number":95},
  {"content":"\r\nحقيقتا لذتى نيست بلكه به وسيلهء آنها درد گرسنگى و تشنگى و گرما و سرما دفع مىشود .\r\nو پوشيده نماند كه ترك زيادتر از آنچه آدمى در دنيا به آن نيازمند است از خوردنى و نوشيدنى و لباس و مسكن و اثاث خانه و همسر و مال و جاه شايسته است زيرا تحصيل آنچه بدان نيازى نيست با زهد منافات دارد . و امّا آنچه زيادى نيست و انسان بدانها محتاج است ، يعنى امور هشتگانهء مذكور ، سزاوار است كه زهد در آنها را نيز به كلَّى ترك نكند ، زيرا آنچه مهم و ضرورى است ممكن است در مقدار و جنس و اوقات آن زيادى و بيشى راه يابد و بنا بر اين شايسته است كه در آنها نيز زهد را رها نكند .\r\nغايت زهد اين است كه بيش از قوت شبانه روز خود نگاه ندارد و چنانچه زائد بر اين داشته باشد به مستحقّان بذل كند ، و اگر از جنس قوت به نان جو اكتفا و اقتصار كند اين نهايت زهد در خوراك خواهد بود ، امّا گاه گاهى خوردن نان گندم يا يك نان خورش وقتى چندان لذت بخش نباشد با زهد منافات ندارد ، و خوردن گوشت در بعضى از اوقات نيز منافى زهد نيست . و از لباس ، كه از پنبه يا پشم باشد ، به اندازه اى اكتفا كند كه اعضاء بدن را بپوشاند و از گرما و سرما محافظت كند ، و اگر دو جامه داشته باشد كه وقتى يكى را مىشويد ديگرى را بپوشد با زهد منافاتى ندارد . و از مسكن به قدرى طلب كند كه خود و اهل خانه اش از گرما و سرما محفوظ باشند . و از اثاث خانه يعنى فرش و ظرف و ديگ و كوزه و امثال اينها به اندازهء رفع حاجت تحصيل نمايد و به آنچه مىتوان از آنها بىنياز بود و بدون آنها حاجات ضرورى بر آورده مىشود دست نيازد . و از همسر به اين اندازه بسازد كه حدّت و شدّت شهوت را درهم شكند و او را از نظر بازى و وسوسه هاى قوهء شهويّه كه مانع از حضور در عبادات است حفظ كند .\r\nو از مال به مقدارى كه حاجت روزانه اش بر طرف شود و اگر كاسب است همين كه نياز روز را به دست آورد كسب را رها كند و به كار دين پردازد ، و اگر ملكى و آب و زمينى دارد و بجز آن درآمد ديگرى ندارد كه خرج روزانهء خود را به قدر حاجت به دست آوردن ظاهرا نگه داشتن قوت سالانه براى سدّ رمق و ادامهء حيات وى\r\n","description":"","footnote":"","page_name":" 96 ","page_number":96},
  {"content":"\r\nرا از زهد بيرون نمىبرد به شرط آنكه زائد بر نفقهء كافى خود را انفاق كند . و گفته‌اند كه چنين شخصى از زاهدان ضعيف است به اين معنى كه مقامات عالى و درجات بلند مرتبه اى كه در آخرت نصيب زاهدان است بهرهء او نخواهد شد ، اگر چه نام زاهد بر او صدق كند ، زيرا چنين فردى داراى قوهء يقين نيست ، كه صاحب يقين واقعى چون قوت روزانهء خود را داشته باشد چيزى براى فرداى خود ذخيره نمىكند ، و كسى كه توكَّل را شرط زهد مىداند آن فرد به نزد او زاهد نيست . و اين مرتبه غايت زهد در امور مذكور است و طايفهء انبياء و گروه اوصياء و بعد از ايشان گذشتگان صالح بر اين شيوه بودند و همين راه را پيمودند .\r\nحق اين است كه حكم زاهد به اختلاف اشخاص و اوقات مختلف و متفاوت مىشود زيرا كار يك نفر تنها سبكتر و آسانتر از كار فرد عائله مند است ، و كسى كه همهء همّتش بر تحصيل علم و عمل مقصور است حال او غير از حال اهل كسب است ، و همچنين در بعضى اوقات و در بعضى جاها به دست آوردن قدر ضرورى و حاجت در هر روز ممكن است و در بعضى ديگر چنين نيست . پس سزاوار هر كس آنست كه حال و وقت و جاى خود را ملاحظه كند و بينديشد كه شايسته تر در امر آخرت او و مددكارتر بر تحصيل آنچه براى آن آفريده شده نگه داشتن چه مقدار از مال و مصرف چه اندازه و چه جنس از قوت است ، به طورى كه اگر كمتر از آن مقدار باشد به تحصيل آنچه او را به قرب پروردگار مىرساند قادر نخواهد بود پس آن را بگيرد و زائد بر آن را ترك كند . و چنين شخصى بعد از درستى نيّت و خلوص قصد در نگاهداشتن اين مقدار از مال از زهد واقعى بيرون نخواهد رفت ، هر چند تصور مىرود كه به كمتر از آن مىتوان اكتفا نمود با توجه به اينكه موجب از دست رفتن چيزى مىشود كه براى تكميل نفس مهمتر است .\r\nامّا دربارهء جاه گفته شد كه قدر ضرورى آن در امر معيشت مانند تحصيل وقع و منزلت در دل زير دستان و خادم خود ، و در نزد دستگاه حكومت براى دفع اشرار و متجاوزان از خود ، ظاهرا با زهد منافات ندارد ، و يكى از علما گفته است :\r\nاين قدر از جاه و مقام اگر چه اشكالى ندارد لكن به جائى مىكشاند كه آدمى را به وادى هلاكت بىپايان مىافكند و هر كه گرد گودال لجن و گل و لاى بگردد\r\n","description":"","footnote":"","page_name":" 97 ","page_number":97},
  {"content":"\r\nنزديك است كه در آن بيفتد . زيرا كسى كه نيازمند به جذب دلهاى مردم است يا براى جلب نفع يا دفع ضرر يا رهائى از ظلم است : امّا جلب نفع ، مال آدمى را از آن بىنياز مىكند زيرا كسى كه كار و خدمتى مىكند در برابر اجرت است هر چند اجرت دهنده نزد او قدر و منزلتى نداشته باشد ، و اگر كسى بخواهد بدون اجرت به وسيلهء جاه و مقام از مردم خدمت و كار بگيرد معلوم است كه از ستمكاران است و چگونه مىتواند از زاهدان به شمار رود . و امّا دفع ضرر ، در ديارى كه عدالت در آنجا كامل نيست يا خطر ستم و تجاوز از همسايگان وجود دارد و دفع شرّ آنها جز به اينكه در دلها يا نزد حكمران وقع و جايگاهى داشته باشد ميسّر نيست به جاه و مقام براى رفع ظلم و تعدّى نياز هست . و مقدار نياز به آن را مخصوصا هنگامى كه بيم از آينده و بد گمانى به عواقب آن وجود داشته باشد نمىتوان تحت قاعده و ضابطه در آورد ، و كسى كه در جاه طلبى فرو رود در واقع راه هلاك را مىپيمايد ، بلكه حق اين است كه زاهد اصلا در طلب تحصيل جاه و مقام نيست و در صدد به دست آوردن جايگاهى در دلها بر نمىآيد ، زيرا اشتغال وى به دين و عبادت پايگاهى در دلها فراهم مىكند كه حتى اگر در ميان كفّار باشد از آزار مردم ايمن است تا چه رسد به آنكه ميان مسلمين باشد .\r\nامّا توهّمات و پندارهائى كه آدمى را به زياده جوئى در جاه و مقام مىكشاند اوهامى دروغين و باطل است ، زيرا جستجوى جاه و مقام نيز خود گاهى خالى از رنج و آزار نيست . بنابراين علاج و چاره كردن كمبودها و مشكلات با شكيبائى و تحمّل بهتر و برتر است از علاج و حلّ آنها از طريق جاه طلبى . از اين رو جستجوى جايگاه در دلها اجازه و رخصتى ندارد و كم آن به بسيار دعوت مىكند و آزمندى و خوكردن به آن از حرص و اعتياد به شراب بيشتر و شديدتر است ، پس بايد از اندك و بسيار آن احتراز كرد . بلى جاه و مقامى كه خداوند به بعضى از بندگان خود ، بدون سعى خود آنان در طلب آن ، براى نشر دين يا براى داشتن بعضى از كمالات كه به حصول منزلت ايشان در دلها اختصاص مىيابد مىدهد ، در اين صورت اشكالى ندارد و منافى زهد نيست ، چنان كه جاه و مقام رسول اللَّه صلى اللَّه عليه و آله و سلم برترين و گسترده ترين جاه و مقام است با اينكه آن حضرت زاهدترين مردم بود .\r\nحق اين است كه جاه مانند مال است در دفع شر و زيان به قدرى كه انسان در\r\n","description":"","footnote":"","page_name":" 98 ","page_number":98},
  {"content":"\r\nزمانى يا در شهرى كه امر معيشت او ناگزير به آن نياز و بستگى دارد در اين مقدار ضرورى مانعى نيست و با زهد منافاتى ندارد ، لكن زائد بر نياز زهر كشنده است .\r\nبنابراين اندازهء ضرورى آن را نبايد از دنيا دانست ، بلكه اين مقدار از دين به شمار مىرود ، زيرا از شرايط ديندارى است و شرط از مشروط به حساب مىآيد ، چنان كه روايت شده است كه إبراهيم عليه السّلام را حاجتى روى نمود پس به نزد دوستى رفت تا چيزى قرض كند امّا او وامى نداد ، و إبراهيم اندوهناك بازگشت ، خداى تعالى به او وحى كرد : « اگر از خليل خود ( خداوند ) مىخواستى به تو عطا مىكرد » ، إبراهيم عرض كرد : « منفور بودن دنيا را در نزد تو مىدانستم از اين رو ترسيدم كه دربارهء آن از تو چيزى بخواهم » ، خداوند به او وحى فرستاد : « مقدار حاجت از دنيا نيست » .\r\nو گفتار امام صادق عليه السّلام با سفيان ثورى نيز - چنان كه به تفصيل در كتاب كافى ذكر شده است - بر اين معنى دلالت دارد .\r\nبنابراين مقدار حاجت از دنيا نيست و زائد بر آن در آخرت و بال خواهد بود ، بلكه در دنيا نيز ، چنان كه اين حقيقت با تأمّل در احوال ثروتمندان و مالداران و رنجها و محنتهائى كه در كسب مال و اندوختن و نگاهدارى آن و انواع ذلَّت و خوارى كه متحمّل مىشوند به روشنى دانسته مىشود ، و نهايت سعادت مال اندوز اين است كه آن را براى ورثهء خود بگذارد ، و آنان بخورند در حالى كه [ احتمالا 
  ] دشمنان اويند و يا از مال او بر معصيت كمك مىگيرند و بنا بر اين وى در راه گناه مددكار آنها خواهد بود ، و از اين جهت دنيا دار و جمع كنندهء اموال را به كرم ابريشم تشبيه كرده‌اند كه پيوسته بر گرد خود مىتند تا در پيله اى كه بر دور خود تنيده گرفتار آيد و آنگاه راه بيرون شدن و رهائى نمىيابد و در آنجا مىميرد و بدين گونه به سبب عمل خود هلاك مىشود ، چنان كه در اين باره گفته‌اند :\r\nمگر نمىبينى كه آدمى در طول زندگى خويش همواره به قصد امرى تلاش مىكند همچون كرم ابريشم كه پيوسته گرد خود مىتند و در ميان بافتهء خويش با اندوه مىميرد پس هر كه خود را بر دنيا بيفكند و پيرو شهوات شود پيوسته نفس خويش را\r\n","description":"","footnote":"","page_name":" 99 ","page_number":99},
  {"content":"\r\nبه زنجيرها و غلهائى كه توانائى گسيختن آنها را ندارد مقيّد و در بند مىكند تا سرانجام فرشتهء مرگ ناگهان بين او و شهواتش جدائى افكند در حالى كه آن زنجيرها از قلب او به دنيائى كه پشت سر گذاشته بسته شده و او را به سوى دنيا مىكشد و چنگالهاى ملك الموت به رگهاى قلب او فرو رفته و به سوى آخرت مىكشد ، و آسانترين حال او هنگام مرگ مانند كسى است كه با اره بندها و اندامهاى بدن او را از يكديگر جدا كنند . و اين نخستين عذابى است كه بعد از رفتن از دنيا به او مىرسد يعنى پيش از آن حسرتها و ندامتها كه هنگام فرو شدن به اسفل السّافلين و منع و محروميّت از مقامات برين و جوار رب العالمين با آنها روبروست . پس به سبب آرزومندى و اشتياق به دنيا از ديدار خداوند محجوب و محروم مىماند و در اثر اين حجاب و حرمان آتش دوزخ بر او چيره و مسلط خواهد شد ، كه آتش براى همهء محجوبان از خدا آماده گشته است ، چنان كه خداى تعالى مىفرمايد :\r\n« كَلا انَّهُمْ عَنْ رَبِّهِمْ يَوْمَئِذٍ لَمَحْجُوبُونَ . ثُمَّ انَّهُمْ لَصالُوا الْجَحيمِ » 83 : 15 - 16 ( مطففين ، 15 - 16 ) « نه چنين است ، كه آنان از پروردگارشان دور و محجوبند . و آنگاه به دوزخ وارد مىشوند » .\r\nو چون صاحبدلان دريافته‌اند كه آدمى با پيروى هوى و فرو رفتن در دنيا خويشتن را هلاك مىكند ، چنان كه كرم ابريشم كه خود را درون پيله اش گرفتار و هلاك مىسازد ، دنيا را به كلَّى دور افكندند . از خداى تعالى مىخواهيم كه در دلهاى ما همان را قرار دهد كه در جان و روح حبيب خود صلى اللَّه عليه و آله و سلم دميده ، كه به او چنين وحى فرستاد : « هر چه خواهى دوست بدار كه از آن جدا خواهى شد » .\r\nسوم - زهد به اعتبار مرغوب فيه يعنى آن كه به خاطر او از چيزها دست برداشته مىشود . زهد به اين اعتبار سه درجه دارد :\r\n1 - اينكه مرغوب فيه ( كه براى آن زهد مىورزد ) نجات از جهنّم و ديگر عذابهاى آخرت باشد ، و اين زهد خائفان است .\r\n2 - اينكه زهد براى پاداش خداوند و نعمتهاى بهشت باشد ، و اين زهد اميدواران است .\r\n","description":"","footnote":"","page_name":" 100 ","page_number":100},
  {"content":"\r\n\r\n3 - درجهء سوم كه بالاترين درجهء زهد است اين است كه بجز قرب خدا و لقاء او نطلبد و وى را التفاتى به دردها و عذاب نباشد تا به خلاصى از آنها بينديشد ، و نه به لذتها توجّهى دارد تا به فكر نيل به آنها باشد . بلكه همهء انديشه و همّت او مستغرق خداست ، و اين زهد عارفان است ، زيرا كسى محبّت را منحصر و خاصّ خدا نمىكند مگر اينكه او را به صفات كمال بشناسد . پس همانطور كه كسى كه دينار و درهم را شناخت ، و دانست كه نمىتواند هر دو را با هم جمع كند جز به دينار ( طلا ) دل نمىبندد ، همين طور كسى كه خدا را شناخت و لذت نظر به وجه كريم او را دريافت ، و دانست كه جمع ميان اين لذت و لذت حور و قصور و باغ و بستان غير ممكن است ، بجز لذت نظر و ديدار را دوست نخواهد داشت و غير او را بر نخواهد گزيد .\r\nيكى از عرفا گفته است : گمان مبر كه اهل بهشت هنگام نظر به وجه خداى تعالى ديگر جائى براى لذت حور و قصور در دلشان باقى مىماند ، بلكه آن لذت نسبت به لذت نعمتهاى بهشت مانند لذت پادشاهى دنيا و تسخير همهء كشورهاى عالم و استيلا بر مردم جهان است نسبت به لذّت داشتن گنجشكى و بازى با آن . نزد اهل معرفت و مردم صاحبدل خواستاران لذتها و نعمتهاى بهشت به كودكى مانند كه براى بازى با گنجشك از لذت سلطنت دست بردارد ، و اين به سبب كوتاهى و نارسائى ادراك اوست از لذت پادشاهى ، نه براى اينكه بازى با گنجشك به خودى خود برتر و لذت بخشتر از حكمرانى و سلطنت بر همهء مردم است .\r\nتتميم زهد حقيقى\r\nمپندارى كه هر كه مال دنيا را ترك كرد زاهد است ، زيرا ترك مال و ثروت و تظاهر به سختى و تنگى در معاش و پستى و درشتى در خوراك و پوشاك بر كسى كه دوست دارد به زهد شناخته و ستايش شود آسان است . چه بسيار رهبانان و رياكارانى كه دست از مال دنيا برداشتند و هر روز با قوت و خوراكى اندك به خويشتن رياضت دادند ، و به هر مسكنى در هر جائى قناعت نمودند و غرضشان از اين روش اين بود\r\n","description":"","footnote":"","page_name":" 101 ","page_number":101},
  {"content":"\r\n\r\nكه مردم آنان را به زهد بشناسند و بستايند . اينان مال را براى نيل به جاه ترك كرده‌اند .\r\nامّا زهد حقيقى ترك مال و جاه بلكه همهء لذّتها و بهره هاى دنياست . و نشانهء اين آنست كه فقر و غنا و ذمّ و مدح و ذلَّت و عزت در نزد انسان مساوى باشد و اين حالت به سبب غلبهء انس به خداست . زيرا مادامى كه انس و حبّ به خدا بر دل غالب نباشد محبّت دنيا به كلَّى از دل بيرون نمىرود ، كه دوستى خدا و دنيا در دل مانند آب و هوا در ظرف است كه اگر يكى داخل شد ديگرى خارج مىشود ، و بنا بر اين نه هر دو با هم جمع مىشوند و نه هر دو رفع و نفى مىگردند . پس دل آكنده از دوستى دنيا تهى از دوستى خدا است ، چنان كه دل مشغول به محبّت و انس به خدا خالى و فارغ از حبّ دنيا است ، و به هر اندازه كه يكى بيرون رود ديگرى داخل مىشود و بر عكس . و از آنهاست :\r\nغنا\r\nغنا ( بىنيازى و توانگرى ) عبارت است از داشتن اموالى كه مورد نياز و احتياج است ، و اين كمترين مرتبهء غناست ، و بالاتر از آن مراتب بىشمار وجود دارد ، تا آنجا كه به گرد آوردن بيشتر اموال دنيا منتهى مىشود ، چنان كه براى بعضى از پادشاهان اتفاق افتاده است .\r\nامّا توانگر و ثروتمند چند گونه است :\r\n1 - كسى كه در كسب و جمع مال و ثروت سعى و كوشش مىكند و در تحصيل و نگاهداشت آن زحمت مىكشد و اگر از دستش بيرون رود ناراحت و اندوهناك مىشود ، و اين غنىّ حريص است .\r\n2 - شخصى كه در كسب و تحصيل ثروت سعى و كوششى نمىكند و رنج و زحمتى نمىبرد ، امّا اگر ثروتى به دستش رسد مىگيرد و به آن شاد و خوشحال مىگردد ، و از فقدان آن ناراحت و آزرده مىشود ، چنين فردى نيز از حرص و آز\r\n","description":"","footnote":"","page_name":" 102 ","page_number":102},
  {"content":"\r\nخالى نيست زيرا از دست دادن مال براى او هم حزن آور و غم انگيز است .\r\n3 - آن كه نه رنج و زحمتى در به دست آوردن آن كشيده و نه بدان چنان رغبت دارد كه از حصول آن شاد و از رفتن آن غمناك گردد ، و ليكن از به دست آمدن آن خشنود است : خواه وجود و عدم مال براى او مساوى باشد يا وجودش در نظر وى از عدمش بهتر و محبوبتر باشد . چنين غنىّ و ثروتمندى راضى و قانع است .\r\nو همچنين ثروتمند يا همهء مال او حلال است و يا قسمتى از آن حلال و يا همهء آن حرام است .\r\nو نيز مالدار يا بخيل و ممسك است به طورى كه حقوق واجب و مستحبّ مال را نمىپردازد ، يا فقط در جاى شايسته و مصرف در خور آن انفاق و خرج مىكند .\r\nانفاق نيز مراتبى دارد : پائينترين مرتبهء آن اداى حقوق واجب است ، و بالاترين مرتبهء آن بذل كردن آنچه زائد بر كمترين مراتب غنا و ثروتمندى است ، به نحوى كه اگر كمى بيشتر ببخشد فقير شود .\r\n","description":"","footnote":"","page_name":" 103 ","page_number":103},
  {"content":"\r\n\r\nفصل 11 نكوهش غنا\r\nثروت و غنائى كه از حلال به دست آمده باشد و زائد بر كمترين مرتبهء آن در مصرفهاى درست و در خور بذل شود و وجود و عدم آن در نزد صاحبش مساوى باشد از آفتها و خطرها مصون و ايمن است . امّا ديگر اقسام آن از آفت يا خطر خالى و بر كنار نيست ، و دوستى آن يكى از موارد و مصاديق محبّت دنياست ، بلكه به خود حبّ مال باز مىگردد . و آنچه در ذمّ دنيا و مال وارد شده است بر ذمّ آن نيز دلالت دارد . و در ذمّ و نكوهش بخصوص آن بعضى از آيات و اخبار رسيده است ، خداى سبحان مىفرمايد :\r\n« انَّ الانْسانَ لَيَطْغى أنْ رَآه اسْتَغْنى » 96 : 6 - 7 ( علق ، 6 و 7 ) .\r\n« انسان همين كه خود را بىنياز ديد طغيان مىكند » .\r\nو از رسول اللَّه صلى اللَّه عليه و آله و سلم پرسيدند : چه كسانى از امّت تو بدتريناند ؟ فرمود :\r\n« اغنياء » . و به بلال فرمود : « خدا را ملاقات كن در حالى كه فقير باشى و ملاقات مكن او را در حالى كه غنى باشى » . و فرمود : « فقيران امّت من پانصد سال پيش از اغنياى آنان به بهشت خواهند رفت » .\r\nو فرمود : « اطَّلعت على الجنّة ، فرأيت أكثر أهلها الفقراء . و اطَّلعت على النّار ، فرأيت أكثر أهلها الأغنياء » .\r\n« به بهشت نگريستم و از آن آگاهى يافتم ، بيشتر اهل آن را فقيران ديدم ، و\r\n","description":"","footnote":"","page_name":" 104 ","page_number":104},
  {"content":"\r\n\r\nبه جهنّم نگريستم و از آن مطَّلع شدم بيشتر اهل آن را اغنياء ديدم « .\r\nخداى تعالى به موسى عليه السّلام وحى فرمود : « اى موسى ، هر گاه ديدى فقر به تو روى آور است ، بگو : خوشا به شعار صالحان . و چون ديدى كه غنا به سوى تو مىآيد ، بگو : گناهى است كه عقوبتش شتاب كرده است » .\r\nو روايت است كه : « هيچ روزى نيست مگر اينكه فرشته اى از زير عرش ندا مىكند و پيام مىدهد كه : اى فرزند آدم ، اندكى كه تورا كفايت كند بهتر است از بسيارى كه تورا سركش و طاغى سازد » . و عيسى عليه السّلام فرمود : « غنى به سختى و دشوارى به بهشت مىرود » .\r\nپيوست فقر\r\nضد غنا فقر است . و فقر به معنى نداشتن چيزهائى است كه مورد احتياج است . و نداشتن آنچه مورد نياز نيست فقر ناميده نمىشود . البتّه اگر نياز و احتياج به طور اعم منظور باشد و مختص به مال نباشد ، هر موجود ممكنى محتاج و نيازمند است ، زيرا براى بقا و ادامهء وجود خود و ديگر حاجاتى كه از خداى سبحان بهرهء وى مىشود به او احتياج دارد . و بىنياز منحصر به يك وجود است كه به ذات خود واجب است و افادهء وجود به موجودات ديگر مىكند ، و او خداى سبحانه است ، كه غنىّ مطلق است ، و ديگر اشياء موجود فقيران محتاجند . و در كتاب الهى به اين حصر غنا و بىنيازى براى خداوند و فقر و نياز ديگران اشاره شده است :\r\n« وَالله الْغَنِىُّ وَأنْتُمُ الْفُقَراءُ » 47 : 38 ( محمد ( ص ) ، 37 ) « فقط خدا بىنياز است و شما نيازمنديد » .\r\nو اگر احتياج تنها به مال اختصاص يابد همهء مردم فقير نيستند ، بلكه هر كه مالى را كه به آن نياز دارد نداشته باشد نسبت به آن فقير است ، و فقر به اين معنى است كه در اينجا مىخواهيم بيان كنيم .\r\n","description":"","footnote":"","page_name":" 105 ","page_number":105},
  {"content":"\r\n\r\nفصل 12 اختلاف احوال فقيران\r\nفقير چند گونه است :\r\n1 - آنكه مال را دوست دارد و مورد ميل و رغبت اوست ، به طورى كه اگر راهى به آن بيابد در طلب آن مىكوشد ، هر چند با رنج و مشقّت باشد ، و اگر جستجوى آن را ترك كند به سبب عجز و ناتوانى است ، و اين را فقير حريص نامند .\r\n2 - آنكه داشتن مال را از نداشتن آن دوستتر دارد ، و ليكن محبّت او به مال به درجه اى نيست كه او را به طلب آن برانگيزد ، بلكه اگر بدون طلب و بىزحمت به دست آيد مىگيرد و شاد مىشود ، و اگر طلب آن نياز به سعى و كوشش دارد به آن دست نمىيازد ، و اين را فقير قانع نامند .\r\n3 - آنكه محبّت و رغبتى به مال ندارد و از آن گريزان و آزرده است و آن را دشمن دارد و از شرّش پرهيز مىكند ، اين را فقير زاهد نامند . اعراض فقير زاهد از مال و نكوشيدن وى در محافظت و اندوختن آن در صورتى كه به دست آيد ، اگر از بيم عقاب باشد فقر او فقر بيمناكان است . و اگر زهد او براى شوق به ثواب و پاداش باشد فقر او فقر اميدواران است . و اگر بىالتفاتى او به مال به سبب روى آوردن به خدا با تمام وجود و بدون غرض دنيوى يا اخروى باشد فقر او فقر عارفان است .\r\nچنين فقيرى نه محبّتى به مال دارد كه از حصولش شاد شود و نه كراهت\r\n","description":"","footnote":"","page_name":" 106 ","page_number":106},
  {"content":"\r\nو نفرتى از آن دارد كه از بودنش آزرده و متأذّى گردد ، بلكه وجود و عدم مال نزد او يكسان است ، چنان كه نه از به دست آمدنش فرح و شادى مىنمايد و نه از فقدان و نبودنش رنجيده و بدحال مىشود ، بلكه در هر دو حالت به طور يكسان خرسند و راضى است ، و از آمدن و ماندنش و رفتن و از دست شدنش بىنياز است ، بدون اينكه اگر نيابد از فقر و احتياج ترسان باشد ، مانند حريص و قانع ، و اگر بيابد از شرّ و زيانش در بيم و حذر باشد ، مانند زاهد . چنين شخصى اگر همهء اموال دنيا را داشته باشد به او زيانى نخواهد رسانيد ، زيرا اموال را در خزانهء خداوند مىبيند نه در دست خويش ، و از اين رو براى او فرقى نمىكند كه در دست او باشد يا در دست ديگرى . بدين سان مال و هواى جوّ در نزد او يكسان است ، يعنى همان گونه كه بسيارى هوا در كنار او به وى رنج و آزارى نمىرساند ، و دلش مشغول انديشهء گريز از آن و نفرت و دشمنى با آن نيست ، بلكه به قدر ضرورت تنفّس از آن بهره مند مىشود و با هيچ كس دربارهء آن بخل نمىورزد ، همين طور بسيارى مال نه او را مىآزارد و نه دلش را مشغول مىدارد ، و خود و غير خود را در مالكيّت مساوى مىبيند .\r\nچنين شخصى را بايد « بىنياز راضى » ناميد كه از وجود و عدم مال مستغنى است ، و خشنودى و خرسندى او نسبت به آن دو حالت يكسان است ، و مرتبهء اين شخص از مرتبهء زاهد بالاتر است ، زيرا بالاترين درجهء زهد كمال نيكان و ابرار است و حال آنكه صاحب اين مرتبه از مقرّبان است ، پس زهد در حقّ او نقصان و كاهش مرتبه است ، زيرا كه : « حسنات الأبرار سيّئات المقرّبين » . راز مطلب اين است كه زاهد از دنيا كراهت دارد و كراهت دنيا خود نوعى دل مشغولى به آن است ، چنان كه راغب و متمايل به دنيا مشغول به آن است ، و دل مشغولى به غير خدا حجاب و پرده است ميان بنده و خدا ، خواه به حب باشد يا به بغض . و هر چه غير خداست همچون رقيبى است كه در مجلس انس عاشق و معشوق در آمده است . همانطور كه التفات و توجّه دل عاشق به رقيب و بغض و نفرت از حضور او موجب دل مشغولى و نقص در عشق است ، همين طور التفات دل بنده به غير خداى تعالى و بغض و كراهت نسبت به آن غير علَّت نقصان در حبّ و انس است ، چنان كه التفات به حب غير نيز نقص در\r\n","description":"","footnote":"","page_name":" 107 ","page_number":107},
  {"content":"\r\nحبّ به آن دو ( معشوق و خدا ) ست . زيرا همان گونه كه دو محبّت در يك حال در دلى جمع نمىشود ، حبّ و بغض در دل واحد در يك حالت نيز با هم جمع نمىشوند .\r\nپس مشغول به بغض دنيا همانند مشغول به حبّ آن از خدا غافل مىماند ، هر چند حبّ دنيا بدتر است از بغض آن . زيرا مشغول به حبّ دنيا چون از غفلت خود غافل است بر خلاف راه مقصود مىرود و از آن دور مىشود ، امّا مشغول به بغض دنيا غافلى است كه در هنگام غفلت در طريق قرب خدا راه مىپيمايد ، و احتمال زوال غفلت او و دگرگون شدن آن به شهود و حضور هست ، پس براى وى انتظار كمال بجاست . زيرا بغض دنيا راه و وسيله اى است براى رسيدن بنده به خدا .\r\nامّا اينكه انبياء و اولياء از مال گريزان بودند و نداشتن مال را برداشتن آن ترجيح مىدادند - چنان كه در برخى از اخبار و آثار بدان اشاره شده است - : يا براى اين است كه زندگى خود را در حدّ ضعيفان پائين آورند تا مردم در ترك مال دنيا به ايشان اقتدا كنند ، زيرا براى مردم كمال در حبّ ترك ثروت و بغض وجود آن است و با داشتن مال براى آنان بسيار دشوار است كه وجود و عدم آن يكسان و در نظرشان مانند آب دريا باشد . پس اگر انبياء نفرت و كراهت از مال و ثروت دنيا نشان نمىدادند و مردم ضعيف به آن رو مىكردند البتّه هلاك مىشدند . مثل پيامبر مانند داستان افسونگر ماهرى است كه در برابر فرزندان خود از مار مىگريزد ، نه اينكه نمىتواند آن را بگيرد ، بلكه بدين سبب كه مىداند اگر در پيش چشم فرزندان مار را به دست گيرد كودكان او نيز چنين مىكنند و هلاك مىشوند . از اين رو داشتن سيرهء ضعفا صفت انبياء و اوصياء شد .\r\nيا براى اين است كه نفرت و گريز آنان از مال مانند نفرت و كراهت آنان از آب است ، به اين معنى كه از آن فقط به قدر حاجت و رفع عطش مىنوشيدند و باقى را در نهرها و جويبارها براى نيازمندان مىگذاشتند ، بدون اينكه به حب و بغض آن دل مشغولى داشته باشند . نمىبينى كه گنجينه هاى ثروت زمين به سوى رسول اللَّه و جانشينان راستين او حمل مىشد و ايشان آنها را مىگرفتند و در مواضع شايسته مصرف مىكردند بدون اينكه از آن بگريزند و يا بغضى از آن داشته باشند ، و اين از آن روست كه مال و آب و سنگ و طلا در نزد ايشان يكسان بود .\r\n","description":"","footnote":"","page_name":" 108 ","page_number":108},
  {"content":"\r\nامّا نامگذارى صاحب اين مرتبه به فقير و غنى موجب تنافى و تناقض نيست ، زيرا اطلاق فقير بر او براى اين است كه به محتاج بودن خود به خداى تعالى در همهء امور عموما و در بقاى بىنيازى از مال خصوصا معرفت دارد ، و بنا بر اين نام فقير بر او مانند اسم بنده است بر كسى كه خود را بندهء خدا مىداند و به آن معترف است ، كه اسم عبد اگر چه براى همهء مردم است او را بيشتر سزاوار است تا غافلان .\r\nو نكتهء ديگر اين است كه هر مرتبه اى از مراتب مذكور كه براى فقر ياد شد ، بجز مرتبهء اخير ، اعم است از آنكه به حدّ اضطرار برسد ، به طورى كه آنچه از مال ندارد واقعا به آن نيازمند است مانند گرسنه اى كه نان ندارد و عريانى كه جامه ندارد ، يا نه .\r\nو بعد از آنكه دانستى كه فقر ميان معانى مذكور مشترك است [ 1 
  ] ، ديگر براى\r\n\r\n","description":"","footnote":"\r\n[ 1 
  ] يعنى فقر مراتب و اقسامى دارد كه لفظ فقر براى آنها مشترك است اما معانى مختلف دارد ، و بنا بر اين بعضى از اقسام آن ممدوح و بعضى مذموم است .\r\nراغب در « مفردات » مىگويد : فقر بر چهار گونه است : اول : وجود حاجت ضرورى ، و اين ما دام كه آدمى در دنياست عموميت دارد بلكه براى همهء موجودات عام است ، و قول خداى تعالى : ( يا أيها الناس أنتم الفقراء إلى اللَّه ) به اين معنى دلالت دارد .\r\nدوم : نداشتن اسباب دنيوى و اين معنى در اين قول اوست : ( للفقراء الذين احصروا . . . من التعفف ) و ( ان يكونوا فقراء يغنهم اللَّه من فضله ) و ( انما الصدقات للفقراء و المساكين ) . سوم : فقر نفس ( يا فقر روحى ) و آن آزمندى است و مراد سخن پيامبر عليه الصلاة و السلام : « كاد الفقر ان يكون كفرا »\r\nهمين است ، [ در اينكه اين حديث به اين معنى حمل مىشود يا به معنى دوم جاى تأمل است و ظاهرا به معنى دوم حمل مىشود ، اگر چه فقر دينى يا فقر در اعتقادات را مىتوان يكى از انواع فقر شمرد ، چنان كه در « كافى » روايتى است از امام صادق ( ع ) كه فرمود : « الفقر الموت الاحمر\r\n: فقر مرگ سرخ است « ( مقصود از مرگ سرخ ، مرگ سخت و خونين است ، و اين سخن در ذم آن است ) .\r\nراوى گويد به امام عرض كردم : « الفقر من الدينار و الدرهم » ؟\r\n( آيا مقصود نداشتن دينار و درهم است ؟ ) فرمود : « لا و لكن من الدين »\r\n( نه ، بلكه فقر در دين است ) 
  ] و اين در مقابل سخن ديگر اوست : « الغنى غنى النفس »\r\n.\r\n","page_name":" 109 ","page_number":109},
  {"content":"\r\nتو دشوار نيست كه ميان اخبارى كه در مدح فقر رسيده - چنان كه خواهد آمد - و اخبارى كه در ذم آن وارد شده جمع كنى ، مانند اين گفتار پيغمبر صلى اللَّه عليه و آله و سلم « كاد الفقر ان يكون كفرا »\r\n« بيم آن است كه فقر به كفر انجامد » . و نيز سخن ديگر او صلى اللَّه عليه و آله و سلم :\r\n« الفقر الموت الاكبر » [ 1 . 
  ]\r\n« فقر مرگ بزرگتر است » .\r\nو قول امير مؤمنان عليه السّلام « من ابتلى بالفقر فقد ابتلى بأربع خصال :\r\nبالضّعف في يقينه ، و النّقصان في عقله ، و الرّقّة في دينه ، و قلَّة الحياء في وجهه . فنعوذ باللَّه من الفقر « .\r\n« هر كه به فقر دچار شود به چهار خصلت گرفتار شده : به ضعف در يقين ، و نقصان در عقل ، و نازكى در دين ، و كمى شرم ، پس ، از فقر به خدا پناه مىبريم » [ 2 
  ] .\r\n\r\n","description":"","footnote":"\r\nچهارم : فقر نسبت به خدا كه در گفتار پيامبر عليه الصلاة و السلام : « اللَّهم أغننى بالافتقار إليك ، و لا تفقرنى بالاستغناء عنك »\r\n[ كه اين فقر عارف و زاهد حقيقى است 
  ] و شاعر به اين معنى اشاره مىكند و مىگويد :\r\n\r\nو يعجبنى فقرى إليك و لم يكن ليعجبنى لو لا محبّتك الفقر\r\n\r\n[ و فقر به اين معنى است كه اقبال لاهورى مىگويد :\r\n\r\nچيست فقر اى بندگان آب و گل ، يك نگاه راه بين ، يك اهل دل . 
  ]\r\n\r\nم .\r\n[ 1 
  ] اين گفتار به امير مؤمنان ( ع ) نيز منسوب است ( باب حكم نهج البلاغه ، 154 )\r\n[ 2 
  ] از آنچه در متن و در زير نوشت سابق ( راجع به اقسام فقر ) آمده مىتوان دريافت كه مدح و ذمّ فقر به كدام يك از اقسام آن تعلق مىگيرد . با وجود اين براى روشنتر شدن فقر مذموم مىگوئيم : فقر ( نادارى و نيازمندى به حاجات زندگى ) در آدميان معمولى كه نمىتوانند صبر و قناعت پيشه كنند موجب بدخوئى و اخلاق ناشايسته مىشود و آنها را به سؤال ( گدائى ) و غفلت از خدا ، با اينكه روزى رسان در حقيقت اوست ، مىكشاند .\r\nبه سبب پىآمدهاى بد فقر است كه مؤمن از فقر به خدا پناه مىبرد ( و اين فقر است كه در بارهء آن در خبر آمده : الفقر سواد الوجه في الدارين\r\n) زيرا در شأن مؤمن نيست كه از خدا بخواهد كه او را ( اگر مىتواند خود را از عواقب فقر نگاه دارد ) فقير نسازد تا خوش بگذراند . پس اين گونه فقر علاوه بر اينكه موجب خفت و خوارى است باعث سؤال مىشود و وقتى آدمى به سؤال ( گدائى ) افتاد و از ديگرى روزى خواست به ستايش و\r\n","page_name":" 110 ","page_number":110},
  {"content":"\r\nتملق از مردم وادار مىگردد ، در حالى كه حمد بر نعمت جز براى خدا روا نيست ، حتى اگر سؤال هم نكند همين كه به غير خدا طمع داشته باشد يعنى بخواهد كه ديگرى براى او كارى بكند و چيزى به او بدهد همين غفلت از خداست ، و منشأ اعمال زشت و بدبختىهاى دنيوى و اخروى و اخلاق ناپسند ، خداناشناسى است ، زيرا كسى كه خدا را مىشناسد مىداند كه « لا مؤثر في الوجود الا اللَّه » .\r\nبنابراين فقر مذموم آن است كه عواقب و پىآمدهاى بد ( پريشانى خاطر ، نداشتن فراغت براى مطالعه و تفكر و عبادت ، سؤال ، طمع به مال ديگران ، دزدى ، آلودگى دامن ، مدح و ذم بى جا از ديگران و . . . ) داشته باشد . در نهج البلاغة ( باب حكم ، 311 ) امام على ( ع ) به فرزند خود محمد ابن حنفيه مىفرمايد :\r\n« يا بنى انى اخاف عليك الفقر فاستعذ باللَّه منه ، فان الفقر منقصة للدين ، مدهشة للعقل ، داعية للمقت » .\r\n« پسرم ، بر تو از فقر مىترسم ، پس ، از آن به خدا پناه ببر كه فقر نقصان در دين و سرگردانى عقل و انگيزه اى براى دشمنى است » . م .\r\n","description":"","footnote":"","page_name":" 111 ","page_number":111},
  {"content":"\r\n\r\nفصل 13 مراتب فقر و ستايش آن\r\nدانستى كه بعضى از مراتب فقر به قناعت و بعضى به زهد و بعضى به بالاتر از آن ، يعنى رضا و استغناء ، باز مىگردد . و فضيلت اين مراتب آشكار است ، و اخبارى كه در فضيلت زهد و رضا و قناعت رسيده بر فضيلت مراتب مذكور فقر دلالت دارد .\r\nو امّا مرتبهء اول فقر كه متضمّن حرص است نسبت به غناى متضمّن حرص خالى از فضيلت نيست و اخبارى كه در ستايش فقر وارد شده با عموميّتى كه دارد شامل همهء مراتب فقر مىشود ، خداى سبحان مىفرمايد :\r\n« لِلْفُقَراءِ الْمُهاجِرينَ الَّذينَ اخْرِجُوا مِنْ ديارِهِمْ وَامْوالِهِمْ » 59 : 8 ( حشر ، 8 ) « براى مهاجران فقيرى كه از ديار و اموالشان رانده شده‌اند » .\r\nو مىفرمايد :\r\n« لِلْفُقَراءٍ الَّذينَ احْصِرُوا في سَبيلِ الله . . . » 2 : 273 ( بقره ، 273 ) .\r\n« [ انفاق 
  ] براى فقيرانى است كه در راه خدا از كار مانده شده‌اند . . . » ( تا آخر آيه ) .\r\nخداى سبحان سياق كلام را به مدح فقر در آورده ، و توصيف آنان به فقر را بر توصيف ايشان به هجرت و احصار مقدّم داشته ، و اين خود دلالت آشكار بر ستايش فقر دارد [ 1 
  ] .\r\n\r\n","description":"","footnote":"\r\n[ 1 
  ] محقق ( فيض ) در « احياء الاحياء » مىگويد : « دو آيهء مذكور دلالت بر مدح\r\n","page_name":" 112 ","page_number":112},
  {"content":"\r\nو رسول خدا صلى اللَّه عليه و آله فرمود : « خير هذه الأمّة فقراؤها ، و أسرعها تصعّدا فى الجنّة ضعفاؤها » .\r\n« بهترين اين امّت فقيران ايشانند ، و آنان كه زودتر به بهشت بالا مىروند ضعيفان آنها هستند » .\r\nو فرمود : « اللَّهمّ أحينى مسكينا و أمتنى مسكينا ، و احشرنى في زمرة المساكين » .\r\n« خدايا مرا در زندگى فقير دار و فقير بميران و در زمرهء فقيران محشور ساز » .\r\nو فرمود : « مرا دو پيشه است ، هر كه آن دو را دوست دارد مرا دوست داشته و هر كس آنها را دشمن دارد مرا دشمن داشته : فقر و جهاد » .\r\nو فرمود : « الفقر أزين للمؤمنين من العذار الحسن على خدّا الفرس »\r\n« فقر براى مؤمن از رشتهء لجام زيبا بر بنا گوش اسب خوش نماتر است » .\r\nاز آن حضرت دربارهء فقر پرسيدند ، فرمود : « يكى از گنجينه هاى خداست » .\r\nبار دوم از آن پرسيدند ، فرمود : « كرامتى است از خدا » [ 1 
  ] . بار سوم پرسيدند ، فرمود :\r\n« چيزى است كه خدا جز به پيغمبر مرسل يا مؤمنى كه در نزد خدا گرامى باشد نمىدهد » .\r\nو فرمود : « در بهشت غرفه اى است از ياقوتى سرخ كه اهل بهشت به آن مىنگرند چنان كه اهل زمين به ستارگان آسمان نظر مىكنند ، به آنجا داخل نمىشود مگر پيغمبرى فقير يا مؤمنى فقير » .\r\nو فرمود : « روز فقيران امّت من روز قيامت است ، كه جامه هايشان سبز ،\r\n\r\n","description":"","footnote":"\r\nفقر ندارد ، بلكه در بيان مصرف مال در مورد فقرائى است كه متصف به اين صفات باشند « .\r\n( اگر هر دو آيه به تمامى مورد مطالعه و دقت قرار گيرد كلام مؤلف بىوجه نيست و ظاهرا هر دو آيه لااقل در مورد فقراء ياد شده ستايش آميز است . حرف حسابى اين است كه هيچ يك از فقر و غنا به خودى خود نه قابل مدح و ستايش است و نه در خور ذم و نكوهش . فقر اگر همراه ايمان باشد از آن جهت كه از آفات و پىآمدهاى بد فقر مصون و ايمن است قابل ستايش است . و در اخبار ما هم از فقير مؤمن ستايش شده نه هر فقيرى ) . م .\r\n[ 1 
  ] با اين كلمات ، اين بيت حافظ به ياد مىآيد :\r\n\r\nدولت فقر خدايا به من ارزانى دار كاين كرامت سبب حشمت و تمكين من است\r\n\r\n","page_name":" 113 ","page_number":113},
  {"content":"\r\nگيسوانشان به درّ و ياقوت بافته ، چوبدستى از نور به دستشان بر منبرها سخن مىگويند ، و چون انبياء آنان را ببينند گويند : اينان فرشتگانند ، و فرشتگان گويند : اينان پيغمبرانند ، امّا خود ايشان مىگويند : ما نه فرشته‌ايم و نه پيامبر بلكه فقراى امّت محمّديم صلى اللَّه عليه و آله و سلم ، مىپرسند : چگونه به اين كرامت نائل شديد ؟ پاسخ مىدهند : « ما نه اعمال سخت و بسيار داشته‌ايم ، و نه همواره روزه بوده‌ايم و نه شبها به عبادت برخاستيم ، و ليكن نماز پنجگانه را به پا داشتيم ، و چون نام محمّد صلى اللَّه عليه و آله را مىشنيديم اشكها بر رخسارهاى ما روان مىشد » .\r\nو فرمود : « پروردگارم با من سخن گفت و فرمود : اى محمّد ، هر گاه بنده اى را دوست داشته باشم ، سه چيز به او مىدهم : دلى محزون ، و تنى رنجور ، و دستى تهى از مال دنيا . و هر گاه بنده اى را دشمن بدارم ، به او سه چيز مىدهم : دلى شاد ، و بدنى صحيح ، و دستى پر از مال دنيا » .\r\nو فرمود : « مردم همه مشتاق بهشتند و بهشت مشتاق فقيران است » . و فرمود :\r\n« الفقر فخرى »\r\n« فقر فخر من است [ 1 
  ] » . و فرمود : « تحفة المؤمن في الدّنيا الفقر »\r\n\r\n","description":"","footnote":"\r\n[ 1 
  ] دربارهء اين فقر ( كه مايهء فخر افتخار آدميان رسول گرامى اسلام ( ص ) است ) سعدى در گلستان ( جدال سعدى با يكى در صورت درويشان و نه بر سيرت ايشان ، باب هفتم در تأثير تربيت ) از زبان مدّعى مىگويد : گفت : نشنيده اى كه پيغمبر ( ص ) فرمود :\r\n« الفقر فخرى »\r\nگفتم : « خاموش ، كه اشارهء خواجه ( ع ) به فقر طايفه اى است كه مردان ميدان رضااند و تسليم تير قضا ، نه اينان كه خرقهء ابرار پوشند و لقمهء ادرار نوشند .\r\nدرويش بىمعرفت نيارامد تا فقرش به كفر انجامد . كاد الفقر ان يكون كفرا .\r\nبدين گونه اين معنى چهارم فقر است ( از گفتار راغب اصفهانى كه ذكر كرديم ) .\r\nاما تفسير ديگرى نيز از قول رسول اكرم ( ص ) ( الفقر فخرى ) مىتوان كرد كه به معنى دوم ( نداشتن اسباب دنيوى ) حمل مىشود از اين رو كه براى شخصيت عظيم رسول خدا ( ص ) فضيلت و افتخار و بلكه معجزه است كه با وجود قدرت براى دستيابى به بزرگترين ثروتها ، چنان كه حتى در مكه از جانب قريش به او پيشنهاد شد ، سبكبار مىزيست تا روح عظيمش سبكبال در فضاى قدس ملكوت پرواز كند و اندك گردى از دنيا بر دامن بس پاكش ننشيند . و با فقيران مساوات و مواسات مىكرد تا رنج فقر و تنگى معيشت را كمتر احساس كنند و اين بار فقر را با زحمت و سختى بار رسالت به تنهائى بر دوش مىكشيد ، و نكته هائى ديگر . . . م .\r\n","page_name":" 114 ","page_number":114},
  {"content":"\r\n« ارمغان مؤمن در دنيا فقر است » .\r\nو فرمود : « روز قيامت بنده [ مؤمن محتاج 
  ] را بياورند ، خداى تعالى از او عذر خواهى كند ، چنان كه كسى از برادر خويش پوزش مىخواهد ، و مىفرمايد : به عزت و جلالم سوگند دنيا را نه براى خوارى و بى ارجى تو نزد خود دريغ كردم ، بلكه براى كرامت و فضيلتى كه براى تو آماده ساخته‌ام . اينك اى بندهء من بر صفهاى مردم بگذر ، و هر كه را ببينى خوراك يا پوشاكى به خاطر من به تو بخشيده دستگير كه وى را در كار تو كردم . و مردم آن روز در عرق غرق باشند و او داخل صفهاى مردم شود و بنگرد چه كسى به او احسان كرده ، وى را به بهشت برد » .\r\nو فرمود : « با فقرا بسيار آشنائى كنيد و در نزد ايشان دستى داشته باشيد كه براى آنان دولتى خواهد بود » . گفتند : يا رسول اللَّه ، دولت آنها چيست ؟ فرمود :\r\n« در روز قيامت به ايشان گويند : بنگريد هر كه به شما خوردنى يا آشاميدنى يا پوشيدنى داده دستش را بگيريد و به بهشت بريد » .\r\nو فرمود : « ألا أخبركم بملوك أهل الجنّة ؟ » قالوا : بلى يا رسول اللَّه قال : « كلّ ضعيف مستضعف أغبر أشعث ذى طمرين لا يؤبه به لو أقسم على اللَّه لأبرّه » .\r\n« مىخواهيد شما را از پادشاهان اهل بهشت خبر دهم ؟ گفتند : آرى اى رسول خدا ، فرمود : هر ضعيف ناتوان غبار آلودهء ژوليده موى ژنده پوش ( دو تكَّه جامهء كهنه در بر ) كه هيچ كس به او اعتنا نكند و اگر قسم خورد خدا قسم او را راست كند » .\r\nآن حضرت بر مرد فقيرى وارد شد و نزد او چيزى نيافت ، فرمود : « اگر نور اين را بر اهل زمين تقسيم كنند بر همه گسترش خواهد يافت » .\r\nو فرمود : « زمانى كه مردم فقراى خود را دشمن دارند و به عمارت دنيا مشغول شوند و بر سر جمع درهم و دينار همچون سگان حرص ورزند و به جان هم افتند ، خدا آنان را آماج چند خصلت قرار دهد : قحط زمان و ستم سلطان و خيانت و جنايت واليان حكومت و قاضيان و شوكت و تسلَّط دشمنان ( 1 )  » .\r\n","description":"","footnote":" ( 1 ) اين اخبار همه از اهل سنّت ( عامّه ) رسيده ، و آنها را از روى » احياء العلوم « و » احياء الاحياء « تصحيح كرديم . . ","page_name":" 115 ","page_number":115},
  {"content":"\r\nاز طريق اهل بيت عليهم السّلام روايت شده : « خداى تعالى وقتى بنده اى را دوست دارد او را مبتلا مىكند ، و چون او را بيشتر دوست دارد اهل و عيال و مال را از او مىگيرد » .\r\nامير مؤمنان عليه السّلام فرمود : « وكَّل الرّزق بالحمق و وكَّل الحرمان بالعقل ، و وكَّل البلاء بالصّبر » .\r\n« روزى به كم خردى و محروميّت به خردمندى و بلا به شكيبائى واگذار شده [ 1 
  ] » .\r\nامام باقر عليه السّلام فرمود : « چون روز قيامت شود ، خداى تعالى فرمان دهد كه ندا كننده اى بانك بر آرد فقيران كجايند ؟ بسيارى از مردم برخيزند ، خدا فرمايد :\r\nبندگان من گويند : لبيّك پروردگارا فرمايد : شما را براى خوارى و پستى در نظرم فقير نكردم ، بلكه براى مثل امروز برگزيدم . به چهره هاى مردم بنگريد ، هر كه به شما احسانى كرده نسبت به من كرده است از جانب من بهشت را به او پاداش دهيد « .\r\nامام صادق عليه السّلام فرمود : « لو لا إلحاح المؤمنين على اللَّه في طلب الرّزق ، لنقلهم من الحال الَّتى هم فيها إلى حال أضيق منها » .\r\n« اگر اصرار مؤمنان به درگاه خداوند براى طلب روزى نبود ، خدا آنان را از حالى كه دارند به تنگدستى بيشترى مىبرد » .\r\nو فرمود : « براى شيعيان خالص ما در زمان دولت باطل بجز قوت [ ضرورى 
  ] نيست ، به مشرق رويد يا به مغرب ، بيش از قوت [ ضرورى 
  ] روزى نيابيد » .\r\nو فرمود : « از فرزندان آدم مؤمنى نبود مگر اينكه فقير بود و كافرى نبود مگر اينكه توانگر بود ، تا آنكه إبراهيم عليه السّلام آمد و گفت :\r\n\r\n","description":"","footnote":"\r\n[ 1 
  ] شايد اين شعر ملك الشعراء بهار ( با لهجهء خراسانى ) مراد اين روايت را روشنتر كند :\r\n\r\nعاقل در دكين براى پنج شاهى معطَّله جاهل ميين اتل پسر شاى پندرى\r\n\r\nيعنى خردمندى براى خريد از دكان معطل پنج شاهى پول است ، اما جاهل ميان اتومبيل [ نشسته 
  ] گوئى پسر شاه است .\r\n","page_name":" 116 ","page_number":116},
  {"content":"\r\n« رَبَّنا لا تَجْعَلْنا فِتْنَةً لِلَّذينَ كَفَرُوا » 60 : 5 ( ممتحنه ، 5 ) .\r\n« پروردگارا ما را آزمايش كافران قرار مده » .\r\nآنگاه خدا در ميان آنان اموال و حاجت قرار داد « .\r\nو فرمود : « فقراى مؤمن چهل خريف [ 1 
  ] پيش از توانگرانشان در باغهاى بهشت مىخرامند » .\r\nسپس فرمود : « برايت مثلى مىزنم ، مثل اين مانند دو كشتى است كه به گمرك رسند ، مأمور گمرك يكى را خالى بيند و گويد روانه كنيد و ديگرى را پر از بار بيند و گويد نگهش داريد » .\r\nو فرمود : « المصائب منح من اللَّه و الفقر مخزون عند اللَّه » .\r\n« مصيبتها بخششهاى خداست و فقر در خزانهء خدا محفوظ است » . يعنى مصائب عطاياى الهى است كه به بندگان خاصّ خود مىدهد ، و فقر از جملهء آنهاست كه در نزد او محفوظ و عزيز است و جز به كسى كه او را به عنايت ويژه مخصوص گردانيده عطا نمىكند .\r\nو فرمود : « خداى عز و جل روز قيامت مانند كسى كه پوزش مىخواهد به فقراى مؤمنين توجّه كند و فرمايد : به عزت و جلالم سوگند كه شما را در دنيا براى خوارى و بىقدرى شما نزد خود فقير نكردم ، امروز خواهيد ديد كه با شما چه مىكنم ، هر كه به شما نيكى كرده دست او را بگيريد و به بهشت در آوريد . مردى از آنان خواهد گفت : پروردگارا اهل دنيا در دنيا با يكديگر مسابقه نهادند ، زنان متعدد گرفتند و جامه هاى نرم و نازك پوشيدند ، طعامها [ ى لذيذ 
  ] خوردند ، در كاخها نشستند ، و مركبهاى راهوار و مشهور سوار شدند ، به ما نيز آنچه به آنها دادى عطا كن . خداى تبارك و تعالى مىفرمايد : براى تو و براى هر يك از شما هفتاد برابر آن چيزى است كه به اهل دنيا ، از آغاز تا انجام ، دادم » .\r\n\r\n","description":"","footnote":"\r\n[ 1 
  ] خريف كه در لغت به معنى پائيز است در روايات به معنى يكسال آمده ، چنان كه در حديث است : « من صام يوما في سبيل اللَّه باعده اللَّه من النار اربعين خريفا »\r\n. و گاهى به هزار سال تفسير شده كه بنا بر اين چهل خريف چهل هزار سال مىشود . و ليكن شايد اين\r\n","page_name":" 117 ","page_number":117},
  {"content":"\r\nو فرمود : « انّ اللَّه جلّ ثناؤه ليعتذر إلى عبده المؤمن المحوج فى الدّنيا كما يعتذر الأخ إلى اخيه ، فيقول : و عزّتى و جلالى ما احوجتك في الدّنيا من هوان كان بك علىّ ، فارفع هذا السّجف فانظر إلى ما عوّضتك من الدّنيا ، قال : فيرفع فيقول : ما ضرّنى ما منعتنى مع ما عوّضتنى » .\r\n« خداوند - جل ثناؤه - از بندهء مؤمن محتاج در دنيا عذر خواهى مىكند ، چنان كه برادرى از برادر خود پوزش مىخواهد ، و مىفرمايد : به عزت و جلالم سوگند كه تورا در دنيا از آن رو فقير نكردم كه در نزد من خوار بودى ، اين روپوش را بردار و بنگر كه به جاى دنيا به تو چه داده‌ام ، بنده پرده بردارد و گويد : با اين عوض كه به من كرامت كردى آنچه در دنيا به من ندادى زيان نكردم » .\r\nو فرمود : « در روز قيامت جمعى از مردم برمىخيزند و تا در بهشت مىروند ، و در بهشت را مىزنند ، مىپرسند شما كيستيد ؟ مىگويند : ما فقرائيم ، به آنان گويند :\r\nبراى حساب برويد ، گويند به ما چيزى نداده‌ايد تا حسابرسى كنيد ، خداى عز و جل مىفرمايد : راست گفتند ، به بهشت در آئيد « . و به يكى از اصحاب خود فرمود : » آيا به بازار مىروى ؟ و آيا ميوه و چيز ديگرى كه آن را خواهى مىبينى ؟ گفتم :\r\nآرى ، فرمود : بدان كه در عوض هر چه مىبينى و نمىتوانى خريد براى تو حسنه اى هست « .\r\nامام كاظم عليه السّلام فرمود : « انّ اللَّه عزّ و جلّ يقول : انّى لم أغن الغنىّ لكرامة به علىّ ، و لم افقر الفقير لهوان به علىّ ، و هو ممّا ابتليت به الأغنياء بالفقراء ، و لو لا الفقراء لم يستوجب الأغنياء الجنّة ( 1 )  » .\r\n\r\n","description":"","footnote":" ( 1 ) بيشتر احاديثى را كه از اهل بيت ( عليهم السلام ) در اين فصل روايت شده از روى » كافى « ، باب فقر ، و » سفينة البحار « 2 - 377 ، و » احياء الاحياء « ، كتاب فقر ، تصحيح كرديم . . \r\nزمانها اصلا حسابى ديگر داشته باشد چنان كه آيهء شريفهء « و ان يوما عند ربك كألف سنة مما تعدون » « هر روزى نزد پروردگار تو چون هزار سال است از آنچه شمار مىكنيد » ، بر اين معنى گواه است . م .\r\n","page_name":" 118 ","page_number":118},
  {"content":"\r\n« خداى عز و جل مىفرمايد : » من توانگر را براى كرامتى كه نزد من داشت غنى نساختم و درويش را براى خواريش نزد من فقير نكردم ، بلكه اين چيزى است كه اغنيا را به وسيلهء فقرا امتحان مىكنم ، و اگر درويشان نبودند توانگران سزاوار بهشت نمىشدند « .\r\nو فرمود : « پيامبران و فرزندان و پيروانشان به سه خصلت مخصوص شده‌اند :\r\nبيمارى تن ، و بيم از سلطان ، و فقر « .\r\nو امام رضا عليه السّلام فرمود : « هر كه فقير مسلمانى را ملاقات كند و بر او نه بدانگونه كه بر غنى سلام مىكند سلام كند خدا را در روز قيامت در حالى كه بر او خشمگين است ملاقات خواهد كرد » .\r\nو فرمود : « فقر در نزد مردم عيب و بدى و در روز قيامت نزد خدا آرايش و خوبى است » .\r\nو موسى عليه السّلام در مناجاتى مىگفت : « خدايا ، دوستان تو كيستند تا براى تو ايشان را دوست گيرم ؟ فرمود : هر فقيرى » .\r\nو عيسى عليه السّلام فرمود : « من بيش از هر اسمى اين را دوست دارم كه بگويند : اى مسكين » .\r\nو يكى از صحابه گويد : « هر كه توانگر را گرامى و محترم شمارد و فقير را تحقير و اهانت كند ملعون است » .\r\nو لقمان به فرزند خود گفت : « كسى را به جامهء كهنه حقير مشمار كه خداى تو و او يكى است » .\r\nاز آنچه بر فضيلت فقر دلالت دارد ، هر گاه با خشنودى يا قناعت يا صبر يا صدق يا پنهان داشتن آن همراه باشد ، اين گفتار پيامبر اكرم صلى اللَّه عليه و آله و سلم است : « اى گروه فقيران : رضا و خشنودى قلبى را به خدا دهيد تا پاداش فقر بيابيد ، و گر نه ثوابى نخواهيد يافت » . و نيز اين سخن او صلى اللَّه عليه و آله و سلم : « محبوبترين بندگان در نزد خدا فقيرى است كه به روزى خود قانع و خرسند و از خداى تعالى راضى و خشنود باشد » . و گفتهء آن حضرت : « هيچ كس از فقيرى كه راضى و خشنود باشد برتر نيست » . و نيز قول او صلى اللَّه عليه و آله و سلم : « خداى تعالى در روز قيام مىفرمايد : » برگزيدگان خلق من كجايند ؟\r\n","description":"","footnote":"","page_name":" 119 ","page_number":119},
  {"content":"\r\nفرشتگان مىپرسند : پروردگارا آنها كيستند ؟ مىفرمايد : فقيران مسلمان كه به دادهء من قانع و به قضاى من خشنود بودند ، آنان را به بهشت بريد . پس ايشان به بهشت در آيند و هنوز مردم گرفتار محاسبه‌اند در حالى كه آنان از نعمتها برخوردارند « .\r\nو گفتار او صلى اللَّه عليه و آله و سلم : « هيچ كس ، توانگر يا درويش ، نيست مگر اينكه در روز قيامت آرزو خواهد كرد كه در دنيا بيش از قوت نمىيافت » . و گفتار آن حضرت صلى اللَّه عليه و آله و سلم :\r\n« خوشا مسكينان شكيبا آنانند كه ملكوت آسمانها و زمين را مىبينند » . و كلام آن حضرت صلى اللَّه عليه و آله و سلم : « هر كه گرسنه يا نيازمند باشد و آن را از مردم پنهان كند و نياز خويش به خداى تعالى برد ، بر خدا حق است كه روزى يك سال او را از حلال برساند » .\r\nو سخن او صلى اللَّه عليه و آله و سلم : « هر چيزى را كليدى است ، و كليد بهشت دوستى مسكينان و فقيران صابر است ، اينان روز قيامت همنشينان خدا خواهند بود » .\r\nو روايت است كه : « خداوند به اسماعيل عليه السّلام وحى فرستاد : مرا نزد شكسته دلان بجوى ، پرسيد : آنها كه‌اند ؟ فرمود : فقيران صادق » .\r\nو رسول خدا صلى اللَّه عليه و آله و سلم به امير مؤمنان عليه السّلام فرمود : « يا على ، خدا فقر را نزد خلق خود امانت نهاده ، هر كه آن را پنهان و پوشيده دارد خداى تعالى به او پاداشى همانند پاداش روزه دار شبزنده دار عطا خواهد كرد ، و كسى كه فقر خود را نزد كسى برد كه بر آوردن حاجت وى تواند و بر نياورد پس در واقع شخص توانگر ، فقير را كشته است ، اما نه به شمشير و نيزه بلكه با جريحه دار ساختن قلب فقير بىآنكه بر آن التيام نهد و حاجتش بر آورد » .\r\nو شكى نيست كه هر كه از مناعت پارسائى قوت خود را نيابد و نياز خود را پنهان دارد و صبر و خشنودى پيشه كند مشمول اين اخبار است و فضيلتى كه در آن روايات وارد شده براى او خواهد بود ، و بىترديد اين صفتى است كه در هزاران تن يكى يافت نمىشود .\r\nو اما فقير حريصى كه فقر و نياز خود را آشكار مىكند و به جزع و ناله مىپردازد ، هر چند ظاهر بعضى از اخبار شامل او نيز مىشود ، امّا چنان كه بعضى از اخبار مذكور بدان اشارت دارد به نظر مىرسد از شمول فضيلتى كه در آنهاست بيرون است ، اگر چه حال چنين فقيرى از توانگر و مالدار حريص بهتر است .\r\n","description":"","footnote":"","page_name":" 120 ","page_number":120},
  {"content":"\r\n\r\nفصل 14 موازنهء فقر و غنا\r\nشكى نيست كه فقر با صبر و قناعت و خرسندى و به قصد آسودگى خاطر از غناى با حرص و بخل و امساك برتر است ، چنان كه بىترديد غناى با انفاق و به قصد مدد گرفتن براى عبادت و كمك به بندگان خدا از فقر با حرص و ناخرسندى و جزع بهتر است ، آنچه مورد ترديد است ترجيح بين فقر و غنا در دو موضع است :\r\nاول - در ترجيح بين فقر با صبر و قناعت ، و غناى همراه با انفاق و قصد كمك گرفتن براى عبادت :\r\nبعضى اول را برتر مىدانند به دليل اين روايت كه : « رسول خدا صلى اللَّه عليه و آله و سلم به اصحاب خود فرمود : » كداميك از مردم بهترند ؟ گفتند : مالدارى كه حقّ خداى تعالى را از مال خود بپردازد ، فرمود : اين خوب مردى است ولى مراد من او نيست .\r\nگفتند : يا رسول اللَّه پس بهترين مردم كيست ؟ فرمود : فقيرى كه حاصل كوشش خود را عطا كند « . و نيز روايت است كه : » فقرا نماينده اى نزد رسول خدا صلى اللَّه عليه و آله فرستادند ، وى آمد و عرض كرد : من فرستادهء فقيرانم به نزد شما ، فرمود : مرحبا به تو و به كسانى كه از نزد ايشان آمده اى ، از نزد كسانى آمده اى كه آنان را دوست دارم ، عرض كرد : فقرا مىگويند اغنيا به بهشت مىروند زيرا حج مىكنند و ما قدرت نداريم ، و عمره مىگزارند و ما نمىتوانيم ، و چون بيمار شوند زيادتى اموال خود را انفاق و ذخيرهء آخرت مىكنند ، پيامبر صلى اللَّه عليه و آله و سلم فرمود : از من به فقرا\r\n","description":"","footnote":"","page_name":" 121 ","page_number":121},
  {"content":"\r\nاين پيام را برسان كه هر كه از شما صبر كند و مواظب اعمال خود باشد سه خصلت دارد كه اغنيا ندارند : ( اول ) آنكه در بهشت غرفه ( بالا خانه ) هائى هست كه اهل بهشت به آنها نظاره مىكنند چنان كه مردم زمين ستاره هاى آسمان را مىنگرند ، به آنها داخل نمىشود مگر پيغمبر فقير يا شهيد فقير يا مؤمن فقير ، ( دوم ) آنكه فقرا نصف روز كه پانصد سال است پيش از اغنيا به بهشت مىروند . ( سوم ) هر گاه غنى بگويد : سبحان اللَّه و الحمد للَّه و لا إله الا اللَّه و اللَّه اكبر ، و فقير نيز اين را بگويد ، غنى به ثواب فقير نمىرسد هر چند ده هزار درهم انفاق كند ، و همچنين همهء كارهاى نيك . فرستاده بازگشت و آنان ، با شنيدن آن سخن ، گفتند راضى شديم « .\r\nو بعضى ، شقّ دوم ( يعنى غناى همراه با انفاق و استعانت بر عبادت ) را برتر مىدانند ، زيرا غنا از صفات خدائى و فقر از لوازم بندگى است ، و وصف حق برتر از وصف بنده است .\r\nاز اين استدلال پاسخ داده‌اند كه غناى خداى سبحان با اسباب و اغراض نيست ، و حال آنكه غناى بنده به وسيلهء اينهاست ، زيرا بنده به وجود مال غنى است و به بقاء آن نيازمند است ، پس چگونه غنائى كه بنده به آن متّصف است مىتواند از صفات ربوبى باشد . بلى غنا به معنى بىنيازى از وجود و عدم مال به اين نحو كه هر دو در نزد او يكسان باشد به اوصاف حق شباهت دارد ، جز اينكه چنان كه دانستى خود اين نوعى فقر است . و نيز تكبّر از صفات ربوبى است ، پس بايد - به زعم شما - از تواضع برتر باشد ، با اينكه چنين نيست . بلكه حق اين است كه براى بنده صفات بندگى مانند خوف و رجا برتر است ، زيرا سزاوار نيست كه صفات ربوبى مشارك و منازع داشته باشد ، و به همين دليل خداى سبحان مىفرمايد : « عظمت ، ازار ( زيرپوش ) من ، و كبريا ، رداء ( روپوش ) من است [ 1 
  ] ، پس هر كه در اين دو با من منازعه كند او را درهم خواهم شكست » . و بنا بر اين فقر از غنا بهتر و افضل است .\r\nحق اين است كه ترجيح يكى از صفات ربوبيّت و صفات عبوديّت بر ديگرى دربارهء بنده به طور مطلق نادرست است ، زيرا همانطور كه ترجيح اوّلى بر دومى\r\n\r\n","description":"","footnote":"\r\n[ 1 
  ] زيرپوش و روپوش استعاره است براى اختصاص عظمت و بزرگ منشى به خداى تعالى چنان كه زيرپوش و روپوش هر كسى به خود او اختصاص دارد و ديگرى را در آن شركت نمىدهد . م .\r\n","page_name":" 122 ","page_number":122},
  {"content":"\r\n[ در مورد بنده 
  ] به واسطهء تكبّر نقض مىشود عكس آن ( يعنى ترجيح صفات بندگى بر صفات الهى در مورد او ) به سبب علم و معرفت و جهل و غفلت قابل نقض است ، زيرا علم از صفات ربوبى و جهل از صفات بنده است ، و بالضرورة اوّلى ( علم و معرفت ) از دومى ( جهل و غفلت ) افضل است .\r\nدر حقيقت از فقر و غنا آن افضل است كه بنده را از خدا به چيز ديگر مشغول نكند ، پس اگر فقر او را مشغول مىسازد غنا در مورد او بهتر است و اگر غنا او را به خود مشغول و از خدا غافل مىگرداند فقر براى او برتر است . زيرا غنا به خودى خود ممنوع و حذر كردنى نيست بلكه از اين جهت كه مانع از وصول به پروردگار مىشود بد است . و فقر بذاته مطلوب نيست ، بلكه از اين رو كه مانع از وصول به خداوند نيست مطلوب است . و البتّه مانعيّت غنا و عدم مانعيّت فقر كلَّى و عام نيست ، زيرا چه بسيار فقيرانى كه فقر آنها را از مقصد و وصول به اللَّه باز مىدارد ، و بسا اغنيائى كه غنا آنان را از او منصرف نمىگرداند . پس مشغول كنندهء اصلى چيزى جز دوستى دنيا نيست كه با دوستى خداى تعالى تضاد دارد ، و دوستدار چيزى مشغول به آن است ، خواه در وصال آن باشد يا در فراق آن .\r\nبنابراين برترى و فضيلت درويش و توانگر به حسب دلبستگى آنهاست به وجود يا عدم مال . اگر نسبت به آن مساوى باشند مرتبهء آن دو يكسان است ، و اگر تفاوت داشته باشند هر كدام كه دلبستگيش كمتر باشد درجه اش برتر و افضل است ، بلكه با وجود دلبستگى به مال و تساوى آن دو در اين امر داشتن مال به قدر حاجت از نداشتن آن بهتر و افضل است ، زيرا گرسنه راه مرگ را مىپيمايد نه راه معرفت و طاعت را . و در صورتى كه دل آن دو اصلا به مال علاقه و بستگى نداشته باشد به نحوى كه وجود و عدم مال در نظرشان يكسان باشد مال نزد آن دو مانند هوا و آب درياست - و براى آنها آخرين مرتبهء فقر يعنى استغناء و رضا حاصل شده است - و دارندهء مال از فاقد آن افضل است ، زيرا در عدم التفات به مال يكسانند ، و حال آنكه مالدار با كمك و احسان به فقرا و مساكين از دعاهاى آنها برخوردار است .\r\nامّا نكته اينجاست كه دل برداشتن و انقطاع از مال - وجود و عدم آن - تنها دربارهء افرادى بسيار نادر قابل تصور است و صبر بسيار ببايد تا روزگار يكى مانند\r\n","description":"","footnote":"","page_name":" 123 ","page_number":123},
  {"content":"\r\nايشان پديد آورد ، و دلهاى عموم مردم از دوستى مال و بستگى به آن خالى نيست .\r\nبنابراين سخنى كه به تفصيل گفته شد - يعنى دربارهء افضليّت كسى كه كمتر به مال دلبستگى دارد و يكسان بودن درجهء درويش و توانگر با يكسانى آن دو در دلبستگى ، و برترى و مزيّت داراى مال بر فاقد آن در صورت انقطاع و گسستن هر دو از آن ، لغزشگاه و جاى غرور و فريب است ، زيرا چه بسيار كه توانگر مىپندارد كه دل از مال بريده و حال آنكه دوستى مال در درون او پنهان و نهان است و خود نمىداند ، و تنها به هنگام از دست دادن مال به آن پى مىبرد و آگاه مىشود .\r\nپس غير از انبياء و اوليا و اندك افرادى از بزرگان اهل تقوى اگر كسانى كه گمان مىبرند از دنيا گسسته‌اند هنگامى كه مالى را از كف مىدهند خود را بيازمايند براى آنان آشكار خواهد شد كه فريب خورده‌اند و كاملا از دنيا نبريده‌اند . چون چنين است و بريدن كامل از دنيا و مال محال يا بسيار دشوار است پس به طور كلَّى مىتوان گفت كه براى عموم مردم فقر بهتر و افضل است ، زيرا از خطر دور تر است ، كه فتنه و آزمايش آسايش و خوشى ، شديدتر از فتنه و آزمايش سختى و بينوائى است ، و دلبستگى فقير و انس او به دنيا غالبا ضعيفتر است ، و به اندازهء ضعف دلبستگيش ثواب ذكرها و عبادتش مضاعف خواهد بود . زيرا مراد از حركات زبان و جوارح خود آنها نيست بلكه براى اين است كه انس به مذكور ( خداى تعالى ) استوار و مستحكم شود ، و تأثير آنها در برانگيختن انس در دل خالى از غير خدا از تأثير آنها در قلب مشغول و غافل بيشتر و شديدتر است ، و از اين رو اخبار در برترى فقر بر غنا و فضيلت فقرا بر اغنيا به طور مطلق وارد شده است .\r\nدوم - در ترجيح بين فقر با حرص و جزع ، و غناى با حرص و امساك :\r\nحق اين است كه مطلوب فقير اگر چيزى باشد كه در زندگى و معيشت خود چاره اى از آن ندارد - و حرص او براى به دست آوردن اين مقدار است بدون زياده جوئى - و قصد وى اين است كه از مال براى انجام تكاليف دينى كمك بگيرد ، چنان كه حرص و امساك غنى نيز به همين اندازه و به همين قصد باشد ، داشتن مال افضل است ، زيرا نداشتن آن انسان را از امور دينى باز مىدارد ، از اين رو كه ناچار بايد به دنبال روزى برود و در طلب آن بكوشد . و اگر قصد غنى چنين باشد و مطلوب فقير بيش از مقدار\r\n","description":"","footnote":"","page_name":" 124 ","page_number":124},
  {"content":"\r\nنياز يا به اندازهء نياز باشد امّا بدون كمك گرفتن از مال براى امور دينى ، غنى افضل است . و اگر مطلوب هر يك از آن دو به دست آوردن بيش از نياز باشد ، يا قصد هيچ يك از آن دو كمك گرفتن از مال در امر دين نباشد ، فقدان مال اصلح و افضل است ، زيرا آن دو در آزمندى و مالدوستى و در عدم قصد كمك گرفتن از مال در راه دين يكسانند ، لكن در اين امر با هم فرق دارند كه مالدار دوستى دنيا در دلش استوار شده و به سبب انس به مال به آن اطمينان مىكند ، ولى فاقد آن ناچار دل را از محبّت آن خالى مىسازد ، يا دنيا در نظرش مانند زندانى است كه از آن رهائى مىجويد ، و بنابراين فقير افضل است ، اگر قصد وى چنين باشد و قصد غنىّ زياده جوئى يا طلب مقدار نياز بدون استعانت به مال در امر دين باشد .\r\nسوم - در ترجيح بين فقير حريص كه همچون سگان بر دنيا يورش مىبرد و انديشه اى جز آن ندارد ، و آن غنى كه آزمنديش بر نگهدارى مال كمتر و دردمندى و اندوهش از فقدان مال كمتر از ناراحتى و اندوه آن فقير به سبب از دست دادن آن است .\r\nظاهرا حال چنين فقيرى از آن غنى بدتر است ، زيرا دورى از خدا به قدر فزونى و قوّت دردمندى و اندوه از فقدان مال است ، و قرب به او به اندازهء كمى و ضعف ناراحتى و اندوه از فقدان آن است .\r\n","description":"","footnote":"","page_name":" 125 ","page_number":125},
  {"content":"\r\n\r\nفصل 15 آنچه شايستهء فقير است\r\nفقير را شايسته اين است كه نسبت به فقر از آن رو كه كار خداست و از اين جهت كه فقر است كراهت و ناخشنودى نداشته باشد ، بلكه بدان خشنود و خواهان آن باشد [ 1 
  ] ، و از آن جهت كه به فسادها و پىآمدهاى بد غنا آگاهى دارد به فقر خود شاد است . و سزاوار است كه در درون خود بر خدا توكَّل كند و در رسيدن اندازهء ضرورى و قدر حاجت خود به او اعتماد و وثوق داشته باشد ، و به آنچه به او مىرسد قانع و خرسند باشد و زائد بر حاجت و ضرورت را نخواهد ، و از مردم طمع ببرد و به آنچه در دست ايشان است التفاتى نكند و بر تحصيل ثروت و مال از هر جا و به هر گونه برسد حرص نورزد ، و بر فقر خود صابر و شاكر باشد .\r\nامير مؤمنان عليه السّلام فرمود : « إنّ للَّه عقوبات بالفقر ، و مثوبات بالفقر ، فمن علامات الفقر اذا كان مثوبة ان يحسن خلقه ، و يطيع به ربّه ، و لا يشكو حاله ، و يشكر اللَّه تعالى على فقره ، و من علاماته اذا كان عقوبة ان يسوء عليه خلقه ، و يعصى ربّه به ترك طاعته ، و يكثر الشّكاية ، و يتسخّط بالقضاء » .\r\n\r\n","description":"","footnote":"\r\n[ 1 
  ] فرق است بين فقير و گدا . فقير آن است كه از دنيا دست برداشته و روى برگردانده و گدا آن است كه دنيا از او دست برداشته و روى برگردانده . پس فقير خشنود است و گدا ناخشنود . م .\r\n","page_name":" 126 ","page_number":126},
  {"content":"\r\n« خداوند فقر را نسبت به بعضى عقوبت و نسبت به بعضى پاداش و ثواب قرار داده است . از نشانه هاى فقرى كه ثواب و كرامت است اين است كه صاحب خود را خوش خلق مىكند و مطيع پروردگار مىسازد و از حال خود شكايت نمىكند و خداى تعالى را بر فقر خود سپاس مىگزارد . و از علامات فقرى كه عقوبت است آنست كه صاحب خود را بدخو مىكند و با ترك طاعت پروردگار او را معصيت مىنمايد و زبان شكايت بسيار مىگشايد و از قضاى الهى ناخشنود است » .\r\nاين حديث دلالت دارد بر اينكه هر فقيرى به سبب فقر خود ثواب و پاداش ندارد ، بلكه آن كه به فقر خود خشنود و شاد است و به كفاف قناعت كند و آرزوى خود را كوتاه و اندك سازد اجر و پاداش مىبرد . و اگر به فقر خشنود نباشد و انتظار و چشم داشت كثرت مال و تحقّق آرزوهاى دراز را داشته باشد ، و عزت قناعت را از دست بدهد ، و به ذلَّت حرص و طمع گرفتار و آلوده گردد ، و آزمندى او را به بدخوئى و اخلاق ناپسند بكشاند ، و منكراتى كه مروّت را از ميان مىبرد مرتكب شود اجرش پايمال و دلش گناهكار خواهد بود .\r\nو سزاوار است كه فقير صبر و خويشتندارى پيشه كند و بينوائى خود را پنهان و پوشيده دارد و حتّى پوشيده و پنهان داشتن آن را نيز بپوشاند ، و با مالداران و ثروتمندان معاشرت و آميزش نكند ، و نسبت به آنان براى غنا و ثروتشان تواضع و فروتنى ننمايد بلكه بر آنها تكبّر ورزد . امير مؤمنان عليه السّلام فرمود : « چه نيكوست تواضع غنى براى فقير به اميد ثواب خدا ، و بهتر از آن تكبّر نمودن فقير است بر غنى به واسطهء اطمينان و اعتماد به خدا » .\r\nو فقير بايد از گفتار حق از راه چربزبانى و خوشامدگوئى و چاپلوسى براى اغنيا و طمع در مال آنها سكوت و مضايقه نكند ، و به سبب تهيدستى و فقر خود در عبادت سستى ننمايد ، و اگر اندكى از قوت او زياد آمد بذل كند كه اين جهد مقلّ ( كوشش بينواى تهيدست ) است ، و فضيلت آن بيشتر از مالهاى فراوانى است كه توانگر بذل كند . رسول خدا صلى اللَّه عليه و آله و سلم فرمود : « يك درهم صدقه نزد خدا از صد هزار دينار برتر است » ، پرسيدند كه اين چگونه است يا رسول اللَّه ؟ فرمود : « شخصى از مال خود صد هزار دينار صدقه مىدهد ، و مردى فقط دو درهم دارد و به غير از اين هيچ\r\n","description":"","footnote":"","page_name":" 127 ","page_number":127},
  {"content":"\r\nچيز ندارد يكى از آن دو درهم را بذل مىكند و با آن به جان خويش صفا و پاكى مىبخشد ، پس صاحب درهم از صاحب صد هزار دينار افضل مىگردد « .\r\nو شايسته است كه فقير زيادتر از قدر نياز خود ذخيره نكند ، پس اگر بيش از قوت يك شبانه روز خود را ذخيره نكند از صدّيقان است ، و اگر زيادتر از قوت چهل روز نيندوزد از متّقين خواهد بود و اگر بيش از قوت سال خود ذخيره نسازد - كه اين فضيلت ميان درويش و توانگر مشترك است [ و به عبارت ديگر از فضيلت فقر محروم است 
  ] - از صالحان است و اگر بيش از اين اندوخته كند از زمرهء فقرا بيرون است .\r\n","description":"","footnote":"","page_name":" 128 ","page_number":128},
  {"content":"\r\n\r\nفصل 16 وظيفهء فقرا و بينوايان\r\nاگر كسى فقير باشد و چيزى به او داده شود اگر آن چيز حرام يا شبه حرام باشد واجب است كه آن را رد كند و از آن اجتناب نمايد ، و اگر حلال باشد ، قبول آن اگر بىمنّت باشد براى تأسّى به پيغمبر اكرم صلى اللَّه عليه و آله و سلم مستحب است ، و اگر در آن منّت باشد ترك آن بهتر است . يكى از اين طايفه وقتى دوستى به وى چيزى عطا مىكرد به او مىگفت من آن را نزد خودت مىگذارم ، بنگر اگر من بعد از قبول آن در دل تو نسبت به قبل از قبول افضل باشم مرا آگاه كن تا آن را بپذيرم ، و گر نه ، نه . و نشانهء اين آن است كه ردّ آن بر عطا كننده شاق و رنجآور باشد ، و با قبول آن شاد شود ، و قبول هديه را منّتى بر خويشتن [ از سوى يك مؤمن 
  ] بداند .\r\nو اگر به عنوان صدقه يا زكات يا از اين قبيل باشد كه صرفا براى ثواب و انجام امر الهى پرداخت مىشود بايد بنگرد كه آيا مستحقّ آن است يا نه . اگر استحقاق آن را دارد بپذيرد ، وگر نه رد كند . و اگر عطا كننده چيزى را براى صفتى كه در او سراغ دارد مانند علم يا ورع يا سيادت به او مىدهد ، به طورى كه اگر اين صفت در او نباشد طبع وى خواهد رميد و از اعطاء آن خوددارى خواهد كرد ، اگر آن شخص اين صفت و امتياز را در خود نمىبيند و در واقع فاقد آن است گرفتن آن بر وى حرام است . و اگر نه هديه باشد و نه صدقه بلكه براى شهرت و ريا و خودنمائى به او داده مىشود بايد آن را رد كند و نپذيرد ، وگر نه وى ( دهنده ) را در غرض فاسدش يارى و كمك كرده ، و كمك به گناه ، گناه است .\r\n","description":"","footnote":"","page_name":" 129 ","page_number":129},
  {"content":"\r\n\r\nفصل 17 موارد قبول و ردّ عطا و بخشش\r\nآنچه به فقير داده مىشود اگر به آن محتاج باشد و بيش از حاجتش نباشد افضل آن است كه اگر از آفات مذكور مصون بماند آن را بگيرد ، رسول خدا صلى اللَّه عليه و آله و سلم فرمود : « اجر و پاداش عطا كننده از گيرنده ، هر گاه به آن محتاج باشد ، بيشتر نيست » ، و فرمود : « هر كه چيزى از اين مال براى او آورند بىآنكه سؤال و درخواست كرده باشد و يا چشم طمع به آن دوخته و بر كسى ستم روا داشته باشد آن چيز روزيى است كه خدا به سوى او فرستاده پس آن را رد نكند » . ولى اگر بيش از مقدار نياز باشد اگر طالب راه آخرت است آن زيادى را رد كند ، زيرا زائد بر اندازهء حاجت به جهت آزمايش و امتحان فرستاده شده تا خدا ببيند با آن چه مىكند .\r\nو مقدار حاجت به جهت رأفت و رحمت به او مىرسد ، و از اين رو در گرفتن اندازهء نياز ثواب خواهد برد ، و در آنچه زائد بر آن است يا گناهكار است يا در معرض حساب قرار خواهد گرفت ، پيغمبر اكرم صلى اللَّه عليه و آله و سلم فرمود : « فرزند آدم جز در سه چيز حق ندارد : طعامى كه خويشتن را بر پا دارد ، و جامه اى كه تن خود را بپوشاند ، و خانه اى كه در آن سكنى كند ، بيش از آن گرفتار حساب است » .\r\nپس سزاوار است كه طالب سعادت زائد بر مقدار حاجت نگيرد ، زيرا نفس آدمى اگر در شكستن عزم و عهد رخصت يافت به آن عادت مىكند و الفت مىگيرد ، و برگرداندنش بعد از الفت و عادت دشوار است .\r\n","description":"","footnote":"","page_name":" 130 ","page_number":130},
  {"content":"\r\nخلاصه آنكه گرفتن به قدر حاجت رجحان دارد زيرا چاره اى از آن نيست ، و موجب رسيدن ثواب به عطا كننده است ، و به همين جهت وقتى موسى بن عمران عليه السّلام مأمور شد كه نزد بنى اسرائيل افطار كند گفت : خدايا چرا روزى مرا به دست بنى اسرائيل پراكنده كردى كه يكى به من چاشت و ديگرى شام دهد . خدا به او وحى فرمود : « من با دوستان خود چنين مىكنم و روزى ايشان را به دست بندگان ناچيز و بيكاره‌ام قرار مىدهم تا آنها نيز به اجرى رسند » . پس گيرنده نبايد عطا كننده را جز از اين حيث ببيند كه مسخّر [ خداوند 
  ] است و بايد به پاداشى برسد .\r\nو امّا زيادتر از قدر حاجت را روا نيست كه بگيرد ، بلى اگر كفالت امور فقرا و انفاق بر آنان را بر عهده گرفته ، چون طبع او بذل و سخاوت و بخشش و دهش است ، گرفتن زياده جائز است تا بر مستحقّان بذل كند ، و لكن لازم است كه بىدرنگ مبادرت به انفاق كند و ذخيره ننمايد ، زيرا در نگاهداشتن آن اگر چه يك روز يا يك شب باشد فتنه و آزمايش است ، و بسا هست كه نفس آدمى به جمع و ذخيره كردن آن مايل مىشود و در نتيجه و بال گردن او مىگردد ، چنان كه نقل شده جمعى متصدى خدمت فقرا و متكفّل امور و احوال ايشان شدند و نفس امّاره به كمك شيطان آنها را فريفت و از اغنيا مىگرفتند و آن را وسيله اى براى توسعه و ازدياد مال و تنعّم و لذت بردن در خوراك و غيره مىساختند ، و كارشان به هلاكت كشيد .\r\n","description":"","footnote":"","page_name":" 131 ","page_number":131},
  {"content":"\r\n\r\nفصل 18 سؤال بدون نياز روا نيست\r\nسزاوار مؤمن اين است كه بدون حاجت و نيازى كه بدان ناچار باشد از مردم چيزى نخواهد ، بلكه تا آنجا كه ممكن است از سؤال و خواستن چيزى از كسى خوددارى نمايد ، كه سؤال ( گدايى ) خود فقر و بينوائى عاجل و زودرس است و در قيامت باعث حساب طولانى خواهد بود . و حكم اصلى آن تحريم است زيرا متضمّن شكايت از خدا و موجب خوار ساختن خود در نزد غير خداست ، و همچنين غالبا موجب آزردن كسى است كه از او سؤال و خواهش مىكند زيرا بسا هست كه با طيب خاطر نمىبخشد بلكه شرم و رودربايستى يا ريا و خودنمائى او را بر آن مىدارد كه چيزى بدهد ، و معلوم است كه بخشش به روى و ريا و از ترس اينكه مبادا به بخل نسبت داده شود گرفتنش شرعا حلال نيست .\r\nو به سبب متضمّن بودن اين مفاسد است كه در شريعت مقدّس اسلام از آن نهى شده است ، رسول خدا صلى اللَّه عليه و آله و سلم فرمود : « سؤال از مردم از فواحش ( كارهاى زشت ) است » ، و فرمود : « هر كه با وجود بىنيازى سؤال كند آتش دوزخ را زياد مىكند ، و هر كه با داشتن مالى كه او را بىنياز مىكند از مردم چيزى بخواهد در روز قيامت در حالى مىآيد كه چهره اش استخوان بىگوشتى است كه جنبان و مضطرب است و صدا مىكند » . و فرمود : « هر كه قوت سه روز خود را داشته باشد و از مردم سؤال كند روز قيامت با چهره اى كه هيچ گوشت ندارد خدا را\r\n","description":"","footnote":"","page_name":" 132 ","page_number":132},
  {"content":"\r\nملاقات خواهد كرد « . ( 1 )  و فرمود : » بنده اى نيست كه درى از سؤال بر خود بگشايد مگر اينكه خدا هفتاد در فقر بر روى او مىگشايد « . و فرمود : » سؤال حلال نيست مگر با فقرى كه موجب هلاك است يا وامى كه به رسوائى و آبرو ريزى كشد « . و فرمود : » سؤال با بىنيازى رنجى در سر و دردى در شكم دارد « . و فرمود : » هر كه اموال مردم را براى مال اندوزى بخواهد آتش دادن به دوزخ است ، كم باشد يا زياد « .\r\nروايت است كه : « گروهى از انصار به خدمت رسول خدا صلى اللَّه عليه و آله آمدند و سلام كردند و جواب شنيدند ، سپس گفتند : يا رسول اللَّه ما به تو حاجتى داريم فرمود :\r\nبگوئيد ، عرض كردند : حاجتى بزرگ است ، فرمود : بگوئيد چيست ، گفتند :\r\nمىخواهيم بهشت را براى ما ضمانت كنى ، حضرت سر به زير انداخت و با حال تفكَّر به زمين مىنگريست ، سپس سر برداشت و فرمود : اين را براى شما ضمانت مىكنم به شرطى كه از هيچ كس چيزى نخواهيد . پس از آن اگر يكى از آنان در سفر تازيانه از دستش مىافتاد ، براى گريز از سؤال كراهت داشت كه به كسى بگويد تازيانه را به من بده و خود فرود مىآمد و بر مىداشت . و اگر بر سر سفره بود و آب نزديك ديگرى بود به او نمىگفت آب را به من ده ، خود بر مىخاست و آن را بر مىداشت و مىآشاميد « .\r\nحضرت رسول صلَّى اللَّه عليه و آله و سلم بيعت قومى را بر اسلام پذيرفت و با آنان شرط كرد كه بشنوند و اطاعت كنند ، آنگاه پنهانى به آنان فرمود : « از مردم چيزى نخواهيد » .\r\nبعد از اين اگر تيشه و كلنگى از دست يكى از آنها مىافتاد فرود مىآمد و به كسى نمىگفت آن را به من بده . آن حضرت صلَّى اللَّه عليه و آله غالبا به خوددارى از سؤال امر مىكرد ، و مىفرمود : « هر كه از ما چيزى بخواهد به او مىدهيم ، و هر كه بىنيازى نمايد خدا او را بىنياز مىكند ، و هر كه از ما چيزى نخواهد نزد ما محبوبتر است » . و فرمود : « سؤال هر چه كمتر بهتر » گفتند : حتى از شما يا رسول اللَّه ؟ فرمود : « از من نيز » . و فرمود :\r\n« اگر يكى از شما ريسمانى بردارد و بر پشت خود هيزم بكشد و بفروشد و آبروى\r\n","description":"","footnote":" ( 1 ) اين حديث از امام صادق عليه السلام نيز نقل شده ( » وسائل « كتاب زكات ابواب صدقه باب 32 حديث 5 ) . . ","page_name":" 133 ","page_number":133},
  {"content":"\r\nخويش نگه دارد ، براى او از سؤال بهتر است « . ( 1 )  سيد السّاجدين حضرت على بن الحسين عليهما السّلام فرمود : » خدا را بر اين سخن ضامن مىگيرم كه هيچ كس بدون نياز از كسى سؤال نكند مگر اينكه روزى ناچار شود كه از روى حاجت سؤال و گدايى كند « . و در روز عرفه مردان و زنانى را ديد كه گدايى مىكنند ، فرمود : » هؤلاء شرار خلق اللَّه ، النّاس مقبلون على اللَّه و هم مقبلون على النّاس «\r\n« اينها بدترين خلق خدا هستند ، مردم به خدا روى مىآورند و آنها روى به مردم مىآورند » .\r\nامام باقر عليه السّلام فرمود : « اقسم باللَّه و هو حقّ ما فتح رجل على نفسه باب مسألة إلا فتح اللَّه عليه باب فقر »\r\n« به خدا سوگند كه هيچ مردى درى از سؤال به روى خود نمىگشايد مگر اينكه خدا درى از فقر به روى او مىگشايد » .\r\nامام صادق عليه السّلام فرمود : « طلب الحوائج إلى النّاس استلاب للعزّ مذهبة للحياء ، و اليأس ممّا في أيدي النّاس عزّ للمؤمن في دينه ، و الطَّمع هو الفقر الحاضر » .\r\n« خواستن حوائج از مردم كندن لباس عزت و از ميان بردن شرم است ، و نااميدى از آنچه در دست مردم است عزت دينى مؤمن است ، و طمع فقر حاضر است » .\r\nو فرمود : « اگر سائل بداند كه چه وزرى دارد هرگز از كسى سؤال نمىكند ، و اگر كسى كه از او سؤال مىشود بداند ردّ سائل چقدر بد است هيچ كس سائلى را رد و محروم نمىكند » .\r\nو فرمود : « هر كه بدون حاجت سؤال كند چنانست كه گوئى آتش مىخورد » .\r\nامّا منع و تحريمى كه دربارهء سؤال و گدايى شده در صورتى است كه ناچار و مضطر نباشد ، لكن در صورت حاجت و درماندگى ، شكَّى در جواز و رخصت آن نيست . خداى سبحان مىفرمايد :\r\n« وَامَّا السائِلَ فَلا تَنْهَرْ » 93 : 10 ( ضحى ، 10 )\r\n","description":"","footnote":" ( 1 ) حديث را از روى » وسائل « ( كتاب زكات ابواب صدقه باب 33 حديث 4 ) تصحيح كرديم و روايت آن از » كافى « است . . ","page_name":" 134 ","page_number":134},
  {"content":"\r\n« و امّا خواهنده را از خود مران » .\r\nو رسول خدا صلَّى اللَّه عليه و آله و سلم فرمود : « لا تردّوا السّائل و لو بشقّ تمرة »\r\n« سائل را از خود مرانيد اگر چه به دادن نصف خرمائى باشد » . و فرمود : « لو لا أنّ السّائل يكذب ما قدّس من ردّه »\r\n« اگر دروغگوئى گدايان نبود هر كه نوميد و ردّشان مىكرد تقديس نمىشد » . و فرمود : « للسّائل حقّ و إن جاء على الفرس »\r\n« خواهنده حقّى دارد اگر چه بر مركبى سوار باشد و بيايد » . و فرمود : « سائل را رد مكنيد اگر چه به پاچهء سوخته باشد » . و اگر سؤال مطلقا حرام بود خدا و رسول او اجازه نمىدادند كه گناهكار بر گناه يارى شود .\r\nامّا حاجتى كه سؤال را تجويز مىكند : يكى آن است كه به حدّ اضطرار رسيده باشد مانند سؤال گرسنه اى كه اگر قوت و غذائى نيابد بيم مرگ يا بيمارى او مىرود ، و سؤال برهنه اى كه تنپوشى ندارد و از سرما و گرما ترس از تلف شدن يا بيمارى دارد .\r\nديگر آنكه به اين حد نمىرسد ، و اين نيز دو گونه است : يا حاجت مهمّى است مثل احتياج به بالاپوش در زمستان كه اگر نباشد از سرما رنج مىبرد گو اينكه به حدّ ضرورت نرسيده باشد ، و احتياج به مركب ، با اينكه مىتواند به مشقّت و سختى پياده برود .\r\nيا حاجت غير مهم است مثل احتياج به نان خورش با وجود نان . ظاهرا در همهء اين موارد سؤال جايز است ( با اينكه در صورت اول سؤال رجحان دارد ، و در دوم مباح است ، و در سوم مكروه است ) ، به شرطى كه از محذوراتى كه ذكر كرديم ، يعنى اظهار شكايت و ذلَّت خود و اذيّت ديگرى خالى باشد ، و اين محذورات به اين نحو بر طرف مىشود كه احتياج خود را به كنايه و تعريض بفهماند نه به تصريح ، آن هم پس از شكر و سپاس خداوند ، و نزد بعضى از دوستان يا سخاوتمندان اظهار كند و از مردم بىنيازى نمايد ، زيرا سؤال از دوست موجب خوارى و ذلَّت نيست ، و سخاوتمند از سؤال ناراحت و آزرده نمىشود بلكه شاد مىگردد .\r\nنكتهء ديگر اين است كه آنچه ذكر شد دربارهء سؤالى است كه در همان وقت به آن احتياج داشته باشد ، و امّا سؤالى كه در آينده به آن احتياج پيدا خواهد كرد ، اگر اين نياز مربوط به يكسال بعد باشد قطعا حرام است ، و اگر مربوط به قبل از آن و در عرض سال باشد ، اگر سؤال بعد از رسيدن وقت احتياج ممكن باشد حلال نيست ،\r\n","description":"","footnote":"","page_name":" 135 ","page_number":135},
  {"content":"\r\nو اگر بداند كه در وقت نياز قدرت بر سؤال نخواهد داشت اين سؤال با اينكه مكروه است جايز است ، و هر اندازه زمان حاجت ديرتر است كراهت شديدتر است .\r\nامّا شناخت درجات حاجت و شدّت و ضعف آن و وقت احتياج موكول به خود انسان و اجتهاد و تشخيص خود اوست و بايد خدا را به ياد داشته باشد ، و بنابراين بعد از آنكه در دل از مردم بىنياز بود بايد بر مقتضاى سلوك راه آخرت عمل كند ، و هر اندازه يقينش قوىتر و وثوقش به رسيدن روزى تمامتر و قناعتش به قوت در وقت آشكارتر باشد درجه و مرتبه اش نزد خداوند بالاتر است .\r\nپس اى دوست در انديشهء رسيدن روزى ، بيهوده خود را از اوج توكَّل و اعتماد بر خدا به حضيض خوف و اضطراب مينداز ، و گوش به تهديد شيطان مده ، كه « او شما را به فقر مىترساند و به كارهاى زشت و بد فرمان مىدهد » ، و به وعدهء پروردگار خود مطمئن باشد كه مىفرمايد :\r\n« وَالله يَعِدُكُمْ مَغْفِرَةً مِنْه وَفَضْلا » 2 : 268 ( بقره ، 268 ) « و خدا آمرزش و فزونى به شما وعده مىدهد » .\r\nو به سخن پيغمبرت صلَّى اللَّه عليه و آله و سلم گوش فراده كه فرمود : « اگر آنچنانكه بايد بر خدا توكَّل كنيد همچون پرندگان روزى يابيد ، بامداد گرسنه‌ايد و شامگاه سير » .\r\n","description":"","footnote":"","page_name":" 136 ","page_number":136},
  {"content":"\r\n\r\nو از آنهاست :\r\nحرص\r\nحرص ، حالت و صفتى است نفسانى كه آدمى را بر گرد آوردن آنچه بدان نياز ندارد بر مىانگيزد بىآنكه به حد و مقدار معيّنى اكتفا كند ، و آن نيرومندترين شاخه هاى دوستى دنيا و مشهورترين انواع آن است . و شكى نيست كه خلق و خويى هلاكآور و صفتى گمراه كننده است ، بلكه بيابانى است تاريك و بيكران و درّه اى بس عميق كه ژرفاى آن ناپيداست ، هر كه در آن گرفتار آمد گمراه و نابود شد ، و هر كه در آن افتاد به هلاكت رسيد و باز نگشت .\r\nاز مشاهده و تجربه و اخبار و آثار آشكار است كه حريص هرگز به حدّى كه در آنجا توقّف كند منتهى نمىشود ، بلكه پيوسته در گردابهاى دنيا فرو مىرود تا غرق شود ، و از سرزمينى به سرزمينى ديگر مىافتد تا سرانجام به هلاكت رسد .\r\nپيغمبر اكرم صلى اللَّه عليه و آله و سلم فرمود : « لو كان لابن آدم واديان من ذهب لابتغى وراءهما ثالثا ، و لا يملأ جوف ابن آدم الا التّراب ، و يتوب اللَّه على من تاب » .\r\n« اگر فرزند آدم دو درّه ( وادى ) زر مىداشت درّهء سومى مىخواست ، شكم فرزند آدم را جز خاك پر نمىكند ، و خدا توبهء هر كه را كه توبه كند مىپذيرد و به هر كسى كه به او باز گردد باز مىگردد » .\r\nو فرمود : « منهومان لا يشبعان : منهوم العلم ، و منهوم المال »\r\n« دو گرسنه‌اند كه سير نمىشوند : گرسنهء علم و گرسنهء مال » .\r\nو فرمود : « يشيب ابن آدم و تشبّ فيه خصلتان : الحرص ، و طول الأمل »\r\n« آدميزاد پير مىگردد و دو خصلت در او جوان مىشود : حرص و آرزوى دراز » .\r\nو امام باقر عليه السّلام فرمود : « مثل الحريص على الدّنيا كمثل دودة القزّ ،\r\n","description":"","footnote":"","page_name":" 137 ","page_number":137},
  {"content":"\r\n\r\nكلَّما ازدادت من القزّ على نفسها لفّا كان أبعد لها من الخروج ، حتّى تموت غمّا « .\r\n« حريص بر دنيا مانند كرم ابريشم است ، هر چه بيشتر بر گرد خود مىپيچد راه بيرون شدنش دور تر و بسته تر مىشود تا از غصّه بميرد » .\r\nو حضرت صادق عليه السّلام فرمود : « از آنچه از راه وحى نازل شده اين است :\r\nاگر فرزند آدم دو وادى از طلا و نقره مىداشت باز در جستجوى سومى بود . اى پسر آدم شكم تو دريائى از درياها و درّه اى از درّه هاست كه هيچ چيز جز خاك آن را پر نمىكند « .\r\nيكى از بزرگان گفته است : « از شگفتيهاى انسان اين است كه اگر او را خبر دهند كه در دنيا هميشه خواهى ماند حرص او بر جمع كردن مال بيش از اين نخواهد بود كه اكنون با اين عمر كوتاه و بهره مندى اندك و انتظار مرگ حرص مىورزد » .\r\nو اخبارى كه در نكوهش حرص وارد شده بيشمار و چنان مشهور است كه نيازى به ذكر آنها نيست .\r\nحضرت باقر عليه السّلام فرمود : « چه بسيار كسانى كه بر چيزى حرص ورزيدند و چون به آن دست يافتند به بدبختى دچار شدند ، و چه بسيار كسانى كه از چيزى كراهت داشتند و چون به آن رسيدند سعادتمند شدند » .\r\nو چه زيان و خسرانى بيشتر و بدتر از اينكه انسان در طلب چيزى برآيد كه هلاكش در آن است ؟ و چه جاى انديشه و ترديد است كه هر گاه انسان بر اموال دنيا حرص بورزد همين هلاك كنندهء اوست ؟\r\nپيوست قناعت\r\nضدّ حرص قناعت است و آن ملكه اى است براى نفس كه موجب اكتفا كردن از مال به قدر حاجت و ضرورت است بدون اينكه در طلب زياده بر آن سعى كند و خود را به رنج و تعب افكند ، و اين صفت فضيلتى است كه اكتساب ديگر\r\n","description":"","footnote":"","page_name":" 138 ","page_number":138},
  {"content":"\r\nفضائل به آن بستگى دارد ، و فقدان آن آدمى را به بدىها و رذائل اخلاق مىكشاند ، و آن وسيله اى است براى وصول به مقصد و حتّى بزرگترين وسيله است براى تحصيل سعادت ابدى . زيرا هر كه در خوراك و پوشاك به قدر ضرورت قناعت نمود و به نوع پست آن اكتفا كرد ، و آرزوى خود را به يك روز يا يك ماه محدود ساخت ، و دل خود را مشغول زائد بر آن نكرد ، هميشه فارغ البال و آسوده خاطر است ، و اشتغال به امر دين و سلوك راه آخرت براى او ممكن خواهد بود . و كسى كه قناعت را از دست بدهد و به حرص و طمع و آرزوى دراز گرفتار و آلوده شود ، و در گردابهاى دنيا فرو رود ، دلش پريشان و خاطرش پراكنده و آشفته مىگردد . پس چنين كسى چگونه مىتواند در تحصيل امر دين و رسيدن به درجات متّقين دامن همّت به كمر زند ؟ و به همين جهت در ستايش قناعت اخبار بسيار رسيده است .\r\nرسول خدا صلَّى اللَّه عليه و آله و سلم فرمود : « طوبى لمن هدى للاسلام ، و كان عيشه كفافا و قنع به »\r\n« خوشا آنكه به اسلام هدايت يابد و معيشت او به قدر كفاف باشد و به آن قناعت كند » .\r\nو فرمود : « هيچ كس ، از توانگر و درويش ، نيست مگر اينكه در روز قيامت دوست دارد كه در دنيا فقط به قدر قوتى به او مىرسيد » .\r\nو فرمود : « ايّها النّاس اجملوا في الطَّلب ، فإنّه ليس للعبد الا ما كتب له في الدّنيا ، و لن يذهب عبد من الدّنيا حتّى يأتيه ما كتب له في الدّنيا و هي راغمة » .\r\n« اى مردم ، در طلب روزى معتدل و نيكروش باشيد ، كه براى بنده نخواهد بود مگر آنچه براى او در دنيا مقدّر شده ، و هيچ بنده اى از دنيا نمىرود مگر آنكه آنچه براى او از دنيا مقدّر شده به وى برسد » .\r\nو فرمود : « روح القدس در جان من دميد كه هيچ كس نميرد تا آنكه روزى خود را به تمامى بيابد ، پس از خدا بترسيد و در طلب روزى نيك روش باشيد » .\r\nو فرمود : « كن ورعا تكن أعبد النّاس ، و كن قانعا تكن أشكر النّاس ، و أحبّ للنّاس ما تحبّ لنفسك تكن مؤمنا » .\r\n« پرهيزكار باش تا عابدترين مردم باشى ، و قانع باش تا سپاسگزارتر از همه\r\n","description":"","footnote":"","page_name":" 139 ","page_number":139},
  {"content":"\r\nباشى ، و هر چه براى خويش خواهى براى مردم بخواه تا مؤمن باشى « .\r\nو در حديث قدسى است : « اى فرزند آدم ، اگر همهء دنيا از آن تو باشد جز قوتى عايد تو نخواهد شد ، پس هر گاه من قوت تو را به تو برسانم و حساب آن را بر عهدهء ديگرى قرار دهم به تو احسان كرده‌ام » .\r\nو روايت است كه « موسى عليه السّلام از خداى تعالى پرسيد كه كداميك از بندگان تو غنىترند ؟ فرمود : هر كدام قانعترند » .\r\nو امير مؤمنان عليه السّلام فرمود : « ابن آدم ، ان كنت تريد من الدّنيا ما يكفيك ، فإنّ ايسر ما فيها يكفيك ، و ان كنت انّما تريد ما لا يكفيك ، فانّ كلّ ما فيها لا يكفيك » .\r\n« اى فرزند آدم ، اگر از دنيا به قدر كفايت مىخواهى اندكى از آن تورا كافى است و اگر زيادتر از كفايت مىطلبى همهء آنچه در آن است تورا كافى نخواهد بود » .\r\nامام باقر عليه السّلام فرمود : « إيّاك أن تطمح بصرك إلى من هو فوقك ، فكفى بما قال اللَّه عزّ و جلّ لنبيّه صلَّى اللَّه عليه و آله و سلم :\r\n« فَلا تُعْجِبْكَ امْوالُهُمْ وَلا أَوْلادُهُمْ » 9 : 55 ( توبه ، 56 ) و قال : « وَلا تَمُدَّنَّ عَيْنَيْكَ إِلى ما مَتَّعْنا بِه ازْواجا مِنْهُمْ زَهْرَةَ الْحَياةِ الدُّنْيا » 20 : 131 . ( طه ، 131 ) « فان دخلك من ذلك شيء فاذكر عيش رسول اللَّه صلَّى اللَّه عليه و آله و سلَّم ، فإنّما كان قوته الشّعير و حلواه التّمر و وقوده السّعف إذا وجده » .\r\n« زنهار به بالا دست خود چشم ندوزى ، كه آنچه خداى عز و جل به پيغمبرش فرمود بس است : » اموال و فرزندانشان تورا به شگفت نيارد « و فرمود : » ديدگان خويش را به آنچه رونق زندگى دنياست و بهرهء گروهى از آنان كرده‌ايم نگران مساز « ، و اگر در اين باره ترديدى در خود مىيابى ، زندگى رسول خدا صلَّى اللَّه عليه و آله و سلم را به ياد آور كه خوراك او جو و شيرينى او خرما و هيزمش پوست درخت خرما بود ، اگر به دست مىآورد » .\r\nو امام صادق عليه السّلام فرمود : « من رضى من اللَّه باليسير من المعاش رضى اللَّه عنه باليسير من العمل »\r\n« هر كه از خدا به معيشت اندك راضى شود خدا نيز به\r\n","description":"","footnote":"","page_name":" 140 ","page_number":140},
  {"content":"\r\nعمل اندك او راضى مىشود « .\r\nو فرمود : « مكتوب في التّوراة : ابن آدم ، كن كيف شئت كما تدين تدان ، من رضى من اللَّه بالقليل من الرّزق قبل اللَّه منه اليسير من العمل ، و من رضى باليسير من الحلال خفّت مؤنته و زكت مكسبته و خرج من حدّ الفجور » .\r\n« در تورات نوشته است : اى فرزند آدم ، هر گونه خواهى باش كه هر چه كنى جزا بينى ، هر كه به روزى اندك از خدا راضى شود خدا نيز عمل اندك او را مىپذيرد ، و هر كه به حلال اندك خشنود باشد هزينه اش سبك و كسبش پاكيزه شود و از مرز گناه و بدكارى بيرون رود » .\r\nو فرمود : « خداى عز و جل مىفرمايد : بندهء مؤمن من هر گاه بر او تنگ مىگيرم اندوهناك مىشود و حال آنكه اين ، او را به من نزديكتر مىسازد ، و اگر به او فراخى و گشايش دهم خوشحال مىگردد ، لكن از من دور تر مىشود » .\r\nو فرمود : « هر چه ايمان بنده افزوده مىشود تنگى معاش او بيشتر مىگردد [ 1 
  ] » .\r\nو اخبارى كه در فضيلت قناعت رسيده است از حدّ شمار بيرون است ، و آنچه ياد كرديم براى اهل بصيرت كافى است .\r\n\r\n","description":"","footnote":"\r\n[ 1 
  ] از اين دو روايت و اين گونه روايات ممكن است ذهن بعضى از افراد چنين نتيجه بگيرد كه پس ايمان و قرب به خدا با تنگى معيشت ، و دورى از خدا با فراخى و گشايش نعمت رابطهء مستقيم دارد و هر كه ايمانش بيشتر است در تنگدستى و سختى و اندوه بيشتر است ، و هر كه از خدا دور تر باشد نعمت و فراخىاش افزونتر است . اما اين گونه روايات ، در صورت صحت و اعتبار ، براى رفع اين تصور و خيال باطل است كه در ذهن بسيارى از مردم خلجان مىكند كه هر گاه كسى گرفتار تنگدستى و بلا و مصيبت شد دچار قهر و غضب خداوند است و هر كه در فراخى و خوشى و نعمت باشد مورد لطف و مهر اوست حقيقت مطلب اين است كه نه هميشه نعمت نشانهء سعادت است و نه تنگدستى نشانهء بدبختى . اگر بر كسى مصيبتى وارد شد يا در تنگى معاش بود اين نشانهء قطعى آن نيست كه وى مورد قهر و غضب الهى قرار گرفته ، و اگر انواع نعمتها به او روى نمود اين دليل آن نيست كه وى حتما مورد لطف خدا واقع شده است . هر يك از نعمت و مصيبت ممكن است نشانهء لطف يا قهر خدا\r\n","page_name":" 141 ","page_number":141},
  {"content":"\r\nباشد ، يعنى نعمت گاهى علامت لطف و رحمت خدا و گاهى نشانهء قهر و عقوبت اوست .\r\nهمچنين مصيبت و سختى و تنگى گاهى نمودار لطف و رحمت الهى و گاهى اثر قهر و عذاب الهى است .\r\nاما از كجا مىتوان فهميد كه نعمت و فراخى يا مصيبت و تنگى كه به كسى مىرسد نشانهء لطف يا قهر خداوند است ؟ اين را از روى آثار آن مىتوان دريافت . هر گاه در پى نعمت حالات و انديشه ها و اعمال نيكو و شايسته در آدمى پديد آيد آن نعمت نشانهء لطف خداست كه به وى رسيده و براى او وسيلهء سعادت و براى ديگران وسيلهء خير خواهد بود .\r\nو هرگاه صفات و افكار و افعال بد و ناشايسته به دنبال آيد آن نعمت اثر قهر خداست .\r\nهمچنين اگر با رخ نمودن تنگى و مصيبت حالت تنبه و صبر و توجه به خدا در او پديد آيد آن مصيبت اثر لطف خدا و وسيلهء بيدارى و پاك شدن و پيمودن راه كمال خواهد بود ، و اگر به هنگام مصيبت و سختى دچار نااميدى و اضطراب شد آن مصيبت و تنگى نشانهء قهر و عقوبت الهى است . اين بيان از آيات 42 تا 44 سورهء انعام استفاده مىشود كه خداى تعالى مىفرمايد :\r\n« به امتهاى پيش از تو نيز پيامبران فرستاديم و به تنگدستى و سختى گرفتارشان كرديم شايد [ متنبه شوند و 
  ] زارى كنند . ولى هنگامى كه سختى و صلابت ما به آنها رسيد زارى نكردند بلكه دلهاشان سخت شد و شيطان كارهاى [ بد 
  ] آنها را در نظرشان [ نيك 
  ] جلوه داد . و همين كه آنچه را پندشان داده بودند به فراموشى سپردند درهاى همه چيز ( نعمتها ) را به روى آنها گشوديم تا به آنچه داشتند شادمان شدند ، ناگهان بگرفتيمشان و يكباره نوميد شدند » .\r\n","description":"","footnote":"","page_name":" 142 ","page_number":142},
  {"content":"\r\n\r\nفصل 19 علاج حرص\r\nراه معالجهء حرص و تحصيل صفت قناعت اين است كه :\r\n1 - علاج علمى : خوبى و شرافت و عزت نفس و فضيلت آزادگى را كه در قناعت نهفته است به ياد داشته باشد و بدى و پستى و تحمّل خوارى و ذلَّت و پيروى از شهوت و هواى نفس را متذكَّر باشد . و بداند كه هر كه عزت نفس را بر شهوت شكم برنگزيند كم عقل و ناقص الايمان است . سپس توجّه كند كه گرد كردن مال و ثروت چه آفات دنيوى و عقوبتهاى اخروى در پى دارد ، و بينديشد كه بزرگان خلق و شريفترين و عزيزترين آدميان يعنى پيامبران و اوصياى ايشان و پيروان پارساى آنان چگونه به اندكى از دنيا قناعت و شكيبائى كردند . و در شيوهء كافران از يهود و نصارا و مردمان فرومايه و مال اندوز و پول پرست بنگرد كه چگونه در خوشگذرانى و تنپرورى و جمع ثروت بسر مىبرند .\r\nبعد از اين تأمّل گمان نمىكنم كه در پيروى و اقتدا به بهترين آدميان ترديد نمايد و راه و رسم مردم پست و فرومايهء دنيادار را برگزيند . بلكه انسان انديشه مند مىداند كه حريص سگ صفت كه همّتش لذات دنياست از مرتبهء انسانيّت بيرون است و در زمرهء چارپايان به شمار مىرود ، زيرا حرص بر شهوتهاى شكم و فرج از لوازم بهيميّت است ، و حريصترين مردم بر شهوات در اين صفت به درجهء چارپايان نمىرسد . هيچ حريص شكم پرستى نيست مگر اينكه خر از او بيشتر مىخورد و\r\n","description":"","footnote":"","page_name":" 143 ","page_number":143},
  {"content":"\r\nهيچ حريص شهوت پرستى نيست مگر اينكه خوك از او بيشتر مىآميزد . و آشكار است كه حريص در مرتبهء خوكان و خران و يهودان است ، و قانع ، در مرتبت ، جز با انبياء و اولياء انباز و همانند نيست و سنجيده نمىشود . و بعد از تأمّل در آنچه گفته شد معالجهء علمى تمام مىشود ، و بدان وسيله بر طرف كردن آزمندى و اكتساب قناعت آسان مىگردد . پس از آن بايد به علاج عملى پردازد .\r\n2 - علاج عملى : اين است كه در امر معيشت ميانه روى پيش گيرد و تا آنجا كه ممكن است درهاى مخارج را ببندد ، و به قدر ضرورت اكتفا كند . زيرا كسى كه خرجش زياد باشد قناعت براى او ممكن نيست . پس اگر تنها و منفرد است به جامهء درشت و ارزان و به هر غذائى كه به دست آيد قانع باشد ، و نان خورش را كم و محدود كند . و همچنين در ديگر چيزهاى مورد نياز ، خود را بر اين شيوه وا دارد .\r\nو اگر زن و فرزند دارد هر يك را بر اين حد عادت دهد . و اگر معيشت خود را بر پايهء ميانه روى بنا كند به تلاش و كوشش فراوان احتياج نخواهد داشت اگر چه عيالمند باشد .\r\nرسول خدا صلَّى اللَّه عليه و آله فرمود : « ما عال من اقتصد »\r\n« هر كه ميانه روى كند محتاج نشود » .\r\nو فرمود : « ثلاث منجيات : خشية اللَّه في السّر و العلانية ، و القصد فى الغناء و الفقر ، و العدل في الرّضا و الغضب » .\r\n« سه چيز نجات دهنده است ، ترس از خدا در نهان و آشكار ، و ميانه روى در توانگرى و فقر ، و عدالت در حال خشنودى و خشم » .\r\nو فرمود : « التّدبير نصف المعيشة »\r\n« تدبير نيمى از معيشت است » .\r\nو فرمود : « من اقتصد أغناه اللَّه ، و من بذّر أفقره اللَّه »\r\n« هر كه ميانه روى كند خدا بىنيازش كند ، و هر كه اسراف و تبذير كند خدا فقيرش گرداند » .\r\nو فرمود : « ميانه روى ، و خاموشى بجا ، و هدايت شايسته ، يك جزء از بيست و چند جزء نبوت است » .\r\nو امير مؤمنان عليه السّلام فرمود : « القصد مثراة و السّرف متواة »\r\n« ميانه روى ثروت خيز و زياده روى هلاك انگيز است » .\r\n","description":"","footnote":"","page_name":" 144 ","page_number":144},
  {"content":"\r\nحضرت سجّاد عليه السلام فرمود : « مرد بايد به اقتصاد و به اندازهء كفاف خرج كند ، و زياده را براى آخرت فرستد ، كه اين روش نعمت را پاياتر مىسازد ، و به افزوده شدن از جانب خداى تعالى نزديكتر و به عافيت نافعتر است » .\r\nو امام صادق عليه السّلام فرمود : « انّ القصد امر يحبّه اللَّه ، و انّ السّرف امر يبغضه اللَّه ، حتّى طرحك النّواة ، فانّها تصلح لشيء ، و حتّى صبّك فضل شرابك » .\r\n« ميانه روى را خدا دوست دارد و اسراف را خدا دشمن دارد ، حتّى دور انداختن هستهء خرما ، كه آن هم به كار مىآيد ، و حتّى ريختن زيادتى آشاميدنىات » .\r\nو فرمود : « ضمنت لمن اقتصد ألا يفتقر »\r\n« ضمانت مىكنم كه هر كس ميانه روى كند فقير نشود » .\r\nو فرمود : « انّ السّرف يورث الفقر ، و انّ القصد يورث الغناء » .\r\n« اسراف فقر مىآورد ، و ميانه روى بىنيازى و توانگرى » .\r\nاخبارى كه در ستايش ميانه روى رسيده بيش از آن است كه به شمار آيد .\r\nنكته اين است كه بعد از آنكه معيشت كنونى و بالفعل انسان درست شد ديگر نبايد براى آينده مضطرب و پريشان خاطر باشد ، بلكه بايد بر فضل الهى اعتماد كند و وعدهء او را حق بداند كه روزى هر كسى مقدّر شده و به او خواهد رسيد اگر چه حرص نورزد و نگران و آشفته نباشد و راهى براى روزى و مداخل خود نداند . خداى تعالى مىفرمايد :\r\n« وَما مِنْ دابَّةٍ فِى الأَرْضِ الا عَلَى الله رِزْقُها » 11 : 6 ( هود ، 6 ) « هيچ جنبنده اى در زمين نيست مگر اينكه روزى او بر خداست » .\r\nو مىفرمايد : « وَمَنْ يَتَّقِ الله يَجْعَلْ لَه مَخْرَجا . وَيَرْزُقْه مِنْ حَيْثُ لا يَحْتَسِبُ » 65 : 2 - 3 ( طلاق ، 2 و 3 ) .\r\n« و هر كه از خدا بترسد و پرهيزكارى كند براى وى راه گشايش و برون رفتنى قرار مىدهد . و از جائى كه گمان ندارد و به حساب نمىآورد روزيش مىدهد » .\r\nو رسول خدا صلَّى اللَّه عليه و آله فرمود : « أبى اللَّه أن يرزق عبده المؤمن الا من حيث لا يحتسب » .\r\n","description":"","footnote":"","page_name":" 145 ","page_number":145},
  {"content":"\r\n« خداوند روزى بندهء مؤمن خود را از جائى كه گمان و انتظار ندارد مىرساند » .\r\nمطلب ديگر اين است كه انسان در معيشت و مال دنيا نبايد به بالاتر از خود نگاه كند ، بلكه به پستتر از خود بنگرد ، كه شيطان نظر هر كسى را در امر دنيا به بالاتر از خود متوجّه مىسازد و به او مىگويد : در طلب دنيا كوتاهى و سستى مكن كه مالداران تنعّم و خوشگذرانى مىكنند و خوراكهاى لذيذ مىخورند و جامه هاى نيكو مىپوشند ، و در كار دين چشم آدمى را به پستتر از خود مىگشايد و مىگويد :\r\nچرا بر خود تنگ و سخت مىگيرى و اين قدر از خدا مىترسى و حال آنكه فلان از تو عالمتر است و از خدا نمىترسد ؟ ابو ذر ( رحمة اللَّه عليه ) گفت : « خليل من رسول اللَّه مرا سفارش كرد كه در امر دنيا به پائينتر از خود بنگرم نه به بالاتر از خود » .\r\nپيغمبر اكرم صلَّى اللَّه عليه و آله و سلَّم فرمود : « اذا نظر احدكم إلى من فضّله اللَّه عليه فى المال و الخلق ، فلينظر إلى من هو أسفل منه » .\r\n« وقتى يكى از شما به كسى مىنگرد كه خداوند در مال و جمال وى را برترى داده ، بايد به پستتر از خود نيز نگاه كند » .\r\n","description":"","footnote":"","page_name":" 146 ","page_number":146},
  {"content":"\r\n\r\nو از آنهاست :\r\nطمع\r\nطمع عبارت است از توقّع داشتن در اموال مردم ، و آن نيز يكى از شاخه هاى دوستى دنيا و از انواع آن است . طمع از جمله رذائل هلاك كننده است .\r\nرسول اكرم صلَّى اللَّه عليه و آله و سلَّم فرمود : « إيّاك و الطَّمع ، فانّه الفقر الحاضر »\r\n« زنهار طمع مورز كه آن فقر حاضر است » .\r\nو امير مؤمنان عليه السّلام فرمود : « استغن عمّن شئت تكن نظيره ، و ارغب الى من شئت تكن أسيره ، و أحسن إلى من شئت تكن اميره » .\r\n« از هر كه خواهى بىنياز باش كه نظير او خواهى بود و به هر كه خواهى طمع بند كه اسير او خواهى شد ، و به هر كه خواهى احسان كن كه امير او خواهى گشت » .\r\nو امام باقر عليه السّلام فرمود : « بئس العبد عبد له طمع يقوده ، و بئس العبد عبد له رغبة تذلَّه » .\r\n« بد بنده اى است آن بنده اى كه گرفتار طمعى باشد كه او را بكشاند ، و بد بنده اى است آن بنده اى كه در او خواهش و رغبتى باشد كه او را خوار گرداند » .\r\nاز حضرت صادق عليه السّلام پرسيدند : چه چيز ايمان را در بنده پايدار و استوار مىكند ؟ فرمود : « الورع ، و الَّذى يخرجه منه الطَّمع »\r\n« ورع ( پارسائى ) ، و آنچه او را از ايمان بيرون مىبرد طمع است » .\r\n","description":"","footnote":"","page_name":" 147 ","page_number":147},
  {"content":"\r\n\r\nاخبار در مذمّت طمع بسيار است و همين اندازه در نكوهش آن كافى است كه هر آزمندى در نظر مردم خوار و ذليل و بىارزش است ، و اعتماد و وثوقش به مردم بيشتر است تا به خدا ، زيرا اگر اعتمادش به خدا بيشتر از اعتماد به مردم بود چشم طمع به آنان نمىدوخت ، بلكه از هيچ كس جز خداى سبحان توقّع و طمعى نمىداشت .\r\nپيوست بىنيازى از مردم\r\nضدّ طمع ، بىنيازى از مردم است ، و اين از جمله فضائلى است كه موجب تقرّب بنده به خداى سبحان است . زيرا هر كه از غير خدا قطع طمع كند و بىنيازى را از خدا خواهد ، خدا او را دوست دارد . و اخبارى كه به اتّصاف به اين خوى فرمان مىدهد و آن را مىستايد بسيار است .\r\nرسول خدا صلَّى اللَّه عليه و آله و سلَّم فرمود : « ليس الغنى عن كثرة العروض ، انّما الغنى غنى النّفس »\r\n« بىنيازى ، به داشتن مال بسيار نيست ، بىنيازى حقيقى بىنيازى نفس است . » و به عربى بيابانى كه از آن حضرت درخواست موعظه كرد فرمود : « هر گاه نماز مىگزارى نماز كسى گزار كه دنيا را وداع مىكند ( زيرا چه مىدانى كه تا نماز ديگر خواهى بود ) . و چون سخن گوئى سخنى گوى كه نبايد فردا پوزش بخواهى ، و از آنچه در دست مردم است نوميد باش » .\r\nو نيز فرمود : « از آنچه در دست مردم است نوميد باش ، كه اين خود بىنيازى حاضر و آماده است » .\r\nو امير مؤمنان عليه السّلام فرمود : « ليجتمع في قلبك الافتقار إلى النّاس و الاستغناء عنهم ، فيكون افتقارك اليهم في لين كلامك و حسن بشرك ، و يكون استغناؤك عنهم في نزاهة عرضك و بقاء عزّك » .\r\n« در دل خود نياز به مردم و بىنيازى از آنان را جمع كن ، كه نياز تو به آنان در نرمى سخن و خوشروئيت باشد ، و بىنيازى تو از ايشان در پاك نگه داشتن آبرو\r\n","description":"","footnote":"","page_name":" 148 ","page_number":148},
  {"content":"\r\nو حفظ عزّتت باشد « .\r\nو حضرت سيّد السّاجدين عليه السّلام فرمود : « رأيت الخير كلَّه قد اجتمع في قطع الطَّمع عمّا في أيدي النّاس ، و من لم يرج النّاس في شيء و ردّ أمره إلى اللَّه تعالى في جميع اموره استجاب اللَّه تعالى له في كلّ شيء » .\r\n« همهء خوبيها را در قطع طمع از آنچه در دست مردم است ديدم ، و هر كه در چيزى اميد به مردم نداشته باشد و امر خود را در هر كارى به خدا واگذارد خداى تعالى در هر چيزى او را اجابت كند » .\r\nو امام باقر عليه السّلام فرمود : « سخاوت آدمى در گذشتن از آنچه در دست مردم است بيشتر از سخاوت نفس و بذل كردن است ، و مردانگى شكيبائى در حال تنگدستى و نيازمندى و خويشتن دارى و بىنيازى نمودن بيشتر از مردانگى بخشش و اعطاست ، و بهترين سرمايه اعتماد به خدا و نوميدى از مال مردم است » .\r\nو فرمود : « اليأس ممّا في أيدي النّاس عزّ المؤمن في دينه »\r\n« دل بر كندن و نوميدى از آنچه در دست مردم است عزت دينى مؤمن است » .\r\nو امام صادق عليه السّلام فرمود : « شرف المؤمن قيام اللَّيل ، و عزّه استغناؤه عن النّاس »\r\n« شرف و بزرگى مؤمن به شب زنده دارى ، و عزت او بىنيازى از مردم است » .\r\nو فرمود : « پيرو ما كسى است كه از مردم سؤال و گدائى نكند ، اگر چه از گرسنگى بميرد » .\r\nو فرمود : « ثلاث هنّ فخر المؤمن و زينته في الدّنيا و الآخرة :\r\nالصّلاة في آخر اللَّيل ، و يأسه ممّا في أيدي النّاس ، و ولايته للامام من آل محمّد عليهم السّلام « .\r\n« سه چيز در دنيا و آخرت فخر مؤمن و زيور اوست : نماز شب در سحرها و دل برداشتن از آنچه در دست مردم است ، و ولايت و دوستى براى امامى كه از آل محمّد عليهم السّلام است » .\r\nو فرمود : « إذا أراد أحدكم ألا يسأل ربّه شيئا إلا اعطاه ، فلييأس من\r\n","description":"","footnote":"","page_name":" 149 ","page_number":149},
  {"content":"\r\nالنّاس كلَّهم ، و لا يكون له رجاء إلا عند اللَّه ، فاذا علم اللَّه ذلك من قلبه ، لم يسأل اللَّه شيئا إلا أعطاه ( 1 )  « .\r\n« چون يكى از شما خواهد كه هر چه از خدا بطلبد به او عطا كند بايد از همهء مردم نا اميد شود و اميدى به غير خدا نداشته باشد و چون خدا دل او را چنين يافت هر چه از خدا خواهد به او عطا كند » .\r\nطريق معالجهء طمع و به دست آوردن صفت بىنيازى نزديك به آن است كه در علاج حرص و تحصيل قناعت ذكر شد ، آن را به ياد آور .\r\n","description":"","footnote":" ( 1 ) اين چند حديث را از روى « كافى » - باب بىنيازى از مردم - و « وسائل » : كتاب زكات ، ابواب صدقه ، تصحيح كرديم . . ","page_name":" 150 ","page_number":150},
  {"content":"\r\n\r\nو از آنهاست :\r\nبخل\r\nو آن عبارت است از خوددارى از بذل كردن آنجا كه بايد بذل كرد ، چنان كه اسراف ، بذل كردن است آنجا كه بايد امساك كرد ، و اين هر دو مذموم است ، و آنچه پسنديده است حدّ وسط است كه جود و سخا باشد ، زيرا رسول اكرم صلى اللَّه عليه و آله و سلَّم جز به سخاوت مأمور نشده ، و خداى تعالى به وى مىفرمايد :\r\n« وَلا تَجْعَلْ يَدَكَ مَغْلُولَةً الى عُنُقِكَ وَلا تَبْسُطْها كُلَّ الْبَسْطِ » 17 : 29 ( اسراء ، 29 ) « دستت را به گردنت مبند و آن را به تمامى مگشاى » .\r\nو مىفرمايد : « وَالَّذينَ اذا انْفَقُوا لَمْ يُسْرِفُوا وَلَمْ يَقْتُرُوا وَكانَ بَيْنَ ذلِكَ قَواما » 25 : 67 ( فرقان ، 67 ) « و كسانى كه چون خرج كنند اسراف نمىكنند و بخل نمىورزند و ميان اين دو معتدلاند » .\r\nپس جود حدّ وسط ميان بخل و اسراف و بين قبض و بسط است ، و آن عبارت است از بذل و امساك به حدّ اعتدال و به اندازهء واجب و در خور . و در تحقّق جود و سخاوت كافى نيست كه تنها با جوارح بذل و بخشش انجام پذيرد بلكه دل بايد در اين كار خوشحال باشد و به منازعه برنخيزد . بنابراين اگر كسى در جايى كه بايد بذل كرد ، بذل كند در حالى كه نفس او به آن ميل و رغبت ندارد و با وى منازعه مىكند او متسخّى ( بخشندهء به تكلَّف ) است نه سخى ، بلكه در دلش بايد علاقهء به مال نباشد مگر از اين جهت كه مال را در جائى كه بايد صرف كرد مصرف كند .\r\n","description":"","footnote":"","page_name":" 151 ","page_number":151},
  {"content":"\r\n\r\nفصل 20 مذمت بخل\r\nبخل از پىآمدها و نتايج دنيا دوستى است ، و از صفات پليد و زشت و اخلاق رذيله به شمار مىرود ، و از اين رو آيات و اخبار بسيار در ذم آن رسيده است . خداى سبحان مىفرمايد :\r\n« الَّذينَ يَبْخَلُونَ وَيَأْمُرُونَ النّاسَ بِالْبُخْلِ وَيَكْتُمُونَ ما آتاهُمُ الله مِنْ فَضْلِه . . . » 4 : 37 ( نساء ، 36 ) « كسانى كه بخل مىورزند و مردم را به بخل وا مىدارند و آنچه را خدا از كرم خويش به آنان داده نهان مىكنند . . » .\r\nو نيز مىفرمايد : « وَلا يَحْسَبَنَّ الَّذينَ يَبْخَلُونَ بِما آتاهُمُ الله مِنْ فَضْلِه هُوَ خَيْرا لَهُمْ بَلْ هُوَ شَرُّ لَهُمْ سَيُطَوَّقُونَ ما بَخِلُوا بِه يَوْمَ الْقِيامَةِ » 3 : 180 . ( آل عمران ، 180 ) « كسانى كه به آنچه خدا از فضل و كرم خود به آنان داده بخل مىورزند اين را خير خويش مپندارند بلكه شرّشان است و به زودى در روز قيامت آنچه را بخل كرده‌اند طوق گردنشان شود » .\r\nو رسول خدا صلى اللَّه عليه و آله و سلم فرمود : « إيّاكم و الشّحّ ، فإنّه اهلك من كان قبلكم ، حملهم على أن سفكوا دماءهم و استحلَّوا محارمهم » .\r\n« از بخل بپرهيزيد ، كه پيشينيان شما را هلاك كرد و آنها را به خونريزى و\r\n","description":"","footnote":"","page_name":" 152 ","page_number":152},
  {"content":"\r\nحلال شمردن حرامها واداشت « .\r\nو فرمود : « لا يدخل الجنّة بخيل ، و لا خبّ ، و لا خائن ، و لا سىّء الملكة » .\r\n« بخيل و حيله گر و خائن و بد خوى به بهشت نمىروند » .\r\nو فرمود : « البخيل بعيد من اللَّه ، بعيد من النّاس ، بعيد من الجنّة ، قريب من النّار . و جاهل سخىُّ أحبّ إلى اللَّه من عابد بخيل . و أدوى الدّاء البخل » ( 1 ) \r\n« بخيل از خدا دور است ، و از مردم و از بهشت دور است و به آتش نزديك است . و نزد خدا جاهل سخى از عابد بخيل محبوبتر است . و بدترين بيمارىها بخل است » .\r\nو فرمود : « الموبقات ثلاث : شحّ مطاع ، و هوى متّبع ، و إعجاب المرء بنفسه »\r\n« سه چيز هلاك كننده است : بخلى كه اطاعت شود ، و هواى نفسى كه پيروى شود ، و عجب آدمى به خود » .\r\nو فرمود : « انّ اللَّه يبغض الشّيخ الزّانى ، و البخيل المنّان ، و المعيل المختال »\r\n« خداوند پير زناكار و بخيل منّت گذار و عيالمند متكبّر را دشمن دارد » .\r\nو فرمود : « از بخل بپرهيزيد ، كه پيشينيان شما به سبب بخل هلاك شدند ، بخل آنان را به دروغ وادار كرد پس دروغ گفتند و به ستم فرمان داد و ستم كردند و به بريدن از خويشاوندان وادارشان كرد و از خويشاوندان بريدند » .\r\nو فرمود : « بخل درختى است كه ريشهء آن در آتش است ، و به دوزخ نمىرود مگر بخيل » .\r\nو فرمود : « بخل از دشمنى او ( خدا ) آفريده شده ، و درختى است كه ريشهء آن به ريشهء درخت زقّوم فرو رفته است ، و بعضى از شاخه هايش به دنيا آويخته است ، پس هر كه به شاخى از آن چنگ زند او را به آتش مىكشد . بدانيد كه بخل ناشى از كفر است ، و كفر در آتش است » .\r\nمردى از اصحاب رسول خدا صلى اللَّه عليه و آله و سلَّم در جهاد كشته شد ، زنى بر او گريست\r\n","description":"","footnote":" ( 1 ) اين احاديث همه از اهل سنت است و آنها را از روى « احياء العلوم » و « احياء الاحياء » تصحيح كرديم . . ","page_name":" 153 ","page_number":153},
  {"content":"\r\nو گفت : وا شهيداه پيغمبر صلى اللَّه عليه و آله و سلَّم فرمود : « چه مىدانى كه او شهيد است ، شايد بيهوده گو بوده ، يا نسبت به آنچه از زندگى او كم نمىشده بخل مىورزيده » .\r\nو فرمود : « خداوند زندگى بخيل و مرگ سخى را دشمن دارد » .\r\nو فرمود : « سخّى جاهل نزد خدا از عابد بخيل محبوبتر است » .\r\nو فرمود : « بخل و ايمان در يك دل جمع نمىشوند » .\r\nو فرمود : « دو خصلت در مؤمن فراهم نشود : بخل و بدخوئى » .\r\nو فرمود : « سزاوار نيست كه مؤمن بخيل و يا ترسو باشد » .\r\nو فرمود : « ممكن است كسى از شما بگويد : بخيل از ستمكار معذورتر است ، لكن در نزد خدا چه ظلمى بالاتر از بخل است ؟ خداوند به عزت و جلال خود سوگند ياد كرده كه آزمند و بخيل را داخل بهشت نكند » .\r\nو فرمود : « خدايا من از بخل به تو پناه مىبرم » .\r\nو روايت است كه آن حضرت به طواف خانهء خدا مشغول بود ، مردى را ديد كه پردهء كعبه را گرفته و مىگويد : خدايا به حرمت اين خانه مرا بيامرز رسول خدا صلى اللَّه عليه و آله و سلَّم فرمود : گناه تو چيست ؟ گفت : گناهم بزرگتر از آن است كه برايت توصيف كنم . فرمود : واى بر تو گناه تو بزرگتر است يا زمينها ؟ گفت : گناه من يا رسول اللَّه . فرمود : واى بر تو گناه تو بزرگتر است يا كوهها ؟ گفت : گناه من يا رسول اللَّه . فرمود : گناه تو بزرگتر است يا آسمانها ؟ گفت : گناه من يا رسول اللَّه .\r\nفرمود : گناه تو بزرگتر است يا عرش خدا ؟ گفت : گناه من يا رسول اللَّه . فرمود :\r\nگناه تو بزرگتر است يا خدا ؟ گفت : خدا اعظم و اعلى و اجلّ است . فرمود : واى بر تو گناه خود را برايم وصف كن . گفت : يا رسول اللَّه ، من مردى ثروتمندم و هر وقت سائلى رو به من مىآيد كه از من چيزى بخواهد گويا شعلهء آتشى رو به من مىآورد .\r\nرسول خدا صلى اللَّه عليه و آله فرمود : از من دور شو و مرا به آتش خود مسوزان قسم به آن كه مرا به هدايت و كرامت برانگيخته است اگر ميان ركن و مقام بايستى و دو هزار هزار سال نمازگزارى و چندان بگريى كه نهرها از اشكهاى تو جارى شود و درختان از آن سيراب گردند و آنگاه با بخل و لئامت بميرى خدا تورا سرنگون به جهنّم\r\n","description":"","footnote":"","page_name":" 154 ","page_number":154},
  {"content":"\r\n\r\nمىافكند واى بر تو مگر نمىدانى كه خدا مىفرمايد :\r\n« وَمَنْ يَبْخَلْ فَإنَّما يَبْخَلُ عَنْ نَفْسِه » 47 : 38 ( محمد ( ص ) ، 38 ) « و هر كه بخل كند تنها بر خود بخل مىكند » .\r\n« وَمَنْ يُوقَ شُحَّ نَفْسِه فأوُلئِكَ هُمُ الْمُفْلِحونَ » 59 : 9 ( حشر ، 9 . تغابن ، 16 ) « و آنان كه از بخل نفس خويش محفوظ مانند رستگارانند » .\r\nو امير مؤمنان عليه السّلام فرمود : « يأتي على النّاس زمان عضوض ، يعضّ المؤمن ( الموسر ) على ما في يديه ، و لم يؤمر بذلك . قال اللَّه تعالى :\r\n« وَلا تَنْسَوُا الْفَضْلَ بَيْنَكُمْ » 2 : 237 ( بقره ، 237 ) « » بر مردم زمانى بسيار گزنده مىآيد ، كه مؤمن ( يا توانگر ) آنچه را در دست دارد مىگزد ( در مال خود بخل مىورزد ) و به اين كار مأمور نشده . خداى تعالى مىفرمايد :\r\n« بزرگوارى و نيكوكارى را ميان خود فراموش مكنيد » . «\r\nو روايت است كه : « هيچ بامدادى نيست مگر آنكه خداى تعالى دو فرشته را موكَّل مىكند كه ندا دهند : خداوندا مال هر بخيل را تباه كن ، و هر كه انفاق كند عوض به او ده » و اخبار در مذمّت بخل بيشمار است ، علاوه بر اينكه اين صفت متضمّن مفاسد دنيوى و اخروى است كه وجدان به آن حكم مىكند و نيازى به دليل و برهان ندارد ، تا آنجا كه نگاه كردن به روى بخيل دل را سخت و سياه مىكند ، و هر كه داراى صفاى درون است دلش از ديدار بخيل گرفته و تاريك مىشود ، و گفته‌اند : « بخيلترين مردم نسبت به مال خود بخشنده ترين آنهاست نسبت به آبروى خويش » .\r\nپيوست سخاوت\r\nضدّ بخل سخاوت است ، كه معناى آن را دانستى ، و آن از ميوه هاى زهد\r\n","description":"","footnote":"","page_name":" 155 ","page_number":155},
  {"content":"\r\nاست ، چنان كه بخل ميوهء دوستى دنياست . پس سزاوار است كه هر پويندهء راه آخرت اگر دستش از مال تهى است قناعت ورزد ، و اگر ثروت و مالى دارد سخاوت و نيكوكارى پيشه كند . و شكَّى نيست كه جود و سخاء از شريفترين صفات و برترين اخلاق انسانى به شمار مىرود و يكى از ريشه هاى رستگارى است ، و مشهورترين اوصاف پيغمبران و معروفترين اخلاق فرستادگان الهى است . و آنچه در ستايش آن رسيده بيرون از شمار است .\r\nرسول خدا صلى اللَّه عليه و آله و سلَّم فرمود : « السّخاء شجرة من شجر الجنّة ، أغصانها متدلَّية إلى الارض ، فمن أخذ منها غصنا قاده ذلك الغصن الى الجنّة » .\r\n« سخاوت درختى از درختهاى بهشت است كه شاخه هايش بر زمين آويخته است ، هر كه شاخه اى از آن را بگيرد همان شاخه وى را به بهشت مىكشاند » .\r\nو فرمود : « سخاوت از ايمان است ، و ايمان در بهشت است » .\r\nو فرمود : « سخاوت درختى است كه در بهشت مىرويد ، و جز سخاوتمند به بهشت نمىرود » .\r\nو فرمود : « خداى سبحان مىفرمايد : اين دينى است كه آن را پسنديده و برگزيده‌ام چيزى مايهء بهبودى آن نيست مگر سخاوت و خوشخوئى ، تا جائى كه مىتوانيد آن را به اين دو گرامى داريد » .\r\nو فرمود : « خداوند اولياء خود را بر سخاوت و حسن خلق قرار داد » .\r\nو فرمود : « از موجبات آمرزش : طعام دادن ، و آشكار كردن سلام ، و نيكى گفتار است » .\r\nو فرمود : « سخى ( بخشنده ) به خداوند نزديك ، و به مردم نزديك ، و به بهشت نزديك است ، و از آتش دوزخ دور است » .\r\nو فرمود : « از گناه سخاوتمند در گذريد ، كه هر گاه بلغزد خدايش دست گيرد » .\r\nو فرمود : « غذاى سخاوتمند دوا ، و غذاى بخيل درد است » . ( 1 )  و فرمود : « بهترين اعمال صبر و سماحت ( رادى و جوانمردى ) است » .\r\n","description":"","footnote":" ( 1 ) « بحار » : ج 15 ص 221 ، باب سخاء و سماحت . . ","page_name":" 156 ","page_number":156},
  {"content":"\r\nو فرمود : « دو صفت را خدا دوست دارد ، و آن دو خوشخوئى و سخاوت است » .\r\nو فرمود : « خداوند بخشنده است و بخشندگى را دوست دارد ، و اخلاق عالى را دوست دارد ، و از اخلاق پست و زشت ناخشنود است » .\r\nو فرمود : « رسيدن روزى به اطعام كننده سريعتر است از فرو شدن كارد در كوهان شتر ، و خداى تعالى بر فرشتگان به اطعام كننده مباهات مىكند » .\r\nو فرمود : « خداوند بندگانى دارد كه نعمتهاى خويش خاصّ ايشان كند تا به بندگان نفع رسانند ، پس هر كه در اين نعمتها و منافع بخل ورزد و امساك كند ، خداوند آنها را از وى بگيرد و به ديگران دهد » .\r\nو فرمود : « الجنّة دار الأسخياء »\r\n« بهشت خانهء سخاوتمندان است » .\r\nو فرمود : « جوان سخى گناهكار نزد خدا از پير عابد بخيل محبوبتر است » .\r\nو فرمود : « اصنع المعروف إلى من هو أهله و إلى من ليس بأهله فإن أصبت أهله فقد أصبت أهله ، و إن لم تصب أهله فأنت من أهله » .\r\n« با كسى كه سزاوار نيكى است و كسى كه شايستهء آن نيست نيكى كن ، اگر نيكى تو به اهل آن رسيد چه بهتر وگر نه تو خود اهل آن هستى » .\r\nو فرمود : « نيكان و خاصّان امّت من به نماز و روزه به بهشت نمىروند ، بلكه با سخاوت نفس و سلامت دل و خيرخواهى براى مسلمين به بهشت مىروند » .\r\nو فرمود : « انّ اللَّه تعالى جعل للمعروف وجوها من خلقه حبّب اليهم المعروف ، و حبّب اليهم فعاله ، و وجّه طلاب المعروف اليهم ، و يسّر عليهم إعطاءه كما ييسّرا الغيث إلى البلدة الجدبة فيحييها و يحيى بها أهلها » .\r\n« خداى تعالى كسانى را از خلق خود براى نيكى قرار داده و نيكى را محبوب آنها ساخته و ميل آن را در دلشان انداخته و طالبان نيكى را به سويشان روان كرده و انجام نيكى را بر آنان آسان نموده چنان كه باران را آسان به سرزمينى بىآب مىرساند تا آن را آباد و اهل آن را احيا كند » .\r\nو فرمود : « سخىّ را اهل آسمانها و زمينها دوست دارند و طينت او از خاك پاك سرشته شده و آب ديدگانش از آب كوثر خلق شده ، و بخيل را اهل آسمانها\r\n","description":"","footnote":"","page_name":" 157 ","page_number":157},
  {"content":"\r\nو زمينها دشمن دارند و طينت او از خاك پليد آفريده شده و آب چشمش از آب عوسج ( نوعى درخت خاردار ) خلق شده است « .\r\nو فرمود : « بهترين مردم در ايمان گشاده دستترين آنهاست » .\r\nو فرمود : « در روز قيامت مردى را مىآورند و به او مىگويند : حجّت خود را بگو . مىگويد : پروردگارا مرا آفريدى و هدايت كردى ، و بر من گشايش دادى و من همواره بر خلق تو گشايش دادم ، و بر آنان بذل و بخشش كردم تا امروز رحمت خود را بر من بگسترانى و آسان گيرى . خداى تعالى مىفرمايد : بنده‌ام راست گفت ، او را به بهشت در آوريد » .\r\nروايت است كه : « گروهى از اهل يمن بر پيغمبر اكرم صلى اللَّه عليه و آله وارد شدند ، در ميان ايشان مردى بود كه سخنورتر و در گفتگو با پيامبر شديدتر و تندتر بود تا آنجا كه آن حضرت به خشم آمد و رگ پيشانيش از خشم پيچيده شد و رنگ چهره اش دگرگون گشت و چشم را متوجّه زمين كرد كه جبرئيل عليه السّلام فرود آمد و گفت :\r\nپروردگارت به تو درود مىفرستد و مىفرمايد : اين مرد سخى است و به مردم اطعام مىكند . پس خشم پيغمبر صلى اللَّه عليه و آله و سلَّم فرو نشست و سر برداشت و فرمود : اگر نه اين بود كه جبرئيل مرا از جانب خداى عز و جل خبر داد كه اهل سخاوت و اطعامى تورا از خود مىراندم و عبرت ديگران مىساختم مرد گفت : آيا خداى تو سخا را دوست دارد ؟ فرمود : بلى . آن مرد گفت : اشهد ان لا إله الا اللَّه ، و انّك رسول اللَّه ، به خدائى كه تورا به حق برانگيخت هيچ كس را از مال خود محروم نساختم « . ( 1 )  و فرمود : » كلّ معروف صدقة ، و كلّ ما انفق الرّجل على نفسه و أهله كتب له صدقة ، و ما وقى المرء به عرضه فهو له صدقة ، و ما أنفق الرّجل من نفقة فعلى اللَّه خلفها « .\r\n« هر كار نيكى صدقه است ، و هر چه را مرد براى خود و اهل خويش خرج كند برايش صدقه نوشته مىشود ، و هر چه آدمى به وسيلهء آن آبروى خويش را حفظ كند برايش صدقه نويسند ، و هر چه را كه انسان انفاق كند بر خداوند است كه به وى\r\n","description":"","footnote":" ( 1 ) اين حديث را از روى » سفينة البحار « : ج 1 ص 607 و » وافى « : ج 5 - 293 ، باب جود و بخل ، تصحيح كرديم . . ","page_name":" 158 ","page_number":158},
  {"content":"\r\nعوض دهد « .\r\nو فرمود : « كلّ معروف صدقة ، و الدّالّ على الخير كفاعله ، و اللَّه تعالى يحبّ اغاثة اللَّهفان » .\r\n« هر كار نيكى صدقه است ، و رهبر و راهنماى نيكى چون نكوكار است ، و خداى تعالى فريادرسى بيچاره را دوست دارد » .\r\nو روايت است كه : « خداوند به موسى عليه السّلام وحى كرد : سامرى را مكش ، زيرا كه او سخاوتمند است » . ( 1 )  و عيسى عليه السّلام فرمود : « چيزى را كه آتش نمىتواند فرو خورد افزون سازيد » ، پرسيدند آن چيست ؟ فرمود : « كار نيك و احسان » .\r\nو امير مؤمنان عليه السّلام فرمود : « و هر كه به هنگام توانائى دست خود را به نيكى بگشايد ، خداوند آنچه را كه در دنيا انفاق كرده به وى عوض دهد ، و پاداش آخرتش را مضاعف كند » . ( 2 )  و امام باقر عليه السّلام فرمود : « خورشيد كه طلوع مىكند چهار فرشته با اوست :\r\nفرشته اى كه ندا مىدهد : اى صاحب خير ، نيكى خود را كامل كن و بر تو مژده باد ، و فرشته اى كه بانگ بر آرد : اى صاحب شر دست از بدى بدار و كوتاه بيا ، و فرشته اى كه مىگويد : به بخشنده عوض ده و مال ممسك را تباه كن ، و فرشته اى كه خاك را به آب مىآميزد و اگر چنين نكند زمين شعله ور شود « .\r\nو امام صادق عليه السّلام به يكى از همنشينان خود فرمود : « مىخواهى تو را از چيزى آگاه كنم كه به وسيلهء آن به خدا و به بهشت نزديك شوى و از آتش دوزخ دور گردى ؟ » گفت : آرى . فرمود : « بر تو باد به سخاوت » .\r\nو فرمود : « خوبان شما جوانمردان و سخاوتمندان شمايند ، و بدان شما بخيلان شمايند . و از نشانه هاى ايمان خالص : نيكى به برادران و سعى در حوائج آنهاست ،\r\n","description":"","footnote":" ( 1 ) اين روايات از طريق اهل سنت است و آنها را از روى « احياء العلوم » ج 3 ، ص 210 تصحيح كرديم . .  ( 2 ) اين حديث را از روى « وافى » ، 5 - 294 ، باب جود و بخل ، تصحيح كرديم . . ","page_name":" 159 ","page_number":159},
  {"content":"\r\nو آن كه به برادران نيكى كند خداى رحمان او را دوست دارد ، و در اين كار ، بينى شيطان به خاك ماليده مىشود ، و وسيلهء دورى از آتش و رفتن به بهشت است « .\r\nو حضرت كاظم عليه السّلام فرمود : « سخاوتمند خوشخو در حفظ و حمايت خداست ، و خداوند او را وانگذارد تا به بهشت برد . و خدا هيچ پيامبر و وصيّى را برنينگيخت مگر اينكه سخى بود ، و هيچ يك از صالحان نبود مگر اينكه سخى بود ، و پدرم همواره مرا به سخاوت سفارش مىفرمود تا اينكه در گذشت » .\r\n","description":"","footnote":"","page_name":" 160 ","page_number":160},
  {"content":"\r\n\r\nفصل 21 معرفت بذل و بخشش واجب\r\nممكن است گفته شود كه پيش از اين اشاره شد كه سخاوت حدّ وسط بين بخل و اسراف است ، يعنى صرف مال در آنجا كه مصرف آن واجب يا سزاوار و مستحسن است ، و اين براى شناخت حدّ سخاوت كافى نيست ، زيرا اين شناخت خود متوقّف است بر معرفت موارد واجب يا شايسته ، و اين براى ما مبهم و ناشناخته است .\r\nمىگوئيم : موارد واجب يا مستحسن بر حسب شرع و مروّت و عادت شناخته مىشود . بنابراين سخى كسى است كه واجب شرع و واجب مروّت و عادت را ادا كند ، و اگر در يكى از اينها امساك ورزد بخيل خواهد بود ، هر چند كسى كه در اداء حقوق شرعى امساك مىكند بخيلتر است .\r\nامّا آنچه بذل آن شرعا واجب است مقرّر و معيّن شده است مانند زكات و خمس و غير اين دو كه بايد از پاكترين و بهترين مال يا متوسط آن باشد نه از پليد و بد آن ، و نيز انفاق بر اهل و عيال خود به قدر احتياج آنها . پس هر كه همهء اينها را ادا كند واجب شرعى را ادا كرده است ، و شرعا شايستهء نام سخى است ، به شرط آنكه اداء حقوق واجب با خوشحالى و خشنودى قلبى باشد نه به سختى و مشقّت ، زيرا اگر اداء آن بر او شاق باشد طبعا بخيل است و به تكلَّف متسخّى است .\r\nو امّا آنچه از لحاظ مروت و عادت واجب است ، ترك مضايقه و تنگ گيرى است در بذل آنچه مضايقه دربارهء آن عرفا و عادة زشت است ، و اين نسبت به احوال و\r\n","description":"","footnote":"","page_name":" 161 ","page_number":161},
  {"content":"\r\nاشخاص تفاوت مىكند ، چنان كه در جائى ممكن است مضايقه براى غنى زشت باشد ولى براى فقير زشت نباشد ، يا با خانواده و نزديكان قبيح باشد ولى با بيگانه قبيح به شمار نيايد ، و يا با همسايه زشت باشد و با غير همسايه زشت نباشد ، و يا در مهمانى قبيح شمرده شود و در معامله و خريد و فروش زشت به حساب نيايد ، و گاه مضايقه در خوردنيها زشت انگاشته مىشود و در غير آنها زشت دانسته نمىشود .\r\nو بالجمله مضايقه نسبت به مورد آن از قبيل مهمانى يا معامله ، يا نسبت به چيزهائى كه در آنها مضايقه مىشود مثل خوراك يا پوشاك يا فرش و مانند اينها ، يا نسبت به كسى كه مضايقه مىشود مثل دوست يا خويشاوند يا همسايه يا بيگانه يا دور ، يا نسبت به آن كه مضايقه از او رخ مىدهد مثلا از غنى يا فقير يا امير يا رعيّت يا عالم يا جاهل يا كودك يا بزرگسال تفاوت مىكند . پس سخى آن است كه در جائى كه شرعا يا بر حسب عرف و عادت نبايد از انفاق و احسان خوددارى و مضايقه كرد امساك نكند ، و بخيل آن است كه از انفاق و بذل در جائى كه نبايد امساك كرد مضايقه و امتناع ورزد . امّا مقدار آن را نمىتوان معيّن كرد ، و شايد بتوان حدّ بخل را به اين عبارت در آورد كه آن « امساك مال براى غرضى است كه اين غرض مهمتر از حفظ مال باشد » ، و در مقابل آن جود و سخاوت است .\r\nامّا كسى كه حقّ واجب را ادا مىكند و عادت و مروّت را مراعات مىنمايد ، ولى مال بسيارى دارد و به مصرف نيازمندان نمىرساند و در صدقات مستحب انفاق نمىكند به اميد اينكه ذخيره براى زمان درماندگى و بينوائى و حوادث روزگار باشد ، اگر چه در نزد عامّهء مردم بخيل شمرده نمىشود ، و لكن در نظر دانايان و تيز فهمان بخيل به شمار مىآيد . زيرا در نزد آنان پاك شدن از بخل و اتّصاف به صفت جود و سخاوت تحقّق نخواهد يافت مگر آنكه بيش از اندازهء واجب شرعى و واجب عرفى به مقتضاى مروت و عادت بذل و احسان كند تا به درك فضيلت اخلاقى و پاداش و درجات اخروى نائل آيد . و اين بخشش اضافى با اختلاف مقدار مال و حاجت نيازمندان و شايستگى و پارسائى آنان اختلاف مىپذيرد . بنابراين اتّصاف او به جود و بخشندگى به مقدارى است كه نفس او كما بيش گنجايش و توسّع دارد ، و درجات آن متفاوت است . پس نيكى كردن امرى است وراء آنچه بر حسب عادت و مروت\r\n","description":"","footnote":"","page_name":" 162 ","page_number":162},
  {"content":"\r\n\r\nجريان مىيابد ، و آن اينست كه جود و بخشندگى از طيب خاطر و خشنودى قلبى صورت پذيرد نه براى غرض و مقصودى از قبيل خدمت يا مدح و ثنا ، زيرا هر كه مال را به عوض مدح و ثنا و مانند آن بذل كند جواد و بخشنده نيست ، بلكه سوداگرى است كه مدح را به مال خود مىخرد ، از اين جهت كه مدح و ستايش براى او از مال لذت بخشتر است .\r\nپس جود عبارت است از بذل و بخشش چيزى به طيب نفس و بدون غرض ، و اين امر اگر چه حقيقت است ، ولى جز در مورد حقوق الهى تصور نمىشود ، زيرا هيچ انسانى نيست مگر اينكه مال خود را براى غرضى بذل مىكند ، لكن هرگاه غرض او جز ثواب اخروى و بلندى درجات و كسب فضيلت جود و پاك ساختن نفس از رذيلت بخل نباشد ، جواد و سخى ناميده مىشود ، و اگر غرض او چيزى از امور دنيوى باشد جواد و سخى ناميده نمىشود .\r\nتنبيه ايثار\r\nبرترين درجات جود و سخاء ايثار است ، و آن عبارت است از جود و بخشش مال با وجود نياز و احتياج به آن . خداى سبحان در مدح اهل ايثار مىفرمايد :\r\n« وَيُؤْثِرُونَ عَلى أنْفُسِهِمْ وَلَوْ كانَ بِهِمْ خَصاصَةٌ » 59 : 9 ( حشر ، 9 ) « و آنان را بر خود مرجّح مىدارند اگر چه خود نيازمند باشند » .\r\nو رسول خدا صلى اللَّه عليه و آله و سلَّم فرمود : « أيّما امرء اشتهى شهوة فردّ شهوته و آثر على نفسه ، غفر له » .\r\n« هر مردى كه چيزى را بخواهد و خود را از آن خواهش نگاه دارد و ديگرى را بر خود ترجيح دهد آمرزيده مىشود » .\r\nايثار ، شعار رسول اللَّه صلى اللَّه عليه و آله و سلم بود ، يكى از همسرانش گفته است : « آن حضرت هرگز سه روز پى در پى سير نخورد تا از دنيا رفت ، و اگر مىخواستيم مىتوانستيم سير بخوريم ، و لكن ديگران را بر خود مقدّم مىداشتيم » .\r\nروايت است كه موسى عليه السّلام عرض كرد : « خدايا ، برخى از درجات محمّد صلى اللَّه عليه و آله و امّت او را به من بنماى . خداوند فرمود : موسى ، تو تاب اين را ندارى ، لكن يكى\r\n","description":"","footnote":"","page_name":" 163 ","page_number":163},
  {"content":"\r\nاز منزلتهاى او را به تو مىنمايانم ، منزلتى بزرگ كه او را به سبب آن بر تو و بر همهء خلق برترى داده‌ام . آنگاه ملكوت آسمانها را بر او مكشوف ساخت ، پس منزلتى را ديد كه نزديك بود از درخشش انوار آن و قرب به خدا جانش تلف شود ، پرسيد :\r\nخدايا ، به چه چيز به اين كرامت مخصوص گرديد ؟ فرمود : به خلق و خوئى كه ويژهء او ساختم ، و آن ايثار است . اى موسى ، هيچ يك از آنان در عمر خود ايثار نخواهد كرد مگر اينكه از حسابرسى او شرم خواهم داشت ، و او را در هر جاى بهشت كه خواهد جاى خواهم داد « .\r\nاز حضرت صادق عليه السّلام پرسيدند : « چه صدقه اى برتر است ؟ فرمود : كوشش و بخشش فقير بينوا ، مگر گفتار خداى عز و جل را نشنيده اى كه » و يؤثرن على أنفسهم و لو كان بهم خصاصة ؟ « و ايثار على عليه السّلام در همهء عمر خويش مشهور و در كتابها ياد شده است . او بود كه در ليلة المبيت ( شب بيتوته ) جان رسول اللَّه را بر جان خويش ترجيح داد ، و خداوند به وجود او بر فرشتگان مباهات نمود و در شأن او اين آيه را فرستاد :\r\n« وَمِنَ النّاسِ مَنْ يَشْرى نَفْسَه ابْتِغاءَ مَرْضاتِ الله » 2 : 207 ( بقره ، 207 ) « در ميان مردم كسانى هستند كه در جستجوى خشنودى خدا از جان خويش مىگذرند » .\r\nو خواصّ شيعه و پيروان او در سنّت و سيرتش ، همواره كوشيده‌اند كه تا حدّ امكان اين فضيلت را نگاه دارند .\r\n","description":"","footnote":"","page_name":" 164 ","page_number":164},
  {"content":"\r\n\r\nفصل 22 معالجهء بيمارى بخل\r\nدرمان بيمارى بخل از دو راه كامل مىشود ، علمى و عملى .\r\nراه علمى آن است كه آدمى آفت بخل و فايدهء جود و سخاوت را بشناسد ، و طريق عملى آن است كه بذل و بخشش كند هر چند با تكلَّف و مشقّت باشد تا اينكه صفت جود و كرم براى او طبيعى شود .\r\nپس هر كه خواستار معالجهء بخل و بر طرف كردن اين بيمارى است و بخواهد صفت جود و سخاوت را كسب كند بايد در اخبارى كه در ذمّ بخل و مدح سخاوت رسيده بسيار بينديشد ، و وعده و وعيد عذابى را كه خداوند بر صفت بخل داده به نظر آورد ، و احوال بخيلان و نفرت طبع را از ايشان ملاحظه كند ، تا به نور معرفت دريابد كه در دنيا و آخرت بذل و احسان براى او از امساك بهتر است . آنگاه خود را بر بذل و گذشت از مال وادار سازد ، و پيوسته چنين كند تا ميل و رغبت او به بذل و بخشش برانگيخته شود ، و چون اين رغبت در وى پديد آيد بايد از حالت نخست اجتناب نمايد و در عطا و بخشش درنگ نكند ، زيرا شيطان او را از فقر مىترساند و در مقام وسوسه از جود و بذل باز مىدارد .\r\nو اگر مرض بخل مزمن شده باشد و به آنچه گفته شد دفع نشود ، از راههاى علاجش اين است كه خود را به نام نيك و اشتهار به جود و كرم بفريبد و حتى به قصد ريا و شهرت بذل و بخشش كند تا نفس خود را به طمع شهرت به صفت جود و سخاوت\r\n","description":"","footnote":"","page_name":" 165 ","page_number":165},
  {"content":"\r\nراغب نمايد و مطيع سازد ، و به اين ترتيب رذيلت بخل را از خود بزدايد و خبث ريا را به دست مىآورد ، و لكن بعد از آن بايد به علاج ريا پردازد . و اين مانند آن است كه چون كودك را مىخواهند از شير بگيرند و پستان را از ياد او ببرند وى را به گنجشك و امثال آن سرگرم مىكنند ، نه براى اينكه گنجشك بازى بذاته مطلوب است ، بلكه براى اينكه از پستان منصرف شود و آنگاه از آن نيز با تدبيرى ديگر دست بدارد ، پس طلب شهرت و نام آورى به منزلهء دلدارى نفس است هنگام باز داشتن او از مال ، و سپس به اصلاح قصد و نيّت پرداخته مىشود . بنابراين اين صفات رذيله و پست را بايد با تسلَّط يكى بر ديگرى از ميان برد تا همگى دفع و ريشه كن شود ، چنان كه شهوت بر غضب مسلَّط مىشود و از شدت آن مىكاهد ، و غضب بر شهوت مسلَّط مىشود و هيجان آن فرو مىنشيند . و سنّت خداوند به دفع بعضى از امور زيان آور و هلاك كننده به وسيلهء بعضى ديگر جارى است تا آنكه همگى از ميان برود ، خواه اين موذىها از قبيل صفات باشند يا اشخاص ستمكار و شرير . مگر نمىبينى كه ظالمان و اشرار را بر يكديگر مسلَّط مىكند تا سرانجام همگيشان نابود شوند ؟ مثال اين - چنان كه گفته‌اند - آن است كه همهء اجزاء بدن ميّت به كرم مبدّل مىشود ، سپس كرمها يكديگر را مىخورند ، تا دو كرم نيرومند باقى مىماند ، آنگاه اين دو پيوسته به مقابله و تعارض مىپردازند تا يكى بر ديگرى غالب مىشود و او را مىخورد . اين يكى هم سرانجام گرسنه مىماند و مىميرد . همچنين است آن صفات رذيله كه ممكن است بعضى را بر بعض ديگر مسلَّط سازد تا آن را قلع و قمع كند ، يعنى ضعيفتر خوراك قويتر شود تا تنها يكى بماند ، آنگاه آن يكى را با مجاهده محو و نابود كند ، به اين نحو كه خوراك او را ببرد ، يعنى به مقتضاى آن عمل نكند ، و در نتيجهء مخالفت خاموش مىشود و مىميرد . مثلا مقتضاى بخل نگاهداشتن مال است ، و چون از مقتضاى آن جلوگيرى شود و مال را اگر چه با كوشش و مشقّت مكرّرا بذل كند ، صفت بخل مىميرد و صفت بذل و بخشش به صورت طبع و ملكه در مىآيد و رنج و مشقّت پيشين از ميان مىرود .\r\nامّا راه عمده در علاج بخل از بين بردن سبب آن است و سبب آن دوستى\r\n","description":"","footnote":"","page_name":" 166 ","page_number":166},
  {"content":"\r\nمال است ، و سبب دوستى مال : يا دوستى خواهشها و شهوات است كه به وسيلهء مال به آنها مىتوان رسيد و معمولا با آرزوى دراز همراه است ، زيرا اگر آرزوى دراز نداشته باشد و بداند كه بعد از اندك زمانى مىميرد شايد نسبت به مال خود بخل نورزد ، يا ذخيره كردن و نگاهدارى براى فرزندان است ، كه آدمى بقاء فرزندان را بقاء خود مىشمارد ، يا خود مال را از اين حيث كه مال است دوست دارد ، چنان كه پيرى را مىبينيم كه چندان مال دارد كه براى آنچه اميد به عمر خود دارد كافى است ، و باز هم اموال بسيار مىماند ، و فرزندى هم ندارد كه در انديشهء او باشد ، مع ذلك نفسش اين اندازه گذشت ندارد كه زكات مال خود را بيرون كند يا هنگام بيمارى به معالجهء خود پردازد ، بلكه عاشق پول است كه از داشتن آن لذت مىبرد ، با اينكه مىداند مرگ او نزديك است ، و حاصل عمر او بر باد مىرود يا دشمنانش مال او را غارت مىكنند ، و با اين همه راضى نمىشود كه خود بخورد و بهره برد يا قسمتى از آن را تصدّق و احسان كند . و اين مرضى است كه معالجهء آن در نهايت دشوارى است بخصوص در ايّام پيرى ، زيرا در اين زمان بيمارى مزمن شدة و قوّت گرفته و بدن ضعيف گشته و در دفع مرض ناتوان است . مثل او مانند كسى است كه عاشق شخصى است و به خاطر او فرستادهء وى را نيز دوست دارد ، آنگاه محبوب خود را فراموش كند و به اين فرستاده پردازد . پول و زر و سيم همچون رسولى است براى برآوردن حاجات ، و از اين رو محبوب است نه از اين حيث كه درهم و دينار است ، پس كسى كه نيازها را از ياد ببرد و پول في نفسه محبوب او شود در نهايت گمراهى و زيانكارى است ، بلكه هر كه بين مال زياده از قدر حاجت و سنگ فرق و تفاوت قائل شود در غايت نادانى و بى خبرى است .\r\nو چون راه قطع و ريشه كنى سبب هر بيماريى اين است كه بر ضدّ آن سبب بكوشد ، بنابراين دوستى شهوات را بايد به قناعت به اندك و با صبر و شكيبائى معالجه كند ، و درازى آرزو را به ياد آورى بسيار از مرگ همكاران و همقطاران و درازى رنج و زحمت آنها در گردآورى مال و بر باد رفتن آن بعد از آنان علاج نمايد ، و انديشه و التفات دل به فرزندان را با اين اعتقاد معالجه كند كه آفريدگار آنها روزى آنان را نيز خلق كرده است ، و چه بسيار فرزندانى كه مالى از پدر به ارث نبردند و\r\n","description":"","footnote":"","page_name":" 167 ","page_number":167},
  {"content":"\r\n\r\nحالشان از ميراث بران بهتر بوده ، و بداند كه فرزندش اگر صالح و با تقوا باشد خداوند او را كافى و كارساز است ، و اگر فاسق و تبهكار باشد از مال پدر در راه گناه و معصيت كمك مىگيرد و مظلمهء آن به پدر برمىگردد .\r\nو معالجهء حبّ مال از حيث مال بودن به اين طريق است كه در مقاصد مال و اينكه براى چه خلق شده بنگرد ، و در نتيجه جز به قدر حاجت نگاه ندارد و باقى را بر مستحقّان بذل كند تا به ثواب جاويد آخرت برسد .\r\nدنباله\r\nبدان كه بذل و انفاق اموال كه لازمه و نتيجهء صفت جود و سخاوت است شامل امورى چند است كه بعضى واجب و بعضى مستحب است . و در خصوص فضيلت هر يك از آنها اخبارى وارد شده كه براى تأكيد در بيان فضيلت سخاوت بايد به آنها اشاره كنيم و بعضى از آداب و نكات باطنى آنها را ذكر كنيم ، و احكام و شرايط ظاهرى آنها را به كتب فقهى احاله مىنمائيم . بنابراين [ در بيان بعضى از آداب و نكته هاى باطنى 
  ] مىگوئيم :\r\nامّا امور واجب ،\r\nاول آنها زكات است :\r\nزكات [ 1 
  ]\r\nآيات و اخبارى كه در مذمّت تارك زكات و مدح ادا كنندهء آن رسيده بسيار است . خداى سبحان مىفرمايد :\r\n\r\n","description":"","footnote":"\r\n[ 1 
  ] زكات در لغت به دو معنى است : يكى فزونى و نماء ، و ديگرى طهارت . و در اصطلاح ( كه در قرآن غالبا همراه صلوة آمده است ) به معنى انفاق مالى است كه به معنى اخص در لسان شرع صدقه گفته مىشود و به طلا و نقره و گندم و جو و خرما و كشمش و شتر و گاو و گوسفند در صورتى كه به حد نصاب برسد تعلق مىگيرد و مقدار معين و مصارف خاصى دارد . صدقه يا زكات با تطهير و تزكيه ارتباط دارد ، به دليل اين قول خداى تعالى :\r\n« خذ من اموالهم صدقة تطهرهم و تزكيهم بها » 9 : 103 ( توبه ، 103 ) .\r\n","page_name":" 168 ","page_number":168},
  {"content":"\r\n« فَأَقيمُوا الصَّلوةَ وَآتُوا الزَّكاةَ » 22 : 78 ( حج ، 78 ) « نماز را به پا داريد و زكات را بپردازيد » .\r\nو مىفرمايد : « وَالَّذينَ يَكْنِزُونَ الذَّهَبَ وَالْفِضَّةَ وَلا يُنْفِقُونَها فى سَبيلِ الله فَبَشِّرْهُمْ بِعَذابٍ اليمٍ » 9 : 34 ( توبه ، 35 ) « و كسانى كه طلا و نقره مىاندوزند و در راه خدا انفاق نمىكنند آنان را به عذابى دردناك مژده ده » .\r\nمعنى انفاق در راه خدا پرداخت زكات است ، چنان كه از اهل بيت - عليهم السّلام - وارد شده و مفسّران نيز بر آن اجماع دارند .\r\nرسول خدا صلى اللَّه عليه و آله و سلَّم فرمود : « اذا منعت الزّكاة منعت الأرض بركاتها »\r\n« هر گاه زكات داده نشود زمين بركات خود را باز مىدارد » .\r\nو حضرت باقر عليه السّلام فرمود : « خداى عزّ و جلّ زكات را با نماز قرين و همراه ساخته و فرموده : » فأقيموا الصّلوة و آتوا الزّكاة «\r\n« نماز كنيد و زكات دهيد » . پس هر كه نماز بگزارد و زكات ندهد ، نماز نكرده است « .\r\nو حضرت صادق عليه السّلام فرمود : « هيچ صاحب زر و سيمى نيست كه زكات مال خود ندهد مگر اينكه خداوند در روز قيامت او را در بيابانى هموار حبس مىكند و مارى بزرگ و سهمگين بر او مسلَّط مىسازد كه در پى وى مىدود و او از آن مار مىگريزد ، و چون مىبيند كه از مار خلاصى ندارد دست مىبرد كه آن را بگيرد ، پس او را همچون شتر نر گاز مىگيرد ، و سپس به گردن او مىپيچد ، و اين است كه خداى تعالى مىفرمايد :\r\n« سَيُطَوَّقُونَ ما بَخِلُوا بِه يَوْمَ الْقِيامَةِ » 3 : 180 ( آل عمران ، 180 ) « روز قيامت آنچه را كه بخل ورزيدند طوق گردنشان مىشود » .\r\n\r\n","description":"","footnote":"\r\nاما در قرآن به معنى مطلق انفاق مالى اعم از زكات به معنى اصطلاح فقه ( صدقه ) و خمس و انفاقات مستحب است به دليل اينكه در سوره هائى كه در مكه نازل شده اين كلمه وجود دارد در صورتى كه زكات در مدينه واجب شده و به معناى معروف در فقه هنوز واجب نشده بود . بنابراين در قرآن زكات به معنى اخصّ ( فقهى ) صدقه خوانده مىشود :\r\n« ( انما الصدقات للفقراء و المساكين » 9 : 60 . . . توبه ، 60 ) و به معنى اعمّ شامل هر گونه انفاق مالى است . م .\r\n","page_name":" 169 ","page_number":169},
  {"content":"\r\n« و هيچ صاحب گوسفند و گاو و شترى نيست كه زكات مال خود را ندهد مگر اينكه خداوند او را در روز قيامت در بيابانى هموار حبس فرمايد ، و هر حيوان سمدارى او را پايمال كند و هر نيشدارى او را بگزد ، و هيچ صاحب درختان خرما يا انگور يا زراعتى نيست كه زكات آنها را ندهد مگر اينكه خداى تعالى زمين زراعت او را تا هفت طبقه طوق كند و بر گردن او افكند » .\r\nو فرمود : « خداوند بر اين امّت چيزى را كه بر آنها شديدتر از زكات باشد واجب نكرده ، و در مورد زكات عامّهء مردم هلاك مىشوند » .\r\nو فرمود : « هر كه يك قيراط از زكات خود را حبس و منع كند نه مؤمن است ، و نه مسلمان ، و اين است گفتار خداى تعالى :\r\n« . . . قالَ رَبِّ ارْجِعُونِ لَعَلَّى أعْمَلُ صالِحا فيما تَرَكْتُ » 23 : 99 - 100 ( مؤمنون 99 - 100 ) « . . . گويد پروردگارا مرا بازگردان ، شايد در آنچه وا گذاشته‌ام كار شايسته اى بجاى آرم » .\r\nو فرمود : « زكات براى آزمايش توانگران و يارى كردن بينوايان قرار داده شده . و اگر مردم زكات اموال خود را ادا مىكردند ، هيچ مسلمانى فقير و نيازمند نمىماند ، و بواسطهء آنچه خدا براى او مقرر فرموده بىنياز مىشد . و هيچ كس فقير نشد و نيازمند و گرسنه و برهنه نماند مگر به سبب گناه توانگران و مالداران ( كه زكات خود را ندادند ) ، و بر خدا حق است كه رحمت خود را از هر كه حقّ خدا را در مال خود حبس و منع كند باز دارد . و سوگند به آن كه خلق را آفريد و بساط روزى را گسترانيد كه : هيچ مالى در صحرا و در دريا تباه نشد مگر به سبب ندادن زكات آن . و هيچ صيدى در صحرا و در دريا صيد نمىشود مگر آنكه تسبيح خدا را در آن روز ترك كرده . و محبوبترين مردم نزد خداى تعالى سخىترين و گشاده دستترين آنهاست ، و سخىترين مردم كسى است كه زكات مال خود را بدهد ، و نسبت به آنچه خداوند در مال او واجب كرده بر مؤمنين بخل نورزد » .\r\nو فرمود : « زكات دادن چيزى نيست كه بايد صاحب آن را ستود ، بلكه\r\n","description":"","footnote":"","page_name":" 170 ","page_number":170},
  {"content":"\r\nزكات چيزى است كه به واسطهء آن مسلمان شمرده مىشود و خون او محفوظ مىماند ، و اگر زكات را ادا نكند نمازش پذيرفته نيست « . ( 1 )  و اخبار در فضيلت زكات دادن و ذمّ تارك آن بسيار است ، و آنچه ياد كرديم براى بيدارى طالبان كافى است .\r\n","description":"","footnote":" ( 1 ) همهء اين احاديث را از روى » وافى « : ج 6 - 241 - 242 ، باب زكات ، تصحيح كرديم . . ","page_name":" 171 ","page_number":171},
  {"content":"\r\n\r\nفصل 23 سرّ وجوب زكات و فضيلت ديگر انفاقها\r\nسرّ وجوب زكات ، بلكه سرّ فضيلت مطلق بذل و انفاق مال ، سه چيز است :\r\nاول - اينكه توحيد و خداپرستى تامّ و تمام اين است كه انسان موحّد محبوبى به غير از خداى يكتا نداشته باشد ، زيرا محبّت شركت برنمىدارد ، و توحيد زبانى چندان سودى ندارد ، و قدر و درجهء محبّت به جدائى و گذشتن از محبوبان ديگر شناخته مىشود ، و اموال در نزد مردم محبوب است ، زيرا وسيلهء بهره گيرى ايشان از لذات دنياست ، و به جهت اين بهره مندى به اين عالم انس گرفته‌اند ، و از مرگ ترسان و گريزانند ، با اينكه مرگ وسيلهء لقاء محبوب است ، پس در ادّعاى صدق محبّت كامل به خداى تعالى امتحان ايشان به مفارقت و دست برداشتن از يكى از محبوبها ، يعنى مال ، است . و از اين رو خداى سبحان مىفرمايد :\r\n« انَّ الله اشْتَرى مِنَ الْمُؤْمِنِينَ انْفُسَهُمْ وَامْوالَهُمْ بِانَّ لَهُمُ الْجَنَّةَ » 9 : 111 .\r\n( توبه ، 111 ) « خدا از مؤمنان جانها و مالهايشان را خريد به اينكه [ در عوض 
  ] بهشت از آنها باشد » .\r\nو براى فهم اين سرّ در بذل اموال مىگوئيم : مردم به حسب درجاتى كه در\r\n","description":"","footnote":"","page_name":" 172 ","page_number":172},
  {"content":"\r\nتوحيد و محبّت خدا دارند بر سه قسماند : گروهى كه در توحيد كاملا صادقند و از عهدهء عهد خود برآمده‌اند ، و در دل بجز يك دوستى - حبّ خدا - محبّت ديگرى را راه نداده‌اند . بنابراين از اموال خود دست شسته و دل برداشته‌اند ، و چيزى از درهم و دينار و ديگر مالها نمىاندوزند ، و متعرّض وجوب زكات نمىشوند ، تا آنجا كه از يكى از ايشان پرسيدند كه در دويست درهم چقدر زكات است ؟ گفت :\r\nامّا بر عوام - به حكم شرع - پنج درهم ، و امّا بر ما بذل همهء مال واجب است .\r\nو از حضرت صادق عليه السّلام سؤال كردند : « در چقدر مال زكات واجب است ؟ فرمود : امّا زكات ظاهر ( واجب ) ، در هر هزار درهم بيست و پنج درهم ، و امّا زكات باطن ، اين است كه هر چه برادر [ مؤمن 
  ] تو به آن از تو نيازمندتر باشد خود را ترجيح ندهى » .\r\nو طايفه اى هستند كه درجه اى پائينتر از گروه اول دارند . اينان مال خود را نگه مىدارند ، و لكن در موقع نياز مردم به مصرف خيرات مىرسانند ، و قصدشان از نگهدارى مال انفاق و خرج كردن به قدر حاجت است نه خوشگذرانى و تنعّم ، و زياده بر قدر حاجت را در راههاى نيكى و خير صرف مىكنند : اينان نيز بر قدر واجب از زكات و خمس بسنده نمىكنند ، بلكه همهء انواع نيكى و خير يا بيشتر آنها را بجا مىآورند .\r\nو قسمتى هستند كه به اداى واجب بسنده مىكنند و لكن چيزى از آن كم نمىكنند و اين پائينترين درجه و كمترين مرتبه است ، و آن درجهء عوام علاقه مند به مال است ، كه از حقيقت و فايدهء آن جاهلند و محبّتشان به آخرت ضعيف است .\r\nدوم - پاكسازى نفس از رذيلت بخل كه از مهلكات است - چنان كه گذشت - و اين رذيله از راه تكرار بذل مال بر طرف مىشود تا اينكه صفت جود و بخشش عادت شود ، زيرا دوستى چيزى جز به مجبور ساختن نفس بر مفارقت آن از دل بيرون نخواهد رفت ، تا آن صفت به صورت عادت در آيد . و بنا بر اين انفاق صاحب خود را از پليدى بخل هلاك كننده پاك مىسازد ، و اين پاكسازى به قدر بذل و به اندازهء شادى و خوشحالى او به انفاق در راه خداى تعالى حاصل مىشود .\r\n","description":"","footnote":"","page_name":" 173 ","page_number":173},
  {"content":"\r\nسوم - شكر نعمت ، كه خدا را بر بنده حقّ نعمت وجود و نعمت مال است .\r\nعبادات بدنى شكر نعمت بدن ، و عبادات مالى شكر نعمت مال است .\r\nو چقدر زشت است كه مسلمان توانگر مسلمان بينوا را ببيند كه در تنگى معيشت و در حال نيازمندى است ، آنگاه نتواند خود را وادار كند كه شكر خداى تعالى بر بىنيازى از ديگران و نياز ديگران به او را به جا آورد ، به اينكه يك دهم يا يك چهلم مال خود را بدهد .\r\n","description":"","footnote":"","page_name":" 174 ","page_number":174},
  {"content":"\r\n\r\nفصل 24 ترغيب بر شتاب در انفاق و بخشش\r\nبراى بخشنده و انفاق كننده سزاوار است كه چون انگيزهء خيرى در درونش پديد آيد و به دلش بگذرد كه مالى در راه خدا بدهد فرصت را غنيمت شمرد و هر چه زودتر فرمان درونى خود را به جا آورد و در خوشدل كردن بينوايان شتاب ورزد زيرا كه ( اولا ) در زمانه موانع خيرات بسيار است و در تأخير آفات رخ مىنمايد .\r\nو بايد بداند كه پيدايش انگيزهء خير در دل انديشه اى از الهام فرشتگان است و « دل مؤمن بين دو انگشت از انگشتان رحمان است » ، و اين حالت او به زودى دگرگون مىشود و شيطان او را از فقر مىترساند و به زشتيها و بديها فرمان مىدهد ، و شيطان در پى انديشهء نيك و الهام فرشته انديشهء بد القاء مىكند . ( ثانيا ) بدين وسيله بينوايان را از ناچارى و اضطرار به سؤال و اظهار نياز محافظت مىكند ، زيرا آنچه بعد از سؤال مىدهد پاداش و قيمت آبروى ريختهء اوست و در حقيقت احسان و نيكى به شمار نمىرود . روايت است كه : « امير مؤمنان عليه السّلام پنج بار خرما از ملكى كه متعلَّق به او بود براى شخصى كه اميد به آن حضرت داشت فرستاد ، و آن مرد از كسى چيزى نمىخواست نه از آن حضرت و نه از غير او . مردى عرض كرد : اين شخص چيزى از شما نخواسته و از اين پنج بار يك بار براى او كافى بود . امير مؤمنان عليه السّلام فرمود :\r\nخدا مثل تو را در ميان مؤمنين زياد نكند ، من مىبخشم و تو بخل مىورزى انصاف بده هر گاه به كسى كه اميد به من دارد عطا نكنم مگر بعد از سؤال او ، پس جز\r\n","description":"","footnote":"","page_name":" 175 ","page_number":175},
  {"content":"\r\nقيمت آنچه از او گرفته‌ام به او نداده‌ام زيرا او را در معرض اين در آورده‌ام كه آبروى چهره اى را كه در پيش خداى من براى عبادت و طلب حاجت بر خاك مىمالد براى من بريزد . هر كه با برادر مؤمن خود چنين كند ، در حالى كه مىداند كه جايگاه شايستهء بخشش و نيكى اوست ، در دعاى خود ( در طلب بهشت ) به خدا راست نگفته ، كه از او به زبان آرزوى بهشت مىكند و به مال اندك خود بخل مىورزد « . ( 1 )  ديگر آنكه سزاوار است كه براى اداى صدقهء خود وقت با فضيلتى را معيّن كند ، مثل روز غدير و ماه ذى حجّه ، بخصوص دههء اول آن ، يا ماه رمضان بخصوص دههء آخر آن . و روايت است كه رسول خدا صلى اللَّه عليه و آله و سلم جوادترين مردم بود ، و در ماه رمضان همچون باد فروهشته و روان كننده بود كه در آن چيزى نگه نمىداشت .\r\n","description":"","footnote":" ( 1 ) اين حديث را از روى » وافى « : ج 6 - 286 ، باب آداب اعطاء ، تصحيح كرديم . . ","page_name":" 176 ","page_number":176},
  {"content":"\r\n\r\nفصل 25 فضيلت آشكارا دادن صدقهء واجب\r\nصدقهء واجب ، يعنى زكات ، آشكارا و علنى دادنش از پنهان دادن بهتر است - در صورتى كه اين كار مردم را به دادن زكات ترغيب كند ، و از راه يافتن ريا در امان بماند ، و فقير از گرفتن آن شرمگين نشود - حضرت صادق عليه السّلام فرمود : « آنچه را كه خدا بر تو واجب كرده ، آشكار كردنش از پنهان نمودن افضل است ، و هر گاه فريضه نباشد و مستحب باشد پنهان دادنش از آشكار دادن بهتر است ، و اگر مردى زكات مال خود را آشكارا بر دوش كشد ( و به فقير رساند ) نيكو و پسنديده است . و اينكه خداى تعالى مىفرمايد :\r\n« وَإِنْ تُخْفُوها وَتُؤْتُوهَا الْفُقَراءَ فَهُوَ خَيْرٌ لَكُمْ » 2 : 271 ( بقره ، 271 ) « و اگر آن را پنهان كنيد و به بينوايان دهيد برايتان بهتر است » .\r\nآن غير از زكات است ، كه پرداخت زكات آشكارا و غير پنهانى است . و اگر در آشكار كردن آن شائبهء ريا باشد ، يا اگر فقير در آشكارا گرفتن آن شرمنده شود ، پنهان دادن آن بهتر است . امّا ريا كه معلوم است و امّا در حالت دوم به دليل اين روايت :\r\n« شخصى به حضرت باقر عليه السّلام گفت كه مردى از اصحاب ما از گرفتن زكات شرمسار مىشود ، به او زكات بدهم و نگويم زكات است ؟ فرمود : بده و نام زكات مبر ، و مؤمن را خوار مساز » .\r\nو بالجمله : آشكارا دادن زكات همچنانكه در آن فايدهء ترغيب تصور مىشود ،\r\n","description":"","footnote":"","page_name":" 177 ","page_number":177},
  {"content":"\r\nمحذور ريا و منّت و اذيّت نيز ممكن است راه يابد ، و اين به اختلاف احوال و اشخاص فرق مىكند . پس با در نظر گرفتن بعضى از احوال و اشخاص علنى دادن بهتر است ، و با توجّه به بعضى ديگر پنهانى دادن برتر است . بنابراين هر انفاق كننده اى بايد حال و موقع را ملاحظه كند ، و فايده را با محذور برابر نهد و مقايسه كند و افضل را برگزيند . و هر كه فوايد و مفاسد را بشناسد و با ديد هوى و هوس ننگرد ، آنچه بهتر و شايسته تر است برايش روشن خواهد شد .\r\n","description":"","footnote":"","page_name":" 178 ","page_number":178},
  {"content":"\r\n\r\nفصل 26 نكوهش منّتنهادن و ايذاء در صدقه\r\nسزاوار است كه صدقه دهنده از منّت نهادن و ايذاء بپرهيزد . خداى سبحان مىفرمايد :\r\n« لا تُبْطِلُوا صَدَقاتِكُمْ بِالْمَنِّ وَالأَذى » 2 : 264 ( بقره ، 264 ) « صدقه هاى خود را به منّتنهادن و آزردن باطل مكنيد » .\r\nو مىفرمايد :\r\n« قَوْلٌ مَعْرُوفٌ وَمَغْفِرَةٌ خَيْرٌ مِنْ صدَقَةٍ يَتْبَعُها أَذىً » 2 : 263 ( بقره ، 263 ) « سخنى نيكو با پرده پوشى ( يا عذر خواهى ) از صدقه اى كه آزارى در پى دارد بهتر است » .\r\nو رسول خدا صلى اللَّه عليه و آله و سلَّم فرمود : « خداى تبارك و تعالى شش خصلت را براى من ناپسند داشته ، و من آنها را براى اوصياء از دودمان خود و پيروان ايشان نمىپسندم :\r\nبيهوده كارى ( بازى كردن با اعضاء و جوارح ) در نماز ، و آميزش در [ ماه 
  ] روزه ، و منّت بعد از صدقه ، و به حال جنابت به مسجد رفتن ، و خراميدن در ميان گروهى كه نزد كسى مىروند ، و خنديدن در گورستان « .\r\nمنّت نهادن ، اين است كه خود را نيكوكار ببيند ، و از لوازم آن : آشكارا انفاق كردن است و باز گفتن آن ، واداشتن توقّع پاداش مانند سپاسگزارى و خدمت و تعظيم و اطاعت . و ايذاء ( آزردن ) ، آنست كه او را سرزنش و ملامت كند و سبك\r\n","description":"","footnote":"","page_name":" 179 ","page_number":179},
  {"content":"\r\nشمارد و به خدمت گيرد ، و با او بدزبانى كند و روى ترش نمايد و پردهء وى به درد .\r\nمعنى ايذاء و همچنين لوازم و نتايج ظاهرى منّت نهادن روشن است . امّا منّت نهادن باطنى ، يعنى خود را نيكوكار ديدن ، از اينجا معلوم مىشود كه بعد از دادن صدقه بيش از پيش بعيد بداند كه گيرندهء صدقه به او خيانت كند .\r\nو امّا علاج منّت نهادن : اين است كه بفهمد در حقيقت آن فقير گيرنده نيكوكار است زيرا او را به ثواب مىرساند و از عذاب نجات مىدهد ، و در گرفتن حقّ خداى تعالى نائب اوست ، كه آن را به فقير احاله كرده تا به وعدهء روزى كه به وى داده وفا شود .\r\nو علاج آزردن فقير : اين است كه بداند كه سبب آن زياد شمردن عطا و صدقهء خود و كراهت داشتن از انفاق مال و تكبّر بر فقير گيرنده به سبب بهتر دانستن خود از اوست ، از اين رو كه خود را بىنياز و او را نيازمند مىبيند ، و همهء اينها جهل و حماقت است . امّا زياد و بزرگ شمردن عطا و صدقه از اين جهت جهل است كه آنچه مىدهد در مقابل آنچه از رضاى خدا و ثواب آخرت مىطلبد بسيار اندك و ناچيز است . و انسان عاقل چگونه چيز اندك فانى خود را در مقابل پاداش عظيم و جاويد بزرگ مىشمارد . و امّا كوچك شمردن فقير ، در حالى كه - چنان كه گذشت - فقير از غنىّ برتر است ، پس چگونه خود را بهتر از او مىبيند ؟ و در برترى فقير همين بس كه خداى سبحان غنى را مسخّر فقير كرده ، به اينكه مال را با كوشش و رنج به دست آورد ، و در محافظت آن سعى نمايد ، و به قدر نياز فقير به وى برساند . پس در حقيقت غنى خادم فقير در جستجوى مال است ، علاوه بر اينكه آنچه از مال ستوده است براى فقير ، و آنچه نكوهيده است از قبيل تحمّل مشقّت و به گردن گرفتن مظلمه و حفظ اضافات تا هنگام مرگ و خوردن دشمنان ، بر غنىّ است .\r\nو بالجمله : خردمند پس از تأمّل و انديشه ، مىداند كه آنچه مىدهد در مقابل آنچه مىگيرد اندك است ، و در حقيقت فقير به وى نيكى مىكند .\r\nامير مؤمنان عليه السّلام فرمود : « هر كه بداند كه آنچه مىكند به خود مىكند ، در تشكَّر از مردم درنگ روا نمىدارد ، و دوستى آنها را كم نمىشمرد ، پس\r\n","description":"","footnote":"","page_name":" 180 ","page_number":180},
  {"content":"\r\nاز ديگران سپاسگزارى آنچه به نفع خود داده اى و آبروى خويش را حفظ كرده اى مخواه ، و بدان كه كسى كه حاجتى از تو مىخواهد آبروى خود را بيش از آبروى تو گرامى نداشته ، پس آبروى خود را گرامى دار و حاجت او را رد مكن « . ( 1 )  و كسى كه از منّت نهادن و آزردن احتراز مىجويد بايد هنگام عطا و انفاق براى فقير تواضع كند ، و صدقه را در پيش او گذارد ، و نزد او بايستد ، يا دست خود را بگشايد تا فقير بردارد ، به طورى كه دست فقير [ كه دست خداست 
  ] بالا باشد .\r\n","description":"","footnote":" ( 1 ) حديث را از روى » وافى « : ج 6 - 290 ، كتاب زكات ، باب 57 ، نيكى و فضيلت آن ، تصحيح كرديم . . ","page_name":" 181 ","page_number":181},
  {"content":"\r\n\r\nفصل 27 آنچه شايستهء بخشنده است\r\nاز آنچه براى عطا كننده سزاوار است :\r\n1 - يكى اين است كه عطيّهء خود را كوچك شمارد تا در نزد خدا بزرگ باشد ، كه اگر آن را بزرگ شمارد در نزد خدا كوچك خواهد بود .\r\nحضرت صادق عليه السّلام فرمود : « دريافتم كه نيكى جز با سه خصلت شايسته نخواهد بود : كوچك شمردن آن ، و پنهان داشتن آن ، و شتاب كردن در آن . پس اگر آن را كوچك شمرى در نزد آن كه براى او داده اى بزرگش داشته اى ، و اگر پنهانش دارى به كمالش رسانده اى ، و چون در دادنش شتاب كنى گوارايش ساخته اى ، و اگر غير از اين باشد نابودش كرده اى » . ( 1 )  و بزرگ شمردن عطا و بخشش غير از منّت و ايذاء است ، زيرا مالى كه مثلا خرج ساختن مسجد مىشود ممكن است بزرگ شمرده شود ولى منّت و ايذاء در آن نيست .\r\n2 - ديگر آنكه بهترين و محبوبترين و بىشبهه ترين مال را بدهد ، كه خداوند پاك است و جز پاك را نمىپذيرد ، و چيز پست و نامرغوب را انفاق كردن نسبت به خداى تعالى بىادبى است ، زيرا خوب و مرغوب را براى خود و خانوادهء خود\r\n","description":"","footnote":" ( 1 ) حديث را از روى « وافى » : ج 6 - 291 ، كتاب زكات ، باب آداب نيكى ، تصحيح كرديم . . ","page_name":" 182 ","page_number":182},
  {"content":"\r\nنگاه داشتن ، و پست و وازده را در راه خدا دادن به معنى ترجيح غير خدا بر خداست .\r\nو اگر چنين كارى نسبت به مهمانى انجام شود و غذاى پستتر خانه را براى او آورند دلتنگ و شكسته خاطر مىگردد .\r\nاين در صورتى است كه به خدا نظر داشته باشد و براى خدا صدقه بدهد بدون انتظار عوض براى خويش در آخرت ، و اگر به خود و ثواب آخرت نظر دارد ، شكَّى نيست كه عاقل ديگرى را بر خود ترجيح نمىدهد ، و از مال جز آنچه از پيش مىفرستد بهره ندارد كه يا انفاق مىكند و برايش باقى مىماند و يا مىخورد و از ميان مىرود . دليل بزرگى و اهميّت فايدهء انفاق بهترين و محبوبترين مال ، و قبح و زشتى انفاق چيز پست و وازده ، اين قول خداى تعالى است :\r\n« أنْفِقُوا مِنْ طَيِّباتِ ما كَسَبْتُمْ وِ مِمَّا أخْرَجْنا لَكُمْ مِنَ الأَرْضِ وَلا تَيَمَّمُوا الْخَبيثَ مِنْه تُنْفِقُونَ وَلَسْتُمْ بِآخِذيه إِلا أنْ تُغْمِضُوا فيه » 2 : 267 ( بقره ، 267 ) « از پاكيزه ها و خوبهاى آنچه به دست آورده‌ايد و آنچه براى شما از زمين بيرون آورده‌ايم انفاق كنيد و پست آن را كه خودتان جز به كراهت و اغماض نمىگيريد براى انفاق منظور مكنيد » .\r\nپس آنچه را كه جز با كراهت و خجالت نمىگيريد - و معنى اغماض همين است - براى پروردگار خود اختيار مكنيد . و نيز مىفرمايد :\r\n« لَنْ تَنالُوا الْبِرَّ حَتَّى تُنْفِقُوا مِمّا تُحِبّونَ » 3 : 92 ( آل عمران ، 92 ) « هرگز به نيكى نمىرسيد مگر از آنچه دوست مىداريد انفاق كنيد » .\r\nو فرمود :\r\n« وَيَجْعَلُونَ لِلَّه ما يَكْرَهُونَ » 16 : 62 ( نحل ، 62 ) « چيزى را كه دوست ندارند براى خدا مىگذارند » .\r\nو در حديث است كه « گاه يك درهم از صد هزار درهم پيش افتد » . و سبب آن اين است كه انسان يك درهم را از مال حلال و خوب خود بدهد ، و از روى خشنودى و شادى بذل كند ، و آن صد هزار درهم را از چيزى كه دوست ندارد بدهد ، و اين دليل است بر اينكه خدا را به آنچه خود دوست دارد ترجيح نمىدهد .\r\n","description":"","footnote":"","page_name":" 183 ","page_number":183},
  {"content":"\r\n3 - ديگر اينكه سزاوار است كه اگر بتواند آنقدر به فقير بدهد كه بىنياز گردد ، كه در خبر آمده است كه وقتى به فقير چيزى مىدهى او را بىنياز كن ، و دست خود را بعد از دادن صدقه ببوس ، كه اين انفاق نخست در دست خداى تعالى قرار مىگيرد .\r\nامير مؤمنان عليه السّلام فرمود : « چون چيزى به سائل دهيد آن كه چيزى داده است دست خود را نزديك دهان برد و ببوسد ، كه خدا صدقات را مىگيرد » .\r\nو پيغمبر اكرم صلى اللَّه عليه و آله فرمود : « صدقهء مؤمن به دست سائل نمىرسد تا به دست خدا برسد » ، آنگاه اين آيه را تلاوت كرد :\r\n« أَ لَمْ يَعْلَمُوا أنَّ الله هُوَ يَقْبَلُ التَّوْبَةَ عَنْ عِبادِه وَيَأْخُذُ الصَّدَقاتِ » 9 : 104 ( توبه ، 105 ) « مگر ندانستند كه خداست كه توبهء بندگان خود را مىپذيرد و صدقات را مىگيرد » .\r\nو حضرت صادق عليه السّلام فرمود : « خداى تعالى مىفرمايد : هيچ چيز نيست مگر اينكه ديگرى را به گرفتن آن گمارده‌ام بجز صدقه كه به دست خود مىگيرم ، تا آنجا كه انسان خرمائى يا نصف خرمائى صدقه مىدهد آن را پرورش مىدهم همچنانكه مردى اسب و كره اسبى را پرورش مىدهد ، و در روز قيامت آن را مثل كوه احد و بزرگتر از آن بيابد » . ( 1 )  4 - ديگر اينكه از فقير التماس دعا كند ، كه دعاى فقير در حقّ او مستجاب مىشود ، چنان كه روايت است كه حضرت على بن الحسين عليهما السّلام به خادم فرمود :\r\n« اندكى دست نگه دار تا دعا كند ، كه دعاى سائل فقير رد نمىشود » . و نيز روايت شده كه آن حضرت خادم را مىفرمود كه چون به سائل چيزى دهد از او بخواهد كه دعاى خير كند .\r\nو از يكى از آن دو امام عليهما السّلام روايت شده : « هر گاه فقيران را چيزى مىدهيد ، ياد دهيد كه دعا كنند كه دعاى ايشان دربارهء شما مستجاب مىشود ، اگر چه دربارهء خودشان مستجاب نشود » . امّا اينكه گفته‌اند كه بعضى از صاحبدلان ( عرفا ) از فقير توقّع دعا نمىكنند زيرا اين توقّع شبيه پاداش خواستن است ، و\r\n","description":"","footnote":" ( 1 ) حديث را از روى « وافى » : ج 6 - 262 ، باب فضيلت صدقه ، تصحيح كرديم . . ","page_name":" 184 ","page_number":184},
  {"content":"\r\nاگر چيزى براى فقير مىفرستادند ، به فرستاده سفارش مىكردند كه دعاى وى را به خاطر بسپرد تا همان را در حقّ او دعا كنند ، اين سخن خلاف طريقهء ائمّهء ما عليهم السّلام است ، و در نزد ما اعتبارى ندارد .\r\n5 - و نيز سزاوار است كه صدقات را صرف كسى كند كه اجر و پاداش بيشتر برد ، نظير اهل علم و تقوى ، و پارسايان و راستگويان و درستكاران ، و كاملان در ايمان و تشيّع . رسول خدا صلى اللَّه عليه و آله و سلَّم فرمود : « غذاى تو را جز اهل تقوى نخورد » و فرمود :\r\n« طعام خود را به اهل تقوى بخورانيد » . و فرمود : « كسى را به غذاى خود مهمان كن كه براى خدا دوستش دارى » . و ليكن بهتر است كه از زكات واجب و صدقات ، كه چركهاى اموال است ، به ايشان ندهد بلكه با هديه و صله ايشان را وسعت دهد .\r\nدر خبر است : « مستحقّان زكات مستضعفان شيعهء محمّد و آل او هستند كه چندان بصيرتى نداشته باشند ، امّا كسانى كه بصيرتشان قوى شده و معرفتشان در دوستى و ولايت به اولياء خود و برائت از دشمنان ايشان به مرتبهء نيكو و و الا رسيده ، اينان برادران دينى شما هستند ، بلكه از پدران و مادران مخالفتان به شما نزديكترند ، پس زكات و صدقه به آنان ندهيد ، كه دوستداران و شيعيان ما با ما مثل يك تن واحدند ، و بر ما زكات و صدقه حرام است . و لكن به برادران بينادل و بصير خود از وجوه برّ و هدايا بدهيد و از زكات و صدقات مدهيد و آنها را از چرك اموالتان پاك و بر كنار داريد .\r\nآيا يكى از شما دوست دارد كه چرك بدن خود را بشويد و بر سر برادر مؤمن خود بريزد ؟ چرك گناهان از چرك بدن بدتر است ، پس برادرانتان را چركين مكنيد . . « .\r\nتا آخر حديث .\r\n6 - و شايسته نيست كه انسان زكات و صدقات خود را به كسى دهد كه پيوسته چشم به دست مردم مىدوزد ، بلكه سزاوار است كه صرف كسى كند كه به مقام توحيد رسيده و نعمت را از خدا مىداند و به وسائط نمىنگرد . زيرا كسى كه درون خود را از توجّه به واسطه ها ، مگر از اين جهت كه واسطه و اسبابند ، پاك نسازد از نوعى شرك خالى نيست .\r\nامام صادق عليه السّلام دربارهء اين قول خداى تعالى :\r\n« وَما يُؤْمِنْ اكْثَرُهُمْ بِالله إِلا وَهُمْ مُشْرِكونَ » 12 : 106 ( يوسف ، 106 )\r\n","description":"","footnote":"","page_name":" 185 ","page_number":185},
  {"content":"\r\n« و بيشترشان به خدا ايمان نياورند مگر آنكه [ در همان حال 
  ] مشركند » .\r\nفرمود : « اين مثل كسى است كه مىگويد : اگر فلانكس نبود من هلاك مىشدم يا اگر فلان نمىبود آن چيز به دستم نمىرسيد و اگر فلان نمىبود عائلهء من تباه مىشد مگر نمىبينى كه اين گوينده براى خدا در ملكش شريك قرار داده ، كه گوئى روزى رسان يا بلا گردان اوست ؟ » راوى پرسيد : جايز است كه گفته شود : اگر خدا به وسيلهء فلانكس بر من منّت نمىنهاد هلاك مىشدم ؟ فرمود : « بلى اين اشكال ندارد » .\r\nو از جمله كسانى كه بذل و انفاق به ايشان بهتر است ، كسانىاند كه حاجت خود را پنهان مىدارند ، اينان اهل مروّت و مردانگىاند كه بر حاجت خود پرده فرو مىنهند و جامهء آبرو و عزت به خود مىپوشند ، و حال آنكه ممكن است به سبب عيال وارى يا بيمارى يا تنگى معيشت يا اصلاح دل يا سببى ديگر در راه خدا و در طريق آخرت گرفتار و محصور باشند .\r\nو نزديكان و خويشان و بستگان فقير و محتاج اولى و احقّ از ديگران هستند ، كه انفاق بر آنان هم صدقه است و هم صلهء رحم ، و ثواب صلهء رحم بر كسى پوشيده نيست . امير مؤمنان عليه السّلام فرمود : « اگر با يكى از برادرانم به درهمى بپيوندم ، دوستتر دارم كه بيست درهم صدقه بدهم ، و اگر به بيست درهم صلهء رحم كنم ، براى من محبوبتر است كه صد درهم صدقه دهم ، و اگر به صد درهم صلهء رحم به جا آرم بيشتر دوست دارم تا بنده اى آزاد كنم » . و در خبر ديگر آمده است : « صدقهء كسى مقبول نيست كه خويش او محتاج باشد [ و او به ديگرى دهد 
  ] ، صدقه به ده [ برابر است 
  ] و قرض به هجده و صلهء برادران به بيست و صلهء رحم به بيست و چهار » . و در خبر است : « بهترين صدقه ها و صله ها عطا كردن به خويشاوندى است كه دشمن توست » ، گوئى اين كار مخالفت با هواى نفس و ناشى از خلوص نيّت و تقوى است .\r\n","description":"","footnote":"","page_name":" 186 ","page_number":186},
  {"content":"\r\n\r\nفصل 28 آنچه براى فقرا در گرفتن صدقه سزاوار است\r\nهمچنانكه براى عطا كننده مراعات امورى شايسته است ، براى فقير نيز آداب و اخلاقى سزاوار است :\r\n1 - يكى آنكه بداند كه خداى تعالى صرف مال را در مورد او براى اين واجب فرموده كه در مهمّات و ضروريّات زندگى خود مصرف كند تا بتواند به عبادت پردازد و به انجام وظايف مشغول باشد ، پس سزاوار است كه آمادهء كار آخرت شود و آن را به غير مصارف ضرورى نرساند .\r\n2 - ديگر آنكه خدا را بر اين احسان سپاس گزارد ، و از دهنده نيز تشكَّر نمايد و او را دعا و ستايش كند با اينكه نعمت را از خداى سبحان مىداند . رسول خدا صلى اللَّه عليه و آله و سلَّم فرمود : « هر كه از مردم تشكَّر نكند خدا را شكر نكرده » . و حضرت صادق عليه السّلام فرمود : « خدا لعنت كند كسانى را كه راه نيكى را مىبندند . پرسيدند :\r\nاينها كيستند ؟ فرمود : كسى كه مورد نيكى و احسان واقع شود و به احسان كننده كفران نمايد و با اين ناسپاسى خود او را از نيكى به ديگرى باز دارد « .\r\nو امير مؤمنان عليه السّلام فرمود : « هر كه نيكى ديگرى را به طور مساوى جبران كند ، همسانى و همانندى كرده ، و هر كه بيشتر از آن نيكى كند سپاسگزارى نموده ، و هر كه سپاسگزارى نمايد بزرگوار است » .\r\n3 - و نيز شايسته است كه عيوب صاحب عطا را بپوشاند و او را مذمّت و تحقير\r\n","description":"","footnote":"","page_name":" 187 ","page_number":187},
  {"content":"\r\n\r\nنكند ، و اگر از عطا باز داشته شد وى را مورد سرزنش و نكوهش قرار ندهد ، و بخشش او را در نزد خود و در نزد مردم بزرگ شمرد ، البتّه به نحوى كه او را از واسطه بودن بيرون نبرد تا در زمرهء مشركان در نيايد .\r\n4 - و نيز از گرفتن مالى كه حرام و شبهه ناك باشد اجتناب نمايد ، بنابراين از كسى كه مالش حلال نيست يا مشتبه است ، مانند عمّال و كارگزاران حكومتهاى جور ، و كسى كه بيشتر مال او حرام است چيزى نپذيرد .\r\n5 - ديگر آنكه زيادتر از قدر حاجت را قبول نكند .\r\n6 - و نيز در حضور مردم از كسى كه شرم مىكند پاسخ رد دهد چيزى نخواهد .\r\n7 - و عالم و متّقى تا مضطر نشود از گرفتن زكات و صدقات خوددارى كند ، تا خود را از چركهاى مال مردم پاك نگهدارد . و در صورت ناچارى گرفتن صدقه را پنهان دارد تا مروت و خويشتن دارى او محفوظ باشد و نفس را از خوارى و ذلَّت مصون دارد ، و عطا كننده را نيز در نهان داشتن عطا يارى كند ، و دلهاى مردم از حسد و بدگمانى سالم بماند ، امّا اگر قصد و غرض درستى داشته باشد مىتواند دريافت صدقه را آشكار كند ، مانند نيّت اخلاص و صدق و اظهار تواضع و بندگى حق و بيزارى از تكبّر و امثال اينها ، بنابراين مسألهء پنهان يا آشكار كردن اخذ صدقه به اختلاف نيّات و اشخاص و احوال مختلف مىشود و هر انسانى به نيّت خود مىرسد ، و هر كه مراقب حالات خود باشد به سود و زيانها آگاه است ، و مىتواند به نحوى كه سودمندتر و ارجح است دريافت كند .\r\nتتميم زكات بدن\r\nبدان همان گونه كه در مال زكات هست براى بدن نيز زكاتى هست ، و اين نقصانى است كه سبب فزونى خير و بركت براى صاحب آن است . زكات بدن يا اختيارى است ، به اينكه در طاعت به كار رود و از معصيت باز داشته شود ، يا اضطرارى\r\n","description":"","footnote":"","page_name":" 188 ","page_number":188},
  {"content":"\r\nاست ، به اينكه به بيمارى و آفتى دچار گردد . رسول اكرم صلى اللَّه عليه و آله فرمود : « هر مالى كه تزكيه نشود ( زكات آن داده نشود ) ملعون است ، و هر بدنى كه تزكيه نشود ملعون است و لو در هر چهل روز يك بار . گفتند : يا رسول اللَّه ، زكات مال را مىشناسيم ، زكات بدن چيست ؟ فرمود : اينكه دچار آفتى شود » . از اين سخن رنگ چهرهء مردم دگرگون شد ، و پيامبر صلى اللَّه عليه و آله و سلَّم چون اين را ديد فرمود : « آيا مقصودم را دريافتيد ؟ گفتند : نه يا رسول اللَّه فرمود : خراشى كه به بدن وارد آيد ، يا رنجى به او رسد ، يا پايش بلغزد و بيفتد ، يا دچار مرضى شود ، يا خارى به دست و پايش بخلد ، و مانند اينها . . . » ، حتّى پريدن چشم در حديث ذكر شده است .\r\nو فرمود : « براى هر چيزى زكاتى هست ، و زكات بدنها روزه است » .\r\nامام صادق عليه السّلام فرمود : « براى خداى عز و جل بر هر يك از اجزاء پيكرت زكاتى واجب است ، بلكه بر هر بن موئى از تنت ، بلكه بر هر نگاه چشمت ( يا هر چشم به همزدنت ) زكاتى است . زكات چشم نگاه به عبرت و پند گرفتن ، و چشمپوشيدن از شهوات و امثال آنهاست . و زكات گوش : نيوشيدن و استماع علم و حكمت و قرآن و معارف سودمند دينى و مواعظ نجات بخش ، و نشنيدن ضدّ آنها از دروغ و غيبت و مانند اينهاست . و زكات زبان : نصيحت مسلمين ، و بيدار كردن غافلان ، و ذكر و تسبيح است . و زكات دست : بذل و بخشش و سخاوت به وسيلهء نعمتهاى الهى است ، و به حركت در آوردن آن با نوشتن مسائل علمى و مطالب سودمند براى مسلمين و در طاعت خداى تعالى ، و نگاهداشتن آن از رساندن شرّ و بدى به مردم . و زكات پا : رفتن و تلاش در راه حقوق الهى ، از قبيل ديدار صالحان و نيكان ، و مجالس ذكر ، و اصلاح مردم ، و صلهء رحم ، و جهاد ، و هر چه در آن صلاح دل و سلامت دينت باشد ( 1 )  » .\r\n","description":"","footnote":" ( 1 ) حديث را از روى » مصباح الشريعة « ، باب 22 ، تصحيح كرديم و در نسخه هاى جامع السعادات اختلاف بسيار ديده مىشود . . ","page_name":" 189 ","page_number":189},
  {"content":"\r\n\r\nو دوم از آنها خمس است :\r\nخمس\r\nخداوند خمس را بر بندگانش واجب كرده تا ذريّهء پيامبرش صلى اللَّه عليه و آله و سلَّم از فقر و نيازمندى محفوظ باشند و از ذلَّت گرفتن صدقات كه چركها و اوساخ مردم است بر كنار بمانند ، پس فرمود :\r\n« وَاعْلَمُوا انَّما غَنِمْتُمْ مِنْ شَىْءٍ فَأَنَّ لله خُمُسَه وَلِلرَّسُولِ وَلِذِى الْقُرْبى وَالْيَتامى وَالْيَتامى وَالْمَساكينِ وَابْنِ السَّبيلِ انْ كُنْتُمْ آمَنْتُمْ بِالله وَما انْزَلْنا عَلى عَبْدِنا يَوْمَ الْفُرْقانِ يَوْمَ الْتَقَى الْجَمْعانِ ، وَالله عَلى كُلِّ شَىْءٍ قَديرٌ » 8 : 41 . ( انفال ، 41 ) « بدانيد كه هر غنيمت و نفعى به شما رسد پنج يك آن براى خدا و پيامبر و خويشان وى و يتيمان و مسكينان و در راه ماندگان است ، اگر به خدا و آنچه بر بندهء خود در روز فرقان ( جدائى حق از باطل ) ، روز برخورد دو گروه ( جنگ بدر ) نازل كرديم ايمان آورده‌ايد ، و خدا بر هر چيز تواناست » .\r\nاز اين آيه برمىآيد كه هر كس خمس خود را ندهد ايمان ندارد .\r\nدربارهء بزرگى ثواب و پاداش اداى خمس و رساندن آن به اهلش جاى ترديد نيست ، و چگونه چنين نباشد و حال آنكه پرداخت خمس كمك به ذريّهء رسول صلى اللَّه عليه و آله و سلَّم و بر آوردن نياز آنهاست ، و رسول اكرم صلى اللَّه عليه و آله و سلَّم فرموده است : « شفاعت من براى كسى كه ذريّهء مرا با دست و زبان و مالش يارى و كمك كند حق است ( 1 )  » .\r\nو فرمود : « چهار كس هستند كه من در روز قيامت آنان را شفاعت خواهم كرد : كسى كه ذريّهء مرا گرامى دارد ، و كسى كه حوائج ايشان را بر آورد ، و كسى كه در كارهاى آنها هنگامى كه مضطر باشند كوشش كند ، و كسى كه ايشان را با دل و زبان دوست داشته باشد » .\r\n","description":"","footnote":" ( 1 ) حديث را از روى » جامع الاخبار « ، باب 2 ، فصل 6 تصحيح كرديم . . ","page_name":" 190 ","page_number":190},
  {"content":"\r\nو از حضرت صادق عليه السّلام روايت است كه : « چون روز قيامت شود مناديى بانگ بر آرد : اى خلايق خاموش باشيد كه محمد صلى اللَّه عليه و آله و سلَّم با شما سخن مىگويد .\r\nپس همه خاموش مىشوند ، آنگاه پيامبر صلى اللَّه عليه و آله و سلَّم مىايستد و مىفرمايد : اى مردمان هر كه را بر من منّتى يا نعمتى يا نيكى و احسانى است برخيزد تا تلافى كنم و پاداش دهم .\r\nخلايق گويند : پدران و مادران ما فدايت ما را چه منّت و نعمت و احسانى بر تست ؟ بلكه عطا و منّت و احسان خدا و رسول او بر ماست . آن حضرت فرمايد : هر كه يكى از خاندان مرا جاى داده يا با آنان نيكى نموده ، يا لباس يا غذائى عطا كرده برخيزد تا تلافى كنم و پاداش دهم .\r\nپس كسانى كه اين كارها را كرده‌اند برخيزند ، آنگاه از جانب خداوند خطاب آيد : اى محمّد صلى اللَّه عليه و آله و سلَّم ، اى حبيب من ، پاداش ايشان را به تو واگذاشتم ، آنان را در هر جاى بهشت كه خواهى جاى ده . و آن حضرت ايشان را در مكانى جاى مىدهد كه از ديدار محمّد و اهل بيت او - صلوات اللَّه عليهم - محروم نباشند ( 1 )  « .\r\nو از آنچه در باب زكات ذكر شد بعضى از اسرار و آداب باطنى و شرايط درونى خمس دانسته مىشود .\r\nو شايسته است كه خمس دهنده از بزرگ شمردن آن و منّت نهادن و آزردن كاملا اجتناب كند ، و به هنگام عطا نهايت فروتنى نسبت به ذريّهء علوى بنمايد ، و خود را بنده اى از بندگان خدا بداند كه مولاى او پاره اى از اموال خود را به او سپرده و سپس فرمان داده كه اندكى از آن را به ذرّيّهء پيغمبرش صلى اللَّه عليه و آله برساند ، و در برابر اين عمل براى او پاداش فزونى مال در دنيا و اجر و ثواب بزرگ اخروى را نيز قرار داده است . پس چقدر براى خردمند - با وجود اين پاداشها - قبيح است كه عطاى خود را بزرگ شمرد ، و بر فرزندان پيامبرش صلى اللَّه عليه و آله و سلَّم منّت نهد .\r\n","description":"","footnote":" ( 1 ) سه حديث اخير را از روى « وسائل » : كتاب امر به معروف ، باب 17 ، تصحيح كرديم . . ","page_name":" 191 ","page_number":191},
  {"content":"\r\n\r\nو سوم آنها :\r\nانفاق بر خانوادهء خود\r\nو وسعت دادن بر ايشان است . و آن نيز از واجبات است ، چنان كه در كتب فقه بيان شده . و آنچه در ستايش و بزرگى ثواب انفاق بر اهل و عيال رسيده از حدّ شمار افزون است .\r\nرسول خدا صلى اللَّه عليه و آله فرمود : « الكادّ على عياله كالمجاهد في سبيل اللَّه ( 1 )  » .\r\n« كسى كه براى خرجى اهل و عيالش رنج و زحمت مىكشد مانند كسى است كه در راه خدا جهاد مىكند » .\r\nو فرمود : « خيركم خيركم لأهله »\r\n« بهترين شما كسى است كه براى خانوادهء خود بهتر است » .\r\nو فرمود : « مؤمن به ميل اهل خانهء خود غذا مىخورد ، و منافق بر طبق خواهش خودش ( 2 )  » .\r\nو فرمود : « أفضل الصّدقة صدقة عن ظهر غنى ، و ابدأ به من تعول ، و اليد العليا خير من اليد السّفلى ، و لا يلوم اللَّه على الكفاف ( 3 )  » .\r\n« بهترين صدقه ها آن است كه از روى بىنيازى صورت گيرد ، و از خانواده آغاز كن ، و دست زبرين ( دهنده ) بهتر از دست زيرين ( گيرنده ) است ، و خداوند [ كسى را 
  ] بر مقدار كفاف ملامت نكند » .\r\nو فرمود : « دينارى انفاق بر اهل خود ، و دينارى انفاق در راه خدا ، و دينارى\r\n","description":"","footnote":" ( 1 ) » وسائل « : كتاب تجارت ، باب 22 ، و مستدرك . .  ( 2 ) » وسائل « : كتاب نكاح . ابواب نفقات ، باب 21 . و همچنين حديث آينده : » ملعون ملعون . . . « .  ( 3 ) » وافى « : 6 - 289 . مضمون اين حديث از مشهورات است كه عامه و خاصه روايت كرده‌اند . . ","page_name":" 192 ","page_number":192},
  {"content":"\r\nانفاق در آزاد كردن برده ، و دينارى صدقه به مسكين ، و با اجرترين آنها دينارى است كه براى اهل خانهء خود خرج كرده اى « .\r\nو فرمود : « آنچه مرد براى زن و فرزند خود خرج كند صدقه به شمار مىرود ، و مرد در هر لقمه اى كه همسرش به دهان مىنهد اجر مىبرد » .\r\nو فرمود : « بعضى از گناهان را هيچ چيز كفّاره نيست مگر كوشش و تلاش در طلب معيشت » .\r\nو فرمود : « هر كه را سه دختر باشد و خرج آنان را بدهد و به ايشان نيكى كند تا وقتى كه خدا آنها را از او بىنياز سازد ، خداى تعالى بهشت را بر او واجب گرداند ، مگر آنكه كارى كند كه خدا او را نيامرزد ( قابل بخشش نباشد ) » .\r\nروزى آن حضرت به اصحاب فرمود : « صدقه بدهيد . مردى گفت : من يك دينار دارم . فرمود : خرج خودت كن . گفت : اگر دينار ديگرى داشته باشم ؟ فرمود : خرج همسرت كن . گفت : اگر دينار ديگرى داشته باشم ؟ فرمود : خرج فرزندت كن . گفت : اگر دينار ديگرى داشته باشم ؟ فرمود : خرج خدمتكارت كن . گفت : اگر دينار ديگرى داشته باشم ؟ فرمود : خودت بهتر دانى ( 1 )  » .\r\nو فرمود : « ملعون ملعون من ألقى كلَّه على النّاس ملعون ملعون من ضيّع من يعوله » .\r\n« هر كس سنگينى بار خويش بر دوش مردم افكند ملعون است هر كس عائلهء خود را بىخرجى واگذارد ملعون است » .\r\nو حضرت سجّاد عليه السّلام فرمود : « خداوند از آن كس از شما بيشتر خشنود است كه نعمتها را بر عيال خود تمامتر كند » . و فرمود : « اگر به بازار روم و چند درهمى داشته باشم كه براى عائلهء خود گوشت بخرم ، در حالى كه به آن خيلى تمايل داشته باشند ، براى من از آزاد كردن برده اى محبوبتر است » .\r\nو حضرت صادق عليه السّلام فرمود : « اين گناه براى مرد بس كه عيال ( عائله ) خود را ضايع و بىخرجى رها كند » . و فرمود : « از سعادت مرد اين است كه قيّم ( سرپرست و برپادارندهء كار و نگهبان ) عيال خود باشد » .\r\n","description":"","footnote":" ( 1 ) حديث را از روى » احياء العلوم « : 1 - 203 تصحيح كرديم . . ","page_name":" 193 ","page_number":193},
  {"content":"\r\nو حضرت كاظم عليه السّلام فرمود : « عائلهء مرد اسيران اويند ، پس كسى كه خدا به او نعمتى داده بايد بر اسيران خود وسعت دهد ، وگر نه جاى نگرانى است كه نعمتش زوال پذيرد » .\r\nو حضرت امام رضا عليه السّلام فرمود : « سزاوار است كه مرد بر عائله خود وسعت دهد تا آرزوى مرگ او را نكنند » . و فرمود : « بر صاحب نعمت واجب است كه بر عائله خود توسعه دهد ( 1 )  » .\r\nاخبار وارده در ثواب انفاق بر عائله و خدمت به آنان و وسعت دادن بر ايشان بسيار است و آنچه ياد كرديم براى اهل بصيرت كافى است .\r\n","description":"","footnote":" ( 1 ) » وسائل « : كتاب نكاح ، ابواب نفقات ، باب 20 و 21 . . ","page_name":" 194 ","page_number":194},
  {"content":"\r\n\r\nفصل 29 آنچه در مورد انفاق بر عائله بايد رعايت كرد\r\nهر كه در انفاق به خانوادهء خود خواستار اجر و ثواب است بايد : در رنج و كوششى كه در به دست آوردن روزى و نفقه متحمّل مىشود و همچنين در خرج و انفاق آن خشنودى خدا و پاداش آخرت را مقصود قرار دهد ، زيرا بدون قصد قربت ثوابى نخواهد بود . و نيز از تحصيل حرام و مال شبهه ناك اجتناب نمايد ، و براى عائلهء خود جز حلال نياورد ، كه گرفتن حرام و خرج كردن آن بزرگترين گناهان است . و در تحصيل روزى و خرج و انفاق ميانه روى كند ، نه بر خانوادهء خود تنگ بگيرد كه ضايع و بىخرج بمانند و نه اسراف نمايد كه عمر خويش را در طلب مال تباه كند و از زيانكاران شود و به هلاكت رسد . خداى سبحان مىفرمايد :\r\n« وَكُلُوا وَاشْرَبُوا وَلا تُسْرِفُوا » 7 : 31 ( اعراف ، 30 ) « بخوريد و بياشاميد و زياده روى مكنيد » .\r\nو مىفرمايد : « وَلا تَجْعَلْ يَدَكَ مَغْلُولَةً الى عُنُقِكَ وَلا تَبْسُطْها كُلَّ الْبَسْطِ » 17 : 29 ( اسراء ، 29 ) « دستت را به گردنت مبند و آن را يكسره مگشاى » .\r\nو مىفرمايد : « وَالَّذينَ اذا انْفَقُوا لَمْ يُسْرِفُوا وَلَمْ يَقْتُرُوا وَكانَ بَيْنَ ذلِكَ قَواما » 25 : 67 ( فرقان ، 67 ) « و كسانى كه چون خرج كنند اسراف نكنند و تنگ نگيرند و بخل نورزند\r\n","description":"","footnote":"","page_name":" 195 ","page_number":195},
  {"content":"\r\n\r\nو ميانه رو باشند « .\r\nو از امام صادق عليه السّلام روايت است كه : « اين آيه : » وَالَّذين اذا انْفَقُوا لَمْ يُسْرِفُوا وَلَمْ يَقْتُرُوا وَكانَ بَيْنَ ذلِكَ قَواما « 25 : 67 را خواند ، آنگاه مشتى خاك برداشت و دست خود را بست و فرمود : اين تنگ گيرى و بخلى است كه خداوند در كتاب خويش ياد كرده . پس مشتى ديگر برداشت و دست خود را كاملا باز نگه داشت و فرمود : اين اسراف است . و بعد مشتى ديگر بر گرفت ، برخى از آن را ريخت و برخى را نگاه داشت و فرمود : اين اعتدال و ميانه روى است » . ( 1 )  و سزاوار نيست كه خود يا يكى از اهل خانهء خود را به خوردنى پاكيزه و مطبوعى مخصوص گرداند و از ديگران مضايقه كند ، كه اين كار كينه در دل پديد مىآورد و از معاشرت نيكو دور است ، مگر اينكه به سبب بيمارى يا ضعف يا غير اينها به غذاى مخصوصى ناچار باشد . و شايسته نيست كه غذائى را كه نمىخواهد براى آنها تهيّه كند وصف نمايد . و سزاوار است كه همهء عائلهء خود را به هنگام غذا خوردن بر سفره بنشاند ، كه روايت است : « خدا و ملائكه بر اهل خانه اى كه به جمعيّت غذا مىخورند درود مىفرستند » .\r\nو امّا انفاقهاى مستحب ،\r\nكه تحت عنوان سخاوت قرار مىگيرند ، عبارتند از :\r\nاول :\r\nصدقهء مستحب\r\nفضيلت آن بس بزرگ و فوائد دنيوى و اخروى آن بيشمار است . رسول خدا صلى اللَّه عليه و آله فرمود : « تصدّقوا و لو بتمرة ، فإنّها تسدّ من الجائع ، و تطفى الخطيئة كما يطفى الماء النّار »\r\n« صدقه دهيد اگر چه يك خرما باشد ، زيرا از رنج گرسنه مىكاهد ، و گناه را خاموش مىكند چنان كه آب آتش را خاموش مىكند » .\r\n","description":"","footnote":" ( 1 ) « وافى » : 6 - 296 ، باب فضيلت اعتدال بين اسراف و بخل . . ","page_name":" 196 ","page_number":196},
  {"content":"\r\nو فرمود : « هيچ بندهء مسلمانى صدقه اى از كسب پاك و حلال نمىدهد - كه خدا جز پاك و حلال را نمىپذيرد - مگر اينكه خدا آن را با دست خود مىگيرد ، و آن را مىپروراند چنان كه يكى از شما شتر بچه اى را مىپروراند ، تا آنجا كه يك دانه خرما مانند كوه احد شود » .\r\nو فرمود : « ما أحسن عبد الصّدقة الا أحسن اللَّه عزّ و جلّ الخلافة على تركته »\r\n« هيچ بنده اى صدقه نيكو ندهد مگر اينكه خدا به خوبى بر ميراث و تركهء او سرپرستى كند » . و فرمود : « هر انسانى [ در روز قيامت 
  ] در سايهء صدقهء خويش است تا ميان مردم حكم شود ( و از حساب فارغ شوند ) » .\r\nو فرمود : « زمين قيامت آتش است مگر سايهء مؤمن كه صدقهء او بر وى سايه مىافكند » .\r\nو فرمود : « خدائى كه جز او خدائى نيست به سبب صدقه درد و بيمارى و سوختن و غرق شدن و ويرانى بنا ( خانه بر سر فرود آمدن ) و ديوانگى . . . را دفع مىكند » و هفتاد نوع شرّ را بر شمرد .\r\nو فرمود : « صدقه السّرّ تطفئ غضب الرّبّ عزّ و جلّ »\r\n« صدقهء نهان خشم خداى عزّ و جلّ را خاموش مىكند » . ( 1 )  و فرمود : « هر گاه سائلى در شب به صورت مردى نزد شما آمد او را رد نكنيد » .\r\nو فايدهء تخصيص به مرد و شب براى اين است كه احتمال مىرود كسى كه به صورت انسان در شب سؤال مىكند فرشته اى باشد كه براى امتحان نزد تو آمده ، چنان كه روايت شده : « خداى سبحان به موسى عليه السّلام وحى فرمود : اى موسى ، سائل را گرامى دار اگر چه به چيز كمى يا سخن نيكى باشد ، كه گاه كسى نزد تو مىآيد كه نه انسان است و نه جن ، بلكه از ملائكهء رحمان است ، كه تورا در نعمتى كه به تو داده‌ام امتحان مىكند ، پس ببين كه چگونه رفتار خواهى نمود اى پسر عمران » . و از اين رو رسول خدا صلى اللَّه عليه و آله مردم را بر رد نكردن سائل ترغيب كرد ، و فرمود : « به سائل چيزى بدهيد اگر چه بر اسبى سوار باشد » .\r\n","description":"","footnote":" ( 1 ) بيشتر اين اخبار نبوى از طريق اهل سنت رسيده و ما از روى « احياء العلوم » ج 1 ، بيان فضيلت صدقه ، تصحيح كرديم . . ","page_name":" 197 ","page_number":197},
  {"content":"\r\nو فرمود : « سؤال سائل را رد مكنيد ، كه اگر در ميان فقيران دروغگو نبود كسى كه آنان را رد مىكرد رستگار نمىشد » .\r\nو امام باقر عليه السّلام فرمود : « نيكوئى و صدقه فقر را بر طرف مىسازد ، و عمر را مىافزايد ، و از صاحب خود هفتاد گونه مردن بد را دفع مىكند » .\r\nو امام صادق عليه السّلام فرمود : « بيماران خود را با صدقه درمان كنيد ، و بلا را به دعا بگردانيد ، و روزى را با صدقه بطلبيد ، و آن از ميان وسوسهء هفتصد شيطان بيرون مىآيد ، و هيچ چيز بر شيطان گرانتر از اين نيست كه به مؤمنى صدقه داده شود ، و صدقه پيش از آنكه در دست مؤمن قرار گيرد به دست خداى تعالى مىرسد » .\r\nو فرمود : « صدقه به دست خود دادن آدمى را از مرگ بد نگه مىدارد ، و هفتاد نوع بلا را از او دفع مىكند ، و از ميان وسوسهء هفتاد شيطان كه همگى مىگويند مده بيرون مىآيد » .\r\nو فرمود : « مستحب است براى بيمار كه به دست خود چيزى به سائل بدهد ، و از او بخواهد كه دعا كند » .\r\nو فرمود : « بامداد را با صدقه آغاز كنيد كه بلا پيش نمىآيد ، و هر كه در آغاز روز صدقه دهد خداوند شرّى را كه آن روز از آسمان مىآيد از او برمىدارد ، و اگر اول شب صدقه دهد خدا شرّى را كه آن شب از آسمان فرود مىآيد از وى دفع مىكند » .\r\nو آن حضرت وقتى نماز عشا را به جا مىآورد و پاسى از شب مىگذشت ، انبانى كه در آن نان و گوشت و پول بود بر دوش خود حمل مىكرد و به خانهء نيازمندان اهل مدينه مىبرد و در ميانشان تقسيم مىكرد و آنها حضرت را نمىشناختند تا هنگامى كه از دنيا رفت و فقرا كه ديگر آن جيره را نيافتند دانستند كه او امام صادق عليه السّلام بوده است .\r\nاز آن حضرت پرسيدند : وقتى سائلى از ما چيزى مىخواهد و او را نمىشناسيم چه كنيم ؟ فرمود : « به هر كه در دل تو نسبت به او رحم و شفقت پديد مىآيد عطا كن » .\r\nو دربارهء سائلان فرمود : « سه نفر را اطعام كنيد ، و اگر خواستيد بيفزائيد ، و گر نه حقّ يك روز را ادا كرده‌ايد » .\r\n","description":"","footnote":"","page_name":" 198 ","page_number":198},
  {"content":"\r\nو در مورد كسى كه از طرف ديگرى پولى را به فقرا تقسيم مىكند فرمود :\r\n« ثواب او مثل ثواب دهنده است بدون اينكه از ثواب دهنده چيزى كم شود . و اگر نيكى و احسان به هفتاد دست بگردد همگى ثواب مىبرند بىآنكه از اجر صاحبش چيزى كم شود » .\r\nو اخبار بسيارى در فضيلت و ثواب صدقهء آب دادن وارد شده است . امير مؤمنان عليه السّلام فرمود : « اول چيزى را كه در آخرت پاداش مىدهند صدقهء آب دادن است » . و امام باقر عليه السّلام فرمود : « خداى تعالى خنك كردن جگر تشنه را دوست دارد ، و هر كه جگر تشنه اى را سيراب كند ، از چارپا و غير آن ، خدا او را در سايهء عرش خود در روزى كه هيچ سايه اى جز سايهء او نباشد پناه مىدهد » . و حضرت صادق عليه السّلام فرمود : « هر كه آب دهد كسى را در جايى كه آب يافت شود مانند كسى است كه برده اى آزاد كرده ، و هر كه آب دهد كسى را در جايى كه آب يافت نشود مثل كسى است كه انسانى را زنده ساخته ، و كسى كه يك نفر را زنده كند چنانست كه همهء مردم را زنده كرده است » .\r\nتنبيه : از رسول خدا صلى اللَّه عليه و آله و سلَّم پرسيدند : « كدام صدقه افضل است ؟ فرمود : آن صدقه كه در حال سلامت و بخل و اميد زندگى و با ترس از فقر بدهى ، و چندان درنگ و تأخير مكن تا وقتى كه جان به گلويت رسد بگوئى : فلان را اين قدر بدهيد و فلان را آن قدر » .\r\n","description":"","footnote":"","page_name":" 199 ","page_number":199},
  {"content":"\r\n\r\nفصل 30 فضيلت پنهان دادن صدقهء مستحب\r\nگفتگوئى نيست كه پنهانى دادن صدقهء مستحب از آشكارا دادن آن افضل است ، و دليل آن قول حضرت صادق عليه السّلام است : « صدقهء پنهانى از صدقهء علنى افضل است » . ( 1 )  و سخن ديگر آن امام عليه السّلام : « هر چه را خداوند بر تو واجب كرده آشكار نمودن آن از نهان داشتنش بهتر است ، و هر چه مستحبّى است پنهان دادنش از آشكار كردن افضل است » .\r\nامّا در اين گفتگوست كه براى گيرنده كدام بهتر است : پنهانى بگيرد يا آشكارا .\r\nبعضى گفته‌اند كه بهتر است پنهانى بگيرد ، زيرا براى حفظ عفّت و خويشتن دارى و مروّت افضل است ، و دل و زبان مردم را از حسد و بدگمانى و غيبت نگه مىدارد ، و به صدقه دهنده كمك مىكند كه عمل خود را پنهان دارد - و دانستى كه عطا كردن پنهانى بر علنى برتر است - و براى خود او بهتر است زيرا از ذلَّت و خوارى ايمن است ، و حاضران از شائبهء شركت بر كنار مىمانند . زيرا از اخبار مستفاد مىشود كه حضّار شريكان كسى هستند كه به او هديه داده مىشود . و ظاهرا صدقه هم مانند هديه است ، هر گاه حاضران مستحق باشند .\r\n","description":"","footnote":" ( 1 ) اغلب اين اخبار كه از اهل بيت - عليهم السلام - در اين مقام روايت شده از « وافى » 6 - 282 ، 286 ، باب فضيلت صدقه و باب فضيلت صدقهء پنهانى است . . ","page_name":" 200 ","page_number":200},
  {"content":"\r\nرسول خدا صلى اللَّه عليه و آله و سلَّم فرمود : « هر كه هديه اى بگيرد و نزد او كسانى حضور داشته باشند ، ايشان در آن شريكند » .\r\nو امام باقر عليه السّلام فرمود : « همنشينان مرد در هديه شريكند » . و فرمود : « اگر در حضور جمعى به كسى چيزى از خوردنىها هديه داده شود ، آنان در هديه شريكند » .\r\nو بعضى گفته‌اند : علنى گرفتن و بازگو كردن آن افضل است ، زيرا وى را از كبر و ريا پاك مىكند و موجب اخلاص و صدق و اظهار سپاسگزارى و فروتنى است .\r\nبا وجود اين سزاوار است كه خداشناس حقيقى جز به خدا نظر نداشته باشد ، و نهان و آشكار براى او يكسان باشد ، كه اختلاف حال ، نوعى شرك در توحيد خواهد بود .\r\nحق اين است كه حكم به افضل بودن يكى از اين دو قول به طور مطلق درست نيست ، زيرا فضيلت هر يك به اختلاف نيّت مختلف مىشود ، و نيّتها به اختلاف احوال و اشخاص فرق مىكند .\r\nپس طالب سعادت بايد مراقب خود باشد ، و حال و موقع را در نظر بگيرد ، و بنگرد كه كداميك از دو حالت پنهانى و علنى براى او به خلوص نيّت و قصد قربت نزديكتر و از ريا و فريبكارى و تزوير و ديگر آفات دور تر است همان را برگزيند ، و به ريسمان غرور نياويزد ، و فريب مكر و نيرنگ شيطان را نخورد . مثلا اگر طبع او مايل به پنهان داشتن آن است ، و مىبيند كه انگيزهء اين ميل حفظ جاه و منزلت و بيم افتادن از چشم مردم است ، يا ترس اينكه مردم او را خوار انگارند و دهنده را بخشنده و نيكوكار نگرند ، يا تشويش اينكه وقتى مردم آگاه شوند كه چيزى گرفته ديگر به او نمىدهند در اين صورت بايد علنى بگيرد . زيرا اگر « داء دفين » ( بيماريى كه پس از پنهان بودن آشكار شود و به سبب آن شرّ و فساد به وجود آيد ) را همچنان در نفس نگه دارد ، و به مقتضاى آن عمل كند ، هلاك مىشود .\r\nامّا اگر طبع وى مايل به پنهانى گرفتن است ، و يقين دارد كه انگيزهء آن ميل :\r\nحفظ عفّت و خويشتن دارى و مروّت و نگاهداشت مردم از حسد و بد گمانى و غيبت است ، و باعث آن مفاسد ياد شده نيست ، بهتر است كه آن را پنهانى بگيرد . علامت اين آنست كه ناراحتى او از علنى گرفتن صدقه همانند ناراحتى او به سبب علنى شدن صدقه اى باشد كه امثال او و برادران مؤمن او گرفته‌اند . زيرا اگر وى طالب مخفى\r\n","description":"","footnote":"","page_name":" 201 ","page_number":201},
  {"content":"\r\nماندن و كمك به دهنده براى پنهانى دادن صدقه ، و صيانت علم و علما از ابتذال و آبرو ريزى ، و حفظ مردم از حسد و غيبت و بد گمانى است ، بايد اينها را براى برادر مؤمن خود نيز بخواهد ، زيرا آنچه از آن حذر مىكند : از پرده درى ، و ابتذال علم ، و افتادن مردم در غيبت و حسد به سبب علنى شدن صدقهء برادرش نيز پديد مىآيد .\r\nپس اگر علنى شدن صدقهء او بر او گرانتر است از علنى شدن صدقهء ديگران ، بايد بداند كه احتراز او از اين معانى فريب و تلبيس نفسانى و مكر شيطان است .\r\nو هر گاه طبع او مايل به آشكار كردن است ، و در مىيابد كه انگيزهء اين ميل خوشدل شدن عطا كننده و تشويق او به تكرار آن ، و نشان دادن مبالغه در سپاسگزارى به ديگران است تا آنان نيز در احسان به او رغبت پيدا كنند ، بايد آگاه باشد كه اين بيمارى همان « داء دفين » است كه اگر آن را معالجه نكند وى را هلاك خواهد ساخت ، و بنا بر اين بايد آشكارا گرفتن و بازگو كردن آن را ترك كند ، و پنهانى بگيرد . امّا اگر يقين كند كه انگيزهء او [ بر علنى گرفتن 
  ] بر پا داشتن سنّت شكر گزارى و باز گفتن نعمت ، و فروتنى و تواضع و مقاصد صحيحى مانند اينهاست ، بى آنكه چيزى از مفاسد ياد شده راه يابد ، آشكار كردن افضل است ، و علامت اين آنست كه خود را متمايل بيابد كه در جايى سپاس گويد كه خبر آن به عطا كننده و به كسانى كه به عطاء آنها رغبت دارد نرسد ، و يا در حضور جماعتى دريافت كند كه از علنى بودن بخشش و عطا نفرت و اكراه دارند ، و مايلند مخفى بماند ، و عادتشان اين است كه جز به كسى كه پنهان كند و بازگو نكند و سپاس نگزارد عطا نمىكنند . و چون يقين كرد كه انگيزهء علنى كردن صدقه بر پاداشتن سنّت شكر گزارى است ، بايد از به جا آوردن حقّ عطا كننده غفلت نمايد و بنگرد كه اگر وى از كسانى است كه شكر گزارى و آشكار شدن را دوست دارد ، پس بايد پنهانى بگيرد و سپاس هم نگويد ، زيرا ادا كردن حقّ وى اين است كه او را بر گناه يارى نكند ، و اگر از كسانى است كه شكرگزارى را دوست ندارد و خواستار علنى شدن نيست ، بهتر است كه از او سپاسگزارى كند و صدقهء او را آشكار سازد .\r\nو هر كس كه مراقب دل خويش است بايد اين دقايق و نكته ها را ملاحظه كند ، زيرا اعمال ظاهرى كه از اعضا و جوارح بدون توجّه به آن نكته ها صادر مىشود\r\n","description":"","footnote":"","page_name":" 202 ","page_number":202},
  {"content":"\r\n\r\nموجب خشنودى و مسخرهء شيطان و شماتت وى است ، زيرا رنج بسيار در آنهاست و سودى ندارد . و علم به اين دقايق و ملاحظه كردن آنها همان علمى است كه دربارهء آن وارد شده كه آموختن يك مسأله از عبادت يك سال برتر است ، زيرا به سبب اين علم عبادت يك عمر احياء مىشود و به واسطهء جهل به آن ، عبادت يك عمر از ميان مىرود .\r\nدوم :\r\nهديه\r\nهديه چيزى است كه مسلمان براى برادر مؤمن خود ، خواه فقير باشد يا غنى ، مىفرستد تا انس و الفت بيشتر شود و دوستى استوار گردد ، و اين امرى است كه در شرع پسنديده و مطلوب است ، و با قصد و نيّت پاك و سالم عبادت به شمار مىرود .\r\nرسول خدا صلى اللَّه عليه و آله و سلَّم فرمود : « تحابّوا تهادوا ، فإنّها تذهب بالضّغائن »\r\n« با هم محبّت ورزيد و به يكديگر هديه دهيد ، كه هديه كينه ها را از ميان مىبرد » .\r\nو فرمود : « لو أهدى إلىّ ذراع لقبلت »\r\n« اگر پاچهء گوسفندى به من هديه دهند مىپذيرم » .\r\nو امير مؤمنان فرمود : « اگر براى برادر مسلمانم هديه اى بفرستم دوستتر دارم كه مانند آن را صدقه دهم » .\r\nو فرمود : « از جمله اكرام آدمى برادر مسلمان خود را اين است كه تحفهء او را قبول كند و هر چه داشته باشد براى او هديه فرستد و تكلَّف نكند » .\r\n","description":"","footnote":"","page_name":" 203 ","page_number":203},
  {"content":"\r\n\r\nسوم :\r\nميهمانى ( مهماندارى )\r\nثواب آن بسيار و پاداش آن نيكو و عالى است ، و فضيلت آن بزرگ و فايده اش سترگ است .\r\nرسول خدا صلى اللَّه عليه و آله و سلَّم فرمود : « كسى كه مهمانى نمىكند خيرى در او نيست » .\r\nروزى آن حضرت به مردى كه صاحب شتر و گاو بسيار بود گذشت ، و آن مرد از او مهمانى نكرد ، و به زنى گذشت كه گوسفندانى خرد داشت ، يكى را براى آن حضرت ذبح كرد ، پيغمبر صلى اللَّه عليه و آله و سلَّم فرمود : « به اين دو بنگريد ، كه اين اخلاق و رفتار به دست خداى عز و جل است ، پس هر كه را بخواهد خلق و خوئى نيكو مىبخشد » .\r\nو فرمود : « الضّيف إذا جاء فنزل بالقوم جاء برزقه معه من السّماء ، فإذا أكل غفر اللَّه لهم بنزوله »\r\n« هر گاه مهمانى بر قومى وارد شود روزيش با او از آسمان فرود مىآيد ، و چون چيزى بخورد خداوند به سبب ورود مهمان آن قوم را مىآمرزد » .\r\nو فرمود : « هيچ مهمانى بر قومى وارد نمىشود مگر آنكه روزيش در كنار اوست » .\r\nو فرمود : « هر كه به خدا و آخرت ايمان دارد بايد مهمان خود را گرامى دارد » .\r\nو فرمود : « امّت من ما دام كه به يكديگر محبّت ورزند ، و امانت را ادا كنند ، و از حرام اجتناب نمايند ، و مهمان فرا خوانند ، و نماز برپا دارند ، و زكات بدهند در خير خواهند بود ، و چون اين كارها نكنند به قحط و خشكسالى گرفتار شوند » .\r\nو فرمود : « هر گاه خدا خير مردمى را بخواهد بر ايشان هديه مىفرستد .\r\nگفتند : آن هديه چيست ؟ فرمود : مهمان ، كه با روزى خود مىآيد و گناهان اهل خانه را مىبرد « .\r\n","description":"","footnote":"","page_name":" 204 ","page_number":204},
  {"content":"\r\nو فرمود : « هر خانه اى كه مهمان در آن داخل نشود فرشتگان نيز به آنجا نيايند » .\r\nو فرمود : « مهمان راهنماى بهشت است » .\r\nو امير مؤمنان عليه السّلام فرمود : « هيچ مؤمنى نيست كه مهمان را دوست داشته باشد مگر اينكه وقتى سر از گور بر آرد چهره اش همچون ماه شب چهارده خواهد بود ، اهل محشر گويند : اين جز پيامبرى مرسل نباشد پس فرشته اى گويد : اين مؤمنى است كه مهمان را دوست دارد و او را اكرام كند ، راه او جز دخول به بهشت نيست » .\r\nو فرمود : « هيچ مؤمنى نيست كه صداى پاى مهمان را بشنود و به آن خوشحال شود مگر اينكه گناهانش آمرزيده مىشود ، اگر چه ميان زمين و آسمان را پر كرده باشد » .\r\nروزى آن حضرت گريست ، از سبب گريهء او پرسيدند ، فرمود : « هفت روز است كه مهمان به من نرسيده ، مىترسم كه مرتبه‌ام نزد خدا پست شده باشد » .\r\nاز محمّد بن قيس ، از حضرت صادق عليه السّلام روايت است كه گفت : « در محضر امام عليه السّلام اصحاب از قومى سخن مىگفتند . من گفتم : سوگند به خدا كه بامداد و شامگاهى نيست مگر آنكه دو سه نفر از آنان ، يا بيشتر يا كمتر ، مهمان منند . حضرت فرمود :\r\nفضل آنها بر تو بيش از فضل تو بر آنهاست . گفتم : فدايت شوم چگونه چنين است و حال آنكه من آنها را طعام مىدهم ، و از مال خود برايشان انفاق مىكنم ، و خادم من خدمتشان مىكند ؟ فرمود : وقتى آنان بر تو وارد مىشوند از جانب خدا با روزى بسيار مىآيند ، و وقتى مىروند با آمرزش تو بيرون مىروند « .\r\nو إبراهيم خليل عليه السّلام چون مىخواست چيزى بخورد ، يك يا دو ميل مىرفت تا كسى را بيابد كه با او غذا بخورد ، و او را « پدر مهمانان » لقب دادند .\r\nو همهء اخبارى كه در فضيلت طعام دادن مؤمن وارد شده بر فضيلت ميهمانى نيز دلالت دارد ، مانند گفتار پيغمبر اكرم صلى اللَّه عليه و آله و سلَّم هنگامى كه از آن حضرت پرسيدند :\r\nحج مقبول چيست ؟ فرمود : « اطعام طعام و خوبى كلام » .\r\nو فرمود : « هر كه سه نفر مسلمان را طعام دهد خداوند او را از سه بهشت در ملكوت آسمانها اطعام خواهد كرد : فردوس ، و بهشت عدن ، و درخت طوبى كه در\r\n","description":"","footnote":"","page_name":" 205 ","page_number":205},
  {"content":"\r\nبهشت عدن روئيده و خداوند به دست [ لطف 
  ] خود آن را كاشته « .\r\nامام صادق عليه السّلام فرمود : « هر كه مؤمنى را سير كند بهشت بر او واجب است » .\r\nو فرمود : « هر كه مؤمنى را اطعام كند تا سير شود هيچ يك از خلق خدا نمىداند بزرگى اجر او در آخرت چقدر است ، نه فرشته اى مقرب و نه پيامبرى مرسل ، و تنها خداى رب العالمين مىداند » .\r\nاز پيغمبر اكرم صلى اللَّه عليه و آله و سلَّم پرسيدند : « ايمان چيست ؟ فرمود : اطعام كردن و سلام گفتن » .\r\nو فرمود : « در بهشت غرفه هائى است كه درون آنها از بيرون و بيرون آنها از درون ديده مىشود ، كسانى از امّت من در آنها جاى مىگيرند كه نيكو سخن گويند و اطعام طعام كنند ، و سلام را بلند ادا نمايند ، و شب هنگام كه مردم در خوابند نماز گزارند » .\r\nو فرمود : « از محبوبترين اعمال در پيشگاه خداى تعالى : سير كردن مؤمن گرسنه ، و رهائى بخشيدن او از رنج و اندوه او ، و اداء قرض اوست » .\r\nو فرمود : « خداوند اطعام در راه خدا را دوست دارد ، و كسى را كه در راه خدا اطعام مىكند دوست دارد ، و ورود بركت در خانهء وى از فرو رفتن كارد در كوهان شتر سريعتر است » .\r\nو فرمود : « بهترين شما كسى است كه اطعام كند » .\r\nو فرمود : « هر كه برادر مؤمن خود را طعام دهد تا سير شود و آب دهد تا سيراب شود خداوند او را به اندازهء هفت خندق ، كه فاصلهء هر دو خندق ، پانصد سال راه باشد ، از جهنّم دور كند » .\r\nو در خبر است كه : « خداى تعالى در قيامت به بندهء خود گويد : فرزند آدم ، ترسيدى و مرا اطعام نكردى . بنده گويد : خداوندا چگونه تورا كه رب العالمين هستى اطعام مىكردم ؟ مىفرمايد : برادرت گرسنه بود و سيرش نكردى ، كه اگر او را اطعام مىكردى مرا اطعام كرده بودى » .\r\nو فرمود : « هر كه مؤمن تشنه اى را سيراب كند ، خداوند او را از رحيق مختوم ( شراب سر به مهر بهشتى ) بنوشاند .\r\n","description":"","footnote":"","page_name":" 206 ","page_number":206},
  {"content":"\r\nو فرمود : « هر كه مؤمنى را از جائى كه در دسترس اوست شربت آبى بنوشاند ، خداوند او را به هر شربت آبى هفتاد هزار حسنه مىدهد ، و اگر از جائى كه آب در دسترس نيست آب دهد مثل اين است كه ده برده از فرزندان اسماعيل را آزاد كرده است » . ( 1 ) \r\n","description":"","footnote":" ( 1 ) اين احاديث را از روى « بحار » ج 15 ص 110 باب اطعام مؤمن ، و ص 242 - 244 : باب آداب ميهمانى ، و از روى « كافى » : باب اطعام مؤمن ، و وسائل : در آداب سفره از كتاب خوردنيها و نوشيدنيها تصحيح كرديم . . ","page_name":" 207 ","page_number":207},
  {"content":"\r\n\r\nفصل 31 آنچه در ميهمانى بايد مقصود باشد\r\nسزاوار است كه مقصود از ميهمانى تقرّب به خدا و پيروى از سنّت رسول اللَّه صلى اللَّه عليه و آله و سلَّم و دلجوئى برادران و شاد كردن دل مؤمنان بوده باشد ، و به قصد خودنمائى و فخر فروشى و نازيدن و باليدن نباشد ، وگر نه عمل ميزبان ضايع و تباه مىشود . و شايسته است كه فقيران و اهل تقوا را مهمان كند اگر چه مهمانى اغنياء و مطلق مردم نيز فضيلت دارد .\r\nو نيز شايسته است كه از ميهمانى خويشان و نزديكان و همسايگان غفلت نكند ، كه ترك كردن آنان به منزلهء قطع رحم و اندوهگين ساختن است ، و كسى را كه مىداند مهمانى رفتن بر او دشوار است دعوت نكند . و سزاوار است كه غذا را زود حاضر كند ، كه اين خود گراميداشت مهمان است ، و در حديث است كه « شتاب در هر كارى از شيطان است مگر در پنج چيز كه شتاب در آنها از سنّت رسول اكرم صلى اللَّه عليه و آله و سلَّم است : طعام آوردن براى مهمان ، و برداشتن ( تجهيز ) ميّت ، و شوهر دادن دختر دوشيزه ، و اداء دين ، و توبه از گناهان » .\r\nو شايسته است كه طعام را به قدر كفايت حاضر كند ، زيرا كمتر از آن خلاف مروّت و موجب آبرو ريزى است ، و زيادتر از آن ضايع كردن مال و اسراف است .\r\nو نيز براى گراميداشت مهمان بايد با او گشاده روئى و خوش سخنى نمايد ، و در وقت رفتن او را تا در خانه مشايعت كند . و مهمان را به خدمت نگيرد ، امام باقر عليه السّلام فرمود : « به كار گرفتن مهمان جفاست » .\r\nحضرت رضا عليه السّلام مهمانى داشت ، روزى به انجام كارى پرداخت ، حضرت او را از آن كار باز داشت و خود به آن كار پرداخت و فرمود : « رسول خدا صلى اللَّه عليه و آله از اينكه مهمان را به كار گيرند نهى فرموده است » .\r\n","description":"","footnote":"","page_name":" 208 ","page_number":208},
  {"content":"\r\n\r\nفصل 32 آداب مهماندارى\r\nبراى هر مؤمنى شايسته است كه دعوت برادر مؤمن خود را بپذيرد و ميان غنى و فقير فرق نگذارد ، بلكه دعوت فقير را زودتر اجابت كند ، و دورى راه اگر معمولا قابل تحمّل است مانع قبول دعوت نشود . رسول خدا صلى اللَّه عليه و آله و سلَّم فرمود :\r\n« حاضر و غايب امّت خود را سفارش مىكنم كه دعوت مسلمان را بپذيرد اگر چه به قدر پنج ميل راه باشد ، و روزهء مستحبى نبايد مانع از اجابت دعوت شود ، بلكه به مهمانى برود و اگر ميزبان به خوردن چيزى خوشحال مىشود افطار كند و ثواب اين افطار بيش از روزه خواهد بود » . و حضرت صادق عليه السّلام فرمود : « هر كه روزهء مستحبّى دارد و بر برادر مؤمن خود وارد شود و او را از روزهء خود آگاه نكند و روزه بگشايد خدا ثواب يكسال روزه براى او مىنويسد ، و اگر بداند كه صاحبخانه اهل تكلَّف و تعارف است و از افطار او خوشحال نمىشود تعلَّل ورزد و عذر آورد » .\r\nو سزاوار است كه مقصود از مهمانى رفتن شكم پرستى نباشد كه عملش از امور دنيوى محسوب خواهد شد ، بلكه قصد وى پيروى از سنّت رسول اللَّه صلى اللَّه عليه و آله و اكرام برادر مؤمن خود باشد ، تا در اين كار مطيع خدا باشد و به پاداش اخروى نائل شود .\r\nو اگر بداند كه ميزبان از ظالمان و فاسقان است ، يا مهمانيش براى فخر فروشى و خودنمائى و نازيدن و باليدن است ، يا غذايش حرام يا شبهه ناك است ،\r\n","description":"","footnote":"","page_name":" 209 ","page_number":209},
  {"content":"\r\n\r\nيا خانه يا فرش و بساطش حلال نيست ، يا در آنجا ظرف طلا يا نقره يا آلات لهو و لعب و مانند اينها باشد ، يا به لهو و لعب و هرزه گوئى مشغول باشند ، همهء اينها قبول دعوت را منع مىكند و موجب تحريم يا كراهت آن است .\r\nامام صادق عليه السّلام فرمود : « سزاوار نيست كه مؤمن در مجلسى بنشيند كه در آن خداى تعالى معصيت مىشود و نتواند منع كند ، و كسى كه ناچار باشد ( از روى اكراه و تقيّه ) كه بر سفرهء ظالمى حاضر شود بايد كم بخورد و از غذاهاى مرغوب نخورد » .\r\nو نيز مهمان بايد وقتى وارد خانه اى مىشود در صدر مجلس ننشيند ، و بهترين مكانها را انتخاب نكند ، بلكه فروتنى نمايد و به پائين مجلس خشنود باشد ، و اگر صاحبخانه جائى بنمايد همانجا بنشيند و با او مخالفت نكند ، اگر چه مهمانان جاى ديگرى از بالا يا پائين به وى نشان دهند . و مواظب باشد كه مقابل اطاق زنان ننشيند ، و به جائى كه طعام از آنجا مىآورند بسيار نگاه نكند ، كه اين عمل دليل بر آزمندى و پستى نفس است ، و درود و سلام را از نزديكترين فرد آغاز كند .\r\nو شايسته است كه دير به خانهء ميزبان نرود و صاحبخانه را منتظر نگذارد ، امّا شتاب هم نكند و زودتر از وقت و پيش از آنكه كاملا آمادگى داشته باشد نرود .\r\nچهارم :\r\nحق معلوم و حق حصاد ( درو ) و افزونى چيزى\r\nمراد از حق معلوم اين است كه آدمى مقدارى از مال خود را ، كم يا زياد ، علاوه بر صدقات واجب به فقرا بدهد يا بدان وسيله صلهء رحم به جا آورد . و مراد از حق حصاد ( درو ) اين است كه پشته اى از خرمن يا دسته اى از كشت خود يا مقدارى از گندم يا خرما يا ديگر محصولات مانند ميوه ها و حبوبات خود را به فقرا و نيازمندان و خوشه چينان بدهد .\r\nاين دو نوع انفاق از صدقات مستحب به شمار مىرود ، و دربارهء شدت استحباب آنها اخبار بسيار وارد شده است . امام صادق عليه السّلام فرمود : « خداوند\r\n","description":"","footnote":"","page_name":" 210 ","page_number":210},
  {"content":"\r\nدر اموال اغنيا براى فقرا حقوقى مقرّر فرموده است كه جز به اداء آن ستوده نخواهند بود ، و آن عبارت است از زكات كه به سبب آن خونشان محترم و محفوظ است و مسلمان ناميده مىشوند . و لكن خدا در اموال اغنيا حقوقى غير از زكات قرار داده و فرموده :\r\n« وَالَّذينَ في امْوالِهِمْ حَقُّ مَعْلُومٌ » 70 : 24 ( معارج ، 24 ) .\r\n« كسانى كه در مالهاشان حقّى معلوم ( براى سائل و محروم ) هست » .\r\nو حق معلوم غير از زكات است ، و آن چيزى است كه انسان از مال خود به قدر وسع خويش بر خود واجب مىكند كه اگر خواهد هر روز و اگر خواهد هر جمعه و اگر خواهد در هر ماه آن را بپردازد ( 1 )  « .\r\nو فرمود : « حق معلوم از زكات نيست ، بلكه چيزى است كه از مال خود ، اگر خواهى هر جمعه و اگر خواهى هر ماه ، بپردازى ، و هر صاحب فضيلتى را كرمى است » .\r\nو خداى تعالى مىفرمايد : « وَإِنْ تُخْفُوها وَتُؤْتُوهَا الْفُقَراءَ فَهُوَ خَيْرٌ لَكُمْ » 2 : 271 ( بقره ، 271 ) .\r\n« و اگر نهانش كنيد و به تنگدستان دهيد براى شما بهتر است » .\r\nپس آن زكات نيست ، و ماعون زكات نيست ، بلكه احسانى است علاوه بر زكات يا قرضى است كه به مسلمان وام دهيد و اثاث خانه است كه به عاريه دهيد . و پيوند با خويشان از زكات نيست . و خداى تعالى مىفرمايد : « و كسانى كه در اموالشان حقّى معلوم هست » ، پس حق معلوم غير از زكات است ، بلكه چيزى است كه آدمى به عهده مىگيرد كه از مال خود بپردازد ، و بايد به قدر توانائى و وسع او باشد ( 2 )  « .\r\nو نيز فرمود : « بر شما غير از زكات در اموالتان چيزى مقرر است . گفتم :\r\nاصلحك اللَّه ( خدا تورا به نيكى توفيق دهد ) ، غير از زكات چه چيز بر ما مقرر است ؟ فرمود : سبحان اللَّه مگر قول خداى تعالى را نشنيده اى كه در كتاب خود مىفرمايد :\r\n« وَالَّذينَ في امْوالِهِمْ حَقُّ مَعْلُومٌ ، لِلسَّائِلِ وَالْمَحْرُومِ » 70 : 24 - 25 ( معارج ، 24 و 25 )\r\n","description":"","footnote":" ( 1 ) « وافى » : 6 - 281 باب حقوقى كه در مال است . .  ( 2 ) همان مدرك : باب آنچه در آن زكات واجب است ، « وسائل » : 2 - 7 ، باب حقوق در مال غير از زكات . . ","page_name":" 211 ","page_number":211},
  {"content":"\r\n« گفتم اين حقّ معلوم كه بر عهدهء ماست چيست ؟ فرمود : آن به خدا سوگند چيزى است كه آدمى در مال خود قرار مىگذارد كه روزانه يا در جمعه يا در ماه بدهد ، كم باشد يا بسيار ، و بايد بر اين كار مداومت كند ( 1 )  » .\r\nو نيز دربارهء همين آيه فرمود : « او كسى است كه خداوند به او ثروت داده ، و او از مال خود هزار و دو هزار و سه هزار و كمتر و بيشتر جدا مىكند و بدان وسيله صلهء رحم مىكند و رنج و بار گران قوم خود را بر مىدارد » .\r\nو فرمود : « در زراعت دو حق است : يكى آنكه اگر ندهى از تو مؤاخذه مىكنند و مىگيرند ، و ديگر آنكه خود مىدهى و بذل مىكنى . گفتم : آنكه مىگيرند كدام است و آنكه مىپردازم كدام ؟ فرمود : امّا حقّى كه از تو مىگيرند زكات است ( يك دهم و يك بيستم ) و امّا آنكه خود مىدهى در اين قول خداوند است :\r\n« وَآتُوا حَقَّه يَوْمَ حَصادِه » 6 : 141 ( انعام ، 141 ) .\r\n« و حق آن را به هنگام درو بپردازيد » .\r\nيعنى از آنچه درو مىكنى دسته دسته بده تا از درو فارغ شوى ( 2 )  « .\r\nو فرمود : « در شب ميوه مچينيد و درو مكنيد ، و شب هنگام شير مدوشيد و بذر ميفشانيد ، كه اگر چنين كنيد قانع ( قناعت پيشه ) و معتر ( نيازمند ) نزد شما نمىآيند ( بىنصيب مىمانند ) ، گفتم : قانع و معتر كيست ؟ فرمود : قانع كسى است كه هر چه به او بدهى خرسند مىشود ، و معتر كسى است كه بر تو مىگذرد و از تو سؤال مىكند . و اگر در شب درو كنى عبورش به تو نمىافتد تا چيزى بخواهد ، و اين است گفتار خداى تعالى : ( و آتوا حقّه يوم حصاده ) به هنگام درو ، مشت مشت و به هنگام بيرون بردن محصول دو مشت دو مشت بدهى ، و همچنين در وقت ميوه چيدن و موقع بذر افشانى ، و شب تخم مكار ، تا از بذر نيز مانند كشت درو شده بذل كنى » .\r\nو امام باقر عليه السّلام دربارهء ( و آتوا حقّه يوم حصاده ) فرمود : « اين صدقه است كه به مسكين مشت مشت و از ته ماندهء ( زيادى ) خرمن دو مشت دو مشت بدهند تا [ از\r\n","description":"","footnote":" ( 1 ) حديث را از روى » وافى « : 6 - 281 و » وسائل « : 2 - 7 تصحيح كرديم . .  ( 2 ) حديث را از روى « وافى » : 6 - 282 و « فروع كافى » : كتاب زكات ، باب حصاد ، تصحيح كرديم . . ","page_name":" 212 ","page_number":212},
  {"content":"\r\n\r\nبرداشت محصول 
  ] فارغ شوند « . و در اين مضمون اخبار بسيار ديگرى هست .\r\nپنجم :\r\nقرض دادن\r\nوام دادن نيز از ثمرات سخاوت است ، زيرا سخاوتمند به آسانى آمادهء بذل كردن است به اين نحو كه مقدارى از مال خود را به برادر نيازمندش وام دهد تا هنگامى كه استطاعت باز پرداخت آن را پيدا كند ، چنان كه به آسانى آماده است كه اصل مال خود را بذل نمايد ، ولى اين كار بر بخيل دشوار و شاقّ است . و ثواب و فضيلت قرض دادن بس بزرگ است .\r\nامام باقر عليه السّلام فرمود : « من اقرض رجلا قرضا إلى ميسرة كان ماله في الزّكاة ، و كان هو في الصّلاة مع الملائكة حتّى يقبضه » .\r\n« هر كه به مردى تا زمان فراخدستى او وام دهد مال او در زكات است [ 1 
  ] ، و خود او با فرشتگان در نماز است تا آن را دريافت كند » .\r\nو امام صادق عليه السّلام فرمود : « مكتوب على باب الجنّة : الصّدقة بعشرة ، و القرض بثمانية عشر » .\r\n« بر در بهشت نوشته است : پاداش صدقه ده برابر و ثواب قرض هجده برابر » .\r\nو فرمود : « هر مؤمنى كه به مؤمنى براى خدا قرض بدهد ، خداوند پاداش او را در رديف صدقه حساب مىكند تا مالش به او باز گردد » ، يعنى خداوند در هر آن اجر صدقه به او عطا مىكند ، زيرا در هر آن مىتواند مطالبهء قرض خود را بكند و چون نمىكند گوئى براى بار دوم و سوم و . . . به او قرض مىدهد تا اينكه آن را باز پس گيرد .\r\nو فرمود : « از قرض دادن خمير و نان و آتشگيره خوددارى مكنيد ، كه قرض روزى را بر خانواده فراخ مىكند علاوه بر مكارم اخلاق كه در آن است » .\r\n\r\n","description":"","footnote":"\r\n[ 1 
  ] به اين معنى كه گوئى مال خود را به زكات داده ، يا مال او رو به فزونى است . م .\r\n","page_name":" 213 ","page_number":213},
  {"content":"\r\nو فرمود : « از وام دادن خمير و نان خوددارى مكنيد ، كه منع آن دو باعث فقر است ( 1 )  » .\r\nششم :\r\nمهلت دادن به تنگدست و حلال كردن او\r\nمهلت دادن به وامدار تنگدست و بحل كردن او از مصاديق بذل و انفاق به شمار مىرود و در فضيلت آن اخبار بسيار رسيده است . حضرت صادق عليه السّلام فرمود :\r\n« هر كه خواهد كه خداوند او را در روزى كه هيچ پناهى جز پناه او وجود ندارد پناه دهد نادارى را مهلت دهد يا از حق خود بگذرد » . و فرمود : « رسول خدا صلى اللَّه عليه و آله و سلَّم روز بسيار گرمى - در حالى كه كف دست خود را سايبان قرار داد - فرمود : كيست كه خواهد كه از شدّت گرماى جهنّم در سايه قرار گيرد - و اين جمله را سه بار فرمود - مردم هر بار گفتند : ما يا رسول اللَّه . فرمود : كسى كه وامدار خود را مهلت دهد يا از تنگدست بگذرد » .\r\nو فرمود : « روزى رسول خدا صلى اللَّه عليه و آله بر منبر آمد و خدا را حمد و ثنا گفت و بر پيامبران او درود فرستاد ، سپس فرمود : اى مردم ، حاضران به غائبان برسانند ، هر كه به وامدار تنگدستى مهلت دهد براى او در هر روز ثواب صدقه اى مانند مال اوست تا طلب خود را بگيرد » .\r\nبه ايشان عليه السّلام عرض كردند : « عبد الرحمن بن سيابه از مردى كه در گذشته طلبكار است ، ما از او خواستيم كه وى را بحل كند و او نپذيرفت و امتناع نمود ، فرمود : واى بر او مگر نمىداند كه اگر وى را حلال كند در مقابل هر درهمى ده درهم پاداش خواهد داشت ، و اگر حلال نكند در برابر هر درهمى يك درهم خواهد بود ؟ » ( 2 )  و در اين معنى اخبار بسيار ديگرى نيز هست .\r\n","description":"","footnote":" ( 1 ) اين احاديث را از روى » وافى « : 6 - 292 ، باب قرض تصحيح كرديم . .  ( 2 ) همهء اين احاديث را كه دربارهء اين مطلب آمده از روى « وافى » : 6 - 292 ، باب مهلت دادن به تنگدست و بحل كردن او ، و « فروع كافى » : باب مهلت دادن به تنگدست ، كتاب زكات ، تصحيح كرديم . . ","page_name":" 214 ","page_number":214},
  {"content":"\r\n\r\nهفتم :\r\nبذل پوشاك و مسكن و مانند اينها\r\nغير از آنچه از انواع كمك به مسلمان ياد شد ، مانند بذل پوشش و مسكن و وسيلهء سوار شدن ، و دادن وسائل زندگى ، و عاريه دادن اثاث و كالا و آنچه مورد نياز است ، و عاريه دادن چارپا و غيره ، همگى از ثمرات سخاوت است ، و منع و خوددارى از آنها از نتايج بخل به شمار مىرود . و دربارهء هر يك از آنها فضيلت و ثوابى هست ، و در فضيلت آنها اخبارى رسيده است .\r\nاز آنچه بر ستايش پوشانيدن مؤمن دلالت دارد گفتار امام باقر عليه السّلام است :\r\n« اگر حجّى بجا آورم دوستتر دارم تا برده اى و برده اى و برده اى ( تا ده برده ) آزاد كنم ، و مانند آن و مانند آن ( تا هفتاد ) . و اگر يك خانوادهء مسلمان را سرپرستى كنم ، گرسنگى آنها را بر طرف سازم و تنشان را بپوشانم ، و آبروى آنها را حفظ كنم ، برايم محبوبتر است از اينكه حجّى بجا آورم و حجّى ( تا ده حج ) ، و ده حج و مثل آن ( تا هفتاد ) » . ( 1 )  و حضرت صادق عليه السّلام فرمود : « هر كه برادر [ مؤمن 
  ] خود را جامهء زمستانى يا تابستانى بپوشاند ، بر خداست كه او را از جامه هاى بهشت بپوشاند ، و بيهوشىهاى مرگ ( سكرات موت ) را بر او آسان كند ، و قبر را بر او وسيع سازد ، و به هنگام رستاخيز فرشتگان را با گشاده روئى و بشارت ديدار كند ، و اين است قول خداى عز و جل :\r\n« وَتَتَلَقَّاهُمُ الْمَلائِكَةُ هذا يَوْمُكُمُ الَّذى كُنْتُمْ تُوعَدُونَ » 21 : 103 ( انبياء ، 103 ) .\r\n« و فرشتگان استقبالشان كنند [ و گويند 
  ] كه اين روزى است كه به شما وعده مىدادند » .\r\nو فرمود : « هر كه فقير برهنه اى از مسلمين را بپوشاند ، يا به چيزى كه زندگى او را سامان دهد كمك كند ، خداى عز و جل هفت هزار فرشته بر او بگمارد كه تا وقتى\r\n","description":"","footnote":" ( 1 ) « وافى » 6 - 282 ، باب فضيلت صدقه . . ","page_name":" 215 ","page_number":215},
  {"content":"\r\n\r\n\r\nكه به « صور » دميده شود براى گناهان او آمرزش بخواهند « .\r\nهشتم :\r\nآنچه براى حفظ آبرو و نفس بذل مىشود\r\nآنچه آدمى براى حفظ آبرو و نگاهداشت حرمت و دفع شرّ اشرار و ظلم ستمكاران مىدهد از ثمرهء سخاوت است و سخاوتمند در اين راه كوتاهى نخواهد كرد ، و بخيل چه بسا كه بخلش او را منع كند و آبرو و حرمت وى را ببرد . و بعضى از اخبار دلالت دارد بر اينكه بذل در اين راه حكم صدقه دارد . و پيش از اين ياد شد كه آنچه آدمى براى حفظ آبروى خود مىدهد صدقه است . و همچنين بذل آنچه به مقتضاى مروّت و عادت است از ثمرات جود و سخاوت مىباشد ، و هر كه از آن خوددارى كند بخيل است .\r\nنهم :\r\nآنچه در مورد منافع عمومى خرج مىشود\r\nآنچه در منافع عامّه انفاق مىشود و خيرات جارى مانند ساختن مسجد و مدرسه و كاروانسرا و پل و روان ساختن قنات و امثال اينها اثرش ساليان دراز باقى مىماند و سود و ثوابش همواره به صاحبش مىرسد . و پاداش اينها بر كسى پوشيده نخواهد بود . و اخبارى كه در ستايش و فضيلت اينها رسيده از حدّ شمار فزون است ، و به سبب مشهور بودن نيازى به ذكر آنها نيست .\r\nتنبيه فرق بين انفاق و برّ و معروف\r\nبدان كه لفظ انفاق و معروف ( كار پسنديده و شايسته ) و برّ ( نيكى ) شامل همهء\r\n","description":"","footnote":"","page_name":" 216 ","page_number":216},
  {"content":"\r\nانفاقهاى واجب و مستحبّى است كه گفته شد ، و فرق بين آنها اين است كه : انفاق اختصاص به مال دارد ، و معروف نام جامعى است براى همهء آنچه از اطاعت خدا و تقرّب به او و احسان به مردم شناخته مىشود ، و هر چه فعل يا ترك آن را شرع راجح شمرده است ، و اين از صفات غالب است يعنى امرى است كه بين مردم كار پسنديده و شايسته ( معروف ) ناميده مىشود و وقتى آن را ببينند بد و ناپسند نمىشمرند . ولى مراد از معروف در اخبار غالبا خوبيها و خيرات مربوط به مال است . و برّ مانند معروف در اصل شامل همهء كارهاى نيك است ، و در اخبار غالبا متعلَّق به مال در مورد همهء انفاقاتى است كه قبلا ذكر شد . و گاهى به غير از صدقه اطلاق مىشود به اين جهت كه روايت است كه : « برّ و صدقه فقر را بر طرف مىكند و بر عمر مىافزايد » . و ظاهرا ذكر صدقه بعد از برّ ذكر خاصّ بعد از عام است و بنا بر اين وجهى براى تخصيص برّ به صدقه وجود ندارد . امّا صدقه شامل همهء اقسام انفاق است كه قبلا ياد شد بجز مروّت . و به هر حال ، شكَّى نيست كه آيات و اخبار در فضيلت مطلق انفاق و معروف و برّ دلالت بر فضيلت هر يك از وجوه انفاق كه ذكر شد دارد ، مانند اين آيات كريمه :\r\n« انْفِقُوا مِنْ طَيِّباتِ ما كَسَبْتُمْ وَمِمَّا أَخْرَجْنا لَكُمْ مِنَ الأَرْضِ » 2 : 267 ( بقره ، 267 ) « از خوبها و پاكيزه هاى آنچه به دست آورده‌ايد و آنچه براى شما از زمين بيرون آورديم انفاق كنيد » .\r\n« وَما تُنْفِقُوا مِنْ خَيْرٍ فَلانْفُسِكُمْ وَما تُنْفِقُونَ الا ابْتِغاءَ وَجْه الله وَما تُنْفِقُوا مِنْ خَيْرٍ يُوَفَّ الَيْكُمْ وَانْتُمْ لا تُظْلَمُونَ » 2 : 272 ( بقره ، 272 ) « آنچه از خوبىها انفاق كنيد براى خودتان است ، و جز براى رضاى خدا انفاق نكنيد ، و آنچه از خوبىها انفاق مىكنيد به تمامى به شما مىرسد و ستم نمىبينيد » .\r\n« وَآتَى الْمالَ عَلى حُبِّه ذَوِى الْقُرْبى وَالْيَتامى . . . » 2 : 177 ( بقره ، 177 ) « و از مال خويش با اينكه آن را دوست دارد به خويشان و يتيمان و . . . بدهد » .\r\n« قُلْ ما انْفَقْتُمْ مِنْ خَيْرٍ فَلِلْوالِدَيْنِ وَالاقْرَبينَ . . . » 2 : 215 ( بقره ، 215 ) « بگو هر چه از خوبىها انفاق مىكنيد براى پدر و مادر و نزديكان و . . . باشد » .\r\n","description":"","footnote":"","page_name":" 217 ","page_number":217},
  {"content":"\r\n« يا ايُّهَا الَّذِينَ آمَنُوا انْفِقُوا مِمَّا رَزَقْناكُمْ مِنْ قَبْلِ انْ يَأْتِىَ يَوْمٌ لا بَيْعٌ فِيه وَلا خُلَّةٌ وَلا شَفاعَةٌ » 2 : 254 ( بقره ، 254 ) « اى كسانى كه ايمان آورده‌ايد پيش از آنكه روزى بيايد كه در آن خريد و فروش و دوستى و شفاعت نباشد از آنچه به شما روزى داده‌ايم انفاق كنيد » .\r\n« مَثَلُ الَّذينَ يُنْفِقُونَ امْوالَهُمْ فى سَبيلِ الله كَمَثَلِ حَبَّةٍ أنْبَتَتْ سَبْعَ سَنابِلَ فى كُلِّ سُنْبُلَةٍ مِائَةُ حَبَّةٍ . . . » 2 : 261 ( بقره ، 261 ) « مثل كسانى كه اموال خويش را در راه خدا انفاق مىكنند ، چون دانه اى است كه هفت خوشه رويانيده كه در هر خوشه صد دانه باشد . . » .\r\n« الَّذينَ يُنْفِقُونَ امْوالَهُمْ فى سَبيلِ الله ثُمَّ لا يُتْبِعُونَ ما انْفَقُوا مَنّا وَلا أذىً لَهُمْ اجْرُهُمْ عِنْدَ رَبِّهِمْ وَلا خَوْفٌ عَلَيْهِمْ وَلا هُمْ يَحْزَنُونَ » 2 : 262 ( بقره ، 262 ) « كسانى كه اموال خويش را در راه خدا انفاق مىكنند و سپس در پى انفاقى كه كرده‌اند منّتى نمىگذارند و آزارى نمىرسانند پاداش آنها نزد پروردگارشان است ، نه بيمى دارند و نه غمگين مىشوند » .\r\nو گفتار رسول خدا صلى اللَّه عليه و آله : « نخستين كسى كه به بهشت در آيد نيكى ( معروف ) و اهل آن است ، و نيز اول كسى كه در كنار حوض بر من وارد مىشود » . و سخن آن حضرت صلى اللَّه عليه و آله : « بركت به خانه اى كه در آن نيكى و احسان مىشود زودتر از فرو رفتن كارد در كوهان شتر يا رسيدن سيل به جايگاه آن مىرسد » .\r\nو قول امام باقر عليه السّلام : « محبوبترين بندگان خدا در نزد خدا كسى است كه نيكى و نيكوكارى را دوست داشته باشد » .\r\nو گفتار حضرت صادق عليه السّلام : « از لوازم بقاء مسلمين و بقاء اسلام اين است كه اموال به دست كسى افتد كه حق را دربارهء آن بشناسد و در راه خير و نيكى به كار برد ، و از عوامل فناء اسلام و مسلمين اين است كه اموال در دست كسى قرار گيرد كه حقّ آن را نمىشناسد و در راه نيكى و احسان به كار نمىبرد » .\r\nو نيز سخن آن حضرت عليه السّلام : « خوبى را همانند نامش يافتم ، و چيزى برتر از نيكى نيست مگر پاداش آن » .\r\n","description":"","footnote":"","page_name":" 218 ","page_number":218},
  {"content":"\r\nو قول آن حضرت عليه السّلام به زراره : « سه چيز است كه اگر مؤمن آنها را بياموزد باعث فزونى عمر و دوام نعمت او مىشود . پرسيدم : آنها كدامند ؟ فرمود : طولانى كردن ركوع و سجود در نماز ، و طولانى نشستن بر سفره در موقع مهماندارى و اطعام ، و نيكوئى كردن به كسى كه شايستهء آن است » .\r\nو نيز سخن آن حضرت عليه السّلام : « از لغزشهاى نيكان و نيكوكاران در گذريد ، و آنان را ببخشائيد ، كه دست خدا بر سر ايشان چنين است - امام دست خود را مانند سايبان نگاهداشت » .\r\nو گفتار آن حضرت عليه السّلام : « كارهاى نيك و شايسته آدمى را از حوادث سوء و افتادنهاى بد نگاه مىدارد » .\r\nو فرمود : « بهشت را درى است به نام معروف ، داخل آن نمىشود مگر اهل معروف ، و اهل معروف در دنيا همان اهل معروف در آخرتند » : يعنى همان گونه كه در دنيا كارشان نيكى است در آخرت نيز چنيناند ، حسنات خود را به هر كه بخواهند مىبخشند ، چنان كه امام صادق عليه السّلام در خبر ديگرى فرمود : « در آخرت به آنان گفته مىشود : گناهان شما بخشوده شد ، ايشان هم حسنات خود را به هر كه بخواهند مىبخشند و به بهشت در مىآيند » .\r\nو فرمود : « ياران رسول خدا صلى اللَّه عليه و آله و سلَّم گفتند : يا رسول اللَّه ، پدران و مادران ما فداى شما نيكوكاران در دنيا به نيكى خود شناخته مىشوند ، در آخرت به چه چيز شناخته مىشوند ؟ فرمود : خداوند چون بهشتيان را به بهشت در آورد ، باد خوشبوى را فرمان دهد كه به اهل نيكى و معروف بپيوندد ، پس از آن هيچ يك از آنان به جمع بهشتيان نمىگذرد مگر آنكه بوى او را مىيابند ، و مىگويند : اين از اهل نيكوئى است » . ( 1 ) \r\n","description":"","footnote":" ( 1 ) اين احاديث را بر « وافى » : 6 - 289 - 290 ، و بر « وسائل » : كتاب امر به معروف ، ابواب فعل معروف ، باب 1 - 6 تطبيق كرديم . . ","page_name":" 219 ","page_number":219},
  {"content":"\r\n\r\nو از آنها - يعنى از رذائل قوهء شهويّه - :\r\nطلب حرام ( حرامخوارى )\r\nو اجتناب نكردن از آن است . شكَّى نيست كه اين خوى از نتايج حبّ دنيا و حرص بر آن است ، و آن از بزرگترين مهلكات است به طورى كه بيشتر كسانى كه به هلاكت افتادند بدان سبب بوده ، و اكثر مردم كه از سعادت محروم گشتند به واسطهء آن شده ، و از توفيق رسيدن به خدا بدان جهت باز ماندند . كسى كه تأمّل كند مىداند كه خوردن حرام بزرگترين حجاب بنده از نيل به درجهء نيكان ( ابرار ) ، و نيرومندترين مانع او از وصول به عالم انوار است . حرامخوارى موجب تاريكى و تيرگى خانهء دل است و همين باعث خباثت و غفلت آن مىشود ، و همو علَّت بزرگ خسران و هلاكت نفس و قويترين سبب گمراهى و خباثت آن است .\r\nو همان است كه عهد خداوند و مقام انسانى را به فراموشى مىسپارد ، و آدمى را به پرتگاههاى گمراهى و هلاك مىافكند . دلى كه از حرام پرورده شده كجا و استعداد و قابليّت براى دريافت فيضهاى عالم قدس كجا و نطفه اى كه از حرام پديد آمده كجا و وصول به مرتبهء انس [ با خدا 
  ] كجا و چگونه پرتو نور عالم بالا به دلى تابد كه دودهاى سياه و تيرهء غذاى حرام آن را تاريك ساخته ؟ و چگونه پاكى و صفا براى نفسى حاصل شود كه كثافات مال شبهه ناك آن را آلوده و چركين كرده ؟ به همين سبب امينان وحى و پيامبران الهى و اصحاب و حاملان شرع نهايت دور باش و تحذير از آن فرموده‌اند ، و به شدّت هر چه تمامتر از آن منع كرده‌اند .\r\n","description":"","footnote":"","page_name":" 220 ","page_number":220},
  {"content":"\r\nرسول خدا صلى اللَّه عليه و آله و سلَّم فرمود : « خدا را فرشته اى است بر بيت المقدس كه هر شب ندا مىكند كه هر كه حرامى بخورد هيچ سنّت و فريضه اى ( مستحب و واجبى ) از او قبول نخواهد شد » .\r\nو فرمود : « كسى كه باك نداشته باشد كه مال را از كجا به دست آورد ، خدا هم باك ندارد كه او را از كجا وارد دوزخ كند » .\r\nو فرمود : « هر گوشتى كه از حرام روئيده شود آتش به آن سزاوارتر است » .\r\nو فرمود : « هر كه از طريق گناه و حرام مالى به دست آورد و با آن صلهء رحم يا تصدق يا در راه خدا انفاق كند ، خداوند اين همه را جمع كند ، و آنگاه او را به دوزخ برد » .\r\nو فرمود : « بيش از هر چيز بعد از خود بر امّتم از كسبهاى حرام و شهوت پنهانى و ربا مىترسم » .\r\nو فرمود : « هر كه مالى از حرام به دست آورد ، اگر آن را صدقه دهد از او قبول نمىشود ، و اگر بعد از خود باقى گذارد توشهء راه جهنّم او مىشود ( 1 )  » .\r\nو حضرت صادق عليه السّلام فرمود : « هر گاه كسى مالى را از غير كسب حلال به دست آورد ، و با آن حج كند و لبّيك گويد ، ندا رسد : لا لبّيك و لا سعديك و اگر از حلال باشد ، خطاب آيد : لبّيك و سعديك ( 2 )  » .\r\nو فرمود : « اثر كسب حرام در فرزندان و ذرّيّه نمودار مىشود » .\r\nو دربارهء اين قول خداى تعالى :\r\n« وَقَدِمْنا إِلى ما عَمِلُوا مِنْ عَمَلٍ فَجَعَلْناه هَباءً مَنْثُورا » 25 : 23 ( فرقان ، 23 ) .\r\n« و به عملهائى كه انجام داده‌اند پردازيم و آن را غبارى پراكنده كنيم » .\r\nفرمود : « اگر اعمال آنها از كتان سپيدتر باشد ، خداى عز و جل فرمايد : غبارى شويد . و اين براى آن است كه اگر حرام براى آنها دست مىداد مىگرفتند ( 3 )  » .\r\n","description":"","footnote":" ( 1 ) اين احاديث نبوى - غير از پنجم - در » احياء العلوم « : 2 - 81 ذكر شده . . اما پنجم در » وسائل « از » كافى « : كتاب تجارت : باب 1 ، حديث 1 روايت شده است . .  ( 2 ) » وسائل « : كتاب تجارت ، باب جايز نبودن انفاق از كسب حرام ، حديث 3 . .  ( 3 ) » وسائل « : كتاب تجارت ، باب 1 ، حديث 6 . . ","page_name":" 221 ","page_number":221},
  {"content":"\r\nو امام كاظم عليه السّلام فرمود : « حرام نمو نمىكند ، و اگر نمو كند مبارك نخواهد بود ، و اگر كسى آن را انفاق كند پاداش ندارد ، و آنچه از حرام بعد از خود گذارد توشهء راه جهنّم او خواهد شد » .\r\nو در خبر است : « بنده اى را در روز قيامت نزد ترازوى اعمال نگاه دارند ، و اعمال حسنهء او مانند كوهها باشد ، پس دربارهء سرپرستى عائله و رسيدگى به آنها و از مال او كه از كجا به دست آورده و در چه راهى خرج كرده ، پرسش شود تا جائى كه اين مطالبات همهء اعمال او را از بين ببرد و هيچ حسنه اى برايش نماند .\r\nآنگاه فرشتگان ندا كنند : اين كسى است كه عيال او حسناتش را در دنيا خوردند و امروز در گرو اعمال خويش است « .\r\nو وارد شده است كه : « زن و فرزندان آدمى در روز قيامت به وى مىآويزند و او را در پيشگاه خداى تعالى نگه مىدارند و مىگويند : پروردگارا ، حقّ ما را از او بگير كه او آنچه را كه جاهل بوديم به ما نياموخت ، و غذاى حرام به ما خورانيد و ما نمىدانستيم . آنگاه براى آنها از او قصاص گرفته شود [ 1 
  ] » .\r\n\r\n","description":"","footnote":"\r\n[ 1 
  ] براى اين دو خبر اخير سندى نيافتيم . اين دو در « احياء العلوم » : 3 - 30 ذكر شده ، از اولى : به « در خبر است » و از دومى : به « و گويند » تعبير شده است .\r\n","page_name":" 222 ","page_number":222},
  {"content":"\r\n\r\nفصل 33 كميابى و دشواريابى حلال\r\nكسى كه طالب نجات است بايد از حرام بگريزد همچنانكه از شير درنده و مار سياه گزنده فرار مىكند . و در امثال زمان ما كجا اين حال دست مىدهد كه جز آب فرات و علف بيابان حلالى نمانده ، و غير از آن را دستهاى دشمن آلوده كرده و معاملات را به فساد كشانده هيچ درهمى نيست مگر آنكه دستهاى غاصبان پى - در پى به آن رسيده ، و هيچ دينارى نيست مگر اينكه مكرر از دست صاحبش به زور بيرون رفته . بيشتر آبها و زمينها مغصوب است ، و چگونه مىتوان به حلَّيّت خوردنىها يقين حاصل كرد و حال آنكه اكثر دامها و حيوانات از صاحبان آنها به غارت گرفته شده ، و از كجا مىتوان به حلَّيّت گوشتها و لبنيّات و چربىها باور نمود . بسيار بعيد است هيچ تاجرى را نمىيابى مگر اينكه معاملهء او با ظالمان است ، و هيچ كارمند و كارگرى نيست مگر اينكه شريك اهل جور و ستم از عمّال سلاطين است .\r\nبالجمله : حلال در امثال زمان ما مفقود و راه وصول به آن مسدود است . و قسم به جان خودم كه فقدان حلال آفتى است كه از زيان آن خانهء دين ويران و از آتش آن بوستان خلق سوزان است . و ظاهر اين است كه حال اكثر اعصار چنين بوده . و از اين رو حضرت امام صادق عليه السّلام فرمود : « المؤمن يأكل في الدّنيا\r\n","description":"","footnote":"","page_name":" 223 ","page_number":223},
  {"content":"\r\nبمنزلة المضطرّ «\r\n« خوراك مؤمن در دنيا خوراك شخص مضطر است » .\r\nمردى به امام كاظم عليه السّلام عرض كرد : « از خداى - جلّ و عزّ - بخواهيد كه حلال روزى من كند ، فرمود : مىدانى حلال چيست ؟ گفت : كسب پاك . فرمود :\r\nعلى بن الحسين عليهما السّلام مىفرمود : حلال روزى برگزيدگان است ، و لكن بگو :\r\nخدايا روزى فراخ و گستردهء تو را مسئلت مىكنم « .\r\nبا اين همه مؤمن نبايد از تحصيل حلال مأيوس باشد و بين اموال فرق نگذارد ، كه خداى سبحان اجلّ و اعظم است از اينكه بندگان خود را به خوردن حلال مكلَّف سازد امّا راه تحصيل آن را بر آنان ببندد .\r\n","description":"","footnote":"","page_name":" 224 ","page_number":224},
  {"content":"\r\n\r\nفصل 34 انواع اموال\r\nبدان كه اموال بر سه گونه است : حلال واضح و معلوم ، حرام واضح و معلوم ، و شبهه ناك . و هر يك از اينها را درجاتى است ، زيرا حرام اگر چه همهء اقسامش خبيث و پليد است ، و ليكن بعضى از آنها خبيثتر و پليدتر است ، چنان كه حرمت مالى كه به وسيلهء معاملهء فاسد گرفته مىشود با تراضى دو طرف مثل حرمت مال يتيمى كه به قهر و سركوبى گرفته شود نيست . و همچنين مال حلال هر چند همهء اقسامش خوب و پاك است ، و ليكن برخى از آنها پاكيزه تر است . و مال مشتبه همه اش مكروه است امّا كراهت بعضى شديدتر است . و همچنان كه پزشك مىگويد كه هر شيرينى و حلوايى گرم است و لكن بعضى در درجهء اول گرم است و بعضى در درجهء دوم و بعضى سوم و بعضى چهارم ، همچنين است حرام ، كه بعضى در درجهء اول خبيث و پليد است و بعضى در درجهء دوم . . . و همين طور حلال در صفا و پاكى ، و درجات شبهه در كراهت .\r\nامّا حرام ، يا ذات و عين آن حرام است ، مانند سگ و خوك و خاك و غير اينها ، يا به سبب صفتى كه در آن پديد آمده حرام شده است ، مانند شراب ( خمر ) به واسطهء آنكه مست كننده است و طعام مسموم و زهر آلود ، يا به علَّت خللى كه در اثبات مالكيّت و تصرف آن رخ نموده ، و اين را اقسام بسيار است ، مانند مالى كه به ظلم و قهر و غصب و دزدى و خيانت در امانت و مانند اينها گرفته شده ، و غش ( مكر و\r\n","description":"","footnote":"","page_name":" 225 ","page_number":225},
  {"content":"\r\nتقلَّب ) و تلبيس و رشوه و كم فروشى ، و يا به يكى از معاملات فاسد از ربا و صرف ( آنچه صرّاف از تبديل نقدى به نقد ديگر زيادت ستاند ) و احتكار و غير اينها كه در كتب فقه مذكور است . و خداى سبحان در آيات بسيارى از همهء اينها نهى فرموده ، مانند اين آيهء شريفه :\r\n« وَلا تَأْكُلُوا امْوالَكُمْ بَيْنَكُمْ بِالْباطِلِ » 2 : 188 ( بقره ، 188 ) « اموال همديگر را به باطل ( و ناحق ) مخوريد » .\r\nو آيهء شريفهء :\r\n« انَّ الَّذينَ يَأكُلُونَ امْوالَ الْيَتامى ظُلْما . . . » 4 : 10 ( نساء ، 9 ) « كسانى كه اموال يتيمان را به ستم مىخورند . . » .\r\nو در خصوص ربا مىفرمايد :\r\n« يا ايُّهَا الَّذينَ آمَنُوا اتَّقُوا الله وَذَرُوا مَا بَقِىَ مِنَ الرِّبا انْ كُنْتُمْ مُؤْمِنينَ » 2 : 278 ( بقره ، 278 ) « اى كسانى كه ايمان آورده‌ايد ، از خدا بترسيد و اگر به راستى مؤمنيد باقيماندهء ربا را رها كنيد » .\r\nسپس فرمود :\r\n« فَإنْ لَمْ تَفْعَلُوا فَأْذَنُوا بِحَرْبٍ مِنَ الله وَرَسُولِه » 2 : 279 « و اگر چنين نكرديد بدانيد كه با خدا و رسول خدا در جنگيد » .\r\nو پس از آن فرمود :\r\n« وَانْ تُبْتُمْ فَلَكُمْ رُؤُسُ امْوالِكُمْ » 2 : 279 ( بقره ، 279 ) « و اگر توبه كرديد سرمايه هاتان از آن شماست » .\r\nو فرمود : « وَمَنْ عادَ فَأُولئِكَ أصْحابُ النَّارِ » 2 : 275 ( بقره ، 275 ) « و هر كه [ به ربا 
  ] باز گردد آنها دوزخيانند » .\r\nدر اين آيات ، ربا در بادى امر كشاننده به جنگ با خدا ، و در پايان وسيلهء دوزخى شدن قرار داده شده است . و در مذمّت هر يك از آنها بخصوص ، اخبار بسيار رسيده و در كتب اخبار و فقه مذكور است ، و تفصيل همهء محرّمات موكول به كتب فقه است و جاى بيان آنها اينجا نيست و بايد به كتابهاى فقها رجوع كرد .\r\n","description":"","footnote":"","page_name":" 226 ","page_number":226},
  {"content":"\r\n\r\nفرق بين رشوه و هديه\r\nچون در بعضى از موارد بين رشوه و هديه اشتباه مىشود بايد فرق آن دو را روشن كنيم ، بنابراين مىگوئيم : در اينجا چند صورت است :\r\nاول - آنكه كسى مالى براى بعضى از برادران [ دينى 
  ] خود به قصد انس و الفت گرفتن و تأكيد دوستى و محبّت بفرستد . معلوم است كه اين ، هديه و حلال است ، خواه با اين كار قصد ثواب اخروى و تقرب به خداى تعالى نيز داشته باشد ، يا صرفا به قصد اظهار دوستى و مودّت باشد .\r\nدوم - آنكه مقصود از بذل چيزى گرفتن عوض مالى باشد مثل اينكه فقيرى براى غنى ، و غنى براى غنىّ ديگر به طمع عوض بيشتر يا مساوى هديه فرستد .\r\nاين نيز نوعى هديه است و در حقيقت هبه ( بخشش ) به شرط عوض است ، و هر گاه آنچه طمع داشته به او برسد بىشك حلال است . حضرت صادق عليه السّلام فرمود : « ربا دو گونه است : خوردنى ( حلال ) و ناخوردنى ( حرام ) . امّا آنكه خوردنى است هديه اى است كه براى كسى بفرستى و انتظار دريافت بيش از آن داشته باشى ، اين ربا قابل خوردن است ، و اين است معنى قول خداى تعالى :\r\n« وَما آتَيْتُمْ مِنْ رِبا لِيَرْبُوَا فى امْوالِ النّاسِ فَلا يَرْبُوا عِنْدَ الله » 30 : 39 ( روم ، 39 ) « آنچه به عنوان ربا ( هديّه ) مىدهيد تا در مالهاى مردم فزونى يابد نزد خدا فزونى نيابد » .\r\nو امّا آنكه قابل خوردن نيست ، همان است كه خداى عز و جل از آن نهى فرموده ، و بر آن وعدهء جهنّم داده است « . ( 1 )  و از آن حضرت روايت است كه فرمود : » رسول خدا صلى اللَّه عليه و آله فرمود : هديه بر سه قسم است : هديه براى عوض ، و هديه براى رشوه و مداهنه ، و هديه براى خداى عز و جل « . ( 2 )  و از بعضى اخبار استفاده مىشود كه اگر چشمداشت او را هم براى عوضى\r\n","description":"","footnote":" ( 1 ) بر » وسائل « : كتاب تجارت ، ابواب ربا ، باب 3 ، حديث 1 تطبيق كرديم . .  ( 2 ) » وسائل « : كتاب تجارت ، باب 116 ، حديث 1 . . ","page_name":" 227 ","page_number":227},
  {"content":"\r\nكه توقّع دارد بجا نياورد حلال خواهد بود ، مانند خبر اسحاق بن عمار از امام صادق عليه السّلام ، وى مىگويد : « به امام عرض كردم فقيرى براى من هديه اى مىفرستد و مقصودش اين است كه به او عوض دهم ، آن را مىگيرم و چيزى به او نمىدهم آيا اين هديه براى من حلال است ؟ فرمود : آرى حلال است ، و ليكن از اينكه چيزى به وى بدهى غفلت مكن » . ( 1 )  و اينكه آيا در صورت دادن عوضى كه از مال خود او نباشد بلكه از اموالى باشد كه مردم به او داده‌اند تا به مصرف فقرا برساند از قبيل زكات و خمس و ديگر وجوه برّ ، حلال است يا نه ، ظاهرا اگر شخصى كه هديه فرستاده از اهل استحقاق باشد و اگر اين هديه را هم نمىفرستاد باز به او مىداد گرفتن آن هديه حلال است ، ولى [ احتياط نگرفتن است زيرا 
  ] در آن نكتهء قابل تأمّلى هست كه بعدا بيان خواهد شد .\r\nسوم - آنكه مقصود از هديه فرستادن اين باشد كه گيرنده در كار معيّنى به او كمك كند ، مثل كسى كه به سلطان يا صاحب جاه و شوكتى احتياج داشته باشد و به نماينده آنها يا شخص با نفوذى هديه دهد . در اين صورت بايد به آن عمل بنگرد ، اگر آن كار حرام است ، مانند سعى براى درخواست برقرارى وظيفه و مستمرّى حرام يا ظلم به انسانى يا امثال اينها ، يا كارى واجب است ، مثل دفع ظلم يا رهانيدن حقّى كه راه چاره منحصر به آن باشد ، يا دادن گواهى معيّنى ، يا حكم شرعيى كه بر او واجب است ، و مانند اينها ، اين رشوه است و گرفتن آن حرام است . و اگر آن عمل مباح باشد نه حرام و نه واجب ، چنانچه در آن رنج و زحمتى است ، به طورى كه اجير كردن كسى بر آن جائز باشد ، آنچه گرفته مىشود حلال و به منزلهء دستمزد ( جعاله ) است ، مثل اينكه بگويد : اين پول را به حاكم برسان و يك دينار حق الزحمهء تو . يا بگويد : فلانى را آماده ساز كه در فلان كار به من كمك كند و يا فلان چيز را به من بدهد ، و اين كار با زحمت و گفتگوى بسيار حاصل شود ، آنچه در اين موارد مىگيرد مباح و حلال است ، هر گاه غرض و هدف مشروع و مباح باشد ، و اين مانند پولى است كه وكيل قاضى براى دفاع در خصومتى بگيرد ، به شرط اينكه از حق\r\n","description":"","footnote":" ( 1 ) « وسائل » : كتاب تجارت ، باب 116 ، حديث 2 . . ","page_name":" 228 ","page_number":228},
  {"content":"\r\nتجاوز نكند .\r\nو اگر كارى كه انجام مىدهد زحمتى ندارد ، مثل گفتن يك كلمه يا كار كوچكى كه هيچ رنجى دارد ، امّا با وجود اين آن كلمه يا آن كار كوچك سودمند باشد ، مثل اينكه به دربان بگويد : بگذار اين شخص نزد حاكم برود ، بعضى از علما گفته‌اند : گرفتن هديه براى آن حرام است ، زيرا جايز بودن آن در شرع ثابت نشده . و شبيه به اين مورد ، عوض گرفتن پزشك براى گفتن يك كلمه است مثل اينكه يك دوا را نام ببرد .\r\nامّا اين فتوا قابل تأمّل است ، زيرا ظاهرا اين عوض گرفتن در صورتى كه كار مشروع باشد و بر او ( گيرنده ) واجب نباشد جايز است .\r\nچهارم - آنكه مقصود او از هديّه فرستادن تحصيل دوستى و محبّت باشد ، و لكن نه فقط براى جلب دوستى بلكه منظور اين باشد كه به واسطهء جاه و مقام او به بعضى از اغراض خود برسد ، به طورى كه اگر جاه و مرتبهء او نبود براى او هديه نمىفرستاد . پس اگر جاه و مرتبهء او به واسطهء علم يا تقوا يا اصل و نسب خانوادگى باشد مسأله آسانتر است . و ظاهرا گرفتن هديه در اين مورد مكروه است ، زيرا در ظاهر هديه است امّا در واقع همانند رشوه است . و اگر براى مقام اجتماعى وى باشد از قبيل قضاء يا حكومت يا سرپرستى صدقات يا وقف يا مأمور گرفتن ماليات و از اين قبيل شغلها كه منصبهاى حكومتى است ، ظاهرا دريافت آن حرام است البته در صورتى كه اگر آن سرپرستى و مقام نبود آن هديّه به او داده نمىشد ، و علت حرمت آن است كه اين رشوه اى است كه به صورت هديّه در آمده است ، زيرا قصد كنونى از آن تقرب جستن و طلب محبّت است ، و لكن مقصود حقيقى منحصر است به اين نوع كسب محبّت ، و معلوم است كه رسيدن به آنچه در دست سرپرستهاست چيست ؟ رسول خدا صلى اللَّه عليه و آله و سلَّم فرمود : « زمانى خواهد آمد كه حرام به عنوان هديّه حلال شمرده شود ، و كشتار به جاى موعظه جايز پنداشته شود ، بىگناه كشته مىشود تا عامّهء مردم پند گيرند » .\r\nو روايت است كه آن حضرت صلى اللَّه عليه و آله شخصى را براى گرفتن زكات از قبيلهء ازد فرستاد ، چون بازگشت برخى از آنچه را آورده بود نگاهداشت ، و گفت : اين\r\n","description":"","footnote":"","page_name":" 229 ","page_number":229},
  {"content":"\r\n\r\nاز شما و اين هم هديّه اى است كه به من داده‌اند . پيغمبر اكرم صلى اللَّه عليه و آله فرمود : « اگر راست مىگويى چرا در خانهء پدر و مادرت ننشستى تا براى تو هديّه بياورند سپس فرمود : چرا هر گاه يكى از شما را به عملى مىگمارم مىگويد اين از شما و اين هديهء من است ، چرا در خانهء مادرش ننشست تا برايش هديه فرستند سوگند به آن كه جانم در دست اوست ، هيچ كس چيزى به ناحق نمىگيرد مگر اينكه در قيامت آن را بر دوش دارد ، زينهار كه كسى از شما در روز قيامت شترى كه بانگ برمىدارد يا گاوى كه فرياد مىكند يا گوسفندى كه بع بع سر مىدهد با خود نياورد . . . آنگاه دست خود را چندان بلند كرد كه سفيدى زير بغلش نمايان شد ، و فرمود : آيا ابلاغ كردم ؟ خدايا گواه باش » . ( 1 )  بنابراين سزاوار هر حاكم ( استاندار ، فرماندار . . . ) و قاضى و غير آنان از صاحبان مشاغل حكومتى آن است كه فرض كند كه بدون شغل در خانهء پدر و مادرش نشسته است ، آنچه در آن حال به او مىدهند اكنون هم اگر بفرستند بگيرد ، و آنچه را با گوشه نشينىاش نمىفرستند گرفتنش حرام است ، و در آنچه از عطاياى دوستانش چنين اشكالى بر آن وارد باشد شبهه ناك است و طريق احتياط در آن روشن است .\r\nپيوست پرهيز و ورع از حرام\r\nضد ناپرهيزى و عدم اجتناب از حرام احتياط و احتراز از آن است ، و اين يكى از دو معنى ورع است . زيرا ورع دو گونه تفسير شده : يكى پرهيز و اجتناب از خوردن و طلب كردن و گرفتن و به كار بردن مال حرام ، و ديگر نگاهداشتن خود از مطلق معاصى و منع نفس از آنچه سزاوار نيست . ورع به معنى اول ضدّ عدم اجتناب از مال حرام است ، و ناپرهيزى از مال حرام از رذائل قوهء شهوت مىباشد ، و به معنى دوم ضدّ صفت حرص بر مطلق گناه است ، و اين حرص از رذائل هر دو قوهء غضب و شهوت است .\r\n","description":"","footnote":" ( 1 ) اين دو حديث نبوى را از روى « احياء العلوم » : 2 - 137 تصحيح كرديم . . ","page_name":" 230 ","page_number":230},
  {"content":"\r\nظاهر اين است كه تقوا مرادف ورع است ، و براى تقوا نيز دو تفسير هست : يكى ، خوددارى و پرهيز از اموال حرام ، كه تقوا در بعضى اخبار بر اين معنى اطلاق شده ، و دوم ملكهء خويشتن دارى و پرهيز از مطلق گناهان به سبب ترس از ناخشنودى خداوند و براى طلب رضاى او . تقوا به معنى اول ضدّ ناپرهيزى از مال حرام و رذيلت قوهء شهوت است ، و به معنى دوم ضدّ ملكهء ارتكاب معاصى و رذيلت هر دو قوه با هم است .\r\nامّا لازمهء طريقهء ما اين است كه ورع و تقوا در اينجا به تفسير اول ذكر شود ، و به تفسير دوم در مقام چهارم كه متعلَّق به دو يا سه قوه از رذائل و فضائل است ذكر خواهد شد . و ليكن در اينجا آنچه را كه در فضيلت آن دو وارد شده ياد مىكنيم ، زيرا آنچه در فضيلت آن دو به تفسير دوم وارد شده بر فضيلت آن دو به تفسير اول نيز دلالت مىكند ، و نيز به اين دليل كه در تجديد و از سر گرفتن عنوان جداگانه براى مطلق معصيت و ذكر آنچه در ذمّ آن وارد شده و سپس در پى آن ذكر ضدّ آن يعنى ورع و تقوا به تفسير اعم فايده اى متصور نيست . زيرا بعد از ذكر همهء اجناس و انواع و اصناف معاصى و طاعات و احكام و لوازم و نكوهش و ستايش آنها ، از سر گرفتن ذكر مطلق معصيت يا طاعت فايده اى ندارد ، زيرا كه غرضى جز ذكر آنچه در ذمّ مطلق معصيت و مدح مطلق طاعت وارد شده به آن دو تعلَّق نخواهد داشت ، و اين امرى است آشكار كه نيازى به آن در كتابهاى اخلاق نيست . بلى ، ما به مطلق گناه و ضدّ آن ، يعنى ورع و تقوا به معنى اعم ، اجمالا اشاره مىكنيم ، تا همهء انواع و اقسام را ضبط كرده باشيم .\r\n","description":"","footnote":"","page_name":" 231 ","page_number":231},
  {"content":"\r\n\r\nفصل 35 ستايش ورع\r\nپارسائى و پرهيز از حرام بزرگترين باعث و وسيلهء نجات و عمده چيزى است كه آدمى را به سعادتها و درجات عالى مىرساند . رسول خدا صلى اللَّه عليه و آله و سلَّم فرمود :\r\n« خير دينكم الورع »\r\n« بهترين صفت دين شما پرهيزكارى است » .\r\nو فرمود : « من لقى اللَّه سبحانه ورعا أعطاه اللَّه ثواب الإسلام كلَّه » .\r\n« هر كه در حالى كه از اهل ورع و پرهيزكارى است خداى سبحان را ملاقات كند خداوند تمامى ثواب اسلام را به او عطا مىفرمايد » .\r\nو در يكى از كتب آسمانى آمده است كه : « و امّا اهل ورع ، من شرم مىكنم كه ايشان را به محاسبه بكشم » .\r\nو امام باقر عليه السّلام فرمود : « انّ أشدّ العبادة الورع »\r\n« سختترين عبادت ورع است » . و فرمود : « شيعهء ما نيست مگر كسى كه پرهيزكارى را شعار خود سازد و خدا را اطاعت كند ، پس از خدا بترسيد و به اميد آنچه نزد خداست عمل كنيد .\r\nميان خدا و هيچ كس خويشاوندى و قرابتى نيست . دوستترين و گرامىترين بندگان در نزد خدا پرهيزكارترين و مطيعترين آنان است « .\r\nو حضرت صادق عليه السّلام فرمود : « اوصيك بتقوى اللَّه و الورع و الاجتهاد و اعلم انّه لا ينفع اجتهاد لا ورع فيه » .\r\n« ترا به تقواى خدا و ورع و كوشش سفارش مىكنم ، و بدان كه كوششى\r\n","description":"","footnote":"","page_name":" 232 ","page_number":232},
  {"content":"\r\nكه در آن ورع نباشد سودى ندهد « .\r\nو فرمود : « اتّقوا اللَّه و صونوا دينكم بالورع »\r\n« از خدا بترسيد و دين خود را با ورع پاسدارى كنيد » .\r\nو فرمود : « عليكم بالورع فانّه لا ينال ما عند اللَّه الا بالورع »\r\n« پرهيزكارى كنيد ، كه به آنچه نزد خداست جز به ورع نتوان رسيد » .\r\nو فرمود : « خداوند براى كسى كه از گناه بپرهيزد ضامن شده است كه او را از آنچه مكروه دارد به آنچه دوست دارد ببرد ، و روزى را از جائى كه گمان نداشته باشد به او برساند » .\r\nو فرمود : « انّ قليل العمل مع التّقوى خير من كثير بلا تقوى »\r\n« عمل كم با تقوا بهتر است از عمل بسيار بدون تقوا » .\r\nو فرمود : « ما نقل اللَّه عبدا من ذلّ المعاصى إلى عزّ التّقوى الا أغناه من غير مال ، و اعزّه من غير عشيرة ، و آنسه من غير بشر » .\r\n« خداوند بنده اى را از ذلَّت گناهان به عزت تقوا نبرد مگر اينكه او را بىمال غنى و بىنياز گرداند ، و بىقوم و عشيره عزيز كند ، و بدون آدميزاد با خود مأنوسش سازد » .\r\nو فرمود : « انّما أصحابى من اشتدّ ورعه ، و عمل لخالقه ، و رجا ثوابه ، فهؤلاء أصحابى » .\r\n« اصحاب من تنها كسانىاند كه ورعشان بسيار است ، و براى آفريدگار خود عمل مىكنند ، و از او اميد ثواب دارند ، اينان اصحاب منند » .\r\nو فرمود : « ألا و انّ من اتّباع أمرنا و ارادته الورع ، فتزيّنوا به يرحمكم اللَّه ، و كبّدوا أعداءنا به ينعشكم اللَّه » .\r\n« بدانيد كه از پيروى امر ما و خواستن آن ورع است ، پس خود را به آن بيارائيد خدا شما را بيامرزد ، و به وسيلهء ورع بر دشمنان ما غلبه كنيد خدا به شما رفعت بخشد » .\r\nو فرمود : « ما را با ورع خود يارى كنيد ، هر كه از شما خداى تعالى را با ورع ملاقات كند ، نزد خدا گشايشى خواهد داشت . خداى عز و جل مىفرمايد :\r\n","description":"","footnote":"","page_name":" 233 ","page_number":233},
  {"content":"\r\n« وَمَنْ يُطِعِ الله وَالرَّسُولَ فَاولئِكَ مَعَ الَّذينَ انْعَمَ الله عَلَيْهِمْ مِنَ النَّبيَّينَ وَالصِّدِّيقينَ وَالشُّهَداءِ وَالصَّالِحينَ وَحَسُنَ أولئِكَ رَفيقا » 4 : 69 .\r\n( نساء ، 68 ) « كسانى كه خدا و رسول را اطاعت كنند با كسانى [ همنشين و همدم 
  ] اند كه خدا نعمت خود را بر آنان تمام كرده از پيامبران و راستى پيشگان و شهيدان و صالحان ( شايستگان و درستكاران ) و اينان نيكو رفيقانند » .\r\nپيامبر از ماست ، و صدّيق و شهداء و صالحان نيز از ما هستند « .\r\nو امام أبو جعفر باقر عليه السّلام فرمود : « خداى عز و جل مىفرمايد : اى فرزند آدم ، از آنچه بر تو حرام شده دورى كن تا پارساترين مردم باشى » .\r\nاز حضرت صادق عليه السّلام پرسيدند كه پارسا كيست ؟ فرمود : « آن كس كه از محرّمات خداى عز و جل پرهيز كند ( 1 )  » .\r\nو از آنجا كه طلب حرام و اجتناب نكردن از آن باعث هلاكت است ، و نجات و سعادت اخروى بستگى به پرهيز از محرّمات دارد ، و از طرفى مردم در دنيا به خوراك و پوشاك و مسكن نيازمندند ، در فضيلت كسب حلال اخبار بسيار وارد شده است .\r\nرسول خدا صلى اللَّه عليه و آله فرمود : « طلب حلال بر هر مرد و زن مسلمان واجب است » .\r\nو فرمود : « كسى كه به شب در آيد در حالى كه به سبب طلب حلال خسته باشد ، آمرزيده داخل شب شده است » .\r\nو فرمود : « عبادت هفتاد جزء است و افضل همهء اجزاء ، طلب حلال است » .\r\nو در حديثى ديگر وارد است كه فرمود : « عبادت ده جزء است ، نه جزء آن در طلب حلال است » .\r\nو فرمود : « هر كه از دسترنج خود بخورد ، از صراط برق آسا بگذرد » .\r\nو فرمود : « هر كه از دسترنج خود بخورد ، خداوند با رحمت به وى بنگرد و هرگز عذابش نكند » .\r\n","description":"","footnote":" ( 1 ) احاديث اين فصل را با » كافى « ، باب طاعت و تقوى و باب ورع ، و » بحار « : 2 مج - 96 - 98 باب طاعت و تقوى و باب ورع و اجتناب از شبهات ، تصحيح كرديم . . ","page_name":" 234 ","page_number":234},
  {"content":"\r\nو فرمود : هر كه از دسترنج حلال خود بخورد ، خداوند درهاى بهشت را به روى او مىگشايد تا از هر درى كه بخواهد وارد شود « .\r\nو فرمود : « هر كه از دسترنج خود بخورد ، در شمار پيغمبران خواهد بود ، و پاداش ايشان را خواهد گرفت » .\r\nو فرمود : « هر كه براى عفّت نمودن و بىنياز شدن از مردم در طلب دنيا و مال حلال باشد و براى خانوادهء خود و براى مهربانى كردن و راحت رساندن به همسايه سعى و كوشش كند با چهره اى چون ماه شب چهارده خداى عز و جل را در قيامت ملاقات كند ( 1 )  » .\r\nپيغمبر اكرم صلى اللَّه عليه و آله و سلَّم هر گاه مردى را مىديد و از وى خوشش مىآمد مىفرمود :\r\n« آيا حرفه و شغلى دارد ؟ اگر مىگفتند : نه ، مىفرمود : از چشم من افتاد . پرسيدند :\r\nبه چه سبب ؟ فرمود : براى اينكه مؤمن اگر حرفه اى نداشته باشد با دين خود زندگى خواهد كرد « .\r\nو فرمود : « هر كه براى عائلهء خود سعى و كوشش كند مثل مجاهد در راه خداست » .\r\nو فرمود : « هر كه با پارسائى و پرهيز از حرام در طلب دنيا باشد ، درجهء شهيدان دارد » .\r\nو فرمود : « هر كه چهل روز حلال بخورد خداوند دل او را نورانى مىكند ، و چشمه هاى حكمت را از دل او بر زبانش جارى مىسازد » .\r\nيكى از صحابه از آن حضرت درخواست كرد كه خداى تعالى او را مستجاب الدعوة كند ، حضرت به او فرمود : « خوراك خود را پاك و حلال كن تا دعايت مستجاب شود » .\r\nامام صادق عليه السّلام فرمود : « هر كه را از اصحاب خود ديديد سلام برسانيد و به ايشان بگوئيد : فلانى شما را سلام مىرساند ، و بگوئيد : از خداى عز و جل پروا\r\n","description":"","footnote":" ( 1 ) بيشتر احاديث را با » وسائل « : كتاب تجارت ، باب 4 و با » فروع كافى « : كتاب معيشت ، باب ترغيب بر طلب روزى ، تصحيح كرديم . . ","page_name":" 235 ","page_number":235},
  {"content":"\r\nداشته باشيد ، و چيزى را بجوئيد كه به وسيلهء آن به آنچه نزد خداوند است مىتوان رسيد ، به خدا قسم من شما را امر نمىكنم مگر به آنچه خود را به آن امر مىكنم ، پس در كار كوشا باشيد ، و چون نماز صبح را بجا آورديد بامدادن به دنبال روزى رويد ، و حلال بجوئيد ، كه خداى عز و جل شما را روزى خواهد داد و بر آن كمك خواهد كرد ( 1 )  « .\r\n","description":"","footnote":" ( 1 ) اين حديث را از روى « وسائل » : كتاب تجارت ، تصحيح كرديم . . ","page_name":" 236 ","page_number":236},
  {"content":"\r\n\r\nفصل 36 درآمدهاى حلال\r\nبدان كه درآمدهاى حلال پنج گونه است :\r\nاول - آنچه از مالكى گرفته نشود ( يعنى مالكى نداشته باشد ) ، مثل دستيابى به معادن و احياء زمينهاى موات ، و صيد حيوانات ، و هيمه كشى و خاركنى ، و آب كشيدن از رودخانه ها و نهرها . اينها به شرطى حلال است كه به تصرف انسان محترمى در نيامده باشد ، و تفصيل اين مطلب موكول است به كتاب احياء موات [ از فقه 
  ] .\r\nدوم - آنچه به قهر و غلبه از كسى كه حرمت اسلامى ندارد گرفته شود مانند فىء و غنيمت و ديگر اموال كفّار محارب . و اين نيز با شروط مقرر در كتاب غنائم و جزيه [ از فقه 
  ] براى مسلمين حلال است .\r\nسوم - آنچه به رضاى مالك ، زنده يا مرده ، بدون عوض به ديگرى برسد مانند هبه و ميراث و وصيّت و صدقات . اين قسم نيز حلال است به شرط آنكه از درآمدهاى حلال به دست آمده باشد ، و با ديگر شروطى كه در كتاب هبه و مواريث و وصايا و صدقات [ از فقه 
  ] مذكور است .\r\nچهارم - آنچه به وسيلهء معاوضه و به تراضى گرفته مىشود ، و اين نيز حلال است با شرائط و آدابى كه در فنّ معاملات فقه ذكر شده از بيع و سلم ( پيش فروختن ) و اجاره و صلح و شركت و مضاربه و مزارعه و مساقات و حواله و ضمان و كتابت و خلع و صداق و ديگر معاوضات .\r\n","description":"","footnote":"","page_name":" 237 ","page_number":237},
  {"content":"\r\nپنجم - آنچه از زراعت و منافع حيوانات حاصل مىشود . اينها حلال است هر گاه زمين و تخم و آب و حيوانات به يكى از وجوه ياد شده حلال باشند .\r\nاينهاست درآمدهاى حلال ، كه براى طالب سعادت و نجات سزاوار است كه آنچه را به دست مىآورد از راه يكى از اينها باشد ، و البتّه بعد از فتواى فقيه عادل به حصول شرايط حلال بودن .\r\n","description":"","footnote":"","page_name":" 238 ","page_number":238},
  {"content":"\r\n\r\nفصل 37 درجات ورع\r\nبعضى از علما پارسائى و پرهيز از حرام را به چهار درجه تقسيم كرده‌اند :\r\nاول - ورع عادلان : و آن اجتناب از هر چيزى است كه دست يازيدن به آن مستلزم فسق است ، و به سبب آن عدالت زايل مىشود ، و به واسطهء آن عصيان و جهنّم اثبات مىگردد ، و آن ورع و پرهيز از چيزهائى است كه فتواى مجتهدان آن را حرام مىشمرد .\r\nدوم - ورع صالحان : و آن نيز اجتناب از چيزهاى شبهه ناك است .\r\nسوم - ورع از چيزهائى كه بيم آن مىرود كه انجام آن به حرام يا شبهه منجر شود ، اگر چه خود آنها حرام و شبهه ناك نباشد . و آن ترك چيزى است كه اشكالى ندارد از ترس اينكه مبادا به آنچه اشكال دارد بيفتد .\r\nچهارم - ورع صدّيقان : و آن اجتناب از هر چيزى است كه براى خدا نباشد و براى غير خدا خواسته شود ، و تقوا نيّت او را به عبادت خدا تغيير دهد هر چند آن چيز كاملا حلال باشد و ترس كشاندن به حرام يا شبهه هم نباشد . و صدّيقانى كه درجهء آنان اين است كه خود را از لذات نفسانى بر كنار ساخته‌اند و از روى قصد خود را براى خداى تعالى منحصر كرده‌اند ، هر چه را براى خدا نيست حرام مىدانند و به اين قول خداى سبحان عمل مىكنند :\r\n","description":"","footnote":"","page_name":" 239 ","page_number":239},
  {"content":"\r\n\r\n« قُلِ الله ثُمَّ ذَرْهُمْ فى خَوْضِهِمْ يَلْعَبُونَ » 6 : 92 ( انعام ، 92 ) « بگو خدا ، و بگذارشان كه در ياوهء گوئى خويش بازى كنند » .\r\nتتميم\r\nامام صادق عليه السّلام فرمود : « تقوا بر سه وجه است : تقوا از ترس آتش و عقاب ، و آن ترك حرام است و اين تقواى عام است . و تقواى از خدا ، كه علاوه بر اجتناب از حرام ترك شبهات است ، و اين تقواى خاص است . و تقوا در [ راه 
  ] خدا ، و آن ترك حلال علاوه بر اجتناب از شبهه است [ 1 
  ] » .\r\nو در كتاب الهى به اين مراتب اشاره شده است :\r\n« لَيْسَ عَلَى الَّذينَ آمَنُوا وَعَمِلُوا الصَّالِحاتِ جُناحٌ فِيما طَعِمُوا اذا مَا اتَّقَوْا وَآمَنُوا وَعَمِلُوا الصَّالِحاتِ ثُمَّ اتَّقَوْا وَآمَنُوا ثُمَّ اتَّقَوْا وَاحْسَنُوا وَالله يُحِبُّ المُحْسِنينَ » 5 : 93 ( مائده ، 93 ) « بر كسانى كه ايمان آورده و كارهاى شايسته كرده‌اند گناهى نيست در آنچه خورده‌اند اگر تقوا پيشه كنند و مؤمن باشند و كارهاى شايسته كنند سپس بر تقوا و ايمان استوار باشند و آنگاه همواره تقوا و نيكوكارى كنند ، و خدا نيكوكاران را دوست دارد » . و از آنهاست :\r\nغدر و خيانت\r\nدر مال يا ناموس يا آبرو و حرمت كسى . و از افراد و مصاديق آن پنهانى مال مردم را خوردن ، و حبس مال ديگرى بدون تنگدستى ، و كم فروشى ، و غش در\r\n\r\n","description":"","footnote":"\r\n[ 1 
  ] اين روايت از مصباح الشريعة : باب 83 اقتباس شده است .\r\n","page_name":" 240 ","page_number":240},
  {"content":"\r\nمعامله و غير اينها از قبيل پنهان كردن عيب كالا بر خريدار و فريب و تزوير و ناراستى .\r\nو اين همه از خباثت قوهء شهويّه و رذائل هلاك كنندهء آن است . و در مذمّت خيانت اخبار بسيار وارد شده ، و همهء آنچه بر نكوهش تجاوز به حقوق مردم و گرفتن اموال آنان بدون رضايتشان دلالت دارد بر ذمّ خيانت نيز دلالت دارد .\r\nضدّ خيانت ، امانت است ، و در ستايش و فضيلت و فوائد آن اخبار بسيار رسيده است . امام صادق عليه السّلام فرمود : « انّ اللَّه عزّ و جلّ لم يبعث نبيّا الا بصدق الحديث و اداء الأمانة إلى البرّ و الفاجر »\r\n« خداى عز و جل هيچ پيغمبرى را مبعوث نفرمود مگر با راستگوئى و اداى امانت به نيكوكار و بدكار » .\r\nو فرمود : « لا تغترّوا بصلاتهم و لا بصيامهم ، فإنّ الرّجل ربّما لهج بالصّلاة و الصّوم حتّى لو تركه استوحش ، و لكن اختبروهم بصدق الحديث و اداء الامانة » .\r\n« به نماز و روزهء مردم فريب نخوريد ، چه بسا كه مردى چنان به نماز و روزه شيفته و فريفته مىشود كه اگر آن را ترك كند وحشت مىكند ، و ليكن آنان را به راستگوئى و اداى امانت بيازمائيد » .\r\nو فرمود : « انظر ما بلغ به علىّ عليه السّلام عند رسول اللَّه صلى اللَّه عليه و آله و سلَّم فالزمه ، فإنّ عليّا عليه السّلام انّما بلغ ما بلغ به عند رسول اللَّه صلى اللَّه عليه و آله بصدق الحديث و اداء الأمانة » ( 1 ) \r\n« بنگر كه به چه چيز على عليه السّلام در نزد رسول اللَّه صلى اللَّه عليه و آله و سلَّم به مرتبه اى كه داشت رسيد و ملازم آن باش ، همانا على عليه السّلام به راستگوئى و اداى امانت به آن مقام رسيد » .\r\nو فرمود : « ثلاث لا عذر فيها لأحد : أداء الأمانة إلى البرّ و الفاجر ، و الوفاء بالعهد إلى البرّ و الفاجر ، و برّ الوالدين ، برّين كانا\r\n","description":"","footnote":" ( 1 ) اين سه حديث را با « بحار » : 2 مج 15 - 123 - 124 ، باب صدق و لزوم اداء امانت ، و « كافى » : باب صدق و اداء امانت ، و « وسائل » : كتاب وديعه باب 1 تصحيح كرديم . . ","page_name":" 241 ","page_number":241},
  {"content":"\r\nأو فاجرين [ 1 
  ] « .\r\n« سه چيز است كه در آنها عذرى براى هيچ كس نيست : اداء امانت به نيكوكار و بد كردار ، و وفاى به عهد و پيمان نسبت به نيكوكار و بدكار ، و نيكى با پدر و مادر ، خوب باشند يابد » .\r\nو فرمود : « كان أبي يقول : اربع من كنّ فيه كمل ايمانه ، و إن كان من قرنه إلى قدمه ذنوبا لم ينقصه ذلك ، و هي : الصّدق ، و أداء الأمانة ، و الحياء ، و حسن الخلق [ 2 
  ] » .\r\n« پدرم مىفرمود : چهار چيز است كه در هر كه بوده باشد ايمانش كامل است ، و اگر از سر تا پايش گناه باشد نقصى به او نرساند و آنها راستگوئى و امانتگزارى و حيا و حسن خلق است » .\r\nو فرمود : « اهل زمين ما دام كه [ از خدا 
  ] بترسند و امانتگزار باشند و به حق عمل كنند مورد رحمت خواهند بود » .\r\nبه آن حضرت عليه السّلام عرض كردند : « زنى است در مدينه كه مردم دختران خود را نزد او مىگذارند كه تربيت و اصلاح كند ، و با اين حال ( يعنى با اينكه درآمدش زياد نيست ) كسى را مانند او پر روزى نديديم . فرمود : آن زن راستگوست و امانت را ادا مىكند ، و اينها روزى را [ به طرف آدمى 
  ] جلب مىكند » .\r\nو اخبار در فضيلت امانت بسيار است . لقمان گفت : « من به اين مرتبه از حكمت نرسيدم مگر با راستگوئى و اداى امانت » . و هر كه در مذمّت خيانت و رسوائى و ننگ دنيوى و عذاب اخروى آن نيك بينديشد ، و در فضيلت امانتگزارى و خير دنيا و سعادت آخرت آن تأمّل كند ، ترك خيانت و پذيرفتن صفت امانت بر او آسان خواهد شد .\r\n\r\n","description":"","footnote":"\r\n[ 1 
  ] اين حديث در « كافى » باب نيكى به پدر و مادر ، از امام باقر ( ع ) روايت شده و در آن چنين آمده است : « ثلاث لم يجعل الله عز و جل لاحد فيهن رخصة . . . »\r\nولى در « وسائل » ، كتاب وديعه باب 2 ، از « كافى » عبارت متن روايت شده است .\r\n[ 2 
  ] اين حديث در « كافى » باب حسن خلق از امام صادق ( ع ) روايت شده ولى در آن « كان أبي يقول » نيست .\r\n","page_name":" 242 ","page_number":242},
  {"content":"\r\n\r\n\r\nو از آنهاست :\r\nانواع فجور\r\nانواع گناهان از زنا و لواط و شرابخوارى و اشتغال به لهو و استعمال آلات آن ، از عود و مزمار و رباب و دف و امثال اينها ، همه از رذائل قوهء شهويه است .\r\nو همچنين زينت كردن به طلا و پوشيدن لباس ابريشمى براى مردان ، كه در نكوهش اين دو اخبار بسيار رسيده و چون مشهور است نيازى به ذكر آنها نيست . و از آنهاست :\r\nخوض در باطل\r\nمراد از خوض ( فرو رفتن ) در باطل سخن گفتن و حكايت كردن معصيتها و فجور است ، مثل حكايت احوال زنان بدكار و مجالس شراب و رفتار اهل فسق و عيّاشى و اسراف ثروتمندان و تكبّر و گردنكشى پادشاهان و عادات و مراسم زشت و ناپسندشان و احوال مذموم و ناشايست آنان ، و امثال اينها ، كه همه از پستى و پليدى قوهء شهوت است .\r\nو چون انواع باطل و معاصى بىحدّ و حصر است ، فرو رفتن در آنها نيز چنين است و انواع نامحدود دارد ، و كم گفتارى است كه گشوده شود و منتهى به يكى از آنها نشود ، پس راه خلاص از اينها ممكن نيست مگر اينكه به قدر حاجت از امور مهمّ دين و دنيا سخن گفته شود . و چه بسا كه از آدمى سخنى از انواع خوض در باطل صادر شود كه او را هلاك كند در حالى كه او خود آن را كوچك مىشمرد ، زيرا اكثر ياوه گوئى و فرو رفتن در باطل حرام است ، و از اين رو رسول خدا صلى اللَّه عليه و آله فرمود : « بزرگترين مردم از حيث گناه در روز قيامت كسى است كه در\r\n","description":"","footnote":"","page_name":" 243 ","page_number":243},
  {"content":"\r\nباطل بيشتر فرو رفته باشد « . و به اين معنى اشاره دارد قول خداى تعالى :\r\n« وَكُنَّا نَخُوضُ مَعَ الْخائِضينَ » 74 : 45 ( مدثر ، 45 ) .\r\n« و با ياوه گويان ياوه مىگفتيم » .\r\nو نيز آيهء شريفهء :\r\n« فَلا تَقْعُدُوا مَعَهُمْ حَتَّى يَخُوضُوا في حَديثٍ غَيْرِه » 4 : 140 ( نساء ، 139 ) « با آنها منشينيد تا به سخن ديگرى بپردازند » .\r\nو پيغمبر اكرم صلى اللَّه عليه و آله و سلَّم فرمود : « گاه آدمى سخنى كه خشنودى خدا در آن است مىگويد و خود نمىداند كه اين او را به مقامى مىرساند ، پس خدا خشنودى خود را تا قيامت براى او مىنويسد . و ديگرى سخنى مىگويد كه ناخشنودى و سخط خداوند در آن است ، و خود گمان نمىبرد كه اين او را به كجا مىبرد ، پس خدا ناخوشنودى خود را تا قيامت بر او مقرر مىفرمايد ( 1 )  » .\r\nاز سلمان فارسى - رضى اللَّه عنه - نقل شده است كه : « در قيامت كسانى از همه گناهشان بيشتر است كه سخن آنها در گناه و معصيت خدا بيشتر باشد » .\r\nمردى از انصار به مجلس كسانى كه ياوه مىگفتند و در باطل فرو رفته بودند مىگذشت ، به آنان گفت : « وضو بگيريد ، كه بعضى از آنچه مىگوئيد از حدث بدتر است » .\r\nخوض در باطل ، ذكر و نقل گناهانى است كه در گذشته واقع شده فقط براى ميل و خواهش نفس بىآنكه نيازى به گفتن آنها باشد . پس اين غير از غيبت و سخن چينى و دشنام و ستيزه و جدال و امثال اينهاست . و حكايت بدعتها و مذاهب فاسد نيز داخل در خوض و ياوه گوئى است ، زيرا سخن گفتن دربارهء آنها خوض در باطل و مورد نهى است .\r\n","description":"","footnote":" ( 1 ) اين حديث را با » كنز العمال « : 2 - 112 تصحيح كرديم . . ","page_name":" 244 ","page_number":244},
  {"content":"\r\n\r\nو از آنهاست :\r\nسخن بيهوده و پرگوئى\r\nسخن بيهوده گفتن يعنى تكلَّم دربارهء چيزى كه نه فايدهء دنيوى دارد و نه سود اخروى . و پرگوئى و هرزه گوئى اعمّ از آن است . زيرا زياده سخن گفتن شامل سخن بىفايده و سخن بيش از قدر حاجت نيز مىشود . كسى كه مىتواند با يك كلمه مقصود خود را بگويد : اگر دو كلمه بگويد كلمهء دوم زيادى است ، يعنى زياده بر نياز است . و شكَّى نيست كه سخنان بىفايده گفتن مذموم است اگر چه گناه و حرام نباشد . و اين صفت ناشى از پستى قوهء شهويّه است ، زيرا انگيزهء آن جز مجرّد ميل و هواى نفس نيست .\r\nراز مذموم بودن آن اين است كه موجب تباه شدن وقت و مانع ذكر و فكر مىگردد ، و بسا كه از گفتن لا إله الا اللَّه يا سبحان اللَّه كاخى در بهشت بنا شود يا از فكرى نسيمى از نفحات رحمت الهى بر دل آدمى بوزد . پس كسى كه مىتواند گنجى به دست آورد اگر آن را رها كرده به جاى آن كلوخى بردارد كه هيچ سودى از آن حاصل نمىشود زيانكار است . و هر كه ذكر خدا و تفكَّر دربارهء شگفتيهاى قدرت او را ترك كند و مشغول مباح بىفايده شود اگر چه گناهى نكرده سودى بزرگ را از دست داده است . زيرا سرمايهء بنده اوقات اوست و چون آن را صرف كارهاى بيهوده كند و به وسيلهء آن ثوابى براى آخرت ذخيره نكند ، سرمايهء خود را تباه ساخته است . علاوه بر اينكه فرو رفتن در سخنان بىفايده و زائد غالبا به خوض در باطل و بسا به دروغ و كم و زياد كردن مىكشد . و از اين رو در ذمّ آن اخبار بسيار رسيدهء است .\r\nروايت است كه : « در روز احد پسرى از اصحاب پيغمبر صلى اللَّه عليه و آله و سلَّم شهيد شد كه از گرسنگى سنگ بر شكم خود بسته بود ، مادرش خاك از رخسار او پاك مىكرد و مىگفت : پسرم بهشت بر تو گوارا باد پيغمبر صلى اللَّه عليه و آله فرمود : چه مىدانى كه بهشت بر او گوارا خواهد بود ؟ شايد سخنان بيهوده مىگفته ، و از بذل آنچه به وى\r\n","description":"","footnote":"","page_name":" 245 ","page_number":245},
  {"content":"\r\nزيان نمىرسانده منع مىكرده ؟ « .\r\nو نيز وارد شده است كه : « رسول خدا صلى اللَّه عليه و آله و سلَّم به يكى از اصحاب خود - كه بيمار بود - فرمود : بشارت باد تورا مادرش گفت : بهشت بر تو گوارا باد رسول خدا صلى اللَّه عليه و آله فرمود : تو چه مىدانى ؟ شايد سخن بيهوده مىگفته يا از بذل چيزى كه به وى مربوط نبوده منع مىكرده ؟ » .\r\nيعنى بهشت بر كسى گوارا خواهد بود كه به محاسبه كشيده نشود ، و كسى كه سخن بيهوده بگويد تحت حسابرسى در خواهد آمد ، اگر چه سخنش مباح باشد ، و بهشت با مناقشه و سختگيرى در حساب گوارا نخواهد بود ، كه سختگيرى در حساب نوعى عذاب است .\r\nو روايت است كه : « مردى نزد پيامبر صلى اللَّه عليه و آله و سلَّم سخن مىگفت و پرگوئى مىكرد ، حضرت به او فرمود : زبان تو چند پوشش دارد ؟ گفت : دو لب و دندانهايم .\r\nفرمود : آيا در اين نكته اى نيست كه جلوى سخنت را بگيرد ؟ « .\r\nو در روايتى ديگر است : « حضرت اين را به مردى گفت كه او را ثنا مىگفت و در گفتار زياده روى و افراط مىكرد ، سپس فرمود : به آدمى چيزى بدتر از زيادى زبان داده نشده » .\r\nو روايت است كه : « گروهى از بنى عامر بر رسول خدا صلى اللَّه عليه و آله و سلَّم وارد شدند ، و به مدح و ثناى حضرت پرداختند . پيغمبر صلى اللَّه عليه و آله و سلَّم فرمود : سخن خود را بگوئيد ، شيطان شما را از راه بيرون نبرد ( 1 )  » . و مراد آن حضرت اين است كه : زبان اگر به ثنا گشوده شود ، و لو به راستى ، بيم آن است كه شيطان او را به زيادتر از آنچه نياز دارد وادارش كند و از راه بيرونش برد .\r\nيكى از صحابه گفته است : « گاه مردى با من سخن مىگويد كه ميل و رغبت من به پاسخگوئى بيشتر از رغبت من به آب سرد است ، و ليكن پاسخ دادن را\r\n","description":"","footnote":" ( 1 ) احاديث اين باب را با » احياء العلوم « : 3 - 93 - 99 و » كنز العمال « : 2 - 130 ، 184 تصحيح كرديم . . ","page_name":" 246 ","page_number":246},
  {"content":"\r\nاز بيم زياده گوئى ترك مىكنم « .\r\nيكى از بزرگان گويد : « هركه پرگوئى كند دروغش بسيار است » .\r\nو يكى ديگر از ايشان گفته است : « مردم دربارهء دو خصلت هلاك مىشوند :\r\nزيادى مال و زيادى گفتار « .\r\n","description":"","footnote":"","page_name":" 247 ","page_number":247},
  {"content":"\r\n\r\nفصل 38 شناخت سخن بيهوده\r\nسخنان بيهوده و زائد و هرزه انواع بيشمار دارد و حد و ضابطهء آن اين است كه سخنىگوئى كه اگر آن را نگوئى و سكوت كنى گناهى بر تو نباشد و زيانى هم پديد نيايد و هيچ كارى معطَّل نماند ، مثل اينكه با كسانى احوال سفرهاى خود را نقل كنى و نيز آنچه در سفر ديده اى از كوهها و رودها و وقايعى كه برايت روى داده و چيزهاى خوبى كه ديده اى از خوراكها و پوشاكها ، و آنچه از مردم شهرها و رويدادهاى آنها تورا به شگفت آورده است . همهء اينها از امورى است كه نگفتن آنها نه ضرر دينى دارد و نه زيان دنيوى ، و در گفتن آنها براى هيچكس نه فايدهء دينى تصور مىرود و نه سود دنيوى . پس اگر بسيار بكوشى كه كم و زياد نقل نكنى و منظورت خودستائى و فخر فروشى در مشاهدهء چيزهاى بزرگ نباشد ، و غيبت كسى يا مذمّت مخلوقى از مخلوقات خدا در ميان نباشد ، بارى وقت خود را ضايع و تلف كرده اى .\r\nامّا همچنانكه سخنان بىفايده گفتن مذموم است ، سؤال از چيزى كه بىفايده است نيز مذموم و بلكه مذمومتر است . زيرا تو با سؤال خويش وقت خود را تباه مىسازى و هم وقت ديگرى را با پاسخ دادن تلف مىكنى و اين در صورتى است كه از سؤال بى جا آفتى پديد نيايد ، و اگر در جواب آن آفتى پيش آيد - چنان كه در بيشتر پرسشهاى بى جا و بيهوده پيش مىآيد - گناهكار خواهى\r\n","description":"","footnote":"","page_name":" 248 ","page_number":248},
  {"content":"\r\nبود . مثلا اگر از عبادت كسى بپرسى و بگوئى : آيا روزه اى ؟ اگر بگويد : آرى ، عبادت خود را ظاهر ساخته و در معرض ريا قرار گرفته ، و اگر به ريا نيفتد لااقل ثواب عبادتش كم مىشود زيرا فضيلت عبادت پنهانى به درجات بيشتر است از عبادت آشكار . و اگر بگويد : نه ، دروغ گفته . و اگر سكوت كند ، ترا تحقير كرده و آزرده خاطر ساخته . و اگر براى دفع جواب به چاره جوئى متوسّل شود دچار رنج و ناراحتى مىگردد . پس تو با يك پرسش بيهوده و نابجا او را يا به ريا و دروغ يا كوچك شمردن ديگران يا رنج و زحمت براى چاره جوئى گرفتار كرده اى .\r\nو همچنين است سؤال از چيزهائى كه آدمى از اظهار آن شرم مىكند يا احتمالا از اظهار آن مانعى باشد ، مثل اينكه كسى با ديگرى سخنى مىگويد بپرسى : چه مىگفت ؟ و در چه سخنى بوديد ؟ و مانند اينكه انسانى را در راه ببينى و بپرسى : از كجا مىآئى ؟ زيرا گاهست كه مانعى براى اظهار آن وجود دارد . و از اين قبيل است پرسيدن از كسى كه چرا ضعف دارى ؟ يا اين ضعف و لاغرى تو از چيست ؟ يا چه مرض دارى ؟ و مانند اينها . و بدتر از همه آنكه مريضى را از شدت بيماريش بترسانى و بگوئى : چقدر مرضت شديد و حالت بد است همهء اينها علاوه بر اينكه لغو و سخن بيهوده است گناه و ايذاء را نيز در بردارد ، و تنها سخن بيهوده و زائد نيست زيرا سخن بىفايده تنها آن است كه در آن ايذائى و شكستن خاطرى و شرم از جوابى نباشد ، چنان كه روايت است : « لقمان به نزد داود عليه السّلام آمد در حالى كه او زره مىساخت ، و پيش از آن لقمان زره را نديده بود از كار وى تعجّب كرد . خواست بپرسد ، دانائى و حكمت او را مانع شد ، خوددارى نمود و نپرسيد .\r\nچون داود از كار خود فارغ شد برخاست و زره را پوشيد و گفت : خوب زرهى است براى جنگ لقمان گفت : خاموشى دانش و حكمت است و كم كسى است كه آن را بجا آورد « . و اين قبيل پرسشها ، به شرط آنكه در آنها ضرر و پرده درى و افتادن در ريا و دروغ نباشد ، از سخنان بيهوده است و ترك آن از خوبى اسلام آدمى است .\r\n","description":"","footnote":"","page_name":" 249 ","page_number":249},
  {"content":"\r\n\r\nفصل 39 علاج بيهوده گوئى\r\nسبب بيهوده گوئى و پر حرفى و هرزه گوئى : يا حرص بر شناختن چيزهاى بىفايده است ، يا بذله گوئى و يا خوش مشربى نمودن تا مردم به صحبت او ميل كنند يا وقت گذرانى به وسيلهء نقل و حكايت احوال و داستانهاى بىفايده . اينها همه از پستى و زبونى قوهء شهوت است .\r\nعلاج اين خوى ناپسند از حيث علم اين است كه : مذمّت آن را چنان كه گذشت به خاطر آورد و ستودگى ضد آن ، يعنى خاموشى را متذكَّر شود . و به ياد آورد كه مرگ در پيش روى آدمى است و از هر كلمه اى كه مىگويد مسئول است ، و اين كه نفسهاى انسان سرمايهء كسب سعادت است ، و زبان دامى است كه به آن مىتوان حوران بهشتى را به دام آورد ، و از دست دادن و تباه ساختن آن زيانكارى است . و از حيث عمل اين است كه تا حدّ امكان از مردم گوشه گيرى اختيار كند ، و خود را به سكوت و خاموشى حتّى نسبت به چيزهائى كه اندك فايده اى دارد وادار سازد تا زبانش به ترك سخنان بيهوده عادت كند . و دربارهء هر سخنى كه مىخواهد بگويد نخست نيك بينديشد ، اگر فايده اى دينى يا دنيوى دارد بگويد وگر نه خاموش باشد . بعضى كسان كه مراقب خود بودند در دهان خويش سنگ مىنهادند تا مبادا سخن بيهوده و زيادى بگويند .\r\n","description":"","footnote":"","page_name":" 250 ","page_number":250},
  {"content":"\r\n\r\nپيوست خاموشى\r\nضد بيهوده گوئى و زياده و هرزه گوئى يا خاموشى است يا سخنان سودمند گفتن خواه مربوط به دين باشد يا دنيا . فوائد خاموشى و ستايش آن در جاى خود خواهد آمد . و در خصوص ترك سخنان بيهوده و زائد اخبارى وارد شده چنان كه از پيغمبر اكرم صلى اللَّه عليه و آله و سلَّم روايت است : « من حسن اسلام المرء تركه ما لا يعنيه »\r\n« از نيكوئى اسلام مرد اين است كه چيزهاى بىفايده را ترك كند » .\r\nو نيز از آن حضرت منقول است : « طوبى لمن امسك الفضل من لسانه ، و انفق الفضل من ماله »\r\n« خوشا آنكه زيادى زبانش را نگاه دارد و زيادى مالش را انفاق كند » . و ببين كه مردم كار را چگونه بر عكس كرده‌اند ، زيادى مال را نگاه مىدارند و زيادى زبان را رها مىكنند .\r\nو روايت است كه : « روزى حضرت رسول صلى اللَّه عليه و آله و سلَّم فرمود : اول كسى كه از اين در داخل مىشود مردى است از اهل بهشت . وقتى آن مرد وارد شد ، به او گفتند : ما را به بهترين كارهاى خود كه به آن اميد دارى خبر ده . گفت : من مردى كم عمل هستم ، و بهترين چيزى كه به آن به خدا اميدوارم سلامت نفس و ترك چيزهاى بيهوده است » .\r\nو آن حضرت صلى اللَّه عليه و آله به ابى ذرّ فرمود : « أ لا أعلمك به عمل خفيف على البدن ثقيل في الميزان ؟ قال : بلى يا رسول اللَّه . قال : هو الصّمت ، و حسن الخلق ، و ترك ما لا يعنيك » .\r\n« مىخواهى تورا كارى ياد دهم كه بر بدن سبك و آسان و در ترازوى اعمال سنگين باشد ؟ گفت : آرى يا رسول اللَّه . فرمود : خاموشى و حسن خلق و ترك كار بيهوده » .\r\nابن عبّاس گفت : پنج چيز است كه از پولهاى نقرهء خالص و دل انگيز بهتر است : سخنان بيهوده مگو ، كه زائد است و از وزر و آفت آن در امان نيستى\r\n","description":"","footnote":"","page_name":" 251 ","page_number":251},
  {"content":"\r\nو سخنان سودمند نيز مگو مگر آنكه بجا باشد ، زيرا بسا هست كه كسى در امر مفيدى سخن مىگويد امّا نابجا و در غير موقع آن و آنگاه به رنج مىافتد . و با حليم و بردبار و با سفيه و سبكسار ستيزه و جدال مكن ، كه بردبار با سكوتش بر تو غلبه مىكند ، و سفيه با گفتارش تورا مىآزارد . و در غياب برادرت همان را بگو كه دوست دارى پشت سرت بگويد . و در مواردى كه دوست دارى مورد عفو واقع شوى ، عفو كن . و همچون كسى عمل كن كه مىداند پاداش نيك دارد و مورد احترام قرار مىگيرد ( 1 )  « .\r\nاز لقمان پرسيدند : « دانائى و حكمت تو چيست ؟ گفت : از چيزى كه به آن نياز ندارم سؤال نمىكنم و به آنچه بيهوده است نمىپردازم » .\r\nو آنچه در فضيلت ترك پرگوئى و سخن بىفايده در اخبار ائمّه عليهم السّلام و كلمات بزرگان حكما و عرفا وارد شده است بيشمار است ، و همين اندازه كه ذكر كرديم براى اهل بصيرت كافى است .\r\n","description":"","footnote":" ( 1 ) اين روايت از ابن عباس در « احياء العلوم » 3 - 97 با اختلافاتى آمده است . . ","page_name":" 252 ","page_number":252},
  {"content":"\r\n\r\nمقام چهارم از بخش سوم در بيان رذائل و فضائلى كه متعلق به دو يا سه قوهء عاقله و غضب و شهوت است\r\n","description":"","footnote":"","page_name":" 253 ","page_number":253},
  {"content":"\r\nمقام چهارم در بيان رذائل و فضائلى كه متعلق به دو يا سه قوهء عاقله و غضب و شهوت است حسد و مذمّت آن - انگيزه هاى حسد - بين علما و عارفان حقيقى نسبت به يكديگر حسد نيست - آن اندازه از حسد كه دفع و نفى آن واجب است - نصيحت - آزردن و اهانت - خوددارى از ايذاء - مذمّت ظلم - عدل - ترساندن مؤمن - شاد كردن مؤمن - ترك كمك به مسلمين - بر آوردن حاجات مسلمين - مداهنه در امر به معروف - كوشش در امر به معروف - وجوب و شروط آن - در امر به معروف عدالت شرط نيست - مراتب آن - آنچه سزاوار است كه امر كننده رعايت كند - انواع منكرات - دورى كردن - الفت گرفتن - قطع رحم - صلهء رحم - مراد از آن - آزردن پدر و مادر و سرپيچى از آنان - نيكى به آنان - حق همسايه - حدود همسايگى - جستجوى عيوب و لغزشها - عيب پوشى - فاش كردن راز - پوشيدن راز - سخن چينى - بدگوئى - فساد كردن ميان مردم - اصلاح - شماتت - ستيزه ( مراء ) - علاج آن - خوش سخنى - استهزا و مسخره كردن - مزاح - مزاح مذموم - غيبت - غيبت منحصر به زبان نيست - انگيزه هاى آن - مذمّت غيبت - مجوّز ( روا كننده ) هاى غيبت - كفّاره هاى آن - بهتان - مدح - دروغ - ذمّ آن - مجوّزهاى آن - توريه ( چيزى را اراده كردن و خلاف آن را ظاهر كردن ) و مبالغه - شهادت دروغ - علاج دروغ - راستگوئى و ستايش آن - انواع صدق -\r\n","description":"","footnote":"","page_name":" 254 ","page_number":254},
  {"content":"\r\nزبان پر زيانترين اندامهاست - خاموشى - حبّ جاه - ذمّ آن - جاه از مال محبوبتر است - انسان از داشتن جاه ناچار است - دفع اشكال - كمال حقيقى در علم و جاه و مال - علاج حب جاه - گمنامى - مراتب حب مدح - اسباب آن - علاج آن - ضدّ حبّ مدح - ريا - مذمّت آن - اقسام آن - تأثير ريا بر عبادت - شادى به سبب اطَّلاع مردم بر عبادت - متعلَّقات ريا - انگيزه هاى آن - رياى آشكار و پنهان - ريا چگونه عمل را تباه مىكند - شائبه هاى ريا كه عمل را باطل مىكند - علاج ريا - وسوسه به ريا - اخلاص - ستايش آن - آفات آن - نفاق .\r\n","description":"","footnote":"","page_name":" 255 ","page_number":255},
  {"content":"\r\nاز آنهاست :\r\nحسد\r\nحسد ، آرزوى زوال نعمت از برادر مسلمان است از نعمتهائى كه صلاح او باشد . امّا اگر زوال نعمت را از او نخواهد بلكه مثل آن را براى خود بخواهد « غبطه و منافسه » است . و اگر زوال چيزى را از كسى بخواهد كه صلاح او نيست آن را « غيرت » خوانند .\r\nبيان تفصيلى آن اين است كه اگر انگيزهء حسد صرفا حرص بر اين باشد كه آن نعمت به تو برسد ، اين از پستى و زبونى قوهء شهويّه است ، و اگر انگيزهء آن تنها رسيدن مكروهى به محسود باشد از رذائل قوهء غضب است ، و از نتايج كينه - توزى است كه آن هم از نتايج خشم است ، و اگر باعث آن تركيبى است از هر دو ، اين از پستى و زبونى هر دو قوّه است . و ضدّ حسد ، نصيحت و خيرخواهى است يعنى خواستن دوام نعمت خداوند بر برادر مسلمانت ، كه صلاح او در آن است .\r\nو شكَّى نيست كه حكم قطعى به اينكه اين نعمت صلاح است يا فساد ممكن نيست . چه بسا كه چيزى در آغاز و در نظر اول نعمت شمرده شود و سرانجام بر صاحب خود و بال و فساد باشد . پس ملاك و مناط در اين امر ظن و گمان غالب است ، و بنابراين اگر ظنّ غالب اين است كه به صلاح اوست ، خواستن زوال آن حسد است و خواستن دوام و بقاء آن خيرخواهى است ، و آنچه گمان رود كه موجب فساد باشد ، خواستن زوال آن غيرت است . امّا آنچه صلاح و فساد آن بر تو مشتبه است زوال و بقاء نعمت را براى برادرت مخواه مگر اينكه آن را به شرط صلاح مقيّد كنى تا از حكم حسد رهايى يا بى و حكم خيرخواهى برايت حاصل شود . و معيار در نصيحت و خيرخواهى اين است كه آنچه را براى خود مىخواهى براى برادر خود نيز بخواهى و آنچه را براى خود نمىخواهى و نمىپسندى براى او نيز نخواهى و نپسندى . و معيار در حسد اين است كه آنچه را براى خود نمىخواهى براى او بخواهى ، و آنچه را براى خود مىخواهى براى او نخواهى .\r\n","description":"","footnote":"","page_name":" 256 ","page_number":256},
  {"content":"\r\n\r\nفصل 1 مذمت حسد\r\nحسد سختترين و دشوارترين بيماريهاى روانى و بدترين و پليدترين رذايل است ، و صاحب خود را به عقوبت دنيا و عذاب آخرت گرفتار مىسازد . زيرا در دنيا لحظه اى از حزن و الم خالى نيست و به هر نعمتى كه در دست ديگران مىبيند رنج مىبرد ، و نعمتهاى خداى تعالى نامتناهى است و هرگز از بندگان بريده و منقطع نمىشود ، پس حسود پيوسته در اندوه و رنج است . و و بال و سرانجام بد آن گريبانگير خود او خواهد شد و اصلا به محسود ضررى نمىرساند ، بلكه موجب ازدياد حسنات و بالا رفتن درجات او مىشود از اين رو كه حسود بر او عيب مىگيرد ، و آنچه در شرع جايز نيست دربارهء او مىگويد ، پس نسبت به او ظالم است و قسمتى از وزر و و بال محسود را بر دوش خود مىگيرد ، و اعمال شايستهء خود را به دفتر اعمال او منتقل مىسازد ، بنابراين حسد وى براى محسود جز خير و نفع اثرى ندارد . و با وجود اين در مقام عناد و ضديّت با آفريدگار و پروردگار بندگان است ، زيرا اوست كه نعمتها و خيرات را بر بندگان چنان كه اراده فرموده به مقتضاى حكمت و مصلحت خود ارزانى داشته است ، پس حكمت حق و كامل او چنين اقتضا كرده كه آن نعمت بر آن بنده حاصل و باقى باشد ، و حسود بيچاره زوال آن را مىخواهد . و آيا اين چيزى جز ناخشنودى از قضاء الهى در برترى دادن بعضى بندگان بر بعضى ديگر است ؟ و اين نيست مگر آرزوى قطع فيوضات الهى\r\n","description":"","footnote":"","page_name":" 257 ","page_number":257},
  {"content":"\r\nكه بر حسب حكمت بالغه مقدّر و صادر شده و خواستن خلاف آنچه خداوند به مقتضاى مصلحت اراده فرموده است بلكه حسود طالب نقص بر خداى سبحان است و نمىخواهد خدا را متّصف به صفات كماليّه بداند . زيرا افاضهء نعمتها از سوى خداوند در وقت شايسته و در جاى مستعد از صفات كماليهء خداى تعالى است كه عدم آنها نقص است بر او ، و گر نه از او صادر نمىشد ، و حسود ثبوت اين نقص را مىخواهد . از سوى ديگر حسود چون زوال نعمتهاى الهى را كه وجوداتند مىخواهد و بازگشت شرور و بديها به عدم است پس وى طالب شر و دوستدار آن است . و حكما تصريح كرده‌اند كه هر كه به شر ، اگر چه براى دشمن ، راضى و خشنود باشد در واقع شرير است . پس حسد بدترين رذائل و حسود شريرترين مردم است . و چه خباثت و معصيتى بالاتر از اين كه كسى از راحت مسلمانى بدون آنكه براى وى ضررى داشته باشد ناراحت و متألَّم شود ؟ و از اين رو در آيات و اخبار از اين صفت مذمّت شديد شده است . خداى سبحان در ناشايسته شمردن آن مىفرمايد :\r\n« أمْ يَحْسُدُونَ النَّاسَ عَلى ما آتاهُمُ الله مِنْ فَضْلِه » 4 : 54 ( نساء 53 ) .\r\n« يا به مردم نسبت به آنچه خدا از فضل و كرم خويش به آنان داده حسد مىبرند ؟ » . و مىفرمايد :\r\n« وَدَّ كَثيرٌ مِنْ أَهْلِ الْكِتابِ أنْ يَرُدُّونَكُمْ مِنْ بَعْدِ ايمانِكُمْ كُفَّارا حَسَدا مِنْ عِنْدِ انْفُسِهِمْ » 2 : 109 ( بقره 109 ) .\r\n« بسيارى از اهل كتاب از حسدى كه در دلشان است دوست دارند كه شما را پس از ايمان آوردنتان به كفر باز گردانند » .\r\nو مىفرمايد :\r\n« إِنْ تَمْسَسْكُمْ حَسَنَةٌ تَسُؤْهُمْ وَانْ تُصِبْكُمْ سَيِّئَةٌ يَفْرَحُوا بِها » 3 : 120 .\r\n( آل عمران 120 ) « اگر نيكيى به شما رسد بد حال و ناراحت مىشوند و اگر بديى به شما رسد از آن شادمان مىگردند » .\r\nو رسول خدا صلى اللَّه عليه و آله و سلَّم فرمود : « الحسد يأكل الحسنات كما تأكل النّار\r\n","description":"","footnote":"","page_name":" 258 ","page_number":258},
  {"content":"\r\nالحطب « .\r\n« حسد كارهاى نيك را مىخورد همچنانكه آتش هيزم را مىخورد » .\r\nو نيز فرمود : « قال اللَّه عزّ و جلّ لموسى بن عمران : يابن عمران لا تحسدنّ النّاس على ما آتيتهم من فضلى و لا تمدّنّ عينيك إلى ذلك و لا تتبعه نفسك ، فانّ الحاسد ساخط لنعمى ، صادّ لقسمى الَّذى قسمت بين عبادى . و من يك كذلك فلست منه و ليس منّى » .\r\n« خداى عز و جل به موسى بن عمران وحى فرمود كه به مردم بر آنچه از فضل خود به آنها داده‌ام حسد مبر ، و چشمهاى خود را بر آن مدوز ، و دلت را دنبال آن مكن ، كه حسود نسبت به نعمتهاى من خشمگين است ، و از تقسيمى كه ميان بندگان خود كرده‌ام جلوگير است . و هر كه چنين باشد من از او نيستم و او از من نيست » .\r\nو فرمود : « لا تحاسدوا و لا تقاطعوا و لا تدابروا و لا تباغضوا ، و كونوا عباد اللَّه اخوانا » .\r\n« حسد مورزيد و از هم مگسليد و به يكديگر پشت مكنيد ( راه مخالفت مپوئيد ) و دشمنى منمائيد ، بندگان خدا با هم برادر باشيد » .\r\nو فرمود : « دبّ إليكم داء الأمم قبلكم : الحسد و البغضاء هي الحالقة ، لا اقول حالقة الشّعر ، و لكن حالقة الدّين . و الَّذى نفس محمّد بيده لا تدخلون الجنّة حتّى تؤمنوا ، و لن تؤمنوا حتّى تحابّوا .\r\nألا أنبّئكم بما يثبت ذلك لكم ؟ أفشوا السّلام بينكم »\r\n« بيمارى امّتهاى پيش در شما راه يافته : حسد و دشمنى كه سترنده است ، نه سترندهء موى بلكه سترندهء دين . به خدائى كه جان محمّد به دست اوست ، به بهشت نمىرويد تا ايمان آوريد ، و ايمان نخواهيد آورد تا يكديگر را دوست بداريد .\r\nآيا مىخواهيد شما را به چيزى خبر دهم كه مهربانى و دوستى را ميان شما برقرار كند ؟ به همديگر سلام كنيد » .\r\nو فرمود : « كاد الفقر ان يكون كفرا ، و كاد الحسد ان يغلب القدر » .\r\n","description":"","footnote":"","page_name":" 259 ","page_number":259},
  {"content":"\r\n« فقر نزديك است كه به كفر انجامد ، و حسد نزديك است كه بر قدر غلبه كند [ 1 
  ] » .\r\nو فرمود : « به زودى به امّت من بيمارى امّتها خواهد رسيد . پرسيدند :\r\nبيمارى امّتها چيست ؟ فرمود : « خود پسندى و ستيزندگى ، و سركشى ، و زياده جوئى ، و همچشمى در دنيا ، و دورى نمودن و حسد ورزيدن ، تا آنكه ستم و تعدى و سپس آشوب و فتنه پديد آيد » .\r\nو فرمود : « ترسناكتر چيزى كه بر امّتم مىترسم اين است كه مالشان زياد شود پس با يكديگر حسد ورزند و يكديگر را به قتل رسانند » .\r\nو فرمود : « براى نعمتهاى خدا دشمنانى هست . پرسيدند : آنها كيانند ؟ فرمود : كسانى كه به مردم بر آنچه خدا از فضل خود به ايشان داده حسد مىبرند » .\r\nو در يكى از احاديث قدسى وارد شده است كه : « خداوند فرمود : حسود دشمن نعمت من است و از قضاء من خشمگين است و به قسمتى كه در ميان بندگانم كرده‌ام راضى و خشنود نيست » .\r\nامام باقر عليه السّلام فرمود : « انّ الرّجل ليأتي باىّ بادرة فيكفر . و انّ الحسد ليأكل الايمان كما تأكل النّار الحطب » .\r\n« گاهى مرد شتابزدگى و تندى مىكند و كافر مىشود . و حسد ايمان را مىخورد همچنانكه آتش هيزم را مىخورد » .\r\nو حضرت صادق عليه السّلام فرمود : « آفة الدّين : الحسد و العجب و الفخر »\r\n« آفت دين حسد و خودبينى و فخر فروشى است » .\r\n\r\n","description":"","footnote":"\r\n[ 1 
  ] مجلسى ( در شرح اصول كافى ) دربارهء جملهء اول اقوالى ذكر مىكند كه خلاصه اش اينست كه : مراد از فقر احتياج و نياز به مردم و عدم توجه و اعتماد به خداوند است . چنين فقيرى به خدا نسبت بىعدالتى مىدهد و بسا مرتكب گناهانى مانند دزدى و خيانت و رشوه ستانى و امثال اينها مىشود و اين اعمال به كفر نزديك است . اما در شرح جملهء دوم اقوالى ذكر مىكند از جمله : حسد گاهى موجب زوال نعمت و يا موجب ازدياد نعمت محسود مىشود و بر مقدرات او غلبه مىكند . و قول ديگر اينكه ممكن است اشاره به چشم زخم باشد زيرا حسد سبب چشمزدن است ، چنان كه بعضى از مفسران آيهء كريمهء « و من شرّ حاسد اذا حسد » را به چشم زدن تفسير كرده‌اند . م .\r\n","page_name":" 260 ","page_number":260},
  {"content":"\r\nو فرمود : « انّ المؤمن يغبط و لا يحسد ، و المنافق يحسد و لا يغبط ( 1 )  » .\r\n« مؤمن غبطه مىبرد و حسد نمىورزد ، ولى منافق حسد مىورزد و غبطه نمىبرد » .\r\nو فرمود : « حسود پيش از آنكه ضررى به محسود برساند به خود زيان مىزند ، چنان كه ابليس به سبب حسد براى خود لعنت به ارث برد ، و براى آدم برگزيدگى و هدايت و بالا رفتن به مقام حقايق عهد و اصطفاء الهى را حاصل كرد .\r\nپس محسود باش و حسود مباش ، كه ترازوى حسود هميشه سبك است به واسطهء سنگينى ترازوى محسود [ 2 
  ] ، و روزى قسمت شده است ، پس حسد چه نفعى به حسود و چه ضررى به محسود مىرساند . و ريشهء حسد از كورى دل و انكار فضل و كرم خداى تعالى است ، و اينها دو بالند براى كفر . و به واسطهء حسد فرزند آدم در حسرت جاويد افتاد ، و به درّهء هلاكتى سقوط كرد كه هرگز نجاتى براى او نيست . و حسود را توبه نيست ، زيرا بر آن مصرّ و به آن معتقد است و حسد سرشت اوست كه بدون معارض و بىسبب ظاهر مىشود ، و سرشت از ريشه تغيير نمىپذيرد ، هر چند كه معالجه شود ( 2 )  « .\r\nيكى از حكما گفته است : « حسد زخمى است بهبود ناپذير » .\r\nو يكى از خردمندان گفته است : « ظالمى شبيه تر به مظلوم از حسود نديدم ، كه نعمت تورا نقمت خود مىداند » .\r\nو يكى از بزرگان گويد : « حسود از مجالس و مجامع جز مذمّت و ذلَّت بهره اى نمىبرد ، و از ملائكه جز لعنت و دشمنى به او نمىرسد ، و از خلق جز غم و اندوه عايدش نمىشود ، و در وقت مردن جز سختى و هراس نصيبى ندارد ، و در قيامت جز رسوائى و عذاب به او نمىرسد » .\r\n\r\n","description":"","footnote":" ( 1 ) احاديث اين فصل را از روى » بحار « : 3 مج 15 - 131 - 132 ، باب حسد ، و » كافى « ، باب حسد ، و » سفينة البحار « : 1 - 250 - 251 و » احياء العلوم « : 3 - 162 - 164 و » وسائل « : ابواب جهاد نفس ، باب 54 تصحيح كرديم . .  ( 2 ) اين خبر در « مصباح الشريعة » : باب 51 است و با آن تصحيح كرديم ، . \r\n[ 2 
  ] شايد به اين معنى باشد كه اعمال نيك حسود به ترازوى اعمال محسود نهاده مىشود . م .\r\n","page_name":" 261 ","page_number":261},
  {"content":"\r\nاخبار و روايات در نكوهش حسد بيرون از حدّ شمار است ، و آنچه ياد شد براى حق جو كافى است . و نيز بايد دانست كه ناپسند داشتن نعمت و حبّ زوال آن نسبت به كافر و فاجر كه دستاويز فتنه و آزار خلق و افساد بين مردم مىشود مانعى ندارد ، از اين رو كه وسيلهء فساد است نه از آن جهت كه نعمت است .\r\n","description":"","footnote":"","page_name":" 262 ","page_number":262},
  {"content":"\r\n\r\nفصل 2 منافسه ( 1 )  و غبطه ( 2 ) \r\nمنافسه يعنى آرزو نمودن نعمتى كه براى ديگرى هست بىآنكه زوال آن را از او بخواهد ، و اين مذموم نيست ، بلكه در واجب واجب است و در مستحب مستحب و در مباح مباح .\r\nخداى سبحان مىفرمايد :\r\n« وَفي ذلِكَ فَلْيَتَنافَسِ الْمُتَنافِسُونَ » 83 : 26 ( مطففين 26 ) .\r\n« و همچشمى كنان در اين باره ( نعمت بهشتى ) همچشمى كنند » .\r\nو سخن پيغمبر اكرم صلى اللَّه عليه و آله و سلَّم بر اين معنى حمل مىشود كه فرمود : « لا حسد إلا في اثنين : رجل آتاه اللَّه مالا ، فسلَّطه على ملكه في الحقّ . و رجل آتاه اللَّه علما ، فهو يعمل به و يعلَّمه النّاس » .\r\n« حسد روا و نيكو نيست مگر در دو مورد : مردى كه خدا او را مالى داده باشد و او [ در صرف 
  ] در راه حق به آن دست يابد ، و مردى كه خدا به او علمى عطا فرموده و او به آن عمل كند و به مردم بياموزد » . يعنى غبطه جز در اين موارد [ جايز و نيكو 
  ] نيست . گاهى غبطه حسد ناميده مىشود چنان كه گاهى حسد منافسه و همچشمى خوانده مىشود ، و اين براى نزديكى و وسعت و فراخى اين دو معنى است .\r\n","description":"","footnote":" ( 1 ) رغبت نمودن در چيزى به طريق همچشمى . .  ( 2 ) رشكبردن و آرزونمودن به حال كسى بىآنكه زوال آن را از او خواهد . . ","page_name":" 263 ","page_number":263},
  {"content":"\r\nو سبب غبطه حبّ نعمتى است كه براى شخص مورد غبطه حاصل است . پس اگر آن نعمت امرى دينى باشد سبب غبطه حب خدا و محبّت طاعت اوست ، و اگر امر دنيوى باشد سبب آن حب نعمتهاى مباح دنيا و بهره مندى از آنهاست . در غبطهء اول هيچ كراهتى نيست بلكه مستحسن و مندوب است و غبطهء دوم اگر چه حرام نيست ولى باعث كاهش و نقصان درجهء آدمى در دين و واماندن انسان از مقامات بلند و ارجمند است ، و با زهد و توكَّل و رضا منافات دارد .\r\nو امّا غبطه اگر فقط اين باشد كه دوست دارد به مثل نعمت مغبوط ( شخص مورد غبطه ) برسد ، از آن رو كه آن نعمت از مقاصد دين و دنياست ، بدون آنكه بخواهد با وى برابر باشد يا نپسندد كه كمتر از او باشد به هيچ وجه در آن اشكالى نيست . ولى اگر تمايل به برابرى و كراهت از كمبود نسبت به او دارد اين حال جاى خطر و لغزش است . زيرا بر طرف شدن كمبود و نقصان يا به وسيلهء رسيدن به نعمت آن شخص يا به زوال آن از او حاصل مىشود . در اين صورت اگر يكى از اين دو طريقه حاصل نشد نفس از ميل و خواهش طريقهء ديگر دست برنمىدارد .\r\nزيرا بعيد است كه آدمى بخواهد با ديگرى در نعمتى مساوى شود و نتواند به مرتبهء او برسد و آنگاه ميل به زوال آن از او نكند ، بلكه غالبا چنين تمايلى در وى پديد مىآيد ، تا آنجا كه اگر آن نعمت از او زوال پذيرد در نزد او خوشتر است تا بقاء آن زيرا به زوال آن نعمت كمبود و نقصان خود او از ميان مىرود . و اگر طورى باشد كه چنانچه اختيار را به وى دهند در زوال نعمت از او مىكوشد حسود است و دچار صفت مذموم حسد . و اگر مانع عقلى او را از اين كوشش باز دارد و لكن در طبعش چنين است كه با زوال نعمت از مغبوط شادى و سرورى در خود مىيابد ، بىآنكه اين حال را ناپسند شمرد و در دفع آن بكوشد ، اين نيز حسد و مذموم است ، اگر چه به بدى مرتبهء اول نيست . و اگر به واسطهء نيروى عقل و دين خود خوشحالى و سرورى را كه در طبع خويش به سبب زوال نعمت ديگرى مىيابد ناپسند شمرد و در دفع آن از نفس خود در مقام مجاهده برآيد ، مقتضى رحمت واسعهء الهى اين است كه از او عفو نمايد ، زيرا دفع اين حالت جز با رياضتهاى سخت و دشوار در توان و قدرت او نيست . هيچ انسانى نيست مگر اينكه كسى را در ميان آشنايان و\r\n","description":"","footnote":"","page_name":" 264 ","page_number":264},
  {"content":"\r\nنزديكان خود در بعضى از نعمتهاى الهى برتر و بالاتر مىبيند ، و هر گاه به مقام تسليم و رضا نرسيده باشد خواستار برابرى با او در آن است و كمبود و نقصان آن را دربارهء خود نمىپسندد . و چون نتواند به آن برسد بىاختيار طبعش مايل به زوال نعمت از او مىشود ، و هميشه در ناراحتى و پريشانى است تا او به مرتبهء وى تنزّل يابد و با وى مساوى شود . و اين حالت هر چند نقص است و نفس را از درجات مقرّبان فرود مىآورد و به انحطاط مىبرد ، خواه از مقاصد دنيا باشد يا دين ، لكن چون به سبب نيروى عقل و تقواى خود آن را ناپسند و مكروه شمرد و به مقتضاى آن عمل نكند ، ان شاء اللَّه مورد عفو قرار مىگيرد ، و همان ناخشنودى و كراهتى كه از اين صفت دارد كفّارهء آن است .\r\nاز مجموع آنچه گفته شد معلوم مىشود كه براى حسد مذموم چهار مرتبه است :\r\nاول - اينكه دوست دارد كه نعمت از محسود بر طرف شود هر چند به وى منتقل نشود ، و اين زشتترين و ناپسنديده ترين مراتب حسد است .\r\nدوم - اينكه دوست دارد كه نعمت از دست ديگرى بيرون رود براى رغبت و تمايلى كه به آن دارد مانند خانهء معيّنى يا زن جميله اى كه مىخواهد از دست وى در رود و به دست او آيد . بر حرمت و مذمّت اين مرتبه از حسد قول خداى تعالى دلالت دارد كه مىفرمايد :\r\n« وَلا تَتَمَنَّوْا ما فَضَّلَ الله بِه بَعْضَكُمْ عَلى بَعْضٍ » 4 : 32 ( نساء ، 31 ) .\r\n« آنچه را كه خداوند به وسيلهء آن بعضى از شما را بر بعضى ديگر برترى داده آرزو مكنيد » .\r\nسوم - اينكه تمايل او به مثل آنچه ديگرى دارد باشد نه به خود آن ، امّا چون از رسيدن به آن ناتوان است دوست دارد كه از دست او نيز بيرون رود تا با يكديگر برابر باشند . و اگر بتواند ، در تلف كردن و زوال آن نعمت از دست وى مىكوشد .\r\nچهارم - مثل سوم است ، با اين تفاوت كه اگر در بر طرف ساختن آن نعمت قدرت هم داشته باشد نيرومندى عقل و دين او مانع مىشود كه در زايل كردن آن نعمت بكوشد و ليكن از زوال آن خشنود مىشود بدون اينكه از اين\r\n","description":"","footnote":"","page_name":" 265 ","page_number":265},
  {"content":"\r\nحالت دلشادى خود ناراحت باشد .\r\nو براى غبطه دو مرتبه است :\r\nاول - ميل دارد كه به آنچه مغبوط دارد دست يابد ، بدون ميل به مساوات با وى يا كراهت از كمتر داشتن از او ، و زوال نعمت وى را نخواهد .\r\nدوم - ميل دارد كه به آن نعمت دست يابد همراه با ميل به مساوات و كراهت از كمبود ، به طورى كه اگر از نيل به آن ناتوان باشد ، در نهانخانهء دل خويش نابودى نعمت وى را خواهان و از رسيدن به برابرى با وى و از ميان رفتن كمبود شادمان است ، جز اينكه از اين شادى ناخشنود است و بر نفس خود خشمگين . گاه اين مرتبه از حسد « حسد مورد عفو » ناميده شده و گويا مقصود نبى اكرم صلى اللَّه عليه و آله همين معنى باشد كه مىفرمايد : « سه چيز است كه مؤمن از آن جدا نخواهد شد : حسد ، و ظن و طيرة ( فال بد ) . . . سپس فرمود : و براى او راه بيرون شدن از اينها هست ، اگر حسد بردى آن را مخواه و مجو - يعنى اگر در دلت چيزى از آن يافتى به آن عمل مكن ، و از آن ناخشنود باش - و اگر گمان [ بد 
  ] پيدا كردى آن را حقيقت مپندار و آن را تحقّق مبخش ، و چون شگون بد زدى از آن بگذر [ و به كار خود پرداز 
  ] » .\r\n","description":"","footnote":"","page_name":" 266 ","page_number":266},
  {"content":"\r\n\r\nفصل 3 انگيزه هاى حسد\r\nانگيزه هاى حسد هفت چيز است :\r\nاول - خباثت نفس و بخل نسبت به خير بندگان خدا . در گوشه و كنار عالم كسانى را مىيابى كه از گرفتارى و رنج و مصيبت بندگان شاد و خوشدل مىشوند ، و از راحت و نيكويى حال و وسعت معاش آنان ناراحت و محزون مىگردند . چنين شخصى هر گاه نگرانى و اضطراب احوال مردم و گرفتارى و ادبار و تنگى معيشت آنان را بشنود به سبب خبث باطن و رذالت طبع در خود احساس شكفتگى و شادمانى مىكند ، هر چند ميان او و ايشان هيچ گونه سابقهء دشمنى و رابطهء آشنائى نبوده باشد و تفاوتى در حال او از رسيدن به جاه يا مال و مانند اينها حاصل نشود . و هر گاه خوبى حال و سر و سامان داشتن زندگى يكى از بندگان خدا را بشنود بر او گران مىآيد اگر چه هيچ نقص و ضررى به او نرسد . اين بيچاره نسبت به نعمتهاى خدا بر بندگان بخل مىورزد بدون اينكه قصد و غرضى داشته باشد و يا تصور كند كه آن نعمت به وى منتقل مىشود ، پس اين خوى ناشى از خبث نفس و پستى و پليدى طبع است . و از اين رو علاج آن در نهايت دشوارى است زيرا سببش خباثت ذات و پستى سرشت است و معالجهء امر ذاتى و مقتضاى طبع بسيار سخت است ، بر خلاف آنچه از اسباب عارضى پديد آيد .\r\nدوم - دشمنى و كينه توزى ، و اين بزرگترين اسباب حسد است ، زيرا\r\n","description":"","footnote":"","page_name":" 267 ","page_number":267},
  {"content":"\r\nهر انسانى - مگر نادرى از اهل مجاهده با نفس - به گرفتارى و رنج دشمن خود شاد و فرحناك مىگردد ، يا به گمان اينكه اين حال مكافاتى است كه خداوند به خاطر او به دشمن رسانده ، يا براى اينكه طبعا ضعف و نابودى دشمن را دوست دارد . و هر گاه نعمتى به دشمن رسد ناراحت مىشود ، زيرا ضدّ مراد و خواهش اوست و گاه تصور كند كه خود او در نزد خدا منزلتى ندارد كه انتقام او را از دشمن نگرفته و بلكه به او نعمت داده ، و از اين خيالها اندوهگين مىشود .\r\nسوم - حبّ رياست و حبّ مال و جاه . پس كسى كه نام و آوازه را دوست دارد ، و طالب مدح و ستايش است از اينكه او را در فنّ خود وحيد زمان و يگانهء عصر خوانند ، و از حيث شجاعت يا علم يا عبادت يا صنعت يا جمال يا غير اينها مشهور و معروف گردد ، اگر بشنود كه در دورترين نقاط عالم نظير و مانند او هست ناراحت و بددل مىشود ، و به مرگ او يا زوال نعمتى كه در آن با او مشارك است شاد مىگردد ، تا در فنّ خود از همه برتر و در ستايشى كه از صفت او مىشود يكتا و بى - همتا باشد .\r\nچهارم - ترس از بازماندن از مقصود و مطلوب خود . و اين مخصوص دو نفر است كه هر دو يك چيز را بخواهند ، پس هر يك از آن دو در وصول به مقصود به ديگرى حسد مىورزد ، از اين جهت كه آن را در انحصار خود مىخواهد ، مثل حسد هووها نسبت به يكديگر در مسائل همسرى ، و حسد برادران با هم در نزديكى به پدر و مادر براى دست يافتن به مال آن دو ، و حسد شاگردان به يكديگر در مورد يك استاد براى جلب توجّه او ، و حسد نديمان و خواص پادشاه در نيل به منزلت و مقام در نزد او ، و حسد وعّاظ و فقهائى كه اهل يك شهرند با هم در رسيدن به درجهء قبول و به دست آوردن مال ، اگر غرض و مقصود آنها همين باشد .\r\nپنجم - تعزّز : و آن عبارت است از اينكه بر او گران باشد كه يكى از همگنانش از او بالاتر و برتر شود ، به اين گمان كه اگر آن شخص به نعمتهائى دست يابد بر او تكبّر خواهد كرد و او را كوچك خواهد شمرد ، و او به واسطهء اينكه مىخواهد عزيز و ارجمند شمرده شود خواهان آنست كه آن نعمت به او نرسد . و غرض او اين نيست كه تكبّر نمايد ، زيرا به برابرى با او راضى است ، بلكه غرضش دفع\r\n","description":"","footnote":"","page_name":" 268 ","page_number":268},
  {"content":"\r\nكبر اوست .\r\nششم - تكبّر : و آن عبارت است از اينكه صفت تكبّر بر طبع كسى غالب باشد و بخواهد بر يكى از اقران برترى نمايد و از او توقّع انقياد و دنباله روى داشته باشد ، پس اگر نعمتى به وى رسد چنين تصور كند كه ديگر متحمّل تكبّر او نخواهد شد و از اطاعت و خدمت او سر باز خواهد زد يا داعيهء برابرى با او يا برترى از او را خواهد داشت ، و بدين سان خادم وى مخدوم او خواهد شد ، از اين جهت در رسيدن نعمت به وى حسد مىبرد . و حسد بيشتر كفّار نسبت به رسول اللَّه صلى اللَّه عليه و آله از اين قبيل بوده ، چنان كه مىگفتند : چگونه جوانى فقير و يتيم بر ما مقدّم شود ؟ « لَوْ لا نُزِّلَ هذَا الْقُرْآنُ عَلى رَجُلٍ مِنَ الْقَرْيَتَيْنِ عَظيمٍ » 43 : 31 ( زخرف ، 13 ) « چرا اين قرآن بر مرد بزرگى از اين دو آبادى نازل نشده » .\r\nهفتم - تعجب : و اين در وقتى است كه محسود در نزد حاسد حقير و نعمتى كه به وى رسيده بزرگ باشد ، و از رسيدن مثل وى به چنان نعمتى در شگفت شود و حسد ورزد و زوال آن را بخواهد ، و از اين قبيل است حسد امّتها نسبت به پيغمبران خود كه مىگفتند :\r\n« ما انْتُمْ الا بَشَرٌ مِثْلُنا » 36 : 15 ( يس ، 15 ) .\r\n« شما جز بشرى مانند ما نيستيد » .\r\n« فَقالُوا : أ نُؤْمِنُ لِبَشَرَيْنِ مِثْلِنا » 23 : 47 ( مؤمنون ، 48 ) .\r\n« و مىگفتند : آيا به دو بشرى ( موسى و هارون ) مانند خود ايمان آوريم ؟ » « وَلَئِنْ أطَعْتُمْ بَشَرا مِثْلَكُمْ انَّكُمْ اذا لَخاسِرُونَ » 23 : 34 ( مؤمنون ، 34 ) .\r\n« و اگر از بشرى مانند خود اطاعت كنيد زيانكاريد » .\r\nبنابراين از رسيدن كسانى مانند آنان به مرتبهء وحى و رسالت تعجّب مىكردند ، و از اين رو حسد مىبردند بىآنكه قصد تكبّر يا رياست يا دشمنى يا غير اينها از موجبات حسد را داشته باشند .\r\nو گاهى اين اسباب و عوامل يا بيشتر آنها در يك نفر جمع مىشود ، و بدين گونه حسد در او نيرومند مىگردد به حدّى كه ديگر نمىتواند آن را پنهان دارد ، و دشمنى را آشكار مىسازد . و گاه حسد چندان نيرومند شود كه حسود آرزو كند كه\r\n","description":"","footnote":"","page_name":" 269 ","page_number":269},
  {"content":"\r\nهر نعمتى را نزد هر كسى مىبيند از او زايل شود و به دست وى برسد . چنين شخصى دچار جهل و حرص است ، زيرا آرزو مىكند كه همهء نعمتها و خيراتى كه براى همهء مردم حاصل است از آن او باشد ، يعنى امرى كه بىشك محال است و اگر هم ممكن باشد بهره مندى از آنها امكانپذير نيست ، و اگر حريص نبود چنين آرزويى نمىكرد ، و اگر عالم بود اين آرزو را با نيروى عقل از خود دفع و طرد مىنمود .\r\n( تنبيه ) بعضى از عوامل و اسباب مذكور ، همان گونه كه مقتضى است كه حسود آرزوى زوال نعمت و خوشى از ديگران كند همين طور اقتضا دارد كه آرزوى بلا و گرفتارى براى صاحبان نعمت بنمايد . جز اينكه آنچه از حسد شمرده مىشود همان قسم اول است ، و دومى از عداوت شمرده مىشود ، و عداوت اعم از حسد است ، زيرا دشمنى آرزوى وقوع مطلق ضرر براى دشمن است ، خواه زوال نعمت يا حدوث بلا و مصيبتى باشد . و حسد صرفا آرزوى زوال نعمت است .\r\n","description":"","footnote":"","page_name":" 270 ","page_number":270},
  {"content":"\r\n\r\nفصل 4 ميان علماء آخرت و خداشناسان حسدى نسبت به يكديگر وجود ندارد\r\nعوامل و اسبابى كه دربارهء حسد ذكر شد ميان اشخاصى است كه با يكديگر ارتباط دارند و از اين رو در مجالس و محافلى گرد مىآيند و در مقاصد و اغراضى مشترك و همسانند ، و چون در غرض يا مسأله اى با يكديگر مخالفت نمايند ، كينه ورزى پديد مىآيد ، و در اين هنگام يك طرف مىخواهد طرف ديگر را تحقير و بر او تكبّر كند ، و براى مخالفت با غرض وى در صدد مكافات بر مىآيد ، و از دست يا بى وى به نعمتى كه او را به مقصودش مىرساند ناخشنود است ، و در اين حال حسد تحقّق مىيابد . و از اين رو در ميان دو شخصى كه در دو شهر دور از هم زندگى مىكنند حسد پيش نمىآيد زيرا رابطه اى با هم ندارند . و ليكن اگر در يك جا در جوار هم قرار گيرند و بر سر مسائل و مقاصدى با هم برخورد كنند و مخالفتشان آشكار شود ، ميانشان دشمنى و كينه پديد مىآيد و بقيّهء اسباب حسد برانگيخته مىشود . و نيز مىبينى كه هر صنفى به صنف خود حسد مىبرد نه به ديگرى زيرا مقاصد يك صنف يكسان است و بر شغل و صنعت واحد مزاحم يكديگرند . پس عالم به عالم حسد مىبرد نه به عابد ، و تاجر به تاجر حسد مىبرد نه به ديگرى ، مگر به سببى ديگر غير از اشتراك بر آن حرفه . و همچنين هر كه حرص شديد بر حبّ جاه دارد و دوستدار آوازه و اشتهار در همهء اطراف عالم است و شوق يكتائى و تفرّد در فنّ خود دارد ،\r\n","description":"","footnote":"","page_name":" 271 ","page_number":271},
  {"content":"\r\nبا هر كسى كه در عالم در فنّى كه وسيلهء تفاخر اوست شريك و نظير باشد حسد مىورزد .\r\nو امّا منشأ همهء اينها دوستى دنياست ، زيرا منافع دنيا به سبب تنگى و محدود و محصور بودن آنها محلّ نزاع و كشمكش مىشود ، به طورى كه ممكن نيست منفعتى از مال و منصب به كسى برسد مگر آنكه از دست ديگرى بيرون رود . ولى آخرت ، چون تنگى در آن نيست ، نزاع و برخورد بين اهل آن پيش نمىآيد . مثال اين در دنيا علم و معرفت [ به خدا 
  ] است كه از مزاحمت بر كنار است ، و هر كه علم به خدا و صفات و افعال او و معرفت به نظام جهان را دوست دارد ، هر گاه ديگرى نيز به آن معرفت داشته باشد حسد نمىبرد . زيرا علم با بسيارى علما تنگ نمىشود و يك مطلب علمى براى هزار هزار عالم معلوم مىگردد ، و هر يك از ايشان به معرفت خود شاد مىشود و از آن لذت مىبرد ، و شادى و لذت او به واسطهء معرفت شخص ديگر كم نمىشود ، بلكه به سبب كثرت اهل معرفت زيادتى انس و ثمرهء افاده و استفاده حاصل مىگردد . زيرا معرفت خدا دريائى وسيع و نامحدود است كه تنگى در آن نيست . و هر علمى با خرج كردن يعنى با آموزش به ديگرى و شريك ساختن همنوعان در آن افزون مىشود ، و همين باعث فزونى لذت و سرور و شادمانى مىگردد . و همچنين است تقرّب و منزلت در نزد خداوند و شوق به نعمتهاى اخروى . و بزرگترين نعمتهاى الهى و بالاترين مراتب منزلت و قرب نزد خداى تعالى لذت لقاء اوست ، و در آن هيچ جلوگيرى و مزاحمتى نيست ، و اهل لقاء جا را بر يكديگر تنگ نمىكنند ، بلكه با كثرت ايشان انس بيشتر مىشود .\r\nاز آنچه گفتيم معلوم شد كه : در ميان علماى آخرت حسدى نخواهد بود ، زيرا آنان از كثرت و بسيارى شريكان خود در معرفت خدا و حب و انس او شاد و مسرور مىگردند ، و حسد ورزى تنها در ميان علماى دنياست ، و آنها كسانى هستند كه مقصودشان از علم طلب مال و جاه است . زيرا مال از اجسام و مادّيات است كه چون به دست كسى رسيد دست ديگران از آن تهى مىماند . و جاه و رياست نيز چنين است زيرا كه وقتى دلها به بزرگداشت عالمى اقبال نمود از تعظيم ديگرى منصرف و يا كم مىشود ، و همين سبب حسد در ميان ايشان مىگردد . اما اگر\r\n","description":"","footnote":"","page_name":" 272 ","page_number":272},
  {"content":"\r\nدل آدمى از سرور و ابتهاج به معرفت خداوند پر شد مانعى نيست كه ديگران هم به آن معرفت دست يابند . اگر انسانى مالك همهء آنچه در زمين است بشود ديگر چيزى باقى نمىماند كه ديگران مالك شوند زيرا دايرهء امور مادى و دنيوى تنگ و محدود است . امّا علم را نهايت نيست ، و اگر انسانى به بعضى از علوم عالم شود اين امر مانع آن نيست كه ديگران هم به آن عالم گردند .\r\nپس روشن شد كه حسد به سبب مقصود بودن امرى است كه كفايت همه را نمىكند و خواست همگان را برنمىآورد . از اين رو ميان عارفان و خداشناسان و صاحبان مقامات برين الهى حسدى نيست زيرا در معرفت خداوند و نعمتهاى بهشت تنگى و محدوديت و مزاحمت وجود ندارد ، و لذا خداى سبحان دربارهء ايشان مىفرمايد :\r\n« وَنَزَعْنا ما في صُدُورِهِمْ مِنْ غِلِّ اخْوانا عَلى سُرُرٍ مُتَقابِلينَ » 15 : 47 ( حجر ، 47 ) « كينه [ و حسدى 
  ] كه در سينه هايشان بوده به در آوريم و برادروار بر تختها روبروى هم قرار دارند » .\r\nبلكه بايد گفت كه حسد از صفات گرفتاران زندان دنياست .\r\nپس اى دوست من ، اگر بر خود مهربان باشى و آبادى و راحت سراى آخرت بخواهى نعمتى را طلب كن كه مزاحمتى براى آن نيست و لذّتى را بجو كه چيزى آن را تيره و مكدّر نكند . و آن لذت جز معرفت خدا و حب و انس به او و از همه گسستن و به جناب قدس او پيوستن نيست . و اگر از چنين حالتى لذت نمىبرى و به آن اشتياق ندارى و لذتهاى تو منحصر است به امور حسّى و وهمى و خيالى ، بدان كه جوهر ذات تو معيوب و از عالم انوار محجوب است ، و به زودى با چهارپايان و شياطين قرين و محشور خواهى شد و در اسفل السّافلين با آنها در غل و زنجير خواهى بود . و مثل تو در عدم درك اين لذت همچون كودك و عنّين است كه لذت جنسى را ادراك نمىكند . پس همان گونه كه اين لذت مخصوص مردان سالم است ، همچنين ادراك لذت معرفت مخصوص مردانى است كه :\r\n« لا تُلْهيهِمْ تِجارَةٌ وَلا بَيْعٌ عَنْ ذِكْرِ الله » 24 : 37 ( نور ، 37 )\r\n","description":"","footnote":"","page_name":" 273 ","page_number":273},
  {"content":"\r\n« هيچ گونه تجارت و داد و ستدى ايشان را از ياد خدا مشغول نمىسازد » .\r\nو ديگران به اين لذت مشتاق نيستند ، زيرا شوق بعد از چشيدن لذت است ، و هر كه لذت معرفت را نچشيده باشد به آن شناسائى ندارد ، و هر كه نشناسد مشتاق نمىشود ، و هر كه مشتاق نباشد نمىجويد ، و هر كه نجويد ادراك نمىكند ، و هر كه معرفت را در نيابد از مقام علَّيّين رانده و مطرود و از مجاورت مقرّبان محروم خواهد بود ، و با محرومان در تنگترين دركات زندان دوزخ محبوس خواهد شد :\r\n« وَمَنْ يَعْشُ عَنْ ذِكْرِ الرَّحْمنِ نُقَيِّضْ لَه شَيْطانا فَهُوَ لَه قَرينْ » 43 : 36 ( زخرف ، 36 ) « و هر كه از ياد خداى رحمان روى بر تابد شيطانى را به او گماريم كه قرين وى باشد . »\r\n","description":"","footnote":"","page_name":" 274 ","page_number":274},
  {"content":"\r\n\r\nفصل 5 علاج حسد\r\nچون دانستى كه حسد از بيماريهاى مهلك نفس است ، اين را نيز بدان كه بيماريهاى نفسانى جز با علم و عمل علاجپذير نيست . امّا علمى كه براى بيمارى حسد سودمند است اين است كه بدانى كه حسد براى دين و دنياى تو زيان آور است ، ولى به محسود تو زيانى نمىرساند ، بلكه به سبب آن سود دنيوى و اخروى مىبرد . و هر گاه اين نكته را از روى بصيرت و تحقيق دانستى ، و دشمن خود و دوست دشمن خود نبودى ، از حسد جدا و دور خواهى شد .\r\nامّا اينكه حسد به دين تو ضرر مىرساند و تورا به عذاب ابد و عقاب جاويد مىكشاند از آيات و اخبار وارده در ذم آن و عقوبت صاحب آن معلوم و روشن شد ، و به علاوه دانستى كه حسود از قضاء خداى تعالى ناخشنود و خشمگين است ، و از نعمتهاى الهى كه براى بندگان خود تقسيم كرده كراهت دارد ، و عدالتى را كه در مملكت خويش اجرا كرده منكر است ، و اين ناخشنودى و انكار ، كه موجب ضدّيّت و عناد با خالق بندگان است ، نزديك است كه اصل توحيد و ايمان را از ميان ببرد چه رسد به ضرر رساندن به آنها . به علاوه حسد موجب غش و خيانت و عداوت با مؤمن ، و ترك خيرخواهى و دوستى و بزرگداشت و مراعات او ، و ترك همراهى و همگامى با پيامبران و اولياء خدا درخواستن خير و نعمت براى او ، و مشاركت با شيطان و حزب وى در شادى از نزول بلاها و مصائب بر او و زوال نعمت از او\r\n","description":"","footnote":"","page_name":" 275 ","page_number":275},
  {"content":"\r\nمىشود . و اين خبائث و رذائل نفس حسنات را از ميان مىبرد ، همچنانكه آتش هيزم را .\r\nو امّا اينكه حسد باعث زيان دنيوى مىشود به جهت اين است كه حسود همواره در رنج و الم و عذاب و پيوسته در غم و اندوه است ، زيرا نعمتهاى خدا به سبب حسد تو از بندگان او و از دشمنان تو قطع نخواهد شد ، پس هر نعمتى كه خدا به آنان مىدهد تورا در تعب و اندوه و عذاب مىگذارد ، و هر بلائى كه از ايشان دفع شود گوئى كه بر تو فرود آيد ، و بدين گونه دائما غمگين و محزون و تنگدل و پريشان خاطر مىباشى ، پس آنچه براى دشمنان خود مىخواهى به جان خود مىكشانى . و چه شگفتآور است كه عاقلى خود را در معرض خشم خدا و گرفتار عذاب او در آخرت قرار دهد ، و زيان و رنج و اندوه اين دنيا را به جان بخرد ، و دين و دنياى خود را بىهيچ نتيجه و فايده اى تباه سازد .\r\nو امّا اينكه حسد ضرر دينى و دنيوى به محسود نمىرساند روشن و آشكار است ، زيرا نعمت با حسد كسى زوال نمىپذيرد . نعمتهاى خدا تا زمانى كه مقدّر شده استمرار و دوام دارد ، و هيچ تدبير و حيله اى در دفع آن كارگر و سودمند نيست ، و نه چيزى مىتواند عطاى او را منع كند و قضاى او را دگرگون سازد :\r\n« لِكُلِّ اجَلٍ كِتابٌ » 13 : 38 . « وَكُلُّ شَىْءٍ عِنْدَه بِمِقْدَارٍ » 13 : 8 . ( رعد ، 40 ، 9 ) « براى هر مدتى مكتوبى است » . « و هر چيز نزد او به اندازه است » .\r\nو اگر به حسد حسود آن نعمت از كسى زايل شود نعمتى بر هيچ كس باقى نمىماند ، زيرا هيچ كس نيست كه از حسد حسودان در امان باشد ، بلكه نعمت ايمان نيز بر مؤمنان باقى نماند ، زيرا كفّار بر آنان حسد مىبرند ، چنان كه خداى سبحان مىفرمايد :\r\n« وَدَّتْ طائِفَةٌ مِنْ اهْل الْكِتابِ لَوْ يُضِلُّونَكُمْ وَما يُضِلُّونَ إِلا انْفُسَهُمْ وَما يَشْعُرُونَ » 3 : 69 ( آل عمران ، 69 ) « گروهى از اهل كتاب آرزو دارند كه شما را گمراه كنند ولى جز خويشتن را گمراه نمىكنند امّا نمىفهمند » .\r\nو اگر حسود تصور كند كه حسد وى نعمت را از محسود بر طرف مىكند\r\n","description":"","footnote":"","page_name":" 276 ","page_number":276},
  {"content":"\r\nولى حسد ديگران دربارهء او آن را زايل نمىكند ، براستى نادانترين و كودنترين مردم خواهد بود . آرى ، حسد وى گاهى منشأ انتشار برترى محسود خواهد شد ، چنان كه گفته‌اند :\r\n\r\nو اذا اراد اللَّه نشر فضيلة طويت ، أتاح لها لسان حسود\r\n\r\nهر گاه خداوند انتشار فضيلت نهانى را بخواهد زبان حسود را براى اين كار آماده مىكند پس چون حسد حسود نعمت محسود را زايل نمىكند ، نه به دنياى او ضررى مىزند و نه در آخرت گناهى بر او خواهد بود .\r\nو امّا اينكه حسد به دين محسود سود مىرساند ، از اين جهت است كه از طرف حسود مورد ستم واقع شده خصوصا اگر حسد وى را وا دارد كه در گفتار و كردار به آنچه ناشايسته است بپردازد ، مانند غيبت و بهتان و پرده درى و فاشكردن راز و ذكر بديهاى او . و حسود با اين كارها هدايائى به محسود مىدهد يعنى بار بعضى از گناهان او را به دوش خود مىگيرد و قسمتى از حسنات خود را به دفتر اعمال او منتقل مىكند ، پس تهى دست و محروم از رحمت در عرصهء قيامت داخل مىشود همچنانكه در دنيا از نعمت بىبهره بود . بنابراين نعمتى به نعمت محسود ، و نقمت و عذابى به عذاب حسود افزوده مىگردد .\r\nو امّا اينكه حسود نفع دنيوى به محسود مىرساند از اين روست كه مهمترين مطالب مردم بد حالى دشمنان و رنج و اندوه آنان است ، و عذابى بالاتر از درد و رنج حسد نيست . پس حسد آدمى را دشمنكام مىكند و مراد دل دشمنان را برمىآورد . و چون بديدهء تحقيق بنگرى خواهى دانست كه هر حسودى در واقع دشمن خود و دوست دشمن خويش است . پس هر كه در اين معنى نيك بينديشد ، و فوائد خيرخواهى براى مسلمين را مورد توجه قرار دهد ، و دشمن خود نباشد ، البته حسد را رها خواهد كرد .\r\nو امّا عمل نافع براى معالجهء حسد اين است كه بر آثار خيرخواهى كه ضدّ حسد است مواظبت نمايد ، به اين نحو كه تصميم بگيرد و خود را مكلَّف سازد كه در گفتار و كردار بر خلاف مقتضاى حسد رفتار كند . پس اگر حسد او را بر\r\n","description":"","footnote":"","page_name":" 277 ","page_number":277},
  {"content":"\r\n\r\nتكبّر برمىانگيزد ، خود را به تواضع وادارد ، و اگر او را بر غيبت و بدگوئى ترغيب مىكند ، زبان به مدح و ستايش وى بگشايد ، و اگر او را به خدعه و ترش روئى و درشتگوئى مىخواند ، خود را به خوشخوئى و شكفته روئى و خوشكلامى مكلَّف نمايد ، و اگر او را بر خوددارى از احسان با وى وا مىدارد ، خود را به بذل و نيكى بيشتر ملزم سازد . و چون بر اين روش و لو با تكلَّف مداومت نمايد ، مادهء حسد به تدريج از او كنده و قطع مىشود . به علاوه اگر محسود او را چنين يافت دلش با وى صاف و پاك مىشود و او را دوست مىدارد ، و چون آثار محبت او براى حسود ظاهر شد حسدش زايل مىشود و محبّت وى در دلش جاى مىگيرد ، و بين آن دو موافقت و همدلى پديد مىآيد ، و مادهء حسد از ميان مىرود . اين معالجهء كلَّى براى مطلق بيمارى حسد است . و براى هر نوعى علاج مخصوصى هست كه آن كندن و نابود ساختن انگيزه و سبب حسد است ، از خبث نفس و حبّ رياست و كبر و خود بزرگ بينى و شدت حرص و غير اينها . و علاج هر يك از اينها در جاى خود خواهد آمد .\r\nتنبيه آن مقدار از حسد كه واجب است بر طرف شود\r\nبدان كه برابرى خوبى و بدى حال دشمن ، و در نيافتن فرق بين آن دو در نفس ، از امورى است كه تحت اختيار نيست ، و تكليف به آن تكليف به محال است .\r\nبنابراين آنچه در نفى و بر طرف كردن حسد واجب است مقدارى است كه دفع آن ممكن باشد ، و بيان آن - چنان كه اشاره شد - اين است كه حسد :\r\n( اوّلا ) يا آدمى را بر آن مىدارد كه به گفتار يا كردار اظهار حسد كند ، به طورى كه از آثار اختيارى او حسد معلوم شود ، اين گونه حسد بىشك مذموم و حرام است ، و صاحب آن گناهكار ، نه صرفا براى آثار ظاهر آن مثل غيبت و بهتان ، زيرا اينها افعالى است كه از حسد ناشى و صادر مىشود و محل آنها جوارح است ، و خود حسد نيست . حسد صفت قلب است نه صفت فعل و محل آن قلب است نه\r\n","description":"","footnote":"","page_name":" 278 ","page_number":278},
  {"content":"\r\nجوارح . خداى سبحان مىفرمايد :\r\n« وَلا يَجِدُونَ في صُدُورِهِمْ حاجَةً مِمّا أُوتُوا » 59 : 9 ( حشر ، 9 ) « و از آنچه به آنان داده شده در دل خويش هيچ گونه نياز و سوزش دل [ از حسد 
  ] ندارند » . و مىفرمايد :\r\n« وَدُّوا لَوْ تَكْفُرُونَ كَما كَفَرُوا فَتَكُونُونَ سَواءً » 4 : 89 ( نساء ، 88 ) « دوست دارند شما نيز همانند آنها كافر شويد و يكسان باشيد » .\r\nو مىفرمايد :\r\n« انْ تَمْسَسْكُمْ حَسَنَةٌ تَسُؤْهُمْ » 3 : 120 ( آل عمران ، 120 ) « اگر نيكيى به شما رسد بد حال و غمين شوند » .\r\nو اگر گناه مخصوص افعال جوارح بود ، حسد كه صفت قلب است گناه شمرده نمىشد ، و حال آنكه چنين نيست ، و حسود براى خود حسد نيز كه در قلب اوست گناهكار است يعنى شادى و خشنودى او به زوال نعمت بدون اينكه آن را مكروه داشته باشد . گناه او در حقيقت به سبب اين شادمانى و خشنودى قلبى و عدم كراهت از اين حالت و مبارزه نكردن با خود است ، زيرا اين حالت اختيارى و زوالپذير است ، نه به سبب خود شادى و جنبشى كه چنان كه اشاره شد طبيعى است و همه كس نمىتواند آن را دفع كند . اين گونه حسد بدترين نوع آن است ، زيرا معصيت بر خود حسد مترتّب است ، و نيز بر آثار مذمومى كه از آن ناشى و صادر مىشود .\r\n( ثانيا ) يا او را بر اظهار آن به وسيلهء گفتار و كردار وادار نمىكند ، بلكه در ظاهر از آن خوددارى مىكند ، لكن در باطن زوال نعمت او را مىخواهد و كراهتى در درون خود از اين حالت ندارد . شكَّى نيست كه اين نوع حسد نيز مذموم و حرام است ، زيرا عينا مانند نوع پيشين است و فرقى بين آنها نيست جز اينكه در اين نوع آثار فعلى و قولى صادر و ظاهر نمىشود ، و بنابراين مظلمه ندارد و لازم نيست از محسود حلَّيّت بخواهد ، بلكه گناهى است بين او و خدا ، زيرا حلَّيّت خواستن تنها در مورد كارهاى ظاهر است كه از جوارح صادر مىشود .\r\n","description":"","footnote":"","page_name":" 279 ","page_number":279},
  {"content":"\r\n( ثالثا ) يا حسد وى را بر آثار مذموم ظاهر وا نمىدارد ، و به علاوه اگر در دل خود طبعا تمايلى به زوال نعمت محسود احساس كند آن را مكروه دارد و از آن ناخشنود و بر خود خشمناك باشد و با خود مبارزه كند . در اين صورت بر او گناهى نخواهد بود ، زيرا در مقابل ميلى كه از جهت طبع به زوال نعمت محسود دارد از جهت عقل به مبارزه برمىخيزد و آن را ناپسند و مكروه مىدارد ، و در واقع با اين كار آنچه بر او واجب بوده بجا آورده است . و امّا اصل ميل طبيعى غالبا تحت اختيار در نمىآيد ، زيرا دگرگون ساختن طبع به نحوى كه نيكوكار و بدكار در نزد او يكسان باشد و نعمت و بلا و راحت و رنج براى او فرقى نكند كار هر كسى نيست و آبشخورى نيست كه هر كسى بتواند به آن دست يابد . آرى هر كه پرتو معرفت پروردگار بر دلش تابيده ، و جانش به انوار حب و انس او روشن شده ، و در درياى محبّت خداى تعالى مستغرق و از عشق او واله و مدهوش گشته ، و از ارتباط خاصّى كه بين علَّت و معلول و خالق و مخلوق است آگاهى يافته و آن را نيرومندترين بستگى دانسته ، و آنگاه يقين كرده باشد كه همهء موجودات رشحه اى از رشحات وجود او و جميع كاينات صادر از فيض وجود اويند ، و تمامى ممكنات از يك پستان شير مكيده‌اند ، و حقايق عالم كون از آبشخور وحدت حقيقى آب رحمت وجود نوشيده‌اند - چنين كسى كارش به جائى مىرسد كه ديگر به جزئيات و تفاصيل احوال مردم توجه و التفات ندارد ، بلكه همه را با يك چشم مىنگرد ، و آن چشم رحمت است ، و همه را بندگان خدا و فعل او مىبيند ، و جملگى را مسخّر او مىداند ، و ديگر چيزى را با چشم ناخشنودى و بدى ملاحظه نمىكند ، اگر چه هر گونه بليّه و گرفتارى از آن به او برسد ، زيرا به هر كه و به هر چه مىنگرد از خود وى غافل است ، و نسبت و انتسابش را به خداى سبحان در نظر مىگيرد ، و همه در انتساب به او يكسانند .\r\nمطلب ديگر اين است كه بعضى بر اين عقيده‌اند كه حسد تا به مرحلهء عمل نرسد و آثارش بر جوارح آشكار نشود گناه نيست ، و بنا بر اين حسد حرام منحصر است به قسم اول . دليل اينان حديث نبوى است كه ذكر كرديم : « سه چيز است كه مؤمن از آنها جدا نمىشود : حسد . . . » ، و اين حديث ديگر از آن حضرت صلى اللَّه عليه و آله و سلَّم : « سه چيز است كه براى مؤمن راه بيرون شدن و خلاصى از آنها هست ، و راه\r\n","description":"","footnote":"","page_name":" 280 ","page_number":280},
  {"content":"\r\n\r\nنجات و بيرون شدن از حسد اين است كه ستم و تعدّى نكند . « ولى صحيح اين است كه امثال اين اخبار را بر قسم سوم حمل كنيم . و آن اين است كه نفس طبعا به زوال نعمت شادمان است با اينكه از جهت عقل و دين از آن كراهت دارد ، تا آنجا كه اين كراهت به مقابله و روياروئى با تمايل طبع مىكشد . زيرا ظاهر اخبار ذمّ حسد دلالت دارد بر اينكه هر حسودى گناهكار است ، و حسد عبارت است از صفت قلبى نه افعال ظاهرى . و حال آنكه بنا بر اين مذهب بر صفت قلب گناهى نيست ، بلكه گناه صرفا بر افعالى است كه از جوارح سر مىزند .\r\nاز آنچه گفته شد روشن است كه براى هر كس نسبت به دشمنانش سه حالت مىتوان تصور كرد : اول : آنكه بدى و بد حالى آنها را مىخواهد و دوست دارد و شادى خود را با زبان و جوارح ظاهر مىسازد ، و آنچه را موجب ايذاء آنهاست با گفتار و كردار خود نشان مىدهد ، و اين نوع حسد قطعا ممنوع و حرام ، و صاحب آن يقينا گناهكار است . دوم : اينكه طبعا بد حالى آنها را دوست دارد ، ولى به واسطهء عقل خود از اين بدخواهى كراهت دارد ، و با خود مبارزه مىكند ، و اگر چاره اى براى بر طرف كردن اين ميل داشته باشد آن را زايل مىكند . اين گونه حسد مورد عفو است و صاحبش گناهكار نيست . سوم : ما بين اين دو نوع است : در دل حسد مىورزد بدون اينكه خود را بر آن حسد ملامت كند يا آن را در دل خود زشت و ناپسند شمارد ، و لكن جوارح خود را از صدور آثار حسد نگاه مىدارد . اين گونه حسد مورد اختلاف است . و حقيقت مطلب را چنان كه بيان شد دانستى .\r\nپيوست خيرخواهى\r\nضدّ كينه و حسد نصيحت ( خيرخواهى ) است ، و آن عبارت است از دوست داشتن و خواستن دوام و بقاء خير و نعمت خدا براى مسلمانان ، و كراهت داشتن از رسيدن بدى و شر به آنها . و گاهى در اخبار به ارشاد و راهنمائى آنان در آنچه مصلحت و خير و سعادت آنهاست اطلاق شده است . و نصيحت به اين معنى لازمهء\r\n","description":"","footnote":"","page_name":" 281 ","page_number":281},
  {"content":"\r\nمعنى اول است . و سزاوار است كه به فوائد آن و اخبارى كه در ستايش آن رسيده است اشاره كنيم ، تا ميل و رغبت بر مواظبت بر آن برانگيخته شود و بدين وسيله ضد آن ( حسد ) بر طرف گردد .\r\nبدان كه هر كس طالب خير و نعمت براى مسلمانان باشد در هر خيرى كه به ايشان برسد شريك است ، يعنى ثواب او مانند ثواب خير رسان و انعام كننده است .\r\nو در اخبار ثابت است كه هر كه در كارهاى شايسته به درجهء نيكان نرسد ولى آنان را دوست داشته باشد در روز قيامت با ايشان محشور خواهد شد ، چنان كه وارد شده است :\r\n« إنّ المرء يحشر مع من أحبّه »\r\n« آدمى با كسى محشور خواهد شد كه او را دوست دارد » .\r\nمردى اعرابى به رسول خدا صلى اللَّه عليه و آله و سلم عرض كرد : « انسان مردمى را دوست دارد ولى نمىتواند به آنها برسد . حضرت فرمود : آدمى با كسى خواهد بود كه او را دوست دارد » .\r\nدر حضور پيغمبر اكرم صلى اللَّه عليه و آله و سلَّم سخن از قيامت به ميان آمد ، مردى عرض كرد :\r\n« من نماز و روزهء چندانى آماده نكرده‌ام ، امّا خدا و رسول او را دوست مىدارم .\r\nحضرت فرمود : هر كه را دوست دارى با او خواهى بود . « راوى گويد : مسلمين بعد از اسلام آوردن خود مانند آن روز [ به سبب شنيدن اين سخن 
  ] خوشحال نشدند ، زيرا بيشترين اعتمادشان به دوستى خدا و رسول او بود .\r\nو به اين مضمون اخبار بسيارى رسيده است .\r\nو اخبارى كه در مدح خيرخواهى و مذمّت ترك آن ، و در ثواب ترك حسد وارد شده بيرون از حدّ شمار است .\r\nاو حضرت صادق عليه السّلام روايت شده كه فرمود : « قال رسول اللَّه صلى اللَّه عليه و آله و سلَّم : انّ أعظم الناس منزلة عند اللَّه يوم القيامة أمشاهم في أرضه بالنّصيحة لخلقه »\r\n« بزرگترين مردم از جهت مرتبه و منزلت نزد خدا در روز قيامت راه روترين ايشان است در زمين براى خيرخواهى خلق خدا . »\r\n","description":"","footnote":"","page_name":" 282 ","page_number":282},
  {"content":"\r\nو از امام باقر عليه السّلام روايت است كه : « قال رسول اللَّه صلى اللَّه عليه و آله و سلَّم : لينصح الرّجل منكم أخاه كنصيحته لنفسه »\r\n« رسول خدا صلى اللَّه عليه و آله و سلَّم فرمود : هر يك از شما بايد خيرخواه برادرش باشد همچنانكه خيرخواه خود اوست » .\r\nو نيز فرمود : « يجب للمؤمن على المؤمن النّصيحة »\r\n« نصيحت و خيرخواهى مؤمن بر مؤمن واجب است » .\r\nو حضرت صادق عليه السّلام فرمود : « يجب للمؤمن على المؤمن النّصيحة له فى المشهد و المغيب »\r\n« بر مؤمن واجب است كه براى مؤمن در حضور و غياب خيرخواهى كند » .\r\nو فرمود : « عليك بالنّصح للَّه في خلقه ، فلن تلقاه به عمل أفضل منه »\r\n« بر تو باد به نصيحت كردن و خيرخواهى نمودن خلق خدا براى رضاى خدا ، كه خدا را به عملى بهتر از اين ملاقات نكنى . » و به اين مضمون اخبار ديگرى نيز هست .\r\nو از امام صادق عليه السّلام روايت است : « قال رسول اللَّه صلى اللَّه عليه و آله و سلَّم : من سعى في حاجة لأخيه فلم ينصحه ، فقد خان اللَّه و رسوله »\r\n« هر كه دنبال حاجت برادر [ دينى 
  ] خود رود و براى او خيرخواهى نكند به خدا و رسولش خيانت كرده است » .\r\nو فرمود : « من مشى في حاجة أخيه ، ثمّ لم يناصحه فيها ، كان كمن خان اللَّه و رسوله ، و كان اللَّه خصمه »\r\n« هر كه در بر آوردن حاجت برادرش قدم بردارد و براى او خيرخواهى و خير انديشى نكند چنانست كه به خدا و رسولش خيانت نموده ، و خداوند خصم او خواهد بود . » ( 1 )  و اخبار بسيار ديگرى نيز به اين مضمون رسيده است .\r\nو روايت است كه : « رسول خدا صلى اللَّه عليه و آله و سلَّم براى مردى از انصار شهادت داد كه از اهل بهشت است ، بعد از جستجو معلوم شد كه باعث آن اين بود كه چون كار خيرى براى يكى از مسلمانان انجام مىداد از غش و حسد خالى و پاك بود » .\r\nروايت است كه : « موسى عليه السّلام چون به وعده گاه پروردگار خود شتافت ، مردى را در سايهء عرش ديد و به مقام و مرتبهء او رشك برد و آرزوى آن نمود ، و گفت :\r\n","description":"","footnote":" ( 1 ) احاديث مربوط به خيرخواهى را از روى « كافى » ، باب نصيحت مؤمن و باب كسى كه براى برادرش خيرخواهى نكند ، تصحيح كرديم . . ","page_name":" 283 ","page_number":283},
  {"content":"\r\nاين شخص نزد پروردگار خود گرامى است . از خدا خواست كه نامش را به او خبر دهد ، خدا نام او را نگفت ، ولى فرمود : از عمل او تورا آگاه مىكنم : اين شخص نسبت به مردم بر آنچه خدا از فضل و كرم خويش به ايشان داده حسد نمىبرد ، و پدر و مادر خود را نمىآزارد ، و سخنچينى نمىكند « .\r\nو غايت خيرخواهى اين است كه آنچه را براى خود مىخواهد براى برادرش نيز بخواهد ، رسول خدا صلى اللَّه عليه و آله و سلَّم فرمود : « المؤمن يحبّ للمؤمن ما يحبّ لنفسه »\r\n« مؤمن آنچه براى خود دوست دارد براى برادر مؤمن خود نيز دوست دارد » .\r\nو فرمود : « لا يؤمن أحدكم حتّى يحبّ لاخيه ما يحبّ لنفسه »\r\n« هيچ كس از شما مؤمن نباشد تا آنچه براى خويش مىخواهد براى برادر خود نيز بخواهد » .\r\nو فرمود : « إنّ أحدكم مرآة أخيه ، فإذا رأى به شيئا فليمط عنه هذا »\r\n« هر يك از شما آئينهء برادر خويش است ، وقتى چيزى بر او ديد اين را از او بزدايد . »\r\n","description":"","footnote":"","page_name":" 284 ","page_number":284},
  {"content":"\r\n\r\nو از آنهاست :\r\nايذاء و اهانت و تحقير\r\nشكَّى نيست كه اين صفات ناپسنديده غالبا مترتّب بر عداوت و حسد است ، اگر چه بعضى از مصاديق و افراد آن گاهى اوقات صرفا ناشى از طمع يا حرص است و اين از پستى قوهء شهويه مىباشد ، يا تنها از غضب و بدخوئى و كبر سرچشمه مىگيرد ، هر چند كينه و حسدى در ميان نباشد . و به هر حال ، بىشك و شبهه ايذاء و تحقير مؤمن شرعا حرام و موجب هلاك ابدى است . خداى سبحان مىفرمايد :\r\n« وَالَّذينَ يُؤْذُونَ الْمُؤمِنينَ وَالْمُؤْمِناتِ بِغَيْرٍ مَا اكْتَسَبُوا فَقَدِ احْتَمَلُوا بُهْتانا وَاثْما مُبينا » 33 : 58 ( احزاب ، 58 ) « كسانى كه مردان و زنان با ايمان را براى عملى كه نكرده‌اند بيازارند دروغى بزرگ و بزهى هويدا بر گردن خويش دارند » .\r\nو رسول خدا صلى اللَّه عليه و آله و سلَّم فرمود : « هر كه مؤمنى را بيازارد مرا رنجانده و هر كه مرا برنجاند خدا را رنجانده ، و هر كه خدا را برنجاند در تورات و انجيل و زبور و قرآن ملعون است . » و در خبرى ديگر آمده : « لعنت خدا و فرشتگان و مردم بر او باد . » ( 1 )  و فرمود : « المسلم من سلَّم المسلمون من يده و لسانه »\r\n« مسلمان كسى است كه مسلمانان از دست و زبانش ايمن باشند » .\r\n","description":"","footnote":" ( 1 ) اين دو حديث را با « جامع الاخبار » : باب 7 ، فصل 4 تصحيح كرديم . . ","page_name":" 285 ","page_number":285},
  {"content":"\r\nو فرمود : « لا يحلّ للمسلم أن يشير إلى أخيه بنظرة تؤذيه »\r\n« روا نيست كه مسلمانى با نگاهى آزار دهنده به برادر مسلمان خود اشاره نمايد » .\r\nو فرمود : « آيا به شما خبر دهم كه مؤمن كيست ؟ كسى كه مؤمنان وى را بر جان و مال خويش امين بدانند . مىخواهيد به شما بگويم كه مسلمان كيست ؟ كسى كه مسلمان از دست و زبان او ايمن باشند . براى مؤمن حرام است كه بر مؤمن ظلم يا خوارى يا غيبت روا دارد يا او را رد و طرد كند » .\r\nامام صادق عليه السّلام فرمود : « قال اللَّه عزّ و جلّ : ليأذن بحرب منّى من آذى عبدى المؤمن »\r\n« خداى عز و جل مىفرمايد : آن كس كه بندهء مؤمن مرا بيازارد به من اعلان جنگ مىدهد » .\r\nو فرمود : « اذ كان يوم القيامة نادى مناد : أين المؤذون لأوليائى ؟ فيقوم قوم ليس على وجوههم لحم ، فيقال : هؤلاء الَّذين آذوا المؤمنين ، و نصبوا لهم و عاندوهم و عنّفوهم في دينهم . ثمّ يؤمر بهم إلى جهنّم »\r\n« چون قيامت شود ، مناديى ندا كند : كجايند آزار كنندگان دوستان من ؟ پس عدّه اى كه صورتشان گوشت ندارد برخيزند ، و گفته شود : اينهايند آن كسانى كه مؤمنان را آزردند ، و با آنان دشمنى كردند و عناد ورزيدند و با آنها دربارهء دينشان درشتى نمودند ، سپس فرمان رسد كه آنان را به دوزخ برند » .\r\nو فرمود : « قال رسول اللَّه صلى اللَّه عليه و آله و سلَّم : قال اللَّه تبارك و تعالى : من أهان لي وليّا فقد أرصد لمحاربتى »\r\n« رسول خدا صلى اللَّه عليه و آله و سلَّم فرمود : خداى تبارك و تعالى مىفرمايد : هر كه به يكى از دوستان من اهانت كند ، كمر محاربه با من بسته است » .\r\nو فرمود : « خداى تبارك و تعالى مىفرمايد : هر كه دوستى از من را مورد اهانت قرار دهد به جنك با من كمين كرده ، و من به يارى دوستانم شتاب مىكنم » .\r\nو فرمود : « قال رسول اللَّه صلى اللَّه عليه و آله و سلَّم : قال اللَّه عزّ و جلّ : قد نابذنى من اذلّ عبدى المؤمن »\r\n","description":"","footnote":"","page_name":" 286 ","page_number":286},
  {"content":"\r\n\r\n« رسول خدا صلى اللَّه عليه و آله و سلَّم فرمود : خداى عز و جل مىفرمايد : آن كس كه بندهء مؤمن مرا خوار كند با من به جنگ برخاسته » .\r\nو فرمود : « من حقر مؤمنا مسكينا أو غير مسكين ، لم يزل اللَّه عزّ و جلّ حاقرا له ماقتا ، حتّى يرجع عن محقرته إيّاه »\r\n« هر كه مؤمنى را چه مستمند باشد يا غير مستمند خوار شمارد ، خداى عز و جل همواره او را خوار و دشمن دارد تا از خوار شمردن وى باز گردد » . ( 1 )  و در اين معنى اخبار بسيار ديگرى نيز هست .\r\nو هر كه نسبت ميان علت و معلول و ارتباط خاصّى را كه ميان خالق و مخلوق است بشناسد ، مىداند كه ايذاء و اهانت بندگان در حقيقت به ايذاء و اهانت خداوند برمىگردد ، و همين امر در مذمّت آن كافى است . پس بر هر عاقلى واجب است كه پيوسته متذكَّر بدى و مذموم بودن ايذاء و تحقير مسلمين و خوبى و پسنديده بودن ضد آن باشد ، و آنچه را كه در رفع آزار و اذيّت آنان و گرامى داشتن ايشان رسيده است - چنان كه خواهد آمد - به خاطر داشته باشد ، و خود را از ارتكاب ايذاء و تحقير آنها باز دارد تا موجب رسوائى در دنيا و عذاب آخرت نگردد .\r\nپيوست خوددارى از آزردن مسلمانان\r\nدر فضيلت و فوائد اضداد آنچه ذكر شد ، يعنى خويشتندارى از آزار مؤمنان و مسلمانان و اكرام و تعظيم ايشان ، شكَّى نيست . و اخبارى كه در ستايش دفع ضرر و خوددارى از آزار مردم رسيده بسيار است ، مانند اين سخن پيغمبر اكرم صلى اللَّه عليه و آله و سلَّم :\r\n« من ردّ عن قوم من المسلمين عادية ماء أو نار وجبت له الجنّة »\r\n« هر كه تجاوز آب يا آتشى را از گروهى از مسلمانان بگرداند بهشت براى\r\n","description":"","footnote":" ( 1 ) اين احاديث را از روى « اصول كافى » ، باب كسى كه مسلمين را آزار و تحقير كند ، و « احياء العلوم » ، 2 - 171 ، 172 تصحيح كرديم . . ","page_name":" 287 ","page_number":287},
  {"content":"\r\nاو واجب خواهد بود « . ( 1 )  و در گفتارى ديگر فرمود : » برترين مسلمان آنست كه مسلمانان از زبان و دستش در امان باشند « .\r\nو در حديثى طولانى در امر به فضائل فرمود : « . . . اگر بر اين كار توانائى ندارى مردم را از شرّ خود نگاه دار ، كه اين كار صدقه اى است از جانب تو » .\r\nو نيز سخن آن حضرت صلى اللَّه عليه و آله و سلَّم : « مردى را ديدم كه در بهشت در گردش بود به اين سبب كه درختى را كه مزاحم مسلمانان بود از سر راه برداشته بود » .\r\nو فرمود : « هر كه از راه مسلمانان چيزى را كه آنان را مىآزارد بردارد ، خداوند براى او حسنه اى مىنويسد كه به سبب آن بهشت برايش واجب مىشود » . ( 2 )  و همچنين اخبارى كه در مدح اكرام و تعظيم مؤمن وارد شده بسيار است .\r\nامام صادق عليه السّلام فرمود : « خداى سبحان مىفرمايد : هر كه بندهء مؤمن مرا گرامى دارد از غضب من ايمن است » .\r\nو رسول خدا صلى اللَّه عليه و آله و سلَّم فرمود : « من اكرم أخاه المسلم بكلمة يلطفه بها و فرّج عنه كربته ، لم يزل في ظلّ اللَّه الممدود ، عليه الرّحمة ما كان في ذلك »\r\n« هر كه برادر مسلمانش را با سخن محبّت آميزى گرامى دارد و اندوه و گرفتاريش را بر طرف كند ، تا زمانى كه در اين كار باشد همواره در سايهء رحمت گستردهء خدا خواهد بود » .\r\nو فرمود : « ما في أمّتى عبد ألطف أخاه في اللَّه بشيء من لطف الا اخدمه اللَّه من خدم الجنّة »\r\n« هيچ بنده اى از امّت من نيست كه به برادرش لطفى كند مگر آنكه خداوند از خدمتكاران بهشت براى او قرار خواهد دارد » .\r\nو فرمود : « أيّما مسلم خدم قوما من المسلمين الا أعطاه اللَّه مثل\r\n","description":"","footnote":" ( 1 ) اين حديث را با » فروع كافى « : كتاب جهاد و با » اصول كافى « : باب همت گماشتن به امور مسلمين ، تصحيح كرديم . .  ( 2 ) اين چهار حديث اخير را با « احياء العلوم » : 2 - 171 ، 172 تصحيح كرديم . . ","page_name":" 288 ","page_number":288},
  {"content":"\r\nعددهم خدّاما في الجنّة «\r\n« هر مسلمانى كه جمعى از مسلمين را خدمت كند خداوند به شمار آنان خدمتگزاران در بهشت به او مىدهد » .\r\nو امام صادق عليه السّلام فرمود : « من أخذ من وجه اخيه المؤمن قذاة كتب اللَّه عزّ و جلّ له عشر حسنات ، و من تبسّم في وجه أخيه كانت له حسنة » .\r\n« هر كه خاشاكى از چهرهء برادر مؤمن خود برگيرد ، خداى عز و جل ده حسنه برايش مىنويسد ، و هر كه به روى برادر مؤمن خود تبسّم كند براى او حسنه اى خواهد بود » .\r\nو فرمود : « من قال لاخيه مرحبا كتب اللَّه له مرحبا إلى يوم القيامة »\r\n« هر كه برادر مؤمن خود را مرحبا گويد خداوند تا روز قيامت براى او مرحبا مىنويسد » .\r\nو فرمود : « من أتاه اخوه المسلم فاكرمه فإنّما اكرم اللَّه عزّ و جلّ »\r\n« هر كه نزد برادر مسلمان خود آيد و او را اكرام كند خداى عز و جل را اكرام كرده است » .\r\nو به اسحاق بن عمّار فرمود : « أحسن يا اسحاق إلى اوليائى ما استطعت ، فما أحسن مؤمن إلى مؤمن و لا اعانه الا خمش وجه ابليس و قرّح قلبه »\r\n« اى اسحاق با دوستان من هر قدر توانى نيكى كن ، كه هيچ مؤمنى با مؤمنى احسان و اعانت نكرد مگر آنكه چهرهء ابليس را خراشيد و بر دلش زخم زد ( 1 )  » .\r\nو شايسته است كه بعضى از طبقات مردم را به زيادت تعظيم و اكرام اختصاص دهد ، مانند اهل علم و تقوا ، چنان كه در اخبار بر اكرام و احسان آنان تأكيد شده است ، و همچنين سزاوار است كه پيران و ريش سفيدان مسلمان بيشتر مورد اكرام و احترام قرار گيرند ، و در اين باره اخبار بسيار وارد شده است .\r\n","description":"","footnote":" ( 1 ) اين احاديث را با » اصول كافى « : باب مهربانى كردن به مؤمن و گرامى داشتن او ، تصحيح كرديم . . ","page_name":" 289 ","page_number":289},
  {"content":"\r\nرسول خدا صلى اللَّه عليه و آله و سلَّم فرمود : من عرف فضل كبير لسنّه فوقّره آمنه اللَّه من فزع يوم القيامة «\r\n« هر كه برترى بزرگتر را به جهت زيادتى سنّ او بشناسد و او را احترام كند خداوند او را از ترس روز قيامت ايمن مىگرداند » .\r\nو فرمود : « انّ من إجلال اللَّه عزّ و جلّ اجلال الشّيخ الكبير »\r\n« بزرگ شمردن پير سالخورده ، تعظيم و بزرگ شمردن خداست » .\r\nو فرمود : « ليس منّا من لم يوقّر كبيرنا و يرحم صغيرنا »\r\n« كسى كه بزرگسال ما را احترام نكند و بر خردسال ما رحم نكند از ما نيست » .\r\nو اخبار به اين مضمون بسيار است .\r\nو همچنين سزاوار است كه بزرگ يك قوم را به زيادتى اكرام و احترام مخصوص داشت ، به واسطهء قول نبىّ اكرم صلى اللَّه عليه و آله و سلَّم : « إذا اتاكم كريم قوم فأكرموه »\r\n« هر گاه بزرگ قومى نزد شما آيد او را اكرام كنيد » .\r\nو همين طور شايسته است كه ذريّه و سادات علوى را به زيادت اكرام و تعظيم اختصاص داد . رسول خدا صلى اللَّه عليه و آله و سلَّم فرمود : « شفاعت من براى كسى كه ذرّيّهء مرا به دست و زبان و مال كمك كند ثابت است » . و نيز فرمود : « چهار نفرند كه شفاعت من در روز قيامت به آنها مىرسد : كسى كه ذريّهء مرا گرامى دارد ، و آن كه حوائج ايشان را برآورد ، و كسى كه در موقع اضطرار و درماندگيشان به دنبال انجام كارشان برود ، و آن كه به دل و زبان ايشان را دوست دارد » . ( 1 )  و فرمود : « فرزندان مرا اكرام كنيد ، و آداب مرا نيكو داريد » . و فرمود :\r\n« خوبان ذرّيّهء مرا براى خدا و بدان ايشان را براى من اكرام كنيد » . و احاديث در فضيلت سادات و ثواب اكرام و اعانت ايشان بىشمار است .\r\nو ضرر رساندن به مسلمان نزديك است به معنى ايذاء ، و گاهى اخصّ از آن است . بنابراين آنچه بر ذم آن دلالت دارد بر ذم اين نيز دلالت مىكند ، مانند اين سخن نبىّ اكرم صلى اللَّه عليه و آله و سلَّم : « خصلتان ليس فوقهما شيء من الشّرّ : الشّرك باللَّه تعالى ، و الضّرّ بعباد اللَّه »\r\n« دو خصلت است كه بدتر از آن نيست : شرك به خداى تعالى ،\r\n","description":"","footnote":" ( 1 ) اين دو حديث پيش از اين ( در بحث خمس ) ذكر شده است . . ","page_name":" 290 ","page_number":290},
  {"content":"\r\n\r\nو ضرر زدن به بندگان خدا « . و همچنين ضد آن ، يعنى نفع رساندن به مسلمان نزديك است به معنى ضدّ ايذاء و اخصّ از آن است . بنابراين آنچه بر مدح آن دلالت دارد بر مدح اين نيز دلالت مىكند . و شكَّى نيست كه رساندن نفع به مؤمنان از صفات و افعال شريف است . و اخبار وارده در فضيلت آن بسيار است .\r\nرسول خدا صلى اللَّه عليه و آله و سلَّم فرمود : « الخلق عيال اللَّه ، فأحبّ الخلق إلى اللَّه من نفع عيال اللَّه و ادخل على اهل بيته سرورا »\r\n« خلق عيال خداوندند ، پس محبوبترين آنها نزد خدا كسى است كه براى عيال خدا سودمند باشد و خانواده اش را شاد سازد » .\r\nو از آن حضرت صلى اللَّه عليه و آله و سلَّم سؤال شد : « من أحبّ النّاس إلى اللَّه ؟ قال : انفع النّاس للنّاس »\r\n« محبوبترين مردم نزد خدا كيست ؟ فرمود : كسى كه براى مردم سودمندتر باشد » . ( 1 )  و فرمود : « خصلتان من الخير ليس فوقهما شيء من البرّ : الايمان باللَّه ، و النّفع لعباد اللَّه »\r\n« دو خصلت است كه نيكوتر از آن چيزى نيست : ايمان به خدا و سودمندى براى بندگان خدا » .\r\nتنبيه مذمّت ظلم به معنى اخصّ\r\nبدان كه ظلم گاهى به معنى ضد عدالت است ، و آن تعدّى از حدّ وسط در هر چيزى است ، و ظلم به اين معنى جامع همهء رذائل است - چنان كه به آن اشاره شد - و اين ظلم به معنى اعم است و گاهى لفظ جور نيز بر آن اطلاق مىشود . و گاهى مراد از آن مترادف زيان رساندن و اذيّت كردن ديگرى است ، كه شامل كشتن و زدن و دشنام و تهمت و غيبت و گرفتن مال او به قهر و غارت و غصب و دزدى است يا غير اينها از گفتار و كردارى كه باعث اذيّت ديگرى باشد . و اين همان ظلم به\r\n","description":"","footnote":" ( 1 ) اين دو حديث را با « اصول كافى » : باب همت گماردن به امور مسلمين ، تصحيح كرديم . . ","page_name":" 291 ","page_number":291},
  {"content":"\r\nمعنى اخصّ است ، و ظلم در آيات و اخبار و در عرف مردم به همين معنى است .\r\nو باعث اين ظلم اگر عداوت و حسد باشد از رذائل قوّهء غضب است ، و اگر حرص و طمع در مال باشد ، از رذائل قوهء شهوت است . و به اتّفاق همهء آدميان اين ظلم از بزرگترين گناهان و عذاب آن شديدتر است ، و علاوه بر مذمّت هر يك از امور مندرج در تحت آن - چنان كه بعضى از آنها ذكر خواهد شد - در قرآن مكرّر بر ظالمين لعن شده است ، و براى ذم آن كافى است كه خداى تعالى در مقام مذمّت شرك مىفرمايد :\r\n« انَّ الشِّرْكَ لَظُلْمٌ عَظيمٌ » 31 : 13 ( لقمان ، 13 ) « شرك ظلمى بزرگ است » .\r\nو مىفرمايد :\r\n« انَّما السَّبيلُ عَلَى الَّذين يَظْلِمُونَ النَّاسَ وَيَبْغُونَ فِى الارْضِ بِغَيْرِ الْحَقِّ اولئِكَ لَهُمْ عَذابٌ اليمٌ » 42 : 42 ( شورى ، 42 ) « راه [ تعرض و مؤاخذه 
  ] بر كسانى است كه به مردم ستم كنند و در زمين به ناحق سركشى نمايند ، آنها عذابى دردناك دارند » .\r\nو مىفرمايد :\r\n« وَلا تَحْسَبَنَّ الله غافِلا عَمّا يَعْمَلُ الظَّالِمُونَ » 14 : 42 ( إبراهيم ، 42 ) « مپندار كه خدا از اعمال ستمكاران غافل است » .\r\nو مىفرمايد :\r\n« وَسَيَعْلَمُ الَّذِينَ ظَلَمُوا اىَّ مُنْقَلَبٍ يَنْقَلِبُونَ » 26 : 227 ( شعراء ، 227 ) « به زودى كسانى كه ستم كرده‌اند خواهند دانست كه به كجا بازگشت مىكنند » .\r\nرسول خدا صلى اللَّه عليه و آله و سلَّم فرمود :\r\n« انّ أهون الخلق على اللَّه من ولَّى أمر المسلمين فلم يعدل لهم »\r\n« خوارترين مردم نزد خداوند كسى است كه امر مسلمين در دستش باشد و به عدل رفتار نكند » .\r\nو فرمود : « جور ساعة في حكم أشدّ و أعظم عند اللَّه من معاصى تسعين سنة » .\r\n","description":"","footnote":"","page_name":" 292 ","page_number":292},
  {"content":"\r\n« يك ساعت ستم كردن در حكومت ( يا قضاء ) نزد خدا شديدتر و بزرگتر است از نود سال گناه » .\r\nو فرمود : « اتّقوا الظَّلم ، فانّه ظلمات يوم القيامة »\r\n« از ظلم بپرهيزيد كه آن تاريكى روز قيامت است » .\r\nو فرمود : « من خاف القصاص كفَّ عن ظلم النّاس » .\r\n« هر كه از قصاص بترسد ، از ستم كردن به مردم خوددارى كند » .\r\nروايت است كه : « خداى تعالى به داود وحى فرستاد : به ستمكاران بگو مرا ياد نكنند ، كه بر من حق است كه ياد كنم هر كه مرا ياد كند ، و ياد كردن من از ستمكاران به لعن كردن آنهاست » .\r\nامام سجّاد على بن الحسين عليهما السّلام هنگام وفات به فرزند خود حضرت باقر عليه السّلام فرمود : « يا بنىّ إيّاك و ظلم من لا يجد عليك ناصرا الا اللَّه »\r\n« فرزندم ، زنهار ستم نكنى بر كسى كه ياور و دادرسى غير از خدا نداشته باشد » .\r\nو امام باقر عليه السّلام فرمود : « ما من أحد يظلم بمظلمة إلا أخذه اللَّه تعالى بها في نفسه أو ماله »\r\n« هيچ كس به كسى ظلم نمىكند مگر اينكه خداى تعالى او را به همان ظلم بگيرد ، دربارهء خودش باشد يا مالش » . مردى به آن حضرت عرض كرد : « من از ولاة و كارگزاران حكومت [ غاصب 
  ] بوده‌ام ، آيا توبه‌ام پذيرفته است ؟ فرمود :\r\nنه تا وقتى كه حقّ هر صاحب حقّى را ادا كنى « .\r\nو فرمود : « الظَّلم ثلاثة : ظلم يغفره اللَّه تعالى ، و ظلم لا يغفره اللَّه تعالى ، و ظلم لا يدعه . فامّا الظَّلم الَّذى لا يغفره اللَّه عزّ و جلّ فالشّرك ، و أمّا الظَّلم الَّذى يغفره اللَّه عزّ و جلّ فظلم الرّجل نفسه فيما بينه و بين اللَّه عزّ و جلّ ، و امّا الظَّلم الَّذى لا يدعه فالمداينة بين العباد » .\r\n« ظلم سه گونه است : ظلمى كه خدا آن را مىآمرزد ، و ظلمى كه خدا نمىآمرزد ، و ظلمى كه خدا از آن صرف نظر نمىكند . امّا ستمى كه خداى عز و جل نمىآمرزد شرك است ، و امّا ستمى كه خدا مىآمرزد ستمى است كه آدمى به\r\n","description":"","footnote":"","page_name":" 293 ","page_number":293},
  {"content":"\r\nخويشتن كند در آنچه ميان او و خداى عز و جل است ، و امّا ستمى كه از آن صرف نظر نكند حقوق و ديونى است كه بندگان به يكديگر دارند « .\r\nو حضرت صادق عليه السّلام دربارهء اين قول خداى تعالى :\r\n« انَّ رَبَّكَ لَبِالْمِرْصادِ » 89 : 14 ( فجر ، 14 ) « همانا پروردگارت بر گذرگاه در كمين است » .\r\nفرمود : « قنطرة على الصّراط لا يجوزها عبد بمظلمة » .\r\n« [ آن كمينگاه 
  ] پلى است بر صراط كه از آن نمىگذرد بنده اى كه بر گردن او مظلمه باشد » .\r\nو فرمود : « ما من مظلمة اشدّ من مظلمة لا يجد صاحبها عليها عونا الا اللَّه تعالى » .\r\n« هيچ ظلم و جور و بيدادى شديدتر و بدتر از ظلمى نيست كه بر كسى شود كه ياورى بجز خداى تعالى نداشته باشد » .\r\nو فرمود : « من اكل مال أخيه ظلما و لم يردّه إليه أكل جذوة من النّار يوم القيامة »\r\n« هر كه مال برادر خود را بنا حق بخورد و به او رد نكند در قيامت پاره اى از آتش دوزخ خواهد خورد » .\r\nو فرمود : « خداى عز و جل در مملكت پادشاه جبّارى به يكى از پيغمبران خود وحى فرستاد : نزد اين ستمگر برو و به او بگو : من تو را به اين كار وا نداشته‌ام كه خون مردم بريزى و اموالشان را بگيرى ، بلكه تورا بر اين گماردم كه صداهاى مظلومان را از درگاه من بازدارى [ و داد مظلومان بستانى 
  ] ، من از ظلمى كه بر آنان شود نخواهم گذشت اگر چه از كفّار باشند » .\r\nو فرمود : « أما إنّ المظلوم يأخذ من دين الظَّالم أكثر ممّا يأخذ الظَّالم من مال المظلوم . . . ثمّ قال : من يفعل الشّرّ بالنّاس فلا - ينكر الشّرّ اذا فعل به . أما إنّه يحصد ابن آدم ما يزرع . و ليس يحصد أحد من المرّ حلوا ، و لا من الحلو مرّا »\r\n« بدانيد كه مظلوم از دين ظالم مىگيرد بيش از آنچه ظالم از مال مظلوم\r\n","description":"","footnote":"","page_name":" 294 ","page_number":294},
  {"content":"\r\nمىگيرد . . . سپس فرمود : هر كه به مردم بدى كند ، اگر به وى بدى شود بر او ناخوش نيايد . بدانيد كه فرزند آدم آنچه را مىكارد مىدرود . و هيچ كس از تخم تلخ ، ميوهء شيرين و از تخم شيرين بار تلخ برنمىدارد « .\r\nو فرمود : « هر كه ظلم كند ، خدا كسى را بر او مسلَّط سازد كه به وى يا به فرزند يا به فرزند وى ستم نمايد » . راوى مىگويد : « گفتم : او ظلم مىكند ، خداوند ظالمى را بر فرزندان و بازماندگان او مسلَّط مىكند ؟ فرمود : خداى تعالى مىفرمايد :\r\n« وَلْيَخْشَ الَّذِينَ لَوْ تَرَكُوا مِنْ خَلْفِهِمْ ذُرِّيَّةً ضِغافا خافُوا عَلَيْهِمْ فَلْيَتَّقُوا الله وَلْيَقُولُوا قَوْلا سَدِيدا » 4 : 9 ( نساء ، 8 ) .\r\n« كسانى كه اگر بعد از خود فرزندان ناتوانى واگذارند بر آنها بيمناكند بايد از خدا بترسند و سخنى درست و استوار بگويند » .\r\nو ظاهر اين است كه مؤاخذه اولاد به سبب ظلم پدران مخصوص فرزندانى است كه به كار پدران خويش راضى بودند ، يا از ظلم پدر اثرى به آنها رسيده باشد ، يعنى برخى از اموال مظلومان به آنان منتقل شده باشد .\r\nيكى از دانشمندان در سرّ اين مطلب گفته است كه دنيا خانهء مكافات و انتقام است ، اگر چه بعضى از آن براى آخرت مىماند . و اين مكافات و انتقام هم براى ظالم و هم براى مظلوم فايده دارد : امّا نسبت به ظالم به جهت اينكه وقتى اين را شنيد و دانست كه هر ظلمى را در دنيا مكافاتى است بسا از ظلم كردن باز ايستد ، و امّا نسبت به مظلوم به سبب اينكه با آگاهى بر انتقام در دنيا و ثوابى كه از ستمديدگى در آخرت به او مىرسد شاد مىشود ، كه هيچ كس به خيرى مانند آنچه مظلوم به آن دست مىيابد نخواهد رسيد [ 1 
  ] ، زيرا چنان كه گفته شد مظلوم از دين ظالم بيش از مالى كه ستمكار از او گرفته مىستاند . و اين است آنچه انتقام از فرزند و فرزند فرزند ظالم را توجيه مىكند ، زيرا اگر چه ظاهرا بر او ظلم است ، از آن رو كه انتقام از غير خود ظالم است و وزر و گناه كسى بر ديگرى نيست ،\r\n\r\n","description":"","footnote":"\r\n[ 1 
  ] اين در صورتى است كه مظلوم ظلمپذير ( منظلم ) نباشد يعنى از حق خود دفاع كند ولى نتواند ظلم را از خود دفع نمايد . م .\r\n","page_name":" 295 ","page_number":295},
  {"content":"\r\n\r\nليكن در معنى نعمتى است از خدا براى وى از جهت ثواب هر دو جهان ، زيرا ثواب مظلوم در آخرت بيش از ظلمى است كه در دنيا بر او رفته است .\r\nهمچنين هر كه به ظالم كمك و اعانت كند ، و راضى به فعل او باشد ، و در بر آمدن حاجات او و حصول مقاصد وى سعى كند او نيز مثل ظالم است در گناه و عقوبت .\r\nامام صادق عليه السّلام فرمود : « كسى كه ظلم كند ، و كسى كه به ظالم كمك كند ، و كسى كه راضى به ظلم او باشد ، هر سه در ظلم شريكند » .\r\nو فرمود : « هر كه ظالمى را در ظلمش اعانت كند ، خدا كسى را بر وى مسلَّط مىسازد كه به او ستم كند ، و اگر دعا كند به اجابت نرسد ، و بر ظلمى كه بر او مىشود اجرى نباشد » .\r\nو رسول خدا صلى اللَّه عليه و آله و سلَّم فرمود : « بدترين مردم مثلَّث [ 1 
  ] است » . پرسيدند :\r\nمثلَّث كيست ؟ فرمود : « كسى كه نزد سلطان از كسى سعايت و بدگوئى كند ، كه هم خود و هم برادر مسلمان خويش و هم سلطان را به هلاكت مىافكند » .\r\nو فرمود : « من مشى مع ظالم فقد اجرم »\r\n« هر كه با ظالمى راه رود گناهكار است » .\r\nو فرمود : « وقتى روز قيامت در آيد ، بانگزنى بانگ زند : كجايند ظالمان و ياران آنها و كسى كه دواتى براى آنها ليقه كرده يا قلمى بر ايشان تراشيده ؟ اينها را با آنها محشور كنيد » .\r\nپيوست عدالت به معنى اخص\r\nضد ظلم به معنى اخص عدالت به معنى اخص است ، و آن عبارت است از بازداشتن خود از ستم ، و بر طرف كردن آن ، و بر راست بودن ، و نگاهداشتن\r\n\r\n","description":"","footnote":"\r\n[ 1 
  ] سخن چين و سعايت كننده نزد سلطان ، از آن رو كه سه تن را به هلاك افكند :\r\nخود و برادر خود و سلطان را .\r\n","page_name":" 296 ","page_number":296},
  {"content":"\r\nهر كسى را بر حقّ خود . و مراد از عدل كه در آيات و اخبار ذكر شده همين معنى است . و فضيلت آن از حد شمار بيرون است . خداى سبحان مىفرمايد :\r\n« انَّ الله يَأْمُرُ بِالْعَدْلِ وَالإِحْسانِ . . . » 16 : 90 ( نحل ، 90 ) « خدا به عدالت و نيكى كردن . . . فرمان مىدهد » .\r\nو فرمود : « انَّ الله يَأْمُرُكُمْ أنْ تُؤَدُّوا الأَماناتِ الى اهْلِها وَاذا حَكَمْتُمْ بَيْنَ النّاسِ أَنْ تَحْكُمُوا بِالْعَدْلِ » 4 : 58 ( نساء ، 57 ) « خدا به شما فرمان مىدهد كه امانتها را به صاحبانش بدهيد و چون ميان مردم حكم مىكنيد به عدالت حكم كنيد » .\r\nو رسول خدا صلى اللَّه عليه و آله و سلَّم فرمود : « يكساعت عدالت از هفتاد سال عبادت كه شبها به نماز و روزها به روزه بگذرد بهتر است » .\r\nو امام صادق عليه السّلام فرمود : « من اصبح و لا يهمّ بظلم أحد غفر اللَّه له ما اجترم » .\r\n« هر كه بامداد كند و قصد ستم به كسى نداشته باشد ، خداوند گناهانش را مىآمرزد » .\r\nو فرمود : « من أصبح و لا ينوى ظلم أحد ، غفر اللَّه تعالى له ذنب ذلك اليوم ، ما لم يسفك دما او يأكل مال يتيم حراما »\r\n« هر كه صبح كند و قصد ظلم به كسى را نداشته باشد ، خداى تعالى گناه آن روزش را بيامرزد ، در صورتى كه خونى نريزد و مال يتيمى را به حرام نخورد » .\r\nو فرمود : « العدل أحلى من الماء يصيبه الظَّمآن . ما اوسع العدل اذا عدل فيه و إن قلّ » .\r\n« عدالت شيرينتر از آبى است كه به كام تشنه رسد . چه گشايشى است در عدالت وقتى كه در امرى عدالت شود ، اگر چه اندك باشد » .\r\nو فرمود : « العدل أحلى من الشّهد ، و الين من الزّبد ، و أطيب ريحا من المسك » .\r\n« عدالت از عسل شيرينتر ، و از كره نرمتر ، و از مشك خوشبوتر است » .\r\n","description":"","footnote":"","page_name":" 297 ","page_number":297},
  {"content":"\r\nو فرمود : « اتّقوا اللَّه و اعدلوا ، فإنّكم تعيبون على قوم لا يعدلون ( 1 )  » .\r\n« از خدا بترسيد و عدالت ورزيد ، كه خود شما از مردمى كه به عدالت رفتار نمىكنند عيب مىگيريد » .\r\nو از چيزهايى كه بر فضيلت عدالت به اين معنى دلالت مىكند اخبار و رواياتى است كه دربارهء ثواب ردّ مظالم رسيده است .\r\n","description":"","footnote":" ( 1 ) اين احاديث با » اصول كافى « : باب ظلم و باب انصاف و عدل ، تصحيح شد . . ","page_name":" 298 ","page_number":298},
  {"content":"\r\n\r\nو از آنهاست :\r\nترساندن و اندوهناك ساختن مؤمن\r\nاينها نيز دو شاخه از ايذاء و اضرار است ، و غالبا به سبب عداوت و حسد پديد مىآيد ، و گاهى صرفا از غضب يا بدخوئى يا طمع سرچشمه مىگيرد . و اين دو از رذائل است ، و اخبارى كه در ذم آنها وارد شده بسيار است ، مانند اين سخن نبى اكرم صلى اللَّه عليه و آله و سلَّم :\r\n« من نظر إلى مؤمن نظرة ليخيفه بها ، أخافه اللَّه تعالى يوم لا ظلّ الا ظلَّه » .\r\n« هر كه به مؤمنى نگاهى افكند كه او را بترساند ، خداى تعالى در روزى كه سايهء پناهى جز سايهء رحمت او نيست او را بترساند » .\r\nو امام صادق عليه السّلام فرمود : « من روّع مؤمنا بسلطان ليصيبه منه مكروه فلم يصبه فهو في النّار ، و من روّع مؤمنا بسلطان ليصيبه منه مكروه فأصابه فهو مع فرعون و آل فرعون في النّار » .\r\n« كسى كه مؤمنى را به سلطانى بترساند كه از آن سلطان به وى بدى مىرسد و نرسد او در آتش است ، و اگر مؤمنى را به سلطانى بترساند كه از جانب او به وى بدى مىرسد و برسد با فرعون و پيروان فرعون در آتش است » .\r\nو فرمود : « من أدخل السّرور على مؤمن فقد ادخله على رسول اللَّه صلى اللَّه عليه و آله و سلَّم و من ادخله على رسول اللَّه صلى اللَّه عليه و آله و سلَّم فقد وصل ذلك إلى اللَّه ، و\r\n","description":"","footnote":"","page_name":" 299 ","page_number":299},
  {"content":"\r\n\r\nكذلك من ادخل عليه كربا « .\r\n« هر كه مؤمنى را شاد كند ، رسول خدا صلى اللَّه عليه و آله و سلَّم را شاد و خشنود كرده و هر كه رسول خدا صلى اللَّه عليه و آله و سلَّم را شاد و مسرور كند آن شادى به خدا مىرسد ، و همچنين است كسى كه به مؤمنى اندوهى رساند » .\r\nپيوست شاد ساختن مؤمن\r\nضدّ ترساندن مؤمن ، بر طرف كردن ترس و اندوه از او و شاد و مسرور ساختن اوست . و آن از بزرگترين شاخه هاى خيرخواهى ( نصيحت ) است ، و ثواب آن را حدّى نيست ، چنان كه اخبار گوياى آن است .\r\nرسول خدا صلى اللَّه عليه و آله و سلَّم فرمود : « من حمى مؤمنا من ظالم بعث اللَّه له ملكا يوم القيامة يحمى لحمه من نار جهنّم » .\r\n« هر كه مؤمنى را از شرّ ظالمى نگاهدارد ، خداوند فرشته اى در روز قيامت برمىانگيزد تا گوشت او را از آتش دوزخ نگاهدارد » .\r\nو فرمود : « من فرّج عن مغموم او أعان مظلوما غفر اللَّه له ثلاثا و سبعين مغفرة » .\r\n« هر كه اندوه غمناكى را بر طرف كند يا به مظلومى كمك رساند ، خداوند هفتاد و سه بار او را آمرزد » .\r\nو فرمود : « انصر اخاك ظالما أو مظلوما »\r\n« برادر خود را يارى كن چه ستمگر باشد و چه ستم ديده » . پرسيدند : ستمگر را چگونه مىتوان يارى كرد ؟ فرمود : « تمنعه من الظَّلم »\r\n« او را از ستم بازدارى » .\r\nامام أبو عبد اللَّه ( الصادق ) عليه السّلام فرمود : « من أغاث أخاه المؤمن اللَّهفان اللَّهثان عند جهده ، فنفّس كربته و أعانه على نجاح حاجته ، كتب اللَّه تعالى له بذلك اثنتين و سبعين رحمة من اللَّه ، يعجّل له منها واحدة يصلح بها أمر معيشته ، و يدّخر له إحدى و سبعين\r\n","description":"","footnote":"","page_name":" 300 ","page_number":300},
  {"content":"\r\nرحمة لأفزاع يوم القيامة و أهواله « .\r\n« هر كه به فرياد برادر مؤمن ستمديدهء دادخواه تشنه كام خود بهنگام بىتابيش برسد ، و او را از گرفتارى نجات دهد و براى برآوردن حاجتش او را يارى كند ، خداى تعالى به واسطهء اين عمل هفتاد و دو رحمت از جانب خود برايش بنويسد ، كه يكى از آنها به زودى ( در دنيا ) امر زندگى او را بهبود بخشد و هفتاد و يك رحمت ديگر را براى هول و هراس روز قيامت ذخيره كند » .\r\nو فرمود : « من نفّس عن مؤمن كربة نفّس اللَّه عنه كرب الآخرة ، و خرج من قبره و هو ثلج الفؤاد » .\r\n« هر كه مؤمنى را از گرفتارى نجات دهد ، خدا او را از گرفتاريهاى آخرت نجات دهد ، و از گور خود با دلى خنك و مسرور بيرون آيد » .\r\nحضرت رضا عليه السّلام فرمود : « من فرّج عن مؤمن فرّج اللَّه قلبه يوم القيامة » .\r\n« هر كه مؤمنى را از گرفتارى و رنجى گشايش دهد ، خداوند روز قيامت دلش را گشايش دهد » .\r\nو رسول خدا صلى اللَّه عليه و آله و سلَّم فرمود : « من سرّ مؤمنا فقد سرّنى و من سرّنى فقد سرّ اللَّه » .\r\n« هر كه مؤمنى را شاد و خوشحال سازد مرا مسرور كرده و هر كه مرا مسرور كند خدا را خشنود كرده » .\r\nو از امام صادق عليه السّلام روايت است كه : « قال رسول اللَّه صلى اللَّه عليه و آله و سلَّم : إنّ أحبّ الأعمال إلى اللَّه عزّ و جلّ ادخال السّرور على المؤمنين » .\r\n« رسول اللَّه فرمود : محبوبترين اعمال نزد خداى عز و جل شاد و خوشحال ساختن مؤمنان است » .\r\nامام محمّد باقر عليه السّلام فرمود : « تبسّم الرّجل في وجه أخيه حسنة ، و صرف القذى عنه حسنة ، و ما عبد اللَّه بشيء أحبّ إلى اللَّه من إدخال السّرور على المؤمن » .\r\n« لبخند شخص به روى برادر مؤمن حسنه است ، و برداشتن خار و خاشاكى\r\n","description":"","footnote":"","page_name":" 301 ","page_number":301},
  {"content":"\r\nاز وى حسنه است ، و خدا به چيزى محبوبتر از مسرور ساختن مؤمن پرستش نشده است « .\r\nو فرمود : « در مناجاتى كه خدا با بندهء خود موسى عليه السّلام كرد فرمود : مرا بندگانى است كه بهشت خويش بر آنان مباح و ارزانى داشته‌ام و آنان را در آن فرمانروا ساختم . پرسيد : خدايا ، اينان كيانند ؟ فرمود : هر كه مؤمنى را خوشحال سازد . آنگاه امام فرمود : مؤمنى در مملكت پادشاه ستمگرى بود ، و آن ستمگر قصد او كرد ، مؤمن از آنجا به سرزمين شرك گريخت و بر يكى از آنها وارد شد . وى به او پناه داد و مهربانى و ميزبانى نمود . چون مرگ آن مشرك فرا رسيد خداوند به او وحى كرد كه به عزت و جلالم سوگند اگر براى تو در بهشت جائى بود تورا در آن جاى مىدادم و ليكن بهشت بر كسى كه مشرك بميرد حرام است . امّا اى آتش او را بترسان و مسوزان و آزارش مرسان ، و بامداد و شامگاه روزى او مىرسد . راوى گويد : پرسيدم كه از بهشت ؟ فرمود : از هر كجا كه خدا خواهد » .\r\nو فرمود : « كسى از شما گمان نكند كه اگر مؤمنى را شاد ساخت فقط او را خوشحال كرده ، بلكه به خدا ما را شاد كرده ، بلكه به خدا قسم رسول خدا صلى اللَّه عليه و آله و سلَّم را شاد كرده است » .\r\nابان بن تغلب گويد : « از امام صادق عليه السّلام پرسيدم : حق مؤمن بر مؤمن چيست ؟ فرمود : حق مؤمن بر مؤمن بزرگتر از اينهاست ، اگر شما را از آن خبر دهم باور نمىكنيد . مؤمن چون از قبر بيرون آيد ، صورت مثالىاش با او از قبر بيرون مىآيد و به وى مىگويد : از جانب خدا تورا به كرامت و شادمانى مژده مىدهم ، سپس مىگويد :\r\nخداوندا تورا به خير بشارت مىدهد . آنگاه آن مثال همراه او مىرود ، و چون مؤمن به جاى هول انگيزى مىرسد به او مىگويد : اين از آن تو نيست ، و چون به خيرى مىرسد مىگويد : اين از آن تست . و پيوسته با مؤمن خواهد بود ، از آنچه مىترسد او را ايمن مىسازد و به آنچه دوست دارد بشارت مىدهد تا با او به پيشگاه خداى عز و جل مىرسد ، و خدا فرمان مىدهد كه او را به بهشت برند ، مثال بشارت بهشت را به وى مىدهد . آنگاه مؤمن مىپرسد : خدايت رحمت كند تو كيستى ؟ كه از هنگام خروج از قبر مرا همراهى كردى و مونس من بودى و مرا از پروردگارم خبر دادى\r\n","description":"","footnote":"","page_name":" 302 ","page_number":302},
  {"content":"\r\nمثال گويد : من آن شادى و سرورى هستم كه در دنيا به دل برادران مؤمنت وارد مىكردى ، من از آن آفريده شده‌ام تا تورا بشارت دهم و انيس تنهائى و وحشت تو باشم « .\r\nابن سنان روايت كرده است كه : « مردى در حضور امام صادق عليه السّلام بود و اين آيه را خواند :\r\n« وَالَّذينَ يُؤْذُونَ الْمُؤْمِنينَ وَالْمُؤْمِناتِ بِغَيْرِ مَا اكْتَسَبُوا فَقَدِ احْتَمَلُوا بُهتانا وَاثْما مُبينا » 33 : 58 ( احزاب ، 58 ) « كسانى كه مردان مؤمن و زنان مؤمن را براى كارى كه نكرده‌اند بيازارند همانا بهتان و گناهى بزرگ برگردن گرفته‌اند » .\r\nامام صادق عليه السّلام فرمود : « ثواب كسى كه مؤمنى را خوشحال كند چيست ؟ عرض كردم : فدايت شوم ده حسنه . فرمود : آرى به خدا و هزار هزار حسنه » ( 1 ) \r\n","description":"","footnote":" ( 1 ) اين احاديث را با « اصول كافى » : باب خوشحالكردن مؤمن ، و باب گشودن گرفتارى مؤمن ، تصحيح كرديم . . ","page_name":" 303 ","page_number":303},
  {"content":"\r\n\r\nو از آنهاست :\r\nكمك نكردن به مسلمين و بىاعتنائى به امور آنان\r\nهر كه با ديگرى دشمنى كند يا حسد ورزد از كمك و يارى به او خوددارى مىنمايد و به كارهاى او همّت نمىگمارد ، و گاهى اين صفت از كسالت يا ضعف نفس يا بخل ناشى مىشود . و به هر حال شكَّى نيست كه اين خوى از صفات رذيله و نشانهء ضعف ايمان است . و اخبارى كه در ذم آن وارد شده بسيار است .\r\nامام باقر عليه السّلام فرمود : « من بخل بمعونة أخيه المسلم و القيام له في حاجة ، إلا ابتلى بالقيام بمعونة من يأثم عليه و لا يؤجر »\r\n« هر كه در كمك كردن به برادر مسلمان خود بخل ورزد و از اقدام در برآوردن حاجت وى دريغ كند به كمك كردن كسى گرفتار شود كه در كمك به او گناه باشد و اجرى هم نبرد » .\r\nامام صادق عليه السّلام فرمود : « أيّما رجل من شيعتنا أتاه رجل من اخوانه فاستعان به في حاجة فلم يعنه ، و هو يقدر ، الا ابتلاه اللَّه تعالى بان يقضى حوائج عدّة ( غيره ) من اعدائنا ، يعذّبه اللَّه عليها يوم القيامة » .\r\n« هر مردى از شيعيان ما كه نزد مردى از برادرانش آيد و از او دربارهء حاجتى كمك خواهد و او با اينكه قدرت دارد او را يارى نكند خداى تعالى او را به كمك كردن و بر آوردن حاجات دشمنان ما گرفتار سازد تا بواسطهء آن در روز قيامت او\r\n","description":"","footnote":"","page_name":" 304 ","page_number":304},
  {"content":"\r\nرا عذاب كند « .\r\nو فرمود : « ايّما مؤمن منع مومنا شيئا ممّا يحتاج إليه و هو يقدر عليه من عنده او من عند غيره ، أقامه اللَّه عزّ و جلّ يوم القيامة مسودّا وجهه ، مزرقة عيناه ، مغلولة يداه إلى عنقه ، فيقال :\r\nهذا الخائن الَّذى خان اللَّه و رسوله ، ثمّ يؤمر به إلى النّار «\r\n« هر مؤمنى كه مؤمن ديگر را از چيز خود يا ديگرى كه بر آن قدرت دارد منع كند و آن مؤمن به آن نيازمند باشد ، خداى عز و جل در روز قيامت او را در حالى كه رويش سياه و چشمش كبود و دستهايش به گردن بسته باشد باز مىدارد ، پس گفته مىشود : اين است آن خيانتكارى كه به خدا و رسول او خيانت كرده ، سپس فرمان رسد كه او را به جهنّم برند » .\r\nو فرمود : « من كانت له دار فاحتاج مومن إلى سكناها ، فمنعه إيّاها ، قال اللَّه تعالى : يا ملائكتى ، أبخل عبدى على عبدى بسكنى الدّار الدّنيا ؟ و عزّتى و جلالى لا يسكن جنّاتى أبدا »\r\n« هر كه خانه اى داشته باشد و مؤمنى به سكونت در آن محتاج باشد و از او منع و مضايقه كند ، خداى عز و جل خطاب كند كه : اى فرشتگان من بنده‌ام به بندهء ديگرم از نشستن در خانهء دنيا بخل ورزيد ، به عزت و جلالم سوگند ، هرگز ساكن بهشت من نگردد » .\r\nآن حضرت به جمعى كه در محضر او بودند فرمود : « شما را چه افتاده است كه ما را سبك مىشماريد ؟ » مردى از اهل خراسان برخاست و عرض كرد : به خدا پناه مىبريم كه شما يا فرمانى از شما را سبك شماريم . فرمود : « تو يكى از آنهايى كه مرا سبك شمردى » عرض كرد : معاذ اللَّه كه شما را سبك شمرده باشم . فرمود :\r\n« واى بر تو آيا فلان شخص را ، در آن وقت كه ما نزديك جحفه بوديم ، نشنيدى كه مىگفت به قدر يك ميل مرا سوار كن كه به خدا قسم خسته شده‌ام ، و تو سر بلند نكردى ( اعتنا نكردى ) و او را استخفاف كردى ، و هر كه مؤمنى را استخفاف كند به ما استخفاف كرده است ، و حرمت خداى عز و جل را ضايع نموده است » . ( 1 ) \r\n","description":"","footnote":" ( 1 ) اين حديث را با « وسائل » : كتاب حج ، باب تحريم استخفاف ، تصحيح كرديم . . ","page_name":" 305 ","page_number":305},
  {"content":"\r\n\r\nو فرمود : « هر كه برادر مؤمنش براى حاجتى نزد او رود و او قدرت بر روا كردن آن داشته باشد و روا نكند خدا در قبر مارى را بر او مسلَّط كند كه تا روز قيامت انگشت ابهام او را بگزد ، خواه [ در قيامت 
  ] آمرزيده باشد ، يا معذّب » .\r\nو حضرت امام موسى بن جعفر عليهما السّلام فرمود : « من قصد إليه رجل من اخوانه مستجيرا به في بعض احواله فلم يجره بعد ان يقدر عليه ، فقد قطع ولاية اللَّه عزّ و جلّ » .\r\n« هر كه مردى از برادران ايمانيش نزد او رود و براى كارى به او پناه برد و او با اينكه قدرت دارد پناهش ندهد ، به تحقيق پيوند و رابطهء ولايت خداى عز و جل را بريده است » .\r\nو رسول خدا صلى اللَّه عليه و آله و سلَّم فرمود : « من أصبح لا يهتمّ بامور المسلمين فليس بمسلم »\r\n« هر كه روز آغازد و به كار مسلمين همّت نگمارد مسلمان نيست » .\r\nو فرمود : « من أصبح لا يهتمّ بامور المسلمين فليس منهم ، و من سمع رجلا ينادى يا للمسلمين فلم يجبه فليس بمسلم »\r\n« هر كه روز آغازد و به كار مسلمين اهتمام نداشته باشد از آنان نيست ، و هر كه بشنود كه مردى فرياد مىزند » مسلمانها بدادم برسيد « و جوابش ندهد مسلمان نيست » . ( 1 ) \r\nپيوست برآوردن حوائج مسلمين\r\nضدّ رذيلهء مذكور روا كردن حوائج مسلمين و سعى در برآوردن مقاصد و مهمّات آنهاست . و اين از بزرگترين موارد و مصداقهاى خيرخواهى ( نصيحت ) است ، و ثواب بجاآوردن آن بيحد است .\r\n","description":"","footnote":" ( 1 ) اين احاديث را با « اصول كافى » : باب روا كردن حاجت مؤمن ، و باب كسى كه مؤمنى را از چيزى كه دارد منع كند ، و باب اهتمام به امور مسلمين ، تصحيح كرديم . . ","page_name":" 306 ","page_number":306},
  {"content":"\r\nرسول خدا صلى اللَّه عليه و آله و سلَّم فرمود : « من قضى لأخيه المؤمن حاجة ، فكأنّما عبد اللَّه دهره » ( 1 ) \r\n« هر كه حاجت برادر مؤمن خويش بر آورد ، چنانست كه در همهء عمر خود خدا را عبادت كرده است » .\r\nو فرمود : « من مشى في حاجة أخيه ساعة من ليل أو نهار ، قضاها أو لم يقضها ، كان خيرا له من اعتكاف شهرين »\r\n« هر كه در راه حاجت برادر مؤمنش ساعتى از شب يا روز گام بردارد ، خواه آن حاجت را برآورد يا نه ، براى او از اعتكاف دو ماه بهتر است » .\r\nو امام باقر عليه السّلام فرمود : « خداى عز و جل به موسى عليه السّلام وحى كرد : بعضى از بندگان من با حسنه اى به من تقرب جويد و من بهشت را در اختيار او مىگذارم ، موسى پرسيد : پروردگارا آن حسنه كدام است ؟ فرمود همراه برادر مؤمنش در راه بر آوردن حاجت او گام بردارد ، خواه آن حاجت برآورده شود يا نشود » .\r\nو فرمود : « هر كه در راه حاجت برادر مسلمان خود گام بردارد ، خداوند سايهء 75 هزار فرشته را بر او خواهد افكند ، و هيچ قدمى برنمىدارد مگر خدا براى او حسنه اى مىنويسد ، و سيّئه اى را از او مىزدايد ، و درجهء او را بلند مىگرداند ، و چون از حاجت او فارغ شود خداى عز و جل اجر حج و عمره براى او ثبت مىكند » .\r\nو فرمود : « انّ المؤمن لترد عليه الحاجة لأخيه فلا تكون عنده فيهتمّ بها قلبه ، فيدخله اللَّه تبارك و تعالى بهمّه الجنّة »\r\n« گاهى مؤمن حاجتى از برادرش به او آورده مىشود و نمىتواند روا كند ولى دل او به آن مشغول مىشود و در انديشهء آن است ، خداى تبارك و تعالى او را به سبب همين انديشه و اهتمام به بهشت مىبرد » .\r\nو امام صادق عليه السّلام فرمود : « هر كه حاجتى از برادر مؤمن خود را برآورد خداى تعالى در روز قيامت صد هزار حاجت او را برمىآورد كه نخستين آنها بهشت است ، و يكى ديگر اين است كه خويشان و آشنايان و برادران او را داخل بهشت\r\n","description":"","footnote":" ( 1 ) اين حديث را با « وسائل » : كتاب امر به معروف ، باب استحباب قضاء حاجت مؤمن تصحيح كرديم . . ","page_name":" 307 ","page_number":307},
  {"content":"\r\nمىكند ، به شرط آنكه ناصبى ( دشمن اهل بيت ) نباشند « .\r\nو فرمود : « انّ اللَّه تعالى خلق خلقا من خلقه انتجبهم لقضاء حوائج فقراء شيعتنا ليثيبهم على ذلك الجنّة ، فإن استطعت أن تكون منهم فكن » .\r\n« خداى تعالى از مخلوق خود گروهى را آفريده و آنان را براى بر آوردن حوائج شيعيان فقير ما برگزيده تا براى اين كار بهشت را به ايشان پاداش دهد . پس اگر توانى از آنها باش » .\r\nو فرمود : « قضاء حاجة المؤمن خير من عتق ألف رقبة ، و خير من حملان ألف فرس في سبيل اللَّه »\r\n« برآوردن حاجت مؤمن از آزاد كردن هزار بنده و بار كردن هزار اسب در راه خدا [ براى جهاد 
  ] بهتر است » .\r\nو فرمود : « لقضاء حاجة امرئ مؤمن احبّ إلى اللَّه تعالى من عشرين حجّة ، كلّ حجة ينفق فيها صاحبها مائة ألف »\r\n« برآوردن حاجت مؤمنى در نزد خدا محبوبتر است از بيست حج كه صاحب آن در هر حجّى صد هزار [ دينار يا درهم 
  ] خرج كند » .\r\nو فرمود : « هر كه اين خانه ( كعبه ) را طواف كند شش هزار حسنه براى او نوشته مىشود و شش هزار سيّئه از او محو مىگردد و شش هزار درجه بالا مىرود و چون نزديك ملتزم [ 1 
  ] رسد هفت در بهشت بر او گشوده مىشود » ، عرض كردم :\r\nفدايت شوم اين همه فضيلت براى طواف است فرمود : « بلى ترا به بهتر از اين خبر دهم : بر آوردن حاجت مسلمانى افضل است از طوافى و طوافى و طوافى تا به ده طواف رسد » .\r\nو فرمود : تنافسوا في المعروف لإخوانكم ، و كونوا من أهله ، فإنّ للجنّة بابا يقال له المعروف ، لا يدخله إلا من اصطنع المعروف في الحياة الدّنيا ، فإنّ العبد ليمشى في حاجة اخيه المؤمن ، فيوكَّل اللَّه عزّ و جلّ به ملكين ، واحدا عن يمينه و آخر عن شماله ، يستغفران\r\n\r\n","description":"","footnote":"\r\n[ 1 
  ] ملتزم ، قسمتى است از ديوار خانه كعبه .\r\n","page_name":" 308 ","page_number":308},
  {"content":"\r\nله ربّه ، و يدعوان بقضاء حاجته « . . . ثمّ قال : » و اللَّه لرسول اللَّه صلى اللَّه عليه و آله و سلَّم أسرّ بقضاء حاجة المؤمن إذا وصلت إليه من صاحب الحاجة «\r\nدر نيكى به برادران خود با يكديگر مسابقه گذاريد ، و اهل نيكى باشيد ، كه بهشت را درى است به نام معروف ( نيكى ) كه جز كسى كه در زندگى دنيا نيكى كرده داخل آن نمىشود ، و چون بنده در راه برآوردن حاجت برادر مؤمن خود گام بردارد خداى عز و جل دو فرشته بر او مىگمارد ، يكى در جانب راست و ديگرى در طرف چپ او ، كه برايش از پروردگار آمرزش خواهند و براى روا شدن حاجت او دعا كنند « . . . آنگاه فرمود : » به خدا قسم وقتى مؤمن به حاجتش رسد رسول خدا صلى اللَّه عليه و آله و سلَّم از خود او خوشحالتر است « .\r\nو فرمود : « ما قضى مسلم لمسلم حاجة إلا ناداه اللَّه تعالى : علىّ ثوابك ، و لا أرضى لك بدون الجنّة »\r\n« هيچ مسلمانى حاجت مسلمانى را روا نمىكند مگر اينكه خداى تعالى به او خطاب مىكند كه : ثواب تو به عهدهء من است ، و به غير از بهشت چيزى را براى تو نمىپسندم » .\r\nو فرمود : « أيّما مؤمن أتى أخاه في حاجة فإنّما ذلك رحمة من اللَّه ساقها إليه و سبّبها له فان قضى حاجته كان قد قبل الرّحمة بقبولها ، و إن ردّه عن حاجته و هو يقدر على قضائها فانّما ردّ عن نفسه رحمة من اللَّه عزّ و جلّ ساقها إليه و سبّبها له ، و ذخر اللَّه تلك الرّحمة إلى يوم القيامة حتّى تكون المردود عن حاجته هو الحاكم فيها ، إن شاء صرفها إلى نفسه ، و إن شاء صرفها الى غيره »\r\n« هر مؤمنى كه براى حاجتى نزد برادر خود رود رحمتى است كه خدا آن را به سوى او فرستاده و براى او سبب ساخته است ، پس اگر آن حاجت را برآورد رحمت را قبول كرده است ، و اگر حاجت او را رد كند ، با وجود اينكه مىتواند برآورد ، رحمتى را كه خداى عز و جل به سوى او فرستاده و براى او سبب ساخته رد كرده است ، و خداى عز و جل آن رحمت را تا روز قيامت ذخيره كند تا كسى كه\r\n","description":"","footnote":"","page_name":" 309 ","page_number":309},
  {"content":"\r\nحاجتش رد شده دربارهء آن حكم كند ، اگر خواهد آن را به خود برگرداند و اگر خواهد به ديگرى واگذار كند « .\r\nسپس امام به راوى فرمود : « به نظر تو چون روز قيامت شود ، اين شخص رحمتى را كه از جانب خدا برايش روا گشته به چه كسى وا مىگذارد ؟ » راوى گفت :\r\nگمان دارم آن را به خود برمىگرداند ، فرمود : « گمان مبر بلكه يقين داشته باش ، كه هرگز آن رحمت را از خود نمىگرداند » .\r\nو فرمود : « من مشى في حاجة أخيه المؤمن يطلب بذلك ما عند اللَّه حتّى تقضى له كتب اللَّه عزّ و جلّ له بذلك مثل أجر حجّة و عمرة مبرورتين ، و صوم شهرين من أشهر الحرم و اعتكافهما في المسجد الحرام ، و من مشى فيها بنيّة و لم تقض ، كتب اللَّه له بذلك مثل حجّة مبرورة ، فارغبوا في الخير »\r\n« هر كه در راه حاجت برادر مؤمنش براى خدا گام بردارد تا آن را بر آورد ، خداى عز و جل ثواب حج و عمرهء مقبول و روزه دو ماه حرام و اعتكاف آن دو ماه در مسجد الحرام را براى او مىنويسد . و هر كس به نيّت روا كردن حاجت برادر خود گام بردارد و آن حاجت بر آورده نشود ثواب يك حج مقبول برايش مىنويسد ، پس در كار خير رغبت كنيد » .\r\nو فرمود : « لأن أمشى في حاجة أخ لي مسلم أحبّ إلىّ من أن اعتق ألف نسمة ، و أحمل في سبيل اللَّه على ألف فرس مسرّجه ملجمة »\r\n« اين را كه در راه بر آوردن حاجت برادر مسلمانم گام بردارم دوستتر دارم از اينكه هزار بنده آزاد كنم و هزار اسب زين و لجام كرده در راه خدا ( يعنى به جهاد ) بفرستم » .\r\nو فرمود : « هر كه براى خدا در راه حاجت برادر مسلمانش بكوشد ، خداى عز و جل براى او هزار هزار حسنه نويسد ، كه به سبب آن خويشان و همسايگان و برادران و آشنايانش آمرزيده شوند ، و اگر كسى در دنيا به او نيكى كرده باشد روز قيامت به او گويند : به آتش در آى و هر كه را كه در دنيا به تو نيكى كرده يافتى به اذن خداى عز و جل بيرون آر ، مگر اينكه ناصبى باشد » .\r\n","description":"","footnote":"","page_name":" 310 ","page_number":310},
  {"content":"\r\nو امام موسى بن جعفر عليهما السّلام فرمود : « إنّ للَّه عبادا في الأرض يسعون في حوائج النّاس ، هم الامنون يوم القيامة . و من أدخل على مؤمن سرورا ، فرّح اللَّه قلبه يوم القيامة » ( 1 ) \r\n« براى خدا در زمين بندگانى است كه در حاجات مردم مىكوشند ، اينان در روز قيامت ايمنند . و هر كه مؤمنى را شاد سازد خدا روز قيامت دلش را شاد و خوش گرداند » .\r\nو اخبارى كه با اين مضامين رسيده بسيار است ، و آنچه ذكر كرديم براى تشويق و ترغيب طالبان برآوردن حوائج مؤمنان كافى است . و از چيزهائى كه بر مدح و شرافت آن دلالت دارد اخبارى است كه در ثواب اطعام و سيراب كردن مؤمن و پوشاندن او وارد شده است ، چنان كه خواهد آمد .\r\n","description":"","footnote":" ( 1 ) اين احاديث را با « اصول كافى » : باب بر آوردن حاجت مؤمن ، و باب سعى در حاجت مؤمن ، تصحيح كرديم . . ","page_name":" 311 ","page_number":311},
  {"content":"\r\n\r\nو از آنهاست :\r\nسستى و مسامحه در امر به معروف و نهى از منكر\r\nسبب اين خوى يا ضعف و كوچكى نفس است يا طمع مالى ، و بنا بر اين از رذائل قوهء غضب از جانب تفريط يا از رذائل قوهء شهويه از جانب افراط است . و آن از مهلكاتى است كه فساد و زيانش عام و فراگير است و شرّش به بخش بزرگى از مردم سرايت مىكند . زيرا اگر بساط امر به معروف و نهى از منكر پيچيده گردد دين و آئين الهى برچيده شود و نبوّت تعطيل و بىاثر ماند ، و سستى و بىتفاوتى همه را فرو مىگيرد و ضلالت و گمراهى آشكار مىگردد و جهل و نادانى شيوع مىيابد ، و احكام دين ضايع و آثار شريعت پروردگار جهان فراموش و كهنه مىشود ، و بندگان به هلاكت و اهل بلاد به نابودى مىافتند . و از اين روست كه مىبينى و مىشنوى كه در هر عصر و روزگارى مردانى كه به تأييد الهى مؤيّدند با نهضت خود به اقامهء اين سنّت ( امر به معروف و نهى از منكر ) برمىخيزند ، بى آنكه در راه خدا از ملامت و سرزنش مردمان انديشه كنند . اينان علماى قوىّ النفس و ديندارند كه با علم و القاء خود سعى و كوشش مىكنند و اشخاص سعادتمندى كه نفوذ و قدرت دارند در اجرا و تحقّق آن دامن همّت بر ميان مىبندند . در نتيجه مردمان به طاعات و خيرات راغب مىگردند و بركات زمين و آسمان برويشان گشوده مىشود . و در هر دوره و زمانى كه عالم عاملى يا فرمانرواى عادلى براى احياى آن ( امر به معروف و نهى از منكر ) قيام نكرد و سهل انگارى نمود بازار فساد رونق مىگيرد و اعمال\r\n","description":"","footnote":"","page_name":" 312 ","page_number":312},
  {"content":"\r\nخلاف دين گسترش مىيابد ، و شهرها به تباهى كشانده مىشود ، و مردم در دام پيروى از شهوات و هوى و هوس گرفتار مىگردند ، و نشانه هاى هدايت و تقوى از ميان مىرود .\r\nو از اين رو در عصر ما ( عصر مؤلف ) چون علم و عمل اين قطب بزرگ ( امر به معروف و نهى از منكر ) مندرس گشته و حقيقت و حتّى نام آن به كلى از ميان رفته ، و ديندارانى كه شريعت را در روى زمين حفظ كنند كمياب شده ، و بر دلها سستى و مداهنه مستولى شده ، مردم در بيابان گمراهى حيران و سرگردان مانده و در دست سپاه شياطين اسير گشته‌اند ، و از اسلام جز اسم آن و از شرع جز نوشته هاى آن باقى نمانده است .\r\nو به اين سبب در آيات و اخبار مذمّت شديد در ترك امر به معروف و نهى از منكر و سستى و مسامحه دربارهء اين دو شده است ، خداى سبحان مىفرمايد :\r\n« لَوْ لا يَنْهاهُمُ الرَّبَّانِيُّونَ وَالأَحْبارُ عَنْ قَوْلِهِمُ الإِثْمَ وَأكْلِهِمُ السُّحْتَ لَبِئْسَ ما كانُوا يَصْنَعُونَ » 5 : 63 ( مائده ، 66 ) « چرا علما و دانايان آنها را از گفتار گناه و خوردن حرام نهى نمىكنند ، چه بد است آنچه مىكنند » .\r\nو رسول خدا صلى اللَّه عليه و آله و سلَّم فرمود : « ما من قوم عملوا بالمعاصى ، و فيهم من يقدر أن ينكر عليهم فلم يفعل ، إلا يوشك أن يعمّهم اللَّه به عذاب من عنده »\r\n« هيچ قومى نيست كه گناه كنند و در ميانشان كسى باشد كه قدرت جلوگيرى داشته باشد و منع نكند مگر بيم آن است كه خداوند آنها را به عذابى كه از نزد او نازل مىشود فرو گيرد » .\r\nبه پيغمبر اكرم صلى اللَّه عليه و آله و سلَّم عرض كردند : « آيا قريه اى كه در آن مردمى صالح باشند ممكن است به هلاكت و نابودى افتد ؟ فرمود : آرى گفتند : براى چه يا رسول اللَّه ؟ فرمود : به سبب سستى و سكوتشان در برابر معاصى خدا » .\r\nو فرمود : « البته امر به معروف و نهى از منكر كنيد ، و گر نه بدان شما بر شما مسلَّط مىشوند ، آنگاه خوبان شما دست به دعا برمىدارند و دعايشان اجابت\r\n","description":"","footnote":"","page_name":" 313 ","page_number":313},
  {"content":"\r\nنخواهد شد « . ( 1 )  و فرمود : » خداى تعالى از بنده بازخواست خواهد كرد كه : چرا وقتى كار زشت و گناه را ديدى منع نكردى ؟ « و فرمود : » خدا خواص را به گناه عوام عذاب نمىكند تا معاصى و منكرات در ميانشان آشكار و هويدا شود ، و خواص قدرت بر انكار و جلوگيرى داشته باشند و انكار و نهى نكنند « .\r\nامير مؤمنان عليه السّلام در يكى از خطبه هاى خود فرمود : « كسانى كه پيش از شما به هلاكت رسيدند به اين سبب بود كه مرتكب گناهان شدند و علماى ايشان آنها را نهى نكردند ، و چون گناهشان ادامه يافت و علما آنان را منع نكردند ، عقوبتهاى الهى بر آنها نازل شد ، آنگاه امر به معروف و نهى از منكر كردند . . » .\r\nو فرمود : « من ترك إنكار المنكر بقلبه و يده و لسانه فهو ميّت بين الأحياء »\r\n« هر كه انكار و بد شمردن كار زشت و منكر را به دل و دست و زبان ترك كند ، او مرده اى است در ميان زندگان » .\r\nو فرمود : أمرنا رسول اللَّه صلى اللَّه عليه و آله و سلَّم أن نلقى أهل المعاصى بوجوه مكفهرّة «\r\n« رسول خدا صلى اللَّه عليه و آله و سلَّم به ما فرمان داد كه ترشروى و عبوس با گناهكاران برخورد كنيم » .\r\nو فرمود : « نخستين چيزى كه از جهاد به آن دست مىيابيد جهاد با دستتان و سپس با زبانتان و بعد با دلتان خواهد بود ، پس هر كه در دل كار نيك را نيك و كار بد را بد نشمرد ، خداوند دل او را واژگون كند و او را از بلندى به پستى سقوط دهد » .\r\nو امام باقر عليه السّلام فرمود : « خداوند به شعيب وحى فرستاد كه من صد هزار نفر از قوم تورا عذاب خواهم كرد : چهل هزار از بدان آنها ، و شصت هزار از خوبانشان .\r\nعرض كرد : پروردگارا نيكان را چرا ؟ خطاب رسيد براى اينكه با گناهكاران مسامحه\r\n","description":"","footnote":" ( 1 ) اين حديث در » فروع كافى « - باب امر به معروف - از حضرت رضا ( ع ) روايت شده ، و حديث قبل از آن نيز در » فروع كافى « آمده است . . ","page_name":" 314 ","page_number":314},
  {"content":"\r\nو سهل انگارى كردند ، و به غضب من غضبناك نشدند « .\r\nو امام صادق عليه السّلام فرمود : « ما قدّست أمّة لم يؤخذ لضعيفها من قويّها بحقّه غير متعتع »\r\n« مردمى كه حقّ ضعيف آنها از قوىّ آنها بدون لكنت زبان گرفته نشود پاك و مقدّس نخواهند شد » .\r\nو فرمود : « واى بر مردمى كه خدا را بوسيلهء امر به معروف و نهى از منكر اطاعت ننمايند » .\r\nو فرمود : « خداى تعالى دو ملك فرستاد تا شهرى را بر اهلش سرنگون سازند ، چون به آنجا رسيدند مردى را يافتند كه خدا را مىخواند و زارى و تضرع مىكرد ، يكى از دو فرشته به ديگرى گفت : آيا اين دعا كننده را نمىبينى ؟ گفت :\r\nچرا ، و ليكن آنچه را خدا فرموده انجام مىدهم . اولى گفت : نه ، من كارى نمىكنم تا از پروردگارم بپرسم ، پس به سوى خداى تبارك و تعالى بازگشت و گفت :\r\nپروردگارا چون به آن شهر رسيدم فلان بندهء تورا ديدم كه دعا و تضرع مىكرد .\r\nخداوند فرمود : امرى كه كردم انجام ده ، كه آن مرد هرگز براى من چهره درهم نكشيده و غيظى نكرده ( در مقابل معاصى به خشم نيامده ) « .\r\nآن حضرت به يكى از اصحاب خود فرمود : « بر من حق است كه بيگناه شما را به گناهكار مؤاخذه نمايم ، و چگونه حق نباشد و حال آنكه از مردى از شما كار زشتى به شما مىرسد و بر او انكار نمىكنيد ، و از او دورى نمىنمائيد و به او اذيّت نمىرسانيد تا آن را ترك كند » .\r\nو فرمود : « البتّه گناهان نادانان شما را بر دانايان شما بار مىكنم . . . تا آنجا كه فرمود : چه چيز شما را باز مىدارد كه وقتى مردى از شما كارى زشت و ناپسنديده و آنچه موجب ايذاء ماست انجام داد ، به نزد او برويد و او را سرزنش كنيد ، و سخن لازم و رسا را به وى بگوئيد » ، شخصى عرض كرد : از ما نمىپذيرد ، فرمود . « از آنها دورى كنيد و از نشستن با آنها اجتناب نمائيد » .\r\nو در يكى از اخبار نبوى آمده است : « هر گاه امّت من در امر به معروف و نهى از منكر سستى و كوتاهى كنند اعلان جنگ به خدا داده‌اند » . و اخبارى در منع\r\n","description":"","footnote":"","page_name":" 315 ","page_number":315},
  {"content":"\r\nاز حضور در مجالس گناه ، اگر قدرت جلوگيرى و نهى از آن نباشد ، رسيده ، و وارد شده است كه اگر كسى در آن مجالس حاضر شود لعنت بر او نازل مىشود .\r\nو بنا بر اين دخول در خانهء ظلمه و فاسقان جايز نيست ، و همچنين حاضر شدن در جاهائى كه در آنها منكر و معصيتى واقع مىشود و آدمى قدرت بر منع و تغيير آن ندارد ، زيرا مشاهدهء منكر و گناه بدون ضرورت جايز نيست و نه اين عذر پذيرفته است كه قدرت بر منع و دفع آن ندارم . و از اين رو جمعى از پيشينيان عزلت و گوشه نشينى اختيار كردند ، از ترس اينكه مبادا در بازار و مجامع و اعياد منكرى را مشاهده كنند و از جلوگيرى آن عاجز باشند .\r\nو چون حال مداهنه و مسامحه در امر به معروف و نهى از منكر چنين سخت باشد ، معلوم است كه امر به منكر و نهى از معروف چه حال دارد . رسول خدا صلى اللَّه عليه و آله فرمود :\r\n« چگونه خواهيد بود هر گاه زنانتان فاسد گردند و جوانانتان فاسق شوند و امر به معروف و نهى از منكر نكنيد ؟ » گفتند : يا رسول اللَّه چنين چيزى خواهد شد ؟ فرمود :\r\n« آرى و بدتر از اين چگونه خواهيد بود وقتى كه امر به منكر و نهى از معروف كنيد ؟ » گفتند : يا رسول اللَّه آيا چنين خواهد شود ؟ فرمود : « آرى ، و بدتر از اين چگونه خواهيد بود وقتى كه معروف در نظر شما منكر باشد و منكر معروف ؟ » و در روايتى : « در اين هنگام مردم به فتنه اى مبتلى خواهند شد كه شخص بردبار در آن حيران بماند » . ( 1 )  و هر كه در اخبار و آثار تأمّل كند ، و بر تواريخ و سرگذشتها و داستانهاى پيشينيان ، و از بلاها و عقوبتهائى كه بر آنها وارد شده آگاه باشد ، و تجربه و مشاهدهء عصر خود و ابتلاى مردمان به بلاهاى آسمانى و زمينى را به آنها بيفزايد ، خواهد دانست كه هر عقوبت آسمانى و زمينى ، از طاعون و و با و قحط و گرانى و كم شدن آبها و باران و تسلَّط ستمكاران و اشرار و وقوع قتل و غارتها و پديد آمدن زلزله ها و مانند اينها به سبب ترك امر به معروف و نهى از منكر در ميان مردم است .\r\n","description":"","footnote":" ( 1 ) اين احاديث را با « فروع كافى » : باب امر به معروف ، و با « وسائل » : كتاب امر به معروف ، و با « مستدرك » : 2 - 360 - 361 كتاب امر به معروف ، تصحيح كرديم . . ","page_name":" 316 ","page_number":316},
  {"content":"\r\n\r\nپيوست كوشش در امر به معروف و نهى از منكر\r\nضدّ كوتاهى و مسامحه در امر به معروف و نهى از منكر ، سعى و اهتمام در آنهاست . و اين خود بزرگترين مراسم دين و امر مهمّى است كه خدا پيامبران را بر آن برانگيخت ، و بعد از ايشان جانشينان و اوصياء منصوب كرد ، و نائبان ايشان را بهترين نفوس قدسى از علماء قرار داد . بلكه مدار و محور گردش آسياى همهء آيينها و اديان است ، و اختلال در آن به سقوط و بر افتادن آنها از گردش و دوران خواهد شد . و از اين رو در مدح و ترغيب به آن آيات و اخبار بيشمار رسيده است ، و خداى سبحان مىفرمايد :\r\n« وَلْتَكُنْ مِنْكُمْ امَّةٌ يَدْعُونَ الَى الْخَيْرِ وَيأْمُرُونَ بِالْمَعْرُوفِ وَيَنْهَوْنَ عَنِ الْمَنْكَرِ وَاولئِكَ هُمْ الْمُفْلِحُونَ » 3 : 104 ( آل عمران ، 104 ) « بايد از شما جمعى باشند كه به نيكى بخوانند و به معروف وا دارند و از منكر باز دارند و آنها رستگارانند » .\r\nو نيز مىفرمايد : « كُنْتُمْ خَيْرَ امَّةٍ اخْرِجَتْ لِلنّاسِ ، تَأْمُرُونَ بِالْمَعْرُوفِ وَتَنْهَوْنَ عَنِ الْمُنْكَرِ » 3 : 110 ( آل عمران ، 110 ) « شما بهترين امّتى هستيد كه براى مردم پديدار شده‌ايد ، كه به نيكى وامىداريد و از بدى باز مىداريد » .\r\nو مىفرمايد :\r\n« فَلَمَّا نَسُوا ما ذُكِّرُوا بِه أنْجَيْنَا الَّذينَ يَنْهَوْنَ عَنِ السُّوءِ وَأَخَذْنَا الَّذينَ ظَلَمُوا بِعَذابٍ بَئيسٍ بِما كانُوا يَفْسُقُونَ » 7 : 165 ( اعراف ، 164 ) « و چون آنچه را كه بدان اندرزشان داده بودند فراموش كردند كسانى را كه از بدى نهى مىكردند نجات داديم و كسانى را كه ستم كردند به سزاى فسق و عصيانى كه مىكردند به عذابى سخت دچار كرديم » .\r\nو مىفرمايد :\r\n","description":"","footnote":"","page_name":" 317 ","page_number":317},
  {"content":"\r\n« لا خَيْرَ فى كَثيرٍ مِنْ نَجْواهُمْ إِلا مَنْ امَرَ بِصَدَقَةٍ اوْ مَعْرُوفٍ اوْ اصْلاحٍ بَيْنَ النّاسِ ، وَمَنْ يَفعَلْ ذلِكَ ابْتِغاءَ مَرْضاتِ الله فَسَوْفَ نُؤْتيه أجْرا عَظيما » 4 : 114 ( نساء ، 114 ) « در بسيارى از راز گوئى آنها خيرى نيست مگر آنكه به صدقه دادن يا كار نيكو يا اصلاح ميان مردم فرمان دهد ، و هر كه به طلب خشنودى خدا چنين كند ، پاداشى بزرگ به او خواهيم داد » .\r\nو مىفرمايد : « يا ايَّهَا الَّذينَ آمَنُوا كُونُوا قَوّامينَ بِالْقِسْطِ » 4 : 135 ( نساء ، 135 ) « شما كه ايمان آورده‌ايد عدل و انصاف را بر پا داريد » .\r\nو بر پا داشتن عدل و انصاف ، امر به معروف و نهى از منكر است .\r\nو رسول خدا صلى اللَّه عليه و آله و سلَّم فرمود : « ما أعمال البرّ عند الجهاد في سبيل اللَّه إلا كنفثة في بحر لجّىّ ، و ما جميع أعمال البرّ و الجهاد في سبيل اللَّه عند الأمر بالمعروف و النّهى عن المنكر إلا كنفثة في بحر لجّىّ » [ 1 
  ]\r\n« كارهاى نيك نسبت به جهاد در راه خدا نيست مگر ترشح آب دهان ( پف نمى ) نسبت به درياى ژرف ، و همهء اعمال نيكو و جهاد در راه خدا نسبت به امر به معروف و نهى از منكر نيست مگر پف در جنب درياى ژرف » .\r\nو فرمود : « از نشستن در راهها بپرهيزيد » گفتند : گاهى از اين كار چاره نداريم ، كه مجالس گفتگوى ما در راههاست . فرمود : « اگر اين را ترك نمىكنيد ، پس حقّ راه را ادا كنيد » ، گفتند : حق راه چيست ؟ فرمود : « چشم پوشى ، و خوددارى از آزار ، و جواب سلام ، و امر به معروف و نهى از منكر » .\r\nو فرمود : « خداى هيچ پيغمبرى را مبعوث نكرد مگر اينكه براى او خواص و ياران برگزيده اى هستند و آن پيغمبر در ميان آنان بقدرى كه خدا خواهد مىماند ، به كتاب خدا و به امر او عمل مىكند تا خدا آن پيغمبر را قبض روح كند ، آن خواص\r\n\r\n","description":"","footnote":"\r\n[ 1 
  ] اين حديث در « نهج البلاغه » : باب المختار من حكم امير المؤمنين عليه السلام ، نيز به اين صورت آمده :\r\n« و ما اعمال البر كلها و الجهاد في سبيل اللَّه عند الامر بالمعروف و النهى عن المنكر الا كنفثة فى بحر لجى »\r\n( يعنى بدون قسمت اول حديث متن ) . م .\r\n","page_name":" 318 ","page_number":318},
  {"content":"\r\nمىمانند و به كتاب خدا و امر او و سنّت پيغمبرشان عمل مىكنند . و چون منقرض شدند ، بعد از ايشان كسانى مىآيند كه بر منبرها نشينند كه قولشان معروف و عملشان منكر است . پس هر گاه شما چنين زمانى را دريابيد بر هر مؤمنى واجب است كه با دست خود با آنها جهاد كند و اگر نتواند با زبان خود و اگر نتواند با دل خود با آنها پيكار كند ، و به غير از اين اسلامى نخواهد بود « . ( 1 )  و امير مؤمنان عليه السّلام فرمود : » هر كه ببيند كه به تجاوز و بدى و فساد عمل مىشود و به كار زشت و منكر دعوت مىشود و با دل خود آن را انكار كند و ناپسند شمرد ، همانا سالم و پاك مىماند ، و هر كه آن را با زبان انكار كند اجر مىبرد و از اوّلى برتر است ، و هر كه با شمشير به انكار آن برخيزد تا كلمهء خدا و الا و كلمهء ستمكاران زبون باشد ، پس اين شخص است كه به هدايت راه يافته و بر طريق حق ايستاده و نور يقين در دلش تابيده است « . ( 2 )  و فرمود : » بعضى اشخاص منكر را با دل و زبان و دست خود انكار مىكنند ، چنين شخصى خصال نيك را به كمال رسانده . و بعضى منكر را با زبان و دل خود انكار مىكنند ، چنين شخصى به دو خصلت خير چنگ زده و يك خصلت را ضايع نموده . و بعضى منكر را با دل انكار مىكنند و انكار آن را با دست و زبان وامىگذارند ، چنين كسى دو خصلت شريفتر را ترك كرده و به يكى تمسّك نموده . و بعضى انكار كار بد را با زبان و دل و دست خود ترك مىكنند ، چنين فردى مرده اى است در ميان زندگان . و همهء اعمال نيك و جهاد در راه خدا نسبت به امر به معروف و نهى از منكر جز پف نمى در جنب درياى پهناور و ژرف نيست ، امر به معروف و نهى از منكر اجل كسى را نزديك نمىكند و روزى را نمىكاهد ، و بهتر از اين سخن عدل [ يا حق 
  ] در پيش حاكم جائر است « .\r\nدر خبر جابر از امام محمّد باقر عليه السّلام آمده است : « امر به معروف و نهى از منكر طريقهء پيامبران و شيوهء شايستگان است ، فريضهء بزرگى است كه ديگر فرائض\r\n","description":"","footnote":" ( 1 ) اين سه حديث نبوى را با ( احياء العلوم ) : 2 - 271 ، 272 تصحيح كرديم . .  ( 2 ) اين حديث را با » مستدرك « : كتاب امر به معروف ، باب سه ، و با » وسائل « : كتاب امر به معروف ، تصحيح كرديم و همچنين حديث بعد از آن را . . ","page_name":" 319 ","page_number":319},
  {"content":"\r\nبواسطهء آن به پا داشته مىشود و راهها امن مىگردد ، و كسبها حلال و مظالم به صاحبانش رد مىشود ، و زمين آباد مىگردد ، و تمام حق از دشمنان گرفته مىشود و كارها استقامت و استوارى بهم مىرساند . پس با دلهاى خود بديها و كارهاى زشت را انكار كنيد ، و با زبان بگوئيد ، و بر روهايشان بزنيد ، و در راه خدا از ملامت كسى نترسيد . پس اگر پند پذيرفتند و به حق بازگشتند راه تعرّضى بر آنها نيست :\r\n« انَّمَا السَّبيلُ عَلَى الَّذينَ يَظْلِمُونَ النّاسَ وَيَبْغُونَ فِى الارْضِ بِغَيْرِ الْحَقِّ اولئِكَ لَهُمْ عَذابٌ أَليمٌ » 42 : 42 ( شورى ، 42 ) « راه [ تعرض 
  ] بر كسانى است كه به مردم ستم مىكنند و در زمين به ناحق سركشى مىنمايند ، آنها عذابى دردناك دارند » .\r\nبا اين كسان با بدنهاى خود جهاد كنيد ، و با دلهاى خود آنان را دشمن داريد ، بىآنكه سلطه طلب و يا در جستجوى مال باشيد و يا از راه ظلم پيروزى بخواهيد ، تا اينكه آنها به امر خدا باز گردند و به طاعت او در آيند « . ( 1 ) \r\n","description":"","footnote":" ( 1 ) حديث را با » فروع كافى « : كتاب جهاد ، باب امر به معروف تصحيح كرديم . . ","page_name":" 320 ","page_number":320},
  {"content":"\r\n\r\nفصل 6 وجوب و شرايط امر به معروف\r\nآنچه از آيات و اخبار ياد شده مستفاد مىشود وجوب امر به معروف و نهى از منكر است و در وجوب آن هيچ اختلافى نيست . تنها اختلاف در اين است كه وجوب اين دو كفائى است يا عينى . و قول حق اين است كه واجب كفائى است ، چنان كه ذكر خواهد شد .\r\nو آنچه واجب است امر به واجب و نهى از حرام است . و امّا امر به مستحب و نهى از مكروه مستحب است . و وجوب امر به معروف و نهى از منكر چهار شرط دارد :\r\nاول - علم به معروف و منكر بودن فعل ، تا از غلط و اشتباه در امان باشد ، پس در امور متشابه امر به معروف و نهى از منكر واجب نيست ، بنابراين هر كه به وجوب يا حرمت هر امرى علم قطعى دارد و مىداند كه در آن اختلافى نيست و ضرورى دين يا مذهب يا اجماع قطعى يا از كتاب و سنّت و يا از قول علماست ، بر اوست كه امر و نهى كند . ولى كسى كه علم قطعى نداشته باشد ، بلكه علم ظنّى از راه اجتهاد يا تقليد حاصل كرده باشد ، و اختلاف دربارهء آن جائز باشد ، امر و نهى بر او واجب نيست ، مگر بر كسى كه در اين اعتقاد مجتهد يا مقلَّد باشد ، و يا اينكه اگر فعلا به سبب جهل در مسأله آن را قبول ندارد بر او لازم باشد كه اين اعتقاد را كسب كند ، مانند مقلَّدى كه بعضى از عقايد اجتهادى مجتهد خود را نداند بر ديگرى است كه مطابق آن به او امر به معروف و نهى از منكر كند .\r\n","description":"","footnote":"","page_name":" 321 ","page_number":321},
  {"content":"\r\nخلاصه آنكه : در مسائل قطعى كه مورد اجماع و اتّفاق است بر هر كسى امر به معروف و نهى از منكر لازم است ، و امّا در آنچه غير قطعى است و اختلاف رأى مجتهدين در آن ممكن است مجتهد يا مقلَّد در آن امر و نهى نمىتواند كرد مگر نسبت به كسى كه بداند اعتقاد وى موافق اعتقاد اوست .\r\nدوم - احتمال و اميد فايده و تأثير بر امر و نهى . پس اگر علم يا ظن غالب داشته باشد كه اثر نمىكند امر به معروف و نهى از منكر چون فايده اى ندارد واجب نخواهد بود .\r\nسوم - قدرت بر امر و نهى داشتن و عدم مفسده و ضرر . پس اگر ظنّ ضرر براى او يا يكى از مسلمانان باشد وجوب آن ساقط مىشود ، زيرا در دين ضرر و ضرار نيست .\r\nچهارم - تارك معروف و مرتكب منكر و گناه بر استمرار خلاف خود اصرار ورزد ، ولى اگر آثار پشيمانى و توبه به ظهور رسد وجوب امر به معروف و نهى از منكر از ميان مىرود ، زيرا كار عبثى خواهد بود .\r\nو شرط بودن اين شروط به سبب اختلاف درجات امر به معروف و نهى از منكر مختلف مىشود چنان كه خواهد آمد . و دليل بر شرط بودن سه شرط اول اين روايت است كه : « از امام صادق عليه السّلام پرسيدند : آيا امر به معروف و نهى از منكر بر همهء امّت واجب است ؟ فرمود : نه . پرسيدند : چرا ؟ فرمود : فقط بر قوىّ مطاع و كسى كه معروف را از منكر باز مىشناسد واجب است ، نه بر ضعيفى كه به تشخيص حق و باطل راه نيافته است . و دليل اين ، كتاب خداى عز و جل است كه مىفرمايد :\r\n« وَلْتَكُنْ مِنْكُمْ امَّةٌ يَدْعُونَ الَى الْخَيْرِ وَيَأْمُرُونَ بِالْمَعْرُوف وَيَنْهَوْنَ عَنِ الْمُنْكَرِ » 3 : 104 ( آل عمران ، 104 ) « بايد از شما دسته اى باشند كه به نيكى بخوانند و به معروف امر كنند و از منكر نهى كنند » .\r\nو اين فرمان براى عده اى خاص است نه براى همه ، چنان كه خداى عز و جل مىفرمايد :\r\n« وَمِنْ قَوْمِ مُوسى امَّةٌ يَهْدُونَ بِالْحَقِّ وَبِه يَعْدِلُونَ » 7 : 159 ( اعراف ، 158 ) « از قوم موسى گروهى به حق هدايت مىكنند و به حق عدالت مىورزند » .\r\n","description":"","footnote":"","page_name":" 322 ","page_number":322},
  {"content":"\r\nو نفرمود بر امّت موسى ، و نه بر هر قومى ، كه در آن روز دسته هاى مختلفى بودند . و امّت از يك نفر به بالاست ، چنان كه خداى عز و جل مىفرمايد : « انَّ ابراهيمَ كانَ امَّةً قانِتا لِلَّه : إبراهيم امّتى ( پيشوائى ) فرمانبر خدا بود » . و بر كسى كه نيرو و طاقتى ندارد باك و باز خواستى نيست .\r\nمسعده گفت : « به گفتار امام صادق عليه السّلام گوش مىدادم - در حالى كه از معنى حديثى كه از پيغمبر اكرم صلى اللَّه عليه و آله و سلَّم رسيده : » انّ أفضل الجهاد كلمة عدل عند إمام جائر :\r\nبرترين جهاد سخن عدل نزد پيشواى ستمگر است « سؤال شد - فرمود : اين در صورتى است كه بعد از معرفت او را امر به معروف كند و او بپذيرد ، وگر نه نه » .\r\nو در خبرى ديگر : « امر به معروف و نهى از منكر در مورد مؤمنى است كه پند گيرد يا نادانى كه بياموزد ، امّا در مورد صاحب شمشير و شلاق نه » . ( 1 )  و يكى ديگر از شرايط اين است كه عمل منكر بر محتسب و نهى كننده بدون تفحّص و تجسّس ظاهر و آشكار باشد ، و الا واجب نيست ، و تجسّس از آن روا نيست ، مانند باز كردن در بسته ، و فرا داشتن گوش تا معلوم شود كه صدائى كه مىآيد گناه است يا نه ، يا بوئيدن دهان كسى تا معلوم گردد كه شراب خورده يا نه ، يا از كسى بخواهد آنچه در زير جامه دارد نشان دهد ، و امثال اينها - به دليل كتاب و سنّت .\r\n","description":"","footnote":" ( 1 ) فروع كافى « : باب امر به معروف . . ","page_name":" 323 ","page_number":323},
  {"content":"\r\n\r\nفصل 7 در امر به معروف و نهى از منكر عدالت شرط نيست\r\nكسى كه امر به معروف و نهى از منكر مىكند لازم نيست عادل باشد و يا به آنچه امر و نهى مىكند حتما عمل نمايد ، زيرا اولا دلائل وجوب آن مطلق و بدون قيد و شرط است ، و ثانيا بر كسى كه فعل حرامى را انجام مىدهد و در ديگرى نيز آن را مشاهده مىكند دو چيز واجب است : يكى ترك آن و ديگر نهى از آن ، و اگر يكى از آن دو را ترك كرد وجوب ديگرى از ميان نمىرود . زيرا در غير اين صورت امر و نهى جز بر معصوم واجب نخواهد بود ، و بنا بر اين باب امر به معروف و نهى از منكر بكلَّى بسته مىشود .\r\nو امّا ناپسند شمرده شدن آن در آيات شريفهء :\r\n« أَ تَأْمُرُونَ النَّاسَ بِالْبِرِّ وَتَنْسَوْنَ انْفُسَكُمْ » 2 : 44 ( بقره ، 44 ) « آيا مردم را به نيكى امر مىكنيد و خود را از ياد مىبريد » .\r\nو « لِمَ تَقُولُونَ ما لا تَفْعَلُونَ ؟ كَبُرَ مَقْتا عِنْدَ الله أنْ تَقُولُوا ما لا تَفْعَلُونَ » 61 : 2 - 3 ( صف ، 2 - 3 ) « چرا آنچه نمىكنيد ، مىگوئيد ؟ نزد خدا بسيار مبغوض است كه آنچه نمىكنيد ، بگوئيد » .\r\nو آنچه در حديث اسراء ( سير در شب ) آمده كه كسانى را با مقراض ( قيچى ) آتشين مىبريدند ، براى اين است كه به آنچه امر مىكردند و مىگفتند عمل\r\n","description":"","footnote":"","page_name":" 324 ","page_number":324},
  {"content":"\r\nنمىكردند ، نه براى اينكه امر مىكردند و مىگفتند . و همچنين در اين روايت :\r\n« خداى تعالى به عيسى وحى كرد : نخست خود را پند ده ، و اگر پند پذير شدى آنگاه مردم را پند ده ، وگر نه از من شرم كن » . ( 1 )  و در ديگر رواياتى كه به اين مضمون رسيده است .\r\nو آنچه گفته شده است كه هدايت كردن ديگران فرع اينست كه خود در راه هدايت باشد ، و به راه راست آوردن ديگرى فرع آنست كه خود بر راه راست باشد ، براى اين است كه امر به معروف و نهى از منكر گاهى به وسيلهء پند و موعظه است و گاهى به قهر و غلبه و تسلَّط ، و كسى كه خود به راه راست و درست هدايت نشده باشد ، امر و نهى و موعظه از او ساقط است ، زيرا مردم به فسق و گناه او آگاهند ، و بنا بر اين پند و اندرز او بىفايده است ، و در كسى كه از فسق او مطلَّع است تأثير نمىكند ، و ليكن نمىتوان گفت كه اين امر ، پند و اندرز او را غير جائز مىسازد ، چنان كه امر و نهى او نيز با قدرت و تسلَّط بىفايده و بدون تأثير نيست . زيرا فاسق وقتى ديگرى را با قهر و تسلَّط از زنا و شرابخوارى و امثال اينها بازداشت بىشك فايده و تأثير دارد .\r\nخلاصه اينكه : يكى از دو نوع امر به معروف و نهى از منكر ، يعنى طريق پند و اندرز تأثيرش متوقّف برداشتن عدالت و عدم ارتكاب معاصى است ، و امّا نوع ديگر ، يعنى با غلبه و تسلَّط ، متوقّف بر آن نيست .\r\nنكتهء ديگر اينكه : آنچه دربارهء لازم نبودن شرط عدالت در امر به معروف و نهى از منكر ياد كرديم در مورد افراد رعيّت و مردم معمولى است كه از منكر آگاه مىشوند . و امّا شخصى كه خود را در منصب اصلاح حال مردم و ارشاد و هدايت آنان و بيان احكام الهى به نيابت از رسول اللَّه صلى اللَّه عليه و آله و أئمهء معصومين عليهم السّلام قرار داده ، ناچار بايد داراى عدالت و تقوا و علم به كتاب خدا و سنّت ( احاديث ) و ديگر شرايط اجتهاد باشد . و بنا بر اين پاسخ ديگرى از آيات و اخبار در به دو منكر شمردن\r\n","description":"","footnote":" ( 1 ) اين احاديث را با « فروع كافى » : باب امر به معروف و نهى از منكر ، و با « وسائل » كتاب امر به معروف ، تصحيح كرديم . . ","page_name":" 325 ","page_number":325},
  {"content":"\r\nوعظ كسى كه خود عمل نمىكند بدست مىآيد ، به اين معنى كه اين انكار و تقبيح مخصوص اوست نه عامّهء مردم . و به اين معنى حمل مىشود قول حضرت صادق عليه السّلام در « مصباح الشريعه » : « هر كه هوى و هوس خود را ترك نكرده ، و از آفات نفس و شهوات آن رهائى نيافته ، و شيطان را شكست نداده ، و در پناه خدا و امان و نگاهدارى او در نيامده ، صلاحيت امر به معروف و نهى از منكر ندارد ، زيرا اگر داراى اين صفت نباشد ، هر امرى اظهار كند حجّت بر ضدّ خود او مىشود ، و مردم از آن بهره نمىگيرند . خداى عز و جل مىفرمايد :\r\n« أ تَأْمُرُونَ النّاسَ بِالْبِرِّ وَتَنْسَوْنَ أَنْفُسَكُمْ » 2 : 44 ( بقره ، 44 ) « آيا مردم را به نيكى امر مىكنيد و خود را از ياد مىبريد » .\r\nو به وى خطاب مىرسد : اى خائن آيا از مخلوق من چيزى را مىطلبى كه در آن به خود خيانت كرده اى و عنان خود را رها ساخته اى « و نيز اين قول امام صادق عليه السّلام ( در همان كتاب ) : » صاحب امر به معروف بايد داناى حلال و حرام باشد ، به آنچه امر مىكند خود عامل باشد و از آنچه نهى مىكند باز ايستد ، خيرخواه مردم و مهربان و با رفق و مداوا باشد ، با گفتار نيك و بيان خوش آنان را دعوت كند ، تفاوت اخلاق و حالات مردم را بشناسد ، تا با هر كس فراخور حال و منزلت او رفتار نمايد ، به مكر نفس و كيدهاى شيطان بصير و بينا باشد ، بر آنچه به او مىرسد صبر كند ، در پى انتقام جوئى و شكايت برنيايد ، عصبيّت و حميّت به كار نبرد ، نيّت خود را براى خدا خالص كند ، از او كمك بخواهد و خشنودى او بجويد ، و اگر با او مخالفت و جفا شد شكيبائى ورزد ، و اگر با وى موافقت شد و امر و نهيش پذيرفته گشت سپاس گويد ، كار خود به خدا واگذارد ، و از عيب خود غافل نشود « .\r\nتنبيه : بدان كه كسى كه بايد امر و نهى كرده شود گرچه شرط است كه عاقل و بالغ باشد ، امّا اين شرط در بيشتر اوامر و نواهى است نه در همهء موارد زيرا كسى كه كودك يا ديوانه اى را ببيند كه شراب مىخورد بر او واجب است كه منعش كند و شرابش را بريزد . و همچنين اگر ديوانه اى را ببيند كه با ديوانه اى ديگر زنا مىكند يا با حيوانى جمع شده بايد او را منع كند ، و حال آنكه لازم نيست\r\n","description":"","footnote":"","page_name":" 326 ","page_number":326},
  {"content":"\r\n\r\nچارپائى را كه به كشتزار كسى وارد شده و كشت او را تباه مىكند جلوگيرى كند ، زيرا نام محتسب ( كسى كه امر به معروف و نهى از منكر مىكند ) در اين جا بر او صدق نمىكند و آن كه مورد نهى واقع مىشود بايد كار در حق او زشت و منكر باشد ، و اين فقط در مورد انسان صادق است نه در مورد حيوانات .\r\nفصل 8 مراتب امر به معروف\r\nبدان كه امر به معروف و نهى از منكر را مراتبى است :\r\n1 - انكار قلبى : به اينكه در دل منكر مرتكب معصيت باشد و او را دشمن بدارد . و اين مشروط است به اينكه نهى كننده علم داشته باشد و نهى شونده بر گناه اصرار و پا فشارى كند ( نادم و پشيمان نباشد ) .\r\n2 - راهنمائى و شناساندن : به اينكه مرتكب منكر و گناه بداند كه اين كار معصيت است . زيرا بعضى از مردم به سبب جهل و نادانى مرتكب بعضى از معاصى مىشوند ، و اگر بدانند كه گناه است از آن خوددارى خواهند كرد .\r\n3 - اظهار كراهت و نفرت از مرتكب گناه و كناره جوئى و دورى كردن از او .\r\n4 - منع و انكار به زبان : ابتدا با پند و نصيحت ، و اگر اثر نكرد با ترساندن ، و بازداشتن تا آنجا كه نوبت به سخنان تند و درشت برسد . مثل اينكه بگويد : اى نادان اى احمق با پروردگارت مخالفت مكن در اينجا دامى بزرگ براى شيطان هست كه بسا بيشتر واعظان را شكار مىكند . بنابراين هر عالم اندرزگويى بايد اين دام را با نور بصيرت ببيند . آن دام اينست كه شيطان بهنگام وعظ و ارشاد در نزد او حاضر مىشود و خودبينى و برترى او را به سبب علمى كه دارد در دلش وسوسه مىكند و كسى را كه مورد موعظه قرار مىدهد نادان و خوار و پست مىنمايد . و چه بسا قصدش از وعظ خوار ساختن و جاهل شمردن طرف و اظهار بزرگى و شرافت خويش به داشتن علم باشد . و اين حالت آفتى است بزرگ و متضمّن كبر و ريا . و سزاوار است كه هر واعظ ديندارى از اين آفت غفلت نكند ، و با نور بصيرت عيوب\r\n","description":"","footnote":"","page_name":" 327 ","page_number":327},
  {"content":"\r\nخود و زشتى درون خويش را بشناسد . و نشانهء پاك بودن نفس از اين آفت اين است كه اگر آن گناهكار با پند شخص ديگر پند پذيرد يا خود از معصيت باز ايستد دوستتر دارد تا به وسيلهء وعظ او پند گيرد .\r\n5 - بازداشتن به قهر و تسلَّط : مانند شكستن آلات لهو ، و ريختن شراب ، و يا كندن و گرفتن جامه و مال غصبى از وى و رد كردن آن به صاحبش ، و امثال اينها .\r\n6 - تهديد و ترساندن : مثل اينكه بگويد دست از اين كار بدار ، وگر نه تورا مىزنم و سرت را مىشكنم و مانند اين از آنچه در صورت دست نكشيدن از معصيت جايز است انجام دهد . ولى جايز نيست كه به كارى تهديد كند كه انجام دادن آن جايز نيست ، مثل اينكه بگويد : اين كار را رها كن وگر نه گردنت را مىزنم يا فرزندت را كتك مىزنم ، يا زنت را از خانه بيرون مىكشم ، و امثال اينها .\r\n7 - زدن با دست و پا بدون اينكه سلاح بر كشد يا جراحتى وارد سازد .\r\n8 - مجروح كردن با بعضى از سلاحها . اين را سيّد مرتضى - رضى اللَّه عنه - و جمعى از علماى ما جايز دانسته‌اند ، ولى بيشتر علما اذن امام را در اين مورد شرط دانسته‌اند . زيرا در اين كار بسا به تنهائى قادر نباشد و به ياران مسلَّح نيازمند باشد ، و آن شخص فاسق هم از اعوان خود استمداد كند و كار به جنگ و كشتار كشد و فتنه اى بزرگ پديد آيد .\r\n","description":"","footnote":"","page_name":" 328 ","page_number":328},
  {"content":"\r\n\r\nفصل 9 و 10 معنى واجب كفائى بودن امر به معروف و نهى از منكر آنچه در آمر به معروف و ناهى از منكر سزاوار است\r\nهر گاه شرايط امر به معروف و نهى از منكر حاصل باشد ، و تنها يك فرد از گناهى مطَّلع شود ، بر او واجب عينى است . و اگر شخص ديگرى نيز آگاه باشد ، و يكى از آن دو به امر و نهى آغاز كرده ، اگر ديگرى احتمال بدهد كه مشاركت او زودتر اثر مىكند و در باز داشتن از گناه استوارتر است ، بر او نيز واجب است ، وگر نه ، نه . زيرا غرض حصول و وقوع معروف و از ميان رفتن منكر است ، و هر گاه با فعل يك نفر حاصل شود ، كوشش ديگرى بيهوده خواهد بود . و معنى وجوب كفائى آنها همين است .\r\nكسى كه امر به معروف و نهى از منكر مىكند بايد خوشخو و بردبار و شكيبا و قوى النفس باشد ، تا اگر نسبت به وى ناسزا گفته شد پريشان خاطر و مضطرب نگردد . زيرا بيشتر مردم پيرو هوى و هوسند ، و اگر از ميل و خواستشان بازداشته شوند بر آنان گران آيد ، و بسا دربارهء باز دارنده زبان بگشايند و سخنان درشت و زشت گويند ، و حتّى كار را به بىادبى و دشنام گوئى بكشانند .\r\nو نيز بايد با مردم به رفق و مدارا رفتار كند ، كه موعظه با رفق و ملايمت و نرمى در دل بيشتر مردم اثرى بهتر و بيشتر دارد .\r\nو نيز بايد از مردم طمع ببرد ، زيرا كسى كه به مال مردم چشم طمع داشته باشد يا اميد دارد كه زبان به مدح و ستايش او بگشايند نمىتواند امر به معروف و نهى\r\n","description":"","footnote":"","page_name":" 329 ","page_number":329},
  {"content":"\r\n\r\nاز منكر كند . و از اين رو گويند : « يكى از بزرگان در خانه گربه اى داشت ، و هر روز از قصّابى كه در نزديكى او بود مقدارى گوشت براى گربه مىگرفت ، روزى از آن قصّاب گناهى ديد ، نخست به خانه رفت و گربه را بيرون كرد ، سپس به نزد قصّاب آمده وى را از آن گناه به شدت نهى و منع نمود . قصّاب گفت : بعد از اين ديگر گربه ات چيزى نخواهد خورد . گفت : تا گربه را بيرون نكردم و از تو طمع نبريدم به نهى و منع تو نپرداختم » .\r\nتتميم انواع منكرات\r\nبدان كه منكرات يا حرامند يا مكروه . و منكرات يعنى اعمال ناشايسته بسيار و بىشمار است .\r\nاز جمله - منكراتى است كه غالبا در مساجد رخ مىنمايد : مثل بد بجا آوردن نماز و اخلال در بعضى افعال آن ، و تأخير از وقت آن ، و داخل كردن نجاست در مسجد ، و در آنجا سخن دنيا گفتن و خريد و فروش كردن ، و كودكان و ديوانگان در آنجا بازى كردن ، و به غنا خواندن قرآن ، و دخول زنان كه در معرض ريبه و نگاه نامحرم به آنان يا نگاه آنها با نامحرم باشند ، و ورود جنب و حائض در آن ، و غنا كردن مؤذّن يا ديگر خوانندگان ، و پيش از وقت اذان گفتن ، و وعظ كسى كه نبايد به اين كار بپردازد مانند كسى كه در گفتار خود دروغ وارد مىكند و يا در مسائل فتوا مىدهد بدون اينكه اهليّت براى آن داشته باشد ، يا از موعظه اش آشكار شود كه ريا كار و جاه طلب است ، و امثال اينها . اينها افعال ناشايسته اى است كه بعضى حرام و بعضى مكروه است ، و هر كه مطَّلع شد بايد از آنها نهى كند .\r\nو از جمله - اعمال ناشايستى است كه بيشتر در بازار اتّفاق مىافتد : مثل دروغ گفتن در معاملات ، و پوشيدن عيب كالا ، و سوگند دروغ ، و نزاع به وسيله زدن و دشنام و طعن و لعن و مانند اينها ، و كم فروشى و معاملات فاسد كه در فقه بيان شده است .\r\n","description":"","footnote":"","page_name":" 330 ","page_number":330},
  {"content":"\r\nو از جمله - چيزهايى است كه در راهها و كوچه و خيابان واقع مىشود :\r\nمانند ستونها در ميان راه نهادن ، و ساختن دكَّان براى خود با استفاده از ديوار و بناى ديگران ، و راه بر مردم تنگ كردن به گذاردن طبقهاى طعام ، و آشغال و كثافت بر سر راه مردم ريختن - به نحوى كه موجب آزار و اذيّت مردم باشد . دربارهء بعضى از اينها مثل گذاشتن بساط در كنار خيابان در صورتى كه انتقال به جاى وسيع ممكن نباشد مانعى ندارد ، زيرا ممكن است مورد نياز مردم باشد - و چارپايان را بيش از طاقت بار كردن ، و ذبح كردن حيوان در ميان راه و خون و سرگين ريختن ، و خاكروبه و امثال آن بر سر راه مردم افكندن ، و آب پاشيدن به نحوى كه موجب لغزش پا و زمين خوردن شود ، و ناودان در كوچه هاى تنگ گذاردن و امثال اينها .\r\nو همچنين منكرات و اعمال ناشايسته اى كه در حمامها و كاروانسراها و بازارها و مجالس عمومى و دادگاهها و مدرسه ها و خانقاهها و ادارات دولتى و غير اينها يافت مىشود .\r\nمنكراتى از قبيل آنچه ذكر شد واجب است كه نهى كرده شود ، و اگر يك نفر به منع و نهى قيام كرد مسئوليّت از ديگران ساقط مىشود ، وگر نه به گردن همهء اهل شهر خواهد بود . امثال اينها كه ذكر شد از منكرات و معاصى جزئى و كوچك است .\r\nو امّا منكرات و گناهان بزرگ ، مانند بدعت در دين ، و قتل و ظلم و زنا و لواط و شرابخوارى و غناء و نظر به نامحرم و حرامخوارى ، و نماز در مكان غصبى و وضو و غسل از آب حرام ، و تصرف در مال وقف ، و غصب موقوفات ، و معامله با ظلمه ، و جهل به اصول دين و احكام واجب ، و آفات زبان و بسيارى ديگر كه امكان شمارش آنها نيست ، بخصوص در امثال زمان ما ( زمان مؤلَّف ) . پس اگر براى مؤمن ديندارى ممكن باشد كه همه يا بعضى از اين منكرات را دفع و منع كند نبايد در خانه بنشيند ، بلكه بر او واجب است كه براى نهى و تعليم بيرون آيد . بلكه هر مسلمانى بايد از اصلاح خود آغاز كند و بر طاعات مواظبت نمايد و محرّمات را ترك كند ، سپس اهل و اولاد و خويشان خود را هدايت و ارشاد كند ، و بعد از آن به اهل محل و سپس به اهل شهر و ديگر شهرها پردازد و همچنين تا هر جاى عالم كه دست او برسد . و اگر شخص نزديكترى به آن قيام كرد از دور تر ساقط است وگر نه هر كسى كه بر آن توانائى دارد مكلَّف به آن است ، چه نزديك باشد و چه دور . و مادام\r\n","description":"","footnote":"","page_name":" 331 ","page_number":331},
  {"content":"\r\nكه يك فرد جاهل به واجبات دين وجود دارد و كسى مىتواند خود يا به وسيلهء ديگرى وى را ارشاد و تعليم كند اين تكليف از او ساقط نمىشود . و اين كارى است كه هر كه به امر دين خود اهميّت مىدهد او را از ديگر كارها باز مىدارد و به آن مشغول مىكند . امّا در عصر ما اعراض مردم از امور دينشان به حدى رسيده كه اصلاح و بهبود نمىپذيرد ، مگر اينكه مشيّت خداوند به آن تعلَّق گيرد و يكى از بندگان سعادتمند و قوى خود را بر انگيزد تا اين عيب و ننگ را دفع كند و اين رخنه و شكاف را ببندد ، و اين سستى را تلافى و جبران كند . [ 1 
  ]\r\n\r\n","description":"","footnote":"\r\n[ 1 
  ] روشن بينى مؤلف در اين كه فساد و گناه وقتى شايع شد ديگر با پند و اندرز اصلاح و بهبود نمىپذيرد و نياز به قيام و اقدامى اساسى دارد از گفتار او آشكار است . به نظر وى وقتى منكرات و افعال ناشايسته و گناهان بزرگ از ميان مىرود كه خداوند يكى از بندگان سعيد و نيرومند خود را برانگيزد و به دست او ريشهء فساد و گناه كنده شود . به حمد اللَّه اين آرزوى علامهء نراقى در زمان ما جامهء عمل پوشيد . بسيارى از منكراتى كه وى ياد كرده با بسيارى ديگر كه به قول او امكان شمارش آنها نيست در جامعهء گذشتهء ايران آشكارا و بىپروا جريان داشت و كسى را ياراى امر به معروف و نهى از منكر نبود تا آنكه با انقلاب اسلامى ايران به رهبرى مردى كه او وصف نموده بيشتر آن گناهان يا به كلى رخت بر بست يا كم شد . اميد است همهء تعاليم و احكام اسلام مخصوصا اخلاق اسلامى كه چارهء نهائى و مكمّل همهء اصلاحات است در سراسر اجتماع ما نفوذ و تأثير عميق و حقيقى نمايد ، و اين كمال مطلوب وقتى تحقق خواهد يافت كه هم رهبران و مسئولان كشور به كوشش و تلاش توأم با علم و تقواى خود بيفزايند و هم مردم در اجراى آنچه موجب صلاح حال همگان و خشنودى خداى تعالى است مجريان و كارگزاران را يارى دهند . م .\r\n","page_name":" 332 ","page_number":332},
  {"content":"\r\n\r\nو از آنهاست :\r\nدورى و كناره گيرى ( قهركردن و جدائى از برادر مؤمن )\r\nاين صفت بدون ترديد از نتايج عداوت و كينه و يا از حسد و بخل است .\r\nو بنا بر اين از رذائل قوهء غضب يا شهوت است ، و از كارهاى ناپسند بشمار مىرود .\r\nرسول خدا صلى اللَّه و عليه و آله و سلَّم فرمود : « ايّما مسلمين تهاجرا فمكثا ثلاثا لا يصطلحان الا كانا خارجين من الاسلام و لم يكن بينهما ولاية .\r\nفايّهما سبق إلى كلام اخيه كان السّابق إلى الجنّة يوم الحساب «\r\n« هر دو مسلمانى كه از يكديگر قهر كنند و از هم دورى نمايند و سه روز چنين باشند و با هم صلح نكنند از اسلام بيرون روند و ميان آنها پيوند و دوستى دينى نخواهد بود . و هر كدام كه به صلح و سخن گفتن پيشى گرفت ، او در روز حساب زودتر به بهشت در آيد » .\r\nو فرمود : « لا يحلّ لمسلم ان يهجر أخاه فوق ثلاث . . . »\r\n« براى مسلمان روا نيست كه بيش از سه روز از برادر خود دورى و قهر كند . . » .\r\nو امام صادق عليه السّلام فرمود : « لا يفترق رجلان على الهجران الا استوجب احدهما البراءة و اللَّعنة ، و ربّما استحقّ ذلك كلاهما » فقال له معتّب : جعلنى اللَّه فداك هذا للظَّالم ، فما بال المظلوم ؟ قال :\r\n« لانّه لا يدعو اخاه إلى صلته ، و لا يتعامس له عن كلامه . سمعت\r\n","description":"","footnote":"","page_name":" 333 ","page_number":333},
  {"content":"\r\nأبي - عليه السّلام - يقول : اذا تنازع اثنان ، فعادّ احدهما الاخر ، فليرجع المظلوم إلى صاحبه حتّى يقول لصاحبه : أى اخى ، انا الظَّالم ، حتّى يقطع الهجران بينه و بين صاحبه ، فإنّ اللَّه تبارك و تعالى حكم عدل ، يأخذ للمظلوم من الظَّالم « .\r\n« هيچ دو مردى از روى قهر از يكديگر جدا نمىشوند مگر اينكه يكى از آن دو سزاوار بيزارى [ خدا و رسولش از وى 
  ] و لعنت ( دورى از رحمت خدا ) گردد ، و چه بسا كه هر دو سزاوار آن شوند » ، معتّب ( از دوستان آن حضرت ) عرض كرد :\r\nخدا مرا فداى تو سازد ، آن كه ظالم است اين سزاى اوست ، مظلوم چه گناهى دارد ؟ فرمود : « براى آنكه برادر خود را به آشتى و پيوند با خود نمىخواند و از گفتار او تغافل نمىكند و آن را نشنيده نمىگيرد . از پدرم شنيدم كه فرمود : هر گاه دو تن با هم ستيز كنند و يكى به ديگرى تعدّى كند ، آن كه مظلوم است نزد آن ديگرى رود و به او بگويد : اى برادر من ستمكارم و تقصير با من است تا جدائى و قهر از ميانشان بر طرف شود ، خداى تعالى حاكم عادل است و داد مظلوم را از ظالم مىستاند » .\r\nو فرمود : « مادام كه دو مسلمان با هم قهرند پيوسته شيطان شادمان است ، و همين كه با هم آشتى كنند زانوهايش بلرزد و بندهايش بگسلد و فرياد زند : اى واى از هلاكتى كه رسيد » .\r\nو امام باقر عليه السّلام فرمود : « انّ الشيطان يغرى بين المؤمنين ما لم يرجع أحدهم عن دينه ، فإذا فعلوا ذلك استلقى على قفاه و تمدّد ، ثمّ قال : فزت . فرحم اللَّه امرأ ألَّف بين وليّين لنا . يا معشر المؤمنين ، تآلفوا و تعاطفوا » ( 1 ) \r\n« شيطان ميان دو مؤمن دشمنى افكند و تا يكى از آن دو از دين خود برنگردد [ دست برندارد 
  ] ، و چون چنين كردند به پشت افتد و دراز كشد و گويد : كامياب شدم .\r\nپس خدا رحمت كند كسى را كه ميان دو نفر از دوستان ما الفت بيندازد . اى گروه مؤمنان با هم الفت گيريد و با يكديگر مهربانى كنيد « . و اخبار در مذمّت قهر و جدائى و دورى بسيار است .\r\n","description":"","footnote":" ( 1 ) اين اخبار را با « كافى » ، باب هجران ، تصحيح كرديم . . ","page_name":" 334 ","page_number":334},
  {"content":"\r\nپس بر هر طالب نجات آخرت لازم است كه در امثال اين اخبار بينديشد ، آنگاه ثواب و فوائد ضد آن يعنى دوستى و الفت و ديدار با برادران را به ياد آورد ، و خود را از قهر و دورى و بريدن از برادران دينى نگاهدارد و اگر گاهى كدورت و رنجش و قهرى با برادر مؤمن پيش آمد خود را بر آن بدارد كه به آشتى و ديدن او ابتدا كند تا بر شيطان و نفس امّاره غالب گردد ، و به اجر و پاداش بزرگى كه متّقيان اميد دارند برسد .\r\n","description":"","footnote":"","page_name":" 335 ","page_number":335},
  {"content":"\r\n\r\nفصل 11 الفت و ديدار\r\nچنان كه اشاره شد ضد قهر و دورى كردن ، الفت گرفتن و ديد و بازديد است ، و اين از نتايج خيرخواهى و محبّت است ، و ثواب آن از حد شمار بيرون است .\r\nاز حضرت امام باقر عليه السّلام روايت است كه : « رسول خدا صلى اللَّه عليه و آله و سلَّم فرمود :\r\nجبرئيل مرا خبر داد كه خداى عز و جل فرشته اى را به زمين فرستاد ، فرشته مىرفت تا به در خانه اى رسيد كه مردى از صاحب خانه اجازهء ورود مىخواست ، فرشته به او گفت : با صاحب خانه چه كار دارى ؟ گفت : او برادر مسلمان من است براى خداى تبارك و تعالى به ديدن او آمده‌ام . فرشته گفت : كار ديگرى ندارى ؟ گفت : نه . فرشته گفت : من فرستادهء خدا به سوى توام ، خداوند تو را سلام مىرساند و مىگويد :\r\nبهشت براى تو واجب شد ، سپس گفت خداى عز و جل مىفرمايد : هر مسلمانى كه مسلمانى را ديدار كند ، او را ديدار نكرده بلكه مرا ديدار كرده ، و ثواب او بر عهدهء من بهشت است « .\r\nو امير مؤمنان عليه السّلام فرمود : « لقاء الإخوان مغنم جسيم و إن قلَّوا »\r\n« ديدار برادران غنيمتى بزرگ است ، اگر چه [ اين گونه برادران 
  ] اندك و كميابند » .\r\nامام باقر عليه السّلام فرمود : « إنّ للَّه عزّ و جلّ جنّة لا يدخلها إلا ثلاثة :\r\nرجل حكم على نفسه بالحقّ ، و رجل زار أخاه المؤمن في اللَّه ، و رجل\r\n","description":"","footnote":"","page_name":" 336 ","page_number":336},
  {"content":"\r\nآثر أخاه المؤمن في اللَّه «\r\n« خداى عز و جل را بهشتى است كه جز سه كس وارد آن نشوند : مردى كه بر ضد خود به حق حكم كند ، و مردى كه برادر مؤمن خود را براى خدا زيارت كند ، و مردى كه برادر مؤمن خود را بر خويش ترجيح دهد » .\r\nو فرمود : « چون مؤمن از خانهء خود براى ديدار برادر خود بيرون مىآيد ، خداى عز و جل فرشته اى را بر او مىگمارد كه يك بال خود را در زير گام او نهد و بال ديگر را سايبان او سازد : و چون به منزل وى درآيد خداى تبارك و تعالى ندا فرمايد :\r\nاى بنده اى كه حق مرا بزرگ داشتى و از آثار پيغمبرم پيروى كردى ، بزرگداشت تو حقى است بر من ، از من بخواه تا عطا كنم ، بخوان مرا تا اجابت نمايم ، خاموش باش تا من آغاز كنم . و چون باز گردد همان فرشته بدرقه اش كند و همچنان بال خود را سايبان او سازد تا به منزل خويش وارد شود ، آنگاه خداى تبارك و تعالى ندا فرمايد كه اى بنده اى كه حق مرا بزرگ شمردى ، گراميداشت تو حقّى است بر من . بهشت خود را براى تو واجب گردانيدم و تو را درباره بندگانم اذن شفاعت دادم « .\r\nو فرمود : « هر مؤمنى كه از خانهء خود بيرون آيد كه برادر [ مؤمن 
  ] خود را زيارت كند و حق او را بشناسد ، خداوند به هر گامى براى او حسنه اى مىنويسد ، و سيّئه اى از او محو مىكند ، و درجه اى بلند مىگرداند ، و چون در خانه را بكوبد درهاى آسمان براى او گشوده مىشود ، و چون با هم ملاقات كنند و مصافحه و معانقه ( دست به گردن يكديگر كردن ) نمايند ، خداوند به ايشان توجّه كند و سپس به آنان بر فرشتگان مباهات نمايد و فرمايد : به اين دو بندهء من بنگريد كه در راه من با هم ديدار و دوستى كردند ، بر من حق است كه بعد از اين به آتش عذابشان نكنم . و چون باز گردد به عدد نفسها و قدمها و سخنهاى او فرشتگان بدرقه اش كنند و او را از بلاهاى دنيا و سختيهاى آخرت محافظت نمايند تا سال ديگر مثل آن شب ، و اگر بين آن دو شب بميرد از حساب [ قيامت 
  ] معاف باشد ، و اگر ديدار شونده حق ديدار كننده را بشناسد همان اجر زائر براى او نيز هست » .\r\nو امام صادق عليه السّلام فرمود : « هر كه برادر [ مؤمن 
  ] خود را براى خدا و\r\n","description":"","footnote":"","page_name":" 337 ","page_number":337},
  {"content":"\r\nوعده هاى خدا و آنچه نزد اوست نه براى چيز ديگر ديدن كند ، خداوند هفتاد هزار فرشته بر او بگمارد كه به وى ندا كنند : پاك گشتى و بهشت برايت خوش باشد « و فرمود : » من زار أخاه في اللَّه ، قال اللَّه عزّ و جلّ : إيّاى زرت ، و ثوابك علىّ ، و لست أرضى لك ثوابا دون الجنّة «\r\n« هر كه براى خدا از برادرش ديدن كند ، خداى عز و جل فرمايد : مرا ديدن كردى ، و ثوابت بر من است ، و براى توبه ثوابى كمتر از بهشت راضى نمىشوم » .\r\nو فرمود : « هر كه براى خدا از برادر خود در حال بيمارى يا تندرستى ديدن كند ، كه براى نيرنگ و دريافت عوض نباشد ، خدا هفتاد هزار فرشته بر او گمارد كه از دنبالش ندا كنند : پاك شدى و بهشت برايت خوش باشد شما زائران خدائيد ، و بر خداى رحمان وارد شده‌ايد ، تا به منزلش برگردد » ، بشير گفت : فدايت شوم اگر چه مكان دور باشد ؟ فرمود : آرى اى بشير اگر چه مكان او يك سال راه باشد ، زيرا خدا جواد است ، و فرشتگان بسيارند ، از او بدرقه كنند تا به منزلش برگردد « .\r\nو فرمود : « هر كه در راه خدا و براى خدا به ديدن برادر خود رود ، روز قيامت در ميان جامه هاى بافته از نور گام بردارد ، و از هر چه بگذرد برايش بتابد تا در پيشگاه خداى عز و جل بايستد ، و خداوند به او مرحبا گويد ، و چون مرحبا گويد عطايش را فراوان سازد » .\r\nو فرمود : « ديدار مؤمن در راه خدا از آزاد كردن ده بندهء مؤمن بهتر است ، و هر كه بندهء مؤمنى را آزاد كند هر عضو بنده عضوى از او را از آتش نگاهدارد » .\r\nو حضرت به ابى خديجه فرمود : « تا بصره چه فاصله اى دارى ؟ عرض كرد : از راه دريا اگر باد موافق بوزد پنج روز و از راه خشكى حدود هشت روز ، فرمود : چه مسافت كمى است به ديدن يكديگر رويد و با هم تجديد عهد كنيد ، كه هر انسانى در قيامت بايد شاهدى به ديندارى او شهادت دهد » .\r\n","description":"","footnote":"","page_name":" 338 ","page_number":338},
  {"content":"\r\nو فرمود : « مؤمن چون برادر مؤمن خود را ببيند ، اگر خدا را ياد كند سبب حيات دين او خواهد بود » .\r\nو رسول خدا صلى اللَّه عليه و آله فرمود : « مثل الأخوين مثل اليدين تغسل احداهما الأخرى . ما لقى المؤمنان قطَّ الا افاد اللَّه احدهما من صاحبه خيرا »\r\n« حكايت دو برادر چون دو دست است كه يكى ديگرى را بشويد ، هيچ دو مؤمنى يكديگر را ملاقات نمىكنند مگر اينكه خداوند از يكى خيرى به ديگرى مىرساند » .\r\nو اخبار به اين مضمون بسيار است . و سرّ اين ترغيب و تأكيد در زيارت مؤمنان با يكديگر اين است كه حسد و عداوت را از ميان مىبرد و الفت و محبّت مىآورد . و اين بزرگترين وسيله براى اصلاح امر دنيا و آخرت است . و به همين جهت در آيات و اخبار خود الفت و رفع دورى و بيگانگى ستايش شده است ، بخصوص اگر پيوند و رابطه بر پايهء تقوا و دين باشد . و دربارهء جدايى و گريز از يكديگر مذمّت شده است . خداى سبحان در مقام منّت نهادن بر مؤمنان به سبب نعمت الفت ، مىفرمايد :\r\n« لَوْ أنْفَقْتَ ما فِى الأَرْضِ جَميعا ما الَّفْتَ بَيْنَ قُلُوبِهِمْ وَلكِنَّ الله الَّفَ بَيْنَهُمْ » 8 : 63 ( انفال ، 63 ) « اگر همهء ثروت زمين را خرج مىكردى نمىتوانستى ميان دلهايشان الفت بيندازى ، ولى خدا ميانشان الفت افكند » .\r\nو فرمود : « فَأصْبَحْتُمْ بِنِعْمَتِه اخْوانا 3 : 103 ( آل عمران ، 103 ) » و به سبب نعمت او ( يعنى نعمت الفت ) برادران گشتيد « .\r\nو مىفرمايد : « وَاعْتَصِمُوا بِحَبْلِ الله جَميعا وَلا تَفَرَّقُوا » 3 : 103 ( آل عمران ، 103 ) « همگى به ريسمان خدا چنگ زنيد و پراكنده مشويد » .\r\nو پيغمبر اكرم صلى اللَّه عليه و آله و سلَّم فرمود : « المؤمن آلف مألوف ، و لا خير في من لا يألف و لا يؤلف »\r\n« مؤمن الفت گيرنده است و با او الفت مىگيرند ، و هر كه الفت نگيرد و با او الفت نگيرند خيرى در او نيست » . و اين است سرّ ترغيب بر سلام كردن\r\n","description":"","footnote":"","page_name":" 339 ","page_number":339},
  {"content":"\r\nو مصافحه و معانقه .\r\nرسول خدا صلى اللَّه عليه و آله فرمود : « أولى النّاس باللَّه و برسوله من بدأ بالسّلام »\r\n« سزاوارترين مردم به خدا و رسول او كسى است كه به سلام آغاز كند » .\r\nو امير مؤمنان عليه السّلام فرمود : « خشم مگيريد و بخل مورزيد ، بلند سلام كنيد ، و خوش سخن باشيد ، و شب هنگام كه مردم در خوابند نماز گزاريد تا به سلامت داخل بهشت شويد » .\r\nو امام باقر عليه السّلام فرمود : « انّ اللَّه يحبّ إفشاء السّلام »\r\n« خداوند بلند و آشكار سلام كردن را دوست دارد » .\r\nو فرمود : « من التّواضع أن تسلَّم على من لقيت »\r\n« از تواضع است كه به هر كه مىرسى سلام كنى » .\r\nو امام صادق عليه السّلام فرمود : « تصافحوا فإنّها تذهب بالسّخيمة »\r\n« مصافحه كنيد كه مصافحه كينه را مىبرد » .\r\nو فرمود : « مصافحه كردن با مؤمن از مصافحه كردن با ملائكه برتر است » .\r\nو امام باقر عليه السّلام فرمود : « وقتى مؤمنان به هم برخورند و مصافحه كنند ، خداى تعالى دست خود را ميان دستهاى آنان مىگذارد ، و به آن كه رفيقش را بيشتر دوست دارد رو مىكند . و چون خداى متعال به هر دو رو كند ( كه يكديگر را به يك اندازه دوست دارند ) گناهانشان مانند برگ درخت مىريزد » .\r\nو پيغمبر اكرم صلى اللَّه عليه و آله و سلَّم فرمود : « إذا لقى أحدكم أخاه فليسلَّم عليه و ليصافحه ، فإنّ اللَّه تعالى اكرم بذلك الملائكة ، فاصنعوا صنع الملائكة »\r\n« چون يكى از شما برادر خود را ملاقات كند بايد به او سلام كند و با او دست بدهد ، كه خداى تعالى فرشتگان را بدين كار گرامى داشته ، پس شما نيز كار فرشتگان كنيد » .\r\nو امام صادق عليه السّلام فرمود : « وقتى مؤمنان يكديگر را در آغوش گيرند رحمت خدا آنان را فرا گيرد ، و چون يكديگر را در بر كشند و از آن جز خشنودى\r\n","description":"","footnote":"","page_name":" 340 ","page_number":340},
  {"content":"\r\nخدا نخواهند و غرض دنيوى نداشته باشند ، به آنها گفته شود : آمرزيده شديد عمل را از سر گيريد [ كه گناهان گذشتهء شما بخشوده شد 
  ] ، و چون با يكديگر گفتگو كنند ، فرشتگان با هم گويند : از ايشان دور شويد ، كه رازى دارند و خدا بر آنها پرده انداخته است ( 1 )  « .\r\n","description":"","footnote":" ( 1 ) اين احاديث را با « كافى » ، باب زيارت اخوان ، و باب مصافحه ، و باب معانقه ، و با « سفينة البحار » : 1 - 568 تصحيح كرديم . . ","page_name":" 341 ","page_number":341},
  {"content":"\r\n\r\nو از آنهاست :\r\nقطع رحم\r\nقطع رحم عبارت است از آزردن و رنجاندن خويشان و بستگان و نزديكان ، و يارى نكردن و غمخوارى ننمودن با آنان در مال و آسايش و خيرات دنيوى در حالى كه به آن محتاج باشند . و سبب و باعث آن يا عداوت است يا بخل و خسّت .\r\nبنابراين قطع رحم از رذائل قوهء غضب يا شهوت است ، و شكَّى نيست كه از بزرگترين مهلكات و تباه كنندهء دين و دنياى آدمى است .\r\nخداى سبحان مىفرمايد :\r\n« وَالَّذينَ يَنْقُضُونَ عَهْدَ الله مِنْ بَعْدِ ميثاقِه وَيَقْطَعُونَ ما امَرَ الله بِه أَنْ يُوصَلَ وَيُفْسِدُونَ فِى الأَرْضِ اولئِكَ لَهُمُ اللَّعْنَةُ وَلَهُمْ سُوءُ الدَّارِ » 13 : 25 ( رعد ، 25 ) « و كسانى كه پيمان خدا را بعد از استوار كردن آن بشكنند و آنچه را خدا به پيوستن آن فرمان داده بگسلند و در زمين فساد كنند براى آنها لعنت و بدى سراى آخرت خواهد بود » .\r\nو رسول خدا صلى اللَّه عليه و آله و سلَّم فرمود : « ابغض الأعمال إلى الله : الشّرك باللَّه ، ثمّ قطيعة الرّحم ، ثمّ الأمر بالمنكر و النّهى عن المعروف » .\r\n« دشمنترين اعمال در نزد خدا شرك به خداست ، و بعد از آن قطع رحم ، و سپس امر به منكر و نهى از معروف است » .\r\n","description":"","footnote":"","page_name":" 342 ","page_number":342},
  {"content":"\r\nو فرمود : « لا تقطع رحمك و إن قطعتك »\r\n« قطع رحم خود مكن اگر چه او از تو قطع كند » . و از آن حضرت روايت است كه : « من رحمان هستم ، و اين رحم است و نام آن را از نام خود مشتق كرده‌ام ، هر كه خويشى پيوسته دارد با او پيوندم ، و هر كه بريده دارد از او ببرم » .\r\nو فرمود : « حافّتا الصّراط يوم القيامة الرّحم و الأمانة ، فإذا مرّ الوصول للرّحم المؤدّى للامانة نفذ إلى الجنّة ، و إذا مرّ الخائن للامانة القطوع للرّحم لم ينفعهما معه عمل و تكفّأ به الصّراط فى النّار » .\r\n« رحم و امانت روز قيامت در دو طرف صراطند ، چون صلهء رحم كننده و امانتگزار بر صراط بگذرد به بهشت در آيد ، و چون خائن امانت و قاطع رحم بگذرد هيچ عملى با اين دو گناه به او سود نبخشد و صراط او را در آتش سرنگون كند » .\r\nو امير مؤمنان عليه السّلام در خطبه اى فرمود : « اعوذ باللَّه من الذّنوب الَّتى تعجّل الفناء »\r\n« از گناهانى كه در نابودى [ گنه كار 
  ] شتاب كنند به خدا پناه مىبرم » ، عبد اللَّه بن كوّاء يشكرى عرض كرد : يا امير المؤمنين آيا گناهانى هست كه در فناى آدمى شتاب كنند ؟ فرمود :\r\n« نعم ويلك قطيعة الرّحم ، انّ أهل البيت ليجتمعون و يتواسون و هم فجرة فيرزقهم اللَّه ، و انّ أهل البيت ليتفرّقون و يقطع بعضهم بعضا فيحرمهم اللَّه و هم أتقياء » .\r\n« آرى واى بر تو آن قطع رحم است ، خانواده اى هستند كه گرد هم مىآيند و يارى هم مىكنند و با اينكه اهل گناهند خداوند به آنها روزى مىدهد ، و خانواده اى از هم جدا مىشوند و از يكديگر مىبرند پس خداوند آنها را محروم مىكند با اينكه اهل تقوا هستند » .\r\nو فرمود : « إذا قطعوا الأرحام جعلت الأموال في أيدي الأشرار » .\r\n« هر گاه مردم قطع رحم كنند ، اموال و ثروتها در دست اشرار قرار گيرد » .\r\nامام باقر عليه السّلام فرمود : « فى كتاب علىّ عليه السّلام : ثلاث خصال لا يموت صاحبهنّ أبدا حتّى يرى و بالهنّ : البغى ، و قطيعة الرّحم ، و اليمين\r\n","description":"","footnote":"","page_name":" 343 ","page_number":343},
  {"content":"\r\nالكاذبة يبارز اللَّه بها . و انّ اعجل الطَّاعات ثوابا لصلة الرّحم .\r\nو إنّ القوم ليكونون فجّارا فيتواصلون فتنمى اموالهم و يثرون .\r\nو انّ اليمين الكاذبة و قطيعة الرّحم لتذران الدّيار بلاقع من أهلها . و تنقل الرّحم ، و انّ نقل الرّحم انقطاع النّسل « .\r\n« در كتاب على عليه السّلام است كه : سه خصلت است كه صاحب آنها نمىميرد تا و بال آنها را ببيند : ستم ، و قطع رحم ، و قسم دروغ كه به وسيلهء آن با خدا مىجنگند و ثواب هيچ طاعتى زودتر از صلهء رحم به صاحب آن نمىرسد . براستى گاهى مردمى فاجر و گناهكار باشند كه به سبب صله رحم و نيكىكردن با هم اموالشان زياد شود و ثروتمند گردند ، و قسم دروغ و قطع رحم خانه ها را ويران و از اهلش خالى مىكند . و خويشاوندى را از جاى بر كند ، و از جاى بر كنده شدن خويشى همان انقطاع نسل است » .\r\nو امام صادق عليه السّلام فرمود : « اتّقوا الحالقة فانّما تميت الرّجال ، »\r\n« از حالقه ( وسيلهء ستردن ) بپرهيزيد زيرا كه آن مردان را مىميراند » ، پرسيدند : حالقه چيست ؟ فرمود : « قطيعة الرّحم »\r\n« قطع رحم است » .\r\nمردى نزد آن حضرت آمد و از خويشان و نزديكان خود شكايت كرد ، به وى فرمود : « خشمت را فرو خور » عرض كرد : آنها چنين و چنان مىكنند ، فرمود : آيا تو هم مىخواهى مانند آنها باشى تا خدا نظر و توجّهى به شما نكند ( 1 )  ؟ « .\r\nامير مؤمنان عليه السّلام به يكى از كارگزاران و گماشتگان خود نوشت : « خويشان و نزديكان را امر كن كه به ديدن هم روند ولى همسايگى نكنند » ، زيرا همسايگى باعث برخورد حقوق مىشود ، و چه بسا موجب حسد و بغض و قطع رحم گردد ، چنان كه اين امر در بيشتر اهل روزگار ما ديده مىشود ، و شنيدن كى بود مانند ديدن ، و چون خويشان از هم دور باشند و در مجاورت هم نباشند دوستيشان بيشتر است ، چنان كه گفته‌اند : « دورى و دوستى » .\r\n","description":"","footnote":" ( 1 ) اين احاديث را با « اصول كافى » : باب قطع رحم ، و باب صلهء رحم تصحيح كرديم . . ","page_name":" 344 ","page_number":344},
  {"content":"\r\n\r\nپيوست ضد قطع رحم : صلهء رحم\r\nصلهء رحم عبارت است از شريك ساختن رحم و خويشان در مال و جاه و ديگر خيرات دنيا كه آدمى به آنها دست مىيابد ، و اين از بزرگترين وسائل تقرب به خدا و برترين طاعات است ، خداى سبحان مىفرمايد :\r\n« وَاعْبُدُوا الله وَلا تُشْرِكُوا بِه شَيْئا وَبِالْوالِدَيْنِ احْسانا وَبِذِى الْقُرْبى وَالْيَتامى . . . » 4 : 36 ( نساء ، 36 ) « خدا را بپرستيد و چيزى را شريك و انباز او مكنيد ، و با پدر و مادر و خويشان و يتيمان . . . نيكى كنيد » .\r\nو فرمود : « وَاتَّقُوا الله الَّذى تَساءَلُونَ بِه وَالارْحامَ انَّ الله كانَ عَلَيْكُمْ رَقيبا » 4 : 1 ( نساء ، 1 ) « بترسيد از خدائى كه به نام او از يكديگر درخواست چيزى مىكنيد ، و از [ قطع 
  ] خويشاونديها بترسيد ، كه خدا مراقب شماست » .\r\nو فرمود : « الَّذينَ يَصِلُونَ ما أمَرَ الله بِه أنْ يُوصَلَ وَيَخْشَوْنَ رَبَّهُمْ وَيَخافُونَ سُوءَ الْحِساب 13 : 21 . . . اولئِكَ لَهُمْ عُقْبَى الدَّارِ » 13 : 22 ( رعد ، 21 ، 22 ) « و كسانى كه به آنچه خدا فرمان داده مىپيوندند و از خداى خويش مىترسند و از سختى حساب بيم دارند . . . آنان راست سرانجام نيك و ثواب آن سراى » .\r\nو پيغمبر اكرم صلى اللَّه عليه و آله و سلَّم فرمود : « اوصى الشّاهد من امّتى و الغائب و من في أصلاب الرّجال و ارحام النّساء إلى يوم القيامة : أن يصل الرّحم و إن كانت منه على مسيرة سنة ، فإنّ ذلك من الدّين »\r\n« به حاضر و غائب امّتم سفارش مىكنم ، و به كسانى كه در پشت پدران و رحم مادران هستند تا روز قيامت ، كه صلهء رحم كنند اگر چه فاصلهء ميان ايشان يك سال راه باشد ، كه اين ( صلهء رحم ) جزء دين است » .\r\nو فرمود : « انّ اعجل الخير ثوابا صلة الرّحم »\r\n« خيرى كه پاداش آن از همه\r\n","description":"","footnote":"","page_name":" 345 ","page_number":345},
  {"content":"\r\nزودتر رسد صلهء رحم است « .\r\nو فرمود : « من سرّه النّسأ في الأجل ، و الزّيادة في الرّزق ، فليصل رحمه »\r\n« هر كه تأخير در مرگ و افزايش روزى را خوش دارد بايد صلهء رحم كند » .\r\nو فرمود : « انّ القوم ليكونون فجرة و لا يكونون بررة فيصلون أرحامهم ، فتنمى اموالهم و تطول أعمارهم ، فكيف إذا كانوا أبرارا بررة »\r\n« گاهى مردمى بدكارند و از نيكان نيستند ، ولى صلهء رحم مىكنند ، پس اموالشان افزون مىشود و عمرهاشان دراز مىگردد ، پس اگر نيك و نيكوكار باشند چگونه خواهد بود » .\r\nاز آن حضرت پرسيدند : برترين مردم كيست ؟ فرمود : « با تقواترين آنها براى خدا ، و كسى كه بيشتر صلهء رحم كند ، و آن كه در امر به معروف و نهى از منكر كوشاتر باشد » .\r\nو فرمود : « برترين فضيلتها اين است كه با آن كه از تو بريده صلهء رحم كنى ، و به كسى كه تو را محروم كرده ببخشى ، و از كسى كه به تو ستم كرده درگذرى » .\r\nو فرمود : « من سرّه أن يمدّ اللَّه في عمره ، و أن يبسط له في رزقه ، فليصل رحمه . فإنّ الرّحم لها لسان يوم القيامة ذلق ، تقول :\r\nيا ربّ ، صل من وصلنى ، و اقطع من قطعنى . فالرّجل ليرى بسبيل خير اذا أتته الرّحم الَّتى قطعها فتهوى به إلى أسفل قعر فى النّار «\r\n« هر كه مىخواهد خدا عمرش را دراز كند ، و روزيش را وسيع گرداند ، بايد صلهء رحم كند ، زيرا رحم را روز قيامت زبانى گشاده و تيز است ، كه مىگويد :\r\nپروردگارا بپيوند با هر كه به من پيوست ، و ببر از هر كه از من بريد . مردى به ظاهر در راه خير ديده مىشود ولى چون خويشاوندى كه از وى بريده نزدش آيد ، او را به ته دوزخ مىافكند « .\r\n","description":"","footnote":"","page_name":" 346 ","page_number":346},
  {"content":"\r\nو امير مؤمنان عليه السّلام فرمود : « صلوا أرحامكم و لو بالتّسليم ، يقول اللَّه تعالى : و اتّقوا اللَّه الَّذى تساءلون به و الارحام ، انّ اللَّه كان عليكم رقيبا »\r\n« صلهء ارحام بجا آوريد اگر چه با سلام كردن باشد ، كه خداى تعالى مىفرمايد :\r\nاز خدائى كه به نام او درخواست مىكنيد و از [ بريدن 
  ] خويشاونديها پروا كنيد ، كه خداوند مراقب شماست « .\r\nو امام باقر عليه السّلام فرمود : « انّ الرّحم متعلَّقة يوم القيامة بالعرش ، تقول : اللَّهمّ صل من وصلنى ، و اقطع من قطعنى »\r\n« روز قيامت رحم به عرش آويخته و مىگويد : خدايا هر كه با من پيوست با او بپيوند و هر كه از من بريد از او ببر » .\r\nدر اين روايت تشبيه معقول به محسوس است ، و با رساترين وجه حق رحم را اثبات مىكند ، و آويختن به عرش كنايه از اين است كه حق خود را در پيشگاه خدا مطالبه مىكند « .\r\nو فرمود : « صلة الارحام تحسّن الخلق ، و تسمّح الكفّ ، و تطيّب النّفس ، و تزيد في الرّزق ، و تنسىء في الأجل »\r\n« صلهء رحم خلق را نيكو ، و دست را گشاده ، و نفس را پاكيزه ، و روزى را زياد مىكند ، و مرگ را به تأخير مىاندازد » .\r\nو فرمود : « صلهء رحم اعمال را پاك و اموال را افزون ، و حساب را آسان كند و بلا را بگرداند ، و مرگ را به تأخير اندازد » .\r\nو امام صادق عليه السّلام فرمود : « صلة الرّحم و البرّ ليهوّنان الحساب و يعصمان من الذّنوب ، فصلوا أرحامكم و برّوا بإخوانكم و لو بحسن السّلام و ردّ الجواب »\r\n« صلهء رحم و احسان حساب را آسان مىكنند و از گناهان نگه مىدارند ، پس صلهء رحم كنيد و به برادران خود نيكى نمائيد اگر چه با خوب سلام كردن و جواب سلام دادن باشد » .\r\nو فرمود : « صلة الرّحم تهوّن الحساب يوم القيامة ، و هي منسأة في\r\n","description":"","footnote":"","page_name":" 347 ","page_number":347},
  {"content":"\r\n\r\nالعمر ، و تقى مصارع السّوء «\r\n« صلهء رحم حساب روز قيامت را آسان مىكند ، و عمر را دراز مىگرداند ، و از افتادنهاى بد ( حوادث يا مرگ بد ) نگه مىدارد » .\r\nو فرمود : « صلة الرّحم و حسن الجوار يعمران الدّيار ، و يزيدان فى الأعمار »\r\n« صلهء رحم و رفتار خوب با همسايه شهرها را آباد و عمرها را افزون مىكند » .\r\nو فرمود : « چيزى را جز صلهء رحم نمىدانم كه بر عمر بيفزايد ، تا آنجا كه از عمر كسى سه سال باقى مانده باشد و صلهء رحم كند ، خدا سى سال به عمرش بيفزايد و آن سه سال را سى و سه سال كند ، و از عمر كسى سى و سه سال باقى مانده باشد و قطع رحم كند خدا سى سال عمر او را كم كند و سه سال گرداند » . ( 1 )  و اخبار وارده در فضيلت صلهء رحم و بزرگى ثواب آن بيش از حدّ شمار است ، و آنچه ذكر كرديم براى بيدارى و آگاهى غافل بس است .\r\nتنبيه رحم كيست ؟\r\nمراد از رحمى كه بريدن از او حرام و صلهء با او واجب است ، و اگر چيزى به وى بخشيدى باز پس گرفتن آن روا نباشد كسى است كه خويش نسبى است ، هر چند نسبت دورى داشته باشد و نكاح با او جايز باشد ( يعنى محرم نباشد ) . و مراد از قطع رحم اين است كه او را به گفتار يا كردار بيازارى و با او رفتار ناشايست كنى ، يا او را نياز شديد به چيزى باشد و تو علاوه بر قدر حاجت ضرورى خود قدرت بر رفع احتياج او داشته باشى ، از مسكن و لباس و خوراك ، و از دادن آن به او خوددارى و امتناع كنى ، يا دفع ظلم از او براى تو ميسّر باشد و نكنى ، يا به سبب كينه و حسد از او دورى و كناره كنى و هنگام بيمارى عيادتش نكنى ، و چون از سفر آيد\r\n","description":"","footnote":" ( 1 ) همهء اين احاديث را با « اصول كافى » : باب صلهء رحم ، و با « سفينة البحار » : 1 - 514 تصحيح كرديم . . ","page_name":" 348 ","page_number":348},
  {"content":"\r\nبه ديدنش نروى . همهء اينها و امثال اينها قطع رحم است . و اضداد آنها ، از دفع اذيّت و يارى نمودن به مال و كمك كردن با زبان و دست و پا و مقام و امثال اينها ، صلهء رحم است .\r\nظاهرا بين قطع و صلهء رحم حالت واسطه اى وجود دارد ، زيرا هر احسانى ، و لو خويشاوند وى بدان محتاج نيست و خود او به آن نيازمند است ، صله ناميده مىشود ، و حال آنكه عدم اين احسان قطع رحم نيست .\r\n","description":"","footnote":"","page_name":" 349 ","page_number":349},
  {"content":"\r\n\r\nو از آنهاست :\r\nعقوق والدين ( آزردن و رنجانيدن پدر و مادر )\r\nعقوق والدين بدترين و شديدترين انواع قطع رحم است ، زيرا نزديكترين و خاصّترين ارحام به سبب ولادت تحقّق مىيابد و بنا بر اين حق پدر و مادر را دو چندان مىسازد . عقوق والدين مانند قطع رحم يا ناشى از كينه و خشم است و يا از بخل و حبّ دنيا ، و بدين ترتيب از رذائل يكى از دو قوهء غضب و شهوت است . از اين رو آنچه بر مذمّت قطع رحم دلالت دارد بر ذم عقوق نيز دلالت مىكند ، و چون اين شديدترين و بدترين انواع قطع رحم است آيات و اخبار بسيار در نكوهش آن رسيده است ، چنان كه خداى تعالى مىفرمايد :\r\n« وَقَضى رَبُّكَ الا تَعْبُدُوا الا ايَّاه وَبِالْوالِدَيْنِ احْسانا ، امَّا يَبْلُغَنَّ عِنْدَكَ الْكِبَرَ احَدُهُما اوْ كِلاهُما فَلا تَقُلْ لَهُما افِّ وَلا تَنْهَرْهُما وَقُلْ لَهُما قَوْلا كَريما » 17 : 23 . ( اسراء ، 23 ) « پروردگار تو فرمان داد كه جز او نپرستيد و به پدر و مادر نيكى كنيد ، هر گاه يكى از ايشان يا هر دو نزد تو به پيرى رسند ، به آنها اف ( سخن ناخوش ) مگو و بر آنها بانگ و فرياد مزن ، و با ايشان گفتار خوش و نيكو بگو » .\r\nو رسول خدا صلى اللَّه عليه و آله فرمود : « كنْ بارّا و اقصر على الجنّة ، و إن كنت عاقّا فاقصر على النّار » .\r\n","description":"","footnote":"","page_name":" 350 ","page_number":350},
  {"content":"\r\n« [ با پدر و مادر 
  ] نيكو رفتار باش و در بهشت جاى گير ، و اگر عاق باشى در آتش دوزخ خواهى بود » .\r\nو از امام محمّد باقر عليه السّلام روايت است كه : « قال رسول اللَّه صلى اللَّه عليه و آله و سلَّم في كلام له : ايّاكم و عقوق الوالدين ، فانّ ريح الجنّة توجد من مسيرة الف عام ، و لا يجدها عاقّ ، و لا قاطع رحم ، و لا شيخ زان و لا جارّ إزاره خيلاء . انّما الكبرياء للَّه ربّ العالمين » .\r\nرسول خدا صلى اللَّه عليه و آله و سلَّم در ضمن گفتارى فرمود : « زنهار از عقوق والدين حذر كنيد كه بوى بهشت از هزار سال راه شنيده مىشود ، ولى عاقّ والدين و قطع كنندهء رحم و پير زناكار و آن كه از روى تكبّر جامهء خود را [ بلند كند كه 
  ] بر زمين كشد آن را نشنوند . كبريا و بزرگى از آن پروردگار جهانيان است » .\r\nو پيغمبر اكرم صلى اللَّه عليه و آله و سلَّم فرمود : « من أصبح مسخطا لأبويه أصبح له بابان مفتوحان إلى النّار » .\r\n« هر كه صبح كند در حالى كه بر پدر و مادر خود خشمگين باشد ، دو در جهنّم به روى او گشوده است » .\r\nو از امام باقر عليه السّلام روايت است كه فرمود : « انّ أبي نظر إلى رجل و معه ابنه يمشى و الابن متّكىء على ذراع الأب ، قال : فما كلَّمه أبي مقتا له حتّى فارق الدّنيا » .\r\n« پدرم مردى را ديد كه پسرش همراه او بود و پسر بر بازوى پدر تكيه كرده بود ، فرمود : پدرم با آن پسر براى بدى آن كارش سخن نگفت تا از دنيا رفت » .\r\nو حضرت صادق عليه السّلام فرمود : « من نظر إلى ابويه نظر ماقت ، و هما ظالمان له ، لم يقبل اللَّه له صلاة » .\r\n« هر كه به پدر و مادر نگاه تند و خشم آلود كند ، اگر چه به وى ستم كرده باشند ، خداوند نمازش را نمىپذيرد » .\r\nو فرمود : « اذا كان يوم القيامة كشف غطاء من اغطية الجنّة فوجد\r\n","description":"","footnote":"","page_name":" 351 ","page_number":351},
  {"content":"\r\nريحها من كانت له روح من مسيرة خمسمائة عام إلا صنفا واحدا « .\r\n« چون روز قيامت شود پرده اى از پرده هاى بهشت برداشته شود ، و هر كه روح داشته باشد بوى آن را از پانصد سال راه مىشنود مگر يك دسته » ، پرسيدند آنها كيستند ؟ فرمود : « العاقّ لوالديه » « عاقّ والدين » .\r\nو فرمود : « لو علم اللَّه شيئا هو أدنى من افّ لنهى عنه ، و هو من أدنى العقوق ، و من العقوق ان ينظر الرّجل إلى والديه فيحدّ النّظر إليهما » . ( 1 ) \r\n« اگر خداوند چيزى را كمتر و پستتر از اف گفتن مىدانست از آن نهى مىفرمود ، و اف گفتن كمترين مرتبهء عقوق است ، و از جمله عقوق تند نگاه كردن به پدر و مادر است » .\r\nاز امام كاظم عليه السّلام پرسيدند : اگر كسى به يكى از فرزندان خود گويد : پدر و مادرم فداى تو باد ، آيا اشكال دارد ؟ فرمود : « اگر پدر و مادر او زنده باشند اين را از عقوق مىدانم ، و اگر مرده باشند باكى نيست » .\r\nاخبارى كه در ذم عقوق والدين رسيده بسيار است ، و در يكى از اخبار قدسى آمده : « به عزّت و جلال و بلندى شأنم سوگند اگر عاقّ والدين مثل همهء انبيا عمل كند از او نمىپذيرم » . و نيز روايت است كه : « نخستين چيزى كه خداوند در لوح محفوظ نوشت اين بود : منم خدائى كه جز من خدائى نيست ، هر كه پدر و مادر از او راضى باشند من نيز از او راضى هستم ، و هر كه پدر و مادر بر او خشمگين و از او ناخشنود باشند من نيز بر او خشمناك و از او ناخشنودم » .\r\nو از رسول خدا صلى اللَّه عليه و آله و سلَّم روايت شده كه فرمود : « همهء مسلمين در روز قيامت مرا خواهند ديد مگر عاقّ والدين و شرابخوار و كسى كه نام مرا بشنود و بر من صلوات نفرستد » .\r\nو از اخبار و تجربه ثابت شده كه دعاء پدر نسبت به فرزند رد نخواهد شد و البتّه مستجاب خواهد شد . و اخبار دلالت دارد كه سكرات مرگ و عذاب قبر بر\r\n","description":"","footnote":" ( 1 ) اين احاديث را با « اصول كافى » : باب عقوق ، و با « مستدرك الوسائل » : 2 - 631 كتاب نكاح ، و با « وسائل » : كتاب نكاح ، تصحيح كرديم . . ","page_name":" 352 ","page_number":352},
  {"content":"\r\n\r\nكسى كه مادرش از او ناخشنود باشد سخت خواهد بود . در اسرائيليّات آمده است كه : « خداى تعالى به موسى وحى فرمود كه هر كه با پدر و مادر خود نيكوئى كند و با من عقوق نمايد او را نيكوكار مىنويسم ، و هر كه با من نيكى كند و عاق والدين باشد او را عاق خواهم نوشت » .\r\nپيوست نيكى به پدر و مادر\r\nضد عقوق والدين نيكى و احسان به ايشان است ، و آن برترين وسيلهء قرب به خداوند و شريفترين سعادتهاست ، و از اين رو آيات و اخبار بسيار در ترغيب به آن وارد شده است . خداى سبحان مىفرمايد :\r\n« وَاخْفِضْ لَهُما جَناحَ الذُّلِّ مِنَ الرَّحْمَةِ وَقُلْ رَبِّ ارْحَمْهُما كَما رَبَّيانى صَغيرا » 17 : 24 . ( بنى اسرائيل ، 24 ) « براى ايشان از روى مهربانى جنبهء فروتنى و افتادگى پيش آر و بگو پروردگارا پدر و مادر مرا رحمت كن چنان كه مرا در كودكى پروردند » .\r\nو مىفرمايد :\r\n« وَاعْبُدُوا الله وَلا تُشْرِكُوا بِه شَيْئا وَبِالْوالِدَيْنِ إِحْسانا » 4 : 36 . ( نساء ، 36 ) « خدا را بپرستيد و چيزى را شريك او مسازيد و به پدر و مادر احسان و نيكى كنيد » .\r\nو رسول خدا صلى اللَّه عليه و آله و سلَّم فرمود : « برّ الوالدين أفضل من الصّلاة و الصّوم و الحجّ و العمرة و الجهاد في سبيل اللَّه » .\r\n« نيكى به پدر و مادر از نماز و روزه و حج و عمره و جهاد در راه خدا برتر است » .\r\nو فرمود : « من أصبح مرضيّا لأبويه ، أصبح له بابان مفتوحان إلى الجنّة » .\r\n« هر كه روز آغازد و پدر و مادرش از او راضى باشند ، دو در از بهشت بر او گشوده باشد » .\r\nو از حضرت صادق عليه السّلام روايت است كه فرمود : « انّ رجلا اتى النّبىّ\r\n","description":"","footnote":"","page_name":" 353 ","page_number":353},
  {"content":"\r\nصلى اللَّه عليه و آله و سلَّم فقال : يا رسول اللَّه أوصنى . فقال : لا تشرك باللَّه شيئا و ان حرّقت بالنّار و عذّبت إلا و قلبك مطمئنّ بالايمان ، و والديك فأطعهما و برّهما حيّين كانا أو ميّتين ، و ان امراك ان تخرج من اهلك و مالك فافعل ، فانّ ذلك من الايمان « .\r\n« مردى نزد پيغمبر اكرم صلى اللَّه عليه و آله و سلَّم آمد و عرض كرد : يا رسول اللَّه مرا سفارشى كن ، فرمود : چيزى را شريك خدا مگير ، هر چند به آتش سوخته شوى و شكنجه بينى ، كه دل تو بايد به ايمان مطمئن باشد ، و پدر و مادر خود را فرمان بر و با آنها نيكى كن زنده باشند يا مرده ، و اگر تورا فرمان دادند كه دست از اهل و مال خود بردار چنان كن ، كه اين عمل نشانهء ايمان است » .\r\nو نيز از امام صادق عليه السّلام روايت شده كه فرمود : « مردى نزد رسول خدا صلى اللَّه عليه و آله و سلَّم آمد و از نيكى به پدر و مادر پرسيد . سه بار فرمود : با مادر خود نيكوئى كن و سه بار فرمود : با پدر خود نيكوئى كن ، و مادر را قبل از پدر ذكر كرد » .\r\nو نيز از آن حضرت است : « مردى خدمت پيغمبر اكرم صلى اللَّه عليه و آله آمد و عرض كرد : به كه احسان كنم ؟ فرمود : به مادرت . گفت سپس به كه ؟ فرمود : به مادرت ، پرسيد : سپس به كه ؟ فرمود : به مادرت . عرض كرد : سپس به كه ؟ فرمود : به پدرت » .\r\nو مرد ديگرى خدمت آن حضرت صلى اللَّه عليه و آله و سلَّم آمد و عرض كرد : « من مردى جوان هستم و جهاد را دوست دارم ، و مادرى دارم كه از آن اكراه دارد . فرمود : برگرد و با مادر خود باش ، به خدائى كه مرا به حق برانگيخته است آرام گرفتن مادر تو به تو در يك شب بهتر است از يك سال جهاد در راه خدا » .\r\nو نيز حضرت صادق عليه السّلام فرمود : « خواهر رضاعى رسول خدا صلى اللَّه عليه و آله و سلَّم نزد آن حضرت آمد ، چون او را ديد شاد شد و روپوش خود را براى او گسترد و او را روى آن نشانيد ، سپس به او رو كرد و با تبسّم با او سخن گفت ، تا برخاست و رفت و برادرش آمد ، حضرت رفتارى كه در بارهء خواهش كرد نسبت به او نكرد ، گفتند :\r\nيا رسول اللَّه ، با خواهرش رفتارى كردى كه نسبت به او با آنكه مرد است نكردى ، فرمود : زيرا آن خواهر با پدر و مادر خود نيكوكارتر بود « .\r\nاز امام صادق عليه السّلام سؤال شد : « اىّ الأعمال افضل ؟ قال : الصّلاة\r\n","description":"","footnote":"","page_name":" 354 ","page_number":354},
  {"content":"\r\nلوقتها ، و برّ الوالدين ، و الجهاد في سبيل اللَّه « .\r\n« چه اعمالى بهتر است ؟ فرمود : نماز در وقت ، و نيكوئى با پدر و مادر ، و جهاد در راه خدا » .\r\nمردى به آن حضرت عرض كرد : « انّ أبي قد كبر جدّا و ضعف ، فنحن نحمله اذا اراد الحاجة . فقال : ان استطعت أن تلى ذلك منه فافعل ، و لقّمه بيدك ، فإنّه جنّة لك غدا » .\r\n« پدرم بسيار پير شده و ضعف چنان بر او غالب گشته كه براى قضاى حاجت او را برمىداريم ، فرمود : اگر توانى خودت چنان كن ، و به دست خود لقمه به دهان او گذار كه فردا سپر تو خواهد بود » .\r\nمردى به آن حضرت گفت : « انّ لي ابوين مخالفين . فقال : برّهما كما تبرّ المسلمين ممّن يتولانا » .\r\n« پدر و مادرى دارم كه [ در مذهب 
  ] مخالف من هستند . فرمود : با آنان نيكوئى كن همچنانكه با مسلمانهاى دوست [ و اهل ولاء 
  ] ما نيكى مىكنى » .\r\nمردى به حضرت رضا عليه السّلام عرض كرد : « أدعو لوالدىّ اذا كانا لا يعرفان الحقّ ؟ قال : ادع لهما و تصدّق عنهما ، و ان كانا حيّين لا يعرفان الحقّ فدارهما ، فانّ رسول اللَّه صلى اللَّه عليه و آله و سلَّم قال : انّ اللَّه بعثنى بالرّحمة لا بالعقوق » .\r\n« هر گاه پدر و مادرم [ مذهب 
  ] حق را نشاسند دعاشان كنم ؟ فرمود : به ايشان دعا كن و براى آنها صدقه بده ، و اگر زنده باشند و [ مذهب 
  ] حق را نشناسند با آنها مدارا كن ، كه رسول خدا صلى اللَّه عليه و آله و سلَّم فرمود : خدا مرا براى رحمت فرستاد نه براى نافرمانى و بىمهرى » .\r\nو اخبار ديگرى نيز در امر به نيكى و احسان به پدر و مادر ، با آنكه بر خلاف حق باشند ، رسيده است .\r\nامام صادق عليه السّلام فرمود : « ما يمنع الرّجل منكم أن يتبرّ والديه حيّين و ميّتين ، و يصلَّى عنهما ، و يتصدّق عنهما ، و يحجّ عنهما ، و يصوم عنهما ، فيكون الَّذى صنع لهما و له مثل ذلك ، فيزيده\r\n","description":"","footnote":"","page_name":" 355 ","page_number":355},
  {"content":"\r\nاللَّه عزّ و جلّ ببرّه و صلاته ( صلته ) خيرا كثيرا « . ( 1 ) \r\n« مردى از شما را چه باز مىدارد كه به پدر و مادر خود نيكى كند ، زنده باشند يا مرده ، كه از جانب ايشان نماز كند و صدقه دهد و حج بجا آورد و روزه بگيرد ، تا ثواب آنچه كرده از ايشان باشد و مانند آن هم براى خود او باشد ، و خداى عز و جل به سبب احسان و نماز ( يا صلهء ) او خير بسيار براى او بيفزايد » .\r\nو اخبار در ثواب نيكى به پدر و مادر بىشمار است . و هر مؤمنى را سزاوار است كه در گراميداشت و بزرگداشت و احترام ايشان اهتمام بسيار نمايد ، و در خدمت آنان كوتاهى نكند ، و در معاشرت و مصاحبت با آنها رفتار نيكو داشته باشد ، و اگر به چيزى نياز داشته باشند صبر نكند تا آنها از او بخواهند بلكه پيش از اظهار ايشان تقديمشان كند ، كه نياز به سؤال نداشته باشند ، همچنانكه در اخبار آمده است .\r\nو اگر با او درشتى كنند به آنها اف نگويد ، و حتّى اگر او را بزنند چهره درهم نكشد ، بلكه به ايشان بگويد : خدا شما را بيامرزد ، و نگاه تند به ايشان نيفكند بلكه با نظر رحمت و عطوفت بنگرد ، و صداى خود را از صداى آنها بلندتر نكند ، و دست خود را بالاى دست ايشان نگذارد ، و جلوتر از ايشان راه نرود ، بلكه تا آنجا كه امكان دارد در حضور آنها ننشيند ، و هر چه در فروتنى و خاكسارى براى ايشان مبالغه كند اجر و ثوابش بيشتر و بزرگتر خواهد بود .\r\nو بالجمله : اطاعت و فرمانبردارى ايشان و طلب خشنودى آنان واجب است ، و فرزند نبايد بىاجازهء ايشان مباح و مستحبّى را به جا آورد ، و از اين رو علما فتوا داده‌اند كه مسافرت در طلب علم بدون اجازهء آنها جايز نيست ، مگر در طلب علم واجبات مثل نماز و روزه و اصول عقايد ، به شرط آن كه در شهر خودش كسى نباشد كه به او بياموزد ، و اگر كسى باشد مسافرتش جايز نيست . و روايت است : « مردى از يمن نزد رسول خدا صلى اللَّه عليه و آله و سلَّم آمد كه در خدمت آن حضرت جهاد كند ، حضرت فرمود : برگرد و از پدر و مادر خود اجازه بخواه ، اگر اجازه دادند جهاد كن ، و گر نه تا توانى به آنها نيكى كن ، كه اين بعد از توحيد از همهء آنچه نسبت به آن تكليف\r\n","description":"","footnote":" ( 1 ) اين احاديث را با » اصول كافى « : باب نيكى به پدر و مادر ، و با » وسائل « : كتاب نكاح ، باب وجوب نيكى به والدين ، و با » مستدرك « : 2 - 628 ، كتاب نكاح ، تصحيح كرديم . . ","page_name":" 356 ","page_number":356},
  {"content":"\r\n\r\nمقرر شده است بهتر است « . و ديگرى براى جهاد نزد آن حضرت آمد ، فرمود :\r\n« آيا مادر دارى ؟ » گفت : آرى فرمود : « ملازم او باش ، كه بهشت زير پاى اوست » .\r\nو ديگرى آمد كه براى جهاد بيعت كند ، و گفت : به خدمت شما نيامدم مگر اينكه پدر و مادرم را به گريه آوردم . فرمود : « برگرد نزد ايشان ، و آنها را چنان كه گريانيدى بخندان » .\r\nو اگر بين پدر و مادر اختلافى پديد آمد به نحوى كه خشنودى يكى به ناخشنودى ديگرى بسته بود ، فرزند بايد در اصلاح و آشتى بين آنها به هر طريق ممكن بكوشد ، اگر چه لازم باشد كه نزد فقيه شهر رود تا آنها را بخواهد و با پند و اندرز ميانشان توافق برقرار كند ، تا هيچ يك از او شكسته خاطر نشود .\r\nو بدان كه حق برادر بزرگتر بر كوچكتر نيز بزرگ و رعايت آن لازم است . و رسول خدا صلى اللَّه عليه و آله و سلَّم فرمود : « حق برادر بزرگ بر كوچك مثل حق پدر است بر فرزند » .\r\nدنباله حق همسايه\r\nحقّ همسايگى نزديك به حقّ رحم و خويشان است ، زيرا همسايگى حقّى است و راى حق برادرى اسلامى ، به اين معنى كه همسايهء مسلمان علاوه بر حقّ برادرى اسلامى حق ديگرى نيز دارد و بنا بر اين هر كه در حق همسايه عداوت يا بخل ورزد گناهكار است .\r\nرسول خدا صلى اللَّه عليه و آله و سلَّم فرمود : « الجيران ثلاثة : فمنهم من له ثلاثة حقوق : حقّ الجوار ، و حقّ الاسلام ، و حقّ القرابة . و منهم من له حقّان : حقّ الاسلام و حقّ الجوار . و منهم من له حقّ واحد :\r\nالكافر له حقّ الجوار « .\r\n« همسايگان سه قسمند : همسايه اى كه سه حق دارد : حق همسايگى و حق\r\n","description":"","footnote":"","page_name":" 357 ","page_number":357},
  {"content":"\r\nاسلام و حق خويشاوندى . و همسايه اى كه دو حق دارد : حق اسلام و حق همسايگى .\r\nو همسايه اى كه يك حق دارد : كافرى كه حق همسايگى دارد و بس « .\r\nو فرمود : « أحسن مجاورة من جاورك تكن مؤمنا » ،\r\n« با همسايگان نيكو همسايگى كن تا مؤمن باشى » .\r\nو فرمود : « من كان يؤمن باللَّه و اليوم الآخر ، فلا يؤذ جاره » .\r\n« هر كه به خدا و آخرت ايمان دارد ، همسايهء خويش را نيازارد » .\r\nو فرمود : « لا إيمان لمن لا يأمن جاره بوائقه »\r\n« كسى كه همسايه از بديها و شرّش ايمن نباشد ايمان ندارد » .\r\nبه آن حضرت عرض كردند : « فلان زن روزها روزه مىگيرد و شبها به عبادت مىايستد و صدقه مىدهد ، و ليكن همسايگان خود را به زبان آزار مىرساند . فرمود :\r\nخيرى در او نيست ، او از اهل جهنّم است « .\r\nو از حضرت على عليه السّلام روايت است كه : « رسول خدا صلى اللَّه عليه و آله و سلَّم ميان مهاجر و انصار و ديگر اهل مدينه كه به آنها ملحق بودند نوشت : همسايهء آدمى مثل خود اوست كه بايد به او ضرر نرساند و او را به گناه نيفكند ، و حرمت همسايه بر همسايه مثل حرمت مادر است » .\r\nو امام صادق عليه السّلام فرمود : « حسن الجوار زيادة في الأعمار ، و عمارة في الدّيار »\r\n« نيكوئى با همسايگان باعث فزونى عمر و آبادى ديار مىگردد » .\r\nو فرمود : « ليس منّا من لم يحسن مجاورة من جاوره »\r\n« هر كه با همسايه نيكوئى نكند از ما نيست » .\r\nو فرمود : « رسول خدا صلى اللَّه عليه و آله و سلم فرموده است : هر كه سير بخوابد و همسايهء او گرسنه باشد به من ايمان نياورده است » .\r\nو فرمود : « يعقوب عليه السّلام وقتى بنيامين از نزدش رفت ، ندا داد : پروردگارا به من ترحّم نمىكنى ، چشمم را گرفتى و پسرم را نيز گرفتى ؟ خداى تبارك و تعالى به او وحى فرستاد : اگر آن دو را ميرانده بودم برايت زنده مىكردم و به تو مىرساندم .\r\nو ليكن به ياد آر كه روزى گوسفندى را كشتى و كباب كردى و خوردى و فلان شخص در همسايگى تو روزه بود به او چيزى ندادى « . و در روايت ديگر آمده است كه : » بعد\r\n","description":"","footnote":"","page_name":" 358 ","page_number":358},
  {"content":"\r\n\r\nاز آن هر صبح و شام منادى يعقوب تا يك فرسخ ندا مىكرد : هر كه صبحانه يا شام مىخواهد به خانهء يعقوب بيايد « و در بعضى اخبار است كه : » همسايهء فقير در قيامت به همسايهء توانگر آويزد و گويد : پروردگارا از اين بپرس كه چرا با من نيكوئى نكرد و در خانهء خود به روى من بست « .\r\nتتميم حدود همسايگى و حق آن\r\nدر شناختن همسايگى رجوع به عرف مىشود ، يعنى هر كه را در عرف همسايه گويند حق همسايگى بايد دربارهء وى مراعات شود . و از بعضى اخبار مستفاد مىشود كه تا چهل خانه از هر طرف همسايه هستند . و بايد دانست كه حق همسايه تنها اين نيست كه به وى اذيّت نرسد ، كه اين حقّى است براى همه ، بلكه بايد با او به مهربانى و خير و نيكى رفتار نمود ، و در آنچه به آن محتاج باشد مضايقه نكرد ، چنان كه از بعضى از اخبار كه ذكر شد برمىآيد . و در سلام بايد بر او پيشى جست ، و با او پر حرفى نكرد ، و از احوالى كه مىخواهد پوشيده باشد سؤال ننمود ، و به هنگام بيمارى به عيادتش رفت ، و در مصيبت تسليتش داد ، و در خوشى و شادى تبريك و تهنيتش گفت ، و از لغزشهايش عفو و گذشت كرد ، و اسرارش را پوشيده داشت ، و اگر خواهد بر ديوار همسايه سر تير بگذارد مضايقه نكند ، و اگر خواهد آب را در ناودان وى جارى سازد مانع نشود ، و اگر خواهد از راه مختصّ وى آمد و شد كند تنگ نگيرد ، و از اسباب خانه آنچه خواهد دريغ ندارد ، و چشم خود را از اهل خانوادهء او نگاهدارد ، و چون در خانه نباشد از مواظبت خانهء او غافل نشود ، و با فرزندان او لطف و مهربانى كند ، و به آنچه مصلحت دين و دنياى او باشد ارشاد نمايد ، و اگر از او يارى خواهد ياريش كند ، و اگر وام خواهد وام دهد ، و بناى خانهء خود را بدون اجازهء او بلند نگرداند كه هواى خانهء او را حبس كند ، و اگر از خوراكهاى لذيذ و مرغوب به خانه آورد به وى هديه فرستد ، و اگر اين كار را نمىكند پنهان به خانه آورد و فرزندانش آن را بيرون نياورند مبادا كودكان همسايه آگاه شوند و خواهش داشته باشند و خاطر او شكسته شود .\r\n","description":"","footnote":"","page_name":" 359 ","page_number":359},
  {"content":"\r\n\r\nو از آنهاست :\r\nعيبجوئى و لغزشيابى\r\nجستجوى عيبها و لغزشهاى مردم و آشكار كردن آنها بىشك ناشى از عداوت و حسد است ، و گاه در قوهء شهويّه پستى و زبونيى پديد مىآيد كه از آشكار شدن عيب بعضى از مسلمين شادى و انبساط دست مىدهد ، هر چند كه از روى عداوت و كينه نباشد ، چنان كه گفته‌اند :\r\n\r\nو عين الرّضا عن كلّ عيب كليلة و لكنّ عين السّخط تبدى المساويا\r\n\r\n« چشمى كه از روى خشنودى بنگرد از ديدن هر عيبى ناتوان است ، ولى چشم خشم و ناخشنودى بديها و زشتيها را ظاهر مىكند » .\r\nو هر كه در آيات و اخبار تتبّع داشته باشد ، مىداند كه آن كه در پى عيبجوئى و رسوا كردن مسلمين است بدترين و خبيثترين مردم است ، خداى تعالى مىفرمايد :\r\n« وَلا تَجَسَّسُوا » 49 : 12 ( حجرات ، 12 ) « كنجكاوى [ عيوب مردم 
  ] مكنيد » .\r\nو مىفرمايد :\r\n« انَّ الَّذِينَ يُحِبُّونَ انْ تَشيعَ الْفاحِشَةُ فِى الَّذينَ آمَنُوا لَهُمْ عَذابٌ اليمٌ » 24 : 19 ( نور ، 19 ) « كسانى كه دوست دارند زشتكارى و اعمال ناشايست در ميان مؤمنان فاش و شايع شود عذابى دردناك دارند » .\r\n","description":"","footnote":"","page_name":" 360 ","page_number":360},
  {"content":"\r\nو رسول خدا صلى اللَّه عليه و آله و سلَّم فرمود : « من أذاع فاحشة كان كمبتدئها ، و من عيّر مؤمنا بشيء لم يمت حتّى يرتكبه ( يركبه ) » .\r\n« هر كه عمل ناشايست كسى را ظاهر و شايع كند مثل آنست كه خود بجاى آورده باشد ، و هر كه مؤمنى را به عيبى ( يا گناهى ) سرزنش كند نميرد تا خود گرفتار ( يا مرتكب ) آن شود » .\r\nو فرمود : « كلّ امّتى معافى إلا المجاهرين ، »\r\n« همهء امّت من مورد بخشش و عفو قرار مىگيرند مگر تظاهر كنان [ به فسق 
  ] » . و مجاهره بازگو كردن كار بد كسى است .\r\nو فرمود : « من استمع خبر قوم و هم له كارهون ، صبّت في اذنيه الآنك يوم القيامة » .\r\n« هر كه به خبر و سخن قومى كه دوست ندارند كسى آن را بشنود گوش فرا دهد ، در قيامت در گوشهاى او سرب ريزند » .\r\nو از امام جعفر صادق عليه السّلام روايت شده كه فرمود : « قال رسول اللَّه صلى اللَّه عليه و آله و سلَّم : يا معشر من أسلم بلسانه و لم يسلم بقلبه لا تتبّعوا عثرات المسلمين ، فانّه من تتبّع عثرات المسلمين تتبّع اللَّه عثراته ، و من تتبّع اللَّه عثراته يفضحه » .\r\n« اى گروهى كه به زبان اسلام آورده‌ايد و دلتان از مسلمانى خالى است در پى عيبجوئى و جستجوى لغزشهاى مسلمين نباشيد ، كه هر كه در صدد عيبجوئى و لغزشهاى مسلمين باشد خداوند عيوب و لغزشهاى او را دنبال كند ، و هر كه خداوند عيوب و لغزشهاى او را دنبال كند رسوايش گرداند » .\r\nو امام محمّد باقر عليه السّلام فرمود : « من أقرب ما يكون العبد إلى الكفر أن يؤاخى الرّجل الرّجل على الدّين فيحصى عليه زلاته ليعيّره بها يوما ما » .\r\n« از نزديكترين حالات بنده به كفر اين است كه با مردى عقد برادرى در دين بسته باشد و بديها و لغزشهاى او را بشمارد كه روزى او را به آنها سرزنش كند » .\r\nو امام صادق عليه السّلام فرمود : « من أنّب مؤمنا أنّبه اللَّه في الدّنيا\r\n","description":"","footnote":"","page_name":" 361 ","page_number":361},
  {"content":"\r\n\r\nو الآخرة « .\r\n« هر كه مؤمنى را سرزنش كند ، خداى عز و جل او را در دنيا و آخرت سرزنش كند » .\r\nشخصى به آن حضرت عرض كرد : « مردم مىگويند : عورت مؤمن بر مؤمن حرام است ؟ امام فرمود : مراد آن نيست كه پنداشته اى ، عورت مؤمن اين است كه كسى مواظب باشد كه وى سخنى بگويد كه بر او عيب گرفته شود و آن را به خاطر بسپرد تا روزى كه بر او خشمگين است به وسيلهء آن وى را سرزنش كند » .\r\nو امام باقر عليه السّلام فرمود : « انّ أسرع الخير ثوابا البرّ ، و أسرع الشّرّ عقوبة البغى ، و كفى بالمرء عيبا أن يبصر من النّاس ما يعمى عنه ، و أن يعيّر النّاس بما لا يستطيع تركه ، و أن يؤذى جليسه بما لا يعنيه » .\r\n« خيرى كه زودتر از همه به پاداش مىرسد كه نيكوئى كردن است ، و شرّى كه زودتر از همه عقوبت مىبيند ستم است . و آدمى را اين عيب بس است كه عيب مردم ببيند و از خود كور و غافل باشد [ 1 
  ] ، و مردم را به چيزى سرزنش كند كه خود نمىتواند آن را ترك كند ، و به همنشين خود بيهوده آزار رساند » . ( 1 )  و اخبار وارده با اين مضامين بسيار است .\r\nپيوست عيب پوشى\r\nضد عيبجوئى ، عيب پوشى است ، و آن از بزرگترين شاخه هاى خيرخواهى\r\n\r\n","description":"","footnote":" ( 1 ) اين احاديث را با « اصول كافى » : باب جستجوى لغزشها و عيبهاى مؤمنان ، و با « وسائل » ، باب 150 ، و با « مستدرك » : 2 - 104 ، و با « بحار » : 4 ج 15 - 175 ، باب پىگيرى و فاش كردن عيوب مردم ، تصحيح كرديم . . \r\n[ 1 
  ]\r\n\r\nهمه عيب خلق ديدن نه مروت است و مردى نگهى به خويشتن كن كه همه گناه دارى\r\n\r\n","page_name":" 362 ","page_number":362},
  {"content":"\r\nاست ، و چنان كه از اخبار استفاده مىشود ثواب آن بسيار است .\r\nرسول خدا صلى اللَّه عليه و آله و سلَّم فرمود : « من ستر على مسلم ستره اللَّه في الدّنيا و الاخرة » .\r\n« هر كه بر عيب مسلمانى پرده پوشد خداوند در دنيا و آخرت عيب او را بپوشاند » .\r\nو فرمود : « لا يستر عبد عيب عبد الا ستره اللَّه يوم القيامة » .\r\n« هيچ بنده اى عيب بندهء ديگر را نپوشاند مگر اين كه خدا در قيامت عيب او را بپوشاند » .\r\nو فرمود : « لا يرى امرؤ من أخيه عورة فيسترها عليه ، الا دخل الجنّة » .\r\n« هيچ فردى عيبى از برادر مسلمانش نبيند كه آن را بپوشاند ، مگر اين كه به بهشت در آيد » .\r\nدر فضيلت و شرافت پرده پوشى همين بس است كه يكى از اوصاف خداى سبحان است ، و از شدت اعتناى الهى در پوشيدن بديها و زشتيها اين است كه ثبوت بدترين فواحش را كه زنا باشد به نحوى مقرر فرمود كه بسيار كم اتّفاق مىافتد كه ثابت شود ، يعنى مشاهدهء چهار عادل چون ميل در سرمه دان . پس بنگر كه خداى تعالى چگونه بر امر گناهكاران بندگان خود در دنيا پرده افكنده و راه كشف آن را تنگ و سخت كرده است . و چنين مپندار كه از پرده پوشى پروردگار در آخرت محروم باشى ، كه در حديث وارد شده است كه : « هر گاه خداى تعالى عيب و راز بنده را بپوشاند كريمتر از آن است كه در آخرت آن را آشكار سازد ، و اگر در دنيا پرده از آن بردارد كريمتر از آن است كه دوباره در آخرت آن را ظاهر گرداند » .\r\nو نيز وارد شده است كه : « در قيامت بنده اى را مىآورند كه گريان است ، خداى سبحان خطاب مىكند كه : چرا مىگريى ؟ مىگويد : گريه مىكنم بر آنچه از عيوب و بديهاى من در نزد آدميان و فرشتگان آشكار خواهد شد . خداوند مىفرمايد :\r\nاى بندهء من تو را در دنيا با كشف عيوب و اعمال ناشايست تو رسوا نكردم ، و حال آنكه گناه مىكردى و مىخنديدى چگونه امروز تو را رسوا مىكنم و حال آنكه معصيت نمىكنى و گريانى « .\r\n","description":"","footnote":"","page_name":" 363 ","page_number":363},
  {"content":"\r\nدر خبر ديگر آمده است كه : « رسول خدا صلى اللَّه عليه و آله و سلَّم از خداى سبحان درخواست مىكند كه امّت او را در حضور فرشتگان و پيامبران و ديگر امّتان محاسبه نكند تا عيبهاى آنها برايشان ظاهر نگردد ، بلكه طورى آنها را محاسبه كند كه بجز خداى سبحان و پيغمبر او ديگرى بر گناهانشان آگاه نشود ، و خطاب الهى رسد كه : اى حبيب من ، من به بندگان خود از تو مهربانترم ، چون تو روا ندارى كه عيوب ايشان نزد غير تو آشكار شود من روا ندارم كه بر تو نيز ظاهر گردد ، من خود به تنهائى آنان را محاسبه مىكنم چنان كه جز من كسى بر لغزشهايشان آگاه نشود » .\r\nپس وقتى عنايت خداى سبحان در پوشيدن عيوب بندگان تا اين حد باشد ، اى بيچارهء مبتلى به انواع عيوب و گناهان ، به كدام حق پرده از عيوب بندگان خدا برمىدارى ، با اينكه تو خود همانند آنها به انواع عيوب و لغزشها گرفتارى بينديش كه اگر كسى گناه يا عيبى از تو را در پيش مردم فاش كند حال تو چگونه خواهد بود ، حال ديگران را هم در افشاى گناهان و عيوب آنها بر خود قياس كن .\r\nو از اخبار و تجربه روشن و واضح است كه : هر كه ديگرى را رسوا كند خود نيز رسوا مىشود . پس اى دوست من ، بر خود رحم كن و به پروردگار خود تأسّى جوى ، و بر عيوب ديگران پرده افكن .\r\n","description":"","footnote":"","page_name":" 364 ","page_number":364},
  {"content":"\r\n\r\nو از آنهاست :\r\nفاش كردن راز\r\nافشاء و اشاعهء راز اعمّ از كشف و آشكار ساختن عيب است . زيرا راز گاهى از عيوب است و گاهى عيب نيست ، ليكن افشاء آن موجب ايذاء و اهانت به حق دوستان يا ديگر مسلمانان است ، و اگر منشأ آن عداوت باشد از رذائل قوهء غضب است ، و اگر سرچشمهء آن سود مالى باشد از رذائل قوهء شهوت به شمار مىرود ، يا ممكن است صرفا ناشى از خباثت نفس باشد ، و به هر حال مذموم و مورد نهى است .\r\nرسول خدا صلى اللَّه عليه و آله و سلَّم فرمود : « هر گاه كسى با شما سخنى گفت و نگران [ چپ و راست 
  ] بود ، گفتار او امانت است » . و روايت است كه : « از جملهء خيانت اين است كه راز برادر خود را فاش كنى » . و عبد اللَّه بن سنان به حضرت صادق عليه السّلام عرض كرد : « گفته شده است كه عورت مؤمن بر مؤمن حرام است ؟ فرمود : بلى گفتم :\r\nمراد عورتين اوست ؟ فرمود : نه ، چنين نيست ، بلكه فاش كردن سرّ اوست ( 1 )  « .\r\n","description":"","footnote":" ( 1 ) اين احاديث را با « بحار » : 4 ج 15 - 175 ، باب پىگيرى عيوب مردم ، تصحيح كرديم . . ","page_name":" 365 ","page_number":365},
  {"content":"\r\n\r\nفصل 12 رازپوشى\r\nضد افشاء سرّ نگهداشتن و كتمان آن است ، و از افعال پسنديده به شمار مىرود ، و در اخبار به آن امر شده است .\r\nپيغمبر اكرم صلى اللَّه عليه و آله و سلَّم فرمود : « طوبى لعبد نومة ، عرفه اللَّه و لم يعرفه النّاس ، أولئك مصابيح الهدى و ينابيع العلم ، تتجلَّى عنهم كلّ فتنة مظلمة ، ليسوا بالمذاييع البذر و لا الجفاة المرائين » .\r\n« خوشا حال بنده اى كه گمنام باشد ، خدا او را شناسد و مردم او را نشناسند ، اينها چراغهاى هدايت و چشمه هاى دانشند ، هر فتنهء ظلمانى از بركت وجود آنها بر طرف شود ، نه فاش كنندهء اسرارند و نه ستم پيشه و رياكار » .\r\nو امير مؤمنان عليه السّلام فرمود : « خوشا حال بندهء گمنامى كه به او اعتنا نشود ، او مردم را شناسد و مردم او را نشناسند ، خدا او را به خشنودى و رضوان شناسد ، اينها چراغهاى هدايتند كه هر فتنهء تاريكى از بركت ايشان زايل شود ، و درهاى رحمت برايشان گشوده گردد ، نه فاش سازندهء رازند و نه در صدد جفا و آزار و خودنمائى » .\r\nو فرمود : « قولوا الخير تعرفوا به ، و اعملوا الخير تكونوا من أهله ، و لا تكونوا عجلا مذاييع . فإنّ خياركم الَّذين إذا نظر اليهم ذكر اللَّه ، و شراركم المشّاؤن بالنّميمة ، المفرّقون بين الأحبّة ، المبتغون للبراء المعايب ( 1 )  » .\r\n","description":"","footnote":" ( 1 ) اين احاديث را با » بحار « ج 4 مج 15 باب فضيلت كتمان سرّ ، و با » اصول كافى « : باب كتمان سرّ ، تصحيح كرديم . . ","page_name":" 366 ","page_number":366},
  {"content":"\r\n\r\n« سخن خير بگوئيد تا به آن شناخته شويد ، و كار خير كنيد تا اهل خير باشيد ، عجول و فاش كنندهء راز نباشيد ، زيرا خوبان شما كسانىاند كه وقتى به ايشان بنگرند به ياد خدا افتند ، و بدان شما سخن چينانىاند كه ميان دوستان جدائى افكنند و عيبجوى پاكان باشند » .\r\nتنبيه سخن چينى\r\nسخن چينى غالبا به اين گفته مىشود كه سخن كسى را كه پشت سر ديگرى گفته به وى باز گويد ، مثلا بگويد فلان دربارهء تو چنين و چنان گفت ؟ يا نسبت به تو چنين و چنان كرد ، و بدين سان نوع خاصّى از افشاء سرّ و پرده درى و متضمّن فساد يا بدگوئى و سعايت است . و گاه به شخصى كه پشت سر او سخن گفته شده اختصاص ندارد ، بلكه به كشف و افشاء آنچه مورد كراهت است اطلاق مىشود ، خواه كراهت كسى باشد كه از او نقل يا به او نقل مىشود يا كراهت شخص سوم و خواه كشف و افشاء به گفتار باشد يا به نوشتن يا به رمز و اشاره ، و خواه آنچه نقل شده از اعمال باشد يا از اقوال ، و خواه بر كسى كه از او نقل مىشود عيب و نقصى باشد يا نباشد . بنابراين سخن چينى مساوى است با فاش كردن راز و پرده درى و در اين صورت هر چه از احوال مردم ديده شود كه به افشاء آن راضى نباشند اشاعهء آن سخن چينى است . پس بر هر مسلمانى لازم است كه از آنچه از احوال ديگران مىداند سكوت كند ، مگر وقتى كه حكايت و نقل آن براى مسلمانى سودمند باشد يا از گناهى جلوگيرى شود . چنان كه اگر ببيند كسى مال ديگرى را مىبرد بر اوست كه براى حفظ حقّ صاحب مال گواهى دهد ، امّا اگر ببيند كه كسى مالى را براى خود پنهان مىكند ، باز گفتن آن سخن چينى و فاش كردن راز است .\r\nباعث سخن چينى غالبا بدخواهى نسبت به كسى است كه از وى سخن چينى مىشود ، و اين داخل در ايذاء است ، و گاهى انگيزهء آن اظهار محبّت به مخاطب است ، و يا براى تفريح و سرگرمى و وقت گذرانى و پرگوئى است ، و به هر حال\r\n","description":"","footnote":"","page_name":" 367 ","page_number":367},
  {"content":"\r\nشكَّى نيست كه سخن چينى از پستترين كارهاى زشت است . و آيات و اخبارى كه در ذم آن رسيده از حدّ شمار بيرون است ، خداى سبحان مىفرمايد :\r\n« هَمَّازٍ مَشَّاءٍ بِنَميمٍ . مَنَّاعٍ لِلْخَيْرِ مُعْتَدٍ أثيمٍ . عُتُلٍّ بَعْدَ ذلِكَ زَنيمٍ » 68 : 11 - 13 ( قلم 11 - 13 ) « عيبجو و پادوى سخن چينى است ، مانع خير است و ستمگر و گناهكار ، و با اين همه پر رو و حرامزاده است » .\r\nاز اين كلام الهى مستفاد مىشود كه هر سخن چينى حرامزاده است .\r\nو مىفرمايد : « وَيْلٌ لِكُلِّ هُمَزَةٍ لُمَزَةٍ » 104 : 1 ( همزه ، 1 ) « واى بر هر سخن چين غيبتكننده ( يا : واى بر هر عيبجوى طعنه زن يا : بد گوى واپس و بدگوى فراروى ) » .\r\nو رسول خدا صلى اللَّه عليه و آله و سلَّم فرمود : « لا يدخل الجنّة نمّام »\r\n« هيچ سخن چينى به بهشت نمىرود » .\r\nو فرمود : « لا يدخل الجنّة قتّات »\r\n« سخن چين ( يا دروغ پرداز ) به بهشت نمىرود » .\r\nو فرمود : « احبّكم إلى اللَّه أحسنكم أخلاقا ، الموطَّئون أكنافا ، الَّذين يألفون و يؤلفون ، و إنّ أبغضكم إلى اللَّه المشّاؤن بالنّميمة ، المفرّقون بين الأحبّة ، الملتمسون للبراء العثرات » ( 1 ) \r\n« محبوبترين شما نزد خدا كسانىاند كه اخلاقشان نيكوتر باشد ، و همنشين نواز باشند ، آنان كه با مردم الفت مىگيرند و مردم با آنها الفت مىگيرند ، و دشمنترين شما نزد خدا پادوهاى سخن چينى هستند كه بين دوستان جدائى مىافكنند ، و در جستجوى لغزشهاى پاكان برمىآيند » .\r\nو فرمود : « ألا أنبّئكم بشراركم ؟ قالوا : بلى يا رسول اللَّه ، قال :\r\nالمشّاؤن بالنّميمة ، المفرّقون بين الأحبّة ، الباغون للبراء المعايب « ( 2 ) \r\n","description":"","footnote":" ( 1 ) اين حديث را با « مستدرك » : كتاب حج ، تصحيح كرديم . .  ( 2 ) حديث را با » وسائل « : كتاب حج ، و با » مستدرك « : كتاب حج ، و با » اصول كافى « : باب سخن چينى ، تصحيح كرديم . . ","page_name":" 368 ","page_number":368},
  {"content":"\r\n« مىخواهيد شما را به بدترينتان آگاه كنم ؟ عرض كردند : بلى يا رسول اللَّه .\r\nفرمود : آنان كه به سخن چينى روند ، و ميان دوستان جدائى افكنند ، و براى پاكان عيبجوئى كنند « .\r\nو فرمود : « هر كه دربارهء مسلمانى به كلمه اى اشارهء كند تا بدان وسيله او را در دنيا به ناحق خوار سازد ، خداوند در قيامت او را در دوزخ خوار گرداند » .\r\nو فرمود : « هر مردى كه دربارهء مرد ديگر چيزى را كه از آن برى و پاك است شايع كند تا به اين وسيله او را در دنيا خوار سازد ، بر خدا حق است كه وى را در قيامت به خوارى و ذلَّت در آتش افكند » .\r\nو فرمود : « چون خدا بهشت را آفريد به آن فرمود : سخن بگوى ، بهشت گفت :\r\nهر كه داخل من شد به سعادت رسيد . خداى جبّار ، جل جلاله ، فرمود : به عزت و جلالم سوگند هشت گروه از مردم در تو جاى نخواهند گرفت : باده پرست ( دائم الخمر ) ، اصرار كنندهء بر زنا ، سخن چين ، ديّوث ، پليس و لشكر پادشاه ستمگر ، مخنّث ، آن كه قطع رحم كند ، و كسى كه با خدا عهد بندد و به آن وفا نكند « .\r\nامام باقر عليه السّلام فرمود : « بهشت بر غيبت كنندگان و سخن چينان حرام است » .\r\nو فرمود . « بندهء خدا روز قيامت محشور شود و با اينكه در دنيا خونى نريخته ، به اندازهء يك حجامت يا بيشتر خون به وى دهند و گويند : اين سهم تو از خون فلانى است . عرض مىكند : خدايا تو مىدانى كه تا وقتى كه جانم را گرفتى خونى نريختم ، خداوند فرمايد : آرى ، تو از فلانى چنين و چنان شنيدى و به ضرر او بازگو كردى ، و اين نقل تو دهان به دهان به فلان ستمكار رسيد و وى با شنيدن آن او را كشت ، و اين سهم تو از خون اوست » . ( 1 )  و امام صادق عليه السّلام فرمود : « من روى على مؤمن رواية يريد بها شينه و هدم مروءته ليسقط من أعين النّاس ، أخرجه اللَّه تعالى من ولايته إلى ولاية الشّيطان ، و لا يقبله الشّيطان » . ( 2 ) \r\n","description":"","footnote":" ( 1 ) اين حديث را با « اصول كافى » : باب اذاعه ( فاش كردن اسرار ) تصحيح كرديم . .  ( 2 ) اين حديث را با « وسائل » : كتاب حج ، و با « اصول كافى » : باب داستان سرائى عليه مؤمن ، تصحيح كرديم . . ","page_name":" 369 ","page_number":369},
  {"content":"\r\n« هر كه به ضرر مؤمنى داستانى بگويد و قصدش ريختن آبروى او باشد تا از چشم مردم بيفتد خداوند او را از ولايت ( دوست و بستگى ) خود به ولايت شيطان مىراند ، و شيطان هم او را نمىپذيرد » .\r\nروايت است كه : « بنى اسرائيل گرفتار خشكسالى و قحط شدند ، موسى عليه السّلام چند بار به دعا باران خواست ولى دعايش مستجاب نشد و اثرى نبخشيد . خداى تعالى به او وحى فرمود : در ميان شما سخن چينى هست كه بر نمّامى اصرار مىورزد و من از اين جهت دعاى تو و همراهانت را اجابت نخواهم كرد . موسى گفت : پروردگارا او كيست تا از ميان خود برانيم ؟ فرمود : اى موسى ، من تو را از سخن چينى نهى مىكنم و خود سخن چينى كنم ؟ پس بنى اسرائيل همگى توبه كردند ، آنگاه خداوند به آنها باران رسانيد » .\r\nو روايت است كه : « ثلث عذاب قبر از سخن چينى است » .\r\nو هر كه واقعيّت و كنه نمّامى و سخن چينى را بشناسد ، مىداند كه سخنچين بدترين و خبيثترين مردم است ، زيرا وى از دروغ و غيبت و مكر و بيوفائى و خيانت و كينه و حسد و دوروئى و فساد كردن ميان مردم و خدعه و فريب دور و بر كنار نخواهد ماند . خداى سبحان مىفرمايد :\r\n« وَيَقْطَعُونَ ما امَرَ الله بِه أنْ يُوصَلَ وَيُفسِدُونَ فِى الأَرْضِ » 2 : 27 . ( بقره ، 27 ) « و آنچه را خدا به پيوند با آن فرمان داده مىگسلند و در زمين تباهى مىكنند » .\r\nو سخن چين در بريدن رشته اى كه خداوند به پيوستن آن امر كرده مىكوشد و در زمين فساد مىكند . خداوند مىفرمايد :\r\n« انَّمَا السَّبيلُ عَلَى الَّذِينَ يَظْلِمُونَ النَّاسَ وَيَبْغُونَ فِى الأَرْضِ بِغَيْرِ الْحَقِّ » 42 : 42 . ( شورى ، 40 ) « راه [ نكوهش و تعرض 
  ] بر كسانى است كه به مردم ستم كنند و در زمين به ناحق سركشى نمايند » . و سخن چين از اينهاست .\r\nو رسول خدا صلى اللَّه عليه و آله و سلَّم فرمود : « قاطع داخل بهشت نمىشود » : يعنى قاطع بين مردم ، و نمّام قاطع بين مردم است .\r\n","description":"","footnote":"","page_name":" 370 ","page_number":370},
  {"content":"\r\nو فرمود : « شرّ النّاس من اتّقاه النّاس لشرّه »\r\n« بدترين مردم كسى است كه مردم از شرّ و گزند او بترسند و پروا كنند » . و سخن چين از اينهاست ، و شرّ و گزند سخن چين از هر كسى بيشتر است .\r\nحكايت كرده‌اند كه مردى بنده اى فروخت و به خريدار گفت : اين بنده هيچ عيبى ندارد جز سخن چينى ، خريدار گفت : قبول كردم ، آن را خريد ، چند روزى گذشت ، روزى غلام به همسر آقاى خود گفت : همسرت تو را دوست ندارد ، و مىخواهد زنى ديگر بگيرد ، و من مىتوانم با موى او براى تو افسون كنم ، زن گفت :\r\nچگونه به موى او دست يابم ؟ گفت : هنگام خواب تيغى بر گير و چند موى از پشت سر او بتراش و به من ده . سپس به نزد آقا رفت و گفت : همسرت با مردى بيگانه طرح دوستى افكنده و قصد كشتن تو دارد ، و اگر مىخواهى صدق گفتار من روشن شود خود را به خواب زن تا بدانى كه راست مىگويم . مرد به هنگام شب خود را خواب وانمود ، زن را ديد با تيغ بر بالين او آمد ، يقين كرد كه ارادهء قتل او دارد ، پس برخاست و زن را كشت ، آنگاه غلام نزد خويشان زن رفت و ايشان را از قتل وى آگاه ساخت ، آنها آمدند و مرد را كشتند ، سپس دو قبيلهء زن و شوهر به جان هم افتادند و ميان آنها كشتار در گرفت و سالها گريبانگيرشان شد .\r\nپس بر هر كسى لازم است كه سخن نمّام را باور و تصديق نكند ، زيرا سخن چين فاسق است ، و شهادت فاسق مردود است به دليل قول خداى تعالى :\r\n« إِنْ جاءَكُمْ فاسِقٌ بِنَبَاءٍ فَتَبَيَّنُوا » 49 : 6 ( حجرات ، 6 ) « اگر فاسقى خبرى نزد شما آورد به تحقيق پردازيد » .\r\nو بايد او را نهى كرد و پند داد و كار او را زشت شمرد ، به دليل اين قول خداى تعالى :\r\n« وَأْمُرْ بِالْمَعْرُوفِ وَانْه عَنِ الْمُنْكَرِ » 31 : 17 ( لقمان ، 17 ) « امر به معروف و نهى از منكر كن » .\r\nو بايد سخن چين را دشمن داشت ، چنان كه خداوند او را دشمن داشته ، و نبايد به مجرّد گفتهء وى به برادر مسلمان خود بدگمان شد ، كه خداى تعالى مىفرمايد :\r\n« اجْتَنِبُوا كَثيرا مِنَ الظَّنِّ » 49 : 12 ( حجرات ، 12 )\r\n","description":"","footnote":"","page_name":" 371 ","page_number":371},
  {"content":"\r\n« از بسيارى گمانها بپرهيزيد » .\r\nو نبايد دربارهء سخن نمّام تجسّس و تحقيق و بررسى كرد ، به دليل قول خداى تعالى : « وَلا تَجَسَّسُوا » 49 : 12 . و نيز نبايد تسليم آنچه نمّام از آن نهى مىكند شد ، و نبايد سخن وى را بازگو كرد ، مثلا گفت : فلانى چنين و چنان حكايت كرد ، زيرا خود اين نيز سخن چينى و غيبت است .\r\nمحمّد بن فضل به حضرت امام موسى كاظم عليه السّلام عرض كرد : « فدايت شوم از يكى از برادران دينىام چيزى به من مىرسد كه آن را ناخوش دارم ، و چون از خود او مىپرسم انكار مىكند ، و حال آنكه جمعى از اهل وثوق به من خبر داده‌اند . امام فرمود : اى محمّد ، چشم و گوش خود را دربارهء برادر مسلمانت تكذيب كن ، و اگر پنجاه نفر در نزد تو شهادت دهند قول او را تصديق و آنها را تكذيب كن ، و چيزى را به ضرر وى شايع مكن كه سبب خوارى و ريختن آبروى او باشد ، و در نتيجه از كسانى باشى كه خدا دربارهء آنها مىفرمايد :\r\n« انَّ الَّذِينَ يُحِبُّونَ انْ تَشيعَ الْفاحِشَةُ فِى الَّذِينَ آمَنُوا لَهُمْ عَذابٌ أليمٌ » 24 : 19 . ( 1 )  ( نور ، 19 ) « كسانى كه دوست دارند كه كار بد در ميان مؤمنان شيوع يابد عذابى دردناك دارند » .\r\nاز امير مؤمنان عليه السّلام روايت شده كه : « مردى به خدمت آن حضرت آمد و از شخصى بدگوئى و سعايت كرد ، حضرت فرمود : استفسار مىكنم اگر راست گفته باشى با تو دشمن خواهم شد ، و اگر دروغ گفته باشى تو را مجازات مىكنم ، و اگر مىخواهى درگذريم در مىگذريم . گفت : درگذر يا امير المؤمنين » .\r\nنقل شده است كه شخصى به ديدن يكى از حكماء رفت و از شخص ديگرى سخنى نزد او نقل كرد ، حكيم گفت : ديدار ما را دير آينده تر و مرا با برادرم بد كردى ، و دل آسوده‌ام را مشغول ساختى ، و خود را كه نزد من امين بودى متّهم گردانيدى « .\r\n","description":"","footnote":" ( 1 ) حديث را با « وسائل » : كتاب حج ، تصحيح كرديم . . ","page_name":" 372 ","page_number":372},
  {"content":"\r\n\r\n\r\nتتمه سعايت\r\nسعايت همان سخنچينى است ، با اين شرط كه كسى كه نزد او سخنچينى مىشود از او بيم ضرر و اذيّت باشد ، مانند سلاطين و امراء و حكَّام و رؤسا و امثال آنان . و اين بدترين انواع سخن چينى و گناه آن از همه بيشتر است ، و آن نيز از عداوت و از مالدوستى و طمع به آن ناشى مىشود ، و از پستى و خباثت دو قوهء شهوت و غضب است .\r\nرسول خدا صلى اللَّه عليه و آله و سلَّم فرمود : « كسى كه نزد مردم از مردم سعايت مىكند اين به علَّت عدم رشد اوست » : يعنى حلالزاده نيست .\r\nدر نزد يكى از بزرگان از سعايت كنندگان سخن به ميان آمد . گفت : چه مىپندارى دربارهء كسانى كه راستگوئى از هر گروهى ستوده است جز از آنها ؟ و از آنهاست :\r\nفساد كردن ميان مردم\r\nافساد غالبا به سبب سخن چينى پديد مىآيد ، هر چند افساد بدون سخنچينى هم تحقّق مىيابد . و شكَّى نيست كه اين صفت از مهلكاتى است كه آدمى را به دوزخ مىكشاند . خداى سبحان مىفرمايد :\r\n« الَّذِينَ يَنْقُضُونَ عَهْدَ الله مِنْ بَعْدِ مِيثاقِه وَيَقْطَعُونَ ما امَرَ الله بِه أنْ يُوصَلَ وَيُفْسِدُونَ فِى الأَرْضِ اولئِكَ هُمُ الْخاسِرُونَ » 2 : 27 ( بقره ، 27 ) « كسانى كه پيمان خدا را بعد از استوار كردن آن مىشكنند ، و آنچه را خدا به پيوستن آن فرمان داده مىگسلند ، و در زمين فساد مىكنند ، آنها زيانكارند » .\r\n","description":"","footnote":"","page_name":" 373 ","page_number":373},
  {"content":"\r\n\r\nو رسول خدا صلى اللَّه عليه و آله و سلَّم فرمود : « إنّ فساد ذات البين هي الحالقة »\r\n« فساد بين دو نفر حالقه ( وسيلهء ستردن و قطع ) است » .\r\nپيوست اصلاح\r\nضد افساد ، اصلاح ميان مردم است ، و اين از بزرگترين مصاديق خيرخواهى است ، و ثواب آن در نزد خدا بسيار است .\r\nرسول خدا صلى اللَّه عليه و آله و سلَّم فرمود : « أفضل الصّدقة اصلاح ذات البين »\r\n« برترين صدقات اصلاح ميان مردم است » .\r\nو فرمود : « اتّقوا اللَّه و أصلحوا ذات بينكم ، فانّ اللَّه تعالى يصلح بين المؤمنين يوم القيامة » .\r\nاز خدا بترسيد و ميان خويش را اصلاح كنيد كه خداى تعالى در قيامت ميان مؤمنين اصلاح خواهد كرد « .\r\nو فرمود : « كسى كه ميان دو نفر اصلاح كند و خير گويد دروغگو نيست » [ 1 
  ] .\r\nو فرمود : « هر دروغى را مىنويسند مگر اينكه در جهاد باشد ، كه جنگ خدعه است ، يا دروغى گفته شود كه براى اصلاح ميان مردم باشد » .\r\nو امام صادق عليه السّلام فرمود : « صدقة يحبّها اللَّه اصلاح بين النّاس اذا تفاسدوا ، و تقارب بينهم إذا تباعدوا » .\r\n« صدقه اى كه خدا دوست دارد اصلاح ميان مردم است هر گاه به اختلاف و فساد افتاده باشند ، و نزديك ساختن آنها به يكديگر هر گاه از هم دور شده باشند » .\r\nو به مفضّل فرمود : « إذا رأيت بين اثنين من شيعتنا منازعة ، فافتدها من مالى » .\r\n« هر گاه ميان دو تن از شيعيان ما نزاعى ديدى ، از مال من فديه بده » . [ 2 
  ]\r\n\r\n","description":"","footnote":"\r\n[ 1 
  ] ظاهرا مراد اين است كه اگر براى اصلاح ميان مردم دروغى گفته شود شخص مصلح دروغگو بشمار نمىآيد . م .\r\n[ 2 
  ] يعنى اگر اختلاف بر سر مال باشد ، از مال من بده و اصلاح كن . م .\r\n","page_name":" 374 ","page_number":374},
  {"content":"\r\n\r\nو به ابن عمّار فرمود : « از جانب من چنين و چنان بگو . ابن عمّار گفت :\r\nفرمودهء شما را به آنها مىرسانم ، و خودم آنچه شما فرموديد و غير از آنچه فرموديد بگويم ؟ فرمود : آرى ، مصلح دروغگو نيست [ مانند اين سخنها صلح است نه دروغ 
  ] « .\r\nو فرمود : « المصلح ليس بكاذب » ( 1 ) \r\n« مصلح دروغگو نيست » : يعنى اگر براى اصلاح ميان مردم سخن غير واقعى بگويد ولى اصلاح به آن بستگى داشته باشد سخن او دروغ بشمار نمىرود . و اين دليل بر وجوب اصلاح ميان مردم است ، زيرا ترك دروغ واجب است ، و واجب جز به واجب مهمتر و مؤكَّدتر ساقط نمىشود . و از آنهاست :\r\nشماتت\r\nشماتت عبارت است از گفتن اينكه بلايا مصيبتى كه به كسى رسيده از بدى و بدكارى اوست ، و اين غالبا ناشى از عداوت يا حسد است . و علامت آن اين است كه با شادى و سرور همراه است ، و گاه از پستى گرائى قوهء شهويّه است ، كه به سبب جهل به قضا و قدر الهى به آن ميل مىكند ، اگر چه كينه و حسد نداشته باشد .\r\nتجربه و اخبار دو دليل و شاهدند بر اينكه هر كه ديگرى را شماتت كند ، از دنيا بيرون نمىرود تا خود به آن گرفتار شود و ديگرى او را شماتت كند .\r\nحضرت صادق عليه السّلام فرمود : « لا تبدى الشّماتة لأخيك فيرحمه اللَّه و يصيّرها بك » .\r\n« در گرفتارى برادر [ مسلمان 
  ] خود شماتت و اظهار شادى مكن ، كه خداوند به او رحم مىكند و آن گرفتارى را به سوى تو برمىگرداند » .\r\n","description":"","footnote":" ( 1 ) احاديثى را كه از امام صادق ( ع ) روايت شده با « اصول كافى » : باب اصلاح ميان مردم ، و احاديث نبوى را با « كنز العمال » : 2 - 14 ، 128 ، تصحيح كرديم . . ","page_name":" 375 ","page_number":375},
  {"content":"\r\nو فرمود : « من شمت بمصيبة نزلت بأخيه لم يخرج من الدّنيا حتّى يفتتن » . ( 1 ) \r\n« هر كه برادر خود را به مصيبتى كه بر او فرود آمده شماتت كند از دنيا نرود تا خود به آن گرفتار شود » .\r\nبه علاوه هر بلا و مصيبتى كه بر مسلمانى روى دهد ممكن است كفّارهء گناه يا موجب بلندى مرتبهء او در آخرت گردد و دليل اين مطلب اين است كه بزرگترين بلاها و مصائب بر انبيا و سپس بر اولياء و بعد به ترتيب بر مؤمنانى كه در درجات بالاترند فرود آمده است . و شكَّى نيست كه رنجها و مصيبتهاى ايشان از بدى افعالشان نبوده است .\r\nپس سزاوار است كه هر عاقلى انديشه و تأمل كند كه ( اولا ) شماتت مسلمان به واسطهء گرفتارى و مصيبتى كه به او روى نموده موجب ابتلاى خود وى به مثل آن در دنيا خواهد بود ، و ( ثانيا ) شماتت باعث ايذاء برادر مسلمان و موجب عذاب آخرت است ، و ( ثالثا ) بلا و گرفتارى و مصيبت دلالت بر بدى و خوارى در نزد خدا نمىكند ، بلكه دلالت آن بر حسن حال و قرب او به خداى سبحان بيشتر است . پس بايد خود را از اظهار شماتت نسبت به هر مسلمانى نگاهداشت ، و شماتت كنندگان را از عقوبت اين جهان و عذاب آن جهان ترسانيد .\r\n","description":"","footnote":" ( 1 ) اين دو حديث را با « اصول كافى » ، باب شماتت ، تصحيح كرديم . . ","page_name":" 376 ","page_number":376},
  {"content":"\r\n\r\nو از آنهاست :\r\nمراء و جدال و خصومت\r\nمراء عبارت است از ايراد و اعتراض به سخن ديگرى و اظهار نقص و خلل در آن به قصد تحقير و اهانت وى ، و اظهار برترى و هوشمندى خود . و جدال همان مراء است كه مورد و متعلَّق آن مسائل اعتقادى و بيان و تقرير آنها باشد . و خصومت نوعى مجادله و لجاج در گفتار است براى به دست آوردن مالى يا مقصودى ديگر ، و اين گاهى با ابتدا و شروع به سخن است و گاهى به نحو اعتراض ، و مراء جز به صورت اعتراض بر كلام ديگرى نيست . پس مراء نوعى ايذاء است ، و ناشى از عداوت و حسد مىباشد . ولى جدال و خصومت ، زمانى از يكى از اين دو و زمانى از غير اين دو ناشى و صادر مىشود .\r\nبدين گونه ، جدال اگر به حق باشد - يعنى به اثبات يكى از عقايد حقّه متعلَّق باشد - و قصد و غرض از آن ارشاد و هدايت باشد ، و طرف مجادله دشمنى و عناد نداشته باشد ، اين « جدال احسن » است و مذموم نيست ، بلكه ستوده و پسنديده است و از ثبات در ايمان كه از نتايج نيرومندى معرفت و بزرگى نفس است شمرده مىشود . خداى سبحان مىفرمايد :\r\n« وَلا تُجادِلُوا أهْلَ الْكِتابِ الا بِالَّتى هِىَ أحْسَنُ » 29 : 46 ( عنكبوت ، 46 ) « با اهل كتاب جز به طريق نيكو مجادله مكنيد » .\r\nو اگر جدال به حق نباشد ، مذموم و همراه با عصبيّت يا غلبه جوئى يا طمع مالى است ، و از رذائل قوهء غضب يا شهوت است ، و چه بسا كه موجب شك و شبهه هائى شود كه اعتقادات حقّه را ضعيف سازد ، و لذا خداى سبحان آن را نهى كرده و مورد مذمّت قرار داده ، و فرموده :\r\n","description":"","footnote":"","page_name":" 377 ","page_number":377},
  {"content":"\r\n« وَمِنَ النَّاسِ مَنْ يُجادِلُ فِى الله بِغَيْرِ عِلْمٍ وَلا هُدًى وَلا كِتابٍ مُنيرٍ » 22 : 8 ( حج ، 8 ) « از مردم كسانى هستند كه دربارهء خدا بدون علم و هدايت و كتاب روشنى بخش مجادله مىكنند » . و فرموده :\r\n« وَاذا رَأَيْتَ الَّذينَ يَخُوضُونَ في آياتِنا فَأَعْرِضْ عَنْهُمْ حَتَّى يَخُوضُوا فى حَديثٍ غَيْرِه » 6 : 68 ( انعام ، 68 ) « و چون كسانى را ببينى كه در آيات ما به ياوه گوئى فرو مىروند از آنها روى بگردان تا در سخنى غير از آن گفتگو كنند » .\r\nو خصومت نيز اگر به حق باشد ، يعنى براى استيفاى مال يا حق مسلَّمى باشد ، آن نيز ستوده و پسنديده است و از فضائل قوهء شهويّه به شمار مىآيد ، و اگر به باطل باشد ، يعنى متعلَّق به مدّعائى باشد كه دروغ يا بدون علم و يقين است مذموم است و از رذائل به شمار مىرود . پس خصومت مذموم در مورد مخاصمه اى است كه شخص مىداند حق با او نيست ، و امّا در آنچه نمىداند حق با اوست يا نه ، مانند خصومت وكيل قاضى ( وكيل تسخيرى ) ، كه پيش از آنكه بداند كه حق با كدام طرف است از هر طرفى وكيل مىشود ، و بدون علم و يقين به مخاصمه مىپردازد ، چنين شخصى مانند كسى است كه با حالت سرگشتگى مرتكب لغزشها و شبهات مىشود كه بىقصد و غرض به مسلمين زيان مىرساند ، و بدون عوض و زر و بال غير را متحمّل مىگردد ، و چنين كسى زيانكارترين مردم و بدبختترين آنها در آخرت است .\r\nهمچنين خصومت مذموم شامل مخاصمهء كسى مىشود كه حق خود را مىطلبد ولى به قدر حاجت و ضرورت اكتفا نمىكند ، بلكه در خصومت به قصد تسلَّط و ايذاء لجاج و عناد مىكند ، و سخنان خود را با كلام ايذائى كه در اظهار حق و بيان دليل نيازى به آن نيست مىآميزد ، و نيز شامل كسى مىشود كه صرفا براى غلبه بر خصم و شكست او به مخاصمه برخاسته و حال آنكه آن مقدار از مال در نظر او كوچك و ناچيز است ، و بسا هست كه مىگويد قصدش عناد و غلبهء بر وى و ريختن آبروى اوست ، و چون اين مال را بگيرم دور مىاندازم ، و بنا بر اين غرض او عناد و لجاج است .\r\nپس خصومتى كه جايز است منحصر است به خصومتى كه مظلوم حق خود\r\n","description":"","footnote":"","page_name":" 378 ","page_number":378},
  {"content":"\r\nرا بطلبد آن هم از راه مشروع و بدون قصد عناد و ايذاء ، و در مخاصمه قدر حاجت را رعايت كند و زياده از آن سخنى نگويد . بدينسان كار وى حرام نيست ، اگر چه بهتر است طريق مخاصمه را ترك كند و راه ديگرى براى استيفاى حق خود بجويد ، زيرا نگاهداشت زبان در وقت مخاصمه ناممكن يا بسيار مشكل است . كه مخاصمه موجب برافروختن و تحريك خشم است ، و چون خشم به هيجان آيد مطلب اصلى از ميان مىرود ، و كينه بين دو طرف مستحكم مىشود تا جائى كه هر يك از خوشى و سرور ديگرى اندوهگين و از ناخوشى و ضرر ديگرى شاد مىگردد . بدين گونه خصومت خاستگاه همهء شرها و بديهاست ، و سزاوار است كه جز به وقت ضرورت و به اندازهء ضرورت در خصومت را نگشايند و اگر ضرور باشد از حد واجب تجاوز نكنند ، زيرا كمترين درجهء آن از پريشانى خاطر و مشغولى دل خالى نيست ، تا مىرسد به اينكه در نماز نيز مشغول مخاصمه با او مىگردد ، و نيز خصومت موجب طعن و اعتراض بر خصم ، و نسبت دادن جهل و كذب به او مىگردد ، زيرا كسى كه با ديگرى مخاصمه مىكند يا او را نادان و يا دروغگو مىشمارد ، و بنا بر اين سخنان بد و ناشايست به وى خواهد گفت ، و گفتار خوش و سخن نيك را از دست خواهد داد . و همچنين است در مورد مراء و جدال .\r\nو بالجمله : مراء و جدال و خصومت ، جز در موارد استثنايى ، از كارهاى ناپسند و سرچشمهء بيشتر شرها و فتنه هاست ، و از اين رو در اخبار از آنها ذم شديد شده است .\r\nرسول خدا صلى اللَّه عليه و آله و سلَّم فرمود : « من جادل في خصومة به غير علم ، لم يزل فى سخط حتّى ينزع » .\r\n« هر كه در مخاصمه اى بدون علم مجادله كند در خشم و ناخشنودى خداست تا دست بردارد » .\r\nو فرمود : « انّ ابغض الرّجال إلى اللَّه الألدّ الخصم » .\r\n« منفورترين مردم در نزد خداوند لجوج خصومتگر ( سخت خصومت ) است » .\r\nو فرمود : « ما أتاني جبرئيل قطَّ إلا و عظنى ، فآخر قوله لي : إيّاك و مشادّة النّاس ، فانّها تكشف العورة و تذهب بالعزّ » .\r\n« هيچگاه جبرئيل نزد من نيامد مگر مرا موعظه كرد و آخرين سخنش اين\r\n","description":"","footnote":"","page_name":" 379 ","page_number":379},
  {"content":"\r\nبود كه : زنهار از لجاج و سختگيرى بر مردم بپرهيز ، كه اين خوى عيب آدمى را آشكار مىكند و عزت او را از ميان مىبرد « .\r\nو امير مؤمنان عليه السّلام فرمود : « ايّاكم و المراء و الخصومة ، فانّهما يمرضان القلوب على الاخوان ، و ينبت عليهما النّفاق » .\r\n« از ستيزه و خصومت بپرهيزيد كه اينها دلهاى برادران را بيمار مىكند و نفاق را مىروياند » .\r\nو حضرت امام على بن الحسين عليهما السّلام فرمود : « بدا به حال امّتى كه پيوسته در مراء و ستيزه باشد واى بر مردم فاجرى كه همواره در مخاصمه باشند و بد امّت گناهكارى است كه دربارهء غير خدا پرگو باشد » .\r\nو حضرت امام صادق عليه السلام فرمود : « لا تمارينّ حليما و لا سفيها ، فانّ الحليم يقليك و السّفيه يؤذيك » .\r\n« هرگز با شخص حليم مجادله و مراء مكن و نه با سفيهى ، كه حليم دشمن تو مىشود و سفيه به تو آزار مىرساند » .\r\nو فرمود : « إيّاك و المشادّة ، فانّها تورث المعرّة و تظهر العورة . »\r\n« از غلبه جوئى و سختگيرى بپرهيز ، كه اين موجب گزند و آسيب است و عيب پوشيده را آشكار مىكند » .\r\nو فرمود : « إيّاكم و الخصومة ، فانّها تشغل القلب ، و تورث النّفاق ، و تكسب الضّغائن » ( 1 )  .\r\n« از خصومت بپرهيزيد ، كه دل را مشغول و گرفتار مىكند ، و باعث نفاق مىشود ، و كينه ها پديد مىآورد » .\r\nپس هر كس در آنچه دلالت بر ذم و بد فرجامى اين صفات ( مراء و خصومت ) عقلا و شرعا دارد بينديشد - و در نظر بگيرد كه فايده اى بر آنها مترتّب نيست ، و به ياد آورد كه ترك آنها ممدوح و ضد آنها ، يعنى گفتار خوش ، سودمند است - ترك آنها بر او آسان مىگردد و گرد آنها نمىگردد .\r\n","description":"","footnote":" ( 1 ) اين احاديث را با « اصول كافى » : باب مراء و خصومت ، و با « وسائل » : كتاب حج ، و با « احياء العلوم » : 2 - 102 تصحيح كرديم . . ","page_name":" 380 ","page_number":380},
  {"content":"\r\n\r\n\r\nدنباله علاج مراء\r\nراه معالجهء مراء و جدال و خصومت اين است كه بداند كه اينها باعث دشمنى و بغض و دورى مىشود و مهر و الفت را زايل مىكند و دوستى و يگانگى را از ميان مىبرد . و شكَّى نيست كه نظام اصلح بر همبستگى و يگانگى استوار است ، و اين مقتضاى عنايت الهى و حكمت ازلى است ، و اختلاف و تفرقه با آن سازگار نيست ، و عاقل نبايد مرتكب خلاف فعل و حكمت پروردگار شود . اين علاج علمى است ، و امّا معالجهء عملى اين است كه در عمل همواره بر ضد مراء و جدال و خصومت رفتار كند ، يعنى گفتار خوش و سخن نيك داشته باشد ، و بر آن مواظبت كند ، هر چند با زحمت و به تكلَّف باشد ، تا اينكه ملكهء او شود و اضداد آن ( مراء و جدال و خصومت ) به كلَّى بر طرف گردد .\r\nپيوست خوش كلامى\r\nاشاره شد كه ضد آن سه رذيله سخن خوش و نيكوست ، و آنچه در ستايش اين و در ثواب ترك اضداد آن رسيده است بسيار و بىشمار است .\r\nرسول خدا صلى اللَّه عليه و آله و سلَّم فرمود : « ثلاث من لقى اللَّه تعالى بهنّ دخل الجنّة من أىّ باب شاء : من حسن خلقه ، و خشى اللَّه في المغيب و المحضر ، و ترك المراء و إن كان محقّا » .\r\n« سه چيز است كه هر كه خدا را با آنها ملاقات كند از هر درى كه بخواهد داخل بهشت مىشود : كسى كه خلقش نيكو باشد ، و كسى كه در نهان و آشكار از خدا بترسد ، و كسى كه ترك جدال كند اگر چه حق با او باشد » .\r\n","description":"","footnote":"","page_name":" 381 ","page_number":381},
  {"content":"\r\nو فرمود : « خوش كلامى و اطعام شما را در بهشت جاى مىدهد » .\r\nو فرمود : « در بهشت غرفه ( قصر و بالا خانه ) هائى هست كه [ از درخشندگى 
  ] بيرون آنها از درون و اندرون از بيرون ديده مىشود ، خدا آنها را براى كسانى آماده كرده است كه مردم را اطعام كنند و خوش سخن باشند » .\r\nو فرمود : « الكلمة الطَّيّبة صدقة » .\r\n« سخن نيكو صدقه است » .\r\nو روايت است كه : « خوكى از نزد عيسى عليه السّلام مىگذشت ، به او گفت :\r\nبرو به سلامت . شخصى عرض كرد : يا روح اللَّه ، به خوكى چنين مىگوئى فرمود :\r\nنمىخواهم زبانم به بدى عادت كند « . حكيمى گويد : » سخن نرم كينه هاى نهانى را مىشويد « .\r\n","description":"","footnote":"","page_name":" 382 ","page_number":382},
  {"content":"\r\n\r\nو از آنهاست :\r\nاستهزاء و مسخره كردن\r\nاستهزاء اين است كه آدمى گفتار يا كردار يا صفات و خلقت مردم را به قول يا به فعل يا به ايماء و اشاره طورى نقل و حكايت و بازگو كند كه سبب خندهء ديگران شود ، و البتّه اين عمل از ايذاء و تحقير و آگاهانيدن بر عيوب و نقائص مردم خالى نيست ، و اگر اين كار در حضور شخص مورد استهزاء نباشد ، متضمّن غيبت نيز خواهد بود . و باعث اين صفت و عمل يا عداوت است يا تكبّر و كوچك شمردن شخصى كه به او استهزاء مىشود ، در اين صورت از رذائل قوهء غضبيّه است . و يا به قصد خندانيدن و دلشاد كردن مالداران و اهل دنياست از راه طمع در چركهاى دست آلودهء آنها و به دست آوردن پاره اى از اموال حرام ايشان .\r\nشكَّى نيست كه اين خوى و عمل شيوهء اراذل حزب شياطين است كه بهره اى از دين و ايمان ندارند ، زيرا اينان سخن دروغين بر هم مىبندند و به كارهاى تعجّبآور دست مىزنند ، قيد و قلادهء جوانمردى و آزادگى از گردن برمىدارند ، و پرده هاى شرم و حيا را در برابر ديدهء مردم خردمند مىدرند ، و عيوب و نقائص و لغزشهاى مسلمانان را آشكار و علنى مىسازند ، و افعال نيكان و اخيار را چنان نقل و حكايت مىكنند كه باعث مضحكهء فرومايگان و اشرار گردد ، و صفات خوبان و ابرار را به رسواترين صورت در انظار مردم تقليد مىكنند . بدون ترديد مرتكب اين افعال به مراحل بسيار از انسانيّت دور است ، و مستوجب عقوبت دنيا و عذاب آخرت خواهد بود ، و در ديدهء اهل خرد و دانش لحظه اى از خوارى و پستى بر كنار نيست ، و در\r\n","description":"","footnote":"","page_name":" 383 ","page_number":383},
  {"content":"\r\nدلهاى اهل ايمان هيچ وقع و اعتبارى ندارد . و در مذمّت اين عمل همين بس كه چنين گناهان خبيثى را وسيلهء تحصيل مال پليد يا به دست آوردن اعتبار در نظر ابناى دنيا مىگرداند ، گويى اعتقاد ندارد كه متكفّل روزى بندگان خداى سبحان است .\r\nراه دفع اين خوى ناپسند - بعد از تأمّل در بدى عاقبت و وخامت سرانجام آن ، و در نظر آوردن ذلَّت و خوارى دنيوى كه لازمهء آن است - اين است كه اگر باعث آن عداوت و تكبّر است آن را از ميان ببرد ، و اگر انگيزهء آن به نشاط آوردن و شادمان گردانيدن دلهاى اهل دنيا به طمع مال آنهاست بايد بداند كه هر كسى آن قدر مال و روزى كه براى او مقدّر شده است از سوى خداى سبحان به وى مىرسد ، و هر كه تقواى الهى داشته باشد و بر خدا توكَّل كند خداوند گشايشى برايش پيش آورد و از آنجا كه گمان ندارد به او روزى مىرساند ، و در آخرت سعادتمند خواهد بود . و اگر شيطان او را بفريبد و به تحصيل درآمدهاى پليد و حرام وا دارد ، بيش از آنچه مقدر است به وى نخواهد رسيد ، و در آخرت بدبخت و بيچاره خواهد بود .\r\nو نيز بايد دانست كه هر كس بر خدا توكَّل كند و متّصف به آزادگى باشد ، توكَّل و آزادگى را براى دستيابى به پاره اى از اموال خبيث و پليد به اين افعال پست تبديل نمىكند ، و نفس خود را عتاب و سرزنش مىكند و او را پند و نصيحت مىدهد ، و آنچه از شريعت در مذمّت مستهزئان و عذاب آنها در قيامت ( به صورت استهزاء ) رسيده متذكَّر مىشود . خداى سبحان مىفرمايد :\r\n« لا يَسْخَرْ قَوْمٌ مِنْ قَوْمٍ عَسى أَنْ يَكُونُوا خَيْرا مِنْهُمْ » 49 : 11 ( حجرات ، 11 ) .\r\n« هيچ گروهى گروه ديگر را مسخره نكنند ، شايد آن گروه از آنها بهتر باشند » .\r\nو پيغمبر اكرم صلى اللَّه عليه و آله و سلَّم فرمود : « كسانى كه مردم را مسخره و استهزاء مىكنند براى هر يك درى از بهشت را مىگشايند و مىگويند : بشتاب بشتاب او با رنج و غم مىآيد كه داخل شود در را مىبندند ، سپس درى ديگر را مىگشايند و به او مىگويند : بشتاب و زود بيا و چون به نزديك در مىرسد در را مىبندند . و پيوسته\r\n","description":"","footnote":"","page_name":" 384 ","page_number":384},
  {"content":"\r\nبا او چنين مىكنند ، تا در ديگر گشوده مىشود و چون مىگويند : بشتاب و تند بيا ديگر نمىآيد « .\r\nو ابن عبّاس در تفسير اين قول خداى تعالى :\r\n« . . . يا وَيْلَتَنا ما لِهذَا الْكِتابِ لا يُغادِرُ صِغيرَةً وَلا كَبيرَةً إِلا أَحْصاها . . . » 18 : 49 ( كهف ، 50 ) .\r\n« . . . اى واى بر ما اين چه نامه اى است كه هيچ كوچك و بزرگى را فرو نگذاشته مگر آن را به شمار آورده است . . » .\r\nگويد : « آن كوچك : تبسّم از روى استهزاء ، و آن بزرگ ، قهقهه و خندهء تمسخر آميز به مؤمن است » . و اين اشاره است به اينكه خنده بر مردم از گناهان بزرگ است .\r\nآنچه گفته شد در مورد كسى است كه مردم را با استهزاء و تمسخر خود اذيّت و اهانت مىكند ، و امّا كسى كه خود را مورد مسخرگى قرار داده و شاد است از اينكه با او شوخى و تمسخر مىكنند ، اگر چه نسبت به خود ستمكار است و از خلق و خوى مؤمنان بدور است ، كه خود را خوار و ذليل ساخته ، ليكن مسخره كردن ديگران نسبت به او از مزاح و شوخى به شمار مىرود ، و بيان شوخى مذموم و شوخى پسنديده خواهد آمد ، و حرام آن اين است كه به ايذاء و تحقير بيانجامد : به اينكه بر سخن اشتباه آميز و نامنظَّم وى ، يا بر افعال آشفته و نامرتّب او ، يا بر چهرهء زشت يا قامت كوتاه يا دراز وى يا به عيب و نقصى كه دارد بخندند ، كه خنده بر اين چيزها داخل در مسخرگى و مورد نهى است .\r\nراه علاج آن - بعد از تذكَّر آنچه گفته شد - اين است كه استهزاء و مسخره كردن وى موجب خوارى خود او در قيامت در پيشگاه خداى تعالى و در نزد فرشتگان و پيامبران و همهء مردم خواهد شد ، پس اگر در حسرت و شرم و خجالت و خوارى خود در روزى كه بار گناهان كسانى را كه استهزاء كرده بر دوش دارد و به دوزخ رانده مىشود بينديشد ، به وحشت مىافتد و از خوار كردن ديگران باز مىايستد ، و اگر حقيقت حال خود را در روز قيامت بداند در مىيابد كه سزاوارتر اين\r\n","description":"","footnote":"","page_name":" 385 ","page_number":385},
  {"content":"\r\nاست كه گاهى بر خود بخندد و زمانى بگريد ، زيرا با استهزاء كردن كسى در نزد اراذل مردم خويشتن را در معرض آن قرار مىدهد كه آن شخص در قيامت در برابر ديدگان مردم دست او را بگيرد و به ضرب تازيانه ، چنان كه خر را مىرانند ، وى را به سوى آتش جهنّم ببرد و او را استهزاء كند و از خوارى او و از اجازهء الهى براى انتقام از وى شادمان باشد . پس هر كه در اين باره بينديشد و دشمن جان خود نباشد ، از استهزاء و مسخره كردن به كلَّى اجتناب خواهد نمود .\r\n","description":"","footnote":"","page_name":" 386 ","page_number":386},
  {"content":"\r\n\r\nو از آنهاست مزاح و شوخى كردن\r\nمزاح در اصل مذموم و مورد نهى است ، و سبب آن يا سبكى و كم وقارى نفس است ، كه در اين صورت از رذائل قوهء غضبيّه به شمار مىرود ، يا تمايل و خواهش نفس به آن است ، يا شاد و خندان ساختن بعضى از اهل دنيا به طمع مال آنهاست ، كه در اين صورت از رذائل قوهء شهويّه مىباشد .\r\nمزاح از آن رو مذموم است كه موجب سقوط مهابت و وقار مىشود ، و بسا باعث دشمنى و قهر و كينه مىگردد ، و يا به هرزگوئى و استهزاء مىانجامد .\r\nرسول خدا صلى اللَّه عليه و آله و سلَّم فرمود : « لا تمار أخاك ، و لا تمازحه »\r\n« با برادر خويش مراء و ستيزه مكن ، و با او مزاح مكن » .\r\nيكى از بزرگان به فرزند خود گفته است : « پسرم ، با مردم شريف شوخى مكن كه كينهء تو را در دل مىگيرند ، و با مردم پست و فرومايه نيز شوخى مكن كه به تو جرأت پيدا مىكنند » .\r\nو ديگرى گفته است : « زنهار از شوخى بپرهيزيد ، كه موجب كينه و جدائى خواهد شد » .\r\nو ديگرى گويد : « شوخى آبرو را مىبرد ، و دوستان را جدا مىكند » .\r\nو نيز گفته‌اند : « هر چيزى تخمى دارد ، و تخم دشمنى شوخى است » .\r\nو از مفاسد شوخى اين است كه : سبب هرزه خندى مىشود ، و حال آنكه از خنده نهى شده است .\r\n","description":"","footnote":"","page_name":" 387 ","page_number":387},
  {"content":"\r\nخداى تعالى مىفرمايد :\r\n« فَلْيَضْحَكُوا قَليلا وَلْيَبْكُوا كَثيرا » 9 : 82 ( توبه ، 82 ) .\r\n« بايد كم بخندند و بسيار بگريند » [ 1 
  ] .\r\nرسول خدا صلى اللَّه عليه و آله و سلَّم فرمود : « گاهى مرد كلمه اى مىگويد كه همنشينان را بخنداند ، و بدان سبب به فاصلهء بيشتر از ثريّا سقوط مىكند » .\r\nو فرمود : « هر گاه آنچه من مىدانم مىدانستيد بسيار مىگريستيد و كم مىخنديديد » . و اين روايت دلالت دارد بر اينكه خنده نشانهء غفلت از آخرت است .\r\nيكى از بزرگان گفته است : « هر كه بسيار بخندد هيبتش مىرود ، و هر كه شوخى كند سبك مىشود ، و هر كه زياد به كارى پردازد به آن شناخته شود ، و هر كه پرگو باشد لغزشش بسيار باشد ، و هر كه بسيار بلغزد شرمش كم شود ، و هر كه حيائش كم شود ورع و تقوايش كم شود ، و هر كه ورعش كم شود دلش مىميرد » .\r\nعارفى خود را مورد خطاب قرار داد و گفت : « آيا مىخندى و حال آنكه شايد كفن تو اكنون از دست گازر بيرون آمده باشد ؟ » مردى به برادرش گفت : « آيا به تو رسيده است كه به آتش داخل مىشوى ؟ گفت : آرى گفت : آيا دانسته اى كه از آن خارج مىشوى ؟ گفت : نه ، گفت : پس براى چه مىخندى ؟ بعد از آن كسى وى را تا هنگام مرگ خندان نديد » .\r\nو نيز بزرگى به جمعى كه در روز فطر در حال خنده بودند گفت : « اگر اينها آمرزيده شده‌اند اين كار شاكران نيست ، و اگر بخشوده نشده‌اند اين فعل خائفان نيست » .\r\nبايد دانست كه خندهء مذموم قهقهه است ، امّا تبسّم كه دندانها نمايان\r\n\r\n","description":"","footnote":"\r\n[ 1 
  ] درست است كه خندهء بسيار ، دل را تاريك مىكند و مىميراند و آبرو و وقار را از ميان مىبرد ، اما اين آيه دربارهء منافقان است ( نه اينكه حكم كلى تكليفى باشد ) كه به سزاى اعمالى كه مىكردند ( تخلف از جهاد و منع ديگران از حركت بسوى ميدان نبرد ) بايد كم بخندند و زياد بگريند :\r\n« . . . قل نار جهنم أشد حرا لو كانوا يفقهون . فليضحكوا قليلا و ليبكوا كثيرا جزاء بما كانوا يكسبون » . م .\r\n","page_name":" 388 ","page_number":388},
  {"content":"\r\n\r\nشود ولى صدائى شنيده نشود مذموم نيست ، بلكه پسنديده است به دليل فعل نبّى اكرم صلى اللَّه عليه و آله و سلَّم ( 1 )  .\r\nدنباله مزاح مذموم\r\nحق اين است كه مزاح مذموم افراط و مداومت بر آن است ، يا مزاحى كه به دروغ و غيبت و امثال اينها بيانجامد و آدمى را از راه حق خارج كند . امّا اندك آن كه موجب گشادگى خاطر و خوشدلى شود ، و متضمّن ايذاء و دروغ و باطل نباشد ناپسند نيست ، به دليل سخن رسول خدا صلى اللَّه عليه و آله و سلَّم : « من مزاح مىكنم ولى بجز حق نمىگويم » . و نيز روايت است كه « به آن حضرت صلى اللَّه عليه و آله و سلَّم گفتند : يا رسول اللَّه ، شما با ما شوخى مىكنيد فرمود : من اگر چه شوخى مىكنم ولى بجز حق نمىگويم » .\r\nو عامّه روايت كرده‌اند : « پيغمبر صلى اللَّه عليه و آله و سلَّم بسيار تبسّم مىكرد ، و از همهء مردم خوش طبعتر بود » . روزى [ به پيرزنى 
  ] فرمود : « پيرزن به بهشت نمىرود ، پيرزن گريست فرمود : در آن روز ديگر پير نخواهى بود » . زنى به خدمت آن حضرت رسيد و گفت : « شوهرم شما را دعوت مىكند . فرمود : شوهر تو همان است كه در چشمش سفيدى است ؟ زن گفت : نه به خدا در چشمش سفيدى نيست فرمود چرا ، هست .\r\nزن گفت : نه به خدا فرمود : هيچ كس نيست مگر اينكه در چشمش سفيدى هست « .\r\nامثال اين مطايبات از رسول خدا صلى اللَّه عليه و آله و سلَّم و از ائمّه عليهم السّلام روايت شده ، و طرف اين گونه شوخىها نيز غالبا زنان و يا كودكان بوده‌اند ، زيرا پيامبر اكرم و يا ائمّه عليهم السّلام در مواجههء با آنان متناسب با احساسات و رقّت قلب آنان ، با ايشان رفتار مىكرده‌اند ، بىآنكه به هزل و دروغ و باطل كشانده شود ، و صدور اين مزاحها گاه گاه و به ندرت اتّفاق افتاده ، و البتّه ايشان مىتوانستند طورى شوخى كنند كه از حق و اعتدال خارج نشوند ، امّا ديگران هر گاه در شوخى را بگشايند چه بسا كه به افراط و باطل افتند . پس در مورد امثال ما بهتر اين است كه مطلقا آن را ترك كنيم .\r\n","description":"","footnote":" ( 1 ) به اخبار مزاح و خنده و تبسم : كتاب « وسائل » : باب 80 - 84 رجوع شود . . ","page_name":" 389 ","page_number":389},
  {"content":"\r\n\r\nو از آنهاست :\r\nغيبت\r\nغيبت آنست كه چيزى نسبت به كسى گفته شود كه اگر به گوش وى برسد خوشش نيايد ، خواه آن گفته راجع به نقص در بدن او يا در اخلاق يا در اقوال و يا در افعال مربوط به دين يا دنياى او باشد ، بلكه اگر مربوط به نقصى در لباس يا خانه يا مركب وى باشد .\r\nدليل اين گستردگى و تعميم معنى غيبت - علاوه بر اجماع امّت بر اينكه هر كس از ديگرى چيزى بگويد كه چون بشنود ناراحت و آزرده شود غيبت كننده است - رواياتى است كه از پيغمبر اكرم صلى اللَّه عليه و آله و سلَّم و أئمّه عليهم السّلام رسيده است :\r\nاز رسول خدا صلى اللَّه عليه و آله و سلَّم روايت شده است كه فرمود : « آيا مىدانيد غيبت چيست ؟ » گفتند : خدا و رسول او داناترند . فرمود : « اين است كه دربارهء برادر مسلمانت چيزى بگوئى كه خوشش نيايد » ، شخصى عرض كرد : اگر آنچه بگوييم در او باشد چطور ؟ فرمود : « اگر آنچه مىگوئى در او باشد غيبت كرده اى و اگر نباشد بهتان زده اى » .\r\nو روايت است كه : « نام مردى در نزد آن حضرت برده شد ، گفتند : چقدر عاجز است فرمود : برادر خود را غيبت كرديد ، گفتند : يا رسول اللَّه ، آنچه گفتيم در او هست . فرمود : اگر آنچه در او نيست مىگفتيد بهتان زده بوديد » .\r\nاز عايشه روايت است : « زنى به خانهء ما آمد ، وقتى باز مىگشت ، با دست اشاره كردم كه كوتاه است ، رسول خدا صلى اللَّه عليه و آله و سلَّم فرمود : غيبت كردى » . و نيز از او روايت\r\n","description":"","footnote":"","page_name":" 390 ","page_number":390},
  {"content":"\r\nاست : « وقتى در خدمت پيغمبر صلى اللَّه عليه و آله و سلَّم دربارهء زنى گفتم : دامنش دراز است . فرمود :\r\nاز دهانت بينداز از دهانت بينداز پس پارهء گوشتى از دهانم بيرون افتاد « .\r\nو روايت است : « يكى از شيخين به ديگرى گفت : فلان شخص پر خواب است ، سپس از رسول خدا صلى اللَّه عليه و آله و سلَّم سفره خواستند كه از آن نان بخورند . فرمود : خوراك خود را خورديد . گفتند : يادمان نمىآيد ، فرمود : بلى گوشت رفيقتان را خورديد » .\r\nو امّا روايتى كه از امام صادق عليه السّلام رسيده است كه فرمود : « غيبت آنست كه دربارهء كسى چيزى بگويى كه در نزد خداوند عيب نباشد و به چيزى او را مذمّت كنى كه دانشمندان آن را مىستايند . ولى سخن گفتن دربارهء غايب به چيزى كه در نزد خدا مذموم و صاحب آن مورد سرزنش است ، اين غيبت نيست ، هر چند صاحب آن اگر بشنود ناراحت شود و تو از آن عيب برى و خالى باشى ، و در اين سخنت حق را از باطل به وسيلهء بيان خدا و رسول او جدا و روشن كنى ، و ليكن به اين شرط كه گوينده غير از بيان حق و باطل در دين خداى عز و جل مقصود ديگرى نداشته باشد ، و امّا هر گاه مرادش ذكر نقص مذكور بدون اين معنى ( بيان حق و باطل ) باشد ، اين شخص اگر چه كارش صواب باشد به سبب فساد مراد و مقصد باز خواست خواهد شد ( 1 )  » . اين روايت مخصوص موردى است كه صاحبش قبح آن را نداند ، يا آن را پوشيده دارد و آشكار شدن آن او را ناخوش آيد . دليل اين مطلب روايت ديگرى است از آن حضرت ، كه وقتى از غيبت پرسيدند ، فرمود :\r\n« هو أن تقول لأخيك في دينه ما لم يفعل ، و تبثّ عليه امرا قد ستره اللَّه عليه لم يقم عليه فيه حدّ » .\r\n« اين است كه دربارهء برادرت در دين او چيزى بگوئى كه نكرده است ، و به زبان چيزى را منتشر كنى كه خدا بر او پوشانده و حدّى دربارهء آن اقامه نكرده است » .\r\nو فرمود : « الغيبة ان تقول في أخيك ما ستره اللَّه عليه ، و أمّا الامر الظَّاهر فيه ، مثل الحدّة و العجلة ، فلا » .\r\n","description":"","footnote":" ( 1 ) اين حديث را با » مصباح الشريعة « : باب 49 ، تصحيح كرديم . و در جزء اول گفتيم كه در صحت » مصباح الشريعة « شك است . . ","page_name":" 391 ","page_number":391},
  {"content":"\r\n« غيبت آنست كه دربارهء برادرت چيزى بگوئى كه خدا بر او پوشانده است و امّا چيزى كه در او آشكار است ، مانند تندخوئى و شتابزدگى [ گفتن آن 
  ] غيبت نيست » .\r\nو امام كاظم عليه السّلام فرمود : « من ذكر رجلا من خلفه بما هو فيه ممّا عرفه النّاس لم يغتبه ، و من ذكره من خلفه بما هو فيه ممّا لا يعرفه النّاس اغتابه ، و من ذكره بما ليس فيه فقد بهته ( 1 )  » .\r\n« هر كه در پشت سر مردى چيزى بگويد كه در او هست و مردم مىدانند او را غيبت نكرده ، و هر كه پشت سر كسى چيزى بگويد كه در او هست ولى مردم نمىدانند غيبتش كرده ، و هر كه پشت سر كسى چيزى بگويد كه در او نيست به او بهتان زده است » . و خواهد آمد كه هر كس تجاهر به گناه كند و آن را پوشيده ندارد غيبت ندارد .\r\nحاصل آنكه : اجماع و اخبار متّفقند كه حقيقت غيبت اين است كه كسى دربارهء ديگرى چيزى بگويد كه اگر بشنود بدش آيد ، خواه اين چيز نقصى در خود او يا در بدن او يا در دين يا دنياى او يا در چيزى كه متعلَّق به اوست باشد .\r\nبعضى گفته‌اند كه در آنچه مربوط به دين است غيبت نيست ، زيرا مذمّت و سرزنش وى همان مذمّتى است كه خدا و رسول او از وى كرده‌اند ، پس ذكر معاصى و ذم او جائز است . صاحب اين گفتار براى تأييد قول خود اين روايت را دليل مىآورد :\r\n« در نزد رسول خدا از زنى ياد شد كه نماز و روزهء او بسيار است و ليكن همسايگان خود را مىآزارد . فرمود : او در آتش است » و از زنى ديگر ياد شد كه بخيل است ، حضرت فرمود : « پس ديگر چه خيرى دارد ؟ » امّا اين قول باطل است ، زيرا ادلَّهء حرمت غيبت عام است و شامل همهء موارد آن مىشود . و آنچه در ذم اشخاص معيّن در كلام خدا و سخن حجج الهى آمده براى تعريف و تبيين احكام است ، نه براى ذم و آشكار كردن عيب ، و لذا اين جز در مجلس پيغمبر صلى اللَّه عليه و آله و سلَّم يا أئمّه عليهم السّلام نبوده است .\r\n","description":"","footnote":" ( 1 ) اين سه حديث را با » وسائل « : كتاب حج ، و با » اصول كافى « : باب غيبت و بهتان ، و با » بحار « : 4 ج 15 - 184 باب غيبت ، تصحيح كرديم . . ","page_name":" 392 ","page_number":392},
  {"content":"\r\n\r\nفصل 13 غيبت منحصر به زبان نيست\r\nبدان كه غيبت كردن منحصر به زبان نيست ، بلكه هر چيزى كه عيب و نقص غير را برساند و آنچه وى را ناخوش آيد بفهماند غيبت است ، خواه به گفتار باشد يا به كردار ، يا تصريح يا كنايه يا اشاره و ايماء ، يا رمز و طعنه زدن ، يا به نوشتن . شكَّى نيست كه غيبت با زبان از آن رو حرام است كه نقص برادرت و چيزى را كه از آشكار شدنش ناراحت مىشود به غير مىفهمانى ، نه از اين رو كه زبان آن را مىفهماند و مىشناساند ، پس هر چه عيب مسلمانى را بفهماند همان حكم را دارد .\r\nبنابراين غيبت با اظهار نقص و يا تقليد و شبيه سازى ( محاكاة ) تحقّق پيدا مىكند ، مثل لنگ راه رفتن و تقليد او را در آوردن ، بلكه اين گونه غيبت از غيبت با زبان بدتر است ، زيرا اين كار عيب كسى را واضحتر مىفهماند و نشان مىدهد . و همچنين است اشارهء دست و سر و چشم و ابرو . روايت است كه : « زنى بر عايشه وارد شد ، وقتى بيرون مىرفت عايشه با دست اشاره كرد كه كوتاه است . رسول خدا صلى اللَّه عليه و آله و سلَّم فرمود : غيبتش كردى » .\r\nو با نوشتن ، زيرا قلم يكى از دو زبان است ، و به كنايه ، مثل اينكه بگويد :\r\nالحمد للَّه كه خدا ما را به همنشينى ظلمه يا به حب رياست و مال مبتلا نكرد ، يا بگويد :\r\nاز بىشرمى به خدا پناه مىبريم يا خدا ما را از آن نگاهدارد . و غرض از اينها كنايه به شخصى باشد كه مرتكب اين اعمال شده ، و آن را به صورت دعاء ذكر مىكند .\r\nو چه بسا كه آدمى وقتى مىخواهد كسى را غيبت كند ابتدا او را مىستايد ، سپس\r\n","description":"","footnote":"","page_name":" 393 ","page_number":393},
  {"content":"\r\nدر پى آن به اظهار عيب او مىپردازد ، چنان كه گويد : فلانى چقدر حال خوبى داشت ، ولى مثل ما به بدحالى دچار شد ، و اين كار جمع بين ريا و غيبت است ، و در عين حال با تشبّه به نيكان و صالحان كه خود را ذم مىكنند خودستائى مىكند .\r\nو بعضى از غيبت كنندگان از راه نفاق در مقام غيبت مسلمان اظهار غم و اندوه از حال بد او مىكنند ، مثلا مىگويند : چقدر از خوارى و اهانتى كه به دوست ما رسيد ، يا گناهى كه مرتكب شد ، ناراحت و اندوهناك شدم ، خدا ذلَّت و خوارى او را جبران كند و امر او را به اصلاح آورد . اين منافق بيچاره گرفتار آفتى بزرگ است ، و در ادعاى اندوه و ناراحتى و در اظهار دعا دروغ مىگويد ، زيرا اگر براستى غم و اندوه او را مىخورد بايستى چيزى كه خوشش نمىآيد نمىگفت ، و اگر قصد دعا داشت در خلوت به او دعا مىكرد ، پس اظهار حزن و دعا ناشى از خباثت باطن اوست ، و حال آنكه مىپندارد كه از پاكى و صفاى درون اوست . آرى اين چنين شيطان كسانى را كه نيروى بصيرت به مكرهاى اين لعين ندارند بازيچه قرار مىدهد و آنان را به مسخره مىگيرد و بر آنها مىخندد ، و با نيرنگهاى خود اعمالشان را تباه مىسازد ، و آنها مىپندارند كه كار خوبى مىكنند .\r\nو چه بسا يكى از غيبت كنندگان عيب مسلمانى را ياد مىكند و بعضى از حاضران متوجه نمىشوند ، آنگاه براى جلب توجّه آنها و اعلام به آنها مىگويد :\r\n« سبحان اللَّه چقدر اين عجيب است » تا به او توجّه كنند و مراد او را دريابند . اين بدبخت اسم خدا را وسيله براى تحقّق خباثت خود مىسازد .\r\nشنوندهء غيبت : آن كه غيبت را مىشنود نيز حكم غيبت كننده را دارد ، چنان كه در خبر وارد شده است . [ 1 
  ] و خبرى كه قبلا دربارهء شيخين نقل كرديم نيز بر آن دلالت دارد . و نيز روايت است كه : « چون رسول خدا صلى اللَّه عليه و آله و سلَّم ماعز را به جهت زنا سنگسار كرد ، مردى به ديگرى گفت : اين مثل سگ جان داد . پيغمبر صلى اللَّه عليه و آله و سلَّم با آن دو به مردارى گذشت ، فرمود : از اين مردار بخوريد . گفتند : يا رسول اللَّه مردار\r\n\r\n","description":"","footnote":"\r\n[ 1 
  ] اشاره است به خبرى كه أبو الفتوح رازى در تفسير خود از رسول خدا ( ص ) روايت مىكند كه آن حضرت فرمود : « مستمع يكى از غيبت كنندگان است » و به قول امير مؤمنان ( ع ) :\r\n« شنوندهء غيبت يكى از غيبت كنندگان است » ( بحار الانوار ) : ج 15 - 179 .\r\n","page_name":" 394 ","page_number":394},
  {"content":"\r\nبخوريم فرمود : آنچه از برادر مسلمانتان خورديد از اين گنده تر است « . بدين سان حضرت هر دو را شريك در گناه دانست ، با اينكه يكى گوينده و ديگرى شنونده بود .\r\nشنوندهء غيبت مانند غيبت كننده اقسام دارد : يا با شنيدن آن خوشحال نمىشود ، ولى با زبان آن را بد و منكر نمىشمارد و در دل نيز بدش نمىآيد ، يا از شنيدن آن شاد و خوشحال مىشود ، ليكن از راه نفاق و تظاهر به زهد تصديق نمىكند ، و گاهى از روى ريا و تزهّد منع هم مىكند ، در حالى كه قلبا طالب آن است ، و چه بسا حيله ها برانگيزد كه غيبت كننده بيشتر غيبت كند ، بدون آنكه وى بفهمد كه او خواستار غيبت بيشتر است ، مثل اينكه اظهار تعجّب كند و بگويد : عجب من نمىدانستم كه او چنين است ، و تاكنون او را شخص خوبى مىشناختم ، خدا ما را از مثل اين بلا نگاهدارد .\r\nاين گونه سخن گفتن تصديق غيبت كننده و باعث غيبت بيشتر است ، كه گويى از اين راه غيبت را از او بيرون مىكشد .\r\nخلاصه آنكه : شنوندهء غيبت از گناه غيبت بر كنار نيست مگر اينكه با زبان آن را بد و منكر بشمارد ، يا سخن او را با سخن ديگر قطع كند ، يا از مجلس برخيزد ، و اگر هيچ يك از اينها را نتواند در دل آن را زشت و ناپسند شمارد ، و اگر به زبان بگويد :\r\nساكت شو ، امّا در دل آن را بخواهد از اهل نفاق است ، و تا قلبا ناراضى و متنفّر نباشد از گناه بر كنار نخواهد بود . و اگر بتواند جلوگيرى كند اشاره به دست يا ابرو يا سر ، به اين معنى كه ساكت باش ، كافى نيست ، زيرا اين كار كوچك شمردن غيبت است ، و حال آنكه سزاوار است كه اين گناه بزرگ شمرده شود و صريحا از آن جلوگيرى شود .\r\nپيغمبر اكرم صلى اللَّه عليه و آله و سلَّم فرمود : « من أذلّ عنده مؤمن و هو يقدر على أن ينتصر له فلم ينصره ، أذلَّه اللَّه يوم القيامة على رؤس الخلائق » .\r\n« هر كه مؤمنى را در نزد او خوار و رسوا كنند و او بتواند ياريش كند و نكند خدا او را در روز قيامت در حضور همهء خلائق خوار و رسوا خواهد ساخت » .\r\nو فرمود : « من ردّ عن عرض أخيه بالغيب ، كان حقّا على اللَّه أن يردّ عن عرضه يوم القيامة » .\r\n« هر كه در غياب برادر خويش از آبروى او دفاع كند ، بر خداست كه در قيامت\r\n","description":"","footnote":"","page_name":" 395 ","page_number":395},
  {"content":"\r\nآبروى او را نگاهدارد « .\r\nو فرمود : « من ذبّ عن عرض أخيه بالغيب ، كان حقّا على اللَّه أن يعتقه من النّار » .\r\n« هر كه در غياب برادرش از آبروى او دفاع كند بر خدا حق است كه او را از جهنّم نجات بخشد » .\r\nو فرمود : « من ردّ عن عرض أخيه ، كان له حجابا من النّار »\r\n« هر كه از آبروى برادر خويش دفاع كند ، همان دفاع حايلى از آتش دوزخ براى او خواهد بود » .\r\nو فرمود : « هيچ مردى نيست كه برادر مسلمانش پيش او [ به بدى 
  ] ياد شود ، و او بتواند - و لو به كلمه اى - او را يارى كند و نكند ، مگر اينكه خداى عز و جل در دنيا و آخرت او را خوار سازد . و هر كه پيش او از برادر مسلمانش [ به بدى 
  ] ياد شود و او را يارى كند ، خداوند در دنيا و آخرت او را يارى مىكند » .\r\nو فرمود : « هر كه در دنيا از آبروى برادر مسلمانش حمايت و دفاع كند ، خداوند در قيامت فرشته اى را بر خواهد انگيخت تا او را از آتش حمايت كند » .\r\nو فرمود : « هر كه بر برادر خويش منّت گذارد دربارهء غيبتى كه از او در مجلسى بشنود و آن را رد كند خداوند هزار هزار شر را در دنيا و آخرت از او بگرداند ، و اگر تواند و غيبت او را رد نكند ، گناه او هفتاد برابر آن كسى است كه او را غيبت كرده است » .\r\nو امام باقر عليه السّلام فرمود : « هر كه در نزد او غيبت برادر مؤمنش بشود و او را يارى و كمك كند ، خداوند در دنيا و آخرت او را يارى كند ، و كسى كه با داشتن قدرت او را يارى نكند و از او دفاع ننمايد ، خداوند در دنيا و آخرت او را خوار و پست گرداند » . و به اين مضامين اخبار بسيار هست .\r\n","description":"","footnote":"","page_name":" 396 ","page_number":396},
  {"content":"\r\n\r\nفصل 14 انگيزه هاى غيبت\r\nبدان كه باعث غيبت غالبا يا غضب است يا كينه يا حسد ، و در اين صورت از رذائل قوهء غضب است ، و انگيزه هاى ديگرى نيز دارد :\r\n1 - مسخرگى و استهزاء : كه اين عمل همچنان كه در حضور انجام مىگيرد در غياب نيز واقع مىشود ، و منشأ آن را قبلا شناختى .\r\n2 - بازى و شوخى و مطايبه : كه از كسى كه سخنى بر سبيل تعجّب و تقليد و محاكات ياد شود تا مردم بخندند . و اينكه انگيزهء هزل و مزاح چيست خواهد آمد ، و اين حالت متعلَّق به قوهء شهويّه است .\r\n3 - افتخار جوئى و مباهات : كه به وسيلهء ذكر نقص ديگرى خود را بالا ببرد ، و مثلا بگويد : فلان كس چيزى نمىداند . و غرضش در ضمن اين گفتار اثبات فضل و برترى خويش باشد . واضح است كه منشأ اين عمل تكبّر يا حسد است ، و از رذائل قوهء غضب به شمار مىرود .\r\n4 - نسبت دادن يكى از كارهاى زشت به شخص ديگر ، كه با ذكر آن بخواهد خود را از آن برى و پاك نشان دهد ، و حال آنكه بر اوست كه خود را از آن تبرئه كند ، و متعرض ديگرى كه آن را انجام داده نشود . و گاه ديگرى را به عنوان شريك خود در آن كار ياد مىكند ، تا بدين وسيله خود را در اين كار معذور بنمايد . و چه بسا كه منشأ اين عمل كوچكى نفس و\r\n","description":"","footnote":"","page_name":" 397 ","page_number":397},
  {"content":"\r\nخباثت آن است .\r\n5 - رفاقت و هماهنگى با همنشينان و همسران ، براى اينكه از وى تنفّر پيدا نكنند و با او سر سنگين نشوند ، و از اين رو با آنان در اظهار عيوب مسلمانان و ذكر بديهاى آنها همراه و همداستان مىشود ، به اين گمان كه اين كار در مقام مصاحبت لازم است ، پس خود و آنان را هلاك مىسازد . و انگيزهء اين گونه غيبت نيز كوچكى و ضعف نفس است .\r\n6 - آگاهى به اينكه كسى مىخواهد بديها و زشتيهاى حال او را در نزد شخص بزرگى ياد كند ، يا به ضرر وى شهادت دهد ، پس براى اينكه كلام و شهادت او را از اثر بيندازد پيشدستى مىكند و به اظهار دشمنى با وى و يا به تقبيح او مىپردازد . و چه بسا در آغاز چيزهائى را كه قطعا در او هست بگويد ، به طورى كه بر شنوندگان ثابت شود ، تا بعدا بر او دروغ بندد ، و اين دروغ او به وسيلهء سخن راست اول پذيرفته گردد ، و از آن سخن راست استشهاد كند و بگويد : من به دروغ عادت ندارم ، و همچنان كه آنچه از حالات او قبلا گفتم درست بود ، اين نيز درست است . منشأ اين عمل نيز ترس و ضعف نفس است .\r\n7 - مهربانى و دلسوزى ، به اين معنى كه به سبب گرفتارى و ابتلايى كه براى كسى پيش آمده است اندوهگين گردد و بگويد : بيچاره فلان كه با كار زشت خود مرا محزون و غمگين ساخته ، و يا خوارى و اهانتى كه به او شد بر من گران آمد و در اين غم و اندوه صادق باشد ، ولى با ذكر نام و اظهار عيب وى غيبتكننده به شمار مىآيد ، زيرا اندوهگين شدن او بدون ذكر نام و عيب وى ممكن بود ، اما شيطان او را در غيبت افكند تا ثواب اندوه و دلسوزى او را از بين ببرد .\r\n8 - شگفتى كردن از صدور كار زشت و منكر و خشم نمودن بر او براى خدا ، به اينكه منكرى را از انسانى ببيند يا بشنود ، و در نزد جماعتى بگويد : عجب است از فلانى كه چنين منكرى را مرتكب شود يا از او به خشم آيد و خشم خود و نام و كار ناپسند او را اظهار كند ، وى اگر چه در تعجّب از آن كار زشت و خشم بر او صادق\r\n","description":"","footnote":"","page_name":" 398 ","page_number":398},
  {"content":"\r\nباشد لكن آنچه لازم بود تعجّب از وى و خشم بر اوست ، نه اينكه نام او را در نزد كسى كه از كار ناپسند وى بىخبر بوده اظهار نمايد ، بلكه مىبايست غضب خود را بر او به وسيلهء نهى از منكر و امر به معروف آشكار كند بدون اينكه آن را براى ديگرى ظاهر سازد ، پس چون شيطان او را به بدگوئى وى كشانيد غيبت كننده گرديد ، و ثواب تعجّب و خشم او از ميان رفت ، و از جائى كه نمىداند گناهكار شد .\r\nدرك اين سه نوع غيبت اخير دشوار است ، زيرا بيشتر مردم مىپندارند كه رحمت و تعجّب و غضب اگر براى خدا باشد عذرى است براى ذكر نام كسى [ به بدى 
  ] ، و اين پندار خطاى محض است ، زيرا موجب رخصت ، حاجات مخصوصى است كه از ذكر نام چاره اى نيست و در غير آن موارد جايز نيست .\r\nروايت است كه : « در عصر پيامبر اكرم ( ص ) مردى بر جمعى كه نشسته بودند مىگذشت ، يكى از آنان گفت : من اين مرد را براى خدا دشمن دارم ، آن گروه گفتند :\r\nبه خدا قسم كه سخن بدى گفتى و ما به او خبر مىدهيم ، و به وى خبر دادند . آن مرد به خدمت رسول خدا صلى اللَّه عليه و آله و سلَّم رسيد و سخن او را باز گفت . پيغمبر صلى اللَّه عليه و آله و سلَّم او را خواست و از آنچه دربارهء وى گفته بود پرسيد . مرد گفت : آرى ، چنين گفتم . رسول خدا صلى اللَّه عليه و آله و سلَّم فرمود : چرا با او دشمنى مىكنى ؟ گفت : من همسايهء اويم و از حال او آگاهم ، به خدا قسم نديدم كه جز نماز واجب هرگز نمازى بگزارد آن مرد گفت : يا رسول اللَّه ، از وى بپرس آيا ديده است كه من نماز واجب را از وقت خود به تأخير اندازم يا بد وضو بسازم و ركوع و سجود را درست انجام ندهم ؟ پيغمبر صلى اللَّه عليه و آله و سلَّم پرسيد ، مرد گفت : نه ، سپس گفت : به خدا نديدم جز ماه رمضان ، كه هر نيكوكار و بدكارى روزه مىگيرد ، هرگز در ماه ديگر روزه بگيرد آن مرد گفت : يا رسول اللَّه ، از وى بپرس آيا ديده است كه من در روز رمضان افطار كرده باشم يا چيزى از حق آن فرو گذاشته باشم ؟ پيغمبر صلى اللَّه عليه و آله و سلَّم پرسيد و وى گفت : نه . باز گفت : به خدا هيچ گاه نديدم كه به سائل و فقيرى چيزى بدهد و نديدم كه چيزى از مال خود انفاق كند مگر اين زكاتى كه نيكوكار و بدكار آن را ادا مىكنند مرد گفت : از او بپرس آيا ديده است كه چيزى از آن كم گذاشته باشم يا با خواهان آن چانه زده باشم ؟ گفت : نه ؟\r\n","description":"","footnote":"","page_name":" 399 ","page_number":399},
  {"content":"\r\nآنگاه رسول خدا صلى اللَّه عليه و آله و سلَّم به آن مرد فرمود : برخيز كه شايد او از تو بهتر باشد « .\r\nو شكى نيست كه منكر شمردن آن گروه كار وى را بعد از شنيدن سخنش كه براى خدا با او دشمنى مىكنم ، دليل است بر اينكه آشكار كردن منكرى كه از شخصى نسبت به ديگرى صادر شده است جايز نيست ، اگرچه در مقام غضب و بغض براى خدا باشد .\r\n","description":"","footnote":"","page_name":" 400 ","page_number":400},
  {"content":"\r\n\r\nفصل 15 ذمّ غيبت\r\nاكنون كه حقيقت معنى غيبت و اسباب و انگيزه هاى آن را شناختى ، اين را نيز بدان كه آن از بزرگترين مهلكات و بدترين گناهان است كه خداى سبحان به صراحت در كتاب خود آن را مذمّت كرده و غيبت كننده را به خورندهء گوشت مردار تشبيه فرموده است :\r\n« وَلا تَجَسَّسُوا وَلا يَغْتَبْ بَعْضُكُمْ بَعْضا أَ يُحِبُّ أحَدُكُمْ أنْ يَأْكُلَ لَحْمَ أخيه مَيْتا فَكَرِهْتُمُوه » 49 : 12 . ( حجرات ، 12 ) « كنجكاوى [ احوال مردم 
  ] مكنيد ، و بعضى پشت سر بعضى بدگوئى نكنند ، مگر يكى از شما دوست دارد كه گوشت مردهء برادرش را بخورد ؟ همه اين را ناخوش مىداريد » .\r\nو مىفرمايد :\r\n« لا يُحِبُّ الله الْجَهْرَ بِالسُّوءِ مِنَ الْقَوْلِ الا مَنْ ظُلِمَ وَكانَ الله سَميعا عَليما » 4 : 148 . ( نساء ، 147 ) « خدا آشكار كردن سخن بد را دوست ندارد مگر از كسى كه ستم ديده است و خدا شنوا و داناست » .\r\nو مىفرمايد :\r\n« ما يَلْفِظُ مِنْ قَوْلٍ الا لَدَيْه رَقيبٌ عَتيدٌ » 50 : 18 . ( ق ، 18 )\r\n","description":"","footnote":"","page_name":" 401 ","page_number":401},
  {"content":"\r\n« [ انسان 
  ] سخنى ادا نكند مگر اينكه نزد وى مراقبى آماده است » .\r\nو رسول خدا صلى اللَّه عليه و آله و سلَّم فرمود : « المسلم على المسلم حرام دمه و ماله و عرضه » . « خون و مال و آبروى مسلمان بر مسلمان حرام است » . و غيبت ( بدگوئى ) پشت سر كسى باعث مىشود آبروى مسلمانى از بين برود .\r\nو فرمود : « ايّاكم و الغيبة ، فانّ الغيبة أشدّ من الزّنا ، فإنّ الرّجل قد يزنى و يتوب فيتوب اللَّه عليه ، و انّ صاحب الغيبة لا يغفر له حتّى يغفر له صاحبه » .\r\n« از غيبت بپرهيزيد كه غيبت از زنا بدتر است زيرا مردى كه گاهى زنا مىكند و توبه مىكند خدا توبه اش را مىپذيرد ، و غيبت كننده آمرزيده نمىشود تا آن كه غيبت او را كرده از وى بگذرد » .\r\nو فرمود : « در شب معراج به مردمى گذشتم كه روهاى خود را با ناخنهاى خود مىخراشيدند ، از جبرئيل پرسيدم : اينها كيستند ؟ گفت : غيبت كنندگان مردم ، و كسانى كه آبروى مردم را مىريزند » .\r\nروزى آن حضرت خطبه اى خواند به گونه اى كه زنان در خانه ها شنيدند ، و فرمود : « اى گروهى كه به زبان ايمان آورده‌ايد و به دل مؤمن نشده‌ايد مسلمانان را غيبت مكنيد ، و به عيب جوئى آنها مپردازيد ، كه هر كه عيب جوئى برادر خود كند خداوند عيب او را ظاهر مىسازد تا آنجا كه در اندرون خانه اش رسوايش مىكند » .\r\nو روز ديگر آن حضرت خطبه اى ايراد كرد و از ربا و بزرگى گناه آن سخن گفت و فرمود : « يك درهم كه كسى از ربا به دست آورد بدتر است از سى و شش زنا ، و آبروى برادر مسلمان را ريختن از ربا بدتر است » .\r\nخداى تعالى به موسى عليه السّلام وحى فرمود : « هر غيبت كننده اى كه با توبه از دنيا برود واپسين كسى است كه به بهشت رود ، و هر غيبت كننده اى كه بىتوبه بميرد پيشين كسى است كه به دوزخ رود » .\r\nو پيغمبر اكرم صلى اللَّه عليه و آله و سلَّم فرمود : « هر كه به دنبال غيبت و كشف عيب برادر مؤمن خود برود اول گامى كه مىنهد در دوزخ است ، و خداوند عيب و بدى او را بر همگان\r\n","description":"","footnote":"","page_name":" 402 ","page_number":402},
  {"content":"\r\nآشكار خواهد كرد . و هر كه مسلمانى را غيبت كند روزه‌اش باطل و وضويش شكسته خواهد شد ، و اگر با اين حال بميرد در حالى مرده است كه حرام خدا را حلال شمرده است « .\r\nو فرمود : « الغيبة أسرع في دين الرّجل المسلم من الآكلة في جوفه » .\r\n« غيبت دين مسلمان را زودتر از ميان مىبرد كه خوره درون او را » ( 1 )  .\r\nو فرمود : « نشستن در مسجد به انتظار نماز عبادت است ، تا پديده اى پيش نيايد » ، پرسيدند : يا رسول اللَّه ، آن پديده چيست ؟ فرمود : « غيبت » .\r\nو فرمود : « هر كه مرد مسلمان يا زن مسلمانى را غيبت كند خداوند چهل شبانه روز نماز و روزهء او را قبول نمىكند ، مگر اينكه شخص غيبت شده از وى بگذرد » .\r\nو فرمود : « هر كه در ماه رمضان مسلمانى را غيبت كند اجرى براى روزهء او نخواهد بود » .\r\nو فرمود : « هر كه مؤمنى را به چيزى غيبت كند كه در او باشد ، خداوند در بهشت هرگز بين آنها جمع نخواهد كرد ، و هر كه مؤمنى را به چيزى غيبت كند كه در او نباشد ، عصمت ( نگاهدارى از گناه ) از بين آنها قطع خواهد شد ، و غيبت كننده هميشه در آتش خواهد بود و بد سرانجامى است » .\r\nو فرمود : « كسى كه گوشت مردم را به غيبت مىخورد و مىپندارد حلالزاده است پندار نادرستى دارد . پس ، از غيبت بپرهيز كه آن خورش سگان جهنّم است » .\r\nو فرمود : « هيچ مجلسى با غيبت آباد نمىشود مگر اينكه دين را ويران مىكند ، پس گوشهاى خويش را از شنيدن غيبت نگاه داريد ، كه گوينده و شنونده هر دو در گناه شريكند » .\r\nو فرمود : « آتش كه در كاه افتد زودتر آن را نمىسوزاند و از ميان نمىبرد كه\r\n","description":"","footnote":" ( 1 ) « بحار » : 4 مج 15 - 177 . . ","page_name":" 403 ","page_number":403},
  {"content":"\r\nغيبت حسنات بنده را ( 1 )  « .\r\nو امام صادق عليه السّلام فرمود : « من قال في مؤمن ما رأته عيناه و سمعته اذناه فهو من الَّذين قال اللَّه عزّ و جلّ : ( انَّ الَّذينَ يُحِبُّونَ أَنْ تَشيعَ الْفاحِشَةُ فِى الَّذين آمَنُوا لَهُمْ عَذابٌ اليمٌ ) 24 : 19 »\r\n« هر كه دربارهء مؤمنى آنچه را كه ديده يا شنيده بگويد ، او از كسانى است كه خداى عز و جل دربارهء آنها فرموده : كسانى كه دوست دارند كه امر ناشايست و قبيح دربارهء آنان كه ايمان آورده‌اند فاش شود ايشان را عذابى است دردناك » .\r\nو فرمود : « من روى على مؤمن رواية يريد بها شينه و هدم مروءته ليسقط من أعين النّاس أخرجه اللَّه من ولايته إلى ولاية الشّيطان ، فلا يقبله الشّيطان » .\r\n« هر كه عليه مؤمنى چيزى بگويد كه او را عيبناك كند و آبرويش را بريزد تا از چشم مردم بيفتد خداوند او را از دوستى و سرپرستى خود به دوستى و سرپرستى شيطان مىراند و شيطان هم او را نمىپذيرد » .\r\nو فرمود : « من اغتاب أخاه المؤمن من غير ترة بينهما فهو شرك شيطان ( 2 )  » .\r\n« هر كه برادر مؤمن خود را بىآنكه دشمنى و كينه اى بين آنها باشد غيبت كند شيطان در نطفهء وى شريك است » .\r\nو فرمود : « الغيبة حرام على كلّ مسلم ، و انّها لتأكل الحسنات كما تأكل النّار الحطب » .\r\n« غيبت بر هر مسلمانى حرام است ، و آن حسنات را مىخورد همچنان كه آتش هيزم را مىخورد » .\r\nو اخبارى كه در مذمّت غيبت وارد شده بىشمار است ، و آنچه ذكر كرديم\r\n","description":"","footnote":" ( 1 ) اين احاديث را با « وسائل » : كتاب حج ، باب 152 ، و با « بحار » : 4 مج 15 - 177 ، و با « مستدرك » : 2 - 106 ، و با « احياء العلوم » : 3 - 123 تصحيح كرديم . .  ( 2 ) اين سه حديث را با » وسائل « در جاى مذكور ، و با » اصول كافى « : باب غيبت و بهتان ، و با » مستدرك « تصحيح كرديم . . ","page_name":" 404 ","page_number":404},
  {"content":"\r\nبراى بيدارى طالبان كفايت مىكند . و عقل نيز حكم مىكند كه آن خبيثترين رذائل است ، و بزرگان پيشين عبادت را در نماز و روزه نمىدانستند ، بلكه در خوددارى از ريختن آبروى مردم مىدانستند ، كه اين را افضل اعمال مىشمردند ، و خلاف آن را صفت منافقان مىديدند ، و معتقد بودند كه وصول به مراتب عالى در بهشت متوقّف بر ترك غيبت است ، به دليل روايتى كه از رسول خدا صلى اللَّه عليه و آله و سلَّم رسيده كه فرمود :\r\n« من حسنت صلاته ، و كثرت عياله ، و قلّ ماله ، و لم يغتب المسلمين ، كان معى في الجنّة كهاتين » .\r\n« هر كه نماز او نيكو ، و عائلهء او بسيار ، و مال او كم باشد ، و مسلمانان را غيبت نكند با من در بهشت خواهد بود همانند اين دو ( انگشتان سبّابه و وسطى ) » .\r\nو چقدر زشت است كه مرد مسلمان از عيوب خود غافل باشد و در جستجوى عيوب برادران [ دينى 
  ] خود برآيد و آنها را ميان مردمان آشكار كند ، خارى را در چشم ديگران ببيند و شاخ درختى را در ديدهء خود مشاهده نكند .\r\nپس اى دوست من ، چون خواهى كه عيوب ديگران بگويى ، عيوب خود را ياد كن ، و به يقين بدان كه به حقيقت ايمان نخواهى رسيد مگر اينكه مردم را به عيبى كه در خود تو هست عيب جوئى نكنى و به اصلاح آن عيب بپردازى . و چون مشغول عيوب خويش باشى به كار خود پردازى و ديگر فرصتى براى اشتغال به عيوب مردم نخواهى داشت ، و در اين حال محبوبترين بندگان در نزد خدا خواهى بود به دليل گفتار پيغمبر اكرم صلى اللَّه عليه و آله و سلَّم كه فرمود : « طوبى لمن شغله عيبه عن عيوب النّاس » .\r\n« خوشا آن كه مشغول عيوب خود باشد و به عيوب مردم نپردازد » .\r\nو بدان كه هر گاه عيبى را كه ياد مىكنى امرى اختيارى باشد ناتوانى ديگران از اجتناب از آن عيب و دشوارى بر طرف كردن آن همانند عجز تو از آن است ، و اگر غير اختيارى و مربوط به خلقت و طبيعت باشد ، مذمّت او براى آن عيب مذمّت خالق تعالى است ، كه هر كه ساخته اى را مذمّت كند در واقع سازندهء آن را ذم نموده است . شخصى به يكى از حكما گفت : اى زشت روى گفت : « خلقت صورتم\r\n","description":"","footnote":"","page_name":" 405 ","page_number":405},
  {"content":"\r\nبه دست خودم نبود تا آن را زيبا بسازم « . و اگر فرض كنيم كه از همهء عيوب پاك و برى هستى ، بايد خدا را سپاس گويى ، و خود را به بزرگترين عيبها آلوده نسازى زيرا خوردن گوشت مردگان بدترين و زشتترين عيبهاست ، علاوه بر اينكه اگر خود را از همهء عيوب خالى بدانى نادانترين مردم خواهى بود ، و هيچ عيبى بزرگتر از اين گونه جهل و نادانى نيست .\r\nو سزاوار است كه غيبت كننده بداند كه غيبت حسنات او را از ميان مىبرد و به سيّئات او مىافزايد ، زيرا در اخبار بسيار ثابت شده است كه غيبت حسنات غيبت كننده را در قيامت به دفتر اعمال شخصى كه غيبت او شده منتقل خواهد كرد ، و اگر حسنه اى نداشته باشد از گناهان شخص غيبت شده به دفتر اعمال او نقل مىشود .\r\nرسول خدا صلى اللَّه عليه و آله و سلَّم فرمود : « در قيامت يكى از شما را مىآورند و در پيشگاه خداى تعالى نگاه مىدارند و نامهء اعمال او را به دست او مىدهند ، چون مىنگرد از حسنات خود چيزى نمىبيند ، و مىگويد : خدايا اين نامهء عمل من نيست ، كه من از طاعات خويش هيچ در آن نمىبينم ، خطاب مىرسد : پروردگار تو خطا و سهو نمىكند ، عمل تو به غيبت مردم رفت . سپس ديگرى را مىآورند و كتاب او را به دستش مىدهند ، در آن طاعات بسيار مشاهده مىكند و مىگويد : اين كتاب من نيست ، كه من اين طاعات را انجام نداده‌ام ، خطاب مىرسد : فلان شخص تو را غيبت كرد و اين طاعات اوست كه به تو داده شده است » . و در اين معنى اخبار ديگرى نيز رسيده است . و بىشك آدمى در حالى به جهنّم مىرود كه كفّهء سيّئاتش سنگينتر باشد ، و ممكن است با انتقال يك گناه از نامهء عمل شخصى كه غيبت او را كرده به نامهء عمل وى كفّهء سيّئاتش بچربد و به سبب همان داخل دوزخ شود . و دست كم ثواب اعمال صالح وى نقصان مىيابد ، و اين بعد از تحمّل مخاصمه و سؤال و جواب و سختگيرى در حساب است . نقل شده است كه : « به مردى گفتند : فلان شخص از تو غيبت كرده ، وى طبقى از خرماى تازه برايش فرستاد ، و گفت : به من خبر رسيده كه قسمتى از حسنات خود را به من اهداء كرده اى ، خواستم پاداشى به شما داده باشم ، مرا معذور دار كه نتوانستم به نحو كامل جبران نمايم » .\r\n","description":"","footnote":"","page_name":" 406 ","page_number":406},
  {"content":"\r\nحاصل آنكه : عاقل بايد تأمّل كند كسى را كه غيبت مىكند اگر دوست اوست ، اظهار عيوب و لغزشهاى او از مروّت و انصاف دور است ، و اگر دشمن اوست ، كشيدن بار گناهان و خطاهاى او و دادن حسنات خود به وى نهايت حماقت و نادانى است .\r\n","description":"","footnote":"","page_name":" 407 ","page_number":407},
  {"content":"\r\n\r\nفصل 16 معالجهء غيبت\r\nراه معالجه و ترك غيبت اين است كه آدمى اولا مفاسد و عقوبتهاى اخروى آن را به ياد آورد ، و ثانيا مفاسد و بديهاى آن را در دنيا متذكَّر باشد ، زيرا گاهى غيبت كسى كه از او غيبت مىشود به او مىرسد ، و اين منشأ عداوت و يا باعث زيادتى دشمنى و بغض وى مىگردد ، و در مقام اهانت و اذيّت او برمىآيد ، و بسا ممكن است كار به جائى منجر شود كه چارهء آن نتوان كرد ، از قبيل زدن و كشتن و مانند اينها . ثالثا فوائد اضداد آن را - كه به آنها اشاره خواهيم كرد - به خاطر آورد . و بعد از اينها مراقب زبان خود باشد ، و پيش از آنكه بخواهد زبان به گفتار بگشايد در آن بينديشد ، كه هر گاه متضمّن غيبت است خاموش باشد ، و به اين شيوه و لو به تكلَّف و سختى ادامه دهد ، تا ميل آشكار و نهان به غيبت از دلش بيرون رود .\r\nاين راه اجمالى معالجهء غيبت است .\r\nامّا راه عمده و تفصيلى علاج آن اين است كه اسباب و انگيزه هاى مذكور آن ريشه كن شود ، و قبلا علاج خشم و كينه و حسد و استهزاء [ كه از عوامل غيبت به شمار مىروند 
  ] ذكر شد ، و راه معالجهء هزل و شوخى و فخر فروشى و مباهات [ كه بعضى ديگر از عوامل غيبتاند 
  ] خواهد آمد .\r\nامّا پاك و منزّه شمردن خود با نسبت دادن كار زشتى كه از خود او سر زده به ديگرى [ به اين نحو كه بگويد من نكرده‌ام و فلانكس كرده 
  ] ، معالجهء آن اين\r\n","description":"","footnote":"","page_name":" 408 ","page_number":408},
  {"content":"\r\nاست كه بداند در معرض غضب خالق قرارگرفتن سختتر و شديدتر است از اينكه در معرض دشمنى مخلوق قرار گيرد ، و كسى كه غيبت مىكند قطعا در معرض خشم و دشمنى خدا واقع مىشود ، و نمىداند كه از خشم و ناخشنودى مردم رهائى خواهد داشت يا نه ، پس با عمل خود ذم و سخط خداوند را هم اكنون حاصل مىكند ، و منتظر دفع ذم مردم در آينده مىماند ، و اين نهايت نادانى و واماندگى و بىبهره بودن است .\r\nو امّا غيبت كردن ديگرى به اين بهانه كه وى نيز فلان كار قبيح را مرتكب شده از اين جهت كه عذرى براى خودش باشد ، مثلا بگويد من حرام خوردم ، چون فلان شخص نيز حرام خورد ، و مال سلطان را قبول كردم ، زيرا فلانى نيز پذيرفت ، با اينكه او از من داناتر است ، شكَّى نيست كه اين جهل و سفاهت و عذر بدتر از گناه است ، زيرا عذر خود را پيروى از كسى كه نبايد به او اقتداء كند قرار داده است . از كسى كه با خدا مخالفت مىكند هر كه باشد نبايد پيروى كرد ، كه اگر كسى داخل آتش شود و او بتواند داخل نشود آيا در دخول به آتش از وى پيروى مىكند ؟ و اگر داخل شود سفيهى احمق به شمار مىآيد ، و فعلش گناه و عذرش كودنى و حماقت است ، و بنا بر اين ميان دو معصيت و حماقت را جمع كرده ، و همانند گوسفندى است كه چون ببيند بز پيشاهنگ گله خود را از كوه پرت كرد او نيز خود را به دره اندازد ، و اگر اين گوسفند زبان مىداشت و عذر كارش اين بود كه بز پيشاهنگ كه از من زيركتر بود خود را به دره افكند پس من همچنين كردم ، همين غيبت كننده كه عذر مىآورد به او مىخندد ، با اينكه حال او مانند حال گوسفند است ولى به خود نمىخندد .\r\nو شگفت اينكه بعضى از اشقياى عوام ، كه دلهاشان آشيانهء شيطان گشته ، و عمرشان در گناهان صرف شده ، و آنقدر از مظلمهء مردم بر گردنشان جمع آمده كه ديگر اميد خلاصى ندارند ، نفس خبيثشان تمايل دارد كه معاد و حساب و حشر و عقابى نباشد ، و چون شيطان اين ميل را در دل آنها يافته ، از كمين بيرون آمده ، و به وسوسهء آنان پرداخته و انواع شك و شبهه در دلشان انداخته ، تا آنجا كه عقايدشان را سست و ضعيف و تباه ساخته ، و در مقام عذر تراشى از اعمال ناشايست\r\n","description":"","footnote":"","page_name":" 409 ","page_number":409},
  {"content":"\r\nخود به آنها چنين القاء مىكند كه به آنچه در دل دارند و مىخواهند تصريح نكنند ، از ترس اينكه احكام مرتد و كافر دربارهء آنها اجرا شود . و از تلبيس و تزويرى هم كه دارند و از آنجا كه شيطنت چنان بر آنها چيره است كه به نقص و گناه خود اعتراف نمىكنند شيطان وادارشان مىكند كه از اعمال ناشايست خويش عذر تراشى كنند و بگويند كه بعضى از علما همين اعمال ما را مرتكب شده و از مثل اين كارها اجتناب نمىكنند ، مانند رياست طلبى و گرفتن اموال حرام . و نمىدانند كه اين عذرها ناشى از جهل و خباثت آنهاست .\r\nبه اينان مىگوئيم : اگر عمل اين عالم منشأ زوال ايمان شما به معاد و حساب گشته است ، پس شما كافريد ، و باعث اين اعمال زشت و ناشايست شما كفر و بىاعتقادى به احوال آخرت است . و اگر ايمان شما را بر طرف نكرده ، بلكه ايمانتان ثابت است ، بايد به مقتضاى ايمان خود عمل كنيد ، بىآنكه به سبب عمل ديگرى - هر كه باشد - در شما تزلزلى پديد آيد . پس عمل فلان شخص چه دليل و حجّتى مىتواند باشد ، با آنكه معتقديد كه وى بر باطل است ؟ و نيز مىگوئيم : اگر انگيزهء اعمال ناشايست شما عمل بعضى از علماست ، چرا به وى اقتداء كرده‌ايد با آنكه او از علماى آخرت نيست و به حقيقت علم پى نبرده است ؟ و اگر شما در انتساب به وى راستگوئيد ، او كه علم را وسيلهء رسيدن به دنيا قرار داده و پاره اى از علوم دنيوى را تحصيل كرده تا بدان وسيله به اسباب دنيوى دست يابد ، و چنين شخصى در نزد خردمندان دانشمند به شمار نمىآيد ، بلكه نام عالم بر خود نهاده و خود را داخل علما كرده است . و چرا به علماى آخرت كه به تمام وجود خود از دنيا و حطام آن روى گردانند اقتداء نمىكنيد ؟ و انكار وجود امثال ايشان با اينكه در اطراف زمين بسيارند نهايت لجاج و عناد است . و گيريم راست گوئيد و چنين علمائى نباشند ، چرا به سلسلهء انبيا و اوليا اقتداء نمىكنيد ، و حال آنكه به اتّفاق همگان اعلم مردمند ، و حقيقت علم فقط در نزد ايشان يافت مىشود ؟ و اگر منكر اعلم بودن و عصمت ايشان از گناهان باشند ، و آنان را همچون خود پندارند ، كفرى كه در باطن پنهان كرده‌اند آشكار مىشود .\r\n","description":"","footnote":"","page_name":" 410 ","page_number":410},
  {"content":"\r\nو امّا اگر انگيزهء غيبت موافقت و همزبانى با رفيقان و همنشينان است ، معالجهء آن اين است كه به ياد داشته باشد كه اگر خشنودى مخلوق را بر خشنودى خالق برگزيند گرفتار خشم و سخط خداوند خواهد شد ، و مؤمن چگونه راضى مىشود كه رضا و خشنودى پروردگار خود را براى رضا و خشنودى بعضى از مردم پست و فرومايه ترك كند ؟ و آيا اين جز به اين معنى است كه خداى تعالى در نزد او بىمقدارتر از آن اراذل است ؟ و حال آنكه اين حال با ايمان منافات دارد .\r\nو امّا اگر غيبت به اين گمان است كه شخصى مىخواهد در نزد بزرگى از او مذمّت كند يا شهادتى به ضرر وى بدهد و او به غيبت پيشدستى مىكند تا اثر سخن او را از بين ببرد ، علاج اين گونه غيبت اين است كه بداند :\r\nاوّلا - مجرّد گمان و احتمال مستلزم وقوع نيست ، و ممكن است آن شخص از او بد گوئى نكند يا شهادتى به ضرر وى ندهد . و بنا بر اين مؤاخذه و تلافى به محض توهّم و خيال با ديانت و ايمان منافات دارد .\r\nثانيا - اينكه لازمهء سخن او موجب از ميان رفتن اثر كلام كسى است كه از او غيبت مىكند توهّمى بيش نيست ، ولى دشمنى خدا به سبب غيبت امرى يقينى است ، و ارتكاب چنين گناهى به مجرّد چنان توهّمى عين جهل و حماقت است .\r\nثالثا - فعل آن شخص - يعنى بدگوئى و شهادت وى در نزد آن بزرگ با فرض اينكه واقع شود - معلوم نيست ضررى برساند ، زيرا چه بسا كه آن محتشم باور نكند و شهادت وى را شرعا نپذيرد ، پس بدگوئى و غيبت وى و كشيدن بار گناهان او بىآنكه يقين حاصل شود كه وى سبب اذيّت شده است نادانى و خسران است .\r\nو امّا ترحّم و دلسوزى بر گناه كسى و يا تعجّب از وى و يا غضب براى خدا بر او ، هر چند اين همه نيكو و پسنديده است ، شرطش اين است كه آميخته به غيبت نباشد ، و امّا اگر با غيبت همراه باشد ، پاداش و اجرش از ميان مىرود و گناهش باقى مىماند . علاج اين نوع غيبت اين است كه بينديشد كه انگيزهء ترحّم و تعجّب و غضب همانا ايمان و حمايت از دين است ، و چون با غيبت\r\n","description":"","footnote":"","page_name":" 411 ","page_number":411},
  {"content":"\r\nهمراه باشد به دين و ايمان زيان مىرساند ، و هيچ يك از اين امور سه گانه مستلزم غيبت نيست و مىتواند بدون آن نيز تحقّق يابد ، پس مقتضاى ايمان و حمايت از دين اين است كه ترحّم و تعجّب و غضب براى خدا باشد ، و در عين حال غيبت و آشكار ساختن گناه و عيب را ترك نمايد ، تا مأجور باشد بىآنكه مرتكب گناهى شود .\r\n","description":"","footnote":"","page_name":" 412 ","page_number":412},
  {"content":"\r\n\r\nفصل 17 مواردى كه غيبت در آنها جايز است\r\nچون دانستى كه غيبت عبارت است از ياد كردن ديگرى به آنچه اگر بشنود خوشش نيايد ، اكنون بدان كه غيبت در صورتى حرام است كه به قصد آبرو ريزى يا تفريح و سرگرمى ، يا خنداندن مردم به وسيلهء آن باشد . و امّا اگر براى مقصود صحيحى باشد كه جز غيبت راهى به رسيدن آن وجود ندارد حرام نيست . و مقاصد و اغراض صحيحى كه غيبت را جايز و روا مىسازد چند چيز است :\r\n1 - دادخواهى و تظلَّم در نزد كسى كه حكم و حكومت به دست اوست و مىتواند احقاق حق كند ، مانند قاضيان و مفتيان و حاكمان ، كه در نزد اينها نسبت ظلم و بدى به كسى دادن براى گرفتن حق جايز است ، به دليل قول پيغمبر اكرم صلى اللَّه عليه و آله و سلَّم انّ لصاحب الحقّ مقالا «\r\n« براى صاحب حق سخنى است [ كه بايد سخن خود را بگويد 
  ] » و نيز گفتار او صلى اللَّه عليه و آله و سلَّم : « لىُّ الواجد يحلّ عرضه و عقوبته »\r\n« سرپيچانيدن و مسامحهء آدم دارا [ در اداى قرض خود 
  ] شرافت و مجازات وى را مباح و روا مىسازد [ يعنى به طلبكار حق مىدهد كه آبروى كسى را كه مىتواند دين خود را بپردازد و مسامحه مىكند بريزد و درخواست بازداشت وى را بكند 
  ] » . و وقتى هند در محضر آن حضرت صلى اللَّه عليه و آله و سلَّم گفت : « ابو سفيان مردى بخيل است و به قدر كفايت به من و فرزندانم خرجى نمىدهد ، آيا مىتوانم بىآگاهى او از مالش برگيرم ؟ حضرت سخن او را بد و منكر نشمرد ، و فرمود : به اندازه اى كه تو و فرزندانت را كفايت كند به نحو نيكو برداشت كن » .\r\n","description":"","footnote":"","page_name":" 413 ","page_number":413},
  {"content":"\r\n2 - كمك كردن در رفع منكر و جلوگيرى از گناهان و برگرداندن گناهكار به صلاح ، در اين صورت ذكر بدى و غيبت تنها به قصد درست و صحيح جايز است وگر نه جايز نيست .\r\n3 - براى خيرخواهى و راهنمائى كسى كه در امر ازدواج و سپردن امانت و امثال اينها مشورت مىكند . همچنين جرح كردن ( يعنى شهادت به عدم عدالت ) شاهد و مفتى و قاضى هر گاه دربارهء آنها سؤال شود . در اين صورت ذكر آنچه از عدم عدالت و اهليّت آنها براى فتوا دادن و قضاء مىداند جايز است به شرط آنكه به قصد صحيح و به نيّت ارشاد و راهنمائى باشد و انگيزهء حسد يا تلبيس و تزوير شيطانى در ميان نباشد ، و همچنين براى حفظ مسلمانان از شر و زيان يا سرايت فسق و بدعت . بنابراين كسى كه عالمى يا غير عالمى از مؤمنان را ببيند كه با بدكار يا فاسق يا بدعتگذارى رفت و آمد دارد ، و بترسد كه به وى زيانى برسد و فسق و بدعت او در اثر مصاحبت به وى سرايت كند ، جايز است كه او را از شر و فسق و بدعت وى آگاه سازد به شرطى كه انگيزهء او صرفا ترس از رسيدن شر و فساد يا سرايت فسق و بدعت به وى باشد .\r\nرسول خدا صلى اللَّه عليه و آله و سلَّم فرمود : « آيا از ذكر فاجر خوددارى مىكنيد تا مردم او را نشناسند ؟ وى را به آنچه در اوست ياد كنيد تا مردم از وى بر حذر باشند » .\r\nو از جمله چيزهايى كه در بر حذر داشتن مسلمانان و حفظ آنها از شر و ضرر داخل است اظهار عيبى است كه مىداند در كالاى مورد خريد و فروش هست ، هر چند فروشنده را خوش نيايد زيرا اظهار وى خريدار را از ضرر حفظ مىكند .\r\nمثلا شخصى را مىبيند كه مىخواهد مركبى بخرد و مىداند كه اين مال دزدى است يا عيب ديگرى دارد ، بايد آن را بر خريدار آشكار كند ، زيرا سكوت وى موجب زيان خريدار خواهد شد .\r\n4 - ردّ كسى كه خود را به ديگرى منسوب نمايد و نسبتى با او نداشته باشد .\r\n5 - ردّ اقوال اهل ضلالت يا رد دعوى باطل در دين .\r\n6 - شهادت دادن عليه كسى كه فعل حرامى را مرتكب شده باشد ، در جائى كه بايد شهادت داد .\r\n","description":"","footnote":"","page_name":" 414 ","page_number":414},
  {"content":"\r\n7 - ضرورت شناسانيدن ، كه هر گاه كسى به لقبى معروف باشد كه دلالت بر عيبى كند ، و شناسانيدن او فقط به وسيلهء اين لقب باشد و در ذكر آن گناهى نهفته نيست ، به شرط آنكه از راه ديگر معرفى وى ممكن نباشد شناسانيدن او به آن لقب اشكالى ندارد . دليل اين ، فعل راويان و عالمان در اعصار و در بلاد اسلامى است ، كه مثلا مىگويند : اعمش ( آن كه از چشمش به علَّت سستى و بيمارى آب مىريزد ) و اعرج ( لنگ ) و مانند اينها چنين روايت كرده‌اند ، زيرا غالبا به صورتى است كه صاحب آن را از شنيدنش ناخوش نمىآيد .\r\n8 - هر گاه كسى كه از او سخن گفته مىشود سزاوار خوار داشتن و سبك شمردن باشد ، از آن رو كه تظاهر به گناه و فسق مىكند ، مثل ظلم و زنا و شرابخوارى و مانند اينها ، به شرط آنكه به غير از گناهى كه آشكار ساخته به امر ديگرى تعدى نشود ، زيرا گفتن آنچه غير علنى است غيبت و گناه شمرده مىشود . و امّا ذكر گناهى كه علانيه مرتكب شده گناه نيست ، زيرا خود صاحبش از ذكر آن باكى ندارد و بلكه به آن تفاخر مىكند و علنى شدن آن را مىخواهد . و علاوه بر اين ، اخبار بر جواز غيبت چنين كسى دلالت دارد ، چنان كه بعضى از آنها ذكر شد .\r\nرسول خدا فرمود : « من ألقى جلباب الحياء من وجهه فلا غيبة له »\r\n« هر كه پردهء حيا از رخسار بيندازد غيبتش رواست » .\r\nو فرمود : « ليس لفاسق غيبة »\r\n« غيبت فاسق ناروا نيست » .\r\nو ظاهر آن است كه ذكر عيوبى كه به آن تظاهر و تجاهر مىشود غيبت نيست ، نه شرعا و نه لغة ، نه اينكه غيبت است و چون شرعا از مستثنيات غيبت شمرده شده جايز است . جوهرى گفته است : « غيبت آن است كه پشت سر انسان چيزى گفته شود كه اگر بشنود غمگين گردد ، كه اگر راست باشد غيبت ناميده مىشود و اگر دروغ باشد بهتان نام مىگيرد » .\r\nو جماعتى از علما در دو موضع ديگر غيبت را جايز دانسته‌اند : يكى آنكه دو يا چند نفر بر عيب كسى مطَّلع باشند و بين خود باز گويند بىآنكه براى ديگرى كه از آن آگاه نيست اظهار كنند . و در بعضى از اخبارى كه گذشت دلالتى بر جواز آن هست . و ديگر غيبت كسانى كه محصور نباشند ، چنان كه گفته مىشود : « فلان\r\n","description":"","footnote":"","page_name":" 415 ","page_number":415},
  {"content":"\r\n\r\nطايفه چنين مىگويند ، يا اهل فلان شهر چنيناند « . و مثل اينكه گفته شود : » بعضى از مردم چنين مىگويند يا چنين مىكنند ، يا كسى كه امروز با او ملاقات داشتيم چنين بود « ، در صورتى كه آن بعض يا آن شخص بر شنونده معلوم نباشد ، ولى اگر به واسطهء قرينه اى به شخص معيّنى دلالت كند غيبت حرام است ، و همين طور اگر گفته شود : » يكى از مدّعيان علم « ، اگر قرينه اى با آن باشد كه شخص خاصّى از آن فهميده شود غيبت است وگر نه ، نه . و همچنين اگر مصنّفى در كتاب خود از فاضل معيّنى نام ببرد و گفتار او را بدون اينكه عذر ضرورى او را ذكر كند زشت و عيبناك گرداند غيبت است ، و امّا اگر مطلب را بدون تعيين آن شخص ذكر كند ، مثل اينكه بگويد : » يكى از فضلا خطا و لغزشى كرده « ، غيبت نيست .\r\nسرّ اينكه در غيبت شرط است كه تعريض ( كنايه و گوشه زدن ) به شخص معيّنى باشد ، و اعتراض و تعرّض نسبت به مبهم و غير محصور غيبت نيست اين است كه با ابهام و منحصر نبودن [ اشخاص مورد غيبت 
  ] ، كسى را ناخوش نمىآيد ، چنان كه اين حال معلوم است . و بعضى از اخبار به اين معنى دلالت دارد ، رسول خدا صلى اللَّه عليه و آله وقتى از كسى چيز ناخوشايندى سر مىزد مىفرمود : « چرا مردمى چنين و چنان مىكنند » بدون اينكه كنندهء آن را تعيين كند .\r\nدنباله كفارهء غيبت\r\nكفّارهء غيبت - بعد از توبه و پشيمانى براى آنكه ذمّه اش از حق خداوند بيرون رود - اين است كه از عهدهء حقّ شخصى كه غيبت او را كرده برآيد . و راهش اين است كه اگر از دنيا رفته و يا در دسترس او نيست ، براى او بسيار استغفار و دعا كند ، تا اين دعا و طلب آمرزش در قيامت از حسنات وى به شمار رود و جبران سيّئهء غيبت را بنمايد . و اگر زنده و در دسترس او باشد و از غيبت با خبر نشده ، و در شنيدش احتمال دشمنى و فتنه رود ، برايش بسيار دعا و طلب آمرزش نمايد و وى را با خبر نكند ، و اگر خبر آن به او رسيده و يا نشنيده ولى در اظهار آن احتمال فتنه و عداوت نمىرود ، از او حلَّيّت بطلبد و عذرخواهى كند و اظهار تأسّف نمايد و در ستايش و دوستى\r\n","description":"","footnote":"","page_name":" 416 ","page_number":416},
  {"content":"\r\n\r\nوى مبالغه كند و به اين شيوه چندان ادامه دهد تا دلش خوش شود و حلالش كند ، و اگر قلبا راضى نشد و حلال ننمود همين عذرخواهى و اظهار دوستى حسنه اى است كه در قيامت برابر سيّئهء غيبت قرار مىگيرد .\r\nو دليل اين بيان قول امام صادق عليه السّلام است : « اگر غيبت كردى و به گوش آن غيبت شده رسيد ، از او حلَّيّت بخواه ، و اگر نشنيده به او مرسان و استغفار كن » [ 1 
  ] ، و اين براى آنست كه در حلَّيّت خواستن در صورتى كه به گوش او نرسيده فتنه انگيزى و كينه توزى است ، و كسى كه با خبر نشده در حكم كسى است كه به او دسترسى نيست يا در گذشته يا غايب است ، و بنا بر اين قول پيغمبر اكرم صلى اللَّه عليه و آله و سلَّم : « كفّارهء غيبت كسى اين است كه براى او استغفار كنى » ، بر صورتى حمل مىشود كه به وى دسترسى نباشد ، و يا اگر در دسترس باشد آگاهانيدن و حلَّيّت خواستن موجب فتنه انگيزى و عداوت گردد . و نيز اين قول آن حضرت صلى اللَّه عليه و آله و سلَّم : « هر كه از برادرش مظلمه اى در آبرو يا مال به گردن دارد ، از او حلَّيّت بخواهد پيش از آنكه روزى بيايد كه درم و دينارى نيست ، از حسنات او برگيرند ، و اگر حسناتى نداشته باشد از سيّئات آن شخص بردارند و بر سيّئات او افزايند » ، بر اين صورت حمل مىشود كه به گوشش رسيده يا اگر نرسيده اعلام و استحلال موجب فتنه و عداوت نخواهد شد .\r\nتتميم بهتان\r\nاز آنچه گفته شد برمىآيد كه بهتان اين است كه دربارهء مسلمانى چيزى گفته شود كه او را ناخوش آيد و در وى نباشد . حال اگر اين گفتار در غياب وى باشد دروغ و غيبت است ، و اگر در حضورش باشد بدترين نوع دروغ است . و به هر تقدير ، گناه آن از غيبت و دروغ بدتر و شديدتر است . خداى سبحان مىفرمايد :\r\n« وَمَنْ يَكْسِبْ خَطيئَةً أوْ إِثْما ثُمَّ يَرْمِ بِه بَريئا فَقَدِ احْتَمَلَ بُهْتانا وَإِثْما مُبينا » 4 : 112 . ( نساء ، 111 )\r\n\r\n","description":"","footnote":"\r\n[ 1 
  ] اين قسمتى از حديثى است كه قبلا از « مصباح الشريعة » نقل شده است .\r\n","page_name":" 417 ","page_number":417},
  {"content":"\r\n\r\n« هر كه خطا يا گناهى مرتكب شود و آن را به گردن بىگناهى اندازد دروغى بزرگ و گناهى آشكار به گردن گرفته است » .\r\nو رسول خدا صلى اللَّه عليه و آله و سلَّم فرمود : « من بهت مؤمنا أو مؤمنة ، أو قال فيه ما ليس فيه ، أقامه اللَّه على تلّ من نار حتّى يخرج ممّا قاله فيه » .\r\n« هر كه به مرد مؤمن يا زن مؤمنه اى بهتان زند ، يا دربارهء او چيزى بگويد كه در او نيست ، خداوند او را بر تلَّى از آتش وا دارد تا از عهدهء گفتهء خود برآيد » .\r\nو امام صادق عليه السّلام فرمود : « من بهت مؤمنا او مؤمنة بما ليس فيه ، بعثه اللَّه عزّ و جلّ في طينة خبال ، حتّى يخرج ممّا قال » ، قلت :\r\nو ما طينة خبال ؟ قال : « صديد يخرج من فروج المومسات » .\r\n« هر كه به مرد مؤمن يا زن مؤمنه اى بهتان زند به آنچه در او نيست ، خداى عز و جل او را در » طينت خبال « برانگيزد و نگهدارد تا از آنچه گفته بيرون آيد ، عرض كردم : » طينت خبال « چيست ؟ فرمود : چركى است كه از فرج زنان بدكاره بيرون آيد » . ( 1 )  به علاوه آنچه در مذمّت زبان و اينكه بدترين اعضاء و منبع بيشتر گناهان است وارد شده - چنان كه در جاى خود خواهد آمد - بر ذم غيبت و بهتان دلالت دارد ، چنان كه بر ذم جميع آفات زبان - از آنچه گفته شد : از دشنام و لعن و طعن و استهزاء و غيره ، و آنچه خواهد آمد : از دروغ ، و مزاح ، و فرو رفتن در باطل ، و سخنان هرزه و بيهوده و مانند اينها - دلالت دارد .\r\nپيوست ستايش و موارد حسن و قبح آن\r\nچون غيبت بدگوئى است ، پس ضدش مدح و ستايش و دفع مذمّت است ،\r\n","description":"","footnote":" ( 1 ) اين احاديث را با « اصول كافى » : باب غيبت و بهتان ، و با « وسائل » : كتاب حج ، باب تحريم بهتان مؤمن ، و با « مستدرك » : 107 باب مذكور ، تصحيح كرديم . . ","page_name":" 418 ","page_number":418},
  {"content":"\r\nو بهتان چون دروغ است ، پس ضدش راستگوئى است . و همچنان كه براى هر يك از آفات زبان ضدّ خاصّى هست ، همچنين براى همهء آنها يك ضد عام و كلَّى هست و آن خاموشى است ، چنان كه قبلا به آن اشاره شد . و ضد بهتان - راستگوئى - در بيان دروغگوئى خواهد آمد . و امّا ضدّ عامّ همهء آفات زبان ، در جاى خود كه دلالت بر ذمّ همهء اين آفات دارد خواهد آمد . پس در اينجا به بيان مدح و آنچه از آن ستوده است اشاره مىكنيم ، تا ضدى براى بهتان و فضيلتى براى قوهء غضب يا شهوت باشد ، و نيز از مدح و ستايشى كه ناپسنديده است و رذيلت يكى از اين دو قوه به شمار مىآيد ياد خواهيم كرد ، بنابراين مىگوئيم :\r\nشكَّى نيست كه مدح و ستايش مؤمن در غيبت و حضور او پسنديده و مستحب است ، زيرا نوعى شادمان ساختن اوست ، و مدح و ثواب شادمان كردن مؤمن قبلا دانسته شد ، و به علاوه در حديث است كه رسول خدا صلى اللَّه عليه و آله اصحاب خود را مىستود و تحسين مىكرد ، و به جماعتى كه بعضى از مردگان خود را تعريف و تمجيد مىكردند فرمود : « بهشت براى شما واجب شد ، و شما گواهان خداوند در زمين هستيد » .\r\nو در خبر است « كه هر يك از فرزندان آدم را همنشينانى چند از ملائكه هست ، كه وقتى برادر مسلمان خود را به نيكوئى ياد كند ، فرشتگان گويند : مثل اين براى تو باد ، و هر گاه به بدى ياد كند ، گويند : اى فرزند آدم كه عيوب تو پوشيده است ، مشغول خود باش ، و خدا را شكر كن كه عيب تو پوشيده داشت » .\r\nو ليكن هر گونه مدح و ستايشى خوب و پسنديده نيست ، بلكه در صورتى نيك و ستوده است كه از آفات آن مصون باشد ، بدين نحو كه آن ستايش ، راست باشد و ستاينده راه افراط نپويد كه به دروغ بيانجامد ، و رياكار و دورو نباشد ، به اين صورت كه اظهار دوستى كند در حالى كه در واقع دلش خالى از محبّت باشد خواه در مدحى كه مىكند راستگو باشد يا نباشد ، و ظالم و فاسق را نستايد هر چند در آنچه دربارهء وى مىگويد صادق باشد ، زيرا وى به مدح او شاد مىشود ، و شادمان ساختن ظالم يا فاسق جايز نيست .\r\nرسول خدا صلى اللَّه عليه و آله فرمود : « انّ اللَّه ليغضب اذا مدح الفاسق »\r\n« هر گاه فاسق را بستايند خداوند خشمناك مىشود » . بلكه ظالم فاسق را بايد با مذمّت غمگين\r\n","description":"","footnote":"","page_name":" 419 ","page_number":419},
  {"content":"\r\nساخت و ستايش نكرد تا شاد و خوشحال گردد . و نيز چيزى را كه تحقيق نكرده و راهى براى اطلاع از آن نيست نگويد .\r\nاين آفت ، در ستايش از اوصاف مطلق و پنهان پديد مىآيد ، چنان كه گويى :\r\nفلانى متّقى و پارسا و زاهد و خيّر است ، يا اينكه فلانى عادل و راضى است ، و مانند اينها ، كه راست بودن مدح در اين موارد متوقّف است بر وجود دلائل و آگاهى از درون اشخاص ، و تحقّق اين دو بسيار نادر است . و غالبا ستايش به امثال اين امور بدون تحقّق و درنگ و تأنّى است .\r\nو همچنين مدح كسى باعث كبر و خودبينى او نشود كه اينها موجب هلاك است ، و سبب نگردد كه ممدوح از خود راضى شود و همين او را در عمل سست كند ، زيرا كسى كه زبانها به مدح و ستايش وى گشوده شود خودپسند مىگردد و مىپندارد به اوج رسيده ، و اين موجب سستى در عمل مىشود ، آن كه دامن عمل به كمر مىبندد خود را مقصّر و كوتاه مىبيند ، و از اين رو رسول خدا صلى اللَّه عليه و آله و سلَّم به مردى كه در خدمت حضرت ديگرى را مدح كرد فرمود : « واى بر تو گردن رفيقت را شكستى ، اگر به آن گوش دهد [ و باورش آيد 
  ] رستگار نخواهد شد » . و فرمود : « هر گاه برادر خود را در حضور او بستائى ، گويا تيغ بر گلوى او كشيده اى » . و نيز به كسى كه مردى را مدح مىكرد فرمود : « آن مرد را پى كردى [ 1 
  ] خدا تورا پى كند » و فرمود : « اگر مردى با كارد تيز به ديگرى حمله كند ، براى او بهتر است از اينكه روياروى وى را مدح و ثنا گويد » .\r\nرازى كه در اين اخبار هست اين است كه : مدح و ستايش موجب سستى در عمل مىشود ، و يا كبر و عجب پديد مىآورد و همانند گردن زدن و پى كردن و تيغ بر كشيدن كشنده است . پس اگر مدح از آفات مربوط به ستاينده و ستايش شده سالم و در امان بماند پسنديده است و اگر نه ناپسند است . و با اين بيان مىتوان بين اخبارى كه در مدح آن وارد شده - چنان كه گذشت - و آنچه در مذمّت آن رسيده جمع كرد .\r\n\r\n","description":"","footnote":"\r\n[ 1 
  ] عقر ، پى كردن مرد يا حيوان ، يعنى به يك ضربت شمشير پاى او را قلم كردن ، كنايه از كشتن و هلاك كردن است .\r\n","page_name":" 420 ","page_number":420},
  {"content":"\r\nپس ستاينده بايد از آفات مربوط به خود بر حذر باشد ، و ممدوح نيز بايد از كبر و عجب و سستى و ريا احتراز كند ، به اين كه خود را بشناسد و خطر سرانجام كار را به ياد داشته باشد ، و از نكات باريك ريا غافل نماند ، و كراهت و ناخوشايندى خود را از مدح نشان دهد ، و سخن پيامبر اكرم صلى اللَّه عليه و آله و سلَّم به اين معنى اشاره دارد كه فرمود : « أحثوا التّراب في وجوه المدّاحين »\r\n« بر روى ستايشگران خاك بپاشيد » .\r\nو بالجمله : كسى كه او را مدح گويند نبايد حالش به واسطهء مدح تفاوت كند ، و اين امر فرع بر خود شناسى و تذكَّر اين نكته است كه ستاينده لغزشهاى او را نمىداند . و سزاوار است كه اظهار كند كه او آن طور كه معرفى مىكنند نيست .\r\nيكى از صالحان وقتى او را مدح كردند گفت : « خدايا اينها مرا نمىشناسند و تو مرا مىشناسى » . و امير مؤمنان عليه السّلام هنگامى كه او را مدح و ثنا گفتند فرمود : « خدايا آنچه اينان نمىدانند بر من ببخشاى ، و به آنچه مىگويند مرا بازخواست مكن ، و مرا بهتر از آنكه مىپندارند قرار ده » .\r\nنكتهء ديگر اينكه ظاهرا گشادگى خاطر و سرور و شادمانى به سبب شنيدن مدح مؤاخذه و بازخواستى ندارد ، زيرا اين طبيعى و جبلَّى آدميان است كه اگر كمالى به آنان نسبت داده شود شاد و خوشحال مىشوند ، ولى شرط است كه از اين شاد شدن خوشش نيايد ، و خود را بر اين شادمانى مورد عتاب و سرزنش قرار دهد ، و در بر طرف كردن آن بكوشد ، زيرا مقتضاى عقل اين است كه آدمى با وجود كمال شاد و خوشحال باشد نه به سبب نسبت دادن آن به وى . پس آنچه به وى نسبت داده مىشود اگر در او باشد ، بايد شادى و سرورش از داشتن آن باشد نه از نسبت دادن آن به وى ، كه شادمانى به سبب گفتن كسى به اينكه تو صاحب اين كمالى حماقت و سفاهت است .\r\nو اگر در او وجود نداشته باشد ، بايد اندوهناك و خشمگين شود ، زيرا آن مدح در واقع استهزاء و مسخره است .\r\nحاصل اينكه : عاقل نبايد به مدح و ستايش ديگران خوشدل و شادمان شود و يا از مذمّت آنها محزون و اندوهگين گردد ، زيرا كسى كه ياقوت سرخ نفيسى دارد او را چه زيان كه كسى بگويد خر مهره اى است ، و اگر مهره اى دارد چه سود كه ديگرى بگويد ياقوت است .\r\n","description":"","footnote":"","page_name":" 421 ","page_number":421},
  {"content":"\r\n\r\nو از آنهاست :\r\nدروغ\r\nدروغ اقسامى دارد :\r\n1 - دروغ در گفتار ، يعنى خبر دادن از چيزهائى بر خلاف آنچه هستند ، و آن از عداوت يا حسد و يا خشم ناشى مىشود ، و در اين صورت از رذائل قوهء غضب است ، و يا از مالدوستى و طمع سرچشمه مىگيرد و يا از عادتى است كه به سبب معاشرت با دروغگويان پديد مىآيد ، و در اين حال از رذائل قوهء شهوت است .\r\n2 - دروغ در نيّت و اراده ، و آن عدم خلوص نيّت براى خداست ، به اين نحو كه تنها خداى سبحان برانگيزندهء طاعات و اعمال او نباشد ، بلكه چيزى از لذايذ و بهره هاى نفسانى به آن آميخته شود . و اين گونه دروغ به ريا برمىگردد ، و گفته خواهد شد كه از رذائل كدام قوه است .\r\n3 - دروغ در عزم و تصميم بر كار خير ، به اين معنى كه در عزم بر كار خيرى نوعى سستى و ضعف و ترديد وجود داشته باشد كه با صدق در عزم مخالف و متضاد باشد ، و اين نيز از فساد و زبونى قوهء شهوت است .\r\n4 - دروغ در وفاى به عزم ، كه نفس گاهى و در حالتى به آسانى تصميم مىگيرد ، زيرا وعده دادن برايش سختى و مشقّتى ندارد . ولى چون حقايق به وقوع پيوست ، و قدرت و تمكَّن [ بر لذات 
  ] حاصل شد ، و شهوتها به هيجان آمد ، عزيمت به نابودى مىگرايد ، و وفاى به عزم تحقّق نمىيابد ، و اين نيز از رذائل قوهء شهوت و از انواع شره است .\r\n","description":"","footnote":"","page_name":" 422 ","page_number":422},
  {"content":"\r\n5 - دروغ در اعمال ، و آن اين است كه اعمال ظاهرى وى دلالت بر صفتى در باطن او مىكند كه فاقد آن است ، و به عبارت ديگر باطنش مثل ظاهرش و يا بهتر از آن نيست . و اين حالتى است غير از ريا ، زيرا رياكار كسى است كه در اعمال خود غير از خداى تعالى را در نظر دارد ، و چه بسيار كه شخصى در نماز به حال خشوع ايستاده است و مقصودش مشاهده و ديدن كسى غير از خدا نيست ولى در دل از خدا و از نماز غافل است ، به طورى كه اگر كسى به خشوع و فروتنى و تضرّع ظاهريش بنگرد گمان مىكند كه به تمامى وجود از همه چيز و همه كس بريده و به حضرت پروردگار پيوسته ، و ما سواى او را از صفحهء دل محو نموده ، و حال آنكه بكلَّى از خداى تعالى غافل و به امور دنيوى متوجّه است . و همچنين گاهى مردى چنان با آرامش و وقار راه مىرود كه بيننده او را با سكون خاطر و آرامش دل مىانگارد ، در حالى كه درونش متّصف به اين صفت نيست . پس چنين شخصى در عمل كاذب است هر چند رياكار هم نيست كه به خلق التفات داشته باشد . و نجات از اين گونه دروغ جز با يكسان كردن درون و بيرون يا بهتر ساختن باطن از ظاهر ممكن نيست .\r\nو اين گونه دروغ گاهى از رذائل قوهء شهوت است و گاهى از رذائل قوهء غضب ، و زمانى از پستى و تباهى قوهء مدركه ، كه باعث آن هم وجود وسوسه هاست .\r\n6 - دروغ در مقامات دينى ، مانند دروغ در خوف و رجاء ، و زهد و تقوا ، و حبّ و تعظيم ، و توكَّل و تسليم ، و ديگر فضائل اخلاقى ، زيرا براى اين فضائل مبادى و اصولى است كه نامهاى آنها با تحقّق و ظهور آنها قابل اطلاق است ، و نيز حقايق و لوازم و غاياتى دارند كه صادق حقيقى كسى است كه به آنها نائل شده باشد ، و هر كه به آنها نرسيده باشد در ادعاى خود كاذب است . مثلا مبدأ خوف از خداى تعالى ايمان به خداست ، و حقيقت خوف سوز و درد درون است ، و لوازم و آثارش زردروئى و لرزش اندامهاى تن و تيرگى معيشت و پريشانى فكر ( در امر دنيا ) و امثال اينهاست . و غايات و نتايج آن اجتناب از گناهان و بديها و مواظبت بر طاعات و عبادتهاست . پس هر كه به خداى تعالى ايمان داشته باشد خائف بودن از خدا بر او صدق مىكند و نام خوف را مىتوان بر او اطلاق كرد ، جز اينكه اگر سوز دل و تيرگى زندگى و كوشش در عمل همراه آن نباشد خوف او كاذب است ، و اگر\r\n","description":"","footnote":"","page_name":" 423 ","page_number":423},
  {"content":"\r\nاين آثار با او باشد خوفش صادق است ، يعنى به خوف حقيقى رسيده است .\r\nامير مؤمنان - صلوات اللَّه عليه - فرمود : « إيّاكم و الكذب ، فانّ كلّ راج طالب ، و كلّ خائف هارب ( 1 )  »\r\n« از دروغ بپرهيزيد ، زيرا هر اميدوارى به دنبال مطلوب خود است ، و هر بيمناكى [ از چيزى كه مىترسد 
  ] گريزان است » . يعنى هر كه به چيزى اميد دارد ، در طلب آن و تحصيل اسباب آن مىكوشد و شما اين گونه نيستيد ، و هر كه از چيزى ترس دارد از آنچه او را به بيم نزديك مىكند گريزان است ، و شما چنين نيستيد . و اين سخن همانند گفتار اوست در نهج البلاغة :\r\n« كذب و اللَّه العظيم ما باله لا يتبيّن رجاؤه في عمله و كلّ من رجا عرف رجاؤه إلا رجاء اللَّه ، فانّه مدخول ، و كلّ خوف محقّق إلا خوف اللَّه ، فانّه معلول ( 2 )  . . . » .\r\n« سوگند به خداى بزرگ كه دروغ مىگويد چگونه است حال او كه اميدواريش به خداوند در عملش نمايان نيست ، هر كه به چيزى اميدوار است اميد او [ از عملش 
  ] شناخته مىشود مگر اميد به خدا كه خالص نباشد ، و هر ترسى [ آثارش 
  ] مسلَّم است مگر ترس از خدا كه سست و نا استوار باشد . . . » .\r\nامّا چون دروغ در موارد مذكور به عدم باز مىگردد ( چنان كه دروغ در ايمان ، يعنى بىايمانى و دروغ در خوف ، يعنى ترس نداشتن و . . . ) بنابراين رذيله اى است كه در هر مورد به قوه اى متعلَّق است كه فضيلتش نيز به آن متعلَّق است . از آنچه گفته شد آشكار است كه : كسى كه ايمان دارد يعنى به شهادتين اقرار مىكند و در عين حال فاقد حقيقت ايمان است ، يعنى يقين قطعى به وجود مبدأ و معاد ، يا به لوازم و غايات آن ، يعنى ترس راستين از خداى تعالى و تعظيم حقيقى او و كوشش كافى در فرمان بردن از اوامر و نواهى او ندارد ، در ادعاى ايمان دروغگوست .\r\n","description":"","footnote":" ( 1 ) اين روايت را با » اصول كافى « : باب كذب ، و با » بحار « 3 مج 15 - 39 ، باب كذب تصحيح كرديم . .  ( 2 ) اين سخن در » وافى « : 3 - 409 ، باب كذب ، و در » بحار « 3 مج 15 - 35 روايت شده ، و چنان كه علامهء مجلسى تصريح كرده از » نهج البلاغة « نقل شده است . . ","page_name":" 424 ","page_number":424},
  {"content":"\r\n\r\nفصل 18 ذمّ دروغ\r\nدروغ قبيحترين و بدترين گناهان و خبيثترين و زشتترين عيبهاست .\r\nخداى سبحان مىفرمايد :\r\n« إِنَّما يَفْتَرِى الْكَذِبَ الَّذِينَ لا يُؤْمِنُونَ » 16 : 105 . ( نحل ، 105 ) « دروغ را كسانى مىسازند كه ايمان ندارند » .\r\n« فَأَعْقَبَهُمْ نِفاقا في قُلُوبِهِمْ الى يَوْمِ يَلْقَوْنَه بِما أخْلَفُوا الله ما وَعَدُوه وَبِما كانُوا يَكْذِبُونَ » 9 : 77 . ( توبه ، 78 ) « خداوند به سزاى آن خلف وعده اى كه با خدا كردند و براى آن دروغها كه مىگفتند در دلشان تا روزى كه به پيشگاه او مىروند نفاق افكند » .\r\nو رسول خدا صلى اللَّه عليه و آله و سلَّم فرمود : « إيّاكم و الكذب ، فانّ الكذب يهدى الى الفجور ، و الفجور يهدى إلى النّار » .\r\n« از دروغ بپرهيزيد زيرا دروغ به بدكارى مىكشاند و بدكارى آدمى را به جهنّم مىرساند » .\r\nو فرمود : « هر گاه مؤمنى بدون عذر [ شرعى 
  ] دروغ گويد هفتاد هزار فرشته بر او لعنت مىكنند ، و از دلش تعفّن و گندى برآيد تا به عرش رسد ، و حاملان عرش وى را لعنت كنند ، و خداوند براى آن دروغ هفتاد زنا بر او نويسد ، كه آسانترين آنها زناى با مادر است ( 1 )  » .\r\n","description":"","footnote":" ( 1 ) اين دو حديث را با » جامع الاخبار « : باب 12 فصل 7 تصحيح كرديم . . ","page_name":" 425 ","page_number":425},
  {"content":"\r\nاز آن حضرت پرسيدند : « آيا ممكن است مؤمن ترسو باشد ؟ فرمود : آرى پرسيدند : و بخيل باشد ؟ فرمود : آرى پرسيدند : و دروغگو باشد ؟ فرمود : نه » و فرمود : « كبرت خيانة أن تحدّث أخاك حديثا هو لك به مصدّق و أنت له كاذب » .\r\n« خيانتى بزرگ است كه به برادرت سخنى گوئى كه راستگويت شمارد و تو به او دروغ بگوئى » .\r\nو فرمود : « الكذب ينقص الرّزق » .\r\n« دروغ روزى را كم مىكند » .\r\nو فرمود : « ويل للَّذى يحدّث فيكذب ليضحك به القوم ويل له ويل له » .\r\n« واى بر آن كه سخن دروغ گويد تا حاضران را بخنداند واى بر او واى بر او » و فرمود : « گويا مردى نزد من آمد و گفت : برخيز ، برخاستم و با او روانه شدم تا رسيدم به دو نفر يكى ايستاده بود و ديگرى نشسته ، در دست ايستاده قلابى از آهن بود و آن را در كنج دهان آن كه نشسته بود فرو مىبرد و مىكشيد تا از شانه به پشت او مىرسيد ، سپس بيرون مىآورد و به طرف ديگر فرو مىبرد و مىكشيد ، و همچنان اين عمل را تكرار مىكرد ، به آن كه با من بود گفتم : اين چيست ؟ گفت : اين مرد [ نشسته 
  ] دروغگوست كه تا روز قيامت اين گونه در گور عذاب مىشود » .\r\nو فرمود : « مىخواهيد شما را به بزرگترين گناهان كبيره خبر دهم ؟ شرك به خدا ، و رنجاندن پدر و مادر ، و دروغگويى » .\r\nو فرمود : « بنده وقتى دروغ مىگويد فرشتگان از گند عمل او تا يك ميل از وى دور شوند » .\r\nو فرمود : « شيطان سرمه و ليسيدنى و بوئيدنى دارد . ليسيدنى او كذب است ، و بوئيدنىاش غضب است ، و سرمه اش خواب است ( 1 )  » .\r\nحضرت عيسى عليه السّلام به اصحاب خود فرمود : « هر كه بسيار دروغ گويد\r\n","description":"","footnote":" ( 1 ) مثل مضمون اين روايت در » وسائل « باب 138 و در » مستدرك « و در » سفينة البحار « : 2 - 473 آمده است . . ","page_name":" 426 ","page_number":426},
  {"content":"\r\nآبرويش مىرود « .\r\nامير مؤمنان عليه السّلام فرمود : « لا يجد العبد طعم الايمان حتّى يترك الكذب ، هزله و جدّه » .\r\n« بنده مزهء ايمان را نمىيابد تا دروغ را ترك كند ، چه شوخى باشد و چه جدّى » .\r\nو فرمود : « بزرگترين خطاها در نزد خداوند خطاى زبان و دروغ است ، و بدترين پشيمانىها پشيمانى در قيامت است » .\r\nو امام على بن الحسين عليهما السّلام فرمود : « اتّقوا الكذب الصّغير منه و الكبير في كلّ جدّ و هزل ، فانّ الرّجل اذا كذب في الصّغير اجترأ على الكبير » .\r\n« از دروغ ، كوچك و بزرگش و جدى و شوخىاش بپرهيزيد ، زيرا كسى كه در امر كوچك دروغ گفت بر دروغ بزرگ نيز جرأت پيدا مىكند » .\r\nو امام باقر عليه السّلام فرمود : « انّ اللَّه عزّ و جلّ جعل للشّرّ اقفالا ، و جعل مفاتيح تلك الأقفال الشّراب ، و الكذب شرّ من الشّراب » .\r\n« خداى عز و جل براى بدى قفلها قرار داده ، و كليد اين قفلها شراب است ، و دروغ از شراب بدتر است » .\r\nو فرمود : « انّ الكذب هو خرّاب الايمان » .\r\n« دروغ ويران كنندهء ايمان است » .\r\nو فرمود : « انّ أوّل من يكذّب الكذّاب اللَّه عزّ و جلّ ، ثمّ الملكان اللَّذان معه ، ثمّ هو يعلم أنّه كاذب » .\r\n« اول كسى كه دروغگو را تكذيب كند خداى عز و جل است ، سپس دو فرشته اى كه با او هستند ، و آنگاه خود او هم مىداند كه دروغگوست » .\r\nو امام حسن عسگرى عليه السّلام فرمود : « جعلت الخبائث كلَّها في بيت ، و جعل مفتاحها الكذب » .\r\n« همهء پليديها در خانه اى نهاده شده و كليد آن خانه دروغ است » .\r\nاخبارى كه در نكوهش دروغ رسيده بيشمار است . و بدترين انواع دروغ از لحاظ گناه و نافرمانى دروغ بر خدا و رسول و ائمه عليهم السّلام است ، و در مذمّت آن همين بس كه روزه را باطل مىكند و موجب قضاء و كفّاره مىشود ( بنابر اقوى ) .\r\n","description":"","footnote":"","page_name":" 427 ","page_number":427},
  {"content":"\r\nامام صادق عليه السّلام فرمود : « انّ الكذبة لتفطَّر الصّائم » .\r\n« يك دروغ روزهء روزه دار را مىگشايد » ، راوى عرض كرد : كداميك از ماست كه چنين كارى از او سر نزند ؟ ( كه دروغى نگويد ) ، فرمود : « ليس حيث ذهبت ، إنّما الكذب على اللَّه تعالى و على رسوله و على الأئمّة عليهم السّلام »\r\n« آن دروغ كه تو پنداشته اى مراد نيست ، بلكه دروغ بر خداى تعالى و رسول او و ائمّه عليهم السّلام است » .\r\nو فرمود : « الكذب على اللَّه و على رسوله و على الأوصياء عليهم السّلام من الكبائر »\r\n« دروغ بر خدا و رسول او و بر اوصياء عليهم السّلام از گناهان كبيره است » .\r\nدر نزد آن حضرت عليه السّلام از اينكه « بافنده ملعون است » سخن به ميان آمد ، فرمود : « اين ، بافنده اى است كه بر خدا و رسول او دروغ مىبافد » .\r\nو امام باقر عليه السّلام فرمود : « لا تكذب علينا كذبة ، فتسلب الحنيفيّة ( 1 )  »\r\n« بر ما دروغى مبند ، كه دين خود را بر باد دهى » .\r\n","description":"","footnote":" ( 1 ) بيشتر اين احاديث را با » وسائل « : باب 138 - 140 ، و با » مستدرك « : 2 - 100 - 102 ، و با » اصول كافى « : باب كذب ، و با » بحار « : 3 مج 15 - 35 ، باب كذب ، تصحيح كرديم . . ","page_name":" 428 ","page_number":428},
  {"content":"\r\n\r\nفصل 19 موارد تجويز دروغ\r\nدروغ حرام است ، زيرا در آن زيانى متوجّه مخاطب يا غير اوست ، يا موجب مىشود كه مخاطب به خلاف واقع معتقد شود و اين سبب جهل او مىگردد . اين گونه دروغ با اينكه آسانترين و كمگناهترين درجات آن است نيز حرام است ، زيرا القاء خلاف واقع به ديگرى و سبب جهل او شدن جايز نيست جز اينكه هرگاه به دست آوردن مصلحت مهمّى متوقّف بر دروغ باشد ، و با راستگوئى نمىتوان به آن رسيد ، حرمتش بر طرف مىشود و گناهش از ميان مىرود ، و اگر تحصيل اين مصلحت واجب باشد ، مانند نجات مسلمانى از قتل و اسارت ، يا حفظ آبرو يا مال محترم او ، دروغ در اين صورت واجب مىشود . و اگر آن مصلحت به حد وجوب نرسد ولى راجح باشد ، دروغ جايز يا مثل آن مصلحت راجح است ، مانند اصلاح بين مردم و غلبه بر دشمن در جنگ ، و دلشاد و خشنودكردن همسر ، و اخبارى وارد شده كه هر گاه به دست آوردن اين مقاصد سه گانه متوقّف بر دروغ باشد گفتن آن جايز است [ 1 
  ] ، چنان كه روايت شده است كه : « رسول خدا صلى اللَّه عليه و آله و سلَّم در چيزى دروغ را\r\n\r\n","description":"","footnote":"\r\n[ 1 
  ] در اين فصل به استناد بعضى از روايات سه مورد دروغ جايز انگاشته شده : جنك و اصلاح و همسر . در مورد جنگ حرفى نيست زيرا در جنگ چه بسا اگر راست گفته شود موجب شكست وى مىگردد ( بنابر آنكه طرف جنگ ، دشمن اسلام و مسلمين است و جهاد و كوشش براى پيروزى اسلام و مسلمين است ، اگر گفتن دروغ باعث پيروزى و گفتن راست باعث شكست شود در اين مورد البته دروغ جايز است ) اما در مورد اصلاح\r\n","page_name":" 429 ","page_number":429},
  {"content":"\r\nرخصت نمىداد مگر در سه مورد : سخن دروغى كه آدمى به قصد اصلاح بگويد ، سخن دروغى كه در جنگ بگويد ، و سخنى كه زن و شوهر با يكديگر گويند « .\r\n\r\n","description":"","footnote":"\r\nو همسر جاى بحث و گفتگوست كه در صورتى كه چنين روايات و اخبارى صحيح و معتبر باشد و صدور آن از طرف معصوم عليه السلام قطعى باشد ( كه معمولا دربارهء اين گونه روايات نمىتوان ادعاى چنين قطعيتى كرد ) بايد روايات ديگر و اصول قطعى و مورد قبول را در نظر گرفت و به تفسير و تبيين آنها پرداخت . همچنانكه مؤلف در چند جاى مبحث دروغ و در آخر همين فصل ذكر كرده : « دروغ در اصل حرام است » و « دروغ في نفسه محذور است » ، و روايتى كه صريحا دروغ را در رديف شرك به خدا شمرده ( روايت از رسول اكرم ( ص ) در مذمت دروغ در همين بحث ) ، و روايات بسيار ديگرى كه در اين كتاب نيامده ، و همچنين مفسده هاى بزرگ و شديدى كه دروغ از لحاظ فردى و اجتماعى در بردارد ، از مجموع اينها مىتوان دريافت كه دروغى كه جايز است بايد مصلحتى چنان بزرگ داشته باشد كه جبران مفسده هاى مهم آن را بكند و به عبارت ديگر راستگوئى مفسده اى پيش آورد كه از مفسدهء دروغ بزرگتر و سختتر باشد ( مثل اينكه ظالمى بخواهد خون مسلمانى را بريزد يا مال و ناموسش را ببرد و از كسى بخواهد كه جاى وى را به او بگويد و وى در حالى كه مىداند ، از دروغ بگويد نمىدانم ) اين دروغ نه تنها جايز است بلكه واجب است . اما غير از اين موارد بسيار نادر گفتن دروغ دليل شرعى قابل قبولى مىخواهد و آن وقتى است كه مصلحت بسيار مهمى در ميان باشد تا جبران مفسده هاى دروغ را بكند ، و به عبارت ديگر دروغ محذورى است شديد و چنين محذورى را نبايد مرتكب شد جز به ضرورت شديد .\r\nاما دروغ گفتن براى اصلاح ميان دو نفر و وعدهء دروغ دادن شوهر به زن براى دلخوشى او ، اين موارد را نبايد از قاعدهء كلى ، يعنى اينكه مصلحت دروغ بايد بزرگتر از مفسدهء بزرگ آن باشد و بايد ضرورت مهمى در كار باشد ، مستثنى كرد . مثلا بر اين فرض كه اگر ميان دو نفر اصلاح برقرار نشود نزاع واقع خواهد شد و جان يكى يا هر دو به خطر مىافتد و رفع اين فتنه جز به گفتن دروغ امكانپذير نيست . چنين موردى نادر و استثنايى است . اما در شرايط عادى در مقام اصلاح ميان دو نفر بايد كوشيد تا از راه نصيحت ميان آنها اصلاح كرد و اگر از يكى سخن بدى شنيده شد نبايد براى ديگرى گفت و آتش دشمنى و كينه را شعله ور ساخت نه اينكه به دروغگوئى دست يا زيد يعنى هر راستى را كه باعث فتنه مىشود نبايد گفت نه اينكه دروغى گفت ، نگفتن راست غير از گفتن دروغ است . و وعدهء دروغ نيز همين طور است . اولا دروغگوئى است و ثانيا اثر آن يكى دو بار بيشتر نيست زيرا وقتى به\r\n","page_name":" 430 ","page_number":430},
  {"content":"\r\nو فرمود : « ليس بكذّاب من أصلح بين اثنين فقال خيرا » .\r\n« هر كه ميان دو تن اصلاح دهد و سخن نيكوئى بگويد دروغگو نيست » .\r\nو فرمود : « كلّ الكذب يكتب على ابن آدم ، إلا رجل كذب بين رجلين يصلح بينهما » .\r\n« هر دروغى به فرزند آدم نوشته مىشود مگر مردى كه با دو كس دروغ گويد كه ميانشان اصلاح دهد » .\r\nو فرمود : « همهء دروغها ناگزير ثبت مىشود مگر دروغى كه مرد در جنگ بگويد ، كه جنگ خدعه كردن است ، يا وقتى ميان دو كس كدورت و ملالى باشد و ميانشان اصلاح كند ، يا مرد با زن خود سخنى گويد كه او را خوشدل سازد » .\r\nو فرمود : « لا كذب على المصلح »\r\n« بر اصلاح كننده دروغى نيست » .\r\nو امام صادق عليه السّلام فرمود : « كلّ كذب مسئول عنه صاحبه يوما إلا كذبا فى ثلاثة : رجل كائد في حروبه فهو موضوع عنه ، او رجل أصلح بين اثنين يلقى هذ به غير ما يلقى به هذا ، يريد بذلك الإصلاح ما بينهما ، او رجل وعد أهله شيئا و هو لا يريد أن يتمّ لهم » .\r\n« هر دروغگوئى در يك روزى مورد بازخواست و پرسش است مگر در سه چيز :\r\nمردى كه در جنگ نيرنگ زند كه گناهى بر او نيست ، يا مردى كه ميان دو كس اصلاح كند كه با اين برخوردى كند غير از آنچه با ديگرى برخورد كند ( يعنى سخنى از قول يكى به ديگرى بگويد كه نگفته ) ، و مرادش از اين كار اصلاح بين آن دو باشد ، يا مردى كه به خانوادهء خود چيزى وعده دهد كه قصد انجام آن را نداشته باشد ( يا نمىتواند يا بر او واجب نيست ) « .\r\nو فرمود : « الكلام ثلاثة : صدق و كذب و إصلاح بين النّاس » .\r\n\r\n","description":"","footnote":"\r\nكسى وعده اى داده شود كه به آن وفا نشود ديگر باور نمىكند و اثرى ندارد و ثالثا ممكن است خود وى را نيز به دروغگوئى و وعدهء دروغ دادن بكشاند و قبح آن از نظرش برود و به اين ترتيب كمك به گناه او شود . دروغ آن اندازه مفسده دارد كه حتى موارد جايز آن از مفاسد بر كنار نيست و بنا بر اين در گفتن آن بايد بسيار احتياط كرد و حد ضرورت شديد و مصلحت بسيار مهم را نگاه داشت . م .\r\n","page_name":" 431 ","page_number":431},
  {"content":"\r\n« سخن سه گونه است : راست و دروغ و اصلاح ميان مردم » ، پرسيدند :\r\nاصلاح ميان مردم چيست ؟ فرمود : « تسمع في الرّجل كلا ما يبلغه فتخبث نفسه ، فتلقاه و تقول : قد سمعت من فلان فيك من الخير كذا و كذا ، خلاف ما سمعت منه » ( 1 ) \r\n« از كسى سخنى دربارهء ديگرى مىشنوى كه اگر به گوشش برسد بد دل مىشود ، و تو او را ببينى و بگوئى : از فلانى شنيدم كه دربارهء تو چنين و چنان ذكر خير مىكرد ، بر خلاف آنچه شنيدى » .\r\nهر چند اين اخبار در خصوص مقاصد سه گانه است ، ليكن غير از اينها ممكن است مقاصد ضرورى ديگرى باشد كه در مصلحت بالاتر يا مثل اينها باشد و بنابراين از باب اولويّت يا اتّحاد طريق به آنها مىپيوندد . و از اخبارى كه در ذم پرده درى و كشف عيوب و زشتيهاى مردم وارد شده چنين برمىآيد كه در اين موارد بايد اظهار بىاطَّلاعى نمود ، هر چند مطَّلع باشد و اظهار بىاطَّلاعى دروغ باشد [ زيرا مصلحت و دليل موجّهى وجود دارد 
  ] . بنابراين هر گاه كسى دروغى گفت كه وسيله بود براى مقاصد صحيح ضرورى به جهت خود يا مسلمانى ديگر بر او گناهى نيست ، مثلا اگر ظالمى او را بگيرد و مالش را بخواهد مىتواند انكار كند ، و اگر سلطان ستمكارى او را دستگير كند و دربارهء كار بدى كه بين خود و خدا دارد بپرسد مىتواند انكار كند ، و اگر از عيب يا سرّ برادر مسلمانش بپرسد سزاوار است كه اظهار بىاطَّلاعى نمايد ، و اگر بين دو نفر نزاع و فسادى روى داد مىتواند براى اصلاح ميان آنها دروغ گويد ، و اگر همسرش جز به وعده اى كه وى قدرت انجام آن را ندارد اطاعت نمىكند جايز است كه فعلا وعده اى براى دل خوشى او بدهد هر چند كه در وعدهء خود صادق نباشد . و نيز به كودكان براى ترغيب به درس خواندن و يادگيرى و مانند آن كه جز به وعده و وعيد فرمان نمىبرند ، دادن چنين وعده هائى\r\n","description":"","footnote":" ( 1 ) اين اخبار را با « اصول كافى » : باب كذب ، و « وسائل » : كتاب حج ، و « كنز العمال » : 2 - 128 و « احياء العلوم » : 3 - 119 ، تصحيح كرديم . . ","page_name":" 432 ","page_number":432},
  {"content":"\r\nجايز است ، اگرچه قصدش وفاى به آنها نباشد [ 1 
  ] . همچنين اگر كسى از وى مكدّر باشد ، و جز به عذرخواهى خوشدل نمىشود ، جايز است كه منكر قول يا فعل خطا شود و اظهار دوستى نمايد ، هر چند راست نباشد .\r\nحاصل آنكه : دروغ براى دفع ضرر يا شر يا فساد جايز است به شرط آنكه قصد و نيّت صحيح در ميان باشد . در خبر است كه : دروغ مباح نوشته و محاسبه مىشود تا صحّت نيّت گوينده معلوم گردد ، پس اگر قصدش صحيح بود مورد عفو قرار مىگيرد وگر نه مؤاخذه و مجازات مىشود . بنابراين سزاوار است كه بكوشد تا نيّتش صحيح باشد ، و تا ناچار نشود از آن احتراز جويد ، و به حد واجب اكتفا نمايد ، و به آنچه ضرورى و مورد نياز نيست تعدى نكند .\r\nو شكَّى نيست كه آنچه واجب و ضرورى است دروغى است كه اگر ترك شود محذور ( آنچه بايد از آن حذر كرد ) يا ضرر مهمّى پيش آيد ، ولى هر دروغى كه براى افزايش مال و جاه و مانند اينها كه مىتوان از آنها بىنياز بود گفته شود قطعا حرام است ، زيرا از دست دادن آنها موجب زيان و تباهى و نابودى نخواهد بود بلكه برخى از لذات نفسانى را از انسان مىگيرد . و همچنين است فتواى عالم در آنچه تحقيق نكرده و فتواى كسى كه اهليّت فتوا دادن ندارد و براى اظهار فضل يا طلب جاه و مال به آن مبادرت مىكند ، بلكه گناه و حرمت اين گونه دروغ بدتر و شديدتر است ، زيرا در عين اينكه دروغ غير ضرورى است كذب بر خدا و رسول اوست .\r\nبنابراين دروغ هر گاه وسيله اى است براى دست يافتن به چيزى كه ضرورى نيست و مىتوان از آن بىنياز بود مطلقا حرام است . و اگر وسيله است براى آنچه نمىتوان از آن بىنياز بود بايد محذور دروغگوئى با محذور راستگوئى سنجيده\r\n\r\n","description":"","footnote":"\r\n[ 1 
  ] با اينكه ممكن است مصلحت يا ضرورتى براى اين گونه دروغگوئيها وجود داشته باشد كه آن را توجيه كند يا روا بشمارد مع هذا ممكن است مفسده اى در برداشته باشد كه اهميتش كمتر از آن مصلحت نباشد مثل آنكه ديگر به قول و وعدهء او اعتماد نكنند يا اين روش كودك را به دروغگوئى يا خلف وعده عادت دهد و بار آورد . پس بايد ديد كه مفسده اى كه از آن دروغ برمىخيزد بزرگتر و مهمتر است يا مصلحتى كه در آن است . م .\r\n","page_name":" 433 ","page_number":433},
  {"content":"\r\n\r\nشود ، و آنچه در نظر شرع بدتر است رها شود [ 1 
  ] . بيان مطلب اين است كه : دروغ فى نفسه محذور ( حذر كردنى ، مورد ترس و پرهيز ) است ، و راستگوئى در مواضع مذكور ( كه استثنايى است ) موجب بروز محذور است ، پس بايد دو محذور را مقابل قرار داد و با ترازوى عدل سنجيد ، اگر محذور كذب آسانتر و كم ضررتر از محذور صدق است دروغ ترجيح دارد ، و اگر محذور صدق آسانتر و كمضررتر است راستگوئى واجب است ، و گاهى دو محذور برابر هم قرار مىگيرد به نحوى كه در آدمى ترديد پيدا مىشود ، و در اين حال راستگوئى أولى و برتر است ، زيرا دروغ در اصل حرام است ، و تنها به ضرورت يا نياز مهمّى مباح مىشود ، و اگر در وجود حاجت مهمّى شك پيش آيد ، بايد به اصل تحريم بازگشت .\r\nتنبيه توريه [ 2 
  ] و مبالغه\r\nدر هر جا كه دروغ رواست ، اگر ممكن باشد كه دروغ صريح گفته نشود و به تعريض ( 1 )  و توريه تبديل شود البتّه بهتر است . و اينكه گفته شده : در معاريض ( سخنهاى پوشيدهء غير صريح ، كلامى كه معنى آن پوشيده و پنهان باشد ) فراخى و گشايشى براى دروغ هست ، و آدمى را از دروغ بىنياز مىكند ، مراد اين نيست كه بدون نياز و ضرورت ، تعريض جايز است ، زيرا تعريض به دروغ قائم مقام تصريح\r\n\r\n","description":"","footnote":" ( 1 ) تعريض : سربسته و به كنايه سخن گفتن . . \r\n[ 1 
  ] براى اين موازنه به طور عام دليل شرعى ثابت نشده است ، و آنچه ثابت شده همان مواضع سه گانهء مذكور است كه دروغ در آنها جايز است يعنى : اصلاح و جنگ و همسر ، و محدود بودن اين مواضع در روايات دليلى است بر جايز نبودن دروغ در غير آنها . بلى ، بعضى از مواضع استثناء ثابت شده مانند دفع ظلم ، ولى از اين موارد نبايد فراتر رفت . مصحح .\r\n[ 2 
  ] توريه آنست كه متكلم خلاف ظاهر كلام خود را اراده كند ، پوشيدن حقيقت چيزى و ظاهر كردن غير آن ، پنهان كردن خبرى و ظاهرساختن غير آن را .\r\n","page_name":" 434 ","page_number":434},
  {"content":"\r\nبه آن است . زيرا اشكال و محذور كذب اين است كه چيزى را بر خلاف آنچه في نفسه هست بفهمانى ، و اين امر در دروغ به وسيلهء معاريض ( كنايه و توريه ) وجود دارد .\r\nبنابراين مراد اين است كه تعريض وقتى جايز است كه انسان به دروغ گفتن ناچار شود و ضرورت و حاجتى پيش آيد و مصلحتى اقتضا كند مثلا مصون ماندن از ظالمان و اشرار ، كه اگر كسى به دروغ در اين گونه موارد ناچار شود براى او رواست ، زيرا گفتار او بر مقتضاى حق و دين است ، و او در حقيقت راستگوست ، اگرچه كلام او غير از آن را بفهماند ، از اين رو كه قصد و نيّتش راست و صحيح و اراده اش در طريق خير و صلاح است . و چنين سخنى بيرون از حقيقت صدق نيست ، زيرا راستگوئى مقصود ذاتى نيست ، بلكه چون بر حق دلالت مىكند مطلوب است ، پس نبايد به ظاهر و قالب آن نگريست ، بلكه بايد به معنى و حقيقت آن توجّه نمود .\r\nبلى ، در اين موارد بايد به توريه و كنايه متوسّل شد تا راهى يافت كه الفاظ نيز راست باشد ، اگرچه معاريض در اينكه خلاف واقع را مىفهماند با دروغ صريح شريك است . و رسول خدا صلى اللَّه عليه و آله وقتى قصد سفرى داشت مقصد را پنهان مىكرد ( توريه ) و چنين مىنمود كه مقصد ديگرى دارد ، تا خبر به دشمنان نرسد و او را تعقيب نكنند .\r\nو از دلائل جواز تعريض ( سر بسته و به كنايه سخن گفتن ) به شرط صحّت نيّت ، روايتى است در احتجاج كه : « از حضرت صادق ( ع ) دربارهء قول خداى تعالى در داستان إبراهيم عليه السّلام :\r\n« قالَ بَلْ فَعَلَه كَبيرُهُمْ هذا فَاسْأَلُوهُمْ إِنْ كانُوا يَنْطِقُونَ » 21 : 63 . ( انبياء ، 63 ) « گفت بلكه اين بزرگشان چنين كرده است ، اگر سخن مىگويند از خودشان بپرسيد » سؤال كردند ، فرمود : نه بت بزرگ بتها را شكسته بود و نه إبراهيم دروغ گفت . پرسيدند : چگونه ؟ فرمود : إبراهيم گفت : اگر سخن گفتن مىتوانند از آنها بپرسيد [ 1 
  ] ، يعنى اگر سخن مىگويند بت بزرگ هم اين كار را كرده ، و اگر سخن نمىگويند بت بزرگ هم كارى نكرده ، پس نه آنها سخن گفتند و نه إبراهيم عليه السّلام دروغ گفت « . و نيز دربارهء اين قول خداى تعالى :\r\n\r\n","description":"","footnote":"\r\n[ 1 
  ] به اين ترتيب بايد در معنى عبارت آيه تقديم و تأخير قائل شد به اين نحو : ان كانوا ينطقون فاسألوهم .\r\n","page_name":" 435 ","page_number":435},
  {"content":"\r\n« أَيَّتُهَا الْعيرُ انَّكُمْ لَسارِقُونَ » 12 : 70 . ( يوسف ، 70 ) « اى كاروانيان شما دزدانيد [ 1 
  ] » .\r\nپرسيدند . فرمود : « آنان يوسف را از پدرش دزديدند [ امّا جام ملك را ندزديدند 
  ] ، مگر نمىبينيد كه وقتى [ برادران يوسف 
  ] گفتند : چه گم كرديد ، گفتند :\r\nجام پادشاه را گم كرده‌ايم ، و نگفتند : شما جام را دزديديد . آنها يوسف را از پدر دزديده بودند « .\r\nو نيز دربارهء قول إبراهيم عليه السّلام :\r\n« فَنَظَرَ نَظْرَةً فِى النُّجُومِ . فَقالَ انّى سَقيمٌ » 37 : 88 - 89 ( صافات ، 88 و 89 ) « پس نظرى به ستارگان كرد و گفت : من بيمارم » .\r\nپرسيدند ، فرمود : « إبراهيم بيمار نبود و دروغ هم نگفت ، قصدش اين بود كه در دين خود بيمار است ، يعنى مرتاد [ 2 
  ] ( جوينده ) است » .\r\nراه تعريض و توريه : اين است كه گوينده با مخاطب به لفظى سخن گويد كه در آن دو احتمال برود يكى غير مطابق با واقع كه احتمالش ظاهرتر باشد و مخاطب گفتهء وى را بر اين معنى حمل كند ، و احتمال دوم كه مطابق با واقع و مراد گوينده است ، چنان كه از خبر « احتجاج » [ كه نقل شد 
  ] برمىآيد . مثلا : اگر ظالمى تورا بجويد و تو در خانه ات باشى و نخواهى بيرون آيى ، به كسى مىگويى انگشت خود را در جايى بگذارد و بگويد : او اينجا نيست . و اگر سخن ناسزائى دربارهء كسى گفته باشى و به او رسيده باشد ، و بخواهى بدون آنكه دروغ بگوئى دل او را خوش كنى ، بگو : خدا نخواسته باشد كه من چنين بگويم يا پناه به خدا اگر چنين گفته باشم يا بگو : تو بالاتر از آنى كه چنين سخنى دربارهء تو بتوان گفت ، و امثال اينها .\r\nاز آنچه كه گفته شد معلوم است كه هر تعريضى ( كنايه و توريه ) كه براى غرض باطلى گفته شود در جايز نبودن مانند تصريح است ، زيرا ديگرى را به گمان دروغ مىاندازد . بلى ، گاهى سخن سربسته و كنايه و توريه براى غرضى اندك و\r\n\r\n","description":"","footnote":"\r\n[ 1 
  ] بايد توجه كرد كه اين سخن يوسف نيست بلكه آيه چنين است : ثم اذن مؤذن أيتها العير انكم لسارقون .\r\n[ 2 
  ] مرتاد ، نعت فاعلى از ارتياد : به معنى جستجو و طلب كردن .\r\n","page_name":" 436 ","page_number":436},
  {"content":"\r\nكوچك ، مثل خوشدلكردن ديگرى با مزاح ، مباح است ، مانند قول پيغمبر اكرم صلى اللَّه عليه و آله و سلم :\r\n« پيرزن به بهشت نمىرود » و « در چشم شوهر تو سفيدى است » ، كه قبلا ذكر شد ، و امثال اينها .\r\nو از دروغهايى كه جايز است و موجب فسق نمىشود ، مبالغه اى است كه بر حسب عادت ميان مردم متعارف است مثل اينكه بگوئى : صد بار به تو گفتم ، و صد مرتبه تو را خواستم ، و مانند اينها كه مراد گوينده تفهيم تحقّق اين عدد نيست ، بلكه رساندن مبالغه و تأكيد است . پس اگر او را فقط يك بار طلب كرده دروغ گفته است ، و اگر چند بار طلب كرده كه بيش از حدّ عادت باشد ، اگرچه به صد نرسيده باشد ، گناه نكرده است .\r\nو از جمله دروغهائى كه گناه نيست آنست كه در انواع مجاز و استعاره و تشبيه به كار مىرود ، زيرا غرض از آنها تفهيم نوعى مناسبت و مبالغه است نه ادعاى حقيقت و مساوات از جميع جهات .\r\nو از دروغهائى كه مردم به آن عادت كرده‌اند و آن را آسان مىگيرند ، آنست كه وقتى كسى را به خوردن طعام تعارف كنند بگويد اشتها ندارم و حال آنكه گرسنه و داراى اشتهاست . اين گونه دروغ مورد نهى است چنان كه بعضى از اخبار بر آن دلالت دارد ، مگر اينكه غرض صحيحى در آن باشد . و از دروغهائى كه عادى و متعارف است اين است كه كسى بگويد : خدا مىداند كه چنين است در صورتى كه مىداند چنين نيست ، و اين بدترين نوع دروغ است . عيسى عليه السّلام فرمود : « از بزرگترين گناهان در نزد خداوند اين است كه بنده بگويد : خدا مىداند كه چنين است در حالى كه خلاف واقع بگويد » . و از دروغهائى كه گناهى بزرگ است و در آن سهل انگارى مىشود ، دروغ در نقل خواب است . رسول خدا صلى اللَّه عليه و آله و سلم فرمود : « از گناهان بزرگ اين است كه كسى خود را به غير پدرش نسبت دهد ، يا آنچه در خواب نديده بگويد ديده‌ام ، يا سخنى به من نسبت دهد كه نگفته‌ام » .\r\n","description":"","footnote":"","page_name":" 437 ","page_number":437},
  {"content":"\r\n\r\nدنباله گواهى دروغ - سوگند دروغ - خلف وعده\r\nاز بدترين انواع كذب : شهادت دروغ و قسم دروغ و خلف وعده است .\r\nو بر ذم شهادت دروغ اين قول خداى تعالى در وصف مؤمنان دلالت دارد :\r\n« وَالَّذيِنَ لا يَشْهَدُونَ الزُّورَ وَاذا مَرُّوا بِاللَّغْوِ مَرُّوا كِراما » . 25 : 72 ( فرقان ، 72 ) « و كسانى كه گواهى دروغ ندهند و چون بر بيهوده و ناپسند بگذرند بزرگوارانه مىگذرند » .\r\nو همچنين گفتار پيغمبر اكرم صلى اللَّه عليه و آله و سلم : « شاهد الزّور كعابد الوثن »\r\n« شاهد دروغ مانند بتپرست است » .\r\nو بر ذم سوگند دروغ قول رسول اكرم صلى اللَّه عليه و آله و سلم دلالت دارد : « تاجران فاجرند » پرسيدند : يا رسول اللَّه ، مگر نه اين است كه خداوند خريد و فروش را حلال كرده ؟ فرمود : « آرى و ليكن سوگند مىخورند و گناهكار مىشوند ، و دروغ مىگويند » .\r\nو فرمود : « سه كسند كه روز قيامت خداوند با آنها سخن نگويد و به آنها ننگرد و آنها را پاك نگرداند : كسى كه با بخشش خود منّت گذارد ، و كسى كه قسم دروغ خورد كه جنس خود را بيشتر از قيمت واقعى خريده است ، و كسى كه جامهء خويش [ از روى تكبّر 
  ] چندان دراز كند كه وقتى راه رود به زمين برسد » .\r\nو فرمود : « هيچ كس به خدا سوگند نمىخورد كه در آن به قدر بال پشه اى [ خلاف واقع 
  ] داخل كند ، مگر آنكه نقطه اى سياه تا روز قيامت در دلش خواهد بود » .\r\nو فرمود : « سه كسند كه خداوند آنان را دشمن دارد : تاجر يا فروشنده اى كه بسيار قسم خورد ، و فقير متكبّر ، و بخيل منّت گذار » .\r\nو بر ذم خلف وعده اين سخن پيغمبر اكرم صلى اللَّه عليه و آله و سلم دلالت دارد كه : « هر كه به خدا و آخرت ايمان دارد چون وعده دهد بايد به آن وفا كند » . و نيز قول امام صادق\r\n","description":"","footnote":"","page_name":" 438 ","page_number":438},
  {"content":"\r\n\r\nعليه السّلام : « وعدهء مؤمن به برادرش نذرى است كه كفّاره بردار نيست ، پس هر كه خلف وعده كند با خداى تعالى خلاف وعده كرده و در معرض دشمنى او قرار گرفته ، و دليلش قول خداى تعالى است :\r\n« يا ايُّها الَّذِينَ آمَنُوا لِمَ تَقُولُونَ ما لا تَفْعَلُونَ . كَبُرَ مَقْتا عِنْدَ الله أنْ تَقُولُوا ما لا تَفْعَلُونَ » 61 : 2 - 3 . ( صف ، 2 - 3 ) « اى كسانى كه ايمان داريد چرا چيزى مىگوئيد كه نمىكنيد . نزد خدا سخت مبغوض است كه آنچه نمىكنيد بگوئيد » .\r\nو رسول خدا صلى اللَّه عليه و آله فرمود : « چهار چيز است كه در هر كه باشد منافق است و در هر كه يكى از آن خويها باشد بخشى از نفاق در او هست تا وقتى كه آن را رها كند : چون خبر دهد دروغ گويد ، و چون وعده دهد خلف كند ، و چون عهد و قرار نهد مكر نمايد ، و به هنگام مخاصمه و محاكمه راه گناه پيش گيرد » .\r\nپس كسى كه وعده دهد و در هنگام وعده دادن قصد خلف و بىوفايى داشته باشد ، يا در آغاز قصد وفا كند ولى بعدا بدون عذر ترك عزم نمايد ، منافق است .\r\nو امّا اگر عنوان عذر براى او پيدا شد و به وعده وفا نكرد منافق و گناهكار نيست .\r\nو اگر صورت نفاق پيدا كرد ، بهتر آنست كه از صورت نفاق نيز بپرهيزد چنان كه از ذات و واقعيت آن احتراز مىكند ، به اين طريق كه قطعا و جزما وعده ندهد ، بلكه به خواست خدا موكول و معلَّق نمايد يعنى بگويد : اگر خدا بخواهد ، يا سخنى مثل اين .\r\nعلاج دروغ\r\nراه معالجهء دروغ اين است كه نخست در آيات و اخبارى كه در ذم آن وارد شده بينديشد ، تا بداند كه اگر آن را ترك نكند هلاك ابدى گريبانگيرش خواهد شد .\r\nسپس به ياد داشته باشد كه هر دروغگوئى از دلها و نظرها مىافتد و كسى به سخن او اعتنا نمىكند ، و چه بسيار كه دروغ گفتن باعث رسوائى نزد مردم مىشود . و از اسباب افتضاح او اين است كه خداى سبحان فراموشى را بر او مسلَّط مىكند ، تا آنجا كه اگر چيزى بگويد گفتهء خود را از ياد مىبرد و خلاف گفتار خود مىگويد و\r\n","description":"","footnote":"","page_name":" 439 ","page_number":439},
  {"content":"\r\n\r\nرسوا مىگردد . و سخن امام صادق عليه السّلام به اين معنى اشاره دارد كه مىفرمايد :\r\n« از چيزهائى كه خداوند بر دروغگويان گماشته است نسيان است » . پس از آن در آيات و اخبارى كه در ستايش ضد آن - يعنى راستگوئى - وارد شده تأمل كند ، و بعد از اين اگر دشمن خود نباشد در هر سخنى كه مىخواهد بگويد نخست بينديشد و تفكَّر كند ، پس اگر دروغ باشد ترك نمايد و از همنشينى فاسقان و دروغگويان اجتناب كند ، و با صالحان و راستگويان همنشين شود .\r\nپيوست راستگوئى و ستايش آن\r\nضد دروغگوئى راستگوئى است و آن شريفترين صفات پسنديده و رئيس فضائل اخلاقى است ، و آيات و اخبارى كه در ستايش و بزرگى فايدهء آن رسيده بيرون از شمار است ، خداى سبحان مىفرمايد :\r\n« رِجالٌ صَدَقُوا ما عاهَدُوا الله عَلَيْه » 33 : 23 ( احزاب ، 23 ) « مردانى كه به پيمان خويش با خدا وفا كردند » .\r\nو مىفرمايد :\r\n« اتَّقُوا الله وَكُونُوا مَعَ الصّادِقينَ » 9 : 119 ( توبه ، 120 ) « از خدا بترسيد و با راستگويان باشيد » .\r\nو مىفرمايد :\r\n« الصّابِرينَ وَالصّادِقينَ وَالْقانِتينَ وَالْمُنْفِقينَ وَالْمُسْتَغْفِرينَ بِالأَسْحارِ » 3 : 17 . ( آل عمران ، 17 ) « صابران و راستگويان و فرمانبران و انفاق كنندگان و آمرزش خواهان سحرگاهان » .\r\nو مىفرمايد :\r\n« انَّمَا الْمُؤْمِنُونَ الَّذِينَ آمَنُوا بِالله وَرَسُولِه ثُمَّ لَمْ يَرْتابُوا 49 : 15 . . . اوُلئِكَ هُمُ الصّادِقُونَ » 49 : 15 . ( حجرات ، 15 )\r\n","description":"","footnote":"","page_name":" 440 ","page_number":440},
  {"content":"\r\n« مؤمنان فقط كسانىاند كه به خدا و رسول او ايمان آورده آنگاه شك نكرده‌اند . . . اينها راستگويانند » .\r\nو مىفرمايد :\r\n« وَلكِنَّ الْبِرَّ مَنْ آمَنَ بِالله وَالْيَوْمِ الآخِرِ 2 : 177 . ثُمَّ قَالَ : وَالصَّابِرينَ فِى الْبَأْساءِ وَالضَّرّاءِ وَحينَ الْبَأْسِ أوُلئِكَ الَّذِينَ صَدَقُوا » 2 : 177 . ( بقره ، 177 ) « نيك آن كس است كه به خدا و آخرت . . . ايمان دارد . . . سپس فرمود :\r\nو شكيبايان در سختى و رنجورى و هنگام جنگ ، اين كسانند كه راست گفته‌اند « .\r\nرسول خدا صلى اللَّه عليه و آله و سلم فرمود : « تقبّلوا لي بستّ أتقبّل لكم بالجنّة :\r\nإذا حدّث أحدكم فلا يكذب ، و إذا وعد فلا يخلف ، و إذا ائتمن فلا يخن ، و غضّوا أبصاركم ، و كفّوا أيديكم ، و احفظوا فروجكم « .\r\n« شما شش چيز را براى من تعهّد كنيد من بهشت را براى شما تعهّد مىكنم :\r\nهر گاه يكى از شما سخن گويد دروغ نگويد ، و هنگامى كه وعده دهد خلف نكند ، و چون امانت به او سپارند خيانت نكند ، و چشمهاى خود را بپوشيد ، و دست خود را [ از تعدى و ستم به يكديگر 
  ] باز داريد ، و دامنهاى خود را [ پاك 
  ] نگه داريد « .\r\nو از صادقين ( امام باقر و امام صادق ) عليهما السّلام روايت است كه : « إنّ الرّجل ليصدق حتى يكتبه اللَّه صدّيقا »\r\n« مرد به سبب راستگوئى به مرتبهء صدّيقان مىرسد » .\r\nو حضرت صادق عليه السّلام فرمود : « كونوا دعاة النّاس بالخير به غير السنتكم ، ليروا منكم الاجتهاد و الصّدق و الورع » .\r\n« مردم را با غير زبان به خير و نيكى دعوت كنيد ، آنها بايد از شما كوشش [ در اعمال نيك 
  ] و راستگوئى و پارسائى ببينند » .\r\nو فرمود : « من صدق لسانه زكى عمله ، و من حسنت نيّته زيد في رزقه ، و من حسن برّه بأهل بيته مدّ له في عمره » .\r\n« هر كه زبانش راستگو باشد ، عملش پاكيزه است ، و هر كه نيّت او پاك باشد روزيش بسيار مىشود ، و هر كه با خانوادهء خود نيكى و خوشرفتارى كند عمرش دراز مىگردد » .\r\n","description":"","footnote":"","page_name":" 441 ","page_number":441},
  {"content":"\r\nو فرمود : « لا تنظروا إلى طول ركوع الرّجل و سجوده ، فإنّ ذلك شيء اعتاده ، و لو تركه لاستوحش لذلك ، و لكن انظروا إلى صدق حديثه و أدأء أمانته » .\r\n« به طول دادن ركوع و سجود كسى منگريد ، كه اين عادت او شده ، و اگر آن را ترك كند به وحشت مىافتد ، و ليكن به راستگوئى و امانتداريش بنگريد » .\r\nآن حضرت به يكى از اصحاب خود فرمود : « بنگر كه على عليه السّلام به چه چيز در نزد رسول اللَّه صلى اللَّه عليه و آله و سلَّم به آن مقام و مرتبه رسيد ، چنان باش ، على عليه السّلام همانا به راستگوئى و اداء امانت به آن مرتبه در نزد رسول خدا صلى اللَّه عليه و آله و سلَّم رسيد » .\r\nو از آن حضرت روايت است كه : « انّ اللَّه لم يبعث نبيّا إلا بصدق الحديث و أداء الأمانة إلى البّر و الفاجر » . ( 1 ) \r\n« خداوند هيچ پيامبرى را مبعوث نكرد مگر به راستگوئى و اداء امانت به نيكوكار و بدكار » .\r\nو نيز فرمود : « چهار چيز است كه در هر كه باشد ايمانش كامل است ، و هر چند از سر تا قدمش گناه باشد از ايمان او نمىكاهد ، و آنها راستگوئى و اداء امانت و حياء و خوشخوئى است » . و اخبار بسيار ديگرى نيز به اين مضامين رسيده است .\r\nو از انواع صدق ، صدق در گواهى است ، و آن ضد گواهى دروغ است ، و صدق در سوگند ، و آن ضد قسم دروغ است ، و وفاى به عهد ، و آن ضد خلف وعده است ، و اين نوع صدق ، يعنى وفاى به عهد ، برترين و دوست داشتنىترين انواع صدق است ، و از اين رو خداى تعالى اسماعيل پيامبر را به آن مىستايد و مىفرمايد :\r\n« انَّه كانَ صادِقَ الْوَعْدِ وَكانَ رَسُولا نَبِيّا » 19 : 54 ( مريم ، 54 ) « كه او درست وعده و فرستاده اى پيامبر بود » .\r\nگفته‌اند كه وى با شخصى در جائى وعده كرد و آن شخص نيامد ، اسماعيل بيست و دو روز در انتظار او باقى ماند . و روايت است كه : « مردى با رسول خدا صلى اللَّه عليه و آله و سلَّم بيعت كرد و وعده داد كه در فلان مكان به خدمت حضرت برسد ، مرد در آن روز و روز\r\n","description":"","footnote":" ( 1 ) بيشتر اين احاديث را با « اصول كافى » : باب صدق و اداء امانت ، و با « وسائل » كتاب حج ، باب وجوب صدق ، و با « مستدرك » : 2 - 84 - 89 تصحيح كرديم . . ","page_name":" 442 ","page_number":442},
  {"content":"\r\n\r\nبعد فراموش كرد و روز سوم آمد و پيغمبر را در همان مكان ديد « .\r\nرسول خدا صلى اللَّه عليه و آله و سلَّم فرمود : « العدة دين »\r\n« وعده دين است » .\r\nو فرمود : « الوأى - اى الوعد - مثل الدّين أو أفضل »\r\n« وعده مانند دين يا برتر از آن است » .\r\nتكميل اقسام صدق\r\nصدق مانند كذب شش نوع دارد :\r\n1 - صدق در گفتار ، و آن خبر دادن از چيزهاست آن چنان كه در واقع هستند ، و كمال اين نوع صدق ترك كنايه و توريهء بدون ضرورت است ، براى احتراز از تفهيم خلاف واقع و تحصيل صورت دروغين در دل ، و نيز رعايت معناى حقيقى در الفاظى كه بدانها با خداى سبحان مناجات مىكند ، پس كسى كه مىگويد « وجّهت وجهى للَّذى فطر السّماوات و الارض » « روى خود را به سوى كسى كردم كه آسمانها و زمين را پديد آورده » و در دلش غير اين است ، و يا مىگويد : « ايّاك نعبد » « فقط تو را مىپرستيم » ، و با دلبستگى به دنيا دنيا را مىپرستد ، زيرا هر كه دل خود را به چيزى ببندد بندهء آن است - چنان كه اخبار بر اين معنى دلالت دارد - چنين شخصى دروغگوست .\r\n2 - صدق در نيّت و اراده ، و اين معنى به اخلاص برمىگردد ، و آن خالص ساختن نيّت براى خداست ، به اينكه انگيزه اى در طاعاتش ، بلكه در همهء حركات و سكناتش ، جز خدا نداشته باشد . بنابراين آميختن نيّت به غير خدا موجب بطلان آن و تكذيب صاحبش خواهد بود .\r\n3 - صدق در عزم و تصميم بر كار نيك : انسان گاهى ابتدا عزم بر كارى مىكند ، و در دل مىگويد : اگر خدا فلان چيز را روزى من كرد فلان مقدار آن را صدقه مىدهم ، و اگر خدا مرا از اين گرفتارى نجات داد چنين و چنان مىكنم . حال اگر اين شخص در درون خود عزم را جزم كرده و مصمّم به انجام آن عمل است ، عزمش\r\n","description":"","footnote":"","page_name":" 443 ","page_number":443},
  {"content":"\r\nصادق است ، و اگر در عزم او نوعى انحراف و سستى و ترديد باشد ، عزمش كاذب است ، زيرا شك و ترديد در عزيمت ضد صدق در آن است ، و صدق در اينجا به معنى قوّت و كمال آن است ، چنان كه مىگويند : فلانى ميل و خواست راستين دارد ، يعنى داراى قوهء تام و تمام است ، يا ميل و خواست كاذب دارد ، يعنى خواهش و ميلش ناقص و ضعيف است .\r\n4 - صدق در وفاى به عزم : نفس آدمى گاهى در عزم و تصميم كنونى سخى است ، زيرا وعده دادن برايش مشقّتى ندارد ، و ليكن چون وقت عمل رسيد تمايلات و شهوات به جنبش مىآيند و با انگيزهء دينى به معارضه برمىخيزند ، و بسا چنان بر انسان چيره مىشوند كه عزيمت وى را از ميان مىبرند و وفاى به وعده اتّفاق نمىافتد ، و اين با صدق در وفاى به عزم منافات و ضديّت دارد ، و از اين رو خداى سبحان مىفرمايد :\r\n« رِجالٌ صَدَقُوا ما عاهَدُوا الله عَلَيْه » 33 : 23 ( احزاب ، 23 ) « مردانى كه به پيمان خويش با خدا وفا كردند » .\r\n5 - صدق در كردار : و آن مطابقت باطن و ظاهر و يكسانى نهان و آشكار است ، يا بهتر بودن باطن از ظاهر ، به اين معنى كه اعمال ظاهر او بر چيزى دلالت نكند كه در باطن به آن متّصف نباشد ، البتّه نه به اين كه اعمال را ترك كند بلكه باطن را به تصديق ظاهر بكشاند . و اين بالاترين مراتب اخلاص است ، زيرا نوعى از اخلاص ممكن است به كمتر از اين تحقّق يابد ، يعنى باطن بدون قصد و غرض با ظاهر مخالفت كند ، و اين ريا نيست ، و مىتوان نام اخلاص بر آن نهاد .\r\nتوضيح آنكه : ريا آن است كه در اعمال ، غير خداى سبحان قصد شود . گاهى از انسان اعمالى صادر مىشود كه دلالت مىكند بر اينكه وى داراى فضيلت باطنى است ، از قبيل توجّه به خدا و انس به او ، يا آرامش و وقار ، يا تسليم و رضا و مانند اينها ، و حال آنكه وى فاقد آنهاست ، اين حال يا به سبب اين است كه مانعى در تحقّق آنها بر او غلبه كرده ، يا به واسطهء اين است كه صدور اين اعمال ظاهرى به اين نحو بدون قصد مشاهدهء غير خداى سبحان است ، پس چنين شخصى در عمل خود صادق نيست و در دلالت و مطابقت ظاهر با باطن كاذب است . اما اگر رياكار نباشد و توجّهى\r\n","description":"","footnote":"","page_name":" 444 ","page_number":444},
  {"content":"\r\nبه خلق نداشته باشد ، در اين صورت مخالفت ظاهر با باطن اگر از روى قصد باشد ريا ناميده مىشود ، و اخلاص در كار او نيست ، و اگر بدون قصد باشد كذب ناميده مىشود و صدق در كار او نيست ، و گاهى بعضى از مراتب اخلاص وجود دارد . و اين نوع صدق - يعنى يكسان بودن پنهان و آشكار يا بهتر بودن باطن از ظاهر - كميابتر و گرانبهاتر از انواع پيشين است ، و از اين رو سرور فرستادگان الهى صلى اللَّه عليه و آله و سلَّم در دعاى خود مكرر آن را از خدا مىطلبد : « خدايا باطنم را بهتر از ظاهرم قرار ده ، در حالى كه ظاهرم را شايسته و آراسته سازى » .\r\nو در خبر است كه : « چون پنهان و آشكار مؤمن يكسان باشد خداوند به او به ملائكه مباهات مىكند و مىفرمايد : » بندهء حقيقى من اين است « . يكى از بزرگان گفته است : » كيست كه به من شخصى را نشان دهد كه شبها [ در تاريكى و تنهائى 
  ] گريان و روزها [ در ميان مردم 
  ] خندان باشد « .\r\nچه خوش گفته است :\r\n\r\nإذا السّرّ و الإعلان في المؤمن استوى فقد عزّ في الدّارين و استوجب الثّنا\r\n\r\n« هر گاه پنهان و آشكار مؤمن يكسان باشد در دو جهان عزيز و سزاوار ستايش است » .\r\n\r\nو إن خالف الإعلان سرّا فما له على سعيه فضل سوى الكدّ و العنا\r\n\r\n« و اگر ظاهر [ آراستهء 
  ] او مخالف باطن باشد برايش هيچ فضيلت و اجرى جز رنج و زحمت نيست » .\r\n\r\nكما خالص الدّينار في السّوق نافق و مغشوشه المردود لا يقتضى المنا\r\n\r\n« همچنان كه زر ناب در بازار رائج است و زر ناسره مردود است و از آن آرزويى برنمىآيد » .\r\nو از اين گونه صدق : موافقت گفتار با كردار است ، كه آدمى آنچه را نمىكند نگويد و به آنچه نمىكند فرمان ندهد ، زيرا آن كه پند مىدهد و خود پند نمىگيرد دروغگوست . و از اين روست كه امير مؤمنان عليه السّلام فرمود :\r\n« انّى و اللَّه ما أحثّكم على طاعة إلا و أسبقكم إليها ، و لا أنهاكم عن معصية إلا و أتناهى قبلكم عنها » .\r\n","description":"","footnote":"","page_name":" 445 ","page_number":445},
  {"content":"\r\n« به خدا سوگند كه شما را به طاعتى ترغيب نمىكنم مگر آنكه به آن از شما پيشى مىگيرم ، و شما را از گناهى باز نمىدارم مگر آنكه پيش از شما از آن باز مىايستم » .\r\n6 - صدق در مقامات دينى : مانند صبر و شكر و توكَّل و حب و رجا و خوف و زهد و تعظيم و رضا و تسليم و امثال اينها . اين گونه صدق بالاترين و ارجمندترين درجات صدق است ، و هر كه به حقيقت اين مقامات و لوازم و آثار و غايات آنها متّصف شود حقيقة صدّيق است ، و هر كه اسم آنها را بر خود ببندد و از حقيقت و آثار و غايات آنها بىخبر باشد در واقع كاذب است . مگر نمىبينى كه هر كه از سلطان يا قدرتمندى ترسان شود چگونه چهره اش زرد و خور و خوابش دشوار و عيش و زندگانيش تيره و ناگوار و خاطرش پريشان و اعضا و جوارحش مضطرب و لرزان مىگردد ؟ و گاه دست از شهر و ديار مىشويد و ترك اهل و عيال خود مىكند و در غربت با تنهائى و رنج و مشقّت مىسازد و خطرها را به جان مىخرد و سختى و زحمت سفرها را برمىگزيند ، اين همه از بيم آن كسى است كه از او ترسيده ، چنين خوفى صادق و واقعى است . و امّا كسى كه ادعاى ترس از خدا يا آتش دوزخ دارد و هيچ اثرى از آن به هنگام قصد انجام گناه در او ظاهر نيست ، خوفش كاذب است .\r\nپيغمبر اكرم صلى اللَّه عليه و آله و سلَّم فرمود : « لم أر مثل النّار نام هاربها ، و لم أر مثل الجنّة نام طالبها »\r\n« چون آتش دوزخ نديدم كه گريزان از آن در خواب باشد ، و چون بهشت نديدم كه خواهان آن در خواب باشد » .\r\nامّا اين مقامات را نهايتى متصور نيست تا براى كسى ممكن باشد كه به نهايت آن برسد ، بلكه هر بنده اى به حسب حال و مرتبهء خود نصيب و بهره اى دارد ، معرفت و بزرگداشت خدا و خوف از او نامحدود است ، و از اين رو پيغمبر اكرم صلى اللَّه عليه و آله و سلَّم چون جبرئيل را به صورت اصليش ديد بيهوش بر زمين افتاد ، و چون به هوش آمد و به حال طبيعى بازگشت فرمود : « من هيچ يك از مخلوقات خدا را اين چنين گمان نمىكردم جبرئيل گفت : اگر اسرافيل را ببينى چه خواهى گفت كه عرش بر دوش اوست و پاهاى او زمينها را شكافته ، و با وجود اين از عظمت خدا همچون گنجشك كوچكى مىگردد » و فرمود : « شبى كه در سير شبانه - همراه جبرئيل - به\r\n","description":"","footnote":"","page_name":" 446 ","page_number":446},
  {"content":"\r\nملأ اعلى مىگذشتم عالم بالا از خوف و خشيت خدا همچون پلاس كهنه اى مىنمود « .\r\nبه فرشتگان مقرّب و پيامبران مرسل بنگر كه از شدّت خشيت چه حالى دارند ، و اين همه از قوّت معرفت ايشان به عظمت و جلال خداوند است ، و حال آنكه بالاتر از آنچه ايشان دريافته‌اند مراتب نامتناهى هست . پس اختلافى كه مردم در مراتب خوف و تعظيم و حبّ و انس دارند به حسب اختلاف آنان در معرفت خداوند است ، و براى احدى ممكن نيست كه به نهايت اين معرفت برسد ، و اختلاف مردم به قدر معرفتى است كه امكان دستيابى به آن هست ، و رسيدن همهء مردم به اين مقدار نيز نادر است ، و كسى كه در همهء اين مقامات صادق باشد جدّا كمياب و بلكه ناياب است .\r\nو از نشانه هاى اين صدق : پوشيده داشتن همهء مصائب و طاعات و ناخشنودى از اطَّلاع مردم بر آنهاست . روايت است كه : « خداى تعالى به موسى عليه السّلام وحى فرمود : چون من بنده اى را دوست دارم او را به بلاهائى مبتلا مىكنم كه كوهها توانائى تحمّل آنها را نداشته باشند تا ببينم صدقش چگونه است ، پس اگر او را صابر يافتم او را دوست خود مىگيرم ، و اگر بىتاب و بىصبر ديدم كه از من به خلق زبان شكوه مىگشايد او را خوار و بيمقدار مىسازم و هيچ باك ندارم » .\r\nامام صادق عليه السّلام فرمود : « چون بخواهى بدانى كه در دعوى خود صادقى يا كاذب ، در راستى نيّت و ادعاى خود بنگر ، و آنها را با ترازوى خدائى بسنج كه گوئى در قيامت هستى ، خداى عز و جل مىفرمايد :\r\n« وَالْوَزْنُ يَوْمَئِذٍ الْحَقُّ » 7 : 8 ( اعراف ، 7 ) « و سنجش در آن روز به حق و درست است » .\r\nپس اگر حقيقت نيّت و مقصود تو با كنه دعوى تو هماهنگ و برابر بود صدق تو مسلَّم است . و پائينترين مرتبهء صدق اين است كه زبان و دل مخالف يكديگر نباشند . مثل شخص صادقى كه وصفش را گفتيم مانند كسى است كه در حال جان دادن است ، اگر جان ندهد چه مىتواند بكند ( 1 )  « .\r\n","description":"","footnote":" ( 1 ) اين حديث در « مصباح الشريعة » : باب 75 ، آمده است . . ","page_name":" 447 ","page_number":447},
  {"content":"\r\n\r\nتنبيه زبان زيانبارترين اعضاست\r\nبدان كه بيشتر رذائل مذكور در اين مقام : از دروغ و غيبت و بهتان و شماتت و مسخرگى و استهزاء و مزاح و غير اينها - مانند سخنان بيهوده و باطل - از آفات و مفاسد زبان است و بنا بر اين زبان زيانبارترين جوارح انسان است و آفات آن بيش از آفات ديگر اعضاء است ، و مفاسد آن اگر چه از معاصى ظاهر است ( كه در علم اخلاق به آنها پرداخته نمىشود ) ليكن به اخلاق رذيله و ملكات ناپسند مىانجامد .\r\nزيرا اخلاق با تكرار اعمال در نفس آدمى راسخ و استوار مىگردد ، و اعمال به توسط جوارح از قلب صادر مىشود ، و هر عضوى شايسته است كه از آن كارهاى پسنديده كه پذيراى اخلاق زيبا و نيكوست برخيزد ، و نيز مىتواند از آن كارهاى ناپسند كه اخلاق زشت و بد را پديد مىآورد صادر شود . پس طالب فضائل اخلاق بايد مواظب و مراقب باشد كه هم دل و نفس و هم اعضا و جوارح به خيرات و نيكىها رو آورند و از شرور و بديها جلوگيرى شوند . و عمده عضوى كه مصدر و منشأ افعال زشت و ناپسند ظاهرى است كه مؤدّى به رذائل باطنى مىشود زبان است ، و آن بزرگترين و بهترين آلت شيطان در گمراه كردن نوع انسان است ، و از اين رو مراقبت آن مهمتر و محافظت آن واجبتر و لازمتر است . و سرّ آن - چنان كه گفته‌اند - اين است كه : زبان از نعمتهاى بزرگ خداوند و از لطيفترين عجايب صنع اوست ، كه هر چند جرمش كوچك است اطاعت و جرمش بزرگ است ، زيرا ايمان و كفر جز با شهادت آن معلوم نمىشود ، و به چيزى از امور دو جهان جز به دلالت و راهنمائى آن نمىتوان راه يافت ، و هيچ موجود يا معدومى نيست مگر اينكه زبان از آن سخن مىگويد و به اثبات يا نفى آن مىپردازد . زيرا هر چه را علم شامل مىشود زبان به حق يا باطل بيان مىكند ، و هيچ چيز نيست مگر اينكه علم شامل آن مىشود .\r\nو اين خاصيّت در ديگر اعضاء يافت نمىشود ، زيرا چشم جز رنگها و\r\n","description":"","footnote":"","page_name":" 448 ","page_number":448},
  {"content":"\r\nشكلها ، و گوش جز اصوات ، و دست جز اجسام را نمىيابد ، و همچنين ديگر اعضاء ، ولى ميدان جولان زبان وسيع و پهناور است ، و جلوگير ندارد ، و مجال آن را حد و نهايتى نيست ، كه در خوبيها ميدان وسيعى دارد و در بديها دامنى گسترده ، پس هر كه عنان زبان را رها ساخت شيطان او را به هر ميدانى خواهد كشانيد ، و او را به وادى ضلالت و خذلان خواهد افكند ، تا سرانجام به پرتگاه سقوط در افتد و به منزلگاه هلاكت برسد . و لذا سرور فرستادگان الهى صلى اللَّه عليه و آله و سلَّم فرمود : « هل يكبّ النّاس على مناخرهم في النّار إلا حصائد ألسنتهم ( 1 )  ؟ » .\r\n« آيا مردم را جز درو شده هاى زبانشان به رو در آتش مىاندازد ؟ » پس كسى از شرّ زبان نجات نمىيابد مگر اينكه آن را به لجام شرع مقيّد سازد ، و جز در آنچه سود دنيوى و اخروى دارد آزادش نگذارد ، و آن را از هر چه بيم مفسده اى در دنيا و آخرت مىرود باز دارد ، و شناسائى جاهائى كه آزاد گذاشتن زبان در آنها پسنديده و ستوده يا ناپسند و نكوهيده است بسيار دشوار است ، و عمل به مقتضاى آن حتّى براى كسى كه آن موارد را مىشناسد سخت و سنگين است ، كه زبان بيش از همهء اعضاء نافرمان و گناهكار است ، زيرا به حركت در آوردنش رنجى ندارد و در رها كردنش سختى و زحمتى نيست . پس سهل انگارى در اجتناب از آفات و مفاسد آن جايز نيست و احتراز از كمينگاهها و دامهاى آن واجب و لازم است .\r\nو آيات و اخبار وارده در مذمّت و در كثرت آفات آن و در امر به محافظت و پرهيز از مفاسد آن بسيار است ، و همهء آنها دلالت بر ذمّ جميع آفات آن - آنچه گفته شد و آنچه خواهد آمد - دارد . خداى سبحان مىفرمايد :\r\n« ما يَلْفِظُ مِنْ قَوْلٍ إِلا لَدَيْه رَقيبٌ عَتيدٌ » 50 : 18 . ( ق ، 18 ) « سخنى نگويد مگر اينكه نزد وى مراقبى آماده است » .\r\nو مىفرمايد :\r\n« لا خَيْرَ في كَثيرٍ مِنْ نَجْواهُمْ إِلا مَنْ أمَرَ بِصَدَقَةٍ أوْ مَعْرُوفٍ أوْ إِصْلاحٍ بَيْنَ النّاسِ » 4 : 114 . ( نساء ، 113 )\r\n","description":"","footnote":" ( 1 ) اين روايت در » اصول كافى « : باب خاموشى و حفظ زبان ، است و با آن تصحيح كرديم . . ","page_name":" 449 ","page_number":449},
  {"content":"\r\n« در بسيارى از راز گوئيشان خيرى نيست ، مگر آن كه به صدقه دادن يا كار نيك كردن يا اصلاح ميان مردم فرمان دهد » .\r\nو رسول خدا صلى اللَّه عليه و آله فرمود : « من يتكفّل لي بما بين لحييه و رجليه اتكفّل له بالجنّة » .\r\n« هر كه براى من نگهدارى آنچه در ميان دو فك او ( يعنى زبان ) و در ميان دو پاى اوست تعهّد كند من بهشت را براى او تعهّد مىكنم » .\r\nو فرمود : « هر كه خود را از شرّ شكم و دامن و زبان نگاهدارد ، خود را [ از همهء بديها 
  ] نگاهداشته است » .\r\nاز آن حضرت پرسيدند : « نجات در چيست ؟ فرمود : زبان خود را نگاهدار » .\r\nو فرمود : « بزرگتر چيزى كه مردم را به دوزخ مىبرد دو ميان تهى است :\r\nدهان و عورت « ، و مراد از دهان : زبان است .\r\nمردى از آن حضرت پرسيد : « از چه چيز بيشتر بر من ترسيده شود ؟ زبان او را گرفت و فرمود : » اين « .\r\nو فرمود : « لا يستقيم ايمان عبد حتّى يستقيم قلبه ، و لا يستقيم قلبه حتّى يستقيم لسانه » .\r\n« ايمان هيچ بنده اى راست نباشد تا دلش راست گردد ، و دلش راست نباشد تا زبانش راست شود » .\r\nو فرمود : « إذا أصبح ابن آدم أصبحت الأعضاء كلَّها تكفّر اللَّسان ، فتقول : اتّق اللَّه فينا فانّما نحن بك ، فان استقمت استقمنا ، و إن اعوججت اعوججنا ( 1 )  » .\r\n« وقتى فرزند آدم صبح كند همهء اعضاء در برابر زبان فروتنى كنند و گويند :\r\nدربارهء ما از خدا بترس ، زيرا ما به تو وابسته‌ايم ، اگر راست باشى ما نيز راست مىشويم ، و اگر كج شوى ما نيز كج مىشويم « .\r\nمردى به آن حضرت عرض كرد : « مرا سفارشى كن فرمود : خدا را چنان عبادت كن كه گوئى او را مىبينى ، و خود را چنان بينگار كه در ميان مردگانى ، و\r\n","description":"","footnote":" ( 1 ) اين حديث را با » كنز العمال « : 2 - 111 تصحيح كرديم . . ","page_name":" 450 ","page_number":450},
  {"content":"\r\nاگر مىخواهى تو را به آنچه از همه بيشتر مالك توست خبر دهم - و با دست به زبان اشاره نمود « .\r\nو فرمود : « انّ اللَّه عند لسان كلّ قائل ، فليتّق اللَّه امرؤ على ما يقول » .\r\n« خداوند مراقب زبان هر گوينده اى است ، پس انسان بايد در آنچه مىگويد از خدا بترسد » .\r\nو فرمود : « من لم يحسب كلامه من عمله كثرت خطاياه و حضر عذابه » .\r\n« هر كه سخنش را از عملش نشمارد خطاهايش زياد شود و عذابش فرا رسد » .\r\nو فرمود : « خداوند زبان را عذابى كند كه هيچيك از اعضاء و جوارح را آن عذاب نكند ، زبان گويد : پروردگارا مرا عذابى كردى كه هيچ يك از اعضاء و جوارح را چنين عذاب نكردى . خطاب رسد : يك كلمه از تو سر زد كه به مشرق و مغرب زمين رسيد ، و به واسطهء آن خون محترم ريخته شد ، و مال محترم به غارت رفت ، و پردهء عفّت بر باد رفت ، به عزت و جلالم سوگند ترا عذابى كنم كه هيچ يك از جوارح را چنان عذاب نكنم » و فرمود : « إن كان في شيء شؤم ففى اللَّسان » .\r\n« اگر در چيزى شومى باشد در زبان است » .\r\nو امير مؤمنان عليه السّلام به مردى كه سخن بيهوده مىگفت فرمود : « اى مرد تو سخنانى را بر محافظان خود املاء مىكنى كه به پيشگاه پروردگارت مىبرند ، پس سخنى بگو كه براى تو سودى داشته باشد ، و سخنان بيهوده را رها كن ( 1 )  » .\r\nو فرمود : « مرد در زير زبان خود پنهان است ، پس سخن خود را بسنج ، و بر عقل و معرفت عرضه كن ، اگر براى خدا و در راه خدا باشد بگو ، و اگر غير از اين است سكوت بهتر است ، و براى جوارح عبادتى آسانتر و برتر و باارزشتر در نزد خدا از سخنى كه در آن خشنودى خداى عز و جل باشد و براى او و در راه نشر نعمتهاى او در ميان بندگانش گفته شود نيست ، بدانيد كه خدا ميان خود و فرستادگانش معنايى جز كلام براى كشف آنچه نزد ايشان پنهان بود ، از\r\n","description":"","footnote":" ( 1 ) اين چهار حديث را » با اصول كافى « : باب خاموشى و حفظ زبان ، و با » وافى « : 2 - 340 ، و با » بحار « : 2 مج 15 - 188 ، 189 ، باب خاموشى ، تصحيح كرديم . . ","page_name":" 451 ","page_number":451},
  {"content":"\r\n\r\nنهفته هاى علم خود و گنجينه هاى وحى خويش ، قرار نداد ، و همچنين ميان رسولان و امّتها . پس معلوم مىشود كه زبان برترين وسيله براى اداى تكليف و عبادت است . و همچنين هيچ گناهى بر بنده سنگينتر و عقوبتش سريعتر در نزد خداوند ، و ملامتش شديدتر و ملالتش زودرستر در نزد مردم از زبان نيست ، و زبان ترجمان درون و خبر دهندهء دل است ، و سرّ باطن را آشكار مىكند ، و خلق در قيامت بر آن محاسبه مىشوند ، و سخنى كه براى خدا نباشد همچون خمر است كه عقلها را مست مىكند ، و هيچ چيز براى زندانى شدن از زبان سزاوارتر نيست ( 1 )  « .\r\nو امام سجّاد عليه السّلام فرمود : « إنّ لسان ابن آدم يشرف في كلّ يوم على جوارحه كلّ صباح ، فيقول كيف أصبحتم ؟ فيقولون : بخير إن تركتنا و يقولون : اللَّه اللَّه فينا و يناشدونه و يقولون : إنّما نثاب و نعاقب بك » .\r\n« زبان آدميزاد در بامداد هر روز بر همهء اعضائش رو كند و گويد : چگونه‌ايد ؟ گويند : اگر تو ما را رها كنى خوبيم و گويند : خدا را خدا را دربارهء ما به ياد آور و سوگندش دهند و گويند : ما به سبب تو ثواب و عقاب مىبينيم » .\r\nامام صادق عليه السّلام فرمود : « ما من يوم إلا و كلّ عضو من أعضاء الجسد يكفّر اللَّسان ، يقول : نشدتك اللَّه أن نعذّب فيك ( 2 )  » .\r\n« روزى نيست مگر اينكه هر عضوى از اعضاء تن نسبت به زبان فروتنى كنند و گويند : ترا به خدا مبادا دربارهء تو عذاب شويم » .\r\nتتميم خاموشى\r\nاكنون كه دانستى كه زبان بدترين اعضاء است و آفات و مذمّت آن بسيار\r\n","description":"","footnote":" ( 1 ) اين حديث را با « مصباح الشريعة » : باب 46 تصحيح كرديم . .  ( 2 ) اين دو حديث اخير در » كافى « : باب خاموشى ، و در » وافى « 2 - 340 ، روايت شده است . . ","page_name":" 452 ","page_number":452},
  {"content":"\r\nاست ، بدان كه چيزى جز خاموشى راه نجاتى از خطر آن نيست ، و قبلا اشاره شد كه : خاموشى ضد همهء آفات زبان است ، و با مواظبت بر آن همهء آنها بر طرف مىشود ، و آن از فضائل قوهء غضب يا شهوت است ، و فضيلت آن بزرگ و فوائد آن شگرف است . در صمت و خاموشى ، جمعيّت خاطر و افكار و دوام هيبت و وقار نهفته است و باعث فراغت براى عبادت و فكر و ذكر است ، و وسيلهء سلامت از پيامدهاى گفتار در دنيا و حفظ و ذخيرهء حسنات در آخرت است . و از اين رو شرع مقدس آن را ستوده و به آن ترغيب كرده است .\r\nرسول اكرم صلى اللَّه عليه و آله و سلَّم فرمود : « من صمت نجا »\r\n« هر كه خاموشى گزيد نجات يافت » .\r\nو فرمود : « الصّمت حكم ، و قليل فاعله »\r\n« خاموشى خردمنديهاست و خاموشى گزينان اندكند » .\r\nو فرمود : « من كفّ لسانه ستر اللَّه عورته »\r\n« هر كه زبان خود را نگهدارد خداوند عيب او را بپوشاند » .\r\nو فرمود : « أ لا أخبركم بأيسر العبادة و أهونها على البدن : الصّمت و حسن الخلق »\r\n« مىخواهيد شما را به عبادتى كه از همهء عبادتها بر بدن آسانتر است خبر دهم ؟ :\r\nخاموشى و نيكخوئى « .\r\nو فرمود : « من كان يؤمن باللَّه و اليوم الآخر فليقل خيرا أو و ليسكت » .\r\n« هر كه به خدا و آخرت ايمان دارد يا سخن خيرى گويد يا خاموش باشد » .\r\nو فرمود : « رحم اللَّه عبدا تكلَّم خيرا فغنم ، أو سكت عن سوء فسلم »\r\n« خدا رحمت كند بنده اى را كه سخن نيك گويد و سود برد ، يا از بدگوئى سكوت كند و سالم بماند » .\r\nمردى اعرابى به خدمت آن حضرت رسيد و گفت : « مرا به كارى راهنمائى كن كه مرا به بهشت برد ، فرمود : گرسنه را سير كن ، و تشنه را سيراب ساز ، و امر به معروف و نهى از منكر كن ، و اگر نمىتوانى زبانت را از غير سخن خير نگهدار » .\r\nو فرمود : « زبانت را از غير سخن خير محافظت كن ، كه به اين سبب بر شيطان غالب مىشوى » .\r\n","description":"","footnote":"","page_name":" 453 ","page_number":453},
  {"content":"\r\nو فرمود : « چون مؤمن را خاموش و با وقار ببينيد به او نزديك شويد كه حكمت بر دل او القا مىشود ( يا : او حكمت را القا مىكند ) » .\r\nو فرمود : « مردم سه دسته‌اند : غانم ( بهره مند ) ، و سالم ( تندرست و صحيح ) ، و شاحب ( بيمار رنگ باخته ) . غانم كسى است كه به ياد خداست ، و سالم كسى است كه خاموش است ، و شاحب كسى است كه در سخنان باطل فرو مىرود [ 1 
  ] » .\r\nو فرمود : « زبان مؤمن در پشت دل اوست ، و چون بخواهد سخنى بگويد آن را در دل بينديشد و بسنجد ، سپس آن را به زبان جارى نمايد . و زبان منافق در پيش دل اوست ، و چون قصد گفتن چيزى كند به زبان روان سازد بىآنكه در دل آن را به انديشه و تفكَّر در آورد » .\r\nو فرمود : « زبانت را نگهدار ، كه اين صدقه اى است كه به خويش مىدهى » .\r\nو فرمود : « هيچ بنده اى حقيقت ايمان را نشناسد تا آنكه زبان خود را نگهدارد » .\r\nبه مردى كه خدمت آن حضرت آمد فرمود : « نمىخواهى تورا به چيزى راهنمائى كنم كه خداوند به وسيلهء آن تورا به بهشت برد ؟ عرض كرد : چرا يا رسول اللَّه فرمود : از آنچه خدا به تو داده است به ديگران بده گفت : اگر از ديگرى محتاجتر باشم ؟ فرمود : مظلوم را يارى كن ، گفت : اگر ضعيفتر از آن باشم كه يارى او كنم ؟ فرمود : كارى براى نادان كن - يعنى نادان را راهنمائى كن - .\r\nعرض كرد : اگر خودم از او نادانتر بودم ؟ فرمود : زبانت را جز از خير خاموش دار .\r\nآيا شادمان نيستى كه يكى از اين خصلتها در تو باشد كه تورا به بهشت برد ؟ « .\r\nو فرمود : « نجاة المؤمن حفظ لسانه »\r\n« نجات مؤمن در نگهداشتن زبانش است » .\r\nروزى مردى به خدمت آن حضرت رسيد و گفت : « يا رسول اللَّه مرا سفارشى كن فرمود : » زبان خود را نگهدار . عرض كرد : يا رسول اللَّه مرا سفارشى كن فرمود :\r\nزبانت را نگهدار واى بر تو آيا مردم را جز درو شده هاى زبانشان به دوزخ سرنگون مىكند ؟ « .\r\n\r\n","description":"","footnote":"\r\n[ 1 
  ] ظاهرا معنى حديث اين است كه مردم سه گروهند : يا سخن خيرى گويند و بهره برند ، يا خاموش باشند و سالم بمانند ، و يا سخنان ياوه و باطل گويند و به هلاكت افتند . م .\r\n","page_name":" 454 ","page_number":454},
  {"content":"\r\nبه عيسى عليه السّلام گفتند : « ما را به كارى راهنمائى كن كه به وسيلهء آن به بهشت رويم . فرمود : هرگز سخن مگوئيد ، گفتند : نمىتوانيم . فرمود : جز به نيكى و خير سخن مگوئيد » : و نيز فرمود : « عبادت ده جزء است ، نه جزء آن در خاموشى است ، و يكى در گريز از مردم » . و فرمود : « در غير ذكر خدا سخن بسيار مگوئيد ، زيرا كسانى كه در غير ذكر خدا بسيار سخن مىگويند قساوت دلهاشان را فرو گرفته است و خود نمىدانند » .\r\nلقمان به پسر خود گفت : « اى فرزند ، اگر پندارى كه سخن گفتن نقره است ، بدان كه سكوت طلاست » .\r\nامام باقر عليه السّلام فرمود : « كان أبو ذرّ يقول : يا مبتغى العلم ، انّ هذا اللَّسان مفتاح خير و مفتاح شرّ ، فاختم على لسانك كما تختم على ذهبك و ورقك » .\r\n« ابو ذر مىگفت : اى جويندگان علم ، [ بدانيد كه 
  ] اين زبان كليد خير و كليد شرّ است ، پس همچنانكه بر زر و سيم و پولت مهر مىنهى بر زبانت نيز مهر بنه » .\r\nو فرمود : « انّما شيعتنا الخرس »\r\n« شيعيان ما زبانشان [ مانند 
  ] گنگ و لال است » . ( كم گوى و دير گوىاند ) .\r\nو امام صادق عليه السّلام به غلامش ، سالم ، فرمود : « يا سالم احفظ لسانك تسلم ، و لا تحمل النّاس على رقابنا »\r\n« اى سالم زبانت را نگهدار تا سالم بمانى ، و مردم را بر گردن ما سوار مكن [ 1 
  ] » .\r\nو فرمود : « فى حكمة آل داود : على العاقل أن يكون عارفا بزمانه ، مقبلا على شأنه ، حافظا للسانه » .\r\n« در حكمت آل داود است كه : عاقل بايد به زمان خود آشنا و شناسا باشد ، به كار خود پردازد ، و نگاهبان زبان خود باشد » .\r\nو فرمود : « لا يزال العبد المؤمن يكتب محسنا ما دام ساكتا ، فاذا تكلَّم كتب محسنا أو مسيئا » .\r\n\r\n","description":"","footnote":"\r\n[ 1 
  ] شايد به اين معنى كه با سخنان بيهوده و بى جا زبان مردم را بر ما دراز مكن .\r\nو شايد به اين معنى باشد كه آنچه خلاف تقيه است به مردم مگو كه دشمن بر ما بهانه گيرد . م .\r\n","page_name":" 455 ","page_number":455},
  {"content":"\r\n« بندهء مؤمن تا زمانى كه خاموش است نيكوكار نوشته مىشود ، و چون سخن گويد نيكوكار يا بدكار نوشته شود » .\r\nو فرمود : « خواب آسايش تن ، و سخن آرامش روح ، و سكوت راحت عقل است » .\r\nو فرمود : « خاموشى گنج پر گهر ، و زينت بردبار ، و پردهء نادان است » .\r\nو امام أبو الحسن الرضا عليه السّلام فرمود : « احفظ لسانك تعزّ ، و لا تمكَّن النّاس من قيادك فتذّل رقبتك »\r\n« زبانت را نگهدار تا عزيز باشى ، و عنان خود را به دست مردم مده كه خوار و زبون شوى » .\r\nو فرمود : « من علامات الفقه : الحلم ، و العلم ، و الصّمت ، إنّ الصّمت باب من ابواب الحكمة ، إنّ الصّمت يكسب المحبّة ، إنّه دليل على كلّ خير » .\r\n« از نشانه هاى فهم دين بردبارى و علم و خاموشى است ، خاموشى يكى از درهاى حكمت است ، خاموشى جلب محبّت مىكند ، و راهنماى هر خيرى است » .\r\nو فرمود : « كان الرّجل من بنى اسرائيل إذا أراد العبادة صمت قبل ذلك عشر سنين ( 1 )  » .\r\n« هر گاه مردى از بنى اسرائيل مىخواست به عبادت پردازد ، ده سال پيش از آن خاموشى پيشه مىكرد [ 2 
  ] » .\r\nو در « مصباح الشريعة » از حضرت صادق عليه السّلام منقول است كه فرمود :\r\n« خاموشى شعار محقّقان حقايقى است كه قلم تقدير بر آن گذشته ، و آن كليد هر راحتى دنيا و آخرت است ، و در آن خشنودى پروردگار ، و سبكى حساب ، و محفوظ\r\n\r\n","description":"","footnote":" ( 1 ) اين احاديث را با » اصول كافى « : باب خاموشى ، و با » وسائل « : كتاب حج ، باب 117 ، و با » مستدرك « ، 2 - 88 ، 89 ، و با » سفينة البحار « : 2 - 50 ، 51 ، و با » بحار « : 2 مج 15 - 189 باب خاموشى ، و با » احياء العلوم « : 3 - 93 - 95 ، و با » كنز العمال « : 2 - 72 و 111 تصحيح كرديم . . \r\n[ 2 
  ] ظاهرا به اين معنى كه كم سخن مىگفت و سخنان بيهوده نمىگفت و متوجه معارف الهى مىشد و به تفكر مىپرداخت . م .\r\n","page_name":" 456 ","page_number":456},
  {"content":"\r\nبودن از خطاها و لغزشهاست ، و خداوند آن را پردهء جاهل و زينت عالم قرار داده ، و همراه آن بر كنارى هوى ، و رياضت نفس ، و شيرينى عبادت ، و زوال قساوت دل ، و عفاف و مروّت و ظرافت است . پس زبان را تا ناچار نشدى ببند ، بخصوص هنگامى كه شخص شايسته اى براى كلام نيابى و يار و همدمى در سخن گفتن و مذاكره براى خدا و در راه خدا پيدا نكنى . ربيع بن خثيم كاغذى فرا روى خود مىنهاد و هر چه مىگفت مىنوشت و شبانگاه حساب خود را مىرسيد كه چه چيز به سود او و چه چيز به زيان او بوده ، و مىگفت : آه آه خاموشان نجات يافتند و ما مانديم .\r\nو يكى از اصحاب رسول خدا صلى اللَّه عليه و آله و سلَّم سنگريزه در دهان خود مىنهاد ، و چون مىخواست سخنى بگويد كه مىدانست براى خدا و در راه خدا و رضاى خداست آن را از دهان خود بيرون مىآورد . و بسيارى از صحابه - رضوان اللَّه عليهم - نفس كشيدنشان مانند نفس كشيدن غريق بود ، و همچون بيماران سخن مىگفتند . و همانا سبب هلاك و نجات خلق تكلَّم و خاموشى است . پس خوشا به حال كسى كه عيب كلام و تمايل و خواهشى را كه در آن است بشناسد ، و خاموشى و فوائد آن را بداند ، كه اين از اخلاق انبياء و شعار اصفياء است . و هر كه اندازهء كلام بداند خاموشى را نيكو قرينى خواهد يافت ، و هر كه بر لطائف صمت و سكوت آگاه باشد و بر گنجينه هاى خويش واقف و امين باشد سخن گفتن و خاموشىاش هر دو عبادت است ، و بر اين عبادت جز خداوند جبّار آگاه نخواهد بود ( 1 )  « .\r\nاز اين اخبار معلوم مىشود كه : صمت و خاموشى با همهء آسانى از هر عملى براى انسان سودمندتر است ، و چگونه چنين نباشد در حالى كه خطر زبان كه از هر خطر ديگرى بزرگتر و آفات آن از هر چيز هلاك آورتر است جز از راه خاموشى جلوگيرى نمىشود . و هر چند براى بعضى از سخنان فوايدى هست ، ليكن فرق نهادن بين خوب و بد سخن بسى دشوار است ، و بر فرض اين فرق و تشخيص وقتى زبان به سخن گشوده شود اقتصار بر سخنان نيك و بىعيب دشوارتر است ، و بنابراين خاموشى دربارهء آنچه يقين به خير و ثواب بودن آن حاصل نيست از سخن گفتن بهتر و سودمندتر است .\r\n","description":"","footnote":" ( 1 ) « مصباح الشريعة » : باب 27 . . ","page_name":" 457 ","page_number":457},
  {"content":"\r\nنقل شده است كه چهار پادشاه - راى هند و خاقان چين و كسرى و قيصر - در مجمعى جمع شدند ، و همه بر مذمّت سخن گفتن و ستايش خاموشى متّفق گشتند .\r\nيكى گفت من از آنچه گفته‌ام پشيمان شده‌ام ولى از آنچه نگفته‌ام پشيمان نشده‌ام .\r\nو ديگرى گفت : هر گاه من سخنى گفته‌ام آن سخن مالك من شده است و مرا اختيارى بر آن نيست ، و هر گاه نگفته‌ام مالك آنم و اختيارش را دارم . سومى گفت :\r\nاز گويندهء سخن در عجبم ، زيرا اگر سخنش به خود او برگردد به او زيان مىرساند و اگر برنگردد سودى به او نمىرساند . چهارمى گفت : من به ردّ آنچه نگفته‌ام تواناترم از ردّ آنچه گفته‌ام .\r\n","description":"","footnote":"","page_name":" 458 ","page_number":458},
  {"content":"\r\nو از آنهاست :\r\nحبّ جاه و شهرت\r\nمراد از شهرت ، انتشار نام و آوازه است ، و معنى جاه مالك شدن دلها و تسخير قلوب مردم براى بزرگداشتن وى و فرمانبردارى و گردن نهادن آنها ، و به عبارت ديگر : منزلت يافتن در دلهاى مردم است . و دلهاى مردم وقتى مملوك و مسخّر كسى مىگردند كه معتقد شوند آن شخص داراى كمال حقيقى است ، يا چنين پندارند كه وى صاحب كمال است ، از قبيل علم و عبادت ، يا زهد و پارسائى يا نيرو و شجاعت ، يا بذل و سخاوت ، يا سلطنت و ولايت ، يا منصب و رياست ، يا مال و ثروت ، يا حسن و جمال ، و امثال اينها كه مردم كمال مىانگارند . و تسخير دلهاى مردم و به فرمان در آوردن آنها به قدر اعتقادشان و به حسب درجهء آن كمال نزد آنان است ، زيرا به اندازه اى كه دلهاى مردم نسبت به وى معتقد گردد به همان مقدار براى وى قدرت حاصل مىشود ، و به اندازهء قدرتش شادى و نشاط و حب جاه پديد مىآيد .\r\nآنگاه آن دلها صاحبان خود را بر مدح و ثناگوئى وا مىدارند ، زيرا معتقد به كمال از ياد آنچه بدان اعتقاد دارد باز نمىايستد و صاحب آن را مىستايد ، و بر خدمت و يارى وى مىايستد ، و از بذل جان خويش در اطاعت از او به قدر اعتقادى كه دارد بخل و امساك نخواهد نمود ، و از ايثار و ترك منازعه با وى و تعظيم و احترام او و پيشى جستن در سلام و بالا نشاندن در مجالس و مقدّم داشتن وى در همهء مقاصدش خوددارى نخواهد كرد .\r\nتنبيه : اگر باعث حب جاه و شهرت غلبه و استيلا باشد در حقيقت به حب\r\n","description":"","footnote":"","page_name":" 459 ","page_number":459},
  {"content":"\r\nاين دو باز مىگردد ، و خواستار جاه و شهرت در واقع طالب سلطه و غلبه است ، و در اين صورت از رذائل قوهء غضب مىباشد ، و اگر براى رسيدن به كاميابى شهوات و لذات نفس حيوانى و بهيمى باشد ، از رذائل قوهء شهوت بشمار مىرود ، و اگر از هر دو جهت باشد از رذائل مشترك آن دو قوه است ، به اين معنى كه هر دو در پديد آمدن اين صفت دخالت دارند . و اصل اين است كه هر دو قوه در حدوث حب جاه و شهرت مشتركند ، بر خلاف مالدوستى كه بيشتر براى رسيدن به لذات قوهء شهويّه است ، و نادر است كه صرفا براى استيلا به سبب مالكيّت و توانائى بر تصرف در مال باشد ، و از اين رو آن را متعلَّق به قوهء شهوت ذكر كرديم .\r\n","description":"","footnote":"","page_name":" 460 ","page_number":460},
  {"content":"\r\n\r\n\r\nفصل 20 مذمت دوستى جاه و شهرت\r\nبدان كه حب جاه و شهرت از مهلكات بزرگ است ، و طالب آن در واقع خواستار آفات دنيوى و اخروى است ، و كسى كه نام او مشهور و آوازه اش بلند شد سلامت دنيا و آخرتش در خطر است ، مگر اين كه خداوند وى را براى نشر دين خود مشهور سازد بىآنكه خود در طلب شهرت بكوشد . و از اين رو در مذمّت جاه طلبى و شهرت خواهى آيات و اخبارى بيشمار رسيده است : خداى سبحان مىفرمايد :\r\n« تِلْكَ الدّارُ الآخِرَةُ نَجْعَلُها لِلَّذينَ لا يُريدُونَ عُلُوّا فِى الأَرْضِ وَلا فَسادا » 28 : 83 . ( قصص ، 83 ) « آن خانهء آخرت را براى كسانى قرار داده‌ايم كه در زمين برترى و سركشى و فسادى نخواهند » .\r\nو مىفرمايد : « مَنْ كانَ يُريدُ الْحَياةَ الدُّنْيا وَزينَتَها نُوَفِّ الَيْهِمْ أَعْمالَهُمْ فيها وَهُمْ فيها لا يُبْخَسُونَ . أُولئِكَ الَّذينَ لَيْسَ لَهُمْ فِى الاخِرَةِ إلا النُّارُ وَحَبِطَ ما صَنَعُوا فيها وَبَاطِلٌ ما كانُوا يَعْمَلُونَ » 11 : 15 - 16 .\r\n( هود ، 15 - 16 ) « آنان كه زندگى اين دنيا و آرايش و زيور آن را خواهند پاداش اعمالشان را تمام خواهيم داد و در اينجا كمبودى ندارند . همين كسان در آخرت نصيبى جز آتش ندارند ، و هر چه در دنيا كرده‌اند نابود مىشود و اعمالشان باطل و هدر است » .\r\n","description":"","footnote":"","page_name":" 461 ","page_number":461},
  {"content":"\r\nو اين معناى عام و كلَّى شامل جاه طلبى نيز مىشود ، زيرا حب جاه از بزرگترين لذّات زندگى دنيا و بالاترين زيور از زينتهاى آن است .\r\nرسول خدا صلى اللَّه عليه و آله و سلَّم فرمود : « حبّ الجاه و المال ينبتان النّفاق في القلب كما ينبت الماء البقل » .\r\n« دوستى جاه و مال نفاق را در دل مىروياند چنان كه آب گياه را مىروياند » .\r\nو فرمود : « ما ذئبان ضاريان أرسلا في زريبة غنم بأكثر فسادا من حبّ الجاه و المال في دين الرّجل المسلم »\r\n« دو گرگ درنده در آغل گوسفندان خطرناكتر و زيانبارتر از دوستى جاه و مال براى دين مرد مسلمان نيست » .\r\nو فرمود : « حسب امرئ من الشّرّ إلا من عصمه اللَّه أن يشير النّاس إليه بالأصابع »\r\n« مرد را از بدى همين بس كه انگشت نماى مردم باشد ، مگر كسى كه خدا او را در پناه عصمت نگاه دارد » .\r\nو امير مؤمنان عليه السّلام فرمود : « از جلوه گرى دست بدار و شهرت مجو ، و خود را زبانزد مردم مساز ، و علم بياموز و پنهان دار ، و خاموشى گزين تا سالم بمانى ، و بدين وسيله نيكان را شاد كنى و بدان را به خشم آورى » .\r\nو امام باقر ( ع ) فرمود : « رياست مجو و گرگ صفت مباش ، و به نام ما ( با وابستگى به ما ) مردم را مخور كه خداوند تورا محتاج خواهد ساخت » .\r\nو امام صادق عليه السّلام فرمود : « إيّاكم و هؤلاء الرّؤساء الَّذين يترأسون ، فو اللَّه ما خفقت النّعال خلف رجل إلا هلك و أهلك »\r\n« از اين رؤسائى كه رياست را به خود مىبندند بپرهيزيد ، به خدا سوگند كه مردى كفشها دنبال وى صدا نكند مگر اينكه هلاك شود و ديگران را هلاك كند » .\r\nو فرمود : « ملعون من ترأَّس ، ملعون من همّ بها ، ملعون من حدّث بها نفسه »\r\n« ملعون است كسى كه رياست را به خود بندد ( رياست طلب باشد ) ، ملعون است كسى كه به آن همّت گمارد ، ملعون است كسى كه در دل انديشهء رياست بپرورد و با آن حديث نفس كند » و فرمود : « من أراد الرّياسة هلك »\r\n« هر كه رياست طلبد هلاك گردد » .\r\n","description":"","footnote":"","page_name":" 462 ","page_number":462},
  {"content":"\r\nو فرمود : « أ ترى لا أعرف خياركم من شراركم ؟ بلى و اللَّه انّ شراركم من أحبّ أن يوطأ عقبه انّه لا بدّ من كذّاب أو عاجز الرّأى » ( 1 )  .\r\n« آيا مىپنداريد كه من خوبان و بدان شما را نمىشناسم ؟ چرا به خدا بدان شما آنند كه دوست دارند پشت سرشان راه روند ، چنين كسى بايد دروغ پرداز يا سست رأى باشد » .\r\nو به اين مضمون اخبار بسيار است ، و به سبب كثرت آفات رياست است كه بزرگان علما و اتقيا همواره از آن مىگريزند همچنانكه كسى از مار زنگى مىگريزد ، تا آنجا كه يكى از ايشان هر گاه بيش از سه نفر در مجلس خود مىديد برمىخاست و مىرفت ، و ديگرى مىگريست كه نامش به مسجد جامع رسيده است ، و يكى ديگر از آنان چون گروهى از مردم به دنبالش مىرفتند رو به آنها مىكرد و مىگفت :\r\n« براى چه دنبال من مىآئيد ، به خدا سوگند اگر از آنچه در خانه‌ام بر آن بسته مىشود ( از اعمالى كه در خلوت مىكنم ) آگاه شويد دو نفر از شما دنبال من نمىآئيد » .\r\nو ديگرى مىگويد : « من مردى را نمىشناسم كه دوست داشته سرشناس شود مگر اينكه دينش از دست رفته و رسوا شده است » . و ديگرى گويد : « مردى كه دوست دارد كه مردم او را بشناسند شيرينى آخرت را نخواهد چشيد » . و ديگرى گويد :\r\n« به خدا قسم بنده اى با خدا صادق نيست مگر اينكه از گمنامى شاد باشد » .\r\nو از مفاسد حب جاه اين است كه : هر كسى كه اين صفت بر دل او غالب و مستولى شود همهء همّت خود را بر مراعات جانب خلق مقصور مىكند ، و همواره منافقانه و از روى ريا در گفتار و كردار دوستى خود را با ايشان ظاهر مىسازد و پيوسته متوجّه اين است كه در نظر آنان منزلتش بيفزايد ، و همين توجّه تخم نفاق و ريشهء فساد است ، و ناگزير كارش به سهلانگارى و ريا كارى در عبادات و روى آوردن به انواع معاصى و محرّمات براى به دست آوردن دلها مىانجامد ، و از اين رو رسول خدا صلى اللَّه عليه و آله و سلَّم جاه طلبى و مالدوستى و فساد آن دو را به دو گرگ درنده\r\n","description":"","footnote":" ( 1 ) پنج حديث اخير را با « اصول كافى » : باب طلب رياست ، و با « وسائل » : كتاب جهاد ، باب 49 از ابواب جهاد نفس ، تصحيح كرديم . . ","page_name":" 463 ","page_number":463},
  {"content":"\r\nتشبيه نمود ، و فرمود : « دوستى جاه و مال نفاق را در دل مىروياند چنان كه آب گياه را مىروياند » ، زيرا نفاق همان مخالف بودن ظاهر با باطن در گفتار و كردار است ، و هر كه در پى يافتن منزلت در ميان مردم باشد ناچار با آنها نفاق و دو روئى پيش مىگيرد ، و به صفات و اخلاق پسنديده كه از آنها تهى است تظاهر مىكند ، و اين همان نفاق است .\r\n","description":"","footnote":"","page_name":" 464 ","page_number":464},
  {"content":"\r\n\r\nفصل 21 جاه از مال محبوبتر است\r\nمالك دلها بودن از چند جهت بر مالك مال بودن ترجيح دارد :\r\nاولا ، مال در معرض تلف شدن و نابودى است ، زيرا به غصب و دزدى و طمع شاهان و ستمكاران از دست مىرود ، و به نگهدارى و پاسدارى نياز دارد ، و خطرهاى بسيار در كمين آن است . و امّا دلها اگر به دست آيد از اين آفتها محفوظ است ، مگر اينكه صاحبان دلها پس از اعتقاد به اينكه كسى داراى كمال ( حقيقى يا موهوم ) است تغيير عقيده دهند .\r\nثانيا ، دست يافتن به مال به وسيلهء چاه آسانتر است از رسيدن به جاه به وسيلهء مال ، چنان كه براى عالم يا زاهدى كه در دلها جاى دارد اگر بخواهد مال به دست آورد به آسانى حاصل مىشود ، زيرا اموال مردم مسخّر دلهاى آنهاست ، و آن را براى كسى كه اطاعت وى را به گردن گرفته‌اند و او را داراى صفات كمال مىدانند بذل مىكنند ، و امّا كسى كه پست و فرومايه و عارى از كمال باشد اگر مال فراوانى به دست آورد و جاهى نداشته باشد كه بدان وسيله مال خود را حفظ كند ، و بخواهد به وسيله مال به جاه برسد ، نمىتواند .\r\nثالثا ، مالك دلها شدن گسترش و فزونى و ازدياد مىيابد بىآنكه به رنج و مشقّتى نياز داشته باشد ، زيرا وقتى دلها نسبت به شخصى اعتقاد پيدا كرد و او را به علم و عمل يا كمالى ديگر وصف نمود ، ناگزير زبانها به ستايش وى گشوده\r\n","description":"","footnote":"","page_name":" 465 ","page_number":465},
  {"content":"\r\nمىشود ، و اعتقاد خود را براى ديگران وصف و تعريف مىكند و او نيز براى ديگرى باز مىگويد ، و به اين ترتيب پيوسته گسترش و سرايت پيدا مىكند ، تا آنكه بيشتر دلها وى را به بزرگى و قبول مىپذيرند . و امّا مال ، اگر كسى مالك آن شد جز به رنج و زحمت فزونى نمىيابد . پس به اين جهات است كه اموال در برابر بزرگى جاه و شهرت و آوازه و گشوده شدن زبانها به مدح و ثنا كوچك و ناچيز است .\r\n","description":"","footnote":"","page_name":" 466 ","page_number":466},
  {"content":"\r\n\r\nفصل 22 مقدار ضرورى جاه\r\nهمچنانكه مقدارى از مال كه براى خوراك و پوشاك و مسكن ضرورت دارد مذموم نيست ، همچنين حدّ اقلَّى از جاه براى زندگى با مردم ضرورى است ، زيرا انسان همچنانكه از خوردن بىنياز نيست و جايز است كه خوراك و مالى را كه به وسيلهء آن غذا خريدارى مىشود دوست بدارد ، همين طور از خدمتگزار و رفيق و مددكار و صاحب قدرتى كه او را حفظ كند و از ستم اشرار نگهدارد بىنياز نيست ، پس اگر دوست داشته باشد كه در دل خادم خود براى انجام خدمت ، و در دل رفيقش براى حسن رفاقت و همراهى و يارى ، و در دل قدرتمندى براى دفع شر منزلتى داشته باشد مذموم نيست . زيرا جاه مانند مال وسيله براى مقاصد و اغراض است ، و فرقى بين آن دو نيست ، جز اينكه خود مال و جاه نبايد محبوب باشند بلكه از اين حيث محبوبند كه وسيله براى رسيدن به هدف ديگرى هستند . و شكَّى نيست كه هر چيزى را كه انسان براى رسيدن به محبوبى در نظر مىگيرد محبوب همان هدف و مقصود است نه وسيله .\r\nو نظير اين دوستى مانند دوستى انسان نسبت به هر چيزى است كه به وسيلهء آن حاجات خود را برمىآورد ، و چون چنين چيزهائى براى زندگى آدمى وسيلهء ضرورى است دوستى آنها ( نه لذاته ) مذموم نيست ، و مذموم اين است كه خود آنها لذاته دوست داشته شود . پس اگر چه حب جاه و مال براى خود آنها ( لذاته ) مذموم و مرجوح است ، دارندهء آن به فسق و عصيان وصف نمىشود ، البتّه ما دام كه اين\r\n","description":"","footnote":"","page_name":" 467 ","page_number":467},
  {"content":"\r\nحبّ او را به گناه آلوده نكند و او را به دروغ و خدعه و تزوير نكشاند ، مثل اينكه به گفتار و كردار تظاهر به علم و ورع يا بزرگى نسب نمايد تا مردم او را به وصفى كه در او نيست بشناسند ، و از اين راه در دلهاى آنها منزلت پيدا كند ، و ما دام كه نخواهد به وسيلهء عبادت به آن دو برسد ، زيرا رسيدن به مال و جاه به وسيلهء عبادت جنايت بر دين است و حرام مىباشد ، و معناى رياى حرام همين است ، چنان كه شرح آن خواهد آمد .\r\nو امّا طلب آن دو با صفتى كه در او هست مباح و غير مذموم است ، مانند سخن يوسف عليه السّلام :\r\n« اجْعَلْنى عَلى خَزائِنِ الأَرْضِ إِنّى حَفيظٌ عَليمٌ » 12 : 55 ( يوسف ، 55 ) « گنجينه هاى اين سرزمين را به من بسپار كه من نگهدار و دانايم » .\r\nكه مىخواست به سبب امانت و علم خود در دل پادشاه راه يابد و در گفتار خود صادق بود . و همچنين طلب آن دو از راه پنهان داشتن عيب و گناه خود ، كه آگاه نكند و منزلتش از دست نرود ، مباح و غير مذموم است ، زيرا پرده پوشى بر زشتيها جايز است ، بلكه پرده درى و فاش كردن زشتيها روا نيست ، و اين كار دروغ و تلبيس نيست بلكه بستن راه علم نسبت به چيزى است كه دانستن آن سودى ندارد ، مثل آنكه كسى شرابخوارى خود را پنهان نگاه دارد ولى ادعا و تظاهر به پارسائى نكند ، كه ادعاى پارسا بودن تلبيس و تزوير است ، و عدم اقرار به شرابخوارى موجب اعتقاد به پارسائى نمىشود ، بلكه مانع علم به شرب خمر است ، و اين شرعا و عقلا جايز است .\r\n","description":"","footnote":"","page_name":" 468 ","page_number":468},
  {"content":"\r\n\r\nفصل 23 دفع اشكال در دوستى جاه و مال\r\nاگر گفته شود : دليل و توجيه دربارهء حبّ مال و جاه بالعرض و به اندازهء ضرورت زندگى ظاهر و معلوم است ، امّا دوستى آن دو كه بذاته و بيش از قدر ضرورت باشد چه وجه و دليلى دارد ؟ مثل حبّ گردآورى مال و گنجينه ساختن و مال اندوزى و افزون كردن آن بدون هيچ نيازى ، و همچنين حب فراخى و گشادگى جاه و انتشار شهرت و آوازه در شهرهاى دورى كه مىداند هرگز به آنجاها نخواهد رفت و اهل آن بلاد را نخواهد ديد تا او را بزرگ شمارند يا براى مقصودى او را يارى كنند ، ولى با وجود اين از آن كمال لذّت مىبرد و بىنهايت شادمان مىشود ، به طورى كه لذتى نيرومندتر و برتر از آن در نفس خويش نمىيابد .\r\nدر پاسخ مىگوئيم : دليل و وجه اين امر دو چيز است :\r\nاول - دفع درد و رنجى كه از بيم ناشى از بدگمانى و آرزوى دراز دارد .\r\nزيرا انسان اگر چه اكنون مال كافى داشته باشد ، امّا به سبب آرزوى دراز گاهى به خاطرش چنين خطور مىكند كه اين مال ممكن است از دست برود پس به غير آن مال نيز محتاج است ، و چون اين انديشه در خاطرش مىگذرد ترس از تنگدستى در آينده در دلش به حركت در مىآيد ، و پيوسته درد و رنج ترس وجود دارد مگر اينكه احساس امنيّتى كه حاصل از وجود مال ديگرى غير از مال موجود باشد بكند كه اگر به اين مال آفت رسيد به آن مال ديگر پناه برد . پس وى به سبب\r\n","description":"","footnote":"","page_name":" 469 ","page_number":469},
  {"content":"\r\nعشق به زندگى و دوست داشتن خود همواره در انديشهء زندگى دراز و نگران رو آوردن حاجات است ، و در پى احتمالى كه از رسيدن آفات به اموال خود مىدهد دچار ترس مىشود ، و براى دفع ترس چاره مىجويد ، و اين چاره را در كثرت مال مىپندارد ، كه اگر به قسمتى از مالش آسيب رسيد به قسمت ديگر پناه برد . و اين ترس با مقدار مخصوصى از مال از ميان نمىرود ، و بدين سبب ميل او براى به دست آوردن همهء آنچه در دنياست متوقّف و محدود نخواهد شد ، و از اين رو پيغمبر اكرم صلى اللَّه عليه و آله و سلَّم فرمود : « منهومان لا يشبعان : منهوم العلم ، و منهوم المال »\r\n« دو گرسنه‌اند كه سيرى نپذيرند : گرسنهء علم ، و گرسنهء مال » . نظير همين انگيزه و علَّت در مورد جاه طلبى و كسب شهرت و منزلت در دلهائى كه از وطن و شهر او بسيار دورند وجود دارد ، زيرا اين احتمال را مىدهد كه از وطن خود كنده و آواره شود ، يا آنان از وطن خود دور افتند و به سرزمين وى در آيند ، و به كمك آنها نيازمند شود ، و تا آنجا كه اين احتمالات هست نفس آدمى از پيدا كردن منزلت در دلها لذت مىبرد ، زيرا در آن امنيّتى از اين ترس احساس مىكند .\r\nدوم - انسان از اصول و قواى مختلف تركيب يافته : قوهء شهويّه ، قوه درندگى و سبعيّت ، و قوهء شيطنت و مكر ، و روح مجرّدى كه امر ربّانى است .\r\nو از اين رو آدمى مايل به صفات حيوانى و بهيمى ، مانند خوردن و آميزش ، و صفات درنده خويى ، مانند كشتن و آزار دادن ، و صفات شيطانى ، مانند مكر و خدعه و نيرنگ ، و صفات ربوبى ، مانند علم و قدرت و بزرگى و عزت و فخر و برترى خواهى است . پس وى از جهت داشتن امر ربّانى طبعا ربوبيّت را دوست دارد ، و معنى ربوبيّت يعنى يگانگى در كمال ، و تفرّد در وجود و استقلال ، و غلبه و استيلاء بر همهء اشياء ، و اينكه همه وابسته به او باشند .\r\nو بالجمله : مقتضى ربوبيّت ، يگانگى در وجود و كمال ، و بستگى و رجوع هر وجود و كمالى به اوست ، زيرا او تام و كامل فوق هر تمام و كاملى است ، و اين جز با يگانه بودن در وجود و كمال و قدرت و استيلاء بر ديگران متحقّق نمىشود .\r\nزيرا مشاركت در وجود ، ناگزير نقص است ، چنان كه كمال خورشيد در اين است\r\n","description":"","footnote":"","page_name":" 470 ","page_number":470},
  {"content":"\r\nكه يگانه است ، و اگر خورشيد ديگرى وجود داشته باشد اين دربارهء او كمبود و نقص است ، زيرا در كمالى كه در معنى خورشيد بودن نهفته است يگانه نيست . پس چون معنى ربوبيّت يگانه بودن در وجود و كمال است ، و چون در هر انسانى امرى ربّانى هست ، يگانگى در وجود و كمال بالطبع محبوب اوست ، و ضد آن - يعنى عبوديّت - بر نفسش چيره است ، زيرا مىداند كه يگانهء در وجود و كمال همانا خداى تعالى است ، از آن رو كه موجود ديگرى با او نيست ، كه موجودات ديگر اثرى از آثار قدرت اويند و به ذات خود قيام و قوام ندارند ، بلكه قائم و وابسته به او هستند ، و در وجود نسبت به خداى تعالى معيّت و همبودى ندارند ، زيرا معيّت و همبودى موجب مساوات در مرتبه است ، و اين تساوى در رتبه همان نقص در كمال است ، زيرا كامل حقيقى كسى است كه در وجود و كمال به هيچ وجه نظيرى ندارد هر چند براى غير او بعد از آنكه از او صادر شدند و معلول اويند وجود و كمالى باشد ، زيرا تحقّق موجودات و ممكنات موجب نقصانى در ذات مقدس او نيست بعد از آنكه همه مستند و وابسته به اويند و در شدّت و قوّت وجود و كمال ، بىنهايت از وى ضعيفترند . پس همان گونه كه تابش نور خورشيد بر اقطار و آفاق جهان نقص و نقصانى در خورشيد پديد نمىآورد ، بلكه از كمال آن است ، و نقص آن فقط به وجود خورشيد ديگرى است كه در رتبه مساوى آن و بىنياز از آن باشد ، همين طور وجود هر چه در عالم است از آنجا كه از تابش نور قدرت الهى و تابع آن است ، موجب نقص و نقصانى در واجب سبحانه و تعالى نخواهد بود ، بلكه براى او كمال است .\r\nو چون انسان اين حقيقت را دانست و يقين كرد كه تفرد و يگانگى در وجود و كمال و استيلاء كامل بر همهء اشياء در حدّ او نيست ، زيرا كه وى بنده اى مملوك و مقهور قدرت الهى است ، در مىيابد كه از درك منتهاى كمالى كه همانا تفرد در وجود و استيلاء يعنى وابستگى وجود غير او به اوست عاجز است . ليكن ميل و خواهش او براى كمال از ميان نمىرود ، بلكه دوستدار آن است و از آن به خاطر خود آن ( كمال ) نه چيزى غير از آن لذت مىبرد ، و خواستار آن است كه به اندازهء ممكن\r\n","description":"","footnote":"","page_name":" 471 ","page_number":471},
  {"content":"\r\nآن را تحصيل نمايد . پس مطلق كمال نزد او محبوب است ، جز اينكه جستجوى او به كمالى كه براى او ممكن است تعلَّق مىگيرد ، و از جمله كمالات ممكن در حق او اين است كه نوعى استيلا بر موجودات پيدا كند ، و اين نزد او محبوب و براى او مطلوب است . و موجودات تقسيم مىشوند به آنچه تغيير ناپذير است ، مانند ذات و صفات واجب و عالم مجردات ، و آنچه تغيير مىپذيرد ولى خلق نمىتواند بر آن استيلا و تصرف نمايد ، مثل آسمانها و ستارگان و ملائكه و جن و شياطين و كوهها و درياها و غير اينها ، و آنچه تغييرپذير است و بندگان مىتوانند بر آن استيلاء پيدا كنند ، مانند زمين و عناصر آن و معادن و گياهان و حيوانات ، و از جمله دلها و نفوس آدميان كه اينها نيز مانند اجسادشان و اجساد ديگر حيوانات تغيير و تأثير مىپذيرند . و انسان چون نمىتواند بر همه چيز استيلا پيدا كند در جستجوى آن برنمىآيد ، بلكه دوست دارد كه به نوعى استيلا كه در حق او ممكن است دست يابد ، و استيلائى كه براى او نسبت به دو قسم اول ممكن است احاطهء علمى و اطَّلاع بر اسرار آنهاست ، كه اين خود نوعى استيلاست . زيرا آنچه مورد احاطهء علمى است تحت قدرت در مىآيد ، و عالم گوئى بر آن مستولى است . و از اين رو انسان دوست دارد كه واجب تعالى و ملائكه و آسمانها و ستارگان و شگفتيهاى ملك و ملكوت را بشناسد ، زيرا اين نوعى استيلاست ، و استيلا نوعى كمال است .\r\nامّا نسبت به قسم سوم ، براى وى ممكن است كه زمينها و املاك را تحت تصرف در آورد و در آنها كشت و زرع كند ، و اجساد حيوانى و گياهى و جمادى را با سوار شدن و حمل كالا و ديگر تصّرفات مورد استيلا و بهره بردارى قرار دهد ، و جانها و دلهاى آدميان را با اشاره و ارادهء خود به وسيلهء اعتقادى كه به كمال او دارند مسخّر خود سازد . و چون اين نوع استيلاء نوعى كمال است ، انسان اين استيلاء بر اموال و دلها را دوست دارد ، اگرچه براى خوراك و پوشاك و خواهشهاى نفسانى خود به آنها نيازى نداشته باشد ، و بدين جهت خواهان برده گيرى و لو با قهر و غلبه است .\r\n","description":"","footnote":"","page_name":" 472 ","page_number":472},
  {"content":"\r\nاز آنچه گفته شد آشكار است كه : محبوب نفس ذاتا كمال به وسيلهء علم و قدرت است ، و مال و جاه از آن رو محبوبند كه از اسباب قدرت به شمار مىروند . و چون معلومات و مقدورات نامحدود است ، نفس آدمى به حدّى از علم و قدرت متوقّف نمىشود ، و براى اين دو درجات و مراتب نامتناهى است ، و بنا بر اين شادمانى و لذت هر نفسى به اندازه و درجهء ادراك آن است .\r\n","description":"","footnote":"","page_name":" 473 ","page_number":473},
  {"content":"\r\n\r\nفصل 24 كمال حقيقى در علم و قدرت و مال و جاه\r\nچون دانستى كه محبوب انسان علم و قدرت و مال و جاه از جهت كمال بودن آنهاست ، اين را نيز بدان كه به سبب اغواء شيطان چنان امر بر آدمى مشتبه مىشود كه كمال حقيقى را با كمال وهمى و خيالى اشتباه مىكند ، و همهء آنها را كمال مىداند و به همه دل مىبندد . امّا تحقيق مطلب اين است كه بعضى از اينها كمال حقيقى و بعضى كمال وهمى است كه اصل و ريشه اى ندارد ، و سعى در طلب آن نادانى و زيانكارى و تضييع وقت و زبونى است .\r\nبيان مطلب : شكَّى نيست كه مال و جاه كمال نيست ، زيرا قدرت و استيلا بر اموال از راه تصرف در آنها و بر دلها و بدنها به وسيلهء تسخير و به فرمان در آوردن آنها با مرگ پايان مىپذيرد ، پس هر كه آن را كمال پندارد نادان است . و مردم همگى در گرداب اين نادانى گرفتارند ، و گمان مىكنند كه قدرت بر اجساد به قهر و غلبه و حشمت ، و بر اموال به وسيلهء گسترش ثروت و توانگرى ، و بر تعظيم دلها به سبب جاه و منزلت ، كمال است . و چون عقيده به كمال بودن اينها پيدا كردند آنها را دوست مىدارند ، و چون به آنها دل بستند در جستجوى آنها برمىآيند ، و چون به دنبال آنها رفتند بدانها مشغول مىشوند و جان و عمر خويش بر سر آنها مىگذارند . در نتيجه كمال حقيقى ، يعنى علم و آزادگى ، را كه موجب قرب به خداست فراموش مىكنند . « اينانند كه زندگى دنيا را به آخرت خريدند ، پس در عذاب ايشان هرگز تخفيف داده نخواهد شد و يارى نمىشوند » ، و همين كسانند كه\r\n","description":"","footnote":"","page_name":" 474 ","page_number":474},
  {"content":"\r\nاين قول خداى تعالى را نفهميدند :\r\n« الْمالُ وَالْبَنُونَ زينَةُ الْحَياةِ الدُّنْيا وَالْباقياتُ الصّالِحاتُ خَيْرٌ عِنْدَ رَبِّكَ ثَوابا وَخَيْرٌ أمَلا » 18 : 46 ( كهف ، 47 ) « مال و فرزندان زيور زندگى دنياست ، و كارهاى ماندنى و شايسته را نزد پروردگارت پاداشى بهتر و اميدى بيشتر است » .\r\nو علم و آزادگى و فضائل اخلاق باقيات صالحاتند كه بعد از ويرانى تن به عنوان كمال نفسانى باقى مىمانند ، و مال و جاه همانست كه از قرب الهى باز مىدارد ، چنان كه خداى تعالى به طريق تمثيل مىفرمايد :\r\n« انَّما مَثَلُ الْحَياةِ الدُّنْيا كَماءٍ انْزَلْناه مِنَ السَّماءِ فَاخْتَلَطَ بِه نَباتُ الأَرْضِ . . . » 10 : 24 ( يونس ، 24 ) .\r\n« مثل زندگى دنيا مانند آبى است كه از آسمان فرستيم و به وسيلهء آن گياهان زمين . . . به هم آميخته شود . . » .\r\nو هر چه را كه باد مرگ فرو ريزد و پراكنده كند همان زيور زندگى دنياست ، و هر چه را كه مرگ نتواند نابود كند همان باقيات صالحات است .\r\nپس معلوم شد كه كمال حاصل از قدرت مال و جاه كمال وهمى و بىاصل و ريشه است ، و كسى كه وقت و عمر خويش را در طلب آنها مقصور كند و آنها را مقصود پندارد نادان است ، مگر مقدارى از آنها كه وسيلهء نيل به كمال حقيقى است .\r\nو امّا علم ، شكَّى نيست كه آنچه حقيقت علم است كمال حقيقى است ، زيرا كمال حقيقى آنست كه متّصف خود را به خداوند نزديك گرداند ، و بعد از مرگ نيز كمال نفس باشد . و بىترديد علم به خدا و صفات و افعال و حكمت او در ملكوت آسمانها و زمين و ترتيب دنيا و آخرت و آنچه بدان تعلَّق دارد بنده را به خداوند نزديك مىكند ، زيرا اين علم ثابتى است كه تغيير و دگرگونى نمىپذيرد و متعلَّقات اين علم ، ازلى و ابدى است و طورى نيست كه به سبب تغيّر آنها علم نيز تغيير كند مانند چيزهائى كه به سبب دگرگونى و تغيّرشان علم به آنها نيز دگرگون و متغيّر\r\n","description":"","footnote":"","page_name":" 475 ","page_number":475},
  {"content":"\r\nمىشود ، مثل علم به بودن زيد در خانه .\r\nپس آن علم ، علم ثابت ازلى و ابدى بدون تغيّر و اختلاف است ، مانند علم به جايز بودن امور جايز و علم به وجوب واجبات و علم به محال بودن محالات .\r\nو اين علم - يعنى معرفت خدا و معرفت صفات و افعال او - همان كمال حقيقى است كه بعد از مرگ باقى مىماند و در آن ، علم به نظام كلَّى و اصلح و جميع معارف محيط به موجودات و حقايق اشياء مندرج و منطوى است ، زيرا همهء موجودات از افعال اوست ، و هر كه اين افعال را از اين حيث كه فعل خداوند است و از اين جهت كه با قدرت و اراده و حكمت مرتبط است بشناسد ، اين معرفت مكمّل معرفت خداست كه بعد از مرگ به عنوان كمال نفس باقى مىماند ، و نورى براى عارفان خواهد بود كه پس از مرگ پيشاپيش و طرف راستشان مىرود : « يقولون ربّنا أتمم لنا نورنا » « گويند پروردگارا نور ما را كامل كن » . و اين معرفت سرمايه اى است كه انسان را به كشف آنچه در دنيا برايش مكشوف نبود مىرساند ، چنان كه كسى كه چراغى پنهان دارد ، اين چراغ ممكن است سبب شود براى افروختن چراغى ديگر از آن ، و بدين سان اين نور به وسيلهء آن نور پنهان كامل گردد ، و كسى كه اصلا چراغ با خود ندارد اميد و طمعى در نور ندارد . پس آن كس كه از اصل معرفت خداوند محروم است او را هيچ گونه اميد و طمعى در اين نور نيست ، بلكه در « ظلمتهائى است در دريائى ژرف كه موجى آن را فرا گرفته و بالاى آن موج ديگر است و بالاى آن ابرى است ، ظلمتهاست بر همديگر » .\r\nو غير از اين معرفت ، معرفتهاى ديگر يا اصلا فايده اى در آن نيست ، مثل معرفت شعر و انساب عرب و امثال آن ، يا در معرفت اللَّه فايده اى در بردارد ، مانند شناخت لغت عرب و تفسير و فقه و اخبار ، و معرفت طريق تزكيهء نفس كه وسيله و مقدمه است براى راه يافتن به معرفت خداوند ، چنان كه خداى تعالى مىفرمايد :\r\n« قَدْ أفْلَحَ مَنْ زَكَّاها » 91 : 9 ( شمس ، 9 ) « هر كه جان خود پاك كرد رستگار شد » .\r\nو مىفرمايد :\r\n« وَالَّذينَ جاهَدُوا فينا لَنَهْدِيَنَّهُمْ سُبُلَنا » 29 : 69 ( عنكبوت ، 69 ) .\r\n","description":"","footnote":"","page_name":" 476 ","page_number":476},
  {"content":"\r\n« كسانى كه در راه ما بكوشند به راههاى خود هدايتشان مىكنيم » .\r\nكه چون اين گونه شناخت وسيله براى معرفت خدا و تحصيل آزادگى است بالعرض لازم و ضرورى است .\r\nامّا معرفتى كه كمال حقيقى براى انسان است كمال علم و رسيدن به آخرين مرتبهء آن نيست ، زيرا كمال علم و نهايت آن جز براى واجب تعالى تصور شدنى نيست كه كمال علم به سه امر تحقّق مىيابد :\r\nاول - احاطه به همهء معلومات ، و اين در علم بشر تحقّق نمىپذيرد . زيرا به بشر جز اندكى علم نداده‌اند ، بلكه علمى كه بر همهء معلومات احاطه دارد علم خداى تعالى است ، و علم بنده به قسمتى از معلومات تعلَّق مىگيرد ، و هر چه معلوماتش بيشتر باشد علمش به علم خداى تعالى نزديكتر است .\r\nدوم - دست يافتن به معلوم آنچنانكه هست ، و معلوم چنان كامل و واضح براى او منكشف باشد كه انكشافى تمامتر از آن ممكن نباشد . و اين نيز دربارهء انسان امكان پذير نيست ، زيرا كه علم او از تيرگى و ابهام خالى نيست ، بلكه كشف تام و تمام كه غايت ظهور است به علم خداى تعالى اختصاص دارد ، زيرا معلومات او به كاملترين نوع كشف چنان كه در واقع هست مكشوف است ، و علم بنده كشف بعضى از مراتب است ، و هر اندازه واضحتر و روشنتر و استوارتر و با معلوم در تفصيل صفات آن بيشتر سازگار و موافق باشد ، به علم خدا نزديكتر است .\r\nسوم - جاويدان و براى هميشه باقى باشد ، به طورى كه دگرگونى و زوال نپذيرد . و اين نيز مختص به علم خداى تعالى است ، زيرا علم الهى باقى است و تصور اختلاف و تغيير و زوال در آن نمىرود ، ولى علم انسان تغيير و زوال مىپذيرد ، و هر چه علم وى به معلومات تغيير و دگرگونى نپذيرد به علم خداى تعالى نزديكتر است .\r\nو نيز از كمالات انسان : آراستگى به فضائل اخلاق و صفات است ، كه موجب صفا و پاكى نفس خواهد بود كه خود به سرور و شادمانى دائمى و آزادگى ، يعنى رهائى و خلاصى از اسارت شهوات و غم و اندوه دنيا و غلبه و استيلا بر آنها ،\r\n","description":"","footnote":"","page_name":" 477 ","page_number":477},
  {"content":"\r\nرهنمون و راهبر خواهد بود ، و به فرشتگان كه دست شهوت و غضب از دامنشان دور است شبيه مىگردد ، زيرا برداشتن و رفع آثار شهوت و غضب از نفس ، كمال حقيقى است و از صفات ملائكه بشمار مىرود . و از صفات كمال خداى سبحان اين است كه تغيير و تأثير بر حريم كبرياى او راه نمىيابد ، و هر كه از تغيّر و تأثّر عوارض دور تر باشد به خداوند نزديكتر است .\r\nو امّا قدرت ، يكى از علما گفته است : « در قدرت كمال حقيقى براى بنده نيست ، زيرا قدرت حقيقى از آن خداست ، و آنچه در پى اراده و قدرت و حركت بنده پديد مىآيد ، خداى تعالى آن را پديد مىآورد . بلى ، آدمى را كمالى از جهت قدرت نسبت به حال هست ، و آن وسيله اى است براى كمال علم ، همچون سلامت اندامها و نيروى دست براى گرفتن و پا براى راه رفتن و حواس براى ادراك ، كه اين قوا آلت و ابزارى هستند براى رسيدن به حقيقت كمال علم ، و گاهى در فرا گرفتن تمام اين قوا به نيروى مال و جاه نيازمند است تا به خوراك و پوشاك دست يابد ، و اين به اندازهء معلوم و معيّنى است ، و اگر آن را براى وصول به معرفت خداوند به كار نبرد البتّه خيرى در آن نيست ، مگر از جهت لذت كنونى كه به زودى از ميان مىرود ، و بنده را به كسب قدرت باقى بعد از مرگ راهى نيست ، زيرا قدرت وى بر اشياء اين عالم خاكى است ، مانند مال و بدنهاى آدميان ، كه با مرگ پايان مىپذيرد » .\r\nو مىدانى كه بىشك نوعى قدرت براى بندگان تحقّق پذير است ، اگرچه اسباب و اصل آن از خداى سبحان است ، ليكن قدرت بر امور دنيوى و فانى مانند مال و اشخاص و غير اينها كمال حقيقى نيست زيرا با مرگ از ميان مىرود .\r\nبلى ، حق اين است كه براى بنده قدرت نفسانى هست - يعنى تأثير نفس وى در كائنات ، كه تأثيرى روحانى و معنوى است - چنان كه اين امر از انواع تأثير بعضى از نفوس در انسان و حيوان و گياه و جماد ظاهر و معلوم است . و مانند اين قدرت بعد از مرگ نيز براى نفوس باقى مىماند و از اين رو مىبينى كه كسى كه به بعضى از نفوس كاملهء در گذشتگان استغاثه و فرياد رسى مىكند تأثيرات و\r\n","description":"","footnote":"","page_name":" 478 ","page_number":478},
  {"content":"\r\nبهره هاى شگفتانگيزى مشاهده مىكند . پس اين گفتهء بعضى از علما كه قدرت نفوس بعد از مرگ باقى نمىماند جاى نظر و تأمّل است .\r\nاز آنچه گفته شد معلوم است كه : كمال حقيقى براى انسان همانا علم حقيقى و فضائل اخلاق و آزادگى و قدرت است .\r\n","description":"","footnote":"","page_name":" 479 ","page_number":479},
  {"content":"\r\n\r\nفصل 25 علاج دوستى جاه\r\nبدان كه علاج حب جاه مركَّب است از علم و عمل .\r\nامّا علاج علمى اين است كه : بداند كه سببى كه براى آن جاه را دوست دارد - يعنى كمال قدرت بر آدميان و بر دلهاى ايشان در صورت صفا و خلوص - با مرگ پايان مىپذيرد ، و از باقيات صالحات به شمار نمىرود بلكه اگر همهء اهل زمين تا پنجاه سال يا بيشتر براى او سجده كنند سرانجام ساجد و مسجود را ناگزير مرگ فرا خواهد رسيد ، و حال وى همانند صاحب جاه و قدرتى است كه پيش از او با همهء فروتنان و خاكسارانى كه داشته مرده است . و شايستهء خردمند نيست كه دينى را كه حيات ابدى و بىانقطاع است با چنين حالى رها كند . و كسى كه كمال حقيقى و كمال وهمى را باز شناخت - چنان كه گذشت - جاه و مقام و حشمت در نظرش كوچك است ، و البتّه اين در چشم آن كس كه به آخرت نظر دارد كوچك مىنمايد كه گوئى آخرت را مىبيند و دنيا را حقير مىشمارد و مرگ را همچون امر حاضر و موجودى در برابر خود مىانگارد . ولى ديدگان بيشتر مردم ضعيف و تنها متوجّه دنياست و نور آن را ياراى مشاهدهء عاقبت و سرانجام كار نيست ، چنان كه خداى تعالى مىفرمايد :\r\n« بَلْ تُؤْثِرُونَ الْحَياةَ الدُّنْيا وَالآخِرَةُ خَيْرٌ وَأَبْقى » 87 : 16 - 17 ( اعلى ، 16 - 17 ) « بلكه زندگى دنيا را برمىگزينيد و حال آنكه آخرت بهتر و پاياتر است » .\r\n","description":"","footnote":"","page_name":" 480 ","page_number":480},
  {"content":"\r\nو مىفرمايد : « كَلا بَلْ تُحِبُّونَ الْعاجِلَةَ وَتَذَرُونَ الآخِرَةَ » 75 : 20 - 21 ( قيامت ، 20 - 21 ) « نه چنين است بلكه شما دنيا را دوست داريد و آخرت را وامىگذاريد » .\r\nپس هر كه اين مرتبه دارد ، سزاوار است كه دل خود را از راه شناخت آفات دنيا از حبّ جاه معالجه كند ، و دربارهء خطرهائى كه آماج آن صاحبان جاه در دنيا هستند بينديشد ، كه هر صاحب جاهى مورد حسد و هدف ايذاء است ، و پيوسته بر مقام و منصب خود ترسان ، و همواره در نگرانى و ترس از اينكه مبادا منزلتش در دلها دگرگون شود . با توجه به اينكه دلهاى مردم از ديگ جوشان زودتر و بيشتر در تغيير و دگرگونى است ، و همواره بين روى آوردن و پشت كردن در نوسان و رفت و برگشت است ، پس هر چه بر دلهاى خلق بنا شود همانند ساختمانى است كه بر امواج دريا كه ثبات و استقرارى ندارد ساخته شده باشد . و اشتغال به رعايت دلها و حفظ جاه و دفع كيد و مكر حاسدان و جلوگيرى از آزار دشمنان در واقع فراموشى و غفلت از خداوند و در معرض ناخشنودى و دشمنى او قرار گرفتن در دنيا و آخرت است ، و اين همه غمهاى حاضر و زودرسى است كه لذّت جاه را مكدر مىسازد ، پس در دنيا اميدى بىترس نيست ، تا چه رسد به آنچه در آخرت از دست مىرود .\r\nاز اين رو سزاوار است كه بصيرت ضعيف درمان شود ، و امّا كسى كه بصيرتش عميق و ايمانش قوى است توجّه و التفاتى به دنيا ندارد . اين است علاج علمى .\r\nو امّا علاج عملى : دور افكندن جاه و منزلت از دلهاى خلق است با انس به ضد جاه يعنى گمنامى و خرسندى به قبول و خشنودى خالق ، و نيرومندترين راه علاج براى از ميان بردن جاه طلبى كناره گيرى از مردم و روى آوردن به مواضع گمنامى است ، نه صرفا گوشه گيرى در خانهء خود در شهرى كه در آن مشهور است ، زيرا كسى كه در خانهء خويش در شهرى كه در آن مشهور است عزلت مىگزيند ممكن است در اين حال از حب جاه و منزلتى كه براى او در دلها راسخ گشته خالى نباشد ، و بسا چنين پندارد كه ديگر جاه طلب نيست در حالى كه فريب نفس را خورده و گمان مىكند كه به مقصود دست يافته است ، و اگر مردم دربارهء او تغيير عقيده دهند و او را برنجانند يا به چيزى ناشايسته نسبت دهند ، چه بسا نفسش بىتابى كند و\r\n","description":"","footnote":"","page_name":" 481 ","page_number":481},
  {"content":"\r\nدردمند شود و به عذر تراشى و چاره جويى از آن امر پردازد تا آن غبار را از دلهاى ايشان بزدايد ، و حتّى ممكن است در بر طرف كردن آن از دلهاى آنان به دروغ و تزوير و حقيقت پوشى نيازمند شود ، و بدين گونه معلوم است كه هنوز دوستدار جاه و منزلت است . بنابراين براى آدمى ممكن نيست كه منزلت در دلهاى مردم را ما دام كه به مردم طمع دارد دوست نداشته باشد ، و قطع طمع از مردم جز با قناعت امكان پذير نيست ، كه هر كه قناعت پيشهء خود كند از مردم بىنياز گردد ، و چون بىنياز شود دلش به مردم مشغول نباشد و منزلت داشتن در دلها نزد وى ارزشى ندارد ، بلكه كسى كه در مردم طمع نبندد و از اهل معرفت باشد مردم و چارپايان نزد او يكسانند ، پس چگونه طالب منزلت داشتن در دل آنهاست ؟ حاصل آنكه : غالبا انگيزهء منزلت داشتن در دلهاى مردم طمع به آنهاست ، و از اين رو مىبينى كه خواستار منزلت داشتن در دلهاى مردمى كه در دورترين نقاط مشرق يا مغربند نيستى ، زيرا طمعى به آنها ندارى .\r\nسپس بايد در معالجهء حب جاه از اخبارى كه در ذم جاه طلبى رسيده - چنان كه گذشت - و از اخبارى كه در مدح گمنامى وارد شده - چنان كه خواهد آمد - كمك گيرد .\r\n","description":"","footnote":"","page_name":" 482 ","page_number":482},
  {"content":"\r\n\r\nفصل 26 حبّ گمنامى\r\nضد حبّ جاه و شهرت محبّت گمنامى است و آن شعبه اى از زهد است ، چنان كه جاه طلبى شعبه اى از حب دنياست . بنابراين حب دنيا و زهد ضد يكديگرند .\r\nگمنامى از صفات مؤمنان و خصال اهل يقين است ، و طايفه هائى از عارفان خداشناس و همانند ايشان بسيارى از گذشتگان صالح ، دوستدار و طالب آن بوده‌اند .\r\nو هر كه خدا را بشناسد و حب و انس به او داشته باشد ، دوستدار گمنامى و گريزان از جاه و شهرت و آوازه است ، چنان كه كتب سرگذشتها و تواريخ گوياى آن است .\r\nو در ستايش آن اخبار بسيار رسيده است ، چنان كه رسول خدا صلى اللَّه عليه و آله و سلَّم مىفرمايد :\r\n« اندكى ريا شرك است ، و خداوند پرهيزكاران پوشيده نام را ، كه چون غايب شوند كسى ايشان را نجويد و هر گاه حاضر باشند شناخته نشوند ، دوست دارد ، دلهاشان چراغ هدايت است ، كه از هر تيرگى و ظلمتى رسته‌اند » .\r\nو فرمود : « بسا ژنده پوشى كه كسى به وى اعتنا نكند ولى اگر خدا را قسم دهد سوگندش را رد نكند ، و چون گويد : خدايا مرا بهشت عطا كن به او عطا كند ولى از دنيا چيزى به او ندهد » .\r\nو فرمود : « مىخواهيد اهل بهشت را به شما معرفى كنم ؟ هر ضعيف مستضعفى كه اگر خدا را قسم دهد پاسخش خواهد داد » .\r\nو فرمود : « اهل بهشت كسانى هستند ژوليده مو و خاك آلود و زنده پوش كه به ايشان اعتنا نكنند ، اگر از امراء اجازهء ملاقات خواهند اجازه نيابند ، و اگر به\r\n","description":"","footnote":"","page_name":" 483 ","page_number":483},
  {"content":"\r\nخواستگارى روند كسى نپذيرد ، و چون سخن گويند به سخنشان گوش ندهند .\r\nحاجاتشان در سينه هايشان مانده و برنيامده ، اگر نور ايشان را در قيامت قسمت كنند همهء مردم را فرا گيرد « .\r\nو فرمود : « از امّت من كسانى هستند كه اگر نزد يكى از شما آيند و دينارى يا درهمى خواهند نخواهيد داد ، و اگر از خداى تعالى بهشت خواهند به ايشان عطا فرمايد ، ولى اگر دنيا بخواهند به آنان نخواهد داد ، البته نه براى اينكه نزد او خوار و بىقدرند » .\r\nو فرمود : « خداى عز و جل مىفرمايد : رشك آورترين دوستانم نزد من مرد سبك خرج كم مال است ، از نماز خود بهره و لذت مىبرد ، و عبادت پروردگار خود را در پنهان نيكو بجا مىآورد ، و در ميان مردم گمنام است ، با اينكه روزيش را به قدر كفاف قرار داد بر آن صبر مىكند ، مرگش زود فرا رسد در حالى كه ميراثش اندك و گريه كنندگانش كم باشند » [ 1 
  ] .\r\nو نيز وارد شده است كه : « خداى تعالى در مقام منّت بر بعضى از بندگان خود مىفرمايد : آيا بر تو انعام نكردم ؟ آيا تو را از مردم پوشيده نداشتم ؟ آيا تو را گمنانم نساختم ؟ » يكى از نيكان صحابه گويد : « چشمه هاى علم ، چراغهاى هدايت ، فرشهاى خانه ها ، چراغهاى شب ، راههاى دلها ، كهنه جامگان باشيد : تا در ميان اهل آسمان شناخته و در ميان اهل زمين پنهان و ناشناس باشيد » .\r\nو هر كه از احوال بزرگان دين و شايستگان پيشين آگاه و با خبر باشد كه گمنامى و فرودستى را بر جاه و شهرت و فرادستى برمىگزيدند ، و آنگاه اخبارى را كه در مدح گمنامى و فقدان جاه و حشمت وارد شده از نظر بگذراند ، يقين مىكند كه اينها از اوصاف مؤمنان است ، و مؤمن بايد به آنها متّصف باشد ، و لذا در خبر است كه :\r\n« مؤمن از حقارت يا بيمارى يا كم دارى خالى نخواهد بود » .\r\n\r\n","description":"","footnote":"\r\n[ 1 
  ] اين حديث قبلا در فصل « ستايش زهد » ذكر شد .\r\n","page_name":" 484 ","page_number":484},
  {"content":"\r\n\r\nو از آنهاست :\r\nحبّ مدح و كراهت ذم\r\nدوستداشتن ستايش و مكروه داشتن نكوهش از نتايج حبّ جاه و از مهلكات بزرگ است ، زيرا هر دوستدار مدح و ثنا و از مذمّت و بدگوئى ترسان است ، و همواره افعال و حركات خود را بر وفق خواهش و رضاى خلق ظاهر مىسازد به اميد آنكه او را بستايند و از ترس آنكه او را نكوهش كنند . بدين سان خشنودى مخلوق را بر خشنودى خالق برمىگزيند ، و محرّمات را مرتكب مىشود و واجبات را ترك مىكند ، و در امر به معروف و نهى از منكر سستى و مسامحه مىنمايد ، و از حق و انصاف تعدى و تجاوز مىكند ، و اين همه از مهلكات است ، و مؤمن را نرسد كه تا اين اندازه ملاحظهء اطرافيان خود را بكند ، بلكه مؤمن كسى است كه هرگز رضاى مخلوق را بر رضاى خالق اختيار نكند ، و در راه خدا از سرزنش كسى نهراسد . و به سبب فساد بزرگ حب مدح و تنفّر و دشمنى مذمّت است كه اخبار بسيار در نكوهش آن دو رسيده است .\r\nرسول خدا صلى اللَّه عليه و آله و سلَّم فرمود : « هلاك مردم بواسطهء پيروى هوى و دوستى مدح و ثناست » .\r\nو فرمود : « اساس تواضع اين است كه ستوده شدن به نيكوكارى و تقوا را ناخوش و مكروه بدارى » .\r\nو به كسى كه در خدمت آن حضرت ديگرى را ثنا مىگفت فرمود : « اگر آن كسى را كه مدح مىكنى حاضر مىبود و به گفتار تو راضى و خوشحال مىشد و با\r\n","description":"","footnote":"","page_name":" 485 ","page_number":485},
  {"content":"\r\nاين حال مىمرد به دوزخ مىرفت « .\r\nو نيز به شخص ديگرى كه مدح مىگفت فرمود : « واى بر تو كمرش را شكستى و اگر ستايش تو را به گوش قبول بشنود در قيامت رستگار نيست » .\r\nو فرمود : « هان كه مدحگو نباشيد و هر گاه ستايشگران را ببينيد بر چهرهء آنها خاك بيفشانيد » .\r\nو فرمود : « واى بر روزه دار و واى بر شب زنده دار واى بر پشمينه پوش مگر آن كه درون وى از دنيا گسسته باشد ، و مدح خود را دشمن دارد ، و مذمّت خود را دوست دارد » .\r\n","description":"","footnote":"","page_name":" 486 ","page_number":486},
  {"content":"\r\n\r\nفصل 27 مراتب حبّ مدح و كراهت ذم\r\nبدان كه حبّ مدح و كراهت ذم دو مرتبه دارد : يكى آنكه : آدمى از مدح و خوش آمد گوئى مسرور و شادمان گردد و ستاينده را سپاس گويد ، و از مذمّت و بدگوئى به خشم آيد و كينهء نكوهنده را به دل گيرد ، و در صدد مقابله و مكافات برآيد يا چنين ميلى در او باشد . و اين حال بيشتر مردمان است ، و حد و پايانى ندارد . و ديگر اينكه : در دل از مدح و ثنا شاد و خوشحال شود و از ستايشگر خوشش آيد و ليكن در ظاهر از اظهار سرور خوددارى كند ، و در باطن بر نكوهنده خشمگين باشد و ليكن دست و زبان خود را از مكافات باز دارد . اين مرتبه اگر چه نقصان است ، اما نسبت به مرتبهء اول كمال بشمار مىآيد .\r\nو به اعتبارى ديگر ، حبّ مدح درجاتى دارد :\r\n1 - آنكه طالب و آرزومند مدح و آوازه باشد به طورى كه از هر راهى كه ممكن است در صدد رسيدن به آن برآيد ، حتّى به رياى در عبادات و ارتكاب محرّمات ، تا دل مردم را به دست آورد و زبانشان را به مدح بگشايد . چنين شخصى از هالكان است .\r\n2 - آنكه طالب مدح باشد ولى آن را به وسيلهء امور مباح بخواهد نه به وسيلهء عبادات و ارتكاب محرّمات ، چنين شخصى اگرچه هنوز به هلاكت نرسيده در كنار آن قرار دارد . زيرا كسى كه مىخواهد دل مردم را به دست آورد ممكن نيست كه بتواند خود را در همهء اقوال و افعال ضبط كند ، و بسيار محتمل است كه براى نيل به مدح و ستايش خود به حرام افتد ، و بنا بر اين به هلاك شوندگان نزديك است .\r\n","description":"","footnote":"","page_name":" 487 ","page_number":487},
  {"content":"\r\n3 - آنكه نه مدح بخواهد و نه در طلب آن بكوشد ، امّا اگر كسى او را مدح گويد شاد و با نشاط گردد ، و از اين شادى و خوشحالى احساس كراهت نكند . و اين درجه نيز اگر چه نقصان است گناهش نسبت به درجات قبلى كمتر است .\r\n4 - اينكه شاد شود و به نشاط آيد ، و ليكن از اين شادى و نشاط كراهت داشته باشد و دلگير باشد ، و دل خود را به تنفّر و كراهت از آن وادار سازد ، چنين شخصى در مقام مجاهده است ، و با اينكه نتواند دائما خود را بر كراهت مدح وادارد اميد مىرود كه خدا با او به مسامحه رفتار كند .\r\n","description":"","footnote":"","page_name":" 488 ","page_number":488},
  {"content":"\r\n\r\nفصل 28 علل و اسباب حب مدح\r\nدوستى مدح و خوش آمد گوئى را چهار سبب است :\r\n1 - آگاهى نفس به كمال خود ، زيرا وقتى كمال محبوب بود هر گاه كسى كمال خود را دريابد به نشاط مىآيد و لذت مىبرد ، و مدح و ستايش ديگران باعث مىشود كه شخص به كمال خود آگاهى يابد . پس اگر كمال مشكوكى كه به آن وصف مىشود از شخص خبير و بصيرى كه گزاف نمىگويد صادر شود ، مانند وصف به كمال علم و ورع و هر حسنى ، لذت و ابتهاج آن بيشتر خواهد بود ، زيرا بسا هست كه انسان دربارهء كمال علم و كمال حسن و نيكوئى خود شك داشته باشد و دوست دارد كه اين شك بر طرف شود ، و چون ديگرى آن را دربارهء وى ذكر كند ، بخصوص اگر از اهل بصيرت باشد ، گفتارش در دل وى آرامش و اطمينانى به وجود آن كمال پديد مىآورد ، و بدين ترتيب لذتى بزرگ حاصل مىكند . و اگر آن مدح از شخص نادان و بىبصيرتى صادر شود ، لذتش به سبب آنكه چندان اطمينانى به سخن او ندارد كم خواهد بود . و اگر صفت مورد ستايش وصفى آشكار باشد ، مانند اعتدال قامت و سفيدى رخسار ، لذتش بسيار كم خواهد بود ، زيرا خوشآمد گويى وى موجب اطمينان نخواهد شد ، ولى به هر حال بدون لذتى نيست ، زيرا نفس گاهى از آن غافل مىشود ، و لذتى نمىبرد و تنبّه وى به سبب مدح و خوشآمد گويى اندك لذتى پديد مىآورد . و بواسطهء ضد اين علَّت مذمّت و نكوهش را دشمن دارد ، زيرا به نقص و كمبود خود پى مىبرد ، و نقصان ضد كمال است .\r\n","description":"","footnote":"","page_name":" 489 ","page_number":489},
  {"content":"\r\n2 - مدح دلالت دارد بر اينكه دل مادح ( ستاينده ) ملك ممدوح است ، و مريد و معتقد او و مسخّر ارادهء اوست ، و تملَّك و تسخير دلها محبوب انسان ، و ادراك و آگاهى به حصول آن لذت بخش است . و لذا هر گاه از شخص مقتدر و محتشمى كه بدست آوردن دل وى باعث حصول فوايد مىگردد ، مانند پادشاهان و بزرگان ، صادر شود لذّت و نشاط آن عظيم خواهد بود . و به واسطهء ضدّ اين علَّت مذمّت را مكروه مىدارد و دلش به سبب آن دردمند است .\r\n3 - مدح باعث صيد دل هر كسى است كه آن را بشنود ، بخصوص اگر ستايشگر كسى باشد كه مردم به قول او اعتنا و اعتماد داشته باشند ، و اين در مورد مدحى است كه آشكارا و در ملأ عام باشد .\r\n4 - مدح دلالت بر حشمت و بزرگى ممدوح و نياز و حاجتمندى ستاينده به مدح و ثناى وى با اختيار و يا بىاختيار دارد . و حشمت و هيبت از آن رو كه غلبه و قدرت را در بردارد محبوب است ، و توجّه و آگاهى نفس به آن لذتبخش است ، و اين لذت حاصل مىشود اگرچه ممدوح بداند كه مادح به آنچه مىگويد اعتقاد ندارد ، زيرا مطلوبش حاصل شده است ، و به واسطهء ضد اين علَّت مذمّت گوئى را مكروه و مبغوض مىدارد .\r\nو اين علل و اسباب گاه در يك مدح جمع مىشود و در نتيجه لذت آن بيشتر و بزرگتر است ، و گاه پراكندگى و نقصان مىپذيرد و آگاهى و ادراك كمال از ميان مىرود ، و اين در صورتى است كه ممدوح بداند كه مادح در مدح خود راستگو نيست ، و اگر بداند كه مادح به گفتهء خود معتقد نيست لذت دوم ، يعنى استيلا بر دل او ، نيز از بين مىرود ، و تنها لذت استيلا به سبب حشمت كه زبان ستايشگر را به مدح گوئى ناچار ساخته باقى مىماند .\r\n","description":"","footnote":"","page_name":" 490 ","page_number":490},
  {"content":"\r\n\r\nفصل 29 علاج حبّ مدح و كراهت ذم\r\nچون دانسته شد كه حبّ مدح و كراهت ذم از مهلكات است ، پس بايد در صدد معالجهء آن برآمد .\r\nعلاج حبّ مدح به اين است كه : آدمى اسباب و انگيزه هاى آن را ملاحظه كند ، و بداند كه هيچ يك از اينها در خور آن نيست كه سبب مدح و خوشآمد گويى قرار گيرد . اما دربارهء آگاهى و التفات به كمال به سبب مدح ، اگر مادح راستگو باشد پس شادى و نشاط بايد از فضل خداوند باشد كه اين صفات را عطا فرموده ، و اگر دروغ گويد بايد از مدح او اندوهگين شود نه آنكه شادمان گردد زير اين مدح در واقع استهزاء است ، علاوه بر اينكه حتّى در صورت صدق مدح شادمانى مطلقا از سفاهت است ، زيرا وصفى كه وى را به آن ستوده‌اند اگر از چيزهائى است كه سزاوار شادى نيست ، مانند ثروت و جاه و ديگر مطالب دنيوى ، شادى و سرور به آنها از كمى عقل است ، زيرا اينها كمالات موهومى است كه اصل و واقعيّتى ندارد ، و اگر از امورى است كه شايستهء شادى و خوشحالى است مانند علم و ورع ، شادى به آن بايد از اين جهت باشد كه انسان را به خدا نزديك مىكند ، و اين در صورتى است كه نتيجه و فايدهء آن كمالات سرانجام نيك و عاقبت خير باشد و اين معلوم نيست . پس ترس از خطر پايان كار دل را مشغول مىسازد و جائى براى شادى و نشاط نمىماند .\r\nو اما اگر محبّت مدح به سبب اين است كه دل ستاينده در تسخير او و نيز وسيلهء تسخير دلهاى شنوندگان است ، چنين محبّتى به حب جاه و منزلت در دلها باز مىگردد ،\r\n","description":"","footnote":"","page_name":" 491 ","page_number":491},
  {"content":"\r\n\r\nو راه معالجهء آن گفته شد ، و امّا دلالت آن بر حشمت و هيبت ، اين جز قدرت عارضى و ناقص كه دوام و ثباتى ندارد نيست ، و خردمند به اين گونه چيزها شادمانى نمىكند .\r\nامّا معالجهء كراهت ذم ، از مقايسه با علاج حب مدح دانسته مىشود . و خلاصهء سخن دربارهء آن اين است كه : اگر كسى كه تو را مذمّت و بدگوئى مىكند راستگوست و قصدش نصيحت و ارشاد است ، نبايد نسبت به او دشمنى و خشم نمائى ، بلكه سزاوار آنست كه از مذمّت او شاد شوى و در ازالهء آن صفت مذموم از خود بكوشى ، و چه زشت است كه مؤمن بر كسى كه به او نيكى مىكند و هدايت او را مىخواهد خشم گيرد . و اگر قصد وى ايذاء و نكوهش است ، باز هم نبايد بد حال شوى و بر او خشم گيرى و بغض وى را به خود راه دهى ، زيرا تو را به عيبى كه به آن جاهل بودى آگاه ساخته ، و اگر از آن غافل بودى به يادت آورده ، و اگر متذكَّر بودى زشتى آن را به تو نموده . و به هر حال از او سود برده اى ، و شايسته است كه مذمّت او را مغتنم شمارى و به رفع عيب خود پردازى . و اگر دروغگوست و تو از آن افترا برى و پاك هستى ، باز هم سزاوار است كه ناراحت و بدحال نشوى و دل به مذمّت وى مشغول ندارى ، زيرا اگرچه از اين عيب پاكى ، ولى از عيوب ديگر كه مساوى با آن يا بدتر از آن است خالى نيستى . پس خداى تعالى را شكر كن كه آنها را پوشيده و پنهان كرد و كسى را بر آنها آگاه و مطَّلع نساخت ، و با ذكر عيبى كه از آن برى هستى آنها را دفع نمود ، و اين مذمّت و بدگوئى كفّارهء ديگر بديهاى تو است . و كسى كه تو را مذمّت كرد حسنات خود را به دفتر اعمال تو منتقل نمود و به دين خويش خيانت كرد تا آنجا كه از نظر رحمت الهى ساقط شد و با افترا زدن به تو خود را هلاك ساخت ، پس چه جاى اندوه كه گناهانت فرو ريخته و حسنات به تو اهدا شده ؟ و چرا بر او خشم گيرى ، با آنكه خداى سبحان بر او غضب نموده و وى را از رحمت خويش دور ساخته ؟ كه اين براى انتقام تو از وى كافى است .\r\nپيوست ضد دوستى مدح\r\nضدّ حبّ مدح و كراهت ذم : يا كراهت مدح و حبّ ذم است ، يا مساوى بودن\r\n","description":"","footnote":"","page_name":" 492 ","page_number":492},
  {"content":"\r\nآن دو نزد انسان به طورى كه نه مدح گفتن او را شاد و خوشحال كند و نه مذمّت گوئى وى را غمگين سازد . بعضى از اخبارى كه دلالت بر مذمّت شخص فاقد حالت اول ( كراهت مدح و حبّ ذمّ ) دارد ذكر شد . اين صفت اگرچه كمياب است ، زيرا بسيار اندكند - بخصوص در اين عصرها - كسانى كه مدح و ذم برايشان يكسان باشد ، تا چه رسد به كسانى كه از مدح كراهت داشته باشند و از ذم شاد شوند ، امّا تحصيل اين حالت ممكن است زيرا هر كه بداند كه مدح به دين او ضرر مىرساند و كمرش را مىشكند ناگزير از آن بدش مىآيد و ستايشگر را دشمن دارد ، و اين در صورتى است كه عاقل و بر جان خويش مشفق باشد . و همچنين هر كه بفهمد كه عيبگو و نكوهنده وى را به عيوبش آگاه مىسازد و بعضى از حسنات خود را [ به سبب بدگوئى يا غيبت 
  ] به او هديه مىكند ، بايد آن را دوست دارد و به سبب مذمّت او شاد گردد .\r\nو امّا حالت دوم ( مساوات مدح و ذم ) ، بالاترين درجات كمال است ، و كسى كه داراى اين صفت نباشد ناقص است . و بر هر مؤمنى لازم است كه داراى اين صفت باشد . بعضى از مردم مىپندارند كه متّصف به آن هستند و حال آنكه فاقد آنند . از اين رو هر كه خود را داراى آن مىانگارد ، بايد خويشتن را بيازمايد و نشانه هاى آن را در خود سراغ گيرد تا صدق و كذب گمانش معلوم شود . و نشانه هاى آن اين است كه : سعى و نشاطش در برآوردن حاجات ستاينده از سعى و كوشش در انجام نيازهاى نكوهنده بيشتر نباشد ، و غم و اندوهش در مرگ و گرفتارى و مصيبت آن دو يكسان باشد و تفاوتى نكند ، و ذلَّت ستاينده در دل و ديده اش از ذلَّت نكوهنده گرانتر نباشد ، و همنشينى عيبگو برايش سنگينتر و دشوارتر از مجالست با مدحگو و برخاستن ذم كننده آسانتر و بهتر از برخاستن ستايشگر نباشد . و بالجمله : هر دو در نظرش از هر جهت يكسان باشند . و هر كه خود را چنين بيابد ، مدح و ذم برايش مساوى است .\r\n","description":"","footnote":"","page_name":" 493 ","page_number":493},
  {"content":"\r\n\r\nو از آنهاست :\r\nريا\r\nريا عبارت است از طلب كردن اعتبار و منزلت در دلهاى مردم به وسيلهء صفات و خصال نيك و پسنديده يا آثارى كه دلالت بر صفت نيك كند ، و آن از اقسام جاه طلبى است ، زيرا جاه طلبى عبارت است از طلب منزلت در دلها از هر راهى كه ممكن باشد ، و ريا طلب منزلت است به وسيلهء خصال و صفات نيك يا چيزى كه از آن پى به صفات نيك توان برد . و خصال نيك شامل همهء اعمال نيك مىشود ، و اعمال نيك اعمّ است از عبادات به معنى اخص ، مثل نماز و روزه و حج و صدقه و امثال اينها ، و اگر مراد از عبادت هر فعلى باشد كه به قصد تقرب انجام شود و پاداش و ثواب داشته باشد با خصال نيك در معنا مساوى خواهد بود . زيرا به اين معنى هر عملى از اعمال خير ، از واجبات يا مستحبّات يا مباحات ، هر گاه به قصد قربت انجام شود اصولا طاعت و عبادت به شمار مىآيد ، و اگر به قصد قربت نباشد نه عبادت است و نه عمل خير ، اگر چه نماز باشد . و بسا هست كه ريا عادة به طلب منزلت در دلها به وسيلهء عبادت ( به معنى اخص ) گفته مىشود .\r\nو مراد از آثارى كه دلالت بر خير مىكند هر فعلى است كه خود آن فعل خير نيست ، و ليكن از آن مىتوان به امور خير پى برد .\r\nو اين آثار اين متعلَّق به بدن است ، مانند اظهار ضعف و لاغرى و زردى روى براى فهمانيدن كم خوراكى يا روزه دارى و بيدارى شب ، تا نشانهء كوشش بسيار و بزرگى اندوه بر امر دين و شدّت خوف از خدا و از أهوال آخرت باشد ، و مثل\r\n","description":"","footnote":"","page_name":" 494 ","page_number":494},
  {"content":"\r\nبلند نكردن آواز تا از خود وقار دينى و تقدس نشان دهد . . . و از اين گونه امور بدنى كه دلالت بر خوبى و خير مىكند و مقصود از آنها تحصيل منزلت در دلهاى مردم است . همهء اينها به دين انسان زيان مىرساند و با ورع و يقين منافات دارد ، و از اين رو عيسى ( ع ) فرمود : « هر گاه يكى از شما روزه مىگيرد ، سر را روغن زند و موى را شانه كند و سرمه كشد » ، نكند شيطان وى را به ريا گرفتار سازد [ 1 
  ] . رياى اهل دين با بدن چنين است ، و امّا اهل دنيا در امور بدنى خود را فربه و شاداب و پاكيزه تن و خوشرو و مانند اينها مىنمايند .\r\nيا [ آن آثار 
  ] متعلَّق به هيئت و پوشش و لباس است مانند كوتاه كردن شارب و سر را هنگام راه رفتن فرو افكندن ، و آرام حركت كردن ، و باقى گذاشتن اثر سجده در پيشانى ، و پوشيدن لباس پشمين يا درشت و خشن يا سفيد و بزرگ كردن عمامه و پوشيدن جبّه و جامهء زاهدان و درويشان ، و امثال اينها كه دلالت بر علم و تقوا يا كناره گيرى از دنيا مىكند .\r\nو اهل دين كه به وسيلهء هيئت و پوشش ريا مىكنند چند دسته‌اند : بعضى طلب منزلت را با جامهء درشت و ژنده مىبينند ، و بعضى با لباس فاخر و آراسته ، برخى با جامهء چركين و برخى با لباس پاكيزه ، و مردم را در آنچه بدان عشق مىورزند راه و روشهاست . و امّا ريا و نمايش اهل دنيا بىشك با پوشيدن جامه هاى گرانبها و سوار شدن بر مركبهاى عالى و امثال اينهاست .\r\nيا [ اين آثار 
  ] متعلَّق به گفتار و حركات است مانند اظهار خشم و نفرت بر منكرات و جدائى و كناره گيرى از مردم براى گناهانشان ، تا بدين وسيله حمايت خود را از دين و اهتمام خويش را بر امر به معروف و نهى از منكر نشان دهد ، در حالى كه دلش متأثّر از آنها نيست ، و مثل ديده فروهشتن و سر به زير افكندن بهنگام سخن گفتن ، و اظهار آرامش در راه رفتن ، براى نشان دادن وقار خويش . و چه بسيار كه\r\n\r\n","description":"","footnote":"\r\n[ 1 
  ] مراد اين است كه آرايش و زينت نمايد تا نخواهد بفهماند كه روزه دار است .\r\nدر انجيل متى ( باب ششم ) آمده است : « اما چون روزه داريد مانند رياكاران ، ترشرو مباشيد ، زيرا كه صورت خويش را تغيير مىدهند تا در نظر مردم روزه دار نمايند » . م .\r\n","page_name":" 495 ","page_number":495},
  {"content":"\r\nرياكار براى حاجتى سريع رود و چون كسى را ببيند از بيم آنكه به عدم وقار منسوب شود آرام و آهسته رود ، و چون آن شخص ناپديد شد به شتاب خود باز گردد .\r\nيا متعلَّق به غير اينهاست مانند كسى كه به تكلَّف مىخواهد كه مردمان به ديدن او آيند و از اشخاص بخصوص از عالمان و پارسايان و بزرگان دعوت و مهمانى مىكند تا گفته شود كه اهل دين و بزرگان به ديدار او شوق دارند و به وى تبرّك مىجويند .\r\n","description":"","footnote":"","page_name":" 496 ","page_number":496},
  {"content":"\r\n\r\nفصل 30 نكوهش ريا\r\nريا كردن از گناهان هلاك كننده و معاصى كبيره است و آيات و اخبار بر ذمّ آن اتّفاق و هماهنگى دارند ، خداى سبحان مىفرمايد :\r\n« فَوَيْلٌ لِلْمُصَلَّينَ ، الَّذينَ هُمْ عَن صَلاتِهِمْ ساهُونَ ، الَّذينَ هُمْ يُراؤُنَ ، وَيَمْنَعُونَ الْماعُونَ » 107 : 4 - 7 ( ماعون ، 4 - 7 ) « واى بر نمازگزاران ، كه از نماز خود غافل و سهل انگارند ، آنان كه ريا كنند و از زكات دادن باز دارند » .\r\nو مىفرمايد :\r\n« فَمَنْ كانَ يَرْجُو لِقاءَ رَبِّه فَلْيَعْمَلْ عَمَلا صالِحا وَلا يُشْرِكْ بِعِبادَةِ رَبِّه أحَدا » 18 : 110 ( كهف ، 110 ) « هر كه ديدار پروردگار خويش را اميد دارد ، بايد كار كند كارى شايسته و هيچ كس را در عبادت پروردگارش شريك قرار ندهد » .\r\nو مىفرمايد : « يُراؤُنَ النَّاسَ وَلا يَذْكُرُونَ الله الا قَليلا » 4 : 142 ( نساء ، 142 ) « با مردم ريا مىكنند و جز اندكى خدا را ياد نمىكنند » .\r\nو مىفرمايد :\r\n« كَالَّذى يُنْفِقُ مالَه رِئاءَ النَّاسِ » 2 : 264 ( بقره ، 264 ) .\r\n« چون كسى كه مال خويش به رياى مردمان انفاق مىكند » .\r\nو رسول خدا صلى اللَّه عليه و آله و سلَّم فرمود : « إنّ أخوف ما أخاف عليكم الشّرك الأصغر » .\r\n« بيش از هر چيز بر شما از شرك كهين بيم دارم » . پرسيدند : شرك كهين چيست ؟ فرمود :\r\n","description":"","footnote":"","page_name":" 497 ","page_number":497},
  {"content":"\r\n« ريا ، خداى عز و جل وقتى بندگان را در قيامت جزاى اعمال دهد مىفرمايد : نزد كسانى رويد كه در دنيا براى ايشان ريا مىكرديد و ببينيد كه آيا پاداش شما در نزد آنها هست » .\r\nو فرمود : « از جبّ الحزن [ چاه اندوه 
  ] به خدا پناه بريد » گفتند : يا رسول اللَّه ، جب الحزن چيست ؟ فرمود : « واديى است در دوزخ براى قاريان رياكار » .\r\nو فرمود : « خداى تعالى مىفرمايد : هر كه عملى و عبادتى كرد و ديگرى را با من شركت داد آن عمل براى آن ديگرى باشد كه من از آن عمل بيزار و از انباز بىنيازم » .\r\nو فرمود : « لا يقبل اللَّه تعالى عملا فيه مثقال ذرّة من رياء »\r\n« خداى تعالى عملى را كه يك ذره ريا در آن باشد نمىپذيرد » .\r\nو فرمود : « إنّ أدنى الرّياء الشّرك »\r\n« اندك ريا شرك است » .\r\nو فرمود : « روز قيامت مرائى را ندا كنند : اى نابكار اى غدّار اى ريا كار عمل تو تباه و مزد تو باطل شد ، برو و مزد از آن بگير كه كار براى وى كردى » .\r\nروزى آن حضرت مىگريست ، شخصى پرسيد : چرا مىگرييد ؟ فرمود :\r\n« بر امّت خويش از شرك بيمناكم . نه آنكه بت يا آفتاب يا ماه يا سنگى را پرستند و ليكن در اعمال خود ريا كنند » .\r\nو فرمود : « سيأتي على النّاس زمان تخبث فيه سرائرهم و تحسن فيه علانيتهم طمعا في الدّنيا لا يريدون به ما عند ربّهم ، يكون دينهم رياء لا يخالطهم خوف ، يعمّهم اللَّه بعقاب فيدعونه دعاء الغريق فلا يستجيب لهم » .\r\n« زمانى بر مردم خواهد آمد كه براى طمع در دنيا باطنشان پليد و خبيث و ظاهرشان زيبا و نيكو شود و آنچه را كه نزد پروردگارشان است ( ثواب الهى ) نمىجويند ، دينشان رياء است و ترس از خدا در دلشان جاى ندارد ، عقاب خداوند همهء آنها را فرو مىگيرد و آنگاه همچون كسى كه در حال غرق شدن است خدا را مىخوانند ولى دعاشان را اجابت نكند » .\r\n","description":"","footnote":"","page_name":" 498 ","page_number":498},
  {"content":"\r\nو فرمود : « إنّ الملك ليصعد به عمل العبد مبتهجا به فاذا صعد بحسناته يقول اللَّه عزّ و جلّ : اجعلوها في سجّين إنه ليس إيّاى أراد بها » ( 1 )  .\r\n« فرشته با مسرّت و خوشحالى عمل بنده را بالا مىبرد و چون حسنات او را بالا برد خداى عز و جل مىفرمايد : اين اعمال را در سجّين ( دفتر بدكاران ) گذاريد كه براى من بجا نياورده » .\r\nو فرمود : « فرشتگانى كه نگهبانان اعمالند عمل بنده را از روزه و نماز و انفاق و اجتهاد و ورع كه آوازى همچون آواز رعد و درخشندگى مانند روشنى خورشيد دارد به آسمان هفتم بالا مىبرند و سه هزار فرشته همراه آن عملند ، تا به آسمان هفتم رسند ، فرشته اى كه بر آسمان هفتم موكَّل است مىگويد : بايستيد و اين عمل را بر روى و بر جوارح صاحبش بزنيد ، با آن دل او را قفل كنيد ، من هر عملى را كه براى خدا نباشد رد و منع مىكنم ، مراد صاحب اين عمل خدا نبوده ، او مىخواسته نزد فقها رفعتى پيدا كند و در مجالس علما نام او را ياد كنند و آوازه اش در شهرها منتشر شود ، خداوند مرا امر فرموده كه نگذارم عملش از من در گذرد و به ديگرى برسد ، و هر عملى كه خالص براى خدا نباشد رياء است ، و خداوند عمل ريا كار را نمىپذيرد » .\r\nو فرمود : « فرشتگان نگهبان عمل بنده را از نماز و زكات و روزه و حج و عمره و خلق نيكو و خاموشى و ذكر خداى تعالى بالا مىبرند و ملائكهء آسمانها آن عمل را مشايعت مىكنند تا از همهء حجابها مىگذرد و در پيشگاه خدا مىايستند و همه گواهى مىدهند كه اين عمل شايسته و با اخلاص است . فرمود : آنگاه خداى تعالى به آنها مىفرمايد : شما نگهبانان عمل بندهء من هستيد و من نگهبان دل وىام ، اين عمل را براى من نكرده و در دل نيّتى ديگر داشته پس لعنت من بر او باد ، و همهء فرشتگان گويند لعنت تو و لعنت ما بر او باد ، و آسمانها و هر كه در آسمانهاست\r\n","description":"","footnote":" ( 1 ) اين حديث و حديث قبل از آن را با « اصول كافى » ، باب رياء ، و باقى احاديث نبوى را با « احياء العلوم » ج 3 ص 254 تصحيح كرديم . . ","page_name":" 499 ","page_number":499},
  {"content":"\r\nگويند لعنت خدا بر او باد « .\r\nو امير مؤمنان عليه السّلام فرمود : « اخشوا اللَّه خشية ليست بتعذير ، و اعملوا للَّه في غير رياء و لا سمعة ، فانّه من عمل لغير اللَّه و كله اللَّه إلى عمله يوم القيامة »\r\n« از خدا بترسيد ترسى كه در آن تقصير ( يا عذر تقصير ) نباشد ، و براى خدا بدون ريا ( نماياندن كار نيك خود به مردم ) و سمعه ( شنوانيدن عمل خير خود به مردم ) كار كنيد ، كه هر كس براى غير خدا كار كند خدا او را در قيامت به عملش واگذارد » .\r\nو امام باقر عليه السّلام فرمود : « الإبقاء على العمل أشدّ من العمل »\r\n« نگاهدارى عمل از خود عمل دشوارتر است » پرسيدند : نگاهدارى عمل چيست ؟ فرمود : « مردى صله بجا مىآورد و براى خداى يكتاى بىشريك انفاق مىكند پس ثواب آن عمل پنهانى برايش ثبت مىشود سپس آن كار را نزد مردم ذكر مىكند آن ثواب محو مىگردد و ثواب عمل آشكارا [ كه كمتر است 
  ] برايش نوشته مىشود بار ديگر آن را باز مىگويد اين ثواب نيز محو مىگردد و در نامه اش عمل ريائى نوشته مىشود » .\r\nو امام صادق عليه السّلام فرمود . « خداى تعالى مىفرمايد : من بهترين شريكم ( ديگرى را در عبادت شريك من قرار مده ) هر كه براى من و ديگرى عملى انجام دهد عمل او براى غير من خواهد بود » .\r\nو فرمود : « خداى تعالى مىفرمايد : من از همهء بىنيازان از شريك بىنيازترم ، هر كه ديگرى را در عملى با من انباز سازد عملش را نمىپذيرم مگر آنچه خالص براى من باشد » .\r\nو فرمود : « كلّ رياء شرك ، انّه من عمل للنّاس كان ثوابه على النّاس ، و من عمل للَّه كان ثوابه على اللَّه »\r\n« هر ريائى شرك است ، هر كه براى مردم كار كند پاداشش به عهدهء مردم است ، و هر كه براى خدا كار كند ثوابش بر خداست » .\r\nو از آن حضرت در بيان قول خداى عز و جل :\r\n« فمن كان يرجو لقاء ربّه فليعمل عملا صالحا و لا يشرك بعبادة ربّه أحدا » روايت شده است كه فرمود : « الرّجل يعمل شيئا من الثّواب لا يطلب به وجه اللَّه انّما يطلب تزكية النّاس ، يشتهى أن يسمع به النّاس\r\n","description":"","footnote":"","page_name":" 500 ","page_number":500},
  {"content":"\r\nفهذا الَّذى أشرك بعبادة ربّه « ثمّ قال : » ما من عبد أسرّ خيرا فذهبت الأيّام أبدا حتّى يظهر اللَّه له خيرا ، و ما من عبد يسرّ شرّا فذهبت الأيّام حتّى يظهر اللَّه له شرّا « .\r\n« شخصى كار خيرى مىكند كه نيّتش خالص براى خدا نيست بلكه غرض او ستايش مردم است ، و مىخواهد كه مردم آن را بشنوند ، اين است كسى كه در عبادت پروردگار خود شرك آورده است » سپس فرمود : « هيچ بنده اى نيست كه كار خيرى را پنهان كند و روزگارى بگذرد مگر اينكه خدا خيرى براى او ظاهر مىسازد ، و هيچ بنده اى نيست كه كار شرّى را در نهان انجام دهد و روزگارى بگذرد جز اينكه خدا برايش شرّى آشكار كند » .\r\nو فرمود : « ما يصنع أحدكم أن يظهر حسنا و يسرّ سيّئا أ ليس يرجع الى نفسه فيعلم أنّ ذلك ليس كذلك ؟ و اللَّه عزّ و جلّ يقول : » بل الإنسان على نفسه بصيرة « ، انّ السّريرة إذا صحّت قويت العلانية » .\r\n« چه مىكند آن كس از شما كه خوبى را آشكار و بدى را پنهان مىسازد ، مگر به باطن خود رجوع نمىكند تا بداند كه چنين نيست ( چنان كه مىنمايد نيست ) ؟ و خداى عز و جل مىفرمايد : » بلكه انسان به درون خويش بيناست « ، باطن اگر درست شد ظاهر هم نيرومند مىشود » .\r\nو فرمود : « من أراد اللَّه بالقليل من عمله أظهر اللَّه له أكثر ممّا أراده به ، و من أراد النّاس بالكثير من عمله في تعب من بدنه و سهر من ليله أبى اللَّه إلا أن يقلَّله في عين من سمعه » .\r\n« هر كه عمل اندك خود را براى خدا انجام دهد خدا آن را بيش از آنچه قصد كرده برايش آشكار سازد . و هر كه عمل بسيار را با رنج تن و بيدارى شب براى ريا و نماياندن به مردم انجام دهد خداوند حتما آن [ اعمال 
  ] را در نظر هر كه بشنود اندك نمايد » .\r\nو به عبّاد بصرى فرمود : « و يلك يا عبّاد إيّاك و الرّياء فإنّه من عمل لغير اللَّه و كله اللَّه إلى من عمل له » ،\r\n« اى عبّاد از ريا بپرهيز كه هر كه براى غير خدا كار كند خداوند او را به كسى كه براى او كار كرده واگذار\r\n","description":"","footnote":"","page_name":" 501 ","page_number":501},
  {"content":"\r\nخواهد كرد « .\r\nو فرمود : « اجعلوا أمركم هذا للَّه و لا تجعلوه للنّاس فانّه ما كان للَّه فهو للَّه و ما كان للنّاس فهو لا يصعد إلى اللَّه »\r\n« كار خود را براى خدا قرار دهيد نه براى مردم ، زيرا هر چه براى خدا باشد از آن اوست ( او مىپذيرد و پاداش مىدهد ) و هر چه براى مردم باشد به سوى خدا بالا نمىرود » .\r\nو حضرت رضا عليه السّلام به محمد بن عرفه فرمود : « و يحك يا ابن عرفة اعملوا لغير رياء و لا سمعة فانّه من عمل لغير اللَّه و كله اللَّه إلى ما عمل ، و يحك ما عمل أحد عملا إلا أراده اللَّه به إن خيرا فخيرا و إن شرّا فشرّا » ( 1 )  .\r\n« اى پسر عرفه بدون ريا و سمعه عمل كنيد ، زيرا هر كه براى غير خدا كار كند خداوند او را به كارش وامىگذارد ، هيچ كس عملى نكند مگر اينكه خداوند به سبب آن عمل ارادهء [ پاداش براى 
  ] او مىكند ، اگر عملش خوب باشد پاداش خوب و اگر بد باشد بد » .\r\nو همين قدر در بدى و مذمّت ريا كافى است كه موجب كوچك شمردن خداوند است و دلالت مىكند بر اينكه رياكار خدا را از بندگان ضعيفش كه قادر به نفع و ضررى نيستند حقيرتر مىشمارد ، زيرا كسى كه در عبادت پروردگار قصد پسند و خوش آمد بنده اى از بندگان او را مىكند بىشك براى اين است كه مىپندارد اين بنده در بر آوردن مطلوب او از خدا تواناتر و تقرب به او از تقرب به خداى متعال بهتر است و كدام اهانت و استحقار به خداوند عالم و پروردگار عالميان از اين بدتر است ؟\r\n","description":"","footnote":" ( 1 ) احاديثى را كه از اهل بيت عليهم السلام است با « اصول كافى » باب ريا ، و با « بحار » مج 15 : 3 - 43 ، و با « وسائل » : ج 1 ، باب 11 ، 12 ، 14 از ابواب مقدمات عبادات تصحيح كرديم . . ","page_name":" 502 ","page_number":502},
  {"content":"\r\n\r\nفصل 31 اقسام ريا\r\nريا يا در عبادات است يا در غير عبادات . اوّلى مطلقا حرام است و صاحب آن مبغوض و مغضوب درگاه خداوند است و اصل عبادت را باطل مىكند زيرا كه اعمال به نيّات است . و قصد رياكار در عبادت فرمان بردن و امتثال امر خداوند نيست بلكه قصد و نيّت او رسيدن به مال يا جاه يا غرضى ديگر است پس مطيع امر خدا نيست و از عهدهء انجام تكليف برنيامده است ، و علاوه بر اينكه عبادتش باطل است و از عهدهء تكليف بيرون نيامده به سبب ريا گناه جداگانه به گردن اوست ، چنان كه آيات و اخبار بر اين نكته دلالت دارد ، و بنا بر اين از كسى كه عبادت را از اصل ترك مىكند بد حالتر است ، و چرا چنين نباشد كه رياكار در عبادت ميان استهزاء به خدا و تزوير و مكر جمع كرده ، زيرا اين تصوّر بى جا را در ذهن مردم انداخته كه از اهل ديانت و مطيع امر خداوند است و حال آنكه چنين نيست .\r\nو امّا ريا در غير عبادات ، گاهى مذموم و گاهى مباح و گاه مستحب و گاه واجب است ، زيرا بر مؤمن واجب است كه آبروى خود را حفظ كند و كارى نكند كه بر او عيب گيرند . بنابراين براى اهل مروّت روا نيست كه در انظار مردم به كارهاى پست پردازند اگرچه در خلوت جايز باشد ، و هر كه خود را به لباس يا غير آن در چشم مردم بيارايد تا ايشان را ناخوش نيايد و او را سرزنش نكنند و پليد نشمرند براى وى مباح و جايز است ، زيرا حذر كردن از رنج مذمّت ديگران مذموم نيست ، جز اينكه اين امر به اختلاف زمانها و شهرها و اشخاص تفاوت مىكند ، چه بسا بعضى از اقسام\r\n","description":"","footnote":"","page_name":" 503 ","page_number":503},
  {"content":"\r\nريا به غير عبادات نظر به وقت يا شخص يا شهرى مذموم است و از نظر ديگر مذموم نيست . روايت است كه : « رسول خدا صلى اللَّه عليه و آله و سلَّم روزى مىخواست به جمع اصحاب آيد ، در خم آب ( بجاى آينه ) نگاه مىكرد و عمامه و موى خود را مىآراست ، شخصى گفت : يا رسول اللَّه شما نيز چنين مىكنيد ؟ فرمود : آرى ، خداى تعالى دوست دارد كه بنده وقتى ميان برادران خود مىرود آراسته باشد » . و امير مؤمنان عليه السّلام فرمود :\r\n« هر يك از شما براى برادر مسلمانش چنان خود را بيارايد كه براى شخص بيگانه اى كه دوست دارد او را در بهترين صورت ببيند » . امام صادق عليه السّلام فرمود : « جامهء پاكيزه دشمن را سرافكنده مىكند » . و روايت است كه حضرت شخصى از اهل مدينه را ديد كه براى خانوادهء خود چيزى خريده و به خانه مىبرد ، چون حضرت را ديد شرمسار شد ، حضرت فرمود : اين را براى عائلهء خود خريده اى و به خانه مىبرى ، به خدا سوگند اگر [ مذمت 
  ] اهل مدينه نبود دوست داشتم براى عائلهء خود چيزى بخرم و خود به خانه برم « ( 1 )  . مراد آن حضرت اين بود كه اگر بيم آن نمىرفت كه مردم بر او عيب گيرند همانند آن شخص عمل مىكرد جز آنكه چون چنين كارى در آن زمان بر او عيب شمرده مىشد براى او جايز نبود ، ولى چون در زمان امير مؤمنان عليه السّلام عيب شمرده نمىشد ، حضرت به آن كار مبادرت مىكرد و اين براى او ستودگى و منقبت و ضمنا تعليم به ديگران بود . پس معلوم شد كه ارتكاب و عدم ارتكاب بعضى كارها گاهى رياى پسنديده و گاهى رياى ناپسنديده است .\r\n","description":"","footnote":" ( 1 ) اين حديث در ج 1 ( ترجمه ) ص 434 آمده است ، و سه حديث اخير را با » وسائل « ، كتاب صلوة ، باب 4 - 6 تصحيح كرديم . . ","page_name":" 504 ","page_number":504},
  {"content":"\r\n\r\nفصل 32 تأثير ريا بر عبادت\r\nريا ، يا اين است كه عملى بكلَّى خالى از قصد قربت و ثواب باشد به طورى كه اگر صاحب عمل تنها و منفرد بود آن كار را ترك مىكرد و اين بدترين درجات ريا و گناهش بزرگتر است . يا با قصد قربت و ثواب همراه است و اين قسم ريا دو گونه است : يكى آنكه قصد قربت ضعيف و مرجوح باشد به نحوى كه اگر قصد ريا نبود قصد قربت نمىتوانست او را به عمل برانگيزد و اگر قصد قربت و ثواب نبود قصد ريا او را به عمل برمىانگيخت . اين گونه ريا نزديك به قسم اول است و حق اين است كه موجب بطلان و فساد عمل است چنان كه ظواهر اخبار نيز دلالت دارد . و اگر قصد قربت بر قصد ريا برتر و غالب باشد به طورى كه قصد ريا و اطلاع مردم نشاط وى را بر عمل تقويت مىكند و اگر ريا هم نباشد عمل را ترك نمىكند يعنى تنها به قصد ريا عمل نمىكند ، در اين گونه ريا بعضى از علما برآنند كه اصل عمل و ثواب از ميان نمىرود بلكه از ثواب كاسته مىشود يا صاحب عمل به اندازهء قصد ريا عقاب مىشود و به مقدار قصد ثواب پاداش مىگيرد .\r\nاما در اين نظر اشكال هست ، زيرا اخبار دلالت دارد بر اينكه چون ريا بر آن عمل صدق مىكند و عامل آن رياكار به شمار مىآيد اصل عمل و ثواب باطل است ، به دليل قول امير مؤمنان عليه السّلام : « ثلاث علامات للمرائى : ينشط إذا رأى النّاس ، و يكسل اذا كان وحده ، و يحبّ أن يحمد في كلّ اموره »\r\n« ريا كار سه نشانه دارد : چون مردم او را [ بهنگام عمل و عبادت 
  ] ببينند به نشاط آيد ، و وقتى تنها باشد كسل گردد ،\r\n","description":"","footnote":"","page_name":" 505 ","page_number":505},
  {"content":"\r\n\r\nو دوست دارد در هر كارى او را بستايند « .\r\nو اخبارى كه ذكر شد و دلالت داشت بر اينكه هر عملى كه در آن ديگرى را با خداى تعالى شريك گيرند خداوند از آن بيزار است و آن را نمىپذيرد بر اين سخن ما صراحت دارد . و حمل اين اخبار بر موردى كه قصد ريا و قصد قربت مساوى باشد يا قصد ريا برتر و بيشتر باشد خلاف ظاهر است . و نكتهء ديگر اينكه ظاهرا بطلان در اين صورت تنها هنگامى است كه قصد او اين باشد كه دوست داشته باشد مردم بر آن مطَّلع شوند تا در دل آنان منزلتى پيدا كند و بدين وسيله به يكى از اغراض دنيوى دست يابد ، و اما اگر خوشحالى و قصد او از آگاهى مردم براى يكى از مقاصد صحيح باشد - كه در آينده بيان خواهد شد - در آن باكى نيست و عمل را باطل نمىكند .\r\nتنبيه خوشحالى به آگاهى مردم بر عبادت\r\nكسى كه قصد او پنهان داشتن طاعت و خالص كردن نيّت براى خدا باشد ، هر گاه اتّفاقا مردم بر طاعت او مطَّلع شوند و او شكفته خاطر و مسرور گردد عمل او فاسد نمىشود و اشكالى ندارد ، از اين رو كه مىداند خداوند آنان را بر آن آگاه ساخته و عمل و حال نيكوى وى را آشكار نموده است ، و بدين سان فهميده مىشود كه خداوند با او رفتارى نيكو كرده زيرا كه خود وى طاعت و معصيت را پنهان داشته ، و خداى تعالى گناهش را پوشانيده و طاعتش را آشكار ساخته ، پس شادى و سرورش به واسطهء نظر لطف و فضل الهى به اوست نه به سبب ستايش مردم و پيدائى منزلت در دل آنها . و خداى تعالى مىفرمايد :\r\n« قُلْ بِفَضْلِ الله وَبِرَحْمَتِه فَبِذلِكَ فَلْيَفْرَحُوا » 10 : 58 ( يونس ، 58 ) « بگو به فضل و رحمت خدا بايد شاد شوند » .\r\nو گويى به سبب آشكار شدن طاعتش دريافته است كه عملش نزد خداوند پذيرفته شده و از اين رو شاد و شكفته گشته است . يا از اين جهت كه خداوند در دنيا كار\r\n","description":"","footnote":"","page_name":" 506 ","page_number":506},
  {"content":"\r\nنيكوى وى را آشكار ساخته و كار زشت او را پوشانيده و اين را دليل مىگيرد كه در آخرت نيز چنين خواهد كرد . رسول خدا صلى اللَّه عليه و آله و سلَّم فرمود : « آنچه را كه خداوند در دنيا بر بنده اش پوشيده مىدارد در آخرت نيز پوشيده خواهد داشت » . پس در حالت اول ، فرح و سرور به سبب قبول كنونى در دنياست بدون توجه به آينده و آخرت ، و حالت دوم ، التفات به آينده و آخرت است . يا از اين حيث كه گمان مىبرد كه آگاهان به طاعت و عمل نيك او از وى پيروى مىكنند و اجر و پاداش او دو چندان خواهد شد . زيرا براى او دو اجر است : اجر پنهان داشتن كه در آغاز قصد كرده بود ، و اجر آشكار شدن در انجام كار ، و كسى كه مردم در كار خير و طاعت به وى اقتدا كنند پاداش اعمال پيروان نيز براى او هست بدون آنكه از اجر آنها چيزى كم شود . يا از اين جهت كه شادى و شكفتگى او به واسطهء طاعت كسانى است كه با اطلاع بر عمل او براى خدا مطيع او را مىستايند و دوست مىدارند ، و در دلشان ميل به طاعت وجود دارد ، زيرا بعضى از مردم از اهل طاعت بدشان مىآيد و به آنها حسد مىورزند و آنان را مسخره مىكنند و به رياكارى نسبت مىدهند . پس اين سرور و نشاطى است به خوبى ايمان بندگان خدا ، و نشانهء اخلاص در آن اين است كه : شادى و شكفتگىاش به مدحشان دربارهء ديگرى همانند سرور و خوشحالىاش به مدح آنها دربارهء وى باشد .\r\nو دليل بر اينكه شادى و نشاط در موردى كه ذكر شد اشكالى ندارد دو روايت ذيل است : « مردى به رسول خدا صلى اللَّه عليه و آله و سلَّم عرض كرد : من عملم را پنهان مىدارم و دوست ندارم كه كسى بر آن مطلَّع شود و اتّفاقا بر آن مطلَّع مىگردند و من از اين اطلاع خوشحال مىشوم . فرمود : براى تو دو اجر است : اجر پنهان داشتن و اجر آشكار شدن » . و « از امام محمّد باقر عليه السّلام سؤال شد كه مردى عمل خيرى مىكند و چون كسى مىبيند او خوشحال و شكفته خاطر مىشود ، فرمود : باكى نيست ، هيچ كس نيست مگر اينكه دوست دارد كه خداوند كار خوب او را در ميان مردم آشكار كند حتّى وقتى كه آن را براى اين مقصود انجام نداده باشد » . عموميّت و اطلاق اين دو خبر دلالت دارد بر اينكه سرور و خوشحالى براى مقاصد مذكور مانعى ندارد ، و تخصيص اطلاق آن دو حديث فرح مذمومى است كه از اطلاع مردم پديد مىآيد ، هر چند قصد وى\r\n","description":"","footnote":"","page_name":" 507 ","page_number":507},
  {"content":"\r\nدر آغاز پنهان داشتن بود ، و اين در موردى است كه شادى و خوشحالى او براى منزلت يافتن در دل مردم باشد تا او را مدح و تعظيم كنند و حاجاتش را برآورند ، و اين تخصيص به واسطهء معارض ( اخبار ) قوىتر در برابر شمول اطلاق آن دو حديث است .\r\nو قبلا گفته شد كه اگر قصد انسان حتّى در آغاز عمل و طاعت ، اطلاع مردم بر آن باشد و از اين آگاهى نيز خوشحال شود در صورتى كه براى يكى از مقاصد مذكور باشد اشكال ندارد ، و عدم اشكال مخصوص موردى نيست كه قصد اطلاع مردم و شكفتگى از آن بعد از عزم به عمل يا بعد از تمام شدن عمل باشد .\r\nمطلب ديگر : همان گونه كه سرور و خوشحالى از آشكار شدن طاعات براى مقاصد مذكور اشكالى ندارد ، همين طور پنهان ساختن گناهان و ناخشنودى و ناراحتى از اطلاع مردم بر آنها به جهاتى كه ذكر خواهيم كرد مانعى ندارد ، بلكه حق اين است كه مكتوم داشتن گناه بعد از ارتكاب آن رجحان دارد ، هر چند اصل در اخلاص اين است كه نهان و آشكار يكى باشد . و از اين رو يكى از بزرگان گفته است : « بر تو باد عمل علانيه و آشكار يعنى چنان عمل كن كه اگر هويدا شود شرمنده نشوى » . و ديگرى گويد : « من كارى نمىكنم كه از آگاهى مردم بر آن باك داشته باشم مگر آميزش با همسرم و دفع بول و غايط » ، اما اين مرتبه اى است رفيع كه آبشخور هر فرود آينده اى نيست و جز افرادى معدود به آن نمىرسند . زيرا هيچ انسانى - مگر كسى كه خداوند او را در پناه عصمت برده باشد - از گناهان درونى و پنهانى خالى نيست ، مخصوصا آرزوهاى باطل و امور شهوانى كه به خاطرش مىگذرد ، و خدا بر آنها آگاه است و از مردم پنهان است ، و كوشش در پنهان داشتن آنها و كراهت از آشكار شدنشان جائز بلكه راجح است ، به شرط آنكه انگيزهء پنهان كردن آنها اين قصد نباشد كه دربارهء او به ورع و صلاح معتقد شوند ، بلكه باعث آن يكى از چند چيز باشد :\r\n1 - يا پنهان داشتن [ گناه 
  ] كه به آن مأمور است .\r\n2 - يا چون پرده درى و آشكار كردن گناهان مورد نهى است . رسول خدا صلى اللَّه عليه و آله و سلَّم فرمود : « هر كه يكى از اعمال ناشايست را مرتكب شود بايد با پوشش خداى تعالى آن را بپوشاند » . و صدق اين سخن به كراهت آشكار شدن آن اعمال از غير شناخته مىشود ، يا چون خداوند در دنيا آن را پوشيده داشته در آخرت نيز پنهان\r\n","description":"","footnote":"","page_name":" 508 ","page_number":508},
  {"content":"\r\nمىدارد ، كه در خبر آمده است : « آنچه را خداوند در دنيا بر كسى پوشيده دارد در آخرت نيز پوشيده خواهد داشت » .\r\n3 - يا علنى و آشكار شدن معاصى موجب نكوهش و ملامت مردم خواهد شد ، و مذمّت مردم دل آدمى را متألَّم و از طاعت خداوند غافل مىكند ، و از اشتغال به تحصيل آنچه براى آن آفريده شده باز مىدارد . و چون تألَّم و ناراحتى از مذمّت و ملامت ديگران طبيعى است و دفع آن به آسانى ميسور نيست ، پنهان داشتن آنچه آشكار شدنش رنج و ناراحتى پديد مىآورد جايز است . بلى براى كسى كه كمال صدق حاصل است مدح و ذم يكسان است ، اما اين گونه اشخاص بسيار نادر و اندكند ، و بيشتر طبايع از بدگوئى و سرزنش رنجيده و پريشان خاطر مىشوند ، زيرا از شنيدن مذمّت و ملامت احساس نقص و عيب در خود مىكنند . البته آزردگى و رنجش از نكوهش هر گاه از جانب اهل بصيرت در دين باشد ستوده است ، و ذم وى دلالت بر وجود نقص و عيب در شخص ملامت شده مىكند ، و سزاوار است كه ناراحت و متألَّم شود و براى دفع آن دامن همّت به ميان زند .\r\n4 - يا چون مردم در قيامت گواه وى خواهند بود ، چنان كه در خبر وارد شده ، پس جايز است كه بدى و گناه خود را پنهان دارد تا در آن روز عليه او شهادت ندهند .\r\n5 - يا بترسد كه چون مردم به گناه وى آگاه شوند مورد آزار و بدى آنها قرار گيرد .\r\n6 - يا از ترس اينكه نكوهنده به سبب نكوهش خود گناهكار شود ، و اين از كمال ايمان است [ كه انسان از گناه ديگرى ناراحت شود نه از اينكه مورد سرزنش و بدگوئى واقع شده 
  ] ، و نشانهء آن اين است كه ذم او و ذم ديگرى [ توسط نكوهنده 
  ] برايش يكسان باشد .\r\n7 - يا بترسد كه وقع گناهان از نظرش بيفتد يا ديگران به وى اقتدا كنند و بر گناه دلير شوند و اين علَّت اظهار طاعت را مباح مىكند ، و البته اين نكته مختصّ كسانى است كه مقتداى مردمند . و به اين جهت است كه بايد گناه را از اهل خانه و فرزندان پنهان داشت تا در گناه از او پيروى نكنند .\r\n8 - يا دوست دارد كه محبوب مردم باشد نه براى اغراض دنيوى بلكه بدين\r\n","description":"","footnote":"","page_name":" 509 ","page_number":509},
  {"content":"\r\nوسيله پى برد كه خداى تعالى او را دوست دارد ، زيرا هر كه را خداوند دوست دارد او را در دلهاى مردم محبوب مىسازد .\r\n9 - يا صرفا براى حيا و شرمندگى از ظهور كارهاى ناشايست ، و اين غير از ترس از مذمّت و بدى و آزار ديگران است بلكه از اين جهت كه حيا از فضائل اخلاق و از بزرگوارى و كرامت نفس است . رسول خدا صلى اللَّه عليه و آله و سلَّم فرمود : « الحياء خير كلَّه »\r\n« حيا سراسر نيكى است » . و امام صادق عليه السّلام فرمود : « الحياء شعبة من الايمان »\r\n« حيا شعبه اى از ايمان است » . و پيغمبر اكرم صلى اللَّه عليه و آله و سلَّم فرمود : « الحياء لا يأتي إلا بالخير »\r\nاز حيا جز نيكى نمىآيد « . و فرمود : » انّ اللَّه تعالى يحبّ الحيىّ الحليم «\r\n« خداى تعالى با حياى بردبار را دوست دارد » . و كسى كه گناهى مرتكب شده و از ظهور و علنى شدن آن در ميان مردم باكى ندارد ميان گناهكارى و پرده درى و بىحيائى - وقاحت و بىشرمى - جمع كرده ، و حال چنين كسى بدتر است از آن كه گناه مىكند و از گناه خود شرمنده است و آن را مىپوشاند .\r\nو بسيار است كه حيا با ريا مشتبه مىشود ، و رياكار ادعاى حيا و شرمندگى مىكند ، و مىپندارد كه وقتى بديها را ترك مىكند يا آنها را پنهان مىدارد يا عبادات را خوب انجام مىدهد اينها به سبب حياء از مردم است نه ريا ، و حال آنكه دروغ و خلاف واقع است . و بيان مطلب اين است كه : حيا خلق و خويى است كه از طبع كريم سرچشمه مىگيرد ، و ممكن است به دنبال آن ريا نيز پيدا شود و حيا به ريا آميخته گردد ، و ممكن است به دنبال حيا انگيزهء اخلاص پديد آيد و با هم جمع شود . مثلا اگر كسى از دوستش وامى بخواهد ، اگر وى صريحا و بىپروا و بدون هيچ ملاحظه و بهانه اى درخواست او را رد كند مرتكب وقاحت و بىشرمى شده ، و اگر وام را بپردازد صرفا به سبب توجه به قبح ردّ روياروى وى بدون اينكه رغبتى به ثواب داشته باشد يا از ملامت و بدگوئى او بترسد يا مدح و ثناى وى را دوست داشته باشد به طورى كه اگر با نامه يا توسط شخص ديگرى درخواست مىكرد نمىپذيرفت ، عمل اين شخص فقط از روى حياست و خالى از ريا يا اخلاص است . و اگر به سبب حيا رد كردن وى بر او دشوار باشد و بخل درونى مانع از دادن وام گردد انديشهء ريا در او پديد مىآيد و با خود فكر مىكند كه بايد به او وام دهد تا وى را به سخاوت\r\n","description":"","footnote":"","page_name":" 510 ","page_number":510},
  {"content":"\r\nبستايد و به بخل مذمّت نكند و وام را مىپردازد در اين صورت عمل وى آميزه اى است از ريا و حيا ، و محرّك ريا به حركت آمدن حياست . و اگر رد كردن وى به سبب حيا ، و دادن وام به واسطهء بخل بر او سخت باشد ، در اين صورت انگيزهء اخلاص در او به حركت مىآيد و به او مىگويد : قرضدادن اجر و ثواب بسيار دارد ، و خوشحال كردن دل دوست مسلمان موجب خوشنودى خداست ، پس نفس خود را به دادن وام رام مىسازد ، و بدين ترتيب حيا و اخلاص را جمع مىكند .\r\nنكتهء ديگر اين است كه حيا جز در آنچه شرعا يا عقلا يا عرفا قبيح است معنى و موردى ندارد ، مثل بخل و گناهكارى و ظلم و صدور برخى حركات كه در ديدهء مردم زشت است ، ولى ريا در امور مباح نيز پيدا مىشود ، تا آنجا كه اگر كسى كه مىخندد به گرفتگى چهره برگردد يا شخصى كه به سرعت مىرود بعد از اطلاع مردم حالت آرامش و وقار به خود بگيرد رياكار است . و چه بسا باعث آن را حيا پندارد و اين از جهالت است ، زيرا انگيزهء آن فقط رياء است . و اينكه گفته‌اند : گاهى حيا از ضعف است ، مراد اين است كه حيا از آنچه قبيح نيست ناشى از ضعف نفس است ، مثل حيا از موعظه كردن مردم و اقامهء نماز و امر به معروف و نهى از منكر ، مگر وقتى كه عذرى در ميان باشد كه در اين صورت حيا نيكو و مستحسن است ، مثل اينكه كسى از پيرى سالخورده گناه ببيند و از ريش سفيد و پيرانه سرش شرم كند كه او را مورد عتاب و سرزنش قرار دهد ، زيرا احترام مسلمان پير بزرگداشت خداوند است ، ولى اگر از خدا شرم كند و امر به معروف را ضايع و ترك نكند بهتر است . و كسانى از اهل ايمان كه نفوس قوى دارند حياء از خدا را بر حياء از خلق برمىگزينند ، و اما ضعيف نفسان را ياراى چنين كارى نيست .\r\n","description":"","footnote":"","page_name":" 511 ","page_number":511},
  {"content":"\r\n\r\nفصل 33 متعلقات ريا\r\nريا بر چند قسم است : 1 - يا در اصل ايمان است ، و آن عبارتست از اظهار شهادتين و انكار و تكذيب آن در دل ، و اين ريا كفر نفاق است و در صدر اسلام بسيار بود . ولى در امثال زمان ما كم يافت مىشود ، اگر چه انكار بعضى از ضروريات دين مانند بهشت و دوزخ و ثواب و عقاب و اعتقاد و علاقهء باطنى به برچيده شدن احكام شرع و تمايل به قول ملحدان و اباحى مذهبان بسيار است ولى در ظاهر [ از ترس 
  ] خلاف آن اظهار مىشود . و اين نيز از كفر نفاق بشمار مىرود ، و صاحب آن از دين خارج و گسسته است و در آتش جهنّم جاويدان خواهد بود . و حال صاحب كفر نفاق از حال كافر محارب بدتر است ، زيرا وى بين كفر باطن و نفاق ظاهر را جمع كرده است .\r\n2 - يا ريا در عبادات با تصديق اصل دين ، مثل اينكه در حضور مردم نماز مىگزارد ولى در خلوت ترك مىكند ، و با اطلاع يافتن مردم روزه مىگيرد و بىآگاهى آنها روزه مىگشايد . چنين شخصى اگرچه از اصل دين بيرون نيست و از كفّار محسوب نمىشود ولى بدترين اهل اسلام است ، زيرا خلق را بر خالق ترجيح داده ، و تقرّب به مردم را از تقرّب به خدا دوستتر دارد ، و ترسش از مذمّت آنها از ترس از عقاب الهى بيشتر است .\r\n3 - يا ريا به مستحبّات ، و اين نيز مذموم و مهلك است و ليكن به درجه اى پائينتر از قسم قبل ، زيرا صاحب آن اگرچه ستايش خلق را بر مدح خالق مقدّم\r\n","description":"","footnote":"","page_name":" 512 ","page_number":512},
  {"content":"\r\nداشته اما ترس از مذمّت آنها را بر خوف عقاب خداوند مقدّم نداشته است ، از آن رو كه ترك مستحب عقاب ندارد .\r\n4 - يا ريا در چگونگى و وصف عبادت واجب يا مستحب ، مانند انجام دادن آنچه تركش نقصانى باشد يا ترك آنچه انجام دادنش نقصان باشد يا به زياداتى علاوه بر خود مستحبّات ، مانند حضور در نماز جماعت پيش از مردم به قصد صف اول و امثال اين . همهء اينها مذموم است اما بعضى از آنها بدتر است .\r\n","description":"","footnote":"","page_name":" 513 ","page_number":513},
  {"content":"\r\n\r\nفصل 34 انگيزه هاى ريا\r\nانگيزهء ريا يا دستيابى و تمكَّن به گناه است ، مانند ظاهر ساختن پارسايى و تقوا تا مشاغل حكومت و قضا به او واگذار شود و از اين راه به جاه و استيلا نائل گردد و به ظلم و جور حكم كند و رشوه ستاند يا امانتها و صدقات و اموال يتيمان و امثال اينها به او سپرده شود ، تا بتواند از آنها براى خويشتن برگيرد ، و مثل حضور در مجالس علم و وعظ و سوگوارى براى نگاه كردن زنان و كودكان . اين گونه ريا بدترين درجهء آن و گناهش از همه بيشتر است . و نزديك به اين نوع ريا اظهار ديانت و تقواست براى اينكه تهمت گناهانى را كه مرتكب شده از خود دفع كند ، يا به بهره و لذّتى مباح از لذّات دنيوى دست يابد ، مانند اشتغال به موعظه و امامت نماز و تدريس و اظهار صلاح و ورع ، تا اموال به او بذل شود و زنان به همسرى وى رغبت نمايند ، يا ترس از اينكه به ديدهء نقص و حقارت در وى نگرند ، يا تنبلى و بطالت به او نسبت دهند مانند ترك شتاب و خنده بعد از اطلاع مردم بر آن ، از بيم اينكه به بازى و شوخى شناخته شود و مورد تحقير قرار گيرد ، و مثل شب زنده دارى و اداى نافله هنگامى كه در بين نمازگزاران شب بسر مىبرد تا به كسالت و تنبلى منسوب نگردد ، و حال آنكه در خلوت مطلقا به نمازهاى مستحبّى نمىايستد . و همچنين خوددارى از خوردن و آشاميدن در روزى كه روزهء مستحبّى دارد و تظاهر و تصريح مىكند كه من روزه‌ام . و چه بسا تصريح نمىكند كه روزه دارم ، بلكه مىگويد : عذرى دارم ، و در اينجا دو ريا را با هم جمع مىكند : يكى ريا به روزه داشتن ، و ديگرى\r\n","description":"","footnote":"","page_name":" 514 ","page_number":514},
  {"content":"\r\n\r\nريا به اخلاص و بىريائى . و اگر كسالت و شهوت وى را به انجام ندادن مستحبّات و نوافل و صبر نكردن از خوردن و نوشيدن وادار كند ، پيش خود به تصريح يا كنايه عذر مىآورد كه گويى ترك نماز و روزهء [ مستحبّى 
  ] به سبب مرض يا ضعف يا شدت عطش يا خوشحالكردن فلانكس بوده است ، و سخنان و عذرهاى ديگر ، كه از زبانش جارى نمىشود مگر به سبب آنكه ريشهء ريا در جانش استوار و راسخ شده است .\r\nامّا انسان مخلص جز خدا و تقرب به او چيزى نمىخواهد ، و به خلق و حصول منزلت در دل ايشان اعتنائى ندارد ، و اگر روزه دار نيست دوست ندارد كه ديگران دربارهء وى اعتقادى پيدا كنند كه مخالف علم خدا ( يعنى خلاف واقع ) است و بدين سبب اهل تزوير و تلبيس شود ، و اگر روزه دار است به علم خدا خرسند است و در آن كسى را شريك او قرار نمىدهد .\r\nو چون اين انگيزه ها بعضى از پستى قوهء غضب ناشى مىشود و بعضى از زبونى قوهء شهوت ، پس بعضى از انواع ريا از رذائل قوهء غضب است و برخى از رذائل قوهء شهوت .\r\nتنبيه رياى جلى و رياى خفى\r\nريا دو گونه است : جلى و خفى ، و رياى جلى آنست كه آدمى بدون قصد ثواب اخروى به عملى برانگيخته شود . و رياى خفى آنست كه انسان عملى را صرفا براى ريا و بدون قصد ثواب الهى انجام ندهد بلكه عملى را كه براى تقرب به خدا انجام مىدهد در خلوت بكاهد و سبك انجام دهد . نشانهء اين گونه ريا آنست كه اگر مردم بر آن عمل آگاه شوند خوشحال گردد ، البته نه براى مقاصدى كه قبلا ذكر شد ، بلكه براى كسب نوعى منزلت در دل مردم ، و از آنان توقّع احترام و تعظيم و بر آوردن حاجات داشته باشد و اگر در احترام او كوتاهى كنند آن را بعيد و خلاف انتظار شمرد ، كه گويى دلش از مردم تقاضاى اكرام و احترام نسبت به طاعت پنهان خود دارد با اينكه كسى بر آن اطلاع نيافته است . شكَّى نيست كه اين تقاضا از شائبهء\r\n","description":"","footnote":"","page_name":" 515 ","page_number":515},
  {"content":"\r\nپنهانى ريا كه از رفتن مور پوشيده تر است خالى و بر كنار نخواهد بود ، و اگر نزد وى وجود و عدم طاعت در هر چه متعلَّق به خلق است يكسان باشد و به علم خدا در بارهء آن قانع و خرسند شود اين توقّع موجّه نخواهد بود . و نشانهء خلوص عمل از ريا اين است كه فرقى بين آگاهى انسان يا حيوان چهار پا بر عبادت او وجود نداشته باشد ، و ما دام كه چنين فرقى مىيابد در واقع از توقّع چيزى از مردم در مورد طاعت خود خالى و منفك نيست ، و اين توقّع عمل را ناچيز و باطل مىكند . امير مؤمنان عليه السّلام فرمود : « خداى تعالى در روز قيامت به قرآنخوانان مىفرمايد : آيا [ در دنيا 
  ] كالا به شما ارزان نفروختند ؟ آيا ابتدا بر شما سلام نكردند ؟ آيا حاجتهاى شما برنياوردند ؟ امروز شما را ثوابى نيست ، اجر خود به تمامى گرفتيد »\r\n","description":"","footnote":"","page_name":" 516 ","page_number":516},
  {"content":"\r\n\r\nفصل 35 چگونه ريا عمل را تباه مىكند\r\nاگر قصد و نيّت عمل بر اخلاص بوده و تا پايان استمرار داشته باشد سرور و شكفتگى خاطر بعد از ظهور و علنى شدن آن ، نه قبل از آن ، عمل را باطل نمىكند چنان كه بعضى از اخبار گذشته بر اين مطلب دلالت داشت ، و نيز اگر اين شادى و نشاط براى يكى از مقاصد سابق الذكر باشد . ولى اگر اين شادمانى براى گمان حصول منزلت در دلها باشد گناه نوشته مىشود . و اگر آشكار شدن عمل بعد از انجام آن از جانب خود او و با باز گفتن آن همراه رغبت و شادى باشد بسا گفته شده است كه عمل او باطل است ، زيرا حب باز گفتن آن دلالت بر اين دارد كه دل وى به هنگام عبادت از وجود رياى خفى خالى نبوده است . مؤيّد اين قول اين روايت است كه :\r\n« مردى به پيغمبر اكرم ( ص ) گفت : روزه پيوسته دارم . فرمود : نه روزه دارى و نه بىروزه » و اين روايت ديگر كه : « ابن مسعود از مردى شنيد كه مىگويد : دوش سورهء بقره خواندم . گفت : نصيب وى از آن همين بود » .\r\nامّا ظاهر اين است كه عمل او باطل نمىشود بلكه ثواب آن محفوظ است اگرچه به سبب ريائى كه بعد از فراغ از عمل از او صادر شده عقوبت مىشود . و دليل آن اين است كه اگر عمل تمام شد بطلان را نمىرساند ، زيرا به آنچه انسان توجه و آگاهى ندارد مؤاخذه نمىشود ، وگر نه تكليف به محال لازم مىآيد . و آن خبر اگر صحيح باشد ، انكار پيغمبر اكرم صلى اللَّه عليه و آله و سلَّم نسبت به روزهء پيوستهء آن شخص بوده نه براى اظهار آن . و سخن ابن مسعود اگر ثابت هم باشد حجّيّت ندارد .\r\n","description":"","footnote":"","page_name":" 517 ","page_number":517},
  {"content":"\r\nو اگر عمل را با اخلاص و نيّت درست آغاز كرده ولى در اثناى آن بعضى از مردم بر آن آگاه شدند و براى او سرور و خوشحالى پيدا شد ، چنانچه اطلاع مردم باعث عمل و مؤثّر در آن نباشد به طورى كه اگر كسى هم مطَّلع نمىشد او عمل را با اخلاص و بدون سستى انجام مىداد ، و نيز اگر شادى او براى يكى از مقاصد صحيحى كه قبلا ذكر شد باشد ، عمل باطل نمىشود و گناهى هم مرتكب نشده ، به دليل اخبارى كه گذشت . ولى اگر آگاهى مردم باعث عمل نبوده و ليكن براى يكى از مقاصد مذكور نبوده بلكه گمان مىبرده كه با ظهور عمل به جاه يا مال مىرسد حق اين است كه عمل باطل است و او گناهكار شمرده مىشود به دليل عموميّت اخبار پيشين . و اگر اطلاع مردم باعث و مؤثر در عمل بوده اين رياى حرام است ، خواه نيروى آن انگيزه نسبت به قصد تقرب بيشتر يا مساوى يا كمتر باشد ، پس عمل باطل است و اگر عمل واجب و فريضه است بايد اعاده و قضا كند ، به دليل اخبار سابق الذكر ، و به دليل اين قول پيغمبر اكرم صلى اللَّه عليه و آله و سلَّم : « عمل مانند ظرف است ، اگر آخرش نيكو و خوش باشد اوّلش نيز چنين است » . و نيز اين قول آن حضرت : « هر كه ساعتى با عمل خويش ريا كند ، عمل قبل آن نيز باطل است » .\r\nامّا اين در عمل مركَّبى است كه اجزاء دارد و صحّت آن متوقّف بر صحّت هر يك از آنهاست ، مانند روزه و نماز و حج . و امّا عملى كه هر جزء آن مستقل است و صحّت بعضى از اجزاء موقوف بر صحّت بعضى ديگر نيست ، مانند صدقه و قرائت قرآن ، پس ريائى كه در اثنا پديد آيد همين عملى كه بعد از ريا واقع شده باطل مىشود و آنچه سابق بر آن بوده باطل نمىگردد ، و پديد آمدن رياء نسبت به گذشته مانند پديد آمدن آن بعد از انجام عمل است . و اين حكم در موردى است كه ريا بعد از عقد نيّت طاعت بر پايهء اخلاص پديد آمده ، خواه تا پايان عمل از ريا باز نگشته ، يا بعدا در اثناء عمل پشيمان شده و از ريا استغفار كرده باشد . و امّا همزمان با قصد و نيّت ، كه مثلا نماز را با قصد ريا شروع كند ، اگر با اين حال عمل را تمام كند بىشك گناهكار است و آن عمل مقبول نيست . و اگر در اثناى عمل پشيمان شده و از ريا بازگشته و استغفار نموده ، مجرّد قصدى كه باعث اطلاع مردم براى بعضى از مقاصد صحيح كه گفته شد و خوشحالى به آن اشكالى ندارد و عمل را باطل\r\n","description":"","footnote":"","page_name":" 518 ","page_number":518},
  {"content":"\r\n\r\nنمىكند ، و اگر غير از اين باشد عمل فاسد و تباه است ، و همهء شقوقى كه ذكر شد در اين معنى يكسان است .\r\nفايده شائبهء ريا عمل را باطل مىكند\r\nچون ملاك و مناط صحّت و فساد اعمال قصد و نيّت است ، كه اعمال به نيّات است و براى هر كسى همان است كه نيّت كرده ( انّما الاعمال بالنّيّات و لكلّ امرئ مانوى )\r\nپس هر عملى كه شائبه هاى ريا در آن باشد باطل و فاسد است ، خواه پنهانى واقع شود يا آشكارا ، و هر عملى كه خالص براى خدا باشد و صاحبش ريا در آن داخل نكند در پنهان و آشكار كردنش باكى نيست .\r\nامّا اگر در اظهار عمل يا بازگو كردن آن بعد از انجام عمل قصد صحيحى داشته باشد ، مانند ترغيب مردم به كار خير يا تشويق آنها در اقتدا به وى ، اظهارش بهتر از اخفاء است به شرط آنكه آلوده به ريا يا فساد ديگر ، مثل اهانت به فقير در صدقه دادن ، نگردد و اگر مشتمل بر چيزى از اين قبيل باشد پنهان كردنش از علنى كردن بهتر است ، و بدين گونه مىتوان بين اقوال و اخبار را جمع كرد .\r\nخلاصه آنكه : هر گاه قلب از شوائب ريا پاك و خالى شود ، به طورى كه اخلاص در هر دو حالت يكسان باشد ، آشكار ساختن كار خيرى كه الگو قرار مىگيرد برتر است .\r\nولى اگر شوائب ريا وجود داشته باشد اقتداى غير به او سودى نمىبخشد ، زيرا چنين حالتى هلاك كننده است و پنهان ماندنش بهتر است . بنابراين كسى كه عمل را آشكار مىكند بايد بداند يا گمان برد كه از او پيروى مىشود ، و مراقب دل خود باشد كه رياى خفى در آن پديد نيايد . و چه بسا عمل را به بهانهء اينكه مورد پيروى ديگران است آشكار مىكند و حال آنكه در درون خود قصد نيك نمائى به وسيلهء آن عمل و مقتدا شدن دارد ، و در واقع حال هر كه عمل خود را آشكار مىسازد همين است مگر كسى كه خداوند او را به قوّت نفس و خلوص نيّت تأييد كرده باشد . پس سزاوار نيست كه ضعيف النفس خود را بفريبد و از جائى كه نمىفهمد خود\r\n","description":"","footnote":"","page_name":" 519 ","page_number":519},
  {"content":"\r\nو ديگران را گمراه كند و به هلاكت افكند . زيرا ضعيف مثل غريقى است كه اندكى شنا مىداند و كسانى را در حال غرق شدن مىبيند و دلش مىسوزد و براى نجات آنها خويشتن را به دريا مىزند و در نتيجه خود و ديگران را به هلاكت مىافكند . و اينجا لغزشگاه گامهاى عالمان و عابدان است كه در آشكار ساختن عمل به صاحبان نفس قوى تشبّه مىجويند ولى دل خود را با اخلاص تقويت نمىكنند و اجرشان به سبب ريا ناچيز و باطل مىشود . و درك و فهم اين مطلب جدّا دشوار است و جز شناوران درياى علم اخلاق آن را در نمىيابند . و خلوص در اين مورد با اين نشانه شناخته مىشود كه اگر مردم به يكى از اقران و امثال او اقتدا كردند حالش دگرگون نشود ، و اگر ميل قلبىاش اين است كه او مقتدا باشد در اين صورت آشكار كردن عمل خالى از شوائب ريا نخواهد بود .\r\nبيدار باش\r\nاكنون كه دانستى ملاك و مناط در صحّت و فساد اعمال همانا قصد و نيّت است ، اين را نيز بدان كه هر عملى كه خالص براى خداى سبحان نباشد و غير او در نظر باشد سزاوار است كه ترك شود ، و اگر خالص براى خداى تعالى و بر قصد صحيحى باشد ، ترك آن به مجرّد وسوسه ها و انديشه هاى شيطانى شايسته نيست . زيرا شيطان نخست به ترك عمل مىخواند و اگر پاسخ مثبت نيافت به ريا دعوت مىكند ، و چون از آن نيز نااميد گشت مىگويد : اين عمل خالص نيست ، بلكه ريائى است ، پس چه فايده اى دارد ؟ امّا اعمال يا از طاعات لازمى است كه مربوط به غير نيست ، مانند نماز و روزه و حج و امثال اينها ، يا از طاعاتى است كه به خلق مربوط است ، مانند امامت و قضاء و حكومت و فتوا دادن و موعظه كردن و تعليم و تدريس و انفاق مال و مانند اينها .\r\nامّا قسم اول : اگر قبل از فعل ريا داخل آن شود ، به طورى كه انگيزهء آن ريا باشد نه خلوص و قربت ، بايد آن را رها كرد و از شروع آن خوددارى نمود . و اگر بعد از قصد و عزم و يا مقارن آن پديد آيد ، نبايد عمل را ترك كرد زيرا در آغاز انگيزهء\r\n","description":"","footnote":"","page_name":" 520 ","page_number":520},
  {"content":"\r\nدينى داشته ، و ريا بر آن طارى شده ، پس بايد در دفع ريا و تحصيل اخلاص بكوشد ، و نفس خويش را با معالجاتى كه ذكر خواهيم كرد قهرا به اخلاص برگرداند . و مادام كه در مقام مجاهده با نفس خود است و او را در ميلى كه به ريا دارد مورد عتاب قرار مىدهد و در درون خود از تمايل به ريا بيزار و متنفّر است ، اميد نجات دربارهء وى هست ، و شايد خداوند به رحمت گستردهء خود با او به مسامحه رفتار كند . و امّا اگر در مقام مجاهده نيست ، و در دل خود از ميلى كه به ريا دارد ناخشنودى و كراهتى احساس نمىكند ، بلكه زمام اختيار را به نفس امّاره سپرده است ، و اين نفس در اعمال ريا مىكند و او هم در اين كار بىآنكه راهى براى قهر و غلبه بر آن بجويد و از رياكارى ناراضى و ناراحت باشد به دنبال آن مىرود ، در فساد و بطلان اعمالش شكَّى نيست و هر چه زودتر بايد آن را ترك كند ، هر چند باعث آن در آغاز قصد قربت بوده و ريا در حين عزم يا بعدا پديد آمده باشد .\r\nو امّا قسم دوم : كه با مردم سر و كار دارد - يعنى پيشنمازى و قضاء و تدريس و فتوا دادن و وعظ و ارشاد و امثال اينها - خطرهايش بزرگ و ثواب آن نيز عظيم است . پس كسى كه از حيث علم صلاحيت اين كارها را دارد - اگر داراى نفسى قوى است كه به مردم اعتنا و توجّهى ندارد و وسوسه هاى نهانى او را تحريك نمىكند و به عظمت و قدرت و ديگر صفات كماليّهء پروردگار خود معرفت كامل دارد به طورى كه اين معرفت او را از التفات به خلق و آنچه در دست آنهاست و ممكن است به خاطر آنها ريا كند و رضاى آنان را بر رضاى خداوند برگزيند باز دارد - در اين صورت براى چنين شخصى بهتر اين است كه اين منصبها را ترك نكند تا به ثواب عظيم آن نائل شود . و اگر داراى نفسى ضعيف است ، همچون پر كاهى در هوا كه باد هر دم آن را به سوئى مىبرد ، چنين كسى از ريا و ديگر خطرهاى آن ايمن نيست ، و لازم است آن منصبها را ترك كند .\r\nاز اين رو بود كه گذشتگان اهل يقين از اين منصبها مىگريختند و پيرامون آنها نمىگشتند . و در بزرگى خطر و كثرت آفات آنها و لزوم درنگ و احتياط براى كسى كه به آنها اشتغال مىورزد اخبار بسيار وارد شده است ، و آنچه در تهديد و وعده هاى ترسآور دربارهء علماى بد كردار رسيده براى حذر كردن از فتنه هاى علم\r\n","description":"","footnote":"","page_name":" 521 ","page_number":521},
  {"content":"\r\nو آفات و غائلهء آن كافى است . و از آنچه پشت عالمان بىعمل و اهل گفتار بىكردار را شكسته سخن عيسى بن مريم عليهما السّلام است : « اى علماى بد روزه مىگيريد و نماز مىگزاريد و صدقه مىدهيد و آنچه ديگران را به آن امر مىكنيد خود به جا نمىآوريد و چيزى را كه علم نداريد درس مىدهيد پس چه بد است آنچه حكم مىكنيد توبهء شما به گفتار و آرزوست ، و به هواى نفس عمل مىكنيد ، شما را چه سود مىبخشد كه تنهاى خود را پاكيزه كنيد و حال آنكه دلهاى شما چرك آلود است حق را به شما مىگويم : مانند آرد بيز مباشيد كه آرد پاكيزه از آن بيرون مىرود و نخاله در آن مىماند شما نيز چنينايد حكمتها از دهانتان بيرون مىآيد و غل و غش در سينه هاى شما بجا مىماند اى بندگان دنيا كسى كه خواهش و شهوت او از دنيا به سر نيامده و علاقه و رغبت او از دنيا گسسته نشده چگونه آخرت را در مىيابد حق را به شما مىگويم : دلهايتان از اعمالتان مىگريد ، دنيا را زير زبانتان و عمل را زير پايتان نهاده‌ايد . به حق با شما سخن مىگويم : آخرت خود را براى آبادى دنياتان ويران كرديد ، كه صلاح دنيا را بيش از صلاح آخرت دوست داريد پستتر از شما كيست اگر بدانيد واى بر شما تا كى راه به شب روان مىنمائيد و خود در محلَّهء حيرتزدگان ايستاده‌ايد گويا اهل دنيا را دعوت مىكنيد كه آن را بيفكنند تا شما برداريد آهسته آهسته واى بر شما خانهء تاريك را چه سود كه چراغ بر پشت بامش نهند و اندرون آن وحشتناك و تيره باشد و همچنين شما را سودى ندهد كه نور علم در دهان شما بدرخشد ولى درونتان از آن خالى و تاريك باشد . اى بندگان دنيا نزديك است كه دنيا شما را از بيخ بر كند و به رو در اندازد و بينى شما را به خاك مالد ، و آنگاه گناهان شما گريبانگيرتان شود ( يا به سبب گناهانتان موى پيشانى شما را بگيرند و به دوزخ برند ) علمتان شما را از پشت مىراند تا به پادشاه جزا دهنده بسپارد برهنه و تنها و شما را در جايگاه زشتى و رسوائى بدارد ، و سپس به سزاى اعمال بدتان به زبونى و خوارى گرفتار سازد » ( 1 )  .\r\nو از اهل اين منصبها صادق مخلص از اينجا شناخته مىشود كه هر گاه كسى عادلتر و خوشگفتارتر و عالمتر از او و مقبولتر براى مردم يافت شود شاد و خوشحال\r\n","description":"","footnote":" ( 1 ) اين حديث در « احياء العلوم » : 3 - 281 از حارث محاسبى روايت شده است . . ","page_name":" 522 ","page_number":522},
  {"content":"\r\nگردد و حسد نورزد ، و چون بزرگان در مجلس او حاضر شدند يا به او اقتدا كردند سخنش دگرگون نشود و حالش تفاوت نكند ، بلكه بر همان حال و روش باقى بماند ، و به بندگان خدا با يك چشم بنگرد .\r\nتنبيه : چون حقيقت ريا را شناختى ، خواهى دانست كه هر گاه كردار يا گفتار بعضى از شايستگان محرّك ديگران براى اشتغال به طاعت شود اين طاعت اگر با خلوص آغاز شده باشد ريائى نيست ، هر چند آن ديگرى اگر طاعت يكى از صالحان را نمىديد يا نمىشنيد آن را انجام نمىداد . پس كسى كه به سحرخيزى و نماز شب عادت ندارد ولى در جائى با شب زنده داران و نماز شبگزاران باشد و چون ايشان برخيزند و به نماز پردازند نشاط پيدا كند و در تهجّد با آنان موافقت نمايد ، اين عمل بعد از آنكه به قصد ثواب و تقرب به خدا باشد ريا نيست ، زيرا هر مؤمنى به عبادت پروردگار و نماز شب رغبت دارد ، و ليكن موانع و غفلت او را باز مىدارد ، و چون اشخاص شب زنده دار و متهجّد را ببيند مشاهدهء طاعت ايشان سبب زوال غفلت از او خواهد شد ، همچنانكه سخن و وعظ آنان نيز مىتواند چنين تأثيرى داشته باشد و انگيزهء دينى بدون ريا محرّك اوست و وى را به موافقت با ايشان مىخواند . و چه بسا مواردى كه در آن مانعى نباشد و فرصت را غنيمت شمرد و او را از موضع ايمان به طاعت برانگيزد . و بر همين قياس است ديگر اعمال نيك از قبيل روزه و صدقه دادن و قرائت قرآن و ذكر و امثال اينها .\r\n","description":"","footnote":"","page_name":" 523 ","page_number":523},
  {"content":"\r\n\r\nفصل 36 علاج ريا\r\nاز آنجا كه اسباب و انگيزه هاى ريا محبّت لذت مدح و ستايش ، و نفرت و گريز از درد و رنج مذمّت و نكوهش ، و طمع به مال و منافع مردم است ، راه علاج آن قطع و ريشه كنى اين اسباب و عوامل است و راه علاج قطع دو انگيزهء اول ( دوستى مدح و نفرت و رنج و درد ذم ) قبلا گفته شد ، و راه بر طرف كردن عامل سوم ( طمع ) خواهد آمد . آنچه در اينجا ذكر مىكنيم علاج علمى رياء است ، و آن اين است كه بداند چيزى مورد رغبت قرار مىگيرد كه سودمند باشد ، و اگر دانست كه زيانآور است البته از آن اعراض خواهد نمود . در اين صورت ، سزاوار است كه هر مؤمنى به ياد داشته باشد كه ريا چه زيانها به او مىرساند و چگونه صفا و پاكى دل وى را از ميان مىبرد و از توفيق در اين دنيا و قرب و منزلت در پيشگاه خدا محرومش مىكند و او را با چه دشمنى و عذابى روبرو مىسازد . و چون اينها را به خاطر آورد و آنچه را كه در دنيا به سبب ريا از مردم به دست مىآورد با آنچه را كه در آخرت از ثواب اعمال از دست مىدهد بسنجد هر آينه ريا را ترك خواهد كرد . علاوه بر اين گاهى يك عمل اگر از روى اخلاص باشد كفّهء حسناتش را سنگين مىكند ، ولى اگر به واسطهء ريا فاسد شود كفّهء سيّئات را سنگين مىكند و به آتش دوزخ مىافكند . وانگهى رياكار در دنيا به سبب ملاحظهء دل مردم پريشان خاطر و مشوّش است ، زيرا رضاى مردم حد و پايانى ندارد ، و هر گاه طايفه اى را از خود خشنود مىكند گروهى ديگر از او مىگسلند ، و\r\n","description":"","footnote":"","page_name":" 524 ","page_number":524},
  {"content":"\r\nهر كه رضاى مردم را با ناخشنودى خداوند بجويد خدا بر او خشم خواهد گرفت و مردم را نيز از او ناراضى و خشمگين خواهد ساخت .\r\nديگر آنكه از ستايش مردم چه نفعى مىبرد كه بخاطر مدح آنها مذمّت و ملامت خداوند را برمىگزيند و حال آنكه ستايش مردم نه روزى او را افزون مىكند و نه مرتبهء او را بالا مىبرد و نه در روز فقر و درماندگيش يعنى در روز قيامت سودى براى او دارد ؟ و كسى كه رياء او براى طمع به مال مردم است بايد بداند كه دلها مسخّر خداوند است و اوست كه به منع و بخشش وا مىدارد ، و مردم در اين كار وسيله اى بيش نيستند ، و رازقى جز خدا وجود ندارد ، و هر كه طمع در خلق بندد از ذلَّت و زبونى بر كنار نخواهد بود ، و اگر هم به مقصود برسد از منّت و خوارى خالى نخواهد ماند . و هر گاه دربارهء اين مطلب بينديشد و منكر فرداى قيامت نباشد ، غفلتش زايل شود و رغبتش از ريا به سستى و كاستى گرايد و با دل خويش به خدا روى آورد ، و با تمام وجود از ديگران گسسته و به جناب مقدّس پروردگار پيوندد .\r\nو براى رياكار كافى است كه بداند اگر مردم از قصد ريا كه در اندرون دارد و اخلاصى كه اظهار مىكند آگاه شوند وى را دشمن خواهند داشت ، و خداوند سرّ ضمير او را مكشوف خواهد ساخت تا او را مبغوض و منفور دارند . اما اگر اين شخص براى خدا اخلاص داشته باشد خداوند اخلاص او را آشكار مىكند و او را محبوب مردم و دلهاشان را مسخّر آنان قرار مىدهد ، و زبانشان را به مدح و ثناى وى مىگشايد ، با اينكه او را به واسطهء مدح مردم كمالى حاصل نمىشود و به سبب ذم آنان نقصانى پديد نمىآيد .\r\nمطلب ديگر آنكه هر كه دلش به نور ايمان روشن و سينه اش با يقين و عرفان گشاده شود ، و معنى واجب و حقيقت ممكن را بشناسد ، و يقين كند كه واجب تعالى - يعنى حقيقتى كه ذات او مقتضى تحقّق و بقاء است و وجود صرف مىباشد - ضرورى است كه تام و كامل مطلق باشد و حقيقتى تمامتر و كاملتر از او نتوان تصور كرد ، و حقيقتى كه چنين قدر و مرتبه اى دارد واجب است كه همهء ما سواى او به وى مستند و وابسته باشند و از او صادر شوند به بهترين و شريفترين انحاء صدور . و از اين نحو صدور كه اشرف و اقواى صدور است قويتر در اختراع و دلالت كننده تر بر كمال\r\n","description":"","footnote":"","page_name":" 525 ","page_number":525},
  {"content":"\r\nعظمت و قدرت موجد آن نمىتوان تصور كرد ، به اين معنى كه ما سواى او از موجودات يا اعتبارات و شئونات درجات ذات و اشراقات تجلَّيات صفات اويند ، چنان كه گروهى از حكما برآنند ، يا ما سواى او ماهيّات امكانىاند كه علما ( در وجود ذهنى ) و عينا ( در وجود خارجى ) اختراع او و صادر از او به نحو وجودات خاصّهء متعددهء ارتباطيّه به صرف اراده و مشيّت اويند ، چنان كه جمعى ديگر برآنند [ 1 
  ] ، و اگر موجودات ما سوى به قويترين انحاء استناد به او مستند و وابسته نباشند ، تمام و فوق تمام نخواهد بود ، زيرا ذاتى كه همهء موجودات به او وابسته‌اند از آنها كاملتر و شريفتر است . و چون دانست كه خداى سبحان چنين است ، مىداند كه در وجود حقيقتى جز او نيست و غير او در حقيقت عدم است و آنچه از وجود و ظهور دارد از اوست ، و بعد از اين معرفت ديگرى را بر او اختيار نمىكند ، و مىداند كه بندگان همگى عاجزند و مالك سود و زيان خويش نيستند و زندگى و مرگشان به دست خودشان نيست ، پس دلش به ديدار خلق دگرگون نمىشود ، و به آنها جز با انديشه هاى ضعيفى كه به خاطرش خطور مىكند و بر طرف ساختن آنها دشوار نيست توجه و التفاتى ندارد ، و طورى عمل مىكند كه اگر جز خودش كسى بر روى زمين نباشد همان گونه عمل مىكرد .\r\nو اما علاج عملى ، اين است كه خود را به پنهان داشتن عبادات عادت دهد و به هنگام عبادت در به روى ديگران ببندد ، همچنانكه معاصى و اعمال زشت خود را از مردم پنهان مىدارد ، تا دلش به علم و اطلاع خدا بر عبادت او قانع و خرسند شود ، و نفس او ديگر براى طلب آگاهى غير خدا به آن عبادت با او كشمكش نكند . و اين كار\r\n\r\n","description":"","footnote":"\r\n[ 1 
  ] قول اول مبنى بر اصالت وجود است ، و قول دوم بر اصالت ماهيت . و اين بحثى كه مؤلف ذكر كرده از والاترين دقايق فلسفهء الهى است ، و جدّا نيكو بيان فرموده است . و آن مبنى بر فهم معنى واجب الوجود لذاته است ، و اوست كه ذاتش بذاته است با قطع نظر از غير او ، و از اين حيث كه او منشأ انتزاع وجود خويش است ، و از اين رو واجب است كه كه وجود صرف باشد ، وگر نه « ممكن » خواهد بود ، و واجب است كه به همهء كمالات موصوف باشد و از جمله اينكه موجودات به او مستند و متكى باشند . و اگر متصف به همهء كمالات نباشد به عدم آنها متصف خواهد بود و در اين صورت در حقيقت او عدم راه مىيابد و ديگر وجود صرف نخواهد بود ، و بنا بر اين واجب الوجود لذاته نخواهد بود ، و اين خلاف فرض است ، و به اين طريق بر اتصاف او به همهء صفات جمال و جلال مىتوان استدلال كرد .\r\n","page_name":" 526 ","page_number":526},
  {"content":"\r\nاگر در آغاز مجاهده دشوار باشد پس از مدتى صبر و مقاومت اگرچه به تكلَّف باشد با رسيدن الطاف الهى و حسن توفيق و تأييدى كه به مدد عبادت حاصل مىشود آسان خواهد شد :\r\n« انَّ الله لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ » 13 : 11 ( رعد ، 11 ) « خدا آنچه را كه نزد گروهى هست تغيير ندهد تا آنها آنچه را كه در نفسهايشان هست تغيير دهند » .\r\nپس از بنده مجاهده است و از خدا هدايت :\r\n« انَّ الله لا يُضيعُ اجْرَ الْمُحْسِنينَ » 9 : 120 ( توبه ، 120 ) « خدا پاداش نيكوكاران را تباه نمىكند » .\r\nتتميم\r\nكسى كه نهال ريا را با قطع طمع از مردم و كوچك شمردن مدح و ذمّ آنها از دل برمىكند چه بسا شيطان او را ، بخصوص در اثناء عبادت ، رها كند و از سوى ديگر به وسيلهء انديشه ها و وسوسه هاى ريا با وى به معارضه برخيزد تا در قلب او ميلى پنهانى به ريا و دوستى آن پديد آورد . حق اين است كه اين خواطر ( آنچه بر خاطر گذرد ) و وسوسه ها حرام نيست و عبادت را فاسد و باطل نمىكند ، البته به شرط آنكه از اين ميل و حبّ نهانى خوشش نيايد و بر نفس خود غلبه كنند و از اثر پذيرى و دگرگونى آن از وسوسه هاى شيطان ناراضى و متنفّر باشد و با شيطان ستيزه نمايد و براى دفع خاطرها و انديشه هاى شيطانى بكوشد ، زيرا خداوند بندگان خود را جز به اندازه اى كه طاقت دارند مكلَّف نمىسازد ، و در اختيار و قدرت آنها نيست كه شيطان را از وسوسه هايش باز دارند و سرشت و طبيعت خويش را از بيخ و بن بركنند تا به شهوات ميل پيدا نكنند ، بلكه آخر چيزى كه مقدور آنهاست مقابله با وسوسه ها و تحريكات شيطان و ميل طبع به وسيلهء كراهت و غلبه بر نفس در اين ميل است ، همراه با كوشش و مجاهده در دفع اينها از طريق تذكَّر معالجاتى كه براى ريا و وسوسه ها مقرر است ، و چون چنين كردند وظيفهء واجب خود را به جا آورده‌اند . و دليل اين مطلب اخبارى است كه دلالت بر مؤاخذه نشدن به مجرد وسوسه دارد ، و نيز اين سخن پيغمبر اكرم صلى اللَّه عليه و آله و سلَّم : « سپاس\r\n","description":"","footnote":"","page_name":" 527 ","page_number":527},
  {"content":"\r\nخداى را كه كيد شيطان را به وسوسه باز گردانيد « . پس وسوسهء شيطان و ميل نفس در صورتى كه با كراهت و سرپيچى و امتناع رد شود زيانى نمىرساند ، زيرا وسوسه ها و خواطر و انديشه ها و تخيّلاتى كه آدمى را به ريا برمىانگيزد از شيطان است ، و ميل و رغبتى كه بعد از اين خواطر پديد مىآيد از نفس است ، و امتناع و سرپيچى و كراهت از ايمان و از آثار عقل است و آنچه از نفس [ امّاره 
  ] و شيطان است هر گاه عقل و ايمان به مقابلهء آنها برخيزند زيانى نمىرساند . و از اين رو يكى از بزرگان گفته است : » آنچه از نفس توست و نفس تو آن را براى نفس تو مكروه مىدارد ، آنچه از جانب دشمن توست تو را زيانى نمىرساند ، و آنچه از نفس توست و نفس تو آن را براى نفس تو خوش مىدارد پس نفس خود را ملامت كن « .\r\nامّا راههاى دفع خواطر و انديشه هاى ريا در اثناء عبادت ، در حالى كه انسان از آنها كراهت دارد ، چهار است :\r\nاول - اينكه در ردّ وسوسه هاى شيطان با وى به جدال و ستيزه پردازد و آن را ادامه دهد .\r\nدوم - آنكه بر تكذيب و دفع شيطان اقتصار كند بدون اينكه به جدال وى برخيزد .\r\nسوم - به تكذيب او نيز نپردازد ، بلكه در ضمير خود به كراهت ريا و كذب شيطان اكتفا كند ، و بر اين حال استمرار نمايد بدون اينكه به مخاصمه و تكذيب اشتغال ورزد .\r\nچهارم - بر آنچه در آن اخلاص و توجّه به خدا هست ، يا به اينها رهنمون مىشود ، مانند پنهان داشتن عبادت و صدقه ، بيفزايد زيرا اينها شيطان را به خشم مىآورد و موجب يأس او مىشود و اگر به اين عادت بنده پى برد از بيم آنكه مبادا بر حسناتش بيفزايد دست از او برمىدارد .\r\nو شكَّى نيست كه اشتغال به مجادله و تكذيب و ادامه و اطالهء آن مانع از حضور قلب مىشود و از توجّه به خدا باز مىدارد ، و اين براى اهل سلوك نقصان است . پس راه درست براى هر مؤمنى اين است كه همواره در نهانخانهء دل خويش ريا را مكروه دارد و شيطان را تكذيب كند ، و هميشه بر اين عزم باشد كه هر گاه شيطان بر او هجوم آرد و با وسوسه هاى ريا به مبارزهء وى برخيزد او هم بر آنچه شيطان را به خشم\r\n","description":"","footnote":"","page_name":" 528 ","page_number":528},
  {"content":"\r\nمىآورد ( اخلاص ) بيفزايد و موجب يأس او شود ، و اگر در اثناء عبادت انديشه هاى شيطانى به ذهنش خطور كند بر قصد و نيّت نخست خويش پايدارى و مداومت كند ، و به اخلاص و مقدمات آن بيفزايد كه اين روش موجب نااميدى شيطان مىشود ، و چون بنده را به اين صفت شناخت ديگر متعرض او نخواهد شد .\r\nو شايستهء مؤمن آنست كه در همهء صفات و ملكات همين روش را داشته باشد ، مثلا هر گاه يقين كامل و عقيدهء محكم به خدا و صفات كماليّهء او حاصل شد و در جان وى جاى گرفت ، و كراهت شك و وسوسه در دلش استوار گشت ، اگر در اثناء عبادت يا غير آن وسوسه اى پديد آمد ، سزاوار است كه يكسره به معارضهء با شيطان مشغول نشود ، بلكه به همان يقين قلبى و كراهت شك و وسوسه اكتفا كند ، و به اين اعتقاد باشد كه اين وسوسه ها اصل و ريشه اى ندارد و قابل اعتنا نيست . و همچنين اگر خيرخواهى براى مسلمين و كراهت و بيزارى از حسد را در جان خويش جاى داده ، هر گاه شيطان وسوسه هاى حسد را در دلش مىافكند بايد به آنها اعتنا و التفاتى نكند ، و به همان خوى خيرخواهى مسلمانان و نفرت از حسد ادامه دهد ، و بر همين قياس دربارهء ديگر صفات و اخلاق .\r\nمثال كسى كه زمانى دراز به معارضه با شيطان مشغول مىشود مثل كسى است كه بخواهد به مجلس علم و وعظ برود تا به فايده و هدايتى نائل شود در راه شخص گمراه فاسقى به او بر بخورد و او را به مجلس فسق دعوت كند و وى امتناع نمايد و كار او را ناشايست و منكر شمارد ، پس چون شخص گمراه ابا و امتناع او را دانست به مجادله با وى مشغول شود و او نيز براى رد كردن گمراه با وى در برآورده شدن مقصودش همدست گردد ، به اين گمان كه مصلحتش اين است ، و حال آنكه غرض گمراه از مجادله همين است كه او را از نيل به مقصودش باز دارد . اما مثل كسى كه به تكذيب شيطان سرگرم مىشود مثل كسى است كه به مبارزه و نبرد با گمراه كه او را به مجلس گمراهى مىخواند مشغول نشود ، بلكه بايستد تا او را از راه خود دفع كند و آنگاه با شتاب راهى شود ، و گمراه به اندازهء توقّف او براى دفع وى شادمان گردد . و اما مثال كسى كه به حالت عزم قلبى خود بر اخلاص و اجتناب از ريا اكتفا مىكند مثل كسى است كه اصلا به دعوت گمراه اعتنا و توجّهى نمىكند ، و به راه و روش خود\r\n","description":"","footnote":"","page_name":" 529 ","page_number":529},
  {"content":"\r\n\r\nادامه مىدهد . و اما مثال كسى كه به اخلاص و مقدّمات آن ( آنچه به آن رهنمون مىشود ) مىافزايد مثل كسى است كه بعد از دعوت گمراه بر شتاب خود بيفزايد تا او را به خشم آورد . و شكى نيست كه فاسق گمراه اگر اين اشخاص را دوباره در راه ببيند همه را به گمراهى مىخواند مگر شخص اخير را ، از ترس اينكه مبادا در راه هدايت خود سرعت و شتاب گيرد .\r\nپيوست اخلاص و حقيقت آن\r\nضدّ ريا اخلاص است ، و آن عبارت است از پاك و خالص ساختن قصد و نيّت از غير خدا . پس هر كه از روى ريا طاعت كند مطلقا رياكار و مرائى است ، و اگر كسى طاعتى را بجا آورد و قصد قربت داشته باشد و ليكن با آن غرضى دنيوى بياميزد عملش مشوب و غير خالص است ، مثل اينكه در روزه قصد فايده از پرهيز داشته باشد ، يا براى خلاصى از خرج برده يا بد خلقى او وى را آزاد كند ، يا در حج قصد صحّت مزاج يا خلاصى از بعضى از گرفتاريهاى وطن و شرور بدخواهان داشته باشد ، يا در تعلَّم علم قصد برترى و عزت در ميان مردمان يا سهولت طلب مال ، يا در وضو و غسل قصد خنك شدن يا پاكيزگى ، يا در صدقه دادن قصد رهائى از اصرار و ابرام سائل داشته باشد . بنابراين در اين گونه موارد انگيزهء طاعت تقرب است و ليكن بعضى از خواطر و انديشه ها اضافه مىشود و عمل او را از اخلاص خارج مىكند و مشوب مىسازد . پس اخلاص آنست كه عمل از همهء اين شائبه ها ، زياد يا كم ، خالى باشد . و مخلص كسى است كه عملش فقط براى تقرّب به خداى سبحان باشد ، بدون قصد و نيّت ديگر .\r\nبالاترين مراتب اخلاص - يعنى اخلاص مطلق و اخلاص صدّيقين - آنست كه در عمل صرفا رضاى خداى سبحان خواسته شود ، بدون هر گونه غرض دنيوى و اخروى .\r\nو اين مرتبه تحقّق نمىيابد مگر براى كسى كه خداى تعالى را محبّ عاشق صادق و مستغرق درياى عظمت و جلال الهى باشد ، و مطلقا توجّه و التفاتى به دنيا نكند .\r\n","description":"","footnote":"","page_name":" 530 ","page_number":530},
  {"content":"\r\nو كمترين درجهء اخلاص ، اخلاص نسبى است و آن به قصد ثواب و نجات از عذاب است ، و سرور رسولان صلى اللَّه عليه و آله و سلَّم به حقيقت اخلاص با اين گفتار خود اشاره فرموده است كه : « اخلاص اين است كه بگوئى پروردگار من اللَّه است و آنگاه چنان كه فرمانت داده‌اند استوار بمانى [ 1 
  ] ، براى خدا عمل كنى ، و دوست نداشته باشى كه تو را براى آن بستايند يعنى هواى نفس خود را نپرستى ، و جز پروردگارت را عبادت نكنى ، و در عبادت خود چنان كه دستورت داده‌اند استقامت ورزى » . و اين حديث اشاره است به قطع نظر از ما سوى اللَّه ، و اخلاص حقّا همين است و تحصيل آن به اين است كه لذات نفسانى و هوى و هوس شكسته شود و از دنيا طمع بريده گردد و تنها آخرت مورد توجّه باشد ، بطورى كه اين حالت بر قلب انسان غالب شود و به تفكر دربارهء صفات و افعال خداى تعالى پردازد و به مناجات او اشتغال ورزد تا نور جلال و عظمت او بر ساحت دلش پرتو افكند و حب و انس با او در جان وى جاى گيرد .\r\nو چه بسيار اعمالى كه انسان در آنها خود را به تعب مىافكند و گمان مىكند كه خالص براى خداست ، و حال آنكه به سبب پى نبردن به آفات آنها مغرور و فريفته شده است ، چنان كه يكى را حكايت مىكنند كه گفت : « سى سال نماز خود را كه در مسجد به جماعت در صف اول گزارده بودم قضا كردم ، زيرا يك روز به واسطهء عذرى دير به مسجد رسيدم و [ چون در صف اول جا نبود 
  ] در صف دوم ايستادم ، در اين حال در درون خود از مردم خجالت كشيدم كه مرا در صف دوم مىديدند ، پس دانستم كه نگاه مردم به من در صف اول مرا خوشحال مىكرده و سبب خوشدلى و اطمينان خاطر من چيزى بوده كه از آن آگاه نبودم » . و اين معنى دقيق و درك آن دشوار است و كم است اعمالى كه از اين آفات سالم باشد ، و كماند كسانى كه از خواب غفلت بيدار شوند ، و غافلان از اين دقايق همهء حسنات خود را در آخرت سيّئات مىبينند ، چنان كه خداى تعالى مىفرمايد :\r\n« وَبَدا لَهُمْ سَيِّئاتُ ما عَمِلُوا » 45 : 33 ( جاثيه ، 33 ) « اعمال بدى كه كرده‌اند برايشان هويدا شود » .\r\n« وَبَدا لَهُمْ مِنَ الله ما لَمْ يَكُونُوا يَحْتَسِبُونَ » 39 : 47 ( زمر ، 47 )\r\n\r\n","description":"","footnote":"\r\n[ 1 
  ] اشاره است به قول خداى متعال خطاب به پيغمبر اكرم ( ص ) : « فاستقم كما امرت » .\r\n","page_name":" 531 ","page_number":531},
  {"content":"\r\n« از جانب خدا چيزهائى كه به حساب نمىآوردند برايشان آشكار شود » .\r\n« قُلْ هَلْ نُنَبِّئُكُمْ بِالاْءخْسَرينَ أَعْمالا ؟ الَّذينَ ضَلَّ سَعْيُهُمْ فِى الْحَياةِ الدُّنْيا وَهُمْ يَحْسَبُونَ انَّهُمْ يُحْسِنُونَ صُنْعا » 18 : 103 - 104 ( كهف ، 103 و 104 ) « بگو مىخواهيد شما را از آنها خبر دهم كه به عمل زيانكارترند ؟ همان كسان كه كوشش آنان در زندگى دنيا تباه شده و پندارند كه كردارى نيكو دارند » .\r\n","description":"","footnote":"","page_name":" 532 ","page_number":532},
  {"content":"\r\n\r\nفصل 37 ستايش اخلاص\r\nاخلاص يكى از منزلهاى راه دين است و از مقامات اهل يقين بشمار مىرود .\r\nو راستى كبريت احمر است ، و توفيق وصول به آن از خداى اكبر است ، و از اين رو در فضيلت آن آيات و اخبار بسيار رسيده است ، خداى تعالى مىفرمايد :\r\n« وَما امِرُوا الا لِيَعْبُدُوا الله مُخْلِصينَ لَه الدِّينَ » 98 : 5 ( بيّنه ، 5 ) « و مأمور نبودند جز اينكه خدا را پرستند در حالى كه دين را براى او پاك و خالص كنند » .\r\nو مىفرمايد :\r\n« الا الَّذِينَ تابُوا وَأصْلَحُوا وَاعْتَصَمُوا بِالله وَأخْلَصُوا دينَهُمْ لِلَّه » 4 : 146 ( نساء ، 146 ) « مگر كسانى كه توبه كنند و راه اصلاح پيش گيرند و به خدا پناه برند ( به دامن لطف خدا چنگ زنند ) و دين خويش براى خدا خالص گردانند » .\r\nو مىفرمايد :\r\n« فَمَنْ كانَ يَرْجُو لِقاءَ رَبِّه فَلْيَعْمَلْ عَمَلا صالِحا وَلا يُشْرِكْ بِعِبادَةِ رَبِّه أَحَدا » 18 : 110 ( كهف ، 110 ) « هر كه اميد ديدار پروردگار خويش دارد بايد كارى شايسته كند و در عبادت پروردگار خود هيچ كس را شريك نسازد » .\r\n[ گويا 
  ] اين آيه دربارهء كسى نازل شده كه براى خدا عمل مىكند ولى دوست\r\n","description":"","footnote":"","page_name":" 533 ","page_number":533},
  {"content":"\r\nدارد كه بر كار خود مورد ستايش قرار گيرد .\r\nو در خبر قدسى است : « اخلاص رازى از رازهاى من است ، آن را در دل هر يك از بندگان خود كه دوست دارم به وديعت مىنهم » .\r\nو رسول خدا صلى اللَّه عليه و آله و سلَّم فرمود : « أخلص العمل يجزك منه القليل »\r\n« عمل خود را خالص كن ( با اخلاص بجا آور ) كه اندك آن تو را بسنده است » .\r\nو فرمود : « ما من عبد يخلص العمل للَّه تعالى أربعين يوما الا ظهرت ينابيع الحكمة من قلبه على لسانه » .\r\n« هيچ بنده اى نيست كه چهل روز عمل را براى خداى تعالى خالص كند ( با اخلاص بجاى آورد ) مگر اينكه چشمه هاى حكمت از دل او بر زبانش جارى مىشود » .\r\nو فرمود : « سه چيز است كه بر آنها غل نهاده نمىشود » : و يكى از آنها را دل مسلمانى كه عمل را براى خدا خالص انجام دهد برشمرد .\r\nو امير مؤمنان عليه السّلام فرمود : « لا تهتمّوا لقلَّة العمل ، و اهتمّوا للقبول »\r\n« انديشهء كمى عمل مداريد ، بلكه در انديشهء قبول آن باشيد » .\r\nو فرمود : « طوبى لمن أخلص للَّه العبادة و الدّعاء ، و لم يشغل قلبه بما ترى عيناه ، و لم ينس ذكر اللَّه بما تسمع اذناه ، و لم يحزن صدره بما اعطى غيره » .\r\n« خوشا آن كه عبادت و دعايش را براى خدا خالص كند ، و دلش را به آنچه چشمش مىبيند مشغول نسازد ، و به آنچه گوشش مىشنود ياد خدا را فراموش نكند ، و بر آنچه به ديگرى داده شده اندوه نخورد » .\r\nو امام باقر عليه السّلام فرمود : « هيچ بنده اى چهل روز ايمان به خدا را خالص نگرداند - يا فرمود : هيچ بنده اى ياد خدا را چهل روز نيكو بجا نياورد - مگر اينكه خداى تعالى او را نسبت به دنيا زاهد سازد و دربارهء درد و دواى آن بينا گرداند ، و حكمت را در دلش ثابت و استوار كند ، و زبانش را به آن گويا سازد » .\r\nو امام صادق عليه السّلام درباره قول خداى عز و جل :\r\n« ليبلوكم ايّكم أحسن عملا » « تا شما را بيازمايد كه كدام نيك كردارتريد »\r\n","description":"","footnote":"","page_name":" 534 ","page_number":534},
  {"content":"\r\nفرمود : « مراد پر كردارتر نيست ، بلكه مقصود درست كردارتر است . و درستى همان ترس از خدا و نيّت صادق است » ، سپس فرمود : « پايدارى بر عمل تا خالص بماند از خود عمل سختتر است ، و عمل خالص آنست كه نخواهى كسى جز خداى عز و جل تو را بر آن بستايد ، و نيّت برتر از عمل است ، بدانيد كه نيّت همان عمل است » ، سپس اين قول خداى عز و جل را تلاوت فرمود : « قل كلّ يعمل على شاكلته » « بگو هر كسى بر طبيعت و خلق و خوى خويش عمل مىكند » و شاكله يعنى نيّت ( 1 )  .\r\nو حضرت صادق عليه السّلام فرمود : « اخلاص جامع اعمال فاضله است ، كليد آن قبول پروردگار و توفيق آن رضاى الهى است ، و هر كه خداوند عمل او را بپذيرد و از او راضى باشد با اخلاص است اگرچه عملش اندك باشد ، و هر كه خدا عمل او را قبول نكند مخلص نيست هر چند عملش بسيار باشد ، به اعتبار عمل آدم عليه السّلام و ابليس . و علامت قبول عمل وجود استقامت و پايدارى است به وسيله بذل همهء محبوبها همراه با علم و آگاهى نسبت به هر حركت و سكونى ، و انسان مخلص جان خود را در اين طريق ذوب مىسازد و ثمرهء قلب خويش را در راه استوارى علم و عمل بذل مىكند ، زيرا اگر اين را دريافت همه را دريافته و اگر اين را از دست داد همه را از دست داده است ، و معنى تنزيه در توحيد همين است چنان كه اوّل ( تعالى ) فرمود :\r\n« عمل كنندگان هلاك شدند مگر عبادت كنندگان آنها ، و عابدان هلاك شدند مگر عالمان آنها ، و عالمان هلاك شدند مگر صادقان آنها ، و صادقين هلاك شدند مگر مخلصان آنها ، و مخلصين هلاك شدند مگر متّقيان آنها ، و متّقين هلاك شدند مگر اهل يقين ، و اهل يقين بر لب خطرى عظيم واقعند خداوند به پيامبر خويش فرمود :\r\nو اعبد ربّك حتّى يأتيك اليقين : پروردگارت را عبادت كن تا آن امر يقينى ( مرگ ) فرا رسد . و كمترين حدّ اخلاص آنست كه بنده آخرين درجهء توانائى و طاقت خود را به كار برد ، و در عين حال براى عمل خود ارزش و قدرى نزد خداوند قائل نباشد يعنى تصور نكند كه بر خداست كه پاداش عمل او را بدهد ، زيرا بايد بداند كه اگر خداوند از او بخواهد كه حقّ عبوديّت را ادا و ايفا كند عاجز خواهد بود ،\r\n","description":"","footnote":" ( 1 ) اخبارى را كه از اهل بيت عليهم السلام روايت شده با « كافى » : باب اخلاص ، و با « وافى » : 3 - 328 ، 329 تصحيح كرديم . . ","page_name":" 535 ","page_number":535},
  {"content":"\r\nو كمترين مقام مخلص در دنيا سالم ماندن از همهء گناهان و در آخرت نجات از دوزخ و دستيابى به بهشت است « ( 1 )  .\r\nو هر كه در اين اخبار و اخبارى كه در اينجا ذكر نشد تأمّل كند ، خواهد دانست كه اخلاص بر تارك همهء فضائل است ، و ملاك قبول اعمال و صحّت آنهاست ، و عملى كه اخلاص با آن نباشد اعتبارى ندارد ، و خلاصى از شيطان جز به اخلاص ممكن نيست ، چنان كه خداى تعالى [ از قول شيطان 
  ] مىفرمايد :\r\n« وَلاغْوِيَنَّهُمْ أجْمَعينَ ، الا عِبادَكَ مِنْهُمُ الْمُخْلَصينَ » 15 : 39 - 40 ( حجر ، 39 و 40 ) « همهء آنها را گمراه مىكنم ، مگر بندگان ويژه كار و برگزيدهء تو را » .\r\n","description":"","footnote":" ( 1 ) اين روايت را با » مصباح الشريعة « : باب 77 ، و با » بحار « : مج 15 : 3 - 86 باب اخلاص ، كه از » مصباح الشريعة « نقل شده ، تصحيح كرديم . . ","page_name":" 536 ","page_number":536},
  {"content":"\r\n\r\nفصل 38 آفات اخلاص\r\nآفاتى كه اخلاص را تيره و آشفته مىسازد در آشكار و پنهان بودن درجاتى دارد كه واضحتر از همه رياى ظاهر است . سپس نيكو بجا آوردن عبادت و سعى در خشوع در عبادت در ميان مردم و آشكارا نه در خلوت ، و اگر اين عمل وى خالص براى خدا بودى در خلوت آن را ترك نكردى ، زيرا كسى كه خشوع و حسن عبادت را خير مىداند و ترك آن را براى ديگران نمىپسندد چگونه براى خود در خلوت مىپسندد ؟ و پس از آن ، نيك انجام دادن آن در خلوت نيز به قصد آنكه خلوت و آشكاراى او يكسان باشد ، و اين نوعى رياى پيچيده و پوشيده است زيرا چنين شخصى عبادت خود را در خلوت نيكو مىكند تا در ملأ و آشكارا نيز همين گونه عمل نمايد ، پس فرقى بين دو نوع عبادت او ( در خلوت و در جلوت ) در اينكه به مردم توجّه و التفات دارد نيست ، زيرا اخلاص واقعى آنست كه در عبادت او مشاهدهء مردم و مشاهدهء چهارپايان برايش يكسان باشد و هيچ تفاوتى نكند . گوئى براى نفس وى آسان نيست كه در حضور مردم عبادت را بد انجام دهد ، و از طرفى در درون خود شرم دارد كه در صورت رياكاران باشد ، و مىپندارد كه اين شائبهء ريا با يكسان بودن عبادتش در خلوت و آشكارا زائل مىشود . ولى اين گمان درست نيست ، زيرا زوال ريا به اين است كه به خلق چه در خلوت و چه در آشكار التفات نكند چنان كه در هيچ يك از اين دو حال به جمادات توجّه و التفاتى ندارد و حال آنكه انديشهء وى در خلوت و آشكارا به خلق مشغول است .\r\n","description":"","footnote":"","page_name":" 537 ","page_number":537},
  {"content":"\r\nو رياى پنهانتر اين است كه وقتى انسان در حضور مردم در عبادت است شيطان كه از به كار بردن كيدهاى پيشين نااميد است به وى گويد : « تو در پيشگاه خداى سبحان ايستاده اى ، در جلال و عظمت او بينديش ، و شرم كن از اينكه او به دل تو مىنگرد و قلب تو از او غافل است » ، آنگاه حالت حضور قلب و خشوع جوارح به خود مىگيرد . و اين پنهانترين كيد و خدعهء شيطان است ، و اگر اين انديشه ناشى از اخلاص بود در خلوت از او منفك نمىشد و تنها در حالت حضور غير به ذهنش خطور نمىكرد . و نشانهء ايمنى از اين آفت آنست كه اين انديشه همان گونه كه در ميان مردم و در ملأ همدم اوست در خلوت نيز با او الفت داشته باشد ، و حضور غير سبب حضور آن نشود ، چنان كه حضور حيوان چهارپا سبب آن نيست .\r\nپس ما دام كه آدمى در احوال و اعمال خود بين مشاهدهء انسان و مشاهدهء حيوان چهارپا فرق مىنهد ، از پاكى و صفاى اخلاص بىبهره است و درونش به شرك رياى خفى آلوده است ، و اين شرك در دل آدميزاد از رفتار آرام مورچگان سياه در شب تاريك بر سنگ سخت مخفىتر است ، چنان كه در خبر آمده است ، و جز آنان كه خداوند با لطف نهانى خويش در پناه عصمت در آورده كسى از آن سالم و ايمن نخواهد بود ، زيرا شيطان همواره در پى كسانى است كه براى عبادت خدا كمر بسته‌اند ، و لحظه اى از ايشان غفلت نمىكند تا در هر كارى آنان را به ريا وادارد .\r\nتتميم\r\nچنان كه اشاره شد حق اين است كه اگر شائبه اى كه با اخلاص بياميزد براى مقاصد صحيحى كه شرعا راجح است باشد عمل و اخلاص را باطل نمىكند و از اجر و پاداش نمىكاهد ، زيرا نيّت خيرات متعدد موجب مىشود كه ثواب نيز به حسب آن مضاعف شود ، و اگر از اغراض دنيوى باشد كه به حب جاه يا طمع مال برگردد عمل و ثواب را باطل مىكند ، خواه انگيزهء دينى عمل ضعيفتر از انگيزهء نفسانى يا مساوى با آن يا قويتر از آن باشد ، به دليل اخبارى كه قبلا ياد شد . و علاوه بر اينكه عمل را باطل مىكند عقابى جداگانه نيز در پى خواهد داشت ، زيرا رياى\r\n","description":"","footnote":"","page_name":" 538 ","page_number":538},
  {"content":"\r\nدر عبادت في نفسه مورد نهى و حرام است ، خواه به تنهائى انگيزهء عمل باشد يا به نيّت تقرب ضميمه شده باشد ضميمه اى مستقل يا غير مستقل . و هر كه مرتكب آن شود گناهكار است هم براى خود ريا و هم براى آنكه عبادت را به جهت دخول ريا در آن ترك كرده است . پس اگر عبادت واجب باشد گناه ديگرى كه ترك واجب است بر آن افزوده مىشود مگر اينكه با قضاء آن تكليف واجب از او ساقط شود ، و اگر مستحب باشد قضاء لازم نيست و ترك آن گناهى ندارد ، بلكه گناهش منحصر است به خود ريا .\r\nامّا گناه رياى محض شديدتر و بدتر است از گناه رياى آميخته با قصد قربت ، و گناه رياى آميخته با قصد قربت به حسب افزايش نيروى انگيزهء ريا نسبت به انگيزهء اخلاص افزوده مىشود و به حسب نقصان آن كم مىگردد .\r\nبنابر آنچه گفتيم ، اينكه مورد اتّفاق بزرگان دين است كه هر كه به قصد حج بيرون آيد و همراه او كالا براى تجارت باشد حجّش صحيح و داراى ثواب است ، با اينكه سفرش خالص براى حج نيست ، دليلش اين است كه تجارت براى كسب روزى است ، و اين خود عبادت است . و گفتيم كه نيّت خيرات متعدد موجب ثواب متعدد و مضاعف است ، و نيازى نيست كه گفته شود : « تاجر وقتى به مكَّه رسيد بعد از اعمال حج ثواب به او تعلَّق مىگيرد و چون تجارتش بستگى به حج ندارد عمل حجّش خالص است ، و آنچه مشترك است فقط طى مسافت است ، و ما دام كه به قصد تجارت باشد ، ثوابى ندارد » ، و نه به اين گفته حاجتى است كه : « هر گاه حج محرّك اصلى و تجارت فرع و تابع آن باشد ، اين سفر از ثواب منفك و خالى نمىشود » . بلى ، اگر تجارت براى گردآورى مال و ذخيره كردن آن بدون نياز باشد ، بعيد نيست كه سخن مذكور درست باشد ، و همچنين اگر قصد تفرّج و دفع بىميلى و سردى از خانواده به قصد حج ضميمه شود ضميمه اى غير مستقل ، و مثل آن انضمام خنكشدن به نيّت وضوست ، و قصد بهداشت و تندرستى به نيّت روزه ، و خلاصى از خرج و بدخوئى برده به نيّت آزاد كردن وى و مانند اينها ، هر گاه اين ضميمه ها مستقل نباشد .\r\nيكى از علما گويد : « اگر دو انگيزهء عمل و عبادت ( يعنى قصد قربت و قصد\r\n","description":"","footnote":"","page_name":" 539 ","page_number":539},
  {"content":"\r\nدنيوى ) مساوى باشند يكديگر را ساقط مىكنند ، و عمل نه فايده دارد و نه زيان ، و اگر انگيزهء ريا قويتر باشد عمل نه تنها سود ندارد بلكه ضرر هم دارد و موجب عقاب مىشود ، اگرچه عقاب آن از عقاب رياى محض سبكتر است . و اگر انگيزهء تقرب قويتر باشد به اندازه اى كه برتر و نيرومندتر است ثواب خواهد داشت ، به دليل اين اين قول خداى تعالى :\r\n« فَمَنْ يَعْمَلْ مِثْقالَ ذَرَّةٍ خَيْرا يَرَه . وَمَنْ يَعْمَلْ مِثْقالَ ذَرَّةٍ شَرّا يَرَه » 99 : 7 - 8 ( زلزال ، 7 و 8 ) « هر كه به اندازهء ذره‌اى نيكى كند آن را ببيند . و هر كه به اندازهء ذره‌اى بدى كند آن را ببيند » .\r\nو نيز :\r\n« انَّ الله لا يَظْلِمُ مِثْقالَ ذَرَّةٍ » 4 : 40 ( نساء ، 40 ) « خداوند هموزن ذره‌اى ستم نمىكند » .\r\nپس سزاوار نيست كه قصد خير ضايع شود ، بلكه اگر قصد تقرب بر ريا غالب باشد به اندازه اى كه ريا در آن است عمل باطل مىگردد و بقيّه مىماند ، ولى اگر قصد ريا غلبه كند به اندازهء قصد قربت از عقوبت كم مىشود . سرّ مطلب اين است كه :\r\nتأثير اعمال در دلها به وسيلهء استوار كردن صفات آنهاست . و خواستن ريا از مهلكات است ، و قوّت و تأثير اين مهلك به قدر عمل بر وفق آن است . و خواستن خير از منجيات است ، و قوّت و تأثير آن به اندازهء عمل بر طبق آن است . و چون اين صفات در دل جاى گرفت ، هر گاه عمل بر وفق مقتضاى ريا بود آن صفت تقويت مىشود .\r\nو اگر عمل بر وفق انگيزه و اسباب خير بود باز هم آن صفت قوّت مىگيرد ، و يكى از آن دو مهلك و ديگرى نجات بخش است . و اگر تقويت يكى به قدر تقويت ديگرى باشد هر دو مقاومت مىكنند . و اگر يكى چيره شد تأثيرش به اندازهء برترى نيرويش بيشتر خواهد بود ، چنان كه در تأثير داروها و غذاهاى متضاد نيز چنين است ( 1 )  « .\r\n","description":"","footnote":" ( 1 ) اين مطلب را مؤلف به اختصار و كمى تصرف از « احياء العلوم » : 4 - 328 نقل كرده است . . ","page_name":" 540 ","page_number":540},
  {"content":"\r\nامّا دربارهء سخن اين عالم ( ابو حامد غزالى ) جاى گفتگوست : كه اطلاق و عموميّت ظواهر اخبارى كه ذكر شد اين معنى را مىرساند كه شائبهء ريا عمل و ثواب را باطل مىكند . و از جمله اين روايت است كه : « مردى از پيغمبر اكرم صلى اللَّه عليه و آله و سلَّم پرسيد :\r\nحال كسى كه عمل نيكى مىكند - يا صدقه اى مىدهد - و دوست دارد كه او را بستايند و پاداش دهند چگونه است ؟ حضرت جوابى نداد تا اين آيه نازل شد :\r\n« فَمَنْ كانَ يَرْجُوا لِقاءَ رَبِّه فَلْيَعْمَلْ عَمَلا صالِحا وَلا يُشْرِكْ بِعِبادَةِ رَبِّه أَحَدا » 18 : 110 ( كهف ، 110 ) « هر كه اميد ديدار پروردگار خويش دارد بايد عملى شايسته كند و كسى را شريك عبادت خداى خود قرار ندهد » .\r\nو شكَّى نيست كه قصد وى ستايش و پاداش هر دو بود ، و با اين حال دربارهء او اين آيه نازل شد .\r\nو از آن جمله اين روايت است : « مردى اعرابى به خدمت پيغمبر اكرم صلى اللَّه عليه و آله و سلَّم رسيد و عرض كرد : يا رسول اللَّه ، مردى از روى تعصّب مىجنگد ، و مردى به جهت دليرى و شجاعت مىجنگد ، و مردى براى اين مىجنگد كه مقام و موقع خود را در راه خدا بداند حضرت فرمود : هر كه براى آن بجنگد كه كلمهء خدا و الا باشد او در راه خداست » .\r\nحمل كردن اين روايات بر صورتى كه قصد قربت و قصد ريا يكسان باشد يا قصد ريا غالب باشد خلاف ظاهر است . و امّا اين سخن وى كه هر قصد و فعلى تأثيرى خاص و جداگانه دارد ، اين در صورتى است كه ضدّ آن قصد و فعل آن را باطل نكند . و ما قائليم به اينكه : مقتضاى اخبار همانند عقل صريح دلالت دارد بر اينكه قصد ريا قصد قربت را وقتى بر فعل واحد وارد شوند باطل مىكند ، و بنابراين ديگر تأثيرى براى قصد تقرب باقى نمىماند تا بيش از قصد ريا تأثير داشته باشد .\r\n","description":"","footnote":"","page_name":" 541 ","page_number":541},
  {"content":"\r\n\r\nو از آنهاست :\r\nنفاق\r\nنفاق اين است كه نهان و آشكار انسان مخالف يكديگر باشد ، خواه اين دوروئى و دوگانگى در ايمان باشد يا در طاعات يا در معاشرت با مردم ، و خواه به قصد طلب جاه و مال باشد يا نه . و بنا بر اين نفاق به معنى مطلق اعم است از ريا ، و اگر به معنى خاص يعنى مخالف دل و زبان يا ظاهر و باطن در معامله و مصاحبت با مردم گرفته شود ، در اين صورت بين آن دو ( نفاق و ريا ) عموم و خصوص من وجه است .\r\nو به هر تقدير ، اگر انگيزهء آن ترس و جبن باشد از رذائل قوهء غضب در جهت تفريط است ، و اگر باعث آن جاه طلبى باشد از رذائل همان قوه در جهت افراط است ، و اگر منشأ آن تحصيل مال يا كاميابى غريزهء جنسى باشد از پستى و زبونى قوهء شهوت است .\r\nشكَّى نيست كه نفاق از مهلكات بزرگ است ، و آيات و اخبار در مذمّت آن متّفقند . و بدترين نوع نفاق - بعد از نفاق كفر - اين است كه آدمى دو رو و دو زبان باشد ، به اين معنى كه در حضور برادر مسلمان خود او را بستايد و اظهار دوستى و نيكخواهى نمايد ، و در غياب او مذمّتش كند و با دشنام و بدگوئى و سعايت نزد ظالمان و آبرو ريزى و اتلاف مالش در صدد اذيّت و آزار او باشد . يا اينكه ميان دو دشمن آمد و شد نمايد و با هر يك مطابق ميل او سخن گويد ، و هر يك از آن دو را در دشمنى و عداوت با ديگرى تحسين و مدح كند ، يا به هر يك از آنها وعدهء يارى دهد ، يا گفتهء هر يك را براى ديگرى نقل كند . و اين بدتر از سخن چينى است كه نقل قول از يكى از دو طرف است .\r\nو بالجمله : همهء اقسام نفاق مذموم و حرام است .\r\nرسول خدا صلى اللَّه عليه و آله و سلَّم فرمود : « من كان له وجهان في الدّنيا ، كان له لسانان من نار يوم القيامة » .\r\n« هر كه در دنيا دورو باشد ، در قيامت او را دو زبان از آتش خواهد بود » .\r\nو فرمود : « تجدون من شرّ عباد اللَّه يوم القيامة ذا الوجهين : الَّذى\r\n","description":"","footnote":"","page_name":" 542 ","page_number":542},
  {"content":"\r\nيأتي هؤلاء بوجه و هؤلاء بوجه « .\r\n« بدترين بندگان خدا در قيامت دو رو را مىيابيد : كه با گروهى روئى و با گروه ديگر روى ديگر دارد » .\r\nو فرمود : « روز قيامت هر كه دو رو باشد در حالى مىآيد كه يك زبان از پشت سرش آويخته و يك زبان ديگر از پيش روى او و شعله مىكشند تا رخسار او را بسوزانند ، آنگاه ندا مىرسد : اين است كه در دنيا دو رو و دو زبان بود ، و به اين وصف در قيامت شناخته مىشود » .\r\nدر تورات آمده است : « مردى كه با رفيق خود با دو لب سخن گويد امانت را باطل كرده و خداوند در قيامت هر دو لب مختلف را هلاك خواهد كرد » .\r\nعلى بن اسباط ، از عبد الرحمن بن حمّاد ، [ به حديث مرفوع 
  ] از پيغمبر اكرم صلى اللَّه عليه و آله و سلَّم نقل مىكند كه : خداى تبارك و تعالى به عيسى فرمود : « اى عيسى ، زبانت در پنهان و آشكار يكى باشد ، و همين طور دلت ، من تو را از نفس خودت بر حذر مىدارم ، و تو را كافى است كه من بر همه چيز آگاهم دو زبان در يك دهان شايسته نيست ، و نه دو شمشير در يك نيام ، و نه دو دل در يك سينه ، و همچنين ذهنها » .\r\nامام باقر عليه السّلام فرمود : « بد بنده اى است آن كه دورو و دو زبان باشد ، در حضور برادرش او را مدح و ثنا گويد و در غيابش از او بدگوئى كند ، اگر نعمتى به او داده شود حسد ورزد ، و اگر گرفتار آيد تنها و بىيار و ياورش گذارد » .\r\nمخفى نماند كه آمد و شد با دو دشمن و اظهار دوستى با هر يك از آنها به سخن و عمل در صورتى كه صادق باشد موجب منافق بودن و يا دو زبان بودن نيست ، زيرا گاهى ممكن است يك فرد با دو دشمن دوست باشد امّا دوستى او ضعيف باشد ، زيرا دوستى تام و تمام با كسى مقتضى دشمنى با دشمنان اوست ، و همچنين اگر كسى از شرّ ديگرى بترسد و براى دفع شرّ او با وى به مدارا و مجامله رفتار كند و در حضورش اظهار دوستى و مدح نمايد در حالى كه قلبا به وى اعتقاد نداشته باشد ، اين نيز اگرچه نفاق است به واسطهء عذر موجّهى كه دارد شرعا جايز است . خداى سبحان مىفرمايد :\r\n« ادْفَعْ بِالَّتى هِىَ أَحْسَنُ السَّيِّئَة » 23 : 96 ( مؤمنون ، 96 ) « بدى را به آنچه نيكوتر است دفع كن » .\r\n","description":"","footnote":"","page_name":" 543 ","page_number":543},
  {"content":"\r\nو روايت است كه : « مردى اجازه خواست كه به خانهء رسول خدا صلى اللَّه عليه و آله و سلَّم در آيد ، حضرت فرمود : اذن دهيد او را كه بد مردى است از قبيلهء خود . وقتى داخل شد ، حضرت به نرمى با او سخن گفت به طورى كه حاضران گمان كردند كه نزد آن حضرت منزلتى دارد . چون بيرون رفت ، عرض كردند كه نخست دربارهء او چنين فرمودى و سپس با او به نيكوئى و نرمى سخن گفتى ؟ فرمود : بدترين مردم نزد خداوند در قيامت كسى است كه او را اكرام كنند تا خود را از شرّ او نگهدارند » . و همهء اخبارى كه در بارهء تقيّه و مدارا رسيده است دلالت بر تجويز اين گونه رفتار مىكند . و در خبر است : « ما وقى المرء به عرضه فهو له صدقة »\r\n« آنچه انسان آبروى خويش بدان محفوظ دارد براى او صدقه به شمار مىآيد » . و يكى از صحابه گفته است : « ما با كسانى با چهره هاى گشاده و بشّاش روبرو مىشديم كه دلهاى ما بر آنها لعنت مىكرد » . ولى جايزبودن اين گونه رفتار در وقتى است كه انسان ناچار باشد كه با فرد شريرى آمد و شد نمايد و از بيم ضرر وى را مدحى گويد ، امّا اگر از رفتن به نزد او و گفتن مدح وى يا يكى از اين دو كار بىنياز باشد و مع ذلك با زبان چيزى بگويد يا مدحى كند كه در دل ندارد ، اين نفاق حرام است .\r\nضد نفاق اين است كه نهان و آشكار انسان يكسان باشد ، يا باطن او از ظاهرش بهتر باشد ، و اين از شريفترين صفات آدمى است ، و اتّصاف به آن و اجتناب از نفاق از مهمترين مقاصد مؤمنان از صدر اسلام بوده است . و هر كه در اخبارى كه دربارهء نكوهش نفاق و ستايش يكسانى و همسازى باطن با ظاهر وارد شده بينديشد و در هر گفتار و كردارى تفكَّر و تأمّل را مقدّم دارد نگهدارى نفس خويش از رذيلت نفاق برايش دشوار نخواهد بود .\r\nپايان جلد دوم\r\n\r\n","description":"","footnote":"","page_name":" 544 ","page_number":544}
  ]