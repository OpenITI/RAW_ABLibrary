[
  {"content":"\r\n\r\nبا استفاده از دروس نهج البلاغه استاد محقق\r\nآية الله مكارم شيرازى\r\nاخلاق اسلامى\r\nدر نهج البلاغه ( خطبهء متقين )\r\nجلد اول\r\nتأليف : اكبر خادم الذاكرين\r\n( خادمى اصفهانى )\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nبسم الله الرحمن الرحيم\r\nعلى بن ابى طالب عليه السلام ، امام اول ، 23 قبل از هجرت - 40 ق .\r\n[ نهج البلاغه ، برگزيده ن خطبهء همام 
  ]\r\nاخلاق اسلامى در نهج البلاغه ( خطبهء متقين ) : با استفاده از دروس نهج البلاغه مكارم شيرازى ) ؛ تأليف اكبر خادم الذاكرين ( خادمى اصفهانى ) . قم : نسل جوان .\r\n2 ج . isbn 964 - 6275 - 36 - 2 ( 2 volset )\r\nisbn 964 - 6275 - 37 - 0 ( vol 1 )\r\nisbn 964 - 6275 - 38 - 9 ( vol 2 )\r\nفهرستنويسى براساس اطلاعات فيپا .\r\nكتاب حاضر قبلا توسط مطبوعاتى هدف وانتشارات مدرسة الامام على بن ابى طالب عليه السلام منتشر شده است .\r\nكتابنامه .\r\n1 . على بن ابى طالب عليه السلام ، امام اول ، 23 قبل از هجرت - 40 ق . نهج البلاغه - نقد و تفسير .\r\n2 . على بن ابى طالب عليه السلام ، امام اول ، 23 قبل از هجرت - 40 ق - خطبه ها . 3 . تقوا .\r\nالف . علي بن ابي طالب عليه السلام ، امام اول ، نهج البلاغه ، خطبهء همام ، شرح .\r\nب . مكارم شيرازى ، ناصر ، 1305 - ج . خادمى اصفهانى ، اكبر . د . عنوان . ه‍ عنوان : نهج البلاغه ، برگزيدهء خطبهء همام شرح .\r\n16 خ 022 / 38 bp\r\n9515 / 297\r\n1385\r\nكتابخانهء ملى ايران\r\n16592 - 85 م\r\nشناسنامهء كتاب\r\nنام كتاب : اخلاق اسلامى در نهج البلاغه ( خطبهء متقين ) - جلد اول\r\nمؤلف : اكبر خادم الذاكرين ( خادمى اصفهانى )\r\nناشر : انتشارات نسل جوان\r\nمركز پخش : قم - خيابان شهدا - مطبوعاتى هدف - تلفن : 7743118\r\nشمارگان : يك هزار نسخه\r\nنوبت چاپ : اول ( از اين ناشر )\r\nتاريخ انتشار : 1385 ش\r\nصفحه و قطع : 536 صفحه - وزيرى\r\nچاپ وصحافى : سليمان زاده\r\nشابك 0 - 37 - 6275 - 964 0 - 37 - 6275 - 964 - isbn\r\nشابك ( دورهء دو جلدى ) 2 - 36 - 6275 - 964 2 - 36 - 6275 - 964 - isbn\r\nقيمت دوره دو جلدى 7000 تومان\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\n[ جلد اول 
  ]\r\n\r\nنقش اخلاق در زندگى انسانها\r\nنمىدانم چرا هنگامى كه سخن از « اخلاق » به ميان مىآيد بسيارى از مردم ، حتى بعضى از اهل فضل و دانش ، آن را يك امر مستحبى ، و در حاشيه زندگى مىدانند ، درحالى كه غالب مشكلات فردى و اجتماعى كه با آن دست به گريبان هستيم ، دقيقاً و مسلماً ناشى از ضعفهاى اخلاقى مااست ، مشكلات و گرفتاريها و بن بستهاى جهانى نيز درست از فقر اخلاقى جامعه‌ها و مخصوصاً سران بسيارى از كشورهاى جهان سرچشمه مىگيرد ، و اين سخن تحليلهاى روشنى دارد كه شرح آن را از حوصله اين مقدمه كوتاه خارج است .\r\nآرى اخلاق سرمايه اصلى اقوام و ملتهااست .\r\nاخلاق كليد حل مشكلات مهم اجتماعى است .\r\nاخلاق خميرمايه تمدن و ستون فقرات يك زندگى اجتماعى سالم است و اخلاق بهترين وسيله انسان در سير الهى است ؛ به همين دليل تا مسائل اخلاقى در جوامع انسانى حل نشود هيچ مسأله‌اى حل نخواهد شد .\r\nو باز به همين دليل « تهذيب نفوس » و « تزكيه قلوب » و « تكميل مكارم اخلاق » به عنوان يكى از اهداف اصلى بعثت پيامبر بزرگ اسلام ( صلى الله عليه وآله ) در كتاب آسمانى ما قرآن و روايات اسلامى شمرده شده است ، و پيشوايان اسلام و بزرگان\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nدين قسمت عمده عمر پربركت خود را وقف اين كار كردند .\r\nدر همين راستا توفيق الهى شامل حال نگارنده شده كه چند سال متوالى « ماه مبارك رمضان » درس اخلاقى از ديدگاه نهج‌البلاغه على ( عليه السلام ) يا به تعبير ديگر درس نهج‌البلاغه‌اى در زمينه اخلاق و تقوى ، در حوزه علميه قم براى طلاب و فضلاى محترم داشته باشيم ، شايد وسيله‌اى براى اصلاح اخلاق « خويش » و « آنها كه خود را نيازمند به اين امر مهم مىبينند » فراهم سازم .\r\nاين درسها كه از سيماى جمهورى اسلامى نيز مرتباً پخش مىشد بحمدالله اثر عميقى داشت ، و جمعى از رهروان راه حق را در اين مسير به حركت درآورد ، و گروهى اصرار داشتند كه جمع‌آورى شود و به صورت كتابى درآيد تا فائده آن بيشتر گردد .\r\nتوفيق اين كار شامل حال فاضل محترم حجةالاسلام آقاى اكبر خادمى اصفهانى دامت تأييداته شد كه مرتباً در درسها شركت داشته و مطالب را با دقت جمع‌آورى مىكرد .\r\nنامبرده به اين نيز بسنده نكرد بلكه با ذوق و سليقه ويژه خود و مطالعاتى كه در كتب اخلاقى بزرگان پيشين داشت مطالب قابل ملاحظه‌اى بر آن افزود و به صورت پربارترى درآمد .\r\nاينجانب به مقدارى كه وقت اجازه مىداد قسمت‌هايى از اين مجموعه را مطالعه كردم و از زحماتى كه براى اين كار مهم كشيده بود ، خوشوقت و متشكر شدم ، و با نشر آن موافقت نمودم .\r\nدر اينجا چند نكته را قابل ذكر مىدانم :\r\n1 - مجموعه حاضر كه در دو جلد تهيه شده و هم‌اكنون جلد اول آن انتشار مىيابد شرح و تفسيرى است بر خطبه همّام يا خطبه متّقين ( خطبه شماره 193 نهج‌البلاغه ) كه جامع‌ترين خطب نهج‌البلاغه در زمينه اخلاق و تقوى است ،\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nو دقت در آن مىتواند بزرگ‌ترين مددكار ما در « سير و سلوك الى الله » و « تهذيب نفس » باشد .\r\n2 - جالب اينكه در اين خطبه شريفه يكصد و ده صفت از صفات برجسته پرهيزگاران مطابق نام على ( عليه السلام ) به حروف ابجد است كه تجسّمى براى اين صفات بود ، صفاتى كه هريك از ديگرى مهمتر و سازنده‌تر است ، و هر يك از اين صفات يكصد و ده‌گانه به طور تفصيل در اين كتاب مورد بحث و بررسى قرار گرفته ( 27 صفت در جلد اول ، و 83 صفت در جلد دوم ) .\r\n3 - يقين داشته باشيد هركس بتواند اين اوصاف را در خود زنده كند و به آن متخلّق گردد ، نور ايمان و حقيقت بر قلب او تابنده خواهد شد ، و از اين سرچشمه نور و هدايت اميرمؤمنان على ( عليه السلام ) روح و دل او روشن خواهد گشت ، و شخصيتى تازه همراه با آرامش و روحانيتى بىنظير در وجود خود احساس خواهد كرد .\r\nلذا مطالعه دقيق اين خطبه نورانى را در زمينه صفات متقين كه آئين تمام نماى اخلاق اسلامى است به همه خوانندگان گرامى و پويندگان راه تهذيب نفس مخصوصاً جوانان عزيز توصيه مىكنم . و موفقيت آنها را در به كار بستن اندرزهاى مولاى متقيان على ( عليه السلام ) از خدا خواهانم .\r\nو نيز صميمانه از آنها مىخواهم كه دعا كنند نگارنده را نيز توفيق الهى يار و مددكار شود تا اين راه پرافتخار را همراه شما بپويد . واللّه ولى التوفيق\r\nقم - حوزه علميه\r\nناصر مكارم شيرازى\r\nآبان‌ماه 1370\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nبسم اللّه الرحمن الرحيم\r\n\r\n[ مقدمهء مولف 
  ]\r\nالحمدلله ربّ العالمين و الصلاة والسلام على خير خلقه محمّد وآله الطيبين الطاهرين المعصومين سيّمابن عمّه و وصيه اسداللّه الغالب على بن ابيطالب ولعنة اللّه على اعدائهم اجمعين الى قيام يوم الدّين .\r\nسپاس خالقى را كه به مخلوقاتش لباس وجود پوشانيد ؛ و انسان را از ميان آنهابا اين كه مقتضاى ( خُلِقَ الانْسانُ ضِعُيْفاً « 1 » ) در نهايت ضعف بود ، اشرف موجودات و گل سرسبد دستگاه آفرينش قرار داد و در كتاب تشريعش تقوى را ملاك برترى و كرامت او معرفى نمود ( انَّ اكْرَمَكُمْ عِنْدَ اللّهِ اتْقيكُمْ ) « 2 » و با فرمان « اتَّقُوا » امر كرد كه آن را با قلم اراده از مرحله ذهنيّت به مرحله عينيّت رسانند و در متن صفحات كتاب تكوين بنگارند تا زمينه مصاحبت با حق جل و علا را فراهم نمايند كه ( انَّ اللّهَ مَعَ الْمُتّقِين ) « 3 »\r\nسپس خود را به اين وصف ستود ( هو اهل التّقوى و اهل المغفرة ) « 4 » و با\r\n\r\n\r\n","description":"","footnote":"\r\n( 1 ) . سوره نساء ، آيه 28 .\r\n( 2 ) . سوره حجرات ، آيه 13 .\r\n( 3 ) . سوره بقره ، آيه 194 .\r\n( 4 ) . سوره مدّثر ، آيه 56 .\r\n","page_name":" 10 ","page_number":10},
  {"content":"\r\n\r\nهمين‌معيار پيامبرانش را از ميان مخلوقاتش برگزيد ، بعد از آن كه ملبّس به‌لباس تقوى بودند ( ولِباسُ التَّقْوى ذلِكَ خَيْرٌ ) « 1 » و از ميان آنها پيامبر خاتم محمد بن عبدالله ( صلى الله عليه وآله ) را به عنوان اسوه برگزيد ( لَقَدْ كانَ لَكُمْ فِى رَسُولِ اللّه اسْوَةٌ حَسَنَةٌ ) « 2 » و دگر بار با همين سنجش ، سيره نبويه را با ولايت علويه استمرار بخشيد تا با ارتباط عالم مُلك و مَلَكوت منقطع نگردد و زمين و زمان از اسوه و حجّت خالى نشود كه « لو لا الحجة لَساخت الارض باهلها » .\r\nو شكر خداى را كه بهترين زاد را در اين سفر الهى كه روح سوار بر مركب جسمانى طى طريق مىكند تقوى قرار داد ( فَانَّ خَيْرَ الزّادِ التَّقْوى ) « 3 » تا به غايت قصوى و آخرين مرحله ، يعنى لقاى الله برسد ( يا أَيُّهَا الإِنسانُ انَّكَ كادِحٌ الى رَبّكَ كَدْحاً فَمُلاقِيْهِ ) « 4 » و بالاخره سند مالكيت بهشتش را هم به نام صاحبان اين زاد و توشه يعنى متقين ثبت و صادر نمود و فرمود : ( تِلْكَ الجَنَّةُ الَّتِى نُورِثُها مِنْ عِبادِنا مَن كَانَ تَقِيّاً ) « 5 » و چه جايگاه پر نعمتى كه خودش فرموده : ( وَلَنِعْمَ دَارُ المُتّقِينَ ) « 6 »\r\nاينجانب از سابق علاقه عجيبى نسبت به خطبه متّقين نهج‌البلاغه داشتم ، به طورى كه هميشه در خاطرم اين خطبه بر تارك خطب نهج‌البلاغه مىدرخشيد ، و به نظرم در ميان سلسله خطبه‌هاى اين تالى تِلو قرآن كه فرش كلام خالق و عرش كلام مخلوق است ، خطبه متّقين بارزترين گوهر اين سلسله در تهذيب نفوس و\r\n\r\n\r\n","description":"","footnote":"\r\n( 1 ) . سوره اعراف ، آيه 26 .\r\n( 2 ) . سوره احزاب ، آيه 21 .\r\n( 3 ) . سوره بقره ، آيه 197 .\r\n( 4 ) . سوره انشقاق ، آيه 6 .\r\n( 5 ) . سوره مريم ، آيه 63 .\r\n( 6 ) . سوره نحل ، آيه 30 .\r\n","page_name":" 11 ","page_number":11},
  {"content":"\r\n\r\nتصفيه ارواح است . به همين جهت ، تصميم گرفته بودم كه جزوه‌اى مشتمل بر جامع گفتار شارحين و ناظرين به كلام على ( عليه السلام ) در اين خطبه مهيّا كنم ؛ و با همين‌انگيزه ، در سفرى تبليغى رزمى كه به جبهه‌هاى نور عليه ظلمت داشتم ، مقدارى از خطبه را در جمع ياران به بحث گذاشتم ، و از آنجا كه علم وحشى و گريزان است و نياز به پاىبند كردن آن به كتابت دارد ، « 1 » اقدام به نگارش آن مطالب مورد بحث نمودم ، ولى متأسفانه موفّق به تكميل آن نشدم و كار ناتمام ماند تا اين كه در ماه مبارك رمضان 1408 ه - . ق حُسن انتخاب استاد عزيز و بزرگوارم و محقق عظيم‌الشأن حضرت آية الله مكارم شيرازى ( دام ظله الوارف ) كه همين خطبه را براى درس نهج‌البلاغه برگزيده بودند انگيزه اين كار مهم شد ؛ دامن همّت به كمر زده و روزهاى ماه مبارك رمضان در جلسه درس ايشان در مدرسه امام اميرالمؤمنين ( عليه السلام ) ، كه جمع كثيرى از طلاب و فضلاى حوزه علميه شركت داشتند ، و حقّاً حوزه درس با بركتى بود ، شركت كردم ؛ و مطالب ايشان را كه آميخته با نكات بديع و تحليلهاى تازه فراوانى بود ، جمع‌آورى نمودم .\r\nسپس با مطالعه كتب و منابع مختلف در اين زمينه ، ( كه در فهرست منابع ذكر خواهد شد ) نكات مهم و بخشهاى گوناگونى براى مزيد فايده بر آنها افزوده ؛ و مجموع را به نظر ايشان رساندم ؛ پس از بررسى اجمالى و تذكرات مختلف اصلاحى ، امر به چاپ آن فرمودند .\r\nاميدوارم اين نوشتار كه از درياى بيكران بيانات مولى اميرمؤمنان على ( عليه السلام ) مايه مىگيرد براى تمام سالكان راه حق و پويندگان طريق تهذيب نفس ، مفيد و مؤثر افتد .\r\n\r\n\r\n","description":"","footnote":"\r\n( 1 ) . از رسول گرامى اسلام ( ص ) روايت شده « قيّدو العلم بالكتاب » ؛ علم را با نوشتن در بند و قيد كنيد ( كنزالعمال ، خبر 29332 ) . - در شعرى منسوب به علىعليه‌السّلام است : « كلّ علم ليس فى القرطاس ضاع كلّ حرف جاوز الاثنين ذاع » ؛ هر علمى كه در كاغذ نباشد ضايع و هر حرفى كه از دو نفر تجاوز كنيد شايع مىشود .\r\n","page_name":" 12 ","page_number":12},
  {"content":"\r\n\r\nگرچه حسن آغاز اين خطبه با برخورد به رحلت جانگداز رهبر انقلاب اسلامى آية الله العظمى امام خمينى ( ره ) انجامى اسف‌انگيز داشت و بحث استاد ناتمام ماند ولى با اشارت استاد و زير نظر ايشان ، باقيمانده خطبه نيز شرح و پس از قريب دو سال و نيم ، بحمدالله به پايان رسيد و لطف الهى مراحل تكميلى تا آماده شدن براى چاپ چنان كه اشاره كردم پيموده شد .\r\n* * * بارى خطبه همّام يا خطبه متّقين ، قطره‌اى زلال و درخشان از درياى متلاطم و بيكران علم مولى المتقين اميرالمؤمنين على ( عليه السلام ) است ، آن امام هُمامى كه نورى بر منار طريقت و نگاهبانى بر مسير شريعت بود .\r\nامامى كه در خانه حق ( كعبه ) چشم به جهان گشود تا از ابتدا بيننده حق باشد ؛ نوجوانى كه در مكتب نبوت در برابر استادى چون نبى اكرم ( صلى الله عليه وآله ) زانو زد و كتاب وحى را ورق ورق مطالعه نمود تا تاريخ جهان را رقم زند .\r\nآن شاگردى كه در اين مكتب قلم به دست گرفت تا دست قلم زنان باطل را قلم كند ، و آن سخن‌آموزى كه در اين مدرسه سخن گفتن آموخت تا پرچم فرياد را در سرزمين زشتيها برافرازد ؛ آن دست پرورده نبوت هر آنچه لازم بود فراگرفت و هر آنچه لازم بود در صحيفه خود به يادگار گذاشت .\r\nاو به جايى رسيد كه به فرموده خودش : « يَنْحدِرُ عَنِّى السَّيلُ وَلا يَرقَى إلَىَّ الطَّيرُ » « 1 » : « سير دانش از كوه فكرتم روان ، و مرغ انديشه بر فراز آن پرواز نتواند كرد » !\r\nاو به مقامى رسيد كه گرچه در وصف وى دانشمندان و سخنوران بزرگ تازى و فارسى مانند : حسان ، ابوفراس ، ابوتمام ، متنبّى ، حكيم سنايى ، فردوسى و غيره\r\n\r\n\r\n","description":"","footnote":"\r\n( 1 ) . از جملات خطبه معروف به « شقشقيّه » .\r\n","page_name":" 13 ","page_number":13},
  {"content":"\r\n\r\nسخن بسيار گفته و سروده‌اند ، ولى هيچ يك به اداى حق مقام او نرسيده‌اند ؛ و حقيقت او ، و صفاى او همچنان براى غير حضرت حق و صاحبان علم حقيقى ، مستور مانده است .\r\nاو در مكتب نبوى به درجه استادى رسيد تا درس ارزشهاى انسانى اسلامى دهد ، او آمد تا هادى افكار پريشان در وادى خيال ، و ساقى معارف دقيقه در جام الفاظ رقيقه و لطيفه باشد ، او قيام كرد تا نهج و طريق مستقيم حق را در سايه نهج‌البلاغه خود ترسيم كند .\r\nاو آمد تا باغبانى براى به ثمر رساندن شكوفه‌هاى انسانيت باشد .\r\nاو آمد تا شكوه شكفتن شكوفه‌هاى سفيد فطرت را به نمايش گذارد .\r\nاو آمد تا بگويد هرچه نپايد ، دلبستگى نشايد .\r\nاو آمد تا بگويد از بيگانه به حضرت يگانه پناه بايد برد .\r\nاو آمد تا آمدن را آموزد و رفت تا رفتن را .\r\nاو زيست تا چگونه زيستن آموزد و در ماه خدا ، در خانه خدا ، سر به سجده شهادت در محراب خونين عبادت نهاد تا چگونه مردن آموزد .\r\nاو با آمدنش در كعبه ، و با رفتنش از محراب مسجد كوفه ، عملًا نشان داد كه ( إِنّا لِلّهِ وَ انّا إِلَيْهِ راجِعُونَ ) . « 1 »\r\nاو آمد تا توشه اين راه تقوى و رهروانى كه به هدف و لقاى الهى مىرسند متقين را معرفى كند ؛ و در همين راستا خطبه متقين را بيان فرمود و در ان حدود 110 صفت براى آنان گنجاند . « 2 »\r\n\r\n\r\n","description":"","footnote":"\r\n( 1 ) . سوره بقره ، آيه 156 .\r\n( 2 ) . با تقسيم‌بندى ، 110 صفت در آن ديده مىشود ، گرچه ممكن است كسى چند عدد بيشتر يا كمتر شمارش كند و مىدانيم 110 به حروف ابجد نام مبارك « على » عليه‌السّلام است و به حق او مولاى متقين و دارنده تمامى صفات ذكر شده در خطبه است .\r\n","page_name":" 14 ","page_number":14},
  {"content":"\r\n\r\n« خطبه همّام » دستورالعملى است بارى آنان كه مىخواهند به مقصود رسند ، آئينه‌اى است تمام‌نما براى پروا دارندگانى كه طالبند به سرچشمه زلال\r\nحقيقت دست يابند ، آنان كه دوستدار آراستگىاند و آراستگى را در باطن آراسته مىبينند .\r\n« خطبه همّام » صحنه‌اى از تأثير يك معلم حقيقى در شاگردى حقيقى است تأثيرى كه رخت بر بستن جانى از كالبدى را به همراه دارد ! تاريخ بسيار نشان داده كه سخن گويان بزرگ توانسته‌اند به تأثير سخن ، مستمع را بگريانند ، يا بخندانند ، يا سپاهى را براى جنگ و دفاع ( يا صلح و سازش ) بشورانند ، يا گروهى را به اندرز و نصيحت از خلق و خوئى زشت دور و به اخلاق و عاداتى نيكو نزديك سازند ، يا در نهايت شنونده را از خود بى خود ساخته و به تأثير سخن بيهوش نمايند ؛ ولى تاريخ نشان نداده كه خطيبى در طىّ سخنرانى خود ، مستمع را براى هميشه مدهوش كند و به جهان جاودانش رهسپار سازد و تنها « خطبه همّام » است كه مقام تأثير سخن را به درجه اعجازى رسانده و خارج از طرق بشرى تأثير كرده كه جان شنونده « همام » را از قفس طبيعت آزاد و به گلشن راز به پرواز درآورد .\r\n« خطبه همّام » از معروف‌ترين خطب مولى على ( عليه السلام ) است كه در كتب معتبر « شيعه و سنة » با كمى اختلاف ، نقل شده و پيوسته علماى بزرگ حفظ آن را مانند حفظ قرآن لازم دانسته و به شاگردان خود سفارش مىنموده‌اند .\r\n« خطبه همّام » در هر يك از قرون اسلامى ، نزد اهل دانش ، بزرگ‌ترين كتاب از نظر اخلاقى به شمار مىرفته و حتى بعضى همانند تلاوت قرآن ، مقيّد به خواندن آن بوده‌اند . يكى از اساتيد بزرگوار مىفرمود استادى داشتم كه وضو مىگرفت و رو به قبله مىنشست و به من مىفرمود اين خطبه را بخوان و در وقت خواندن مىگريست و ناله مىكرد .\r\nآرى ناله مىكرد و ناله دارد ، و چرا آنان كه مىفهمند ناله نكنند ! آنان\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nكه در حصرت صيحه‌اى همّامى مىسوزند ، چرا آه نكشند ! و چرا غمگين نيستيم ، چرا كلامى كه كالبدى را از جان تهى مىكند ، در قلب ما تأثيرى نمىكند ! كلام همان كلام است ، پس عيب از كجاست !\r\nبه هر حال اميد است با مطالعه سخنان مولى و برداشت صحيح از « خطبه همّام » به سر منزل مقصود رهنمون گشته و زندگى خود را سامان دهيم . غفرالله لنا ولكم انشاءالله تعالى .\r\nلازم به ذكر است كه در آخر هر فراز ، يا هر چند فراز ، اشعار عارف بزرگوار مرحوم الهى قمشه‌اى را كه در شرح خطبه « همام » سروده است ، « 1 » آورده‌ايم ، به اميد اين كه خوانندگان هرچه بيشتر استفاده كنند .\r\nاز آنجا كه انسان در معرض اشتباه و خطاست ، اميدوارم خوانندگان عزيز خطاها را عفو و اين حقير را از راهنمايى و ارشادات خود بىبهره ننمايند . « 2 »\r\nقم - اكبر خادم الذاكرين ( خادمى )\r\n27 / 7 / 69 مطابق با 28 ربيع‌الاول 1411 هجرى قمرى\r\n\r\n\r\n","description":"","footnote":"\r\n( 1 ) . اشعار عارف بزرگوار و بلبل گلشن راز مرحوم الهى ، از ديوان ايشان تهيه شده است .\r\n( 2 ) . خوانندگان عزيز مىتوانند به آدرس ناشر مكاتبه فرمايند .\r\n","page_name":" 16 ","page_number":16},
  {"content":"\r\n\r\n\r\nحقيقت تقوى\r\nومنْ خُطْبِة « 1 » لُه ( عليه السلام ) يَصفُ فيها المتّقين\r\nرُوىَ انّ صاحِباً لَاميرِالمؤمنين عليه السلام‌يُقالُ لَهُ هَمّام كان رَجلًا عابداً فقالَ لَهُ يا اميرالمؤمنين صِفْ لِىَ المتَّقين حتّى كَكَنّى انظُرُ اليهِم . فَتَثاقَلَ عليه السلام عن جوابه ثُمَّ قالَ : يا هَمّام ( اتّقِ اللهَ وَاحْسِنْ فَانّ اللّه مَعَ الذّينَ اتَّقوا والّذينَ هُم مُحسِنُون ) . فَلَمْ يَقْنَعْ همّامُ بِهذَا القَولِ حَتّى عَزَم عليه فَحَمِدَ االلّه وَاثْنى عَلَيه وَصلّى على النّبي - صلّى اللّه عليه وآله - ثم قالَ ( عليه السلام ) :\r\n* * * ترجمة : روايت شده كه يكى از اصحاب على ( عليه السلام ) به نام ( همّام ) كه مردى عابد بود به على ( عليه السلام ) عرض كرد يا اميرالمؤمنين براى من پرهيزكاران را چنان توصيف كن گويا آنها را با لعيان مىبينم . حضرت در پاسخش درنگ كرده فرمودند : « اى همّام از خدا بترس و نيكى كن زيرا « خداوند با كسانى است كه داراى تقوا هستند و احسان مىكنند » .\r\n\r\n\r\n","description":"","footnote":"\r\n( 1 ) . خطبه 184 از نهج‌البلاغه فيض الاسلام و خطبه 193 به ترتيب صبحى صالح .\r\n","page_name":" 17 ","page_number":17},
  {"content":"\r\n\r\nولى همّام به اين جواب مجمل قانع نشد و همچنان اصرار ورزيد لذا حضرت حمد خدا را به جا آورد و بر پيامبرش درود فرستادند ( شروع به جواب تفصيلى كرد ) فرمودند :\r\n* * * شرح : همّام يكى از ياران پرهيزكار على ( عليه السلام ) بود و چه نام با مُسمّايى داشت ، زيرا ( همام ) به معنى بسيار غمگين است ، او همّ و غمّ بسيار داشت ولى همّ و غمّ او به خاطر دنيا نبود .\r\nاختلاف است كه اين همّام كيست ؟ ابن ابى الحديد معتزلى مىگويد : همّام بن شريح است و مرحوم مجلسى در بحارالانوار مىگويد : اظهر اين است كه همّام بن عبادة بن خثيم « 1 » است يكى از عُبّاد هشت‌گانه مىباشد .\r\nدرباره علت - تامّل على ( عليه السلام ) در جواب همّام وجوهى گفته‌اند كه : ما چهار وجه آن را ذكر مىكنيم :\r\n1 . در آن مجلس افراد بيگانه و اغيارى بوده‌اند كه حضرت صلاح نمىديدند اين گوهر عظيم و گرانبها و اين كلمات پرمحتوى در اختيار بيگانگان قرار گيرد به همين جهت تأمل فرمود ، تا مجلس از اغيار خالى شود ، زيرا ( گوش نامحرم نباشد جاى پيغام سروش ) .\r\n2 . شوق و عطش همّام با تأمّل خود بيشتر كردند ، تا طالب بهتر در ژرفاى جان او تجاى گيرد ، و اين طريقه را در تعليم مطالب بايد از مولى على ( عليه السلام )\r\n\r\n\r\n","description":"","footnote":"\r\n( 1 ) . شرح نهج‌البلاغه خويى ، ج 12 ، ص 114 چاپ اسلاميه .\r\n","page_name":" 18 ","page_number":18},
  {"content":"\r\n\r\nآموخت ، زيرا انسان تشنه را اگر ديرتر آبش دهند هم بيشتر مىنوشد و هم بيشتر لذت مىبرد .\r\n3 . ادب سؤال و جواب ايجاب مىكرد كه : حضرت تأمل كنند ، يعنى حضرت با درنگ خود ، به ارزش و لزوم ارج نهادن به علم توجه مىدهد نه اين كه در جواب گفتن نيازى به تأمل داشته باشد چنان كه در روايتى آمده كه پيامبر اكرم ( صلى الله عليه وآله ) در جواب سؤالى تأمل كردند ، عرض شد آيا مىخواستيد فكر كنيد ، فرمودند نه ، سكوت و تأمل من براى ارج نهادن به علم بود ( توقيراً للحكمة ) و بنابراين كه ( فى رسول اللّه اسوة حسنة ) بايد اين برخورد رسول اللّه ( صلى الله عليه وآله ) در اين روايت و برخورد وصىّ بلا فصلشان على بن ابيطالب ( عليه السلام ) در اين خطبه ، خطمشى عملى ما باشد و اگرچه مسئله ساده‌اى را مىدانيم سريعاً جواب ندهيم بلكه يك بازنگرى در پيرامونش و انديشه‌اى در اطرافش بكنيم در اين صورت انسان حساب‌گر و عاقلى هستيم ، زيرا ( لسانُ العاقِلِ وَراء قَلْبَه وَ قَلْبُ المُنافِقِ وَراء لِسانه ) منافق اوّل مىگويد و سپس انديشه مىكند ، و مؤمن اول انديشه مىكند ، و سپس سخن مىگويد و به عبارت ديگر شعار عملى عاقل تكلّم بعد از تعقل ، و شعار عملى منافق و غير عاقل ، تعقل بعد از تكلم است .\r\n4 . حضرت با اين كه متوجّه قابليت همّام بودند ، ول يخوف داشتند كه نتواند تحمل درك اين صفات را بكند و در نتيجه جان خود را از دست دهد ولى وقتى با اصرار و علاقه او روبرو شدند ، شروع به ذكر آنها كردند ، و مؤيّد اين وجه هم آخر خطبه است كه همّام وقتى سخنان حضرت را شنيد ، با توجه به اين كه شايد هنوز شمردن صفات تمام نشده بود ، صيحه‌اى عاشقانه زد و روحش به ملأ اعلى پيوست و حضرت فرمودند : ( امّاواللّه لَقَد كُنتُ اخافُها عليه ) يعنى به خدا قسم خوف چنين پيش آمدى را داشتم ، و وقتى به مولى اعتراض شد كه چرا باعث مرگ او شديد ؟ با\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nشدّت و حدّت به معترض فرمودند : براى هر اجلى وقتى تعيين شده است اين اعتراضات را شيطان بر لسانت جارى مىكند .\r\nمرحوم خوئى به متابعت از ابن ميثم بحرانى ، اين احتمال اخير را برگزيده است ولى به نظر مىرسد همانطور كه استاد بر اين عقيده‌اند اشكالى در جمع چهار احتمال نباشد ، به اين معنى هر كدام از اين وجوه به عنوان جزء العلة براى تأمّل حضرت محسوب مىشود .\r\nبعد از اين كه حضرت تثاقل و سنگينى در جواب نمودند ، جوابى اجمالى به همّام دادند شايد احتياجى به تفصيل نباشد . فرمود : ( اتّق اللّه واحسن فان اللّه مع الذين اتقوا والذين هم محسنون ) يعنى خداوند ولىّ و مُعين آنهاست در دنيا و آخرت ، ولى همّام به اين جواب اجمالى و مختصر قناعت نكرد ، زيرا او تشنه‌اى است كه از درياى وجودى و عملى على ( عليه السلام ) طلب آب نموده است و حضرت با قطره چكانى قطره‌اى از اين معارف را به دهان جان او چكاندند و جا دارد به اين جواب بسنده نكند ، لذا بار ديگر اصرار ورزيد و حضرت تصميم گرفتند براى او تفصيلًا صفات متّقين را شمارش كنند و بعد از شمارش بيش از صد صفت ديگر ، وقتى سائل به عظمت و گسترش كلام امام متوجه شد ديگر تحمل خود را از دست داد و ساقى را با جامش يعنى على ( عليه السلام ) را با الفاظ پرمحتواى معارفش در ميان ديگر تشنگان تاريخ رها كرد و رخت از اين جهان بربست و به سوى منلگه عشّاق شتافت .\r\nتا اينجا زمينه خطبه روشن شد كه على ( عليه السلام ) تصميم گرفتند در برابر اصرار همام صفات متقين را مشروحاً ذكر نمايند و ما قبل از بررسى كلام حضرت مناسب ديديم به طور مختصر درباره محور اين خطبه يعنى تقوى « 1 » صحبت كنيم ، براى\r\n\r\n\r\n","description":"","footnote":"\r\n( 1 ) . كلمه تقوى 17 مرتبه و مشتقاتش بيش از 250 مرتبه در قرآن تكرار شده و همچنين كلمه تقوا در نهج‌البلاغه 45 مرتبه و مشتقاتش بيش از 100 مرتبه تكرار شده است .\r\n","page_name":" 20 ","page_number":20},
  {"content":"\r\n\r\nتفسير اين كلمه‌اى كه د رهاله‌اى از نور پيچيده شده اول به سراغ ريشه لغوى و سپس به سراغ آيات و روايات رفته و در پايان مختصرى درباره اهميت آن در قران به بحث مىنشينيم .\r\n\r\nتقوى در لغت\r\n« تقوى » در لغت از ريشه وقايه به معنى نگهدارى است كه تقيّه هم از همين ماده است ، زيرا نوعى نگهدارى و حفظ نيروها است ، تقوى را به خويشتندارى ، خود نگهدارى ، خويشتنبانى و پرهيز از گناه و پرواداشتن تفسير كرده‌اند ولى به نظر مىرسد بهترين تفسير و در واقع مرادف تقوى ( پرواداشتن ) است و بقيه تفاسر و معانى ، تفسير به لازمه آن است و چه بسا در مواردى معانى ديگر قابل طرح نيست مثلًا ترجمه تقوى در آيه ( 1 و 2 كه ذكر خواهد شد ) به « پرهيز » ترجمه صحيحى نيست زيرا خداوند و روز رستاخيز قابل پرهيز و دورى نيست .\r\n\r\nتقوى در قرآن\r\nوقتى به تمايشاى موارد استعمال تقوى در قرآن مىرويم ، مفعول اين فعل را مختلف مىيابيم براى نمونه به چند مورد اشاره مىكنيم :\r\n1 . اتّقُوا اللّه - در اينجا مفعول ، اسم جلاله اللّه قرار داده شده ، يعنى بترسيد از خداوند و از او پروا داشته باشيد .\r\n2 . اتّقُوا يَوماً لا تَجْرى نفسٌ عن نفس شيئاً « 1 » - در اينجا روز قيامت مفعول قرار گرفته است يعنى پروا داشته باشيد از روزى كه نَفْسى به جاى نفس ديگر جزا\r\n\r\n\r\n","description":"","footnote":"\r\n( 1 ) . سوره بقره ، آيه 48 - 131 .\r\n","page_name":" 21 ","page_number":21},
  {"content":"\r\n\r\nداده نمىشود .\r\n3 . اتّقوا النّارَ الّتى اعِدّتْ لِلكافرين « 1 » - در اين آيه ( النار ) مفعول واقع شده ، يعنى بپرهيزيد از آتشى كه مهيا شده براى كافرين ، مفسّرين گفته‌اند ، وجه اين كه خاوند فرموده آتش الان مهيّا و آماده است ، يا اين كه فرموده بهشت الان موجود است ، با اين كه مىتوانست در موقع نياز آنها را يافريند ، اين است كه : اى بشر بدان ، نقد معامله مىكنيم ، نه نسيه ، اگرچه نسيه قادر متعال هم نقد است .\r\n4 . اتَّقوا فِتْتَةً لاتُصيبَنّ الذّين ظَلموُا مِنكُم خاصة « 2 » - در اين آيه مفعول كلمه ( فتنه ) واقع شده ، يعنى بپرهيزيد از فتنه‌اى كه فقط دامن ظالمين شما را نمىگيرد ، بلكه دامن بىتفاوتان جامعه ( كه نظاره‌گر سيل گناه بودند و دم نزدند ) را هم مىگيرد ، و بلكه بالاتر دامن كسانى كه قبول ظلم كردند و مظلوم واقع شدند را هم مىگيرد .\r\nاز مجموع اين چند آيه و آيات ديگر قرآن مىتوان نتيجه گرفت كه : حقيقت تقوى پرهيز است ، پرهيز از گناه ، پرهيز از معصيت و نافرمانى ، جالب اين است كه : خداوند از خود به عنوان » اهل تقوى » ياد مىكند ( هو اهل التقوى و اهل المغفرة ) « 3 » بله او هم پرهيز از ظلم مىكند ، از اين كه اجر كسى را ضايع كند ، از اين كه ظلم ظالمان و عدل عادلان را به بوته فراموشى سپارد ، و تعالى اللّه عن ذلك علوّاً كبيرا .\r\nبنابر اين كه تقوى حقيقتش ( پروا ) شد ، يك حالت نفسانى و روانى مىشود ، يك نيروى نامرئى كنترل كننده رفتار مىشود ، نه يك عمل و فعل ، يعنى فردى كه داراى اين حالت است متّقى مىشود و نتيجه چنين حالتى اجتناب از معصيت ،\r\n\r\n\r\n","description":"","footnote":"\r\n( 1 ) . سوره بقره ، آيه 48 - 131 .\r\n( 2 ) . سوره انفال ، آيه 25 .\r\n( 3 ) . سوره مدثر ، آيه 56 .\r\n","page_name":" 22 ","page_number":22},
  {"content":"\r\n\r\nو رستن از نافرمانى و گسستن از گناه است ، نه اين كه اگر كسى احياناً معصيتى را ترك كرد متّقى ناميده شود زيرا مبدا اشتقاق اين مشتق ، « 1 » حال است ، نه عمل و در نتيجه مُتلبس به اين حال متقى است نه متلبس به اين فعل گذرا ، با اين توضيح معلوم مىشود كه تقوى با معنى عالتى كه فقها در رساله‌هاى عمليه دارند هم افق است ، زيرا عدالت بر طبق عقيده آنها حالتى است كه : انسان را از عصيان و سركشى بازمى دارد ، اگر اين حالت در انسان مستحكم و زيربناى حالات انسانى شد ، توانسته در برابر امواج شهوت سدّى بسازد كه اگر در مواقعى هم اين سدّ به واسطه امواج آسيب ببيند و يا حتّى شكسته شود ، قابل ترميم است زيرا هنوز بنيان و پى روحيّات باقى است ، چون تقوى آن حالتى شد كه ماندنى است ، نه عمل و فعل گذرا كه رفتنى است .\r\nتقوى مساوى است با احساس مسئوليت در برابر پروردگار ، عدم بىتفاوتى نسبت به جامعه و عقايد مردم ، از بىرنگى درآمدن و جامه صبغة اللهى پوشيدن كه ( صِبْغَةَ اللّه صبْغَةً ) . « 2 »\r\nتقوى مُنجى عقيده از سرگردانى و جهت دهنده به آن است و لذا يك انسان داراى تقوى و يك متقى واقعى در كوفه به منزل كَلِيْن على ( عليه السلام ) رفتن و در شام به قصر خضراى معاويه آرميدن را به خود اجازه نمىدهد ، پاى سفره امام حسين ( عليه السلام ) نشستن و زير بيرق يزيد قيام كردن را هم به مُخّيلة خود راه نمىدهد ، چه رسد به مرحله عمل رساند .\r\nتقوى وجه تمايز بين حق و باطل است ، زيرا رزمنده جان بركف اسلام از حيث اسلحه به دست گرفتن ، با آن صهيونيستى كه در سرزمين اشغال شده فلسطين\r\n\r\n\r\n","description":"","footnote":"\r\n( 1 ) . اگر انسان داراى ملكه عدالت شد اين حالت نفسانى را اصطلاحاً عدل و تقوى گويند ولى اگر داراى ملكه نشده و احياناً معصيتى را ترك و خود را كنترل مىكند اصطلاحاً حال مىگويند .\r\n( 2 ) . بقره ، آيه 138 .\r\n","page_name":" 23 ","page_number":23},
  {"content":"\r\n\r\nاست يا با آن بعثى اشغالگر كه با اسلام در ستيز است فرقى ندارد فقط وجه تمايز آنها تقوى است .\r\nتقوى احياكننده جامعه بشريت و ضامن حفظ بقاى آن است و از همين روى است كه يك جراح متخصص متّقى با يك دزد و چاقوكش هرزه از حيث شكم پاره كردن ظاهراً تفاوت ندارد ، ولى اوّلى اجياكننده يك بيمار يا مجروح در شرف مرگ است ، و يا احياء نفس مانند اين است كه جامعه‌اى را احيا و زنده مىكند كه من ( احيى نَفْساً فَكأنَّما احى النّاسَ جَميعاً ) ولى در مقابل دوّمى مميت نفس است و سبب ميراندن يك جامعه ( وَمَنْ قَتَلَ نَفْساً فَكَأنَّما قَتَلَ الناسَ جَميعاً )\r\nتقوى محرّك انسانها به سوى خيرات است .\r\nمناسب است ، داستانى تاريخى از عصر معاصر نقل كنم ، تا هرچه بيشتر مفهوم تقوى و محركيّت آن مشخص گردد در زمان بزرگ مرجع تقليد مرحوم آيت اللّه آقا سيد ابوالحسن اصفهانى ( ره ) درگيرى ميان حكومت وقت ايران و سعودى در اثر اين كه ابوطالب نامى از يزد در حال طواف دچار تهوع و استفراغ شده بود ، درگرفت ، زيرا اين وهابىهاى از خدا بىخبر اين شخص را دستگير كردند و ادعا نمودند كه اين فرد هتك حرمت حرم كرده و بالاخره او را محكوم و به قتل رساندند ، معروف است كه تا مدتى براى ايرانىها حج ممنوع شد ، تا اين كه دولت سعودى بعد از مدتى از دولت ايران پوزش خواست ، و دوباره اجازه داده شد ، كه حجاج ايرانى به حج روند يكى از علماى اصفهان برايم نقل كرده كه يكى از حجّاجى كه به حج رفته بود گفت رفيقى داشتم كه در اين سفر همراه من بود ، در بيابان بينكويت و حجاز دچار شن گرفتگى شديم ، و ماشين قدرت حركت نداشت ، ( قابل ذكر است كه سابقا غالب افراد با ماشين از طريق كويت به عربستان مىرفتند و گاهى به درياچه‌هاى شن برمى خوردند و دچار مشكلات مىشدند ) راننده گفت اگر\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nمىخواهيد به حج برسيد و جان خودتان را هم نجات دهيد بايد وسائل خود را در بيابان رها كنيد تا بتوانم شما را نجات دهم ( در آن زمان افراد به علت طولانى شدن سفر وسائل زيادى برمىداشتند ) بالاخره وسائل را رها كرده و به مكه رسيديم ، رفيق من در آنجا يادش آمد كه 4000 تومان دارائى خود را كه از 40 هزار تومان امروز بيشتر قيمت داشت در چمدانى كه در بيابان رها كرده بود گذاشته بود ، براى همين جهت بسيار نگران و مضطرب بود ، ولى چاره‌اى نداشت ، هرچه جستجو كرد و سؤال و پرسش نمود تا شايد كسى با وسائل آنهابرخورد كرده و پول او را پيدا كرده باشد ، به جايى نرسيد ، و بالاخره پولى براى ادامه سفرش قرض كرد ، بعد از مراسم حج مرسوم بود ايرانيان به كربلا مىرفتند ، من هم با رفيق خود به كربلا رفتيم ولى بسيار غمگين بود ، و متوسل به سيدالشهداء ( عليه السلام ) شد ، ما نماز را در صحن آقا امام حسين اقامه ( عليه السلام ) مىكرديم ، به رفيقم گفتم امروز در جمعيت نمازگزاران اعلام كن آيا كسى چمدانى كه فلان مقدار پول درون آن بوده ، در بيابان حجاز پيدا نكرده ، گفت به من مىخندند بيابان حجاز كجا و كربلا كجا ؟ !\r\nبالاخره با اصرار ما اعلام كرد و مردم شروع كردند به خنديدن ، مرد عربى كنار من بود گفت اين ايرانى چه گفت ؟ من جريان را براى او گفتم ، ناگهان لبهاى او پر از تبسّم شد ، و گفت گمشده اين مرد پيش من است ، من در بيابان پيدا كردم ، و چون ديدم پول ايرانى در آن است چادر به چادر در مكه ، محل سكونت ايرانيان را جستجو كردم ولى صاحبش را نيافتم ، و گفتم خدايا پول وزر و بالى براى من شده ، خودت كمك كن تا آن را به صاحبش برسانم ، و بالاخره شخصى به من گفت معمولًا ايرانيها بعد از مراسم حج به كربلا مىروند ، من هم تا به اينجا آمدم ، تا اين كه امروز اين شخص را پيدا كردم ، و خدا را شكر كه امروز راحت شدم .\r\nهدف از نقل اين داستان اين بود كه : تقوى چه مىكند چنان تحركى مىدهد ،\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nو چنين سلب آرامش و آسايش مىكند كه اين مرد عرب را از بيابانهاى ميان كويت و حجاز روانه مكه مىكند تا چادر به چادر به دنبال صاحب اين پول بگردد سپس به كربلا آيد ، تا بار مسئوليت را از دوش خود بردارد ، با اين كه قدرت داشت پول را برداشته و مصرف كند . حتى ناقل اين داستان گفته بود وقتى مىخواستيم به عنوان مژدگانى به او چيز دهيم ، رنگش تغيير كرد و گفت مگر براى اداى وظيفه هم پول مىگيرند ، به‌به اين است نتيجه جهت دادن تقوى به عقيده ، و از بىرنگى درآوردن انسان ومزيّن به رنگ الهى كردن .\r\n\r\nمفهوم تقوى در روايات\r\nپس از روشن شدن تقوى در لغت و قرآن به سراغ روايات اهل بيت ( عليه السلام ) مىرويم ، زيرا آنها آگاهترند به آنچه در خانه آنها نازل شده كه : ( اهْلُ البَيْتِ دَدرى بَما فِى البيت ) آن خانه و بيتى كه سرچشمه زلال معارف است ، چون محل نزول وحى و رفت و آمد ملائكه بوده است ، ( مَهْبطُ الوَحى وَمُخْتَلَفُ المَلائكة ) براى نمونه 6 روايت را متذكر مىشويم :\r\n1 . سُئل الصادقُ ( عليه السلام ) عنِ تَفْسير التّقْوى : « قال ( عليه السلام ) : انْ لا يَفْقدَك اللّهُ حيثُ امَرَكَ ولا يَراك حيثُ نَهاك » « 1 » يعنى جاهايى را كه خداوند تو را امر كرده محل وجدان تو ، و جاهايى را كه نهى كرده محلّ فقدان تو باشد و به عبارت ساده‌تر ، هرجا كه مىخواهيد تو باشى باش ، و هرجا كه نمىخواهد مباش ، امام صادق ( عليه السلام ) رئيس مذهب ما همان گونه كه خود در اين روايت مىفرمايد ، در مرحله عمل همچنين كردند ، در روايتى است كه امّاعلى ( عليه السلام ) بر طبق مصاحلى به مجلس شخصى شرفياب\r\n\r\n\r\n","description":"","footnote":"\r\n( 1 ) . بحارالانوار ، جلد 70 / و شرح نهج‌البلاغه خوئى ، جلد 12 / 115 ذيل همين خطبه .\r\n","page_name":" 26 ","page_number":26},
  {"content":"\r\n\r\nشدند ، در آن مجلس فردى آب طلب نمود ، و ميزبان جام شراب به دست او داد ، ناگهان حضرت از جا برخاستند و سخنى به اين مضمون فرمودند : اينجا جاى من نيست ، زيرا خداوند دوست ندارد من در مجلسى كه مورد نهى اوست ، باشم و بر طبق همين روايت فقها فتوى به حرمت رفتن در مجلس معصيت مىدهند و حتّى نماز را در همچو مجلسى هم باطل مىدانند .\r\n2 . قال على ( عليه السلام ) : « مَنْ مَلِكَ شَهوتَهَ كانَ تَقِيّا » « 1 » - كسى كه مالك شهوت خود باشد ، متّقى است ، يعنى متّقى كسى است كه : بتواند قوّه شهوانى خود را تحت اختيار خود گيرد و هچ موقع مغلوب آن نشود ، همانطور كه انسان مالك و غالب بر اموال خود است ، نه مغلوب آن .\r\n3 . قال على ( عليه السلام ) : « المُتَّقى مَنْ اتِّقِى الذُّنوب » « 2 » - متّقى كسى است كه : از گناهان بپرهيزد و پروا داشته باشد و پرده عصمت ، بين خود و خدا را ندرد .\r\n4 . قال رسول اللّه ( صلى الله عليه وآله ) : « تَمامُ التَّقوى انْ تَتَعلّم ما جَهِلتَ وتعمَلَ بما عَلِمتَ » حقيقت كمال تقوى اين است كه هرچه را نمىدانى ياد بگيرى ، زيرا جهل عذر نيست و در روز جزا در جواب كسى كه مىگويد جاهل به احكام بودم خطاب مىشود ( هلّا تعلّمت ) چرا ياد نگرفتى ؟ علاوه بر اين كه بر توشه علم مىافزائى بايد به آنچه انباشته‌اى عمل كنى و الّا برف انبار كردن و عالم بىعمل بودن مثل درخت بىميوه است ( العالِمُ بِلا عَمَل كالشَّجَرِ بِلا ثَمَر ) و به تعبير قرآن ( كَمَثَلِ الحِمارِ يَحْمِلُ اسفارا ) به الاغى مىماند كه بر پشت آن كتاب انباشته شده ، و چه بسا نمىداند بر روى او چه چيزى سنگينى مىكند .\r\n5 . قال على ( عليه السلام ) فى خطبه 16 نهج‌البلاغه :\r\nالا وَانَّ الخَطايا خَيْل شُمُس\r\n\r\n\r\n","description":"","footnote":"\r\n( 1 ) . غررالحكم .\r\n( 2 ) . همان .\r\n","page_name":" 27 ","page_number":27},
  {"content":"\r\n\r\nحُمِل عَلَيها اهْلُها وخُلِعَتْ لجُمُها فَتَقَّحمَتْ بِهِم فى النّار ، الا وانَّ التَّقوى مَطايا ذُلُل حُمِلَ عليها اهْلُها واعطوُا ازِمَّتَها فَاورَدتُهُم الجنّة .\r\nحضرت در اين عبارات با تشبيه خود تعريف تقوى را مشخص مىكنند : اول وضعيت خطايا و غير متقين و سپس تقوى و متقين را مشخص مىكنند و چقدر زيبا ترسيم مىنمايند ، مىفرمايند : آگاه باشيد كه معاصى مانند اسبهاى سركش لجام گسيختهاست كه بر آنها اهل خطا و گنهكاران سوار شده ، و سرانجام سواران خود را به آتش مىاندازند ، و در مقابل ، تقوى و پرهيزگارى مانند شترهاى رامى است ، كه مهارشان به دست سواران آنهاست و سواران آنها صاحبان تقوايند ، و عاقبت اين مركب‌ها سواران خود را به بهشت وارد مىكنند .\r\n6 . سُئِل امام المتقين على بن ابيطالب ( عليه السلام )\r\nعَن التَّقوى فقالَ ( عليه السلام ) : هو انّه لَوْ وُضِعَ عَمَلُك على طَبَق و لم يَجْعَل عليه غِطاءٌ وطيفَ به على اهلِ الدّنيا لَما كان فيه شىٌ تَستَحى مِنْه . « 1 »\r\nاز على ( عليه السلام ) درباره تقوى سؤال شد حضرت فرمودند : تقوى اين است كه اگر عمل تو را در طبقى مكشوف و سر باز بگذارند و دور دنيا بگردانند ، تا مردم ببينند ، جهتى نباشد كه از آن حيا كنى و خجالت بكشى و يا به تعبير استاد اگر تمام اعمالت را از بلندگوى صحن مطهر حضرت معصومه ( عليها السلام ) براى مردم بخوانند ، خم به ابرو نياورى و خجالت نكشى .\r\nممكن است به ذهن كسى بيايد كه اين درحد عصمت است ، مگر غير معصوم مىتواند ، منطبق بر اين كلام على ( عليه السلام ) باشد ؟ ! مىگوئيم ، بله زيرا معصوم علاوه بر اين كه در محدوده عمل معصوم است ، در محدوده نيت و فكر و تعقل\r\n\r\n\r\n","description":"","footnote":"\r\n( 1 ) . كتاب اثنا عشريه فى المواعظ العدديه ، صفحه 434 .\r\n","page_name":" 28 ","page_number":28},
  {"content":"\r\n\r\nهم معصوم است ، و حتّى فكر معصيت و نيت گناه را هم به ذهن مباركش خطور نمىدهد ، و اين حديث فقط در محدوده اعمال و افعال صحبت مىكند ، يعنى اگر انسانى عملى نداشت كه موجب حيا و خجالت او شود داراى ملكه تقوى است ، اگرچه در صقع و ناحيه نيت دچار خطا شود ، پس غير معصوم هم مىتواند مصداقى براى اين سخن گهربار على ( عليه السلام ) باشد . « 1 »\r\n\r\nاهميت تقوى در قرآن\r\nبعد از تفسير مفهوم تقوى به اهميت اجمالى آن در قرآن مىپردازيم ، آيات زيادى در قرآن تقوى و اهميت آن را مورد بررسى قرار داده و ما فقط به هفت آيه بسنده مىكنيم :\r\n1 . ( ذلكَ الكِتابُ لا رَيْبَ فيه هُىً للمُتَّقين ) « 2 » اين كتاب يعنى قرآن شك و ريبى در آن نيست و هدايتگر متقين است . خداوند در اين آيه تقوى را زمينه پذيرش هدايت و متّقين را شايسته آن مىداند ، اگر سؤال شود ما به سوى قرآن مىرويم تا متقى شويم ، بعد از تحصيل ملكه تقوى ديگر لازم نيست به آن رجوع كنيم ، زيرا اين رجوع اگر براى تحصيل ملكه تقوى باشد تحصيل حاصل است ؟ جواب مىدهيم كه تقوى يك حقيقت مشككه و داراى مراحل مختلفى است همان گونه كه نور داراى مراتب مختلفى است ( 40 وات ، 60 وات ، 100 وات و غيره ) ، حداقل مرتبه تقوى تسليم حق بودن است اگرچه عقيده به خدا و پيغمبر نداشته باشد ،\r\n\r\n\r\n","description":"","footnote":"\r\n( 1 ) . قابل توجه است كه تعريف دوگونه است : 1 . تعريف به جنس و فصل يك شىء كه حقيقت آن مشخص مىشود 2 . تعريف به عوارض . از 6 روايتى كه ذكر كرديم مىشود گفت معرف تقوى به عوارض بود يعنى از لازم پى به ملزوم بردن .\r\n( 2 ) . بقره ، آيه 2 .\r\n","page_name":" 29 ","page_number":29},
  {"content":"\r\n\r\nو كسى اين مرتبه اول را دارد ، كه لااقل جستجوگر باشد ، و طالب حق ، افرادى مثل ابوجهل حداقل درجه تقوى را هم نداشتند ، زيرا در كنار درياى عظيم معارف حقّه بودند . و هر روز جوشش اين حقايق را از ميان دو لب پيامبر اكرم ( صلى الله عليه وآله ) مىديدند ، ولى استفاده نمىكردند ، در عوض كسانى هم بودند و هستند و خواهند بود كه مثلًا بعد از حدود 1400 سال با اين كه دورافتادگان از اين دريا بودند ، ولى حقايق را از ميان امواج هوا گرفتند ، و به پيامبر نديده ايمان آوردند .\r\nپس مراد از متقين در آيه كسانى هستند كه : لااقل زمين جان آنها شوره‌زار نباشد ، و حداقل تقوى را داشته باشند و آماده پذيرش حق گردند و هرچه بيشتر به قرآن رجوع كنند روزنه وسيع‌ترى از نور هدايت به قلب و زمين تاريك وجود آنها مىتابد ، تا در نهايت تمام وجود آنها نورانى مىشود به نور الهى كه ( اللّه نور السماوات والارض ) .\r\nاگر كسى بگويد هدايت تشريعى خداوند براى كافر و مسلمان است ، چرا اينجا مىفرمايد براى متقين است ؟ مىگوييم بله ، هدايت تشريعى براى همه است ، امّانظر اين آيه به پذيرش و تأثر انسانهاست ، كسانى از اين هدايت بهره مىبرند ، كه حداقل مراتب تقوى را دارا باشند .\r\n2 . ( وَاعْلموُا انَّ اللّه مَعَ المُتَّقين ) - بدانيد كه خداوند مصاحب با متقين است ، خداوند در اين آيه تقوى را زمينه مصاحبت با خودش معرفى مىنمايد ، به طورى كه ديگر بهشت با تمام جلوه‌هايش در نظر متقين هيچ جلوه‌اى ندارد ، زيرا بهشت هم با جلوه‌هاى ملكوتى خداوند ، بهشت شده است .\r\n3 . ( وَلَو انّ اهْلَ القُرى آمَنوُا وَاتّقُوا لَفَتَحنا عَلَيهِم بَرَكات مِنَ\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nالسّماء وَالارْضِ ) « 1 » - اگر اهل قريه‌ها ايمان آورده و تقوا پيشه مىكردند ، بركات زمين و آسمان را بر آنها مىگشوديم ، تقوى موجب ازدياد بركات ارضى و سماوى و عامل مؤثر در بهبود اقتصاد است ، اين آيه اشاره دارد ، به اين كه : تقوى علاوه بر منافع معنوى و اخروى ، منافع مادى و دنيوى هم دارد ، و موجب رونق كسب و كار است ، در سوره نوح هم اشاره به اين مطلب شده است ، آنجا كه مىفرمايد : ( فَقُلْتُ اسْتَغْفِروُا رَبَّكُم انَّه كانَ غَفّاراً يُرسِلِ السَّماءَ عَلَيْكُمْ مِدْراراً وَيُمْدِدْكُمْ بِامْوال وَنَنين وَيَجْعَل لَكُم جَنّات وَيَجْعَل لَكُم انهاراً ) ، « 2 » در اين آيه‌ها حضرت نوح به قوم خود مىفرمايد : ( از روش خود توبه و بازگشت كرده ، و به دامن ايمان و تقوى روى آوريد تا خداوند باران را پس از خشكسالى فراوان ، بر شما نازل كند ، و شما را داراى اموال و فرزندان و باغها و نهرها نمايد ) . جاى هيچ تعجب نيست كه تقوى مىتواند منشأ اين همه خيرات و بركات و مؤثر در بهبود اقتصاد باشد ، زيرا مگر تمام علل در اين عالمى كه نظامش مبتنى بر قانون عليت است روشن شده كه جاى تعجب باشد ، بله همانطور كه معجزه انبيا مستثنى از قانون عليت نيست ، و داراى علت است ، منتها علت فوق عادى دارد ، كه اراده پيامبر است ، آبادانى و رشد اقتصادى هم عللى دارد ، منتها يكى از علل آن تقوى و ايمان به خداوند است ، كه فوق علل مادى و عادى است ، و به همين جهت كه سبب فوق اسباب عادى است ، معجزه را عملى فوق‌العاده مىدانند ، نه محال ذاتى كه امكانش در عهده كسى نباشد ، يعنى اگر شخص ديگرى هم بتواند آن اراده نبوى را كسب كند ، معجزه تحقق ذاتى پيدا مىكند ، ولى حكمت خداوند اجازه نمىدهد آن اراده را در اختيار افراد عادى قرار دهد .\r\n\r\n\r\n","description":"","footnote":"\r\n( 1 ) . اعراف ، آيه 96 .\r\n( 2 ) . نوح ، آيات 10 تا 12 .\r\n","page_name":" 31 ","page_number":31},
  {"content":"\r\n\r\n4 . ( يا ايُّها النّاسُ انّا خَلَقْناكُم مِنْ ذَكَر وانْثى وَجَعَلْناكُمْ شُعُوباً وقَبائِلَ لِتَعارَفوُا انّ اكرَمَكم عِندَاللّه عليمٌ خبيرْ . ) « 1 »\r\nتقوى در اين آيه مايه كرامت و ارزشمندى انسانها معرفى شده ، خداوند مىفرمايد اى مردم ( اى جهانيان ) ما شما را از يك مرد و يك زن خلق كرديم ، و شما را شعبه شعبه و قبيله قبيله قرار داديم ، تا قرب و بعد نژادى و سببى يكديگر را بشناسيد ، و در واقع با اين كار شناسنامه شما را كه وجه تميز شماست ، صادر كرديم ، امّا بدانيد كه قبيله و دسته و فرقه و گروه مايه كرامت نيست ، بلكه كرامت در محور تقوا دور مىزند و خداوند عالم و آگاه بر بيك و بد مردم است .\r\n5 . ( تَزَوَّدوُا فَانَّ خَيْرَ الزّادِ التّقوى ) « 2 » - زاد و توشه برگيريد ، زيرا اين سفر الى اللّه هم مثل بقيه سفرها ، توشه مىخواهد ، و بهترين زاد و آذوقه در اين سير ، تقوى است ، خداوند در اين آيه تقوى را به عنوان بهترين زاد و توشه براى عبور از گذرگاه زندگى و رسيدن به قرارگاه آخرت معرفى مىكند كه : ( الدُّنيا دارُ مَمَرٍّ وَالاخِرَةُ دارُ مَقَقّر ) و بهترين آذوقه را نيز براى نجات از دار الفناء به دارالبقاء تقوى مىداند كه ( الدُّنيا دارُ فَناء والاخِرَةُ دارُ بَقاء ) .\r\nشايسته است كه براى تاييد اين آيه به سراغ نهج‌البلاغه على ( عليه السلام ) رويم ، تا ببينيم چگونه على ( عليه السلام ) مولاى متقيان ، اين معلم بزرگ بشريت ، راه زيستن را به يارانش نشان مىدهد .\r\nقال على ( عليه السلام ) :\r\nوَقَدْ رَجَعَ مِنْ صِفَّينِ ، فَاشْرَفَ عَلى القُبُورِ بِظاهِر الكُوفَةِ : يا اهْلَ الدِّيارِ المُوحِشَةِ والمَحالِّ المُقْفِرَةِ وَالقُبُورِ المُظْلَمَةِ يا اهْلَ التَّوْبَةِ ، يا\r\n\r\n\r\n","description":"","footnote":"\r\n( 1 ) . حجرات ، آيه 13 .\r\n( 2 ) . بقره ، آيه 197 .\r\n","page_name":" 32 ","page_number":32},
  {"content":"\r\n\r\nاهْلَ الغُرْبَةِ ، يا اهْلَ الوَحْدَةِ ، يا اهْلَ الوَحْحشَءِ ، انْتُم لَنا فَرَطٌ سابِقٌ وَنَحْنُ لَكُمْ تَبَعٌ لاحِقٌ . امَّا الدُّورُ فَقَدْ سُكِنَتْ وَامَّا الازْواجُ فَقَدْ نُحِحَتْ وَامّا الاموالُ فَقَدْ قُسِّمَتْ . هذا خَبَرُ ما عِنْدَنا فَما خَبَرُ ما عِنْدَكُمْ ؟\r\nثُمَّ التَفَتَ الى اصْحابِهِ فَقال : اما لَوْ اذِنَ لَهُمْ فِى الكَّلامِ لَأخَبُروكُمْ انَّ خَيْرَ الزّادِ التّقوى .\r\nعلى ( عليه السلام ) وقتى از جنگ صفين همراه با اصحاب خود بازمى گشتند ، به قبرستان بيرون كوفه رسيدند ، و خطاب كردند : اى ساكنين ديار وحشت ، و محلهاى بىكسى و بىآب و علف ، و اى اهل قبور تاريك ، اى ساكنين خاك ، اى اهل غربت ، اى بىكسان ، و اى اهل وحشت و ترس ، شما پيشرو و جلودار ما بوديد ، كه رفتيد ، و ما پيرو شما كه به شما ملحق مىشويم ، ( اگر درباره دنيا و حالاتش از ما بپرسيد ) مىگويم : امّاخانه‌هايتان را ساكن شدند ، همسران شما ازدواج كرده و همسرى ديگران را برگزيدند ، و اموال شما را نيز تقسيم كردند ، اين خبرى است كه نزد ما است ، شما چه خبر داريد از آنجا ، سپس رو به اصحابش كرده ، فرمود : اگر اذن سخن گفتن به آنها داده مىشد شما را خبر مىدادند به اين كه بهترين زاد و توشه اين سفر تقوا است .\r\n6 . ( يا بَنى آدَم قَدْ انْزَلنا عَليكم لِباساً يُوارى سَؤآتِكُم و ريشاً ولباسُ التَّقوى ذلكَ خيرٌ ذلكِ مِنْ آياتِ اللّهِ لَعَلَّهُم يَذَّكَّرُونَ ) « 1 » « اى فرزندان آدم ما براى شما لباسى فرستاديم كه عورات و زشتىهاى شما را مىپوشاند ، و براى شما زينت است ، ولى لباس تقوى بهتر از لباس‌هاى عادى و ارزشمندتر است . اين همه از آيات الهى است ، شايد كه متذكّر شويد » . خداوند متعال در اين آيه تقوى را به\r\n\r\n\r\n","description":"","footnote":"\r\n( 1 ) . سوره اعراف ، آيه 26 .\r\n","page_name":" 33 ","page_number":33},
  {"content":"\r\n\r\nعنوان لباس معرفى نموده است ، لباس داراى سه خصوصيت مهم است : 1 . زينت انسان است 2 . حافظ انسان از گرما و سرما و مجروح شدن و خراشيدگى بدن است 3 . پوششى براى عيوب است . اين سه خصوصيت براى لباس معنوى يعنى تقوى نيز متصوّر است : هم زينت صاحبان تقوا است ، و هم انسان را از مصائب و لغزشگاه‌هاى زندگى مىرهاند ، و بالاخره عيب پوش انسان است ، يعنى اگر عيبى هم در انسان باشد تحت‌الشعاع اين زينت الهى قرار مىگيرد ، و جلوه‌اى و نمودى ندارد ، توضيح بيشتر را در ذيل جمله و « ملبسهم الاقتصاد » خواهيم داد .\r\n7 . ( تِلْكَ الجَنّةُ الِّتى نُورِثُ مِنْ عِبادِنا مَن كانَ تَقِيّاً ) « 1 » - : « اين بهشتى است كه بندگان متقى و پرهيزكار خود را وارث آن مىگردانيم » . خداوند در اين آيه سند مالكيت بهشت را براى متقين صادر و در دفتر اسناد رسمى خود يعنى قرآن به ثبت مىرساند . « 2 »\r\n\r\n\r\n","description":"","footnote":"\r\n( 1 ) . سوره مريم ، آيه 63 .\r\n( 2 ) . استاد بزرگوار هفت آيه براى اهميت تقوى در قرآن متذكّر شدند و ما براى تتميم كلام ايشان 13 خصلت و پيامد تقوى را كه ( مرحوم خوئى در منهاج البراعة جلد 3 صفحه 7 - 346 ذيل خطبه 24 ) بيان فرموده‌اند متذكر مىشويم : 1 . مدح و ثناء ( ان تصبروا و تتقوا فان ذلك من عزم الامور ) 2 . حفظ شدن از دشمنان ( وان تبصروا وتتّقوا لا يضرّكم كيدهم شيئا ) 3 . تأييد و نصرت الهى ( انّ اللّه مع المتقين ) 4 . اصلاح عمل ( يا ايها الذين آمنوا اتّقوا اللّه وقولوا قَولًا سديداً يُصلح لكم اعمالكم ) 5 . بخشش گناهان ( ويغفر لكم ذنوبكم ) 6 . محبت خدا ( انّ اللّه يحب المتّقين ) 7 . قبول اعمال ( انما يتقبل اللّه من المتقين ) 8 . اكرام ( ان اكرمكم عند اللّه اتقاكم ) 9 . بشارت در موقع مرگ ( الذين آمنوا وكانوا يتّقون لهم البُشرى فى الحياة الدنيا وفى الآخرة ) 10 . نجات از آتش ( ثمّ نُنَجّى الذّين اتّقوا ) 11 . جاودانگى در بهشت ( اعِدّت للمتّقين ) 12 . آسان شدن حساب در وقت محاسبه اعمال ( و ما على الذين يتّقون من حسابهم مِنْ شىء ) 13 . نجات از شدائد و رزق حلال ( و من يتّق اللّه يجعل له مَخْرَجا وَيَرزُقْه من حيث لا يحتسب و من يَتَوكّلْ عَلَى اللّه فهو حَسْبُه ان اللّه بالغ امْره قَد جَعَل اللّه لِكلّ شىء قدراً ) .\r\n","page_name":" 34 ","page_number":34},
  {"content":"\r\n\r\n\r\nآفرينش موجودات\r\n« امّا بَعْد ، فَانَّ سُبْحانَه وَتَعالى خَلَقَ الخَلْقَ - حينَ خَلَقَهُم - غنيّاً عَنْ طاعَتِهم ، آمِناً مِنْ مَعْصِيَتهِم ، لِانه لا تَضرُهُ مَعْصِيةُ مَنْ عَصاه ، ولا تَنْفَعه طاعةُ مَنْ اطاعَه . »\r\nترجمه : « خداوند سبحان هنگام آفرينش خلق از طاعت و بندگىشان بىنياز و از معصيت و نافرمانى آنها در امان بود ، زيرا معصيت گناهكاران او را زيانى نرساند ، و طاعت فرمانبرداران سودى به او نمىرساند . »\r\n* * * شرح : حضرت در ابتدا سخنان شيواى خود مقدمه‌اى را متذكر مىشوند كه : مبادا فكر كنيد اگر مردم داراى صفاتى كه ذكر مىكنم شدند ، و درون لباس تقوى خزيدند ، و متعبّد شدند ، نفعى به خداوند عايد نمىشود ، و اگر كسى متخلّق به اين صفات اخلاقى نشد ، و طريق معصيت را پيش گرفت ، ضررى به ساحت مقدّس الهى نمىزند زيرا :\r\n گر جمله كائنات كافر گردند * بر دامن كبرياش ننشيند گرد \r\n\r\n","description":"","footnote":"","page_name":" 35 ","page_number":35},
  {"content":"\r\n\r\nبراى روشن شدن اين مطلب لازم مىدانم مقدّمه‌اى را يادآور شوم :\r\nهر موجود ممكن و هر مخلوقى حتى وجود ما به چهار علت براى پيدايش خود نياز دارد كه : اگر يكى از آنها منتفى شود ، معلول هم منتفى مىشود :\r\n1 . علت فاعلى 2 . علت مادى 3 . علت صورى 4 . علت غايى\r\nبراى واضح شدن مطلب مثالى بزنم ، فرض كنيد شخصى مىخواهد ساختمانى را براى سكونت خود تهيه كند ، بنايى كه اين خانه را مىسازد علت فاعلى ، و مصالح لازم اين خانه اعم از آهن ، گچ ، آجر ، سيمان و غيره علت مادى ، و شكل و هيئت و صورت اين خانه علت صورى ، و سكونت در اين خانه علت غايى است . علت غايى از نظر تحصّل ذهنى مقدم بر ساير علل است ، و از نظر تحقق خارجى موخر از همه ، به عبارت واضح‌تر در مثالى كه زده شد ، ابتدا انسان به فكر سكونت مىافتد يعنى ابتدا علت غايى ( سكونت درمسكنى ) در ذهن حاصل و محقق شده و بعد از اين كه علت فاعلى و مادى و صورى تأمين شد ، علت غايى كه سكونت بود ، حاصل مىشود .\r\nاين چهار علت براى هر موجودى ممكن و مخلوقى لازم و ضرورى است ، ولى واجب‌الوجود و خداوند متعال كه مخلوق و مقهور چيزى نيست ، اين چهار علت حاكم بر او نيست ، زيرا او غنى بالذات است ، نه فقير ، به خلاف ما كه سر تا پا محتاج و فقيريم و مهر سيه‌رويى بر پشت ما خورده كه :\r\n سيه رويى ز ممكن در دو عالم * جدا هرگز نشد و اللّه عالم \r\nمن نمىگويم كه خالق خود فرموده است : ( أَنْتُمُ الْفُقَرَاءُ إِلَى اللهِ وَاللهُ هُوَ الْغَنِىُّ الحَميدُ ) « 1 » و سازنده ماشين پيكر ما از ديگران آگاه‌تر به مصنوع خود است .\r\n\r\n\r\n","description":"","footnote":"\r\n( 1 ) . فاطر ، آيه 15 .\r\n","page_name":" 36 ","page_number":36},
  {"content":"\r\n\r\nخلق كردن ما هم مستثنى از اين 4 علت نبوده است : 1 . علت فاعلى كه خداوند است 2 . علت مادى كه مواد تشكيل دهنده ساختمان بدنهاى ما است 3 . علت صورى كه هيئت آنها است 4 . علت غايى كه تكامل و رسيدن به لقاء الهى است . و در آينده نزديك انشاءاللّه درباره آن مشروحاً صحبت خواهم كرد .\r\nمولى على ( عليه السلام ) براى جلوگيرى از توهّم اين كه خلقت خداوند هم مثل ما كه خانه مىسازيم تا نفع ببريم ، به صورت انتفاعى براى خودش است ، و علت غايى آن عبادت است ، به مقتضاى « ما خَلَقْتُ الجِنَّ وَالانْسَ الّا لِيَعْبدُوُنِ » « 1 » : « جن و انس را خلق نكردم مگر اين كه عبادت كنند مرا » ، و نفعى به خداوند از طريق عبادت مىرسد ، و در مقابل به قرينه مقابله در صورت معصيت ضررى مىرسد ، مىفرمايند : چنين نيست ، خداوند بىنياز از طاعت مطيعين و ايمن از عصيان عصيانگر است .\r\nاينجا سؤالاتى پيش مىآيد كه : پس هدف خلقت چيست ؟ و نفع اين خلقت عايد چه فردى يا افرادى مىشود ؟ در جواب اين سؤالات و سؤالات ديگر در زمينه آفرينش ، بايد به بررسى هدف آفرينش بپردازيم :\r\n\r\nهدف آفرينش « 2 »\r\nبراى رسيدن به پاسخ سؤالات از هدف آفرينش ، از پلكانى كه داراى 5 عدد پله است يارى مىجوييم :\r\n\r\n\r\n","description":"","footnote":"\r\n( 1 ) . سوره الذاريات ، آيه 56\r\n( 2 ) . شايد بتوان گفت اولين سؤالى كه به ذهن بشر القاء شد بلكه قبل از آن از ذهن شيطان تراوش كرد سؤال و شبهه در حكمت خلقت و آفرينش بود ، مرحوم خويى در جلد 2 از صفحه 76 به بعد شرح نهج‌البلاغه مىگويد : فخر رازى از محمد بن عبدالكريم شهرستانى صاحب ملل و نحل نقل مىكند ، كه او در اول كتابش ( جلد 1 ، چاپ دارالمعرفة ، صفحه 16 ) از مارى شارح اناجيل اربعه حكايت مىكند كه شيطان بعد از تمردّ از سجده كردن 7 شبه به ذهن ملائكه القاء كرد ( البته در تورات به صورت متفرّقه به نحو مناظره بين شيطان و ملائكه موجود است ولى در منابع اسلامى به اين نحو نقل نشده ) كه عبارتند از : 1 . حكمت خلقت ابليس و به تعبيرى حكمت كل آفرينش 2 . فايده تكليف 3 . علت مكلف شدنش به سجده 4 . علت عقاب كردن او بعد از عصيانش 5 . علت تمكّن دادن به او براى دخول در بهشت و وسوسه آدم عليه‌السّلام 6 . چرا خداوند او را بر فرزندان آدم مسلط كرد 7 . چرا خداوند به او مهلت داد ، البته فخر رازى با طرح اين اعتراضات در صدد اثبات مذهب خود يعنى اشعريه است ، و اين كه به غير از تفكّر جبرى نمىشود جواب ابليس را داد ، ولى مرحوم صدرالمتألهين در دو كتاب مفتاح‌الغيب و شرح اصول كافى جواب اعتراضات را داده‌اند بدون اين كه متمايل به مشرب جبريه شوند .\r\n","page_name":" 37 ","page_number":37},
  {"content":"\r\n\r\n1 . واجب الوجود كمال مطلق و مطلق كمال است : خداوند متعال كمالى است كه شائبه نقصان و ضد تكامل و ضد ارزش در او راه ندارد ، او موجودى است كه : حاوى و دربردارنده تمام كمالات و بىنهايت است ، بىنهايت به اضافه 1 يا منهاى 1 يا ضرب در 1000 يا تقسيم بر 2 حاصل بىنهايت است ، پس او خالى از هر نقصى است و خالى از نقص و كمبود ، احتياج به عبادت ما ندارد كه رفع نياز كند ، و از معصيت ما ضربه‌اى ببيند ، حتى ما نمىتوانيم با اسلام خود منّتى بر ساحت خداوندى بنهيم ، بلكه او بر ما منّت دارد ، كه خودش به پيامبرش فرمود : ( يَمُنُّونَ عَليكَ انْ اسْلَمُوا قُلْ لا تَمُنُّوا عَلىَّ اسلامَكُم بَلِ اللّهُ يَمُنُّ عَليكُم انْ هَديكم لِلْإِيمان ) « 1 » : « آنهابر تو اى پيامبر به خاطر اسلام آوردنشان منت مىگذارند بگو منت نگذاريد بر من اسلامتان را ، بلكه خداوند منت بر شما گذارده كه هدايت كرد شما را براى ايمان آوردن . »\r\nبله ، مثل اين است كه بيمار در اثر خوردن دوايى كه دكتر تجويز كرده و بهبودى يافته ، نزد دكتر برود و از او جايزه بخواهد و بر سرش منّت گذارد كه من دواها را خوردم و درمان شدم ، اى غافل ، دكتر بايد بر سرت منت گذارد كه تو را از چنگال بيمارى و مرگ نجات داد نه تو نسبت به او .\r\n\r\n\r\n","description":"","footnote":"\r\n( 1 ) . سوره حجرات ، آيه 17 .\r\n","page_name":" 38 ","page_number":38},
  {"content":"\r\n\r\nاز بحث منحرف نشويم ، خداوند مجمع صفات ثبوتيه « 1 » و سلبيه است ، او منبع و سرچشمه همه فضائل است كه : انْ مِن شَىءِ الّا عِندَنا خَزائِنُهُ « 2 » : « هيچ شيئى نيست مگر اين كه خزائن و منابع آن نزد ماست » . هيچ علم و قدرتى و هيچ شوكتى و عظمتى و هيچ سطوت و اقتدارى ديده نمىشود الا اين كه از كانال منبع الهى سرچشمه گرفته است ، اگر من هم چيزى دارم از آن اقيانوس مواج است و از اعطاى او كه در ذيل همين آيه دارد : « و ما نُنَزِّلُهُ الّا بِقَدَر مَعْلُوم » : « و از چيزهايى كه خزائن و منابع آن نزد\r\n\r\n\r\n","description":"","footnote":"\r\n( 1 ) . صفات ثبوتيه صفاتى است كه شائبه نقص و محدوديتى در آن نيست و عقل از كمالى از كمالات الهيه از مقام ذات او انتزاع كرده ، و براى آن ذات اثبات مىكند ، مثل علم و قدرت و اين صفات عين ذات او است و صفات سلبيه به خلاف ثبوتيه صفاتى است كه در ان شائبه نقص و محدوديتى است ، مثل تركيب و داراى جسم بودن ، اين گونه صفات را عقل از ذات الهى سلب مىكند ، و با اين توضيح روشن مىشود ، كه صفات ثبوتيه و سلبيه بىنهايت قابل تصور و شمارش است ولى در كتب كلاميه 8 صفت ثبوتى و 7 صفت سلبى را محل بحث قرار داده‌اند و اختصاص اين تعداد به خاطر اختلافاتى است كه بين متكلّمين و علماى علم كلام از فرقه‌ها و مذاهب مختلف بوده است .\r\nاين 8 صفت ثبوتى و 7 صفت سلبى را در دو بيت به نظم آورده‌اند به اين ترتيب :\r\n قادر و عالم و حىّ است و مريد و مدرك * هم قديم و ابدى هم متكلم صادق \r\n * \r\n نه مركب بود و جسم ، نه مرئى نه محلّ * بىشريك است و معانى تو غنى دان خالق \r\nدر بيت اول 8 صفت ثبوتى است و قديم و ابدى يك صفت شمرده و محسوب مىشوند ، در بيت دوم هم 7 صفت سلبى است و مراد از محل اين است كه خداوند محلّ حوادث نيست و اوصاف او عين ذات او است ، نه اين كه حادث باشند و الا لازم مىآيد تغيّر و محذورات ديگرى كه در كتب كلامى يادآور شده‌اند ، مراد از معانى هم اين است كه خداوند داراى معانى و احوال نيست يعنى صفات او مثل قدرت و علم ما عارض بر ذات نيست ، بلكه عين ذات او است و مراد از غنى يعنى سلب بىنيازى و اين كه خداوند نيازمند و محتاج نيست ، معانى بقيه لغات واضح است ، براى اطلاع بيشتر به كتب كلامى و اصول عقايد رجوع شود .\r\n( 2 ) . سوره حجر ، آيه 21 .\r\n","page_name":" 39 ","page_number":39},
  {"content":"\r\n\r\nماست ، به افراد اعطا نمىكنيم الا به قدر معلومى » به قدرى كه افراد صلاحيّت و ليقات پذيرش آن را دارند . به آنها اعطا مىشود ، هر كس به اندازه ظرف وجودى خودش از باران رحمت الهى بهره‌مند مىشود .\r\n2 . كمال مطلق فياض است : كمال مطلق و دارنده خزائن و منابع اشيا اعم از علم و قدرت و غيره . نور پراكنى و نورافشانى مىكند ، او دائماً افاضه فيض مىنمايد ، خورشيد كه كمالى درحد خود است ، نورافشانى مىكند ، امّانه به خاطر رفع احتياجى كه خود دارد ، بلكه براى رفع احتياج طالبان فيض و كسانى كه نقصانى در نورانيّت دارند ، و هرچه كمال بالاتر رود تا به بىنهايت رسد ، بىنهايت نور و فيض از خود اشاعه مىكند ، تا هر فردى با ظرف وجودى خود و لياقت اكتسابى خود چه مقدار برداشت نمايد ، هرچه ظرف و سعه وجودى گسترده‌تر شود ، بيشتر دريافت نور مىنمايد كما اين كه ظرف هرچه بزرگ‌تر باشد باران در آن بيشتر مجتمع مىشود ، على ( ع ) به كميل فرمود : « انَّ هذهِ القُلوبَ اوعِيَةٌ فَخَيْرُها اوْعيها » : « اين قلبها ظرفهايى است كه بهترين آنها نگاهدارنده‌ترين آنها است و به تعبير ديگر وسيع‌ترين آنها است . »\r\n3 . افعال خداوند معلل به اغراض و هدفدار است : علماى بزرگوار از شيعه و فرقه معتزله از اهل تسنن متّفق هستند كه افعال خداوند روى غرضها و غاياتى صادر مىشود به خلاف فرقه اشاعره از اهل تسنن كه قائل‌اند افعال خداوند ، داراى اغراض نيست ، زيرا همان گونه كه ما كارى را انجام مىدهيم تا به اغراض آن رفع نياز كنيم مثلًا وقتى خانه مىسازيم ، براى رفع نيازمان به مسكن است ، لازم مىآيد خداوند نقصانى در او باشد و با اين غرض رفع آن نقصان را كرده و مستكمل شود ، و اين بالضروره باطل است ، زيرا خداوند را نقصانى نيست كه رفع آن كند .\r\nادلّه عدليه يعنى شيعه و معتزله در هدفدار بودن افعال الهى و در ردّ اشاعره\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nكه در درّه قياس و تشبيه گرفتار شده‌اند ، و خالق را به مخلوق تشبيه كرده‌اند ، دو دسته دليل نقلى « 1 » و عقلى است : امّا نقلى ، در قرآن آياتى است كه مورد استشهاد آنها قرار گرفته و براى نمونه 3 آيه را ذكر مىكنيم :\r\n1 . افَحَسِبْتُمْ أَنّما خَلَقْناكُم عَبَثاً وَانّكُم اليَنا لاتُرجَعون . « 2 »\r\n« آيا چنين مىپنداريد كه ما شما را عبث آفريديم و فكر مىكنيد بازگشت شما به سوى ما نيست » ؟\r\n2 . ما خَلَقْتُ الجِنَّ وَالانسَ الّا لِيَعْبُدوُنِ « 3 » « خداوند مىفرمايد جن و انس را خلق نكردم مگر براى اين كه عبادت كنند مرا . »\r\n3 . ماخَلَقْنا السَّماءَ وَالارْضَ وَما بَيْنَهُما باطِلًا ذلِكَ ضَنُّ الّذينَ كَفَروُا « 4 » « ما آسمان و زمين و هرچه بين آنها است را باطل نيافريديم و بىهدف بودن عالم خلقت ، گمان كافرين است » از اين سه آيه روشن شد كه خلقت خداوند از روى غرض و هدفى بوده است .\r\nاما دليل عقلى اين است كه اگر افعال خداوند بدون غرض باشد ، عبث و كارى بىفايده و لغو است و اين قبيح است و قبيح از حكيمى چون خداوند صادر نمىشود .\r\nو اما در جواب اشاعره كه گفتند : « غرض‌دار بودن افعال الهى موجب استكمال نقصى است » مىگوييم : اين در صورتى است كه غرض عايد به خداوند\r\n\r\n\r\n","description":"","footnote":"\r\n( 1 ) . ادلّه شيعه در اصول و فروع دو دسته است : 1 . نقلى 2 . عقلى . دليل نقلى هم شامل كتاب ( قرآن مجيد ) سنت و روايات معصومين و اجماع ( اتفاق علماى اسلام ) مىباشد . پس ادله شيعه چهار چيز است : 1 . كتاب 2 . سنت 3 . اجماع 4 . عقل .\r\n( 2 ) . سوره مؤمنون ، آيه 115 .\r\n( 3 ) . سوره ذاريات ، آيه 56 .\r\n( 4 ) . سوره ص ، آيه 27 .\r\n","page_name":" 41 ","page_number":41},
  {"content":"\r\n\r\nباشد ، درحالى كه چنين نيست ، بلكه نفع افعال او يا به بندگان برمىگردد يا به كل نظام وجود بازگشت مىكند . « 1 »\r\nبا اين توضيح روشن شد : افعال خداوند هدفدار است ، و الا عبث و لغو لازم مىآيد و بر حكيمى از مخلوقات قبيح است ، چه رسد به خالق حكما كه تعالى اللّه عن ذلك علواً كبيرا ( خداوند متعال دور از چنين پندارهاى باطلى است كه به او نسبت قبيح داده شود ) .\r\nدر ذيل اين بحث به حديث قدسى معروف « كُنْتُ كَنْزاً مَخْفِيّا » اشاره شود ، كه بعضى خيال مىكنند ، اين حديث شاهدى براى اين مطلب است كه خداوند نفعى از خلقتش مىبرد ، ولى بعد از بررسى روشن خواهد شد كه يكى از ادلّه عدليه از سنت مىتواند همين حديث باشد « كُنْتُ كَنْزاً مَخْفِيّاً فَاجْبَبْتُ انْ اعْرَفُ فَخَلَقْتُ الخَلْقَ لِكَى اعْرَف » خداوند مىفرمايد : من كنز و گنج پنهانى بودم ، و دوست داشتم كه شناخته شوم به همين جهت خلق كردم مخلوقات را تا شناخته شوم .\r\nظاهر اين حديث نشان مىدهد كه خداوند از هدف و غرض خلقت خود سود و فايده‌اى برده و آن شناخته شدن او است ، ولى در جواب بايد گفت : اولًا سند اين حديث ضعيف و مرسل است ، يعنى در سلسله سند ارسال حاصل شده و اين موجب ضعف و عدم اعتبار حديث است .\r\nثانياً اگر گنجى را عده‌اى بيابند نفع آن به گنج مىرسد يا به يابندگان آن ؟ مسلّماً به يابندگان نفعى رسيده ، در بحث ما هم عارفان الهى سود برده‌اند نه خداوندى كه به عنوان گنج پنهانى خود را معرفى مىكند ، بله عارفان و يابندگان او سود مىبرند ، و سرمايه عظيمى مىاندوزند ، و اى كاش ما هم در زمره اينان بوديم ،\r\n\r\n\r\n","description":"","footnote":"\r\n( 1 ) . باب حادى عشر ، چاپ مركز نشر كتاب ، صفحه 32 .\r\n","page_name":" 42 ","page_number":42},
  {"content":"\r\n\r\nو آرزوى قلبيمان و زمزمه لبانمان اين بود كه : « ما از تو ، به غير تو نداريم تمنا » .\r\nاگر گفته شود در نهايت خداوند از شناخت خود لذت مىبرد ، و در منابع اسلامى اشاراتى هم هست ، در بعضى آيات مىگويند خداوند خشنود مىشود ، و امثال اين گونه تعبير ، در جواب خواهيم گفت : فلاسفه مىگويند رضايت خداوند به خاطر رفع نياز نمىباشد ، زيرا نقصان و كمبودى ندارد تا زيادتى در او تصور شود ، بلكه درك كمال داشتن لذت او است و كمالى كه كمالات ما اشعه‌اى از اشعه‌هاى آن كمال وسيع و گسترده است ، بله گاهى قرآن تعبيراتى دراد كه افراد نادان از آن گمان نقص مىكنند درحالى كه خداوند گاهى از روى لطفش چنين تعابيرى مىنمايد مثلًا در قرآن است كه : ( مَنْ ذَا الَّذى يُقْرِضُ اللّهَ قَرْضاً حَسَناً فَيُضاعِفَهُ لَهُ ) « 1 » : « چه كسى است كه به خداوند قرض نيكو دهد تا خداوند به او چندين برابر برگرداند » درحالى كه همه چيز حتى جان قرض‌دهنده از آن او است اين كمال لطف او است كه مىگويد : آنچه را من خودم به شما دادم ، به من قرض دهيد ، آن هم قرض و وام ربوى كه براى غير خدا حرام است ، چه مىگويد ؟ پول از او و وام دادن از ما ، آن هم با سود كلان .\r\n4 . هستى مساوى با كمال است : معدومى را به ظهور رساندن و لباس هستى بر قامت آن پوشاندن ، يعنى رساندن آن به اولين درجه تكامل ، پس هستى مساوى با كمال است كه به تدريج هرچه سعه وجودى او بيشتر شود و كسب فضائل و مكرمت‌هاى اخلاقى نمايد ، اين كمال رشد كرده و به موازات رشد جسمانى ، رشد روحانى را هم به دنبال دارد .\r\nانسان‌ها در حقيقت كاروانى هستند كه از سرحد عدم حركت كرده و به سوى كمال مطلق كه ذات پاك الهى است حركت مىنمايند .\r\n\r\n\r\n","description":"","footnote":"\r\n( 1 ) . سوره حديد ، آيه 11 .\r\n","page_name":" 43 ","page_number":43},
  {"content":"\r\n\r\n رهرو منزل عشقيم ز سرحد عدم * تا به اقليم وجود اين همه راه آمده‌ايم \r\nرسيدن از عدمستان به وجودستان مسافت طولانى را مىطلبد كه در صورت چنين رسيدنى ، موجود سيركننده متكامل شده است ، اگر صفر را كه جزو اقليم اعداد نيست با جهشى به اولين مرحله اعداد يعنى عدد يك رسانيم ، به او كمال داده‌ايم ، و اگر به تدريج او را به بىنهايت رسانيم كه ماوراء ناحيه اعداد است ، مراحل مختلف تكامل را طى كرده است ، پس تكامل به تشكيك است ، يعنى دو مراتب و صاحب مراحل است كه اين مراحل ما بين دو سرحد عدم و بىنهايت را اشغال كرده است و از اينجا مشخص مىشود كه خداوند ما را با لطف بىكرانش به اولين سرمنزل كمال يعنى وجود انسانى رسانيد ، و سپس ما را در بين عدم يعنى بىكمالى و بىنهايت يعنى كمال مطلق كه وجود است ، رها كرد تا هر كس با اراده خود وسيله ارسال رسل و انزال كتب در مسابقه كسب كمال شركت كند ، و سعى كند تا هرچه بيشتر اين مراحل را پشت سر گذارد .\r\nو اگر گفته شود چرا خداوند ما را يك مرتبه به سرحد كمال نرسانيد ؟ در جواب مىگوئيم : صدق كمال و حقيقت آن وقتى تجلى مىكند كه افعال با اراده و اختيار صادر شود نه با جبر و زور ، اگرچه براى اعطاى مرحله اول كمال ، خداوند با كسى مشورت نكرد ، و بايد اين كمال اول اجبارى باشد . اگر گفته شود ما اين تكامل را نمىخواستيم و اصلًا ميل نداشتيم قدم به عرصه وجود گذاريم ، تا با اين همه مشكلات روبرو شده و با آنها دست و پنجه نرم كنيم و آميخته با رنج و درد گرديم كه خودش فرمود : ( لَقَدْ خَلَقْنَا الانسانَ فى كَبَد ) « 1 » و اصلًا مگر زور بود كه در اين دير خراب‌آباد آئيم تا بخواهيم به كمال\r\n\r\n\r\n","description":"","footnote":"\r\n( 1 ) . سوره بلد ، آيه 4 .\r\n","page_name":" 44 ","page_number":44},
  {"content":"\r\n\r\nبرسيم ؟ ! در جواب خواهيم گفت بله ، بسيارى از چيزها اجبارى است ، براى واضح شدن مطلب مثال‌هايى مىزنيم :\r\n1 . اگر در شهرى بيمارى واگيردارى شيوع پيدا كند ، مقامات دولتى همه اهل آن شهر را واكسينه مىكنند ، تا مردم از بيمارى در امان باشند ، حال اگر درب منزل شما را بزنند و بگويند آقا بايد واكسن بزنيد ، اگر بگوئيد مگر زور است من نمىخواهم بزنم ، در اين صورت اعتنا به اختيار شما نكرده و به زور شما را واكسن مىزنند چرا ؟ زيرا اينجا قلمرو اختيار شما نيست ، اينجا جايى است كه براى حفظ و صيانت يكايك نفوس جامعه بايد شما هم تحت پوشش واكسيناسيون قرار گيريد .\r\n2 . اگر كسى سم بخورد به زور او را وادار به استفراغ و شستشوى معده مىكنند ، و اگر بگويد به شما ربطى ندارد من مىخواهم خودكشى كنم ، جان خودم است ، مىخواهم از درد و رنج دنيا آزاد شوم ! به هيچ وجه به حرف او اعتنا نمىشود چرا ؟ زيرا او پا را از قلمرو اختيار فراتر نهاده و اينجا مرحله‌اى است كه بايد او را نجات داد اگرچه خودش راضى نباشد .\r\n3 . در بعضى كشورها وقتى نوزادى به دنيا مىآيد ، نامش از طريق اداره آمار به آموزش و پرورش داده مىشود ، و زمانى كه به حد 6 سالگى رسيد ، همانطور كه در كشورها براى خدمت سربازى ، سرباز احضار مىشود ، در آنجا هم اين كودك 6 ساله براى تعلّم و سوادآموزى احضار مىشود ، والدين اين نوزاد نمىتوانند ، بگويند ما نمىخواهيم فرزند ما باسواد شود چرا ؟ زيرا اينجا قلمرو اختيار نيست ، بلكه نظام آن جامعه چنين اقتضا مىكند كه از 6 سالگى براى جلوگيرى از شيوع بىسوادى سوادآموزى را اجباراً به اجرا درآورند .\r\nپس اصل آفرينش هم مثل بعضى موارد ديگر اختيارى نيست و با احدى مشورت نمىشود ، زيرا نظام احسن الهى چنين اقتضا مىكند كه مرحله اول\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nتكامل بايد اجبارى باشد ، اگرچه مخلوقى راضى نباشد و مانند آن بيمار و آن فرد مسموم و آن كودك شش ساله قدرت تشخيص صلاح خود را ندارند .\r\n5 . تكامل ، غاية الغايات از آفرينش است : در اين بخش در دو جهت بحث مىكنيم :\r\n1 . نسبت به خلقت انسان 2 . نسبت به خلقت جميع مخلوقات .\r\n\r\nخلقت و آفرينش انسان\r\nابتدا با چراغ عقل و حكم روشنگر او وارد ميدان سخن مىشويم ، تا اثبات كنيم كه هر خلقتى يك هدف نهايى دارد و سپس با چراغ نقل و شرع مثل آيات نورانى قرآن اثبات مىكنيم كه هدف نهايى آفرينش انسان قرب الى اللّه و رسيدن به آن كمال مطلق است تا چه حدى به اين هدف دست يابد .\r\nاما عقل مىگويد : هر چيزى در اين عالم بايد به نقطه‌اى ختم شود ، خواه در سلسه معلولات باشد و خواه در سلسله علل ، حتى سلسله اهدافى كه براى خلقت يك شىء تصور مىشود بايد به نهايتى برسد ، به جايى كه ديگر هدفى بالاتر از آن نباشد و آن غايةالغايات است و به تعبير فلاسفه\r\n« كل ما بالعرض لابد ان ينتهى الى ما هو بالذات »\r\nيعنى هر عرضى بايد در نهايت به ذاتى متكى باشد و به جايى ختم شود و گرنه تسلسل لازم مىآيد و تسلسل باطل است . « 1 »\r\n\r\n\r\n","description":"","footnote":"\r\n( 1 ) . علما منطق و فلسفه دو اصطلاح معروف دارند اول : دور كه توقف شىء بر نفس يا تقدم شىء بر نفس است . خواه مصرح باشد . و خواه مضمر مثل اين كه بگوئيم حسن پسر حسين است و اين حسين هم پسر حسن است اين دور مصرح است يعنى واسطه‌اى در بين نيست ، يك وقت مىگوئيم حسن پسر حسين و اين حسين پسر على و اين على پسر حسن است كه در اول بود اين دور مضمر است ، يعنى از دو نفر تجاوز كرد و فرد سومى واسطه شد ( پس دور صريح و مصرح آن شد كه در توقف شىء بر شىء ديگر چيزى پنهان نيست ، ولى دور مضمر آن است كه در توقف شىء بر شىء ديگر شىء يا اشياء ديگرى پنهان است در مثال اول واسطه‌اى نبود ، ولى در مثال دوم در توقف حسن كه اول بود بر على كه آخر بود و بالعكس ، حسين پنهان است ) دوم : تسلسل كه ترتّب علل است تا بىنهايت مثلًا مىگوئيم الف از ب به وجود آمده و ب از جلد و جلد از د ، و همين طور تا بىنهايت برويم و به انتهايى نرسيم . اهل منطق و فلسفه قائل به بطلان دور و تسلسل هستند و ادله‌اى هم براى ابطال اين دو اقامه كرده‌اند ، اهل مطالعه مىتوانند به كتب آنها رجوع كنند ، علامه طباطبائى ( ره ) هم در كتب خود مثل بدايةالحكمه صفحه 83 فصل 5 متذكر شده‌اند .\r\n","page_name":" 46 ","page_number":46},
  {"content":"\r\n\r\nبنابر اين هدف از خلقت هم بايد به مرحله‌اى برسد كه ديگر هدفى فوق آن هدف نيست ، و از آيات قرآن اثبات خواهيم كرد كه آن هدف نهايى تكامل است كه معنى ندارد بپرسيم چرا متكامل شويم ، براى واضح شدن مطلب دو مثال بزنيم :\r\n1 . از كشاورز سؤال مىكنيم چرا زمين را مىشكافى و بذر در درون خاك مىافشانى ؟ در جواب مىگويد : براى به دست آوردن محصول مىپرسيم براى چه مىخواهى تحصيل محصول كنى ؟ مىگويد : به بازار برم و بفروشم و خريد وسائل كنم . چرا ؟ براى اين كه زندگىام مرفه شود ، براى چه ؟ براى اين كه آبرومند باشم ، اگر بار ديگر سؤال كنى ، چرا مىخواهى آبرومند شوى مىگويد براى اين كه آبرومند شوم ، يعنى به جايى رسيده كه هدفى بالاتر از آن براى او قابل تصور نيست .\r\n2 . از يك ديپلمه‌اى كه در صدد ورود به دانشگاه است ، اگر سؤال كنيم چرا درس مىخوانى ؟ مىگويد : براى رفتن به دانشگاه ، براى چه ؟ مىگويد براى اين كه شغل دلخواهم را كه مثلًا دكتر يا مهندس شدن است به دست آورم ، براى چه ؟ براى اين كه در جامعه در رفاه باشم و اين كه سربار جامعه نباشم ، چرا مىخواهى رفاه پيدا كنى ؟ براى آبرومند شدن و اين كه وجهه‌اى پيدا كنم ، اگر بار ديگر از او سؤال كنيد باز همين جواب را تكرار خواهد كرد و يا به جوابى بالاخره مىرسد كه ديگر فوق آن غايتى و هدفى برايش متصوّر نيست ، اين در جنبه مادى مسئله است در\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nجنبه معنوى هم ارسال رسل و انزال كتب شده تا ما را از حضيض ذلت به رفيع منزلت و از گودال مذلت به قله شرافت رهنمون سازد و در نهايت به مفهوم كلمه كوتاه ولى پرمحتواى كمال برسيم ، آن را در آغوش گرفته و مأنوس با آن باشيم ، اگر به اين درجه رسيم ديگر جايى براى سؤال نيست كه چرا مىخواهى متكامل شوى ، زيرا اين غايةالغايات است كه مافوقش هدف و غرضى نيست .\r\nبعد از تبيين حكم عقل ببينيم نقل چه مىگويد : در اينجا 6 آيه را زير ذره‌بين مطالعه قرار مىدهيم ، تا دريابيم خداوند متعال هدف آفرينش را چگونه در كتاب خود ترسيم نموده است :\r\n1 . ( اللّهُ الَّذى خَلَقَ سَبْعَ سَموات وَمِنَ الارضِ مِثْلَهُنَّ يَتَنَزَّلُ الامرُ بَيْنَهُنّ لِتَعْلَموُا انَّ اللّه عَلى كُلِّ شَىء قَدِيرٌ وَأَنَّ اللّهَ قَدْ احاطَ بِكُلِّ شَىْء عِلْماً ) « 1 » : « خدايى كه خلق كرد هفت آسمان را و از زمين هم هفت طبقه را نازل مىشود . امر و فرمان او بين آسمانها و زمينها براى اين كه بدانيد خداوند بر هر چيزى قادر و بر هر چيزى احاطه علمى دارد » .\r\n2 . ( وَما خَلَقْتُ الجِنَّ وَالانْسَ إِلّا لِيَعْبُدُونِ ) « 2 » : « خلق نكردم جن و انس را مگر براى اين كه عبادت كنند مرا ) .\r\n3 . ( الَّذِى خَلَقَ الْمَوْتَ وَالْحَيوةَ لِيَبْلُوَكُم ايُّكُمْ احْسَنُ عَمَلًا ) « 3 » : « خداوند خلق كرد مرگ و زندگى را تا آزمايش كند شما را كه كداميك از حيث عمل برترى داريد » .\r\n4 . ( وَ لَوْ شاءَ ربُّكَ لَجَعَلَ النّاسَ امَّةً واحِدَةً ولا يَزالوُنَ مُخْتَلِفينَ - الّا مَنْ رَحِمَ\r\n\r\n\r\n","description":"","footnote":"\r\n( 1 ) . سوره طلاق ، آيه 12 .\r\n( 2 ) . سوره ذاريات ، آيه 56 .\r\n( 3 ) . سوره ملك ، آيه 2 .\r\n","page_name":" 48 ","page_number":48},
  {"content":"\r\n\r\nرَبُّكَ وَلِذلِكَ خَلَقَهُمْ وَتَمَّتْ كَلِمَةُ رَبِّكَ لَأَمْلَأنَّ جَهَنَّمَ مِنَ الجِنَّةِ وَالنَّاسِ اجْمَعِينَ ) « 1 » : « اگر خداوند مىخواست هرآينه قرار مىداد مردم را امتى واحد و همواره مختلفند ، الا كسى كه مشمول رحمت الهى واقع شود و براى همين شمول رحمتش بر آنها ، آنها را خلق كرد و حكم الهى صادر شده كه اگر از دائره رحمت او خارج شوند ، جهنم را از جن و انس پر مىكند . »\r\n5 . ( وَأَنَّ الى رَبِّكَ المُنْتَهى ) « 2 » : « و كار خلق عالم به سوى او منتهى مىشود » .\r\n6 . ( يا ايُّهَا الانْسانُ انَّكَ كادِحٌ الى رَبِّكَ كَدْحاً فَمُلاقِيهِ ) « 3 » : « اى انسان به درستى كه تو رنج كشنده‌اى در سير به سوى پروردگارت دارى ، تا اين كه او را ملاقات كنى و به مقام لقا رسى » .\r\nگاهى خداوند متعال در قرآن مجيدش وقتى مسأله‌اى داراى ابعاد مختلف و متنوّع باشد در هرجايى به مناسبت ، اشاره به يكى از ابعاد آن مىنمايد ، مثلًا درباره نماز در جايى مىفرمايد : « انّ الصَلوةَ تَنْهى عَنِ الفَحْشاء والمُنْكَر » : « نماز انسان را از فحشا و منكر و زشتىها دور مىنمايد » در جاى ديگر مىفرمايد : « اسْتَعينوُا بِالصّبرِ والصَّلوةِ » : « به وسيله روزه و نماز استعانت بجوئيد » ، در جاى ديگر مىفرمايد : « اقِمِ الصَّلوةَ لِذِكرى » : « نماز را به پا داريد تا يادآور و متذكّر من باشيد » با جمع اين موارد فلسفه‌هاى مختلف يك حكم مشخص مىگردد .\r\nدر مسئله مورد بحث ما ، يعنى هدف آفرينش نيز در موارد مختلف از زواياى متفاوت اشاره‌اى به غايات و غرض‌هاى مختلف مسئله شده است ، در اين 6 آيه‌اى كه گذشت به ترتيب مىتوان سير صعودى تكامل را نظاره‌گر بود و مشاهده كرد كه\r\n\r\n\r\n","description":"","footnote":"\r\n( 1 ) . سوره هود ، آيه 118 و 119 .\r\n( 2 ) . سوره نجم ، آيه 42 .\r\n( 3 ) . سوره انشقاق ، آيه 6 .\r\n","page_name":" 49 ","page_number":49},
  {"content":"\r\n\r\nچگونه در مراحل مختلف ، به مناسبت‌هايى غاياتى براى خلقت ذكر شده كه با دقت نظر مىتوان درك كرد كه بعضى از اين غايتها غايات وُسْطى ( هدف وَسَطى ) براى غايةالغايات يعنى لقاء الهى و رسيدن به كمال نهايى است ، در آيه اول علم و معرفت به قدرت و علم خداوندى غاية خلقت قرار داده شده كه هرچه معرفت و علم زيادتر شود عمل انسان خالصانه‌تر و با روشنگرى بيشترى حاصل مىشود ، علم و عمل با يكديگر رابطه و اثر متقابل دارند ، هرچه علم بيشتر عمل پاكتر ، و هرچه عمل پاك‌تر علم بيشتر و در نتيجه رسيدن به تكامل ( يعنى تبديل موجودى دانى به موجودى عالى ) سريع‌تر .\r\nدر آيه دوم عبادت خداوند به عنوان هدف معرفى شده است ، زيرا عبادت كلاس تربيت است ، اگر مواد درسى اين كلاس با دقت مورد مطالعه و عمل قرار گيرد و اگر نماز و روزه‌اى كه مطلوب خداوند است ، محقق شود مسلماً شاگرد اين كلاس تربيت و پرورش يافته ، ولى چه خوش گفت بزرگ استاد اين كلاس كه خود پرورش يافته همين كلاس بود ، آن اسداللّه الغالب على بن ابيطالب ( عليه السلام ) : « كمْ مِنْ صائِم لَيْسَ لَهُ مِنِ صِيامِهِ الّا الجُوعُ وَالْظَمَا » : « چه بسيار روزه‌دارانى كه به جز گرسنگى و تشنگى چيزى نصيب آنها نمىشود ، چرا ؟ زيرا روزه واقعى را ايجاد نكرده‌اند ، آن روزه‌اى كه بيدارگرى مىكند » .\r\nخداوند متعال وجودى بىنهايت است كه هرچه ذهن بيشتر متوجه بىنهايت شود و بيشتر عبادت او شود ، بيشتر به سوى او اوج مىگيرد و در نتيجه انسان در اثر عبادت ، شروع به كسب معرفت مىنمايد و قرآن هم\r\nفرموده : ( وَاعْبُدْ رَبَّكَ حَتّى يَأتِيَكَ اليَقِينُ ) « 1 » : « عبادت كن پروردگارت را تا كسب معرفت و يقين « 2 » كنى\r\n\r\n\r\n","description":"","footnote":"\r\n( 1 ) . سوره حجر ، آيه 99 .\r\n( 2 ) . اين بنا بر يكى از احتمالات تفسيرى آيه است و احتمال ديگر هم دارد كه عبادت كن تا مرگ به سراغت آيد ، يعنى يقين كنايه از مرگ باشد وقت مرگ انسان يقين پيدا مىكند به اين كه تمام وعده‌هاى الهى حق است .\r\n","page_name":" 50 ","page_number":50},
  {"content":"\r\n\r\nو حتى به درجه عين‌اليقين رسى » .\r\nاگر گفته شود شما معرفت را مقدمه براى عمل عبادى و عمل عبادى را اينجا مقدمه معرفت قرار داديد و اين دور باطل است در جواب مىگوئيم دورى در بين نيست ، زيرا معرفت داراى مراتبى است ، آن مرحله از عرفان كه مقدمه عبادت واقعى است با آن مرحله از عرفانى كه بعد از عبادت حاصل مىشود ، متفاوت است ، در حقيقت مثل كسى است كه سرمايه ناچيزى را مقدمه براى كارى قرار دهد و آن عمل مقدمه براى كسب سرمايه بيشترى شود .\r\nدر آيه سوم آزمايش را به عنوان هدف ديگرى معرفى مىنمايد ، برگشت آزمايش و امتحان به تربيت است و در واقع كلاس ديگرى به موازات عبادت براى تحصيل هدفى واحد كه تربيت و پرورش است .\r\nخداوند با آزمايش و ابتلاء خود در صدد ساختن روح انسان است ، اگر سؤال شود : كسى امتحان مىكند كه جاهل باشد و با امتحان كردن مىخواهد عالم شود ، مثلًا اولياء يك مدرسه كه از محصلين امتحان مىكنند يا كارفرمايى كه از كارگر خود امتحان عملى مىكند ، براى اين است كه آگاه شوند به مقدار يادگيرى محصل و كارگر ، خداوندى كه غيب و شهود براى او يكسان است و اصلًا غيبى براى او تصور نمىشود چرا امتحان مىكند ؟\r\nدر جواب مىگوئيم امتحان بر دو گونه است : 1 . امتحانى كه براى تحصيل علم انجام مىگيريد ، مثل دو مثالى كه در متن سؤال ذكر شد 2 . امتحانى كه استاد عالم است به مقدار پيشرفت شاگردش ، ولى او امتحان را عاملى و وسيله‌اى قرار\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nمىدهد تا بتواند شاگرد را براى مطالعه بيشتر به كار اندازد و او را در كار خود ورزيده كند .\r\nدر امتحان نوع اول استاد ذىنفع بود و در امتحان نوع دوم شاگرد ذىنفع است ، امتحان خداوندى از نوع دوم است - راغب - در مفردات خود ريشه - فتنه - كه به معنى امتحان استعمال مىشود . را اين گونه تفسير نموده است : « اصلُ الفِتَنْ ادخالُ الذَّهَب النّارَ لِتَظْهَرَ جَوْدَتُهُ مِن رِداءَتِه » « 1 » : « ريشه ماده فتن در لغت به معنى داخل كردن طلا در آتش است ، تا اين كه طلاى اصل از مواد مخلوط با آن كه ارزش چندانى ندارد ، جدا گرديده و ظاهر شود » .\r\nخداوند با امتحان خود زمينه پرورش و ورزيده شدن مخلوقات خود را فراهم مىآورد ، تا ناخالصىهاى وجود آنها را در اثر فشار مشكلات و گوهر وجود آنها را در اثر حرارتهاى زمانه آبديده كند همانند كسى كه طلاى ناخالص را با تيزاب ( اسيد سلطانى ) مخلوط مىكند ، و در كوره حرارت مىدهد تا ناخالصىهاى آن ذوب گردد ، و طلاى خلاص به دست آيد ، زيرا معروف است كه ( اسيد سلطانى ) با تمام فلزات تركيب مىشود جز طلا و براى همين جهت بقيه فلزات مخلوط شده با طلا همراه با حرارت ذوب مىكند و طلاى خالص باقى مىماند ، بله امتحانات خداوندى ( اسيد سلطانى ) است ، كه ما را در كوره مشكلات خالص مىكند .\r\nهمچنان كه پيامبران عظيم‌الشأنى چون ابراهيم ( عليه السلام ) و موسى ( عليه السلام ) و عيسى ( عليه السلام ) و نبى مكرم اسلام ( صلى الله عليه وآله ) را چنين كرد و حتى اينان هم از چنين آزمايشاتى در آزمايشگاه بزرگ تاريخ مأمون نبوده‌اند ، و چنان آبديده شدند كه در مقابل مستبدان زمان خويش سر تعظيم فرونياوردند ، زيرا كمرى كه در اثر مشكلات قد بر\r\n\r\n\r\n","description":"","footnote":"\r\n( 1 ) . المفردات فى غريب القرآن ، راغب اصفهانى ، صفحه 371 .\r\n","page_name":" 52 ","page_number":52},
  {"content":"\r\n\r\nافراشته ، در اثر ظلم‌ها و زورگويىها هرگز منعطف و خميده نمىشود . ما كه در عالم به ظاهر انسان‌هائيم و چنينيم در عالم نباتات و گياهان همچنين است . درختانى كه هميشه همبازى طوفانهاى وحشى بيابانى بوده و در صخره‌هاى كم آب كوه‌ها دور از دسترس باغبان‌ها رشد كرده‌اند ، مقاومتشان بيشتر از درختانى است كه همبازى نسيم‌هاى ملايم بوده و در كنار جويباران و درون باغ‌ها در حصار ديوارها به رشد خود ادامه مىداده‌اند ، حتى شعله آتش چوب‌هاى درختان بيابانى افروخته‌تر و خاموشى آنها ديرتر از چوبهاى درختانى است كه در كنار آب و زير نظر باغبان رويئده‌اند .\r\nفكر مكن اين سخنان را من مىگويم كه من كيستم ؟ تا در برابر استادم على ( عليه السلام ) و كتابش نهج‌البلاغه زانو نزده بودم ، هيچ بودم ، چه رسد به اين كه سخنى گويم ، و ليكن حال كه در نزد اين استاد كل از اين كتاب بهره بردم ، چنين مىگويم و ان هم به عنوان وسيله‌اى براى انتقال درس استادم ، استادى كه تا خون در سراسر و رگ‌هاى بدنم جريان دارد بنده اويم ، چرا نباشم كه خودش در درس به من فرمود : « مَنْ عَلَّمَنِى حَرْفاً فقد صَيَّرَنِى عَبْداً » : « هركس به من حرفى بياموزد مرا عبد و بنده خود كرده » من چه مىگويم كه بزرگ‌تر از ما محو آن استاد كل شده‌اند .\r\n تعريف على به گفتگو ممكن نيست * گنجايش بحر در سبو ممكن نيست \r\nپس اى گوينده خموش كه سنگين‌تر است .\r\nمولى در نامه به عثمان بن حنيف كه از طرف آن حضرت حاكم بصره بود ، نوشتند :\r\n« الا وانّ الشّجرة البَريّة اصْلَبُ عَوداً والرّوائعَ الخَضِرَةَ ارَقَّ جُلوُداً والنَّباتاتُ البَدَويّة اقْوى وَقُوداً و ابْطَأَ خَموُدا » . « 1 »\r\n\r\n\r\n","description":"","footnote":"\r\n( 1 ) . نامه 45 نهج‌البلاغه فيض الاسلام و صبحى صالح .\r\n","page_name":" 53 ","page_number":53},
  {"content":"\r\n\r\nآگاه باشيد كه درختان بيابانى ( كه آب كم به آن مىرسد ) چوبش سخت‌تر ( استوارتر ) است و درختهاى سبز و خرم ( كه در باغهاى پر آب كاشته شده ) پوستشان نازكتر است و گياهان دشتى ( كه جز آب باران آب ديگرى نيابند ) شعله آتش آنها افروخته‌تر و خاموشى آنها ديرتر است .\r\nدر آخر بحث امتحان و آزمايش مناسب ديدم ، روايتى از پيامبر اكرم ( صلى الله عليه وآله ) درباره ( احْسَنُ عَمَلًا ) كه در آيه آمده بوده نقل كنم ، كه ببينيم عمل بهتر چه عملى است ، آيا عمل بيشتر و متنوع‌تر يا نه ؟ مسلماً جواب منفى است ، زيرا معلم بشريت و آورنده شرع مقدس كه خود ما را ترغيب به انجام اعمال نيك و شايسته فرموده چنين مىگويد :\r\nقال ابو قتادة سألت النبى ( صلى الله عليه وآله ) عن قوله تعالى :\r\n« ايُّكُم احْسَنُ عَمَلًا » ما عُنِىَ به ، فقال : يَقوُل : « أَيُّكُمْ احْسَنُ عَقْلًا ثُمّ قال اتَمُّكُم عَقْلًا واشَدُّكُم لِلّه خَوفاً وَ احْسَنُكُم فيما امَرَ اللّه بِه وَنَهى عَنه نظراً وان كان اقَلَّكم تَطَوُّعاً » « 1 » :\r\n« ابو قتاده مىگويد از پيامبر ( صلى الله عليه وآله ) درباره قول خداوند متعال ( أَيكُمْ احسَنُ عملا ) سؤال كردم كه مراد از اين كلام كه ( كدام يك از حيث عمل بهتريد ) چيست ؟ حضرت فرمودند : هر كدام كه از حيث عقل بهتريد و بهتر عقل خود را به كار مىاندازيد و تفكر مىكنيد ، سپس فرمودند بهترين شما از حيث عمل ، كامل‌ترين شما از حيث عقل ، و خائف‌ترين شما است از جهت شدت ترس و نيكوترين شما است از حيث نظر در آنچه خداوند به آن امر و از آن نهى كرده ، ( يا مراد اين است كه دقت و فكرى كند تا از فلسفه احكام مطلع شود و كوركورانه عبادت نكند و يا اين كه دقت مىكند تا به اوامر و نواهى خداوند به نحو احسن جامه عمل بپوشاند ، و در\r\n\r\n\r\n","description":"","footnote":"\r\n( 1 ) . مجمع‌البيان ، جلد 5 ، صفحه 322 ذيل آيه 2 سوره ملك ، چاپ مكتبه آيت اللّه نجفى مرعشى .\r\n","page_name":" 54 ","page_number":54},
  {"content":"\r\n\r\nجايگاهى باشد كه مرضىّ رضاى خداوند است ) اگرچه از حيث ، عمل عمل كمترى داشته باشد .\r\nاز اين حديث استفاده مىشود كه اگر انسان در يك ماه رمضان فقط يك آيه بخواند و پيرامونش تفكر كند ، بهتر است تا 30 جزء قرآن را بدون تفكر ، تلاوت كند .\r\nاين روايت تائيد مىكند مضمون روايتى را كه مىگويد : يك ساعت تفكر از 70 ساعت عبادت بهتر است . « تَفَكُّر ساعَة خَيْر مِنْ عِبادَةِ سَبْينَ سَنَة » : « يك ساعت عالم بودن بهتر از 70 سال عابد بودن است » .\r\nآفرين بر اين جهان‌بينى و نگرش اسلام ، كجايند آن ناآگاهان در لباس آگاهان ، و آن جاهلان در پوستين عالمان كه مىگفتند : ( دين مايه تخدير جوامع و عقب‌افتادگى آنها است ) كجايند كه ببينند زيربناى ايدئولوژى و اخلاق عملى در اسلام ، جهان‌بينى و تفكر و انديشه است ، تا جايى كه بهترين عامل را بهترين عاقل معرفى مىنمايند .\r\nتا به اينجا بحث در آفرينش انسان و هدف آن بود و اما آفرينش كل مخلوقات .\r\n\r\nخلقت و آفرينش جميع مخلوقات\r\nبه علت گسترده شدن بحث ، اجمالًا اين بحث را دنبال مىكنيم ، آفرينش موجودات ديگر هم مثل آفرينش انسان هدفى دارد و آن تكامل آنهاست ، يعنى تبديل وجودى دانى به وجودى عالى ، خاك و مواد غذايى آن جزء پيكر گياه و گياه جزء پيكر حيوان ، اين دو تحت اختيار انسان و جزء پيكر او مىگردد . هر موجود دانى كه در مسير زندگى خود جزء پيكر و محو در وجود موجودى عالى شود ، به تكامل\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nرسيده است . اگر گياهى يا حيوانى جزء بدن انسان در مسير تكامل و مؤمن و متّقى قرار گيرد ، متكامل شده است . و الا وجودش در اين جهان بىثمر بوده و در مسير تكامل خود در پرتگاه ضد تكامل سقوط كرده و ازبين رفته است .\r\nو بالاخره انسان هم در مسير صعودىاش تحت اختيار خداوند و در منزلگه لقاء قرار مىگيرد . نمونه اتَمّ و كامل اين تكامل پيامبر اكرم ( صلى الله عليه وآله ) هستند كه تمام سرمايه‌گذارى روى اين باغ آفرينش براى به دست آمدن چنين گلى و مانند آن از ديگر گلهاى محمّدى است كه اگر تمام گلها و نهال‌هاى ديگر اين باغ در مسير تكامل تلف شوند ، تا اين گل و امثال آن بارور شود صاحب سرمايه متضرر نشده است ، همانند كسى كه سرمايه زيادى را متحمل شده و ماشين جوجه‌كشى را آماده كرده و مثلًا 1000 تخم‌مرغ هم براى به دست آوردن جوجه آماده كرده و مىداند كه اگر 986 عدد تخم‌مرغ‌ها هم فاسد شود و فقط 14 عدد از آنها بماند باز به هدف رسيده و ضررى متوجه او نشده است ، زيرا اين 14 عدد مزيتى دارند كه جبران تمام سرمايه‌هاى از دست رفته را مىكنند .\r\nدر خاتمه اشاره كنم به اختلافى كه بين علماء در مورد تكامل پس از مرگ وجود دارد ، بعضى مثل استاد در بحث خطبه قاصعه معتقداند ، تكامل پس از مرگ هم وجود دارد و به ادله‌اى هم تمسك مىكنند ، استاد در بحث خود پيرامون خطبه قاصعه به 3 مطلب استناد كرده‌اند كه درباره آنها توضيح مىدهيم :\r\n1 . روايتى كه چنين نقل شده است : « اذا ماتَ ابْنُ آدَم انْقَطَعَ عَمَلُه الّا مِنْ ثَلاث : صَدَقَة جارِية ، او عِلمٌ يُنْتَفَعُ به ، او وَلَدٌ صالِحٌ يَدعوُلَه » « 1 » ( هرگاه فرزند آدم و انسان از دنيا رخت بربندد ، عملش منقطع مىشود و ديگر انتفاع جديدى از اعمالش\r\n\r\n\r\n","description":"","footnote":"\r\n( 1 ) . عوالى الئالى ، جلد 3 ، صفحه 283 - فيض القدير ، جلد 1 ، صفحه 437 .\r\n","page_name":" 56 ","page_number":56},
  {"content":"\r\n\r\nنمىبرد الا از سه چيز :\r\n1 ) صدقه جاريه يعنى انفاق‌هايى كه بقاء دارند و مقطعى نيستند ، مثل اين كه كسى بيمارستان يا حسينيه‌اى را وقف كرده يا مسجدى را بنا نموده است .\r\n2 ) علمى كه از ان مردم انتفاع برند ، كسى كه شاگردى تربيت كرده و يا كتابى از خود به ياد گذارده ، ثوابهايى كه از طريق تعليم و تعلم شاگردان و كتاب‌هايش تا قيامت حاصل مىشود به حساب او هم گذارده مىشود .\r\n3 ) فرزند صالحى كه از خود باقى گذارده است ، هر كار خيرى بكند ثوابش براى آن پدر و مادر هم نوشته مىشود ، حتى بين مردم هم اگر كسى ثوابى و كمكى به هم‌نوع خود كند ، مىگويند خدا پدرش را بيامرزد و رحمت كند و اگر اذيتى هم نسبت به هم‌نوع خود روا دارد گويند خدا پدرش را نيامرزد كه چنين فرزندى از خود باقى گذارده از اين روايت استفاده مىشود كه تكامل در آخرت وجود دارد و مقامات افراد در اثر اين اعمال بالا مىرود .\r\n2 . روايت ديگرى كه به آن استناد شده اين روايت معروف است :\r\n« مَنْ سَنَّ سُنَّةً حَسَنَةً عَمل بها مَن بعدَه كانَ لَه اجْرهُ وَ مثلُ اجوُرِهِم مِنْ غَيرِ انْ يَنْقُصَ مِن اجُورِهِم شَيْئاً وَمَنْ سُنَّةً سَيْئِةً فَعَمِلَ بِها بَعدَه كانَ عَلْيهِ وِزْرُهُ وَمِثلُ اوْزارِهِم مِنْ غَيْر انْ يَنْقُصُ مِنْ اوزارِهِم » « 1 » :\r\n« كسى كه سنت و روش نيكى را باقى گذارد كه بعد از او به آن عمل كنند ، براى او است اجر آن عمل و اجر كسانى كه به آن سنت عمل مىكنند ، بدون اين كه نقصى در اجر آنها ايجاد شود و كسى كه سنت و سيره زشت و معصيتى را از خود باقى گذارد و بعد از او عمل به آن سيره شود ، براى او است گناه و وزر آن عمل و وزر كسانى كه عامل به آن سيره پليد بوده‌اند بدون اين كه از وزر\r\n\r\n\r\n","description":"","footnote":"\r\n( 1 ) . ميزان الحكمة ، جلد 4 ، صفحه 566 .\r\n","page_name":" 57 ","page_number":57},
  {"content":"\r\n\r\nو عذاب آنها چيزى كاسته شود » از مصاديق سنت حسنه در جامعه ما ديد و بازديد ايام عيد است كه كينه‌ها را از سينه‌ها مىزدايد و از مصاديق سنت سيئه هم مهريه‌هاى سنگينى است كه موجب مىشود ازدواج‌ها ديرتر تحقق يافته و در نتيجه فساد اجتماعى زياد گردد ، يكى ديگر از اين موارد اخذ شيربها است كه به فتواى فقها اگر به عنوان جزئى از مهريه قرار نگيرد ، حرام است ، از اين روايت هم ترفيع مقام كسى كه سنت حسنه‌اى را قرار مىدهد در پس از مرگ استفاده مىشود .\r\n3 . مستند سوم عبارت معروفى است كه در تشهد نماز مىخوانيم :\r\n« و تقبل شفاعته وارفع درجته »\r\nشفاعت پيامبر ( صلى الله عليه وآله ) را خدايا قبول بفرماو رفعت درجه به او عنايت فرما . اين سخن نشان دهنده مدّعاى ما است كه ترفيع درجه در پس از مرگ موجود است و پيامبر رفعت مقام دارد ، و حتى درباره ايشان گفته شده كه صلوات فرستادن موجب بلندى مقام و منزلت آن حضرت مىگردد .\r\nاگر گفته شود پس از مرگ پرونده‌ها مختومه شده و مهروموم مىشود ، به طورى كه ديگر نمىتوان عملى به آن افزود ، يا عملى كم كرد ، چنانچه على ( عليه السلام ) در نهج‌البلاغه مىفرمايند : « لا عَنْ قَبيح يَستَطيعُونَ انْتِقالًا وَلا فى حَسَن يَسْتَطيعونَ ازدِياداً » « 1 » : « آنهايى كه از مرز دنيا گذشتند نه از كار زشت مىتوانند برگردند و توبه و بازگشت نمايند و نه كار نيك را مىتوانند زياد نمايند ، زيرا آخرت دار تكليف نيست » در جواب خواهيم گفت بله ، عمل جديدى نمىتوان انجام داد ، ولى بر اساس اعمال سابق تكاملهاى جديدى هست ، مثال روشنى بزنم : سفينه هايى كه به كرات ديگر پرواز مىكنند ، براى عبور و كندن خود از حوزه جاذبه زمين احتياج به سرعتى بين 25000 كيلومتر تا 40000 كيلومتر در ساعت دارند ، و تمام مخارج و موادى كه\r\n\r\n\r\n","description":"","footnote":"\r\n( 1 ) . نهج‌البلاغه ، خطبه 230 ، فيض الاسلام و 188 صبحى صالح .\r\n","page_name":" 58 ","page_number":58},
  {"content":"\r\n\r\nبراى حركت آن گذارده مىشود ، براى فرار از همين حوزه است ، وقتى به محلى رسيد كه جاذبه يا كم است يا اصلًا يافت نمىشود . سوخت سفينه تمام شده و ديگر تا بىنهايت مىرود مگر اين كه جاذبه كوكبى از كواكب او را به طرف خود كشد پس با همان جهش كه خارج شد ديگر متوقف نخواهد گرديد . « 1 » سفينه وجود ما به سوى لقاء اللّه و قرب او نيز چنين است ، وقتى از حوزه جاذبه دنيا با انرژى عبادتها خارج شد تا ابد در حركت است .\r\nبعضى ديگر از علماء نظرشان درباره تكامل پس از مرگ به اين حد نيست ، و اين گونه ادله را قابل توجيه مىدانند ، يكى از بزرگان و اهل منطق و فلسفه مىفرمودند از علامه ( ره ) درباره رفعت پيامبر سؤال كردم كه چگونه با صلوات فرستادن مقام آنها بالا مىرود ، با اين كه آن عالم ( يعنى عالم پس از مرگ ) عالم تكليف نيست ، بلكه بايد هرچه در مزرعه دنيا كشته شده درو شود و ديگر جاى كشت و زرع نيست . ايشان جواب دادند رفعت درجه آنها به اين معنا شبيه است كه در برابر پيامبر ميوه و شيرينى گذارده شود ، مثل اين كه از مهمانى كه به ما مىرسد پذيرايى و نسبت به او اداى احترام مىكنيم .\r\n\r\nخلاصه بحث هدف آفرينش\r\nخداوند واجب‌الوجود است و داراى كمال مطلق كه هيچ نقصانى در او تصور نمىشود تا بخواهد با خلقتش جبران نقصى كند و در حقيقت آفرينش\r\n\r\n\r\n","description":"","footnote":"\r\n( 1 ) . اين مطلب از گفتار بعضى فلاسفه مانند بوعلى هم قابل استفاده است وى گفته : « لَولا مُصادَمَةَ الهَواء المَخْروق لَوَصل الحجرُ مرمىِّ الى سَطْح الفلك » يعنى اگر برخورد هوايى كه قابل شكافتن است نبود ، سنگى كه پرتاب مىشد به سطح فلك اطلس مىرسيد ( نقل از شرح منظومه استاد ، شهيد مطهرى ، جلد 2 ، صفحه 48 - 47 ) .\r\n","page_name":" 59 ","page_number":59},
  {"content":"\r\n\r\nمخلوقات براى اين بود كه جودى كند نه سودى كند .\r\n من نكردم خلق تا سودى كنم * بلكه تا بر بندگان جودى كنم \r\nاو فيّاض است و منشأ تمام صفات حسنه ، و اقيانوس مواج كمالات موجود در عالم . و اگر در ما صفتى از آن صفات يافت مىشود قطره‌اى از آن اقيانوس بىكران است و هستى مخلوقات از جمله افاضات خداوندى است كه عين كمال است . او با خلقت مخلوقات اولين مرحله كمال را براى خلايق ايجاد فرموده تا سكوى پرش مراحل ديگر تكامل قرار دهند و به نهايت مرحله ممكن كه لقاء او است برسند . « 1 »\r\nمرحوم الهى قمشه‌اى اين عارف واله اشعارى در شرح خطبه متقين سروده كه در ذيل فرازها مىآوريم وى در ذيل « رُورىَ انَّ صاحِباً لِأميرالمؤمنين يُقالُ لَهُ هَمّام كانَ رجلًا عابداً فقال يا اميرَالمؤمنين صِفْ لِى المتّقين حتى كَانّى انْظُرُ الَيْهم » چنين گويد :\r\n شنيدم عاشقى پروانه خويى * در آئين محبت راستگويى\r\nرفيق خلوت آن سلطان دين را * حريف صحبت آن عشق آفرين را\r\nيكى دلباخته پيش شه عشق * على گنجينه سرّ اللّه عشق\r\nبيامد نزد آن شه با دل پاك * دلى چون گل ز داغ عشق صد چاك\r\nبيامد تا نشان زان يار جويد * طريق وصل آن دلدار پويد\r\nبيامد تا شه افروزد دلش را * ز برق عشق سوزد حاصلش را \r\n\r\n\r\n","description":"","footnote":"\r\n( 1 ) . بحث علت غايى و هدف آفرينش از مهمترين مباحث فلسفى است كه بوعلى سينا آن را « افضل اجزاء الحكمة » ( بهترين قسمتهاى فلسفه ) ناميده است و طبعاً بحث گسترده‌تر ، عميق‌تر و استدلالىتر را مىطلبد كه متاسفانه از مستواى اين نوشته خارج است و از اين روى علاقمندان را به كتاب‌هاى فلسفى و به ويژه به كتاب شرح منظومه استاد شهيد مطهرى جلد 2 بحث غايات از صفحه 41 به بعد ارجاع مىدهيم ) .\r\n","page_name":" 60 ","page_number":60},
  {"content":"\r\n\r\n بيامد با دلى روشن‌تر از ماه * كه مهرش در برابر بد رخ شاه\r\nدلى لعل بدخشان آب ازو يافت * دلى خورشيد تابان تاب ازو يافت\r\nدلى همچون دل پروانه مشتاق * نه بر جان بر رخ جانانه مشتاق\r\nبيامد تاشود مست از مى عشق * هياهويى كند از هىهى عشق\r\nبيامد تا سر اندازد به خاكش * فداى عشق سازد جان پاكش\r\nهمى گفت اى على اى سرّ اسرار * ز سرّ پاكبازان پرده بردار\r\nتويى چون در وصف خويش سفتى * ولا يَرْقى الىّ الطير گفتى\r\nبگو اوصاف مرغان چمن را * كه بگسستند از هم دام تن را\r\nكه چون بر آشيان جان پريدند * كه چون در كوى جانان آرميدند\r\nكه چون بر وصل دلبر دل سپردند * كه چون ره در حريم شاه بردند\r\nكه چون آن تشنه‌كامان آب جستند * در اين تاريك شب مهتاب جستند\r\nكه جام عشق آنان كرد لبريز * كه جز يار از همه كردند پرهيز\r\nكه آنان را حجاب از ديده بگشاد * به روى حق دو چشم پاك‌بين داد\r\nكه آنان را فرشته خويى آموخت * چو مهر و ماه جانهاشان بيفروخت\r\nكه آنان را ز حيوانى رهانيد * به اوج قدس انسانى رسانيد\r\nكه آنان را به كوى عشق ره داد * درِ خلوت سراى قدس بگشاد\r\nكه آنان را حريف نفس دون كرد * چنين خونخوار دشمن را زبون كرد\r\nكه آنان‌را چوماه روشن روان‌ساخت * غير دوست دلهاشان بپرداخت\r\nكه آنان را نشان از آن بىنشان داد * دو چشمى در فراقش خونفشان داد\r\nكه آنان را جمال يار بنمود * هزاران پرده زان رخسار بگشود\r\nكه آنان را ز ناپاكى و زشتى * منزه ساخت چون خوى بهشتى\r\nكه آنان را به اوصاف كمالى * فزود آرايش نيكو خصالى \r\n\r\n","description":"","footnote":"","page_name":" 61 ","page_number":61},
  {"content":"\r\n\r\n كه آنان را محبت در دل افكند * به جان جز مهر جانان گفت مپسند\r\nكه آنان را به دانايى ورادى « 1 » * به علم عشق بخشيد اوستادى\r\nكه كرد آن عندليبان را به گلزار * نكو فكر و نكو ذكر و نكوكار\r\nبر آنان از كه بىنيرنگ و تدبير * نصيب پارسائى گشت تقدير\r\nبگو در صبح و شام و گاه و بىگاه * چه باشد كار آن ياران آگاه\r\nبگو اوصاف آن پاكان كه و چويند * بستن در اين جهان وز دل برونند\r\nبگو چون با خدا با خلق چونند * چگونه از برون چون از درونند\r\nيكايك شرح حال نيكوان گو * بيفكن پرده خوش زين راز نيكو\r\nتويى چون كاشف سر نهانى * بيار از عشقبازان داستانى\r\nبرون از گنج خاطر ريز گوهر * چه باشد از حديث عشق خوشتر \r\n* * * سپس در ذيل\r\n( فتثاقل ( عليه السلام ) عن جوابه ثم قال ( عليه السلام ) : يا همّام اتق اللّه واحسن فان اللّه مع الذين اتقوا والذين هم محسنون فلم يقنع همّام بذلك القول )\r\nگويد :\r\n گران آمد على را كاندر آغاز * سخن گويد گشايد پرده زين راز\r\nز ياقوت لب آتش برفروزد * دل خامش در آن آتش بسوزد\r\nو ليكن گفتش از دستور بارى * برو نيكى كن و پرهيزكارى\r\nكه ايزد يار هر پرهيزكار است * به نيكوكار مردان نيز يار است\r\nچو شه بر كشتى بىلنگرش تاخت * ز موج عشق سرگردان‌ترش ساخت\r\nفزود از آتش عشقش به دل تاب * نشد آن تشنه از يك جام سيراب\r\nامير خويش را بگرفت دامن * به عجز و لابه كاى داراى خرمن \r\n\r\n\r\n","description":"","footnote":"\r\n( 1 ) . راد : بخشنده ، جوانمرد . . . به معنى حكيم و خردمند نيز گفته شده است ( فرهنگ عميد ) .\r\n","page_name":" 62 ","page_number":62},
  {"content":"\r\n\r\n تو صاحب خرمنى من خوشه چينم * گداى كويت اى سلطان دينم\r\nنقاب افكن جمال نازنين را * عطايى ده گداى خوشه‌چين را\r\nتو اى شاهنشه خوبان خدا را * مران از درگه احسان گدا را\r\nبزارى باز شه را داد سوگند * كه دل در آتشم تا چند تا چند\r\nز بس بر شاه عرض شوق بنمود * زبان شه به راز عشق بگشود \r\nسپس در ذيل « فَحَمِدَ اللّهَ سُبحانَهُ تا فَقَسّم بَيْنَهُم مَعايِشَهُم » چنين مىسرايد :\r\n در اول پاك يزدان را ثناء گفت * درود حق به جان مصطفى گفت\r\nپس آنگه قفل اين گنجينه بگشاد * كه ايزدچون جهان راكرد بنياد\r\nنخست افروخت انوار قواهر * زد آنگه نقش اعراض و جواهر\r\nرقم زد نقش پيدا و نهان را * مركب ساخت حرف جسم و جان را\r\nبه‌ذات خويش برخلقش عطابود * نه سودا باگدايان كرد برسود\r\nنه‌حسنش را جهان پيرايه بخشيد * جهان را آفتابش سايه بخشيد\r\nبه خورشيد است دايم سايه‌محتاج * نشان از سايه نبود در شب داج « 1 »\r\nنه خار عيب امكان گلشنش را * نه ظل نقص مهر روشنش را\r\nجمالش بس‌كه نازدلبرى داشت * كىاز خود يك نظر برد گيرى داشت\r\nبه عالم ذات پاكش كرداحسان * زطاعت بىنياز ايمن زعصيان\r\nچو مهر روشن است اين گر چه راز است * كه خور از سايه خود « 2 » بىنياز است\r\nنه خارجبربود اندربه‌باغش * نه درد جوردر صافى اياغش « 3 » \r\n\r\n\r\n","description":"","footnote":"\r\n( 1 ) . شب تاريك ( فرهنگ عميد ) .\r\n( 2 ) . خورشيد .\r\n( 3 ) . اياغ : جام ، پياله .\r\n","page_name":" 63 ","page_number":63},
  {"content":"\r\n . \r\n","description":"","footnote":"","page_name":" 64 ","page_number":64},
  {"content":"\r\n\r\n\r\nمسئله ارزاق و انواع روزىها\r\n« فَقَسَّمَ بَيْنَهُم مَعايِشَهُم وَوَضَعَهُم مِنَ الدُّنيا مَواضِعَهُم » .\r\nترجمه : پس روزى و وسائل آسايششان را بين آنها تقسيم فرموده و هركس را در دنيا ( با حكمت و مصلحت ) در مرتبه‌اى ( كه سزاوار او دانست از قبيل فقر و غناء و خوشى و بدى و مانند آنها ) قرار داد .\r\n* * * شرح : پس از اين كه خداوند موجودات را خلق كرد و درمسير تكامل و هدايت قرار داد ، على ( عليه السلام ) مىفرمايد : معيشت‌هاى آنها يعنى آنچه به سببش زندگى را سپرى مىكنند ، اعم از ارزاق و خيرات و منافع و نعمت‌ها به آنها اعطاء نمود و هريك را به مقتضاى حكمت بالغه و مصلحت كامل در موضعى كه صلاحيت او را داشت نهاد ؛ يكى را در فقر يكى را در ثروت ، يكى را در عصر و يكى را در يسر ، يكى را در سعه و يكى را در تنگى . اين كلام على ( عليه السلام ) در واقع روح آيه 32 سوره زخرف است كه حضرت جسم ، يعنى الفاظ آن را رها كرد و روح را قبض نموده است . خداوند در اين آيه مىفرمايد : « نَحْنُ قَسَمْنا بَيْنَهُم مَعيِشَتَهُم فِى الحَيوة الدُّنيا وَرَفَعْنا بَعْضَهُمْ فَوْقَ\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nبَعْض دَرَجات » : « ما تقسيم كرديم بين آنها معيشتها و وسائل مورد نياز در زندگى دنيوى را و بعضى را بر بعضى ديگر از حيث مال و جاه برترى داديم » .\r\nدر ذيل اين بحث نكته قابل ملاحظه است :\r\n1 . شگفتىهاى جهان ارزاق : اگر در نظام ارتزاق موجودات مختلف از منابع طبيعى دقت و انديشه شود ، نكات جالب و شگفت‌انگيزى از قدرت خداوندى بر ما روشن مىگردد :\r\nالف ) اولين مطلب اين كه مواد غذايى روى كره زمين با اين كه محدود است ، ولى تمام نمىشود ، زيرا گردش دورانى مواد غذايى در موجودات چنان تنظيم شده كه اگر ميليونها سال مورد بهره‌بردارى قرار گيرد ، تغيير محسوسى در آن ديده نمىشود آب دريا به بخار تبديل شده و بعد به صورت باران برمى گردد ، درختان مواد غذايى را از زمين گرفته و سپس برگ‌ها و شاخه‌هاى آنها پوسيده و به كود و مواد غذايى مورد نياز گياهان بدل مىشود ، حيوانات كه از مواد غذايى استفاده كرده ، پس از مدتى خاك شده و جزء مواد غذايى زمين مىگردند ، انسان اكسيژن تنفس كرده و گاز كربن پس مىدهد و درختان برعكس گازكربن گرفته و اكسيژن پس مىدهند . « 1 »\r\nاين مبادلات و گردش دورانى دائماً در حال تكرار است و لذا سفره پايان‌ناپذير الهى دائماً گسترده و مخلوقات از اين خوان نعمت بهره‌گيرى مىكنند .\r\nيكى از شعرا در اين زمينه مىگويد :\r\n خلق بخشد خاك را لطف خدا * تا خورد آب و برويد صد گيا\r\nچون گياهش خورد حيوان گشت * گشت حيوان لقمه انسان و رفت \r\n\r\n\r\n","description":"","footnote":"\r\n( 1 ) . البته اين در روز است و گرنه در شب اكسيژن گرفته و كربن پس مىدهد و در بعضى مواقع خوابيدن در شب در جنگل‌هاى انبوه موجب خفگى است .\r\n","page_name":" 66 ","page_number":66},
  {"content":"\r\n\r\n باز خاك آمد شداكال « 1 » بشر * چون جدا شد از بشر روح و بصر\r\nذره‌ها ديدم دهانشان جمله باز * گر بگويم خوردشان گردد دراز\r\nجمله عالم آكل و مأكول « 2 » دان * باقيان را مقبل و مقبول دادن \r\nب ) دومين مطلب چگونگى تهيه روزى براى حيوانات مختلف است ، بعضى گياهان مواد غذايى و رطوبت را از زمين مىگيرند ، بعضىها از آب ( گياهان شناور ) بعضى از هوا ، و بعضى از طريق وابستگى به گياهان ديگر ( مانند بسيارى از پيچك‌ها ) .\r\nحيوانات اعماق درياها در جايى زندگى مىكنند كه مطلقاً گياهى نمىرويد ، چرا كه آخرين اشعه نور آفتاب در اعماق ششصد تا هفتصد متر به كلى محو مىشود و بعد از آن شبى ظلمانى و جاودانى بر آب دريا حاكم است ، ولى خداوند روزى آنها را در سطح آب دريا طبخ و آماده كرده و براى آنها به اعماق دريا مىفرستد ، گياهانى كه در لابلاى امواج در مقابل نور آفتاب به صورت بسيار زياد پرورش مىيابند ، بعد از رسيدن و دادن سهميه موجودات زنده سطح دريا ، سنگين مىشوند و به اعماق دريا فرومىروند همچنين بقاياى موجودات زنده سطح دريا به صورت يك موجودات آسمانى به سوى موجودات زنده اعماق دريا فرستاده مىشود .\r\nگاهى مرغان هوا را نصيب ماهى دريا مىكند و گاه ماهيان دريا را نصيب مرغان هوا ، گاه گياهان را غذاى حيوانات قرار مىدهد و گاه حيوانات را غذاى گياهان گوشتخوار و گاهى از باقيمانده و تفاله غذا يك نوع غذاى لذيذى براى نوع\r\n\r\n\r\n","description":"","footnote":"\r\n( 1 ) . صيغه مبالغه است به معنى بسيار خورنده .\r\n( 2 ) . آكل اسم فاعل به معنى خورنده و مأكول اسم مفعول به معنى خورده شده است در اينجا به معنى چيزى است كه در معرض خوردن است .\r\n","page_name":" 67 ","page_number":67},
  {"content":"\r\n\r\nديگر مىسازد .\r\nبراى نمونه بعضى از نهنگ‌هاى دريايى بعد از تغذيه از ماهيان مختلف ، بقاياى اين حيوانات در لابلاى دندانشان باقى مىماند ، از اين رو به ساحل آمده دهان خد را همچون غارى باز كرده و دسته‌اى از پرندگان ساحلى وارد آن شده و بقاياى گوشت‌هاى لابلاى دندان‌ها را كه غذاى لذيذى براى آنها محسوب مىشود ، بيرون كشيده و مىخورند و عملًا مسواك بسيار جالبى به دندان‌هاى اين حيوان مىزنند ، آن هم در عالم همكارى ناسپاسى نكرده و تا آخرين پرنده از دهانش خارج نشده ، دو فك خود را برهم نمىنهد و بعد از تميز شدن داندان‌هايش دهان را برهم بسته و راهى اعماق دريا مىشود . « 1 »\r\nكافى است براى درك بيشتر علم و حكمت خداوندى در تدبير ارزاق انسان در سه دوره جنينى و شيرخوارگى و غذاخورى بينديشيم كه چگونه در مرحله اول از طريق سيستم پيچيده بند ناف و جفت و پيوند مستقيم با خون مادر و بعد از تولد و در مرحله شيرخوارگى كه نه دندانى براى جويدن و نه معده و روده آماده‌اى براى پذيرفتن غذاهاى خشن بود از طريق شير مادر كه غذايى ملايم و مملو از مواد حياتى بود روزى او را فراهم نمود ، شيرى كه نه سرد و نه گرم ، نه شيرين و نه شور ، نه محتاج به جويدن و نه محتاج به فعاليت معده براى هضم بود .\r\nدر مرحله سوم هم انواع غذاهاى مطبوع را براى انسان فراهم نمود و زنگى را در وجود او به نام احساس قرار داد تا گرسنگى و تشنگى را دريابد و به سراغ اين مواد حياتى رود و بهترين موقع هم براى صرف غذا همين وقت است كه زنگ در\r\n\r\n\r\n","description":"","footnote":"\r\n( 1 ) . فخررازى در تفسير خود ضمن اشاره كوتاهى به اين موضوع مىافزايد كه روى سر اين پرنده چيزى شبيه به خار است كه اگر حيوان تصميم به بلعيدن آن پرنده گيرد آن خار او را آزار مىدهد ( تفسير فخررازى ، جلد 24 ) .\r\n","page_name":" 68 ","page_number":68},
  {"content":"\r\n\r\nدرون وجود انسان به صدا درآيد به قول دانشمند معروف روسى ( پاولف ) : « غذاى طبيعى و مفيد ، غذايى است كه با اشتها و لذت صرف شود » . « 1 »\r\nامام صادق ( عليه السلام ) در حديث معروف مُفَضَّل مىفرمايد : « اى مفضّل ! درست بينديش در كارهايى كه در انسان قرار داده شده ، از قبيل غذاخوردن ، خوابيدن و آميزش جنسى و تدبيرى كه در آنها است . خداوند براى هريك از آنها در طبيعت آدمى ، محرك و انگيزه‌اى قرار داده تا به سوى آن تحريك شود . گرسنگى ، انسان را به سوى غذايى مىفرستد كه حيات بدن و قوامش در آن است . و خستگى خوابى را مىطلبد كه راحت بدن و تجديد قوا در آن است و شهوت جنسى او را به آميزشى دعوت مىكند كه دوام نسل و بقاى نوع آدمى در آن است » .\r\nهرگاه انسان اين تحركات را نداشت و مىخواست از طريق تفكر و به خاطر نياز بدن به سراغ اين امور برود ، چيزى نمىگذشت كه بر اثر سستى و كوتاهى هلاك مىشد ، ولى خداوند بزرگ براى هريك از اين نيازمندىهاى مهم و ضرورى محركى در طبع آدمى قرار داده است كه او را به سوى اين امور مىراند . « 2 »\r\nدر خاتمه بايد گفت تمام شگفتىهاى دستگاه آفرينش دلالت بر عقل و تدبير گسترده‌اى حاكم بر سيستم خلقت مىكند كه هر كدام ما را در راه خداشناسى و معرفت آن مدبر يارى مىكند .\r\n2 . آيا روزى مقسوم است ؟ در بعضى آيات دارد كه خداوند تقسيم روزى مىكند ( قَسَمْنابَيْنَهُم مَعيِشَتَهم ) « 3 » : « خداوند بين مردم تقسيم معيشت مىكند و او\r\n\r\n\r\n","description":"","footnote":"\r\n( 1 ) . اولين دانشگاه و آخرين پيامبر ، جلد 4 ، صفحه 195 دكتر پاك نژاد .\r\n( 2 ) . بحارالانوار ، توحيد مفضّل ، جلد 3 ، صفحه 79 - 78 .\r\n( 3 ) . سروه زخرف ، آيه 32 .\r\n","page_name":" 69 ","page_number":69},
  {"content":"\r\n\r\nمتكفل رزق هر جنبنده‌اى است : ( وَما مِنْ دابَّة فِى الارضِ الّا عَلَى اللّهِ رِزْقُها . . . ) « 1 » : « هيچ جنبنده‌اى در زمين نيست ، الا اين كه روزى او به عهده خداوند است . »\r\nدر بعضى ديگر از آيات آمده كه وسعت و تنگى روزى به خواست خدا است : ( اوَ لَمْ يَروَا انَّ اللّهَ يَبْسُطُ الرِّزقَ لِمَنْ يَشاءُ وَيَقْدِر ) « 2 » : « آيا نديدند كه خداوند هر كه را بخواهد صاحب روزى وسيع مىكند و هركه را خواهد تنگ روزى گرداند » .\r\nدر روايات اسلامى هم به اين معنا اشاره شده است على ( عليه السلام ) مىفرمايند : « وقدّر الارزاق فكثّرها وقَلّلها وقسّمها على الضيق والسعة » « 3 » : « خداوند ارزاق را مقدّر ساخته و زياد و كم نموده و برحسب تنگى و وسعت معيشت آن را تقسيم كرده است » .\r\nاكنون اين سؤال پيش مىآيد كه اگر چنين باشد ، تلاش و كوشش براى تحصيل معاش و روزى و برنامه‌ريزى براى بهبود وضع اقتصادى مفهومى نخواهد داشت ، ولى با توجه به ساير آيات و روايات هنگامى كه همه در كنار يكديگر چيده شود ، پاسخ اين سؤال روشن مىگردد كه منظور از تضمين رزق از سوى خداوند و تكفل و تعهد و تقسيم آن فراهم آوردن زمينه‌ها است ، زمينه‌هايى در خارج از وجود انسان و زمينه‌هايى در درون وجود او كه هرگاه دست به دست هم دهند ، انسان سهم خود را از روزى دريافت مىكند ، اين درست به آن مىماند كه حقوق كاركنان يك شركت از طرف رئيس آن شركت تعيين مىشود ، ولى هرگز در خانه آنها نمىآورد ، بلكه آنها بايد شخصاً بروند ، و ليست حقوق را پركنند ، و حق خود را دريافت دارند .\r\nاين نكته را نيز نبايد فراموش كرد كه خداوند براى اين كه مردم در عالم\r\n\r\n\r\n","description":"","footnote":"\r\n( 1 ) . - سوره هود ، ايه 6 .\r\n( 2 ) . روم ، آيه 37 آيات مشابه اين آيه هم در قرآن يافت مىشود .\r\n( 3 ) . نهج‌البلاغه ، خطبه 91 .\r\n","page_name":" 70 ","page_number":70},
  {"content":"\r\n\r\nاسباب گم نشوند و روزى را نتيجه منحصر به فرد تلاش و كوشش‌هاى خود به تنهايى ندانند ، گاه به اشخاصى روزى مىرساند ك تلاش چندانى نكرده‌اند و گاه روزى را از كسانى مىگيرد كه تلاش فراوان داشته‌اند ، تا روشن سازد در پشت اين دستگاه قدرت ديگرى حاكم است ، ( ولى نبايد فراموش كرد كه اين در حقيقت يك استثناء است ، اما اصل اساسى همان تلاش و كوشش است ) .\r\nو شايد به خاطر همين مطلب است كه در حديثى از پيامبر اكرم ( صلى الله عليه وآله ) آمده است :\r\n« وَاعْلَمُوا انَّ الرّزقَ رِزْقان : فَرِزْقُ تَطْلُبُونَهُ وَ رِزْقُ يَطْلُبكُمْ فَاطْلُبُوا ارْزاقَكُم مِنْ حَلالِ فَانّكُم انْ طَلَبْتُموُها مِنْ وُجُوهِها اكَلْتُموُها حَلالًا وَانْ طَلَبْتُموُها مِنْ غَيْرِ وُجُوهِها اكَلْتُمُوها حَراماً . . . » « 1 » :\r\n« بدانيد رزق دو گونه است : رزقى كه شما به دنبال آن مىرويد و رزقى كه آن به دنبال شما مىآيد بنابراين رزق را از طريق حلال طلب كنيد كه اگر از طريق صحيح آن را بطلبيد ، آن را به صورت حلال مىخوريد و اگر از غير طريق صحيح بطلبيد همان را به صورت حرام مىخوريد » .\r\nاين دو گونگى روزى در واقع دليل بر جمع ميان آيات و رواياتى است كه روزى را مقسوم و تضمين شده مىشمرد و آيات و رواياتى كه نقطه مقابل آن جد و جهد و تلاش را شرط بهره‌گيرى از روزى معرفى مىكنند . « 2 »\r\nبه علاوه آگاهى بر اين دو گونگى رزق سبب مىشود كه افراد حريص از حرص باز ايستند و مؤمنان خود را آلوده كارهاى حرام براى طلب روزى نكنند و محرومان نيز به ياس و نوميدى كشيده نشوند .\r\n\r\n\r\n","description":"","footnote":"\r\n( 1 ) . وسائل الشيعه ، جلد 12 ، صفحه 29 .\r\n( 2 ) . جهت اطلاع بيشتر از اين روايات به جلد 12 وسائل الشيعه كتاب التجارة ، صفحه 9 و 16 و 18 و 22 و 24 و 26 مراجعه شود .\r\n","page_name":" 71 ","page_number":71},
  {"content":"\r\n\r\n3 . آيا روزى همه تأمين شده است ؟ در آيات فوق اين حقيقت به خوبى منعكس بود كه خداوند روزى همه موجودات زنده را برعهده گرفته و هر جا باشند ، روزى آنها را مىرساند ، ولى اين سؤال پيش مىآيد پس چرا در دنياى كنونى و در طول تاريخ گروهى از گرسنگى مرده و مىميرند ، آيا روزى آنها تأمين نشده است ؟ !\r\nدر پاسخ اين سؤال بايد به اين نكات توجه كرد كه اولًا : تأمين روزى به اين معنى نيست كه آن را براى انسان عاقل با شعور فراهم ساخته به درب خانه‌اش بفرستند ، يا لقمه كنند و در دهانش بگذارند ، بلكه زمينه فراهم شده است و تلاش وكوشش انسان شرط تحقق و به فعليّت رسيدن اين زمينه‌ها است ، حتى مريم ( عليها السلام ) در آن شرايط سخت درد وضع حمل كه خداوند روزىاش را به صورت خرماى تازه ( رطب ) بر شاخسار خشكيده نخلى كه در آن بيابان بود ، ظاهر ساخت ، مأمور شد حركتى كند و مخاطب به جمله « وَهُزِّى إلَيْكَ بِجِذْعِ النَّخْلَةِ . . . » : « تو اى مريم تكانى به اين درخت بده تا رطب تازه بر تو فرو ريزد » شد .\r\nثانياً : اگر انسان‌ها در گذشته و حال غصب حقوق ديگران كنند و روزىهاى آنها را به ظلم از آنها بگيرند ، دليل بر عدم تأمين روزى انسان‌ها نيست ، و به تعبير ديگر علاوه بر مسئله تلاش و كوشش ، وجود عدالت اجتماعى نيز شرط تقسيم عادلانه روزىها است . و اگر گفته شود خداوند چرا جلو ظلم ظالمين را نمىگيرد ؟ مىگوئيم اساس زندگى بشر بر آزادى اراده است تا همگى آزمايش شوند ، نه بر اجبار و اكراه ، و گرنه تكاملى صورت نخواهد گرفت .\r\nثالثاً منابع زيادى براى تغذيه انسان‌ها در همين كره خاكى وجود دارد كه بايد با هوش و درايت آنها را كشف و به كار گرفت . و اگر انسان در اين زمينه كوتاهى كند ، مقصّر خود اوست . ما نبايد فراموش كنيم مناطقى از آفريقا كه مردمش از\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nگرسنگى مىميرند ، گاهى از غنىترين مناطق جهان است ، ولى عوامل ويرانگرى كه در بالا به آن اشاره شد ، آنها را به اين روز سياه نشانده است .\r\nاين بحث فشرده را با سخنى از على ( عليه السلام ) به پايان مىرسانيم فرمود\r\n: « انْظُر الَى النَّملَةِ فِى صِغَرِ جُثَّتِها وَلَطافَةِ هِيئَتِها لا تَكادُ تَنالُ بِلَحْظِ البَصَرِ وَلا بِمُسْتَدْرَكِ الفِكْرِ كَيْفَ دَبَّتْ عَلى ارْضِها وَصُبَّتْ عَلى رِزْقِها تَنْقُلُ الحَبَّة الى جُحْرِها وَتَعُدُّها فِى مُسْتَقَرَّها تَجْمَعِ فى حَرَّها لِبَردِها وَفى وِرْدِها لِصَدْرِها مَكْفُولَةٌ بِرِزْقِها مَرْزُوقَةٌ بِوِفْقِها لا يَغْفلُها المَنّانُ وَلا يَحْرُمُها الدَّيّانُ وَلَوْ فِى الصفا اليابِسِ وَالْحَجَرِ الجامِسِ » « 1 »\r\n: « نگاه كنيد به مورچه با كوچكى جثه و نازكى اندامش كه به نگاه با گوشه چشم ديده نمىشود ، يعنى وقتى دقيق نظر كنيم آن را مىبينيم . و به انديشه درك نمىگردد ، چگونه مسير خود را مىپيمايد و براى به دست آوردن روزىاش مىشتابد ، دانه را به لانه‌اش انتقال مىدهد ، و آن را در انبارش ( براى روز سختى ) آماده مىگذارد و در تابستان براى زمستان و هنگام آمدن ( روزهاى گرم ) براى وقت بازگشتن ( روزهاى سرد ) دانه‌ها را گرد مىآورد ، خداوند ضامن روزىاش بوده ، مناسب حال راه روزىاش را گشاد ، پروردگار - بسيار نعمت دهنده - از آن غافل نيست و خداوند جزادهنده ، آن را محروم و بىبهره نمىگرداند و اگرچه در سنگ خشك ( كه چيزى از آن نمىرويد ) و سنگ سخت ( كه از جايى به جايى حركت داده نمىشود ) باشد » .\r\n* * * \r\nگستردگى و تنگى رزق\r\nدر آيات فوق آمده بود كه خداوند روزى را براى هر كس بخواهد گسترده و\r\n\r\n\r\n","description":"","footnote":"\r\n( 1 ) . نهج‌البلاغه ، خطبه 227 فيض‌الاسلام و 185 صبحى صالح .\r\n","page_name":" 73 ","page_number":73},
  {"content":"\r\n\r\nبراى هر كس بخواهد تنگ مىكند . اين تعبير كه در آيات فراوانى تكرار شده ، ممكن است اين توهم را ايجاد كند كه نظام روزى نظامى است كه به كلى از دست انسان خارج است . بنابراين اگر گروهى متنعم و گروه ديگرى محروم‌اند همه به خواست خدا است و كارى از ما ساخته نيست . و اين مىتواند دستاويزى مناسب براى كسانى باشد كه اصل مذهب را زير سؤال مىبرند و آن را مولود حركت‌ها و طرح‌هاى استعمارى مىپندارند !\r\nولى اگر در همان آيات و روايات اسلامى دقت كنيم و در عوامل تنگى و گستردگى روزى بينديشيم ، تفسير اين آيات و اسرار اين مطلب كاملًا روشن و سمپاشىها برچيده‌مى شود . كراراً گفته شده كه تعبير « مشيت الهى » مفهومش اراده بىحساب و كتاب نيست ، بلكه اراده‌اى است آميخته با حكمت .\r\nحكمت خدا ايجاب مىكند كه هركس تلاش و كوشش و فداكارى بيشترى داشته باشد ، روزىاش را گسترده‌تر گرداند : « و أَن لَيْسَ لِلإنسانِ الَّا ماسَعى » « 1 » : « انسان بهره‌اى جز نتيجه تلاش و كوشش خود ندارد » « وكُلُّ نَفْسِ بِما كَسَبَتْ رَهِينةً » « 2 » : « هر انسانى در گرو اعمال و كوشش‌هاى خويش است » .\r\nهر كس تقوا پيشه كند خداوند گشايشى به كار او مىدهد و از آنجا كه انتظار ندارد روزىاش مىبخشد « وَمَنْ يَتَّقِ اللّهَ يَجْعَل لَهُ مَخْرَجاً وَيَرْزُقْهُ مِنْ حَيْثُ لا يَحْتَسِبْ » « 3 »\r\nآرى تقوا موجب حاكميت عدالت اجتماعى ، و عدالت اجتماعى سبب گسترش روزىها است .\r\n\r\n\r\n","description":"","footnote":"\r\n( 1 ) . سوره نجم ، آيه 39 .\r\n( 2 ) . سوره مدثر ، آيه 38 .\r\n( 3 ) . سوره طلاق ، آيه 2 .\r\n","page_name":" 74 ","page_number":74},
  {"content":"\r\n\r\nاين بحث را نيز با حديثى از على ( عليه السلام ) به پايان مىرسانيم كه فرمود : « انّ الاشياء لمّا ازْدَوَجَتْ ازدَوَجَ الكَسَلُ والعَجْز فَنَتَجا بينهُما الفَقْر » « 1 » : « هنگامى كه در آغاز موجودات باهم ازدواج كردند ، تنبلى و ناتوانى هم با هم عقد زوجيت بستند ، پس فرزندى از آنها متولد شد به نام فقر ) .\r\nمرحوم الهى در ذيل اين فراز (\r\nفقسّم بينهم معايشهم ووضعهم من الدنيا مواضعهم\r\n) گويد :\r\n بناى عدل را ستوار بنهاد * به هركس هرچه لايق بود آن داد\r\nچو خوش گفت آن سخن‌سنج حقيقت * ز ايزد بر روانش باد رحمت\r\nجهان چون چشمو خطو خالو ابروست * كه هرچيزى به‌جاى خويش نكوست\r\nچوخوش ترتيبى آن نظم‌آفرين داد * كه بر حسن نظامش آفرين باد\r\nكيانى نظم امكان بىكم و كاست * چو طبق علم ربانى بياراست\r\nز تأثير سبب وآن‌گه مسبّب * مقامات خلايق شد مرتّب \r\n\r\n\r\n","description":"","footnote":"\r\n( 1 ) . وسائل الشيعه ، جلد 12 ، صفحه 38 .\r\n","page_name":" 75 ","page_number":75},
  {"content":"\r\n . \r\n","description":"","footnote":"","page_name":" 76 ","page_number":76},
  {"content":"\r\n\r\n\r\nفضائل پرهيزگاران\r\n« فَالْمُتَّقوُنَ فيها هُم اهْلُ الفَضائِل »\r\nترجمه : پرهيزگاران در دنيا داراى فضيلت‌ها هستند .\r\n* * * شرح : براى روشن شدن بحث ، مقدمه‌اى را متذكّر مىشويم و آن اين كه ارزش هر جامعه‌اى با نظام ارزشى آن جامعه رابطه مستقيم دارد ، اگر زيربناى نظام ، فضائل اخلاقى باشد ، اين جامعه همواره با ارزش و استحكام و استوارى خود را حفظ خواهد كرد ، اما اگر نظام جامعه‌اى بر رذائل اخلاقى استوار باشد ، طبعاً بىارزش و فناپذير است مثل بنا شدن خانه بر زمين سست و در مسير سيلاب ، ارزش هر فرد يا جامعه‌اى را بايد با اين معيار ارزيابى كرد با معيارى كه از ابتداى خلقت انسان‌ها معيارى براى سنجش آنها بوده است ، انسان‌ها بنابر فطرت اصيل و پاك اوليّه خواهان اين هستند كه ارزشمند شوند ، هيچ كس را سراغ نداريد كه بگويد نمىخواهم باارزش باشم ، ولى مهم نظام ارزشى جامعه است كه معيار ارزش را چه معرفى مىكند ، اگر فضيلت را معيار قرار دهد ، هر فرد آن جامعه خود را با آن\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nمعيار باارزش تلقّى كرده و جلوه مىدهد و اگر رذيلت را معيار قرار دهد ، هر فرد آن جامعه خود را با آن معيار نشان مىدهد .\r\nدر جامعه‌اى كه ثروت ملاك ارزش باشد و ثروتمندان مورد احترام در جامعه‌اى كه فقير متقى بايد جلوى پاى ثروتمند غيرمتقى برخيزد ، و اداى احترام كند ، مسلماً محصولش جز انحراف از خط اصيل فطرت ، رشوه‌خوارى ، تقلّب ، دزدى ، كلاهبردارى و امثال اينها چيزى نخواهد بد ، مطمئناً اگر گندم كِشتيم گندم درو مىكنيم و اگر تخم علف هرزه پاشيديم همان را برداشت مىكنيم ، اگر كشت در زمين جامعه آن معيار شد ، جز اين محصول ندارد ، اگر نظام قيمت‌گذارى در جامعه عوض شود شخصيت‌ها هم جابه‌جا مىشوند ، شما ببينيد چه جنايت‌هايى كه براى پول نمىشود .\r\nچيزى قبل در اخبار منتشر شد كه در يكى از كشورهاى خارجى وقتى پزشك ، مريض بىكس را مىيابد كه احتياج به عمل جراحى دارد در ضمن اين كه شكم مريض را مىشكافد و عمل مثلًا كبد را انجام مىدهد ، يك كليه سالم او را هم مىربايد ، اين آقا يعنى تحصيل‌كرده و دانشگاه رفته است ، براى او مهم پول درآوردن است بله چه خوش گفتند كه ( چو دزدى با چراغ آيد گزيده‌تر برد كالا ) چقدر وحشتناك است دزدى اعضاء يك مريض ، آن هم زير عمل !\r\nتعجب ندارد اين ملاك قيمت‌گذارى و ارزش يعنى ثروت ، اين محصول را هم در اين نظام به دنبال دارد . دو مثال از دو فرهنگ ارزشى متضاد كه در زمان طاغوت و رژيم شاهنشاهى مشاهده كرده‌ام ، بزنم تا ببينيد فاصله اين ره تا آن ره چقدر است :\r\n1 . اول فرهنگى را مثال بزنم كه محورش ثروت و ارزشمند در آن صاحبان ثروت هستند ، دكتر نسخه را به مريضى نوشته بود و آن مريض مقدارى از پولش كم\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nبود ، وقتى نتوانست به قدر كافى پول بپردازد . دكتر غير متعهد نسخه را در جلوى مريض پاره پاره كرده و گفت كسى كه پول ندارد ، بايد بميرد . بله به نظر اين دكتر هر كس ثروت ندارد حق حيات ندارد ، ولى بايد گفت اى به اصطلاح تحصيل‌كرده ، شما از سرمايه چه كسى به اين مقام رسيده‌اى ، كه فكر مىكنى خداوند مرگ و حيات افراد را به شما سپرده است ؟ مگر غير از اين است كه سلول‌هاى بدنت از سرمايه اين مردم تغذيه يافته ، مگر نمك از نمكدان اين مردم نخورده‌اى كه حالا نمكدان مىشكنى ، ماده‌پرستى را بنگر و رذالت را مشاهده كن !\r\n2 . اما مثالى از نظامى كه زيربنايش تعهد انسان دوستى و احسان و مردانگى و فتوّت و غيرت است ، در يكى از شهرهاى استان فارس دكترى بود كه وقتى مريض را ويزيت كرد ، آدرس او را هم گرفت و به اطرافيان او گفت من امشب به آنجا مىآيم و رو به خدمتكارش كرد و گفت رختخواب من امشب بايد پهلوى اين مريض پهن شود ، چرا ؟ زيرا وضع او نگران‌كننده است و اگر امشب نزد او باشم ، ممكن است نجاتى و فرجى براى او باشد . مردانگى را نگر ، مروت را نظاره كن . بله بايد محصول چنان نظامى با آن زيربنا ، اين مردانگى و گذشت باشد ، او مىتوانست با خود بگويد من با ويزيت كردن و احياناً پول گرفتن كارم را تمام كردم . و كسى هم حق اعتراض نداشت ، ولى مگر وجدان او اجازه مىدهد كه به اين مقدار اكتفا كند ، با اين كه هر دو دكتراند . در يك جمله كوتاه فرق اين دو را مىتوان بيان كرد ، دوّمى وجدان دارد و اوّلى در حسرت ذره‌اى از آن بايد بميرد .\r\nاين دو نظام و فرهنگ در هر عصر و زمانى باهم در اصطكاك و درگيرى بوده‌اند . پيامبران و حاملان وحى با ارزش‌هاى و الا در يك سو ، و در طرف مقابل كافران و طاغوتيان با ارزش‌هاى ضد خدايى و انسانى در سوى ديگر . حضرت نوح ( عليه السلام ) عده‌اى از جوان‌ها و كسانى\r\nكه هنوز از خط اصيل فطرت منحرف نشده‌اند ، با زحمت‌هاى\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nبسيار به خود جذب مىكند ، مجموعاً در 950 سال 80 نفر را جذب نمود و به طرف خدا سوق داد كه اگر ميانگين\r\nگرفته شود به طور متوسط در هر 12 سال يك نفر موّحد شده است . درمقابل اين خط ، فرهنگ ارزشى ثروت جلوه‌گرى كرد ، مُترفّين و سرمايه‌داران در برابر هدايتگرى حضرت نوح ( عليه السلام ) مىگفتند : « ما نَريكَ اتَّبَعَكَ الّا الَّذين هُمْ اراذِلُنا بادِىَ الرَّاى » « 1 » : « ما اعتقاد نداريم كه به تو كسى گرويده باشد الا كسانى كه پست و بىارزش و ظاهربين هستند ، كسانى كه بدون تفكر و تعمق مجذوب مىشوند » . اينها در هفت آسمان يك ستاره هم ندارند ، پاهايشان برهنه و آستين‌هايشان پاره است ، انسان با شرافت به تعبير اينها مساوى با پولدار است و چون افرادى كه به حضرت نوح ( عليه السلام ) گرويده‌اند ، ثروت ندارند ، اراذل و پست و حقيراند ، درحالى كه بايد به اينها گفت : اما افراد محروم و بىبضاعت به حضرت نوح گرويدند ، زيرا انقلابى كه حضرت نوح ( عليه السلام ) ارائه مىكرد داراى محتويات و موادى بود كه همسو با آرمان‌ها فطرت اوليه آنها بود و بادى الرَّاى و ظاهربين هم نبودند ، بلكه چون فطرت اينها مكدّر به علائق دنيوى نبود لذا بلافاصله جذب آهن‌رباى اعتقادات حضرت نوح ( عليه السلام ) شدند .\r\nاين آيه برخورد دو مكتب الهى و بت‌پرستى را نشان مىدهد كه : از ديدگاه و منظر حضرت نوح ( عليه السلام ) افراد جذب شده افراد ارزشمندى هستند ولى از ديد كسانى كه ثروت را معيار ارزش و نرخ‌گذارى قرار داده‌اند مشتى اراذل‌اند اينجا است كه : درك مىكنيم پيامبران چه رسالت عظيمى را بر دوش مىكشيدند و چگونه مهمترين خدمت را به بشريت براى دگرگون كردن ملاك اررش‌هاانجام داده‌اند ؟ !\r\nبعد به زمان حضرت موسى بن عمران ( عليه السلام ) مىرسيم كه : با چه زحماتى به\r\n\r\n\r\n","description":"","footnote":"\r\n( 1 ) . سوره هود ، آيه 27 - اراذل جمع ارذَل موجود پست و حقير را گويند خواه انسان باشد خواه غير انسان .\r\n","page_name":" 80 ","page_number":80},
  {"content":"\r\n\r\nدربار فرعون راه يافت در بعضى تفاسير دارد كه يكسال رفتوآمد مىكرد تا او را راه دهند ، در ميان جمعيت ، فرعون صدا مىزد اين دو برادر يعنى موسى و هارون ( عليهما السلام ) چه مىگويند كه ادّعا مىكنند اگر ايمان بياورى سلطنت تو را تضمين مىكنيم و شروع مىكرد به استهزا و مسخره آنها حتى دلقك دربار خود را به شكل مضحكه وارى شبيه حضرت موسى ( عليه السلام ) مىكرد تا با آن لباس شبانى و عصا و غيره ضمن تحقير آنها موجب خرسندى فرعونيان شود البته براى اينها قابل قبول نبود كه دو مرد با لباس شبانى ادّعاى تضمين حكومت كسى را بكنند كه ادعاى خدائى مىكرد آن هم نه خداى كوچك كه مىگفت : « انا ربكم الاعلى » ( من خداى بزرگ شما هستم ) « 1 » .\r\nقرآن در سوره زخرف برخورد دو فرهنگ را در زمان فرعون بيان كرده و عقيده فرعون و فرعونيان را كه نشأت گرفته از فرهنگ ارزشى آنها است تبيين مىكند « فَلَولا القِىَ عَلَيْهِ اسْوِرَة « 2 » مِنْ ذَهَب اوْ جاءَ مَعَهُ المَلائِكَةُ مُقْتَرِنينَ » فرعون در مقابل دعوت حضرت موسى ( عليه السلام ) به اطرافيان خود گفت : اگر موسى راست مىگويد چرا به او دستبندهاى طلا داده نشده يا چرا ملائكه به دنبال او نيامده ( تا او را تائيدش كنند ! ) مىگويد : فرعونيان عقيده داشتند كه رؤسا بايد دستبند و گردن‌بند طلا زينت خود كنند از همين رو چون موسى ( عليه السلام ) چنين زينت‌آلاتى همراه نداشت بلكه به جاى آنها لباس پشمينه چوپانى بر تن كرده بود اظهار تعجب مىكردند ، آرى چنين است حال جمعيتى كه : ملاك ارزش انسان‌هايش طلا و نقره و زينت‌آلات است .\r\nبعد از حضرت موسى ( عليه السلام ) به زمان پيامبر اكرم ( صلى الله عليه وآله ) ميرسيم ، مشركين در برابر\r\nپيامبر ( صلى الله عليه وآله ) به جبهه‌گيرى پرداخته و در برابر دعوت پيامبر ( صلى الله عليه وآله ) به فضائل\r\n\r\n\r\n","description":"","footnote":"\r\n( 1 ) . سوره نازعات ، آيه 23 .\r\n( 2 ) . سوره زخرف ، آيه 53 ، « اسوره جمع سوار ( بر وزن هزار ) به معنى دستبند است خواه از طلا باشد يا نقره و اصل آن از واژه فارسى دستواره گرفته شده و اساور جمع الجمع - تفسير نمونه جلد 21 صفحه 87 .\r\n","page_name":" 81 ","page_number":81},
  {"content":"\r\n\r\nاخلاقى و ارزش‌هاى والاى انسانى مقابله كردند ، و ندا دادند كه : ما ايمان نمىآوريم ، آيا انسان قحط بود روى زمين كه : خداوند قرآنش را به چنين فرد فقيرى نازل كرد ؟ !\r\n« لَولا نُزِّلَ هذَا القُرآنُ عَلى رَجُل مِنَ القَرْيَتَيْنِ عَظيم » « 1 » : « چرا قرآن بر مرد عظيم و بزرگى از دو قريه نازل نشده است ؟ » مفسرين مىگويند مراد از مرد عظيم مرد ثروتمند و مراد از قريتين ، دو شهر مكه و طائف است .\r\nپس معنى آيه اين مىشود كه اگر قرآن از طرف خداوند نازل شده ، چرا بر انسان با ارزشى كه داراى ثروت و مكنت باشد ، و معمولا در مكه و طائف هستند ، نازل نشده است ! پس ادّعاى حضرت محمد ( صلى الله عليه وآله ) كه مىگويد بر من نازل شده ، خود گواهى بر كذب او است ، زيرا او مردى است كه معيارهاى ارزش در او نيست .\r\nقرآن در سوره زخرف بيان شيوا و جالبى در اين زمينه دارد آنجا مىفرمايد : « وِلَوْلا انْ يَكونَ النّاسُ امةً واحِدةً لَجَعَلْنا لِمَنْ يَكْفُرُ بِالرَّحمن لِبُيُوتِهِم سُقُفاً مِّنْ فِضَّة وَ مَعارِجَ عَليها يَظْهَروُنَ - وَ لِبُيُوتِهِم ابواباً وَسُرُراً عَليها يَتِكَّئُونَ - وَزُخْرُفاً وَانْ كُلُّ ذلك لَمّا مَتاعُ الحَيوةِ الدّنيا وَ الاخِرَةُ عِنْدَ رَبّكَ لِلمُتَّقين » « 2 » : « اگر تمكّن كفّار از مواهب مادى سبب نمىشد ، كه همه مردم امت واحد گمراهى شوند ، ما براى كسانى كه كافر مىشدند خانه‌هايى قرار مىداديم با سقف‌هايى از نقره و نردبان‌هايى كه از آن بالا روند . و براى خانه‌هاى آنها درها « 3 » و تختهايى ( زيبا و نقره‌گون ) قرار مىداديم كه بر آن\r\n\r\n\r\n","description":"","footnote":"\r\n( 1 ) . سوره زخرف ، آيه 31 .\r\n( 2 ) . سوره زخرف ، آيه 33 تا 36 .\r\n( 3 ) . از اين كه فرموده نردبانهايى قرار مىدهيم معلوم مىشود قصرها چند طبقه است و از اين كه فرمود ( ابواب ) درب‌هايى قرار مىدهيم معلوم مىشود قصرهاى وسيعى است و الا خانه معمولى و متوسط دربهاى متعدد لازم ندارد .\r\n","page_name":" 82 ","page_number":82},
  {"content":"\r\n\r\nتكيه كنند . و انواع وسائل تجملى ، « 1 » ولى تمام اينها\r\nمتاع زندگى دنيا است و آخرت نزد پروردگارت از آنِ پرهيزكاران است نظام ارزشى حاكم بر عرب جاهلى ابوسفيان پرور بود ، نظام ارزشى اسلام سلمان و ابوذر پرور ، در زمان جاهليت كسى كه داراى ارزش جاهلى بود ، مورد اعتنا و احترام بود مثل ابوسفيان ولى بعد از انقلاب اسلام در مجالس مورد اعتنا و تكريم قرار نمىگرفت ، بلكه قوّام‌ها ، صوّام‌ها ( يعنى نمازگزاران و روزه‌داران ) بودند كه مورد اعتنا و احترام قرار مىگرفتند .\r\nآرى اصحاب صُفِّه « 2 » كه هرچه ثروتمندان به پيامبر گفتند اگر مىخواهى پيرو تو باشيم اينها را رها كن ، پيامبر ( صلى الله عليه وآله ) رهايشان نكرد ، بلكه طبق دستور الهى كه در سوره كهف آمده ، مأمور به استوارى و صبر با مثل آنها شد ، اگرچه آستين پاره و پابرهنه بودند و در گوشه مسجد مىآرميدند « وَاصْبِر نَفْسِكَ مَعَ الَّذينَ يَدْعُونَ رَبَّهم بِالغَدوةِ وَالعَشِىّ يُريدوُنَ وَجْهَهُ وَلا تَعْدُ عَيْناكَ عَنْهُم تُريدُ زِينَةَ الحَيوةِ الدُّنيا وَلا تُطِعْ مَنْ اغْفَلْنا قَلْبَهَ عَنْ ذِكْرِنا وَاتَّبَعَ هَوَيهُ وَكانَ امْرُهُ فُرُطاً » « 3 » : « با كسانى باش كه پروردگار خود را صبح و عصر مىخوانند ( كنايه از اين كه هميشه و در همه عمر به ياد خدا هستند ) و تنها ذات او را مىطلبند ، هرگز چشم‌هاى خود را به خاطر\r\n\r\n\r\n","description":"","footnote":"\r\n( 1 ) . وسائل تجملى ترجمه زخرف است ، زخرف در اصل به معنى هر گونه زينت و تجمل توأم با نقش و نگار است و از آنجا كه يكى از مهمترين وسائل زينت طلا است به آن هم زخرف گفته شده است و اين كه به سخنان بيهوده ( مزخرف ) مىگوئيد به خاطر زرق و برقى است كه به آنها مىدهند . ( تفسير نمونه ، جلد 21 ، صفحه 57 ) .\r\n( 2 ) . اصحاب صفّه تازه مسلمانان فقيرى بودند كه در مدينه به دستور پيامبر به واسطه اين كه پول و منزل و آشنايى نداشتند در مسجد به سر مىبردند و سپس به پيامبر صلّى اللّه عليه و آله وحى شد كه مسجد جاى سكونت نيست ، اينها بايد در خارج مسجد منزل كنند ، رسول خدا نقطه‌اى صلّى اللّه عليه و آله در خارج مسجد درنظر گرفته سايبانى ساختند و آن عده را زير آن سايبان منتقل كردند آنجا را صُفِّه و ساكنين آن را اصحاب صُفّه مىناميدند .\r\n( 3 ) . سوره كهف ، آيه 28 .\r\n","page_name":" 83 ","page_number":83},
  {"content":"\r\n\r\nزينتهاى دنيا از آنها برمگير و از كسانى كه قلبشان را از ياد خود غافل ساختيم اطاعت مكن ، همان‌ها كه پيروى هواى نفس كردند و كارهايشان افراطى است » .\r\nدر ذيل اين آيه مفسرين مىگويند : به دنبال نزول اين آيه پيامبر ( صلى الله عليه وآله ) به جستجوى اين گروه برخاست - گويا با شنيدن اين سخن ناراحت شدند و به گوشه‌اى از مسجد رفتند و به عبادت پروردگار پرداختند - سرانجام آنها را در آخر مسجد درحالى كه به ذكر خدا مشغول بودند يافت ، فرمود : « حمد خدا را كه نمردم تا اين كه او چنين دستورى به من داد كه با امثال شما باشم ، آرى زندگى با شما و مرگ هم با شما خوش است » « معكم المحيا و معكم الممات » . « 1 »\r\nاميرمؤمنان على ( عليه السلام ) نيز در خطبه قاصعه « 2 » كه بزرگ‌ترين خطبه نهج‌البلاغه است ، سخن را در زمينه اين دو قطب ارزشى به اوج رسانده ، مىفرمايد : « موسى بن عمران ( عليه السلام ) با برادرش وارد بر فرعون شدند ، درحالى كه لباس‌هاى پشمين بر تن داشتند و در دست هر كدام عصاى ( چوپانى ) بود ، با او شرط كردند كه اگر تسليم فرمان خدا شوند حكومت و ملكش باقى مىماند و عزت و قدرتش دوام خواهد يافت ، اما او گفت آيا از اين دو تعجب نمىكنيد كه با من شرط مىكنند كه بقاى ملك و دوام عزتم بستگى به خواسته‌هاى آنها دارد ، درحالى كه فقر و بيچارگى از سر و وضعشان مىبارد ، اگر راست مىگويند پس چرا دستبندهايى از طلا به آنها داده نشده است » .\r\nاين سخن را فرعون به خاطر بزرگ شمردن طلا و جمع‌آورى آن و تحقير پشمينه‌پوشى گفت اگر خدا مىخواست به هنگام بعثت پيامبرانش درهاى گنج‌ها و معادن طلا و باغ‌هاى سبز و خرم را به روى آنان بگشايد ، مىگشود و اگر اراده مىكرد\r\n\r\n\r\n","description":"","footnote":"\r\n( 1 ) . تفسير نمونه ، جلد 12 ، صفحه 415 به نقل از مجمع البيان و قرطبى ذيل آيه مورد بحث .\r\n( 2 ) . خطبه قاصعه ( 192 ) به ترتيب صبحى صالح و ( 243 ) به ترتيب مرحوم فيض الاسلام .\r\n","page_name":" 84 ","page_number":84},
  {"content":"\r\n\r\nپرندگان آسمان و حيوانات وحشى زمين را همراه آنان گسيل مىداشت ، ولى اگر اين كار را مىكرد ، آزمايش مردم از ميان مىرفت و پاداش و جزا بىاثر مىشد .\r\nو در قسمت ديگرى از همين خطبه مىفرمايد : « مگر نمىبينيد خداوند انسان‌ها را از زمان آدم ( عليه السلام ) تا آخر جهان با سنگ‌هايى كه نه زيانى مىرسانند و نه سودى ، نه مىبينند و نه مىشنوند ، آزمايش نموده ، اين سنگها را خانه مقدس خود ( كعبه ) قرار داده و آن را موجب پايدارى و قوام مردم ساخته است ، آن را در پرسنگلاخ‌ترين مكانها ، و بىگياه‌ترين نقاط روى زمين در تنگناى دره‌هايى مستقر ساخته ، در ميان كوه‌هاى خشن ، شن‌هاى متراكم ، چشمه‌هاى كم آب ، آبادىهاى جدا و پر فاصله كه هيچ مَركَبى به راحتى در آن زندگى نمىكند و سپس آدم ( عليه السلام ) و فرزندانش را فرمان داده كه به آن سو توجه كنند و آن را مركز تجمع خود سازند . . . » .\r\nاگر خدا مىخواست خانه مقدسش و محل انجام مناسك حج را در ميان باغ‌ها و نهرها و زمين‌هاى هموار و پردرخت و آباد كه داراى خانه‌ها و كاخ‌هاى بسيار و آبادىهاى به هم پيوسته در ميان گندم‌زارها و باغ‌هاى پرگل و گياه در ميان بستان‌هاى زيبا و سرسبز و پرآب در وسط باغستانى بهجت‌زا با جاده‌هاى راحت و آباد قرار دهد ، توانايى داشت ، ولى در اين حالت آزمايش و امتحان ساده‌تر بود و پاداش و جزا نيز كمتر ( و مردم به ارزش‌هاى فريبنده ظاهرى مشغول مىشدند و از ارزش‌هاى واقعى الهى غافل مىگشتند .\r\nبعد از زمان پيامبر عظيم‌الشأن اسلام ( صلى الله عليه وآله ) به زمان و عصر حاضر مىرسيم ، وقتى صفحات تاريخ را ورق مىزنيم و به دوره قبل از انقلاب كه در واقع كانون مفاسد اخلاقى در ايران بود و جز نامى از فضائل در لابلاى متون كتابها يافت نمىشد ، مىرسيم . ناگهان جوانه‌اى از درخت محمدى ( صلى الله عليه وآله ) را مىيابيم كه براى رسالتى بزرگ در جامعه ما رشد نموده و در صدد برگرداندن بشريت به دامان فضائل\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nاخلاقى برآمد با طوفانى زنگار قلب‌هاى زنگ زده را زدود و قاعدين و تشنگان تاريخ را به قيام عليه اهل رذائل بسيج نمود .\r\nعصر ما صحنه برخورد و پيكار دو سپاه فضيلت و رذيلت بود ، دو نيروى متخاصم ارزش‌ها و فرهنگ‌ها ؛ فرهنگ توحيدى كه هماهنگ با فطرت بود ، فرهنگ ضد توحيدى كه هماهنگ با تمام هواها و اميال شهوى به معناى اعم بود ، شهوت مال و جاه و قدرت و غيره . . .\r\nبراى روشن شدن كاربرد اسلحه فرهنگ ارزش‌ها شاهدى از عصر خودمان يادآور شويم : فرهنگ ارزشى اسلام چنان تحركى در مبارزين لبنانى ايجاد مىكند كه با يك عمليات خطرناك و قهرمانانه مقرّ ابرقدرت‌هاى مجهّز به اسلحه مدرن و پيشرفته و مجهّز به اسلحه فرهنگ ضد الهى و انسانى را منفجر مىكنند كه موجب فرار آنها از لبنان مىشود ، در فرهنگ مادى مسئله مهم تنفس است ، آنقدر به اين نفس كشيدن خود اهميت مىدهند كه همه چيز را فداى آن مىكنند ، حتى عقيده و هدف خود را - اگر عقيده و آرمانى داشته باشند - ، ولى در مكتب توحيد حفظ ارزش‌هاى توحيدى چنان جايگاهى دارد كه در راه آن شاگردان اين مكتب جان مىبازند همچنان كه در جبهه‌هاى جنگ خود در مرزهاى زمينى ، در غرب و جنوب غربى و در مرزهاى دريايى در آب‌هاى گلگون خليج فارس و در مرزهاى هوايى بر فراز آسمان كشورمان و خليج فارس نمونه‌ها را ديديم ، و اگر قبل از طلوع خورشيد انقلاب براى ما تصورش مشكل بود امروز اين مسئله از مرحله تصديق هم پا فراتر نهاده و به مرحله باور رسيده است .\r\nامام امّت چه خوش فرمودند كه اگر مخالفين اسلام بخواهند جلو دين ما بايستند ، ما جلوى تمام دنياى آنها مىايستيم ، زيرا دين ما سمبل اهداف ما و دنياى آنها هم تبلور آرمان‌هاى آنها است و همّ و غمّ ما دينمان و همّ و غمّ آنها دنياى آنها است .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nبه هرحال وظيفه همه نيروهاى ما در تمام برهه‌هاى تاريخ بايد حفظ نظام ارزشى اسلام در تمام بخش‌هاى آن اعم از اقتصادى ، فرهنگى ، نظامى و سياسى باشد ، اين وظيفه رسالتى است بر عهده حوزه‌ها و دانشگاه‌ها و اولين پاسدار اين آرمان‌هاى اصيل ، روحانى و دانشجو است كه تشكيل دهنده دو قشر فعال و متفكر جامعه هستند ، آنها بايد در اين مسئله دقيق باشند و نگذارند وزن شخصيت را با وزن ثروت‌ها بسنجند .\r\nتا به اينجا توضيحاتى بود براى بهتر روشن شدن سخن مولى ( عليه السلام ) : « فالمتّقون فيها هم اهل الفضائل » « 1 » : « متقين در دنيا داراى ارزش‌ها و فضائل هستند » كه آنها را از ديگران تميز مىدهد ، تمام صفاتى كه مولى ( عليه السلام ) بعد از اين مقدمه متذكر مىشوند شمه‌اى از اين فضيلت‌هاى منحصر به فرد آنها است و كوتاه سخن اين كه تمام صفات مذكور در اين خطبه مبنى بر نظام و فرهنگ فضائل است و بالطبع صاحبان اين فضائل در اين نظام از جايگاه ويژه‌اى برخورداراند .\r\nمرحوم الهى اين بلبل گلشن سخن و اندرز در ذيل « فالمتقون فيها هم اهل الفضائل » چنين مىسرايد :\r\n روان پارسايان زان ميانه * شدى تير محبت را نشانه\r\nگروهى دل زنقش ماسوى پاك * به‌باغ‌عشق چون‌گل‌سينه‌صدچاك\r\nخداى آن نيكوان را سرورى داد * به انواع فضائل برترى داد \r\n* * *\r\n\r\n\r\n","description":"","footnote":"\r\n( 1 ) . هُمْ در « فيها هم اهل الفضائل » از نظر ادبى ضمير فصل است كه از خصوصيات آن افاده حصر مىباشد ، يعنى متقين فقط اهل فضيلت هستند نه غير آنها .\r\n","page_name":" 87 ","page_number":87},
  {"content":"\r\n . \r\n","description":"","footnote":"","page_name":" 88 ","page_number":88},
  {"content":"\r\n\r\n\r\n1 - گفتار صحيح\r\n1 . مَنْطِقُهُم الصَّواب\r\nترجمه : گفتار و سخن پرهيزكاران از روى راستى است ( و بر وفق رضا و خشنودى خدا و رسول ( صلى الله عليه وآله ) سخن گويند ) .\r\n* * * شرح : ابتدا مفردات اين جمله را تفسير كنيم : منطق مصدر ميمى به معنى نطق است و صواب هرچيز ضد خطا را گويند ، پس معنى جمله اين مىشود كه سخن گفتن « 1 » پرهيزكاران خطاكار نيستند ، بلكه گفتارشان به حق است ، يعنى در مواضع\r\n\r\n\r\n","description":"","footnote":"\r\n( 1 ) . احتمال دارد كه منطق كنايه از سيره و روش باشد و به گفته بعضى از مفسران وقتى مىگوئيم پيامبر نطق از روى هوا و اميال نفسانى نمىكند و نطقش نشأت گرفته از وحى است ، نه فقط سخن گفتن او بلكه سيره و روش پيامبر ( ص ) چه در گفتار و چه در رفتار چنين است و اين كه در آيه به نطق اشاره شده براى اين است كه نطق از خصائص بارز انسانى است پس با توجه به اين احتمال معنى اين مىشود كه سيره و روش قولى و عملى پرهيزكاران صواب است كه از مرز متوسط و متعادل حق منحرف نشده و به جرگه افراط و تفريط وارد نمىشوند .\r\n","page_name":" 89 ","page_number":89},
  {"content":"\r\n\r\nتكلّم سكوت نمىكنند تا مُفَرِّط شوند و در مواضع سكوت سخن نمىرانند تا مُفْرِط گردند . « 1 »\r\nنطق و بيان يكى از بزرگ‌ترين افتخارات بشر و نشانه‌هاى خداوندى است كه در سوره الرحمن بعد از مسئله خلقت انسان و تعليم بيان ، مطرح شده است . ( الرَّحمنَ عَلَّم القُرآنَ خَلَقَ الانسانَ عَلَّمُهُ البَيانَ ) « 2 » معمولًا مىگوئيم حرف زدن آسان ، عمل كردن مشكل است ، ولى اگر دقت كنيم حرف زدن هم به اين آسانى كه فكر مىكنيم نيست ، ولى چون براى ما به صورت عادتى درآمده ، بسيار سهل جلوه مىكند ، در موقع تكلّم از بين مثلًا دويست هزار لغت در ذهن بايد چند لغت انتخاب شود ، يعنى دويست هزار فيش در بايگانى مغز بايد برهم زده شود تا قالب معانى مورد نياز گزيده شود ، حتى براى گفتن جمله ساده‌اى مثل ( لطفاً كمى آب بياوريد ) .\r\nزبان در موقع تكلّم مثل فرفره مىچرخد و مانور مىدهد ، آن هم در فضاى بسيار محدود و كوچكى . گاهى 100 نوع چرخش براى 100 نوع آهنگ ايجاد مىشود ، بايد حروف را به هم مقرون كند و سپس كلمات را ، تا جمله‌ها تنظيم و تشكيل گردد ، از اين مهمتر همان فكرى است كه در پشت سر اين نطق نظارت مىكند ، حيواناتى مثل طوطى هستند كه تكلّم كردن را آموخته‌اند و حتى شايد بهتر از بعضى انسان‌ها صحبت كنند ، مثلًا مىگويد « لاحول ولا قوة الّا بالله العلى العظيم ، لا إله الّا الله و غيره » اما نيرويى به عنوان فكر بر تكلّم آنها نظارت نمىكند ، بلكه صرف\r\n\r\n\r\n","description":"","footnote":"\r\n( 1 ) . مرحوم خويى شارح نهج‌البلاغه احتمال ديگرى را براى صواب ذكر كرده كه مراد خصوص توحيد و تمجيد خداوند و صلوات بر پيامبرش باشد كما اين كه آيه ( لا يَتَكَلَّموُن الّا مَن اذِنَ لَهُ الرحمنُ وقال صواباً ) سوره نبأ آيه 38 ) . اين طور تفسير شده ، ولى اين يك احتمال است و نظرى كه در متن ذكر كرديم روشن‌تر است ، زيرا اطلاق صواب شامل هر ضد خطايى مىشود و توحيد خداوند و صلوات بر پيامبر از مصاديق صواب است .\r\n( 2 ) . سوره الرحمن ، آيه 1 تا 4 .\r\n","page_name":" 90 ","page_number":90},
  {"content":"\r\n\r\nتقليد صداها را تكرار مىكنند ، اين كه مىگويند انسان حيوان ناطق است و ناطق را به معنى مُدرِك كليات مىگيرند صحيح نيست ، ما مىگوئيم نطق به همان معناى خودش است ، يعنى سخن گفتن و تكلّم كردن ، ولى متكلّمى كه پشت سر تكلّمش ادراك كليات نباشد ، حيوان ناطق ( انسان ) نيست « 1 » بنابراين بيان و تكلّم انسان از\r\n\r\n\r\n","description":"","footnote":"\r\n( 1 ) . نكته‌اى كه براى اهل منطق قابل تذكر است وجه تسميه علم منطق است ، منطق را منطق ناميده‌اند زيرا در لغت به معنى تكلم به حرفى است كه داراى معنا باشد ، با توجه و قصد و تكلم بايد متكى به قانون صحيحى باشد كه به آن منطق گويند . از باب ناميدن سبب به اسم مسبب يعنى اين قانون تكلم و نطق صحيح بوده و اسم مسبب كه منطق به معنى تكلم كردن را روى سبب كه اين قانون ( يعنى ، علم منطق ) است گذارده‌اند .\r\nاين وجه ظاهر كثيرى از منطقيّون است ، از جمله قطب شيرازى در شرح رسالة ، و عداه‌اى مثل مولى عبدالله در شرح تهذيب ، بعضى ديگر از معاصرين در وجه تسميه منطق گفته‌اند نطق به معنى درك كليات است و اين قانون طريق درك آن كليات را روشن مىسازد ، ولى حق وجه اول است ، زيرا در لغت نطق را به معنى درك كليات نيافتيم ، چنانچه شيخ ابوعلى سينا در مقدمه دانشنامه اعتراف به اين مسئله دارد و مىگويد : مراد قدما از نطق معنى لغوى است و اطلاق نطق بر درك كليات اصطلاح متأخرين است .\r\n( قيصرى هم در شرح فصوص تصريح به اين مطلب دارد ، تائيد اين وجه هم اين است كه در زبان فرانسوى منطق را لوژيك ناميده‌اند كه از كلمه يونانى لوكوس به معنى كلمه مأخوذ است .\r\nبنابراين اگر اشكال شود ، تعريف انسان به حيوان ناطق صحيح نيست ، زيرا نطق مختص به انسان نيست چون ديگر حيوانات هم نطق دارند گرچه ما نمىفهميم و در قرآن سوره نمل آيه 16 آمده ( عُلُّمنا منطِقَ الطير ) حضرت سليمان عليه السلام به مردم گفت : ( به ما زبان مرغان تعليم داده شده است ) در جواب مىگوئيم نطق به معنى تكلم به حروف با معنا و مفهوم است همراه با قصد و اين بيانى است كه خداوند مخصوص انسان‌ها قرار داده ( عَلَّمَه البيان ) پس اطلاقش بر غير انسان مسامحه است ، زيرا نطق ، هر صوتى كه از دهان خارج شود نيست ( البته انكار نمىكنيم كه حقيقت انسان متفكر و مُدرك كليات باشد بلكه شايد تعريف صحيح همين باشد چنان كه سقراط و ارسطو از انسان تعبير به نوس به معنى نفس متفكر مىكنند و لكن بحث در معناى نطق است كه گفتيم به اين معنا صحيح نيست ) - براى مطالعه بيشتر به كتاب المنطق المقارن مراجعه نماييد .\r\n","page_name":" 91 ","page_number":91},
  {"content":"\r\n\r\nبزرگ‌ترين مواهب الهى است كه قلم هم متّكى به آن است . با بيان نوشتن را به ما آموخته‌اند پس پايه تمدن‌ها بر بيان و زبان نهاده شده ، اگر بيان نبود اين همه تمدن و آسايش نبود ، اگر بيان نبود اين همه اختراعات و اكتشافات نبود ، اگر بيان و زبان نبود اين همه انتقال و تبادل افكار و انديشه‌ها نبود ، اگر بيان نبود تعليم و تعلّمى نبود ، پس تمام اين امور به دست باكفايت بيان و زبان ابداع شده است .\r\nامّا نكته‌اى كه قابل توجه و تذكر است و نبايد هرگز از ذهن‌ها دور شود ، اين مطلب است كه در كنار هر نعمت بزرگى خطر بزرگى آرميده ، چنان كه در كنار كوه‌هاى بلند و سر به فلك كشيده دره‌ّهاى عميق ژرفى آرميده است به هر نسبت كوه بلندتر ، دره‌اش عميق‌تر است ، به هر اندازه انرژى اتمى يك ماده مثل ذغال بيشتر ، قدرت تخريب آن بيشتر است ، استاد مىفرمودند حدود 30 سال پيش محاسبه‌اى ديدم كه شخصى گفته بود ، اگر نيروى نهفته در ذغال را كه 1 ساعت طول مىكشد تا چايى را جوش آورد به صورت انرژى اتمى استخراج كنند ، چندين سال برق شهر متوسطى را مىدهد ، آرى در كنارش هم خطر بمب اتمى است كه شهر 150 هزار نفرى را با تمام ساكنينش زير و رو و نابود مىكند ، خلبانى كه بر شهرهاى ژاپن بمب اتمى ريخته بود در خاطراتش گفته بود به محض ريختن بمب‌ها ، آتش به ارتفاع 100 متر زبانه كشيد .\r\nبشر ديروز اگر عصبانى و جانى مىشد ، با خنجر يا شميشرش در نهايت 50 نفر را مىكشت ، ولى امروز در چند دقيقه با بمب‌هاى اتمى و شيميايى شهر گلستانى را به قبرستانى و منطقه آبادى را به بيابانى مبدّل مىكند ، چنان كه در هيروشيما و ناكازاكى و در حلبچه چنين كردند و در زمان ما بمب اتمى ساخته شده كه بمب‌هاى ناكازاكى و هيروشيما جز بازيچه‌اى در برابر آنها محسوب نمىشود .\r\nكوتاه سخن اين كه در كنار نعمت بزرگ زبان و بيان ، دره عظيم و مُهلك معصيت الهى آرميده است . اگر اين زبان سركش مهار نشود ، خود صاحب خود را\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nبه اين دره پرتاب مىكند ، انسان‌هاى وارسته را بايد با زبانشان شناخت ، هركس زبانش داراى قيد و بندى است . او مؤمن است و الّا اگر هرچه مىخواهد مىگويد و توجهى به پيامدهاى گفتار خود ندارد ، انسان خوب و شايسته‌اى نيست ، اگرچه نماز شب بخواند .\r\nحديثى از پيغمبر ( صلى الله عليه وآله ) است كه اگر انسانى زبانش قيد و بند ندارد به سر و صداهايش توجه نكنيد ، بايد گفت واقعاً چنين است اگر چنين انسانى به مكه هم برود به قول امام صادق ( عليه السلام ) كه فرمودند : « ما اكثَرَ الضَجيج واقَلّ الحجيج » « چقدر ضجّه زننده و ناله كننده زياد و حاجى كم است » ، اين شخص كه قيد و بندى براى زبانش ندارد ، حاجى واقعى نيست ، بلكه اذكار او غير از ضجّه چيزى نيست .\r\nپس روشن شد كه در كنار بركات زياد بيان و لسان آفات زيادى هم نهفته است ، « 1 » و شايد به جرأت بتوان ادّعا كرد ، كه اين عضو به موازات بيشترين خيراتش ، بيشترين آفات را نسبت به اعضاء ديگر دارد . « 2 » و براى همين جهت علماء اخلاق بابى را در كتاب‌هاى اخلاقى خود تحت عنوان آفات اللسان باز كرده‌اند ، مثل مرحوم فيض كاشانى در محجّة البيضاء ، مرحوم نراقى در جامع السعادات ، مرحوم فيض شايد 5 صفحه از كتاب خود را اختصاص به آسيب‌هاى زبان و گناهان ناشى از آن داده است .\r\nدر تائيد مطالب فوق دو روايت به عنوان شاهد ذكر مىكنيم تا اهميت زبان و عذابى كه به آن داده مىشود ، روشن شود :\r\n1 . عن الباقر ( عليه السلام ) :\r\n« انّ هذا اللسانَ مِفتاحُ كلِّ خير وشرّ فَيَنْبَغى لِلْمؤمِن انْ\r\n\r\n\r\n","description":"","footnote":"\r\n( 1 ) . قال على عليه‌السّلام : لِلكلام آفاتٌ ( براى كلام آفاتى است ) غررالحكم - ميزان الحكمة ، جلد 8 ، صفحه 500 .\r\n( 2 ) . قال رسول اللّه صلّى اللّه عليه و آله « انَّ اكثَرَ خطايا ابن آدم عليه السلام فى لِسانِهِ » : « به درستى كه اكثر خطاهاى فرزند آدم عليه السلام ( انسان‌ها ) در زبانش نهفته است » . مُحَجَّة البيضاء جلد 5 صفحه 194 - ميزان الحكمه جلد 8 صفحه 5 .\r\n","page_name":" 93 ","page_number":93},
  {"content":"\r\n\r\nيَخْتِمَ عَلى لِسانِه كما يَخْتم عَلى ذَهَبه وفِضَّته » « 1 »\r\n: « اين زبان كليد هر خير و شرى است ، پس سزاوار است كه مؤمن مُهر بر زبانش زند ، همچنان كه بر طلا و نقره‌اش مهر مىزند » . يعنى زبان يك عضو كليدى است و توجه ما هم به آن بايد به لحاظ كليدى بودن آن باشد ، درب هر خير و شرى را با اين كليد مىتوان باز كرد ، ولى بايد توجه داشت كه اين كليد فقط براى باز كردن درب خيرات باشد ، براى اصلاح ذات البين ، نصيحت خلق ، امر به معروف و نهى از منكر مورد استفاده قرار گيرد ، نه براى افساد ذات البين ، فضيحت خلق ، امر به منكر و نهى از معروف ، همچنان كه طلا و نقره را در كيسه كرده و درب آن را بسته و مهر مىكنيم تا مبادا چيزى از آنها بدون اراده ما خارج شود ، بايد زبان خود را هم در كيسه دهان مخفى كرده ، مهر كنيم تا مبادا اين گوهر گرانبها از دست او با حرفى خارج شود و در اختيار اجانب قرار گيرد و در يك جمله بايد گفت : كليد هر سعادت و شقاوتى اين زبان است .\r\n2 . قال رسول الله ( صلى الله عليه وآله ) :\r\n« يُعَذِّبُ الله اللسانَ به عذاب لا يُعَذِبُ بِهِ شيئاً مِنَ الجوارح فيقول يا ربّ عذَّبْتَنى به عذاب لم تُعَذِّب به شيئاً من الجَوارح ، فَيُقالُ لَهُ : خَرَجَتْ مِنك كَلِمةٌ فَبَلَغَتْ مَشارِقَ الارضِ وَمَغارِبها فَسَفِك بها الدّم الحرام ، وانْتَهَبَ به المالُ الحرام ، وانْتَهَك بها الفَرْجُ الحَرام » « 2 » ؛\r\nپيامبر اكرم ( صلى الله عليه وآله ) فرمودند : « عذاب مىكند خداوند زبان را عذاب شديدى كه اعضا و جوارح ديگر را به آن شدت عذاب نمىكند و زبان به سخن آمده و مىگويد : پروردگار من ، عذاب كردى مرا به عذابى كه ديگر اعضا را به آن شدت عذاب نكردى ، خطاب مىشود به او از تو خارج شد كلمه‌اى و رسيد به شرق و غرب زمين ( كنايه از اين كه در جهان منتشر شد ) و به سبب آن خون محترمى به زمين ريخته شد و مال محترمى به غارت برده شد\r\n\r\n\r\n","description":"","footnote":"\r\n( 1 ) . تحف‌العقول سخنان امام باقر عليه‌السّلام ، صفحه 218 .\r\n( 2 ) . اصول كافى ، جلد 2 ، صفحه 115 / ميزان الحكمة ، جلد 8 ، صفحه 501 .\r\n","page_name":" 94 ","page_number":94},
  {"content":"\r\n\r\nو آبروى محترمى مورد هتك حرمت قرار گرفت » .\r\nدر فقه اسلام اعراض ( آبِروُها ) و اموال و دماء ( خون‌ها ) بسيار مورد احترام است و در هر زمان و مكانى امر به حفظ اين سه چيز شده و اصطلاحاً به اينها موضوعات مهمّة گويند ، پيامبر اكرم ( صلى الله عليه وآله ) در اين روايت مىفرمايند به زبان خطاب مىشود كه تو گناه كوچكى مرتكب نشده‌اى و با يك كلمه اين سه موضوع مهم را در شرق و غرب عالم مورد تهديد قرار داده‌اى !\r\nگوش معمولًا خطرات جمعى ندارد ، بلكه خطر فردى دارد . ولى زبان چنان است كه آتش جنگى را روشن يا آتش جنگى را خاموش مىكند ، يعنى خطرش هم مىتواند مثل نفعش جامعه‌اى را دربرگيرد .\r\nدر اينجا دو بحث را تعقيب مىكنيم : 1 . ريشه اين كه چرا خطرات زبان زياد است 2 . درمان اين دردها چيست . زيرا در مباحث اخلاقى ، معلم اخلاق مثل يك پزشك متخصص در دو مرحله فعاليت مىكند : 1 ) ريشه‌يابى بيمارى و تشخيص آن . 2 ) درمان مناسب آن بيمارى .\r\nريشه‌يابى كثرت خطرات زبان\r\nاما ريشه‌ها و علل خطرات زياد زبان ، اين بيمارى در اصل پيدايش و بروزش معمولًا با بروز بيمارىهاى ديگر اخلاقى در علل مشترك‌اند ، مثل تعليم غير صحيح و غير اسلامى ، عدم تهذيب نفس ، معاشرت با منحرفان ، فاسد بودن محيط اجتماعى و غيره . اما چرا اضطراب زبان نسبت به ديگر اعضاء بيشتر است ، به 7 علت و ريشه آن اشاره مىكنيم :\r\n1 . زبان ابزارى است : كه در هر زمان و مكانى در اختيار انسان است ، وسيله گناهان ديگر معمولًا چنين به راحتى در دسترس انسان نيست ، مواد مخدر يا آلات لهو و لعب مثل آلات قمار و موسيقى و يا مشروب و يا وسائل و مقدمات عمل نامشروع\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nزنا هميشه در هر زمان و مكانى در اختيار انسان نيست ، گناهى كه ابزارش در همه جا و همه زمان در اختيار انسان است ، خطرات ناشى از آن زيادتر است .\r\n2 . زبان براى كار خودش مؤونه و خرجى لازم ندارد ، معمولًا هر گناهى خرج و مؤونه‌اى لازم دارد ، مثل شراب خوردن ، قمار كردن و . . . ، بترسيد از گناهى كه ابزارش هيچ سرمايه و خرجى لازم ندارد .\r\n3 . زبان وسيله‌اى است كه در اختيار همه است ، رباخوارى سرمايه مىخواهد بعضى از ظلم‌ها قدرت متناسب با خود مىطلبد ، و اين سرمايه و اين مرحله از قدرت در اختيار همه نيست ، لذا ضرراش كمتر است ، ولى زبان ابزارو وسيله‌اى است كه براى همه هست و لذا ضررش بيشتر است ، زيرا هر مقدار وسائل گناهى بيشتر باشد ، احتمال به كارگيرى آن و توليد ضرر و خطر ناشى از آن گناه زيادتر است ، تعدد وسائل با تعدد خطرات و گسترش دايره وسائل با گسترش دايره خطرات ارتباط مستقيم دارد .\r\n4 . گناهان زبان در نظر بسيارى قبح چندانى ندارد ، و ابهّت آن گناهان شكسته شده و اين خود عاملى براى ترويج گناهان و رشد مضرّات آن شده است . هرچه گناهان زشت‌تر و قبيح‌تر جلوه كنند ، سدّ محكم‌ترى در برابر ارتكاب آنها زده شده است ، مثلًا اگر به شما بگويند به مدت 5 دقيقه به صورت عريان و بدون پوشش در ملأ عام حاضر شويد ، دست به چنين كارى نمىزنيد . حتى اگر دنيا را به شما بدهند ، زيرا اين عمل در نزد شما زشت و قبيح است و هرچه داريد براى آبروى خود مىخواهيد ، حتى دنيا را هم براى آبروى خود مىخواهيد ، به طورى كه اگر به شما پيشنهاد شود آبروى خود را بدهيد و دنيا را بگيريد ، نمىپذيريد . چرا چنين است ؟ آيا جز اين است كه ابهّت اين عمل زشت در نزد شما شكسته نشده است .\r\nحال شما غيبت و تهمت و دروغ و مسخره و استهزاى مؤمن را نظاره كنيد كه\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nچه سان رواج پيدا كرده و تنقلات روحى مجالس شده . در روايت از رسول اكرم ( صلى الله عليه وآله ) وارد شده :\r\n« الغيبةُ اشدُّ من الزّنا » « 1 »\r\n: « غيبت گناه و عقابش از زنا بيشتر و شديدتر است » ، با توجه به اين روايت چرا اينقدر غيبت كردن براى ما سهل است ، زيرا ابهّت غيبت شكسته شده ، ولى ابهّت زنا نه ، شكسته نشده است خداى ناكرده اگر بشنويم ناموس ما دست به چنين عمل زشتى زده و روابط نامشروع با مرد اجنبى پيدا كرده چه مىكنيم ؟ چقدر ناراحت مىشويم ؟ اما در برابر ما همين همسر شروع به غيبتى مىكند كه عذاب و عقابش بيشتر از زنا است و به مقتضاى آيات « 2 » و روايات ، گوشت انسان مرده را اكل و تناول مىكند ، ولى ما منعش كه نمىكنيم با سر تكان دادن تشويقش هم مىكنيم ، و چه بسا خودمان هم هيزم‌آور اين معركه مىشويم .\r\nدر روايت از امام صادق ( عليه السلام ) وارد شده :\r\n« درهم ربا اعظم عند الله من ثلاثين زنيةً كلّها بذات محرم مثل خالِتهِ و عمّته » « 3 » :\r\n« يك درهم ربا ، گناهش نزد پروردگار بزرگ‌تر از 30 زناى با محرم مثل خاله و عمه است » .\r\nدر روايت ديگرى از آن حضرت وارد شده\r\n« الربا سبعون جزأَ أيسَرُهُ أَنْ ينكحَ الرَّجُلِ امّه فى بيت الله الحرام »\r\n: « ربا 7 جزا دارد كه : كوچك‌ترين جزء آن مثل اين است كه : مرد با مادرش ( نعوذ بالله ) در خانه خدا زنا كند ) .\r\nاى برادر و خواهر چرا با وجود اين روايات زياد كه دو نمونه از آن را ذكر كرديم ، اينقدر ربا در بين افراد رايج شده است ؟ چرا از اين كه بشنود كسى با محرمش زنا كرده\r\n\r\n\r\n","description":"","footnote":"\r\n( 1 ) . از كلمات رسول اكرم به ابوذر است . بحارالانوار ، جلد 77 ، صفحه 89 .\r\n( 2 ) . وَ لايَغتَب بَغْضُكُم بَعْضاً ايُحِبُّ احَدُكُم ان يَاكُلَ لَحْمَ اخِيه مَيْتاً فَكَرِهْتُموهُ وَاتَّقُوا الله ، انّ اللهَ تَوَّابٌ رَّحِيمٌ : « نبايد غيبت كند بعضى از شما بعض ديگر را آيا دوست دارد يكى از شما بخورد گوشت برادر مرده خود را ، البته كراهت داريد و از خدا تبرسيد ، زيرا خداوند توبه‌پذير و مهربان است » .\r\n( 3 ) . بحارالانوار ، ج 103 ، ص 116 / ميزان الحكمة ، جلد 4 ، صفحه 48 .\r\n","page_name":" 97 ","page_number":97},
  {"content":"\r\n\r\nناراحت مىشود ، ولى خودش ربايى مىخورد كه كوچك‌ترين جزء آن مثل زناى با مادرش در خانه كعبه است و يك درهمش از حيث گناه برابر با 30 زنا است كه تمامش با محرم مثل خاله و عمه است ، چرا بايد اينقدر ابهّت گناه براى ما شكسته شود . ؟ !\r\nآيا به نظر شما شراب خوردن قبيح‌تر است يا دروغ گفتن ، در جامعه ما اوّلى قبيح‌تر است ، در حالى كه امام باقر ( عليه السلام ) مىفرمايند :\r\n« انّ الله جَعَل لِلشَرّ أقْفالًا وجَعَلَ مَفاتيح تلك الاقفال الشرابَ ، والكِذبُ شَرٌّ مِن الشّراب » « 1 »\r\n: « خداوند قرار داد براى شرّ قفل‌هايى ، و كليد آن را شراب نهاده است يعنى - شراب موجب ايجاد شرور مىشود ، زيرا در آن حال سكر و مستى احتمال اين كه انسان مست به هر كار شرّى دست بزند هست - و همچنين كذب ( دروغ ) را بدتر از شراب معرفى كرده » ، ( يعنى دروغ بدتر و شرورتر از شرابى است كه خود كليد شرور است ) .\r\nاز اين روايت فهميده مىشود كه در مكتب نجات‌بخش اسلام دروغ از شراب خوردن قبيح‌تر و در نتيجه گناهش بيشتر است ، ولى در نزد به ظاهر مسلمانان عكس اين مطلب صادق است ، آيا بين اسلام با اين مسلمانان و بين مكتب امام صادق ( عليه السلام ) و اين شاگردان منسوب به اين مكتب هماهنگى ديده مىشود ؟ خداوند هرچه بيشتر ما را با مكتبش آشنا گرداند و توفيق دهد كه علم ما از عمل ما جدا نگردد ، بلكه دست عمل را گرفته ره طى كند . انشاءالله تعالى .\r\n5 . زبان ابزارى براى تحقق گناهان متنوّع است ، ديگر ابزارهاى گناه ، اينقدر گناه متنوّع و متفاوت ندارند ، مرحوم فيض در محجةالبيضاء و غزالى در احياءالعلوم 20 گناه كبيره را شمرده‌اند كه از زبان صادر مىشود و استاد در كتاب ( زندگى در پرتو اخلاق ) 30 گناه را شمارش كرده‌اند ، و فرد ديگرى 200\r\n\r\n\r\n","description":"","footnote":"\r\n( 1 ) . بحارالانوار ، جلد 72 ، صفحه 236 / ميزان الحكمة ، جلد 5 ، صفحه 42 .\r\n","page_name":" 98 ","page_number":98},
  {"content":"\r\n\r\nگناه را منتسب به زبان كرده ، ولى گناهانى كه به طور مستقيم از زبان صادر مىشود همان حدود 30 عدد است و بقيه غير مستقيم است .\r\n6 . فاصله ميان گناه و ثواب در زبان كم است ، ابزارى كه يك ذره اين طرف گناه و سقوط و انحطاط از مقام انسانيّت و يك ذرّه آن طرف ثواب و سعادت ابدى را به دنبال دارد ، خطرش بيشتر از ابزارهاى ديگر است ، عبور از جاده باريكى كه يك طرفش دره و سقوط و طرف ديگرش كوه يا زمين مسطح است ، خطرش بيشتر از جاده‌هاى عريض است . اگرچه يك طرفش دره باشد ، عبور از جاده‌هاى چالوس و گردنه‌هاى صعب‌العبور مشكل‌تر و خطرش بيشتر از جاده‌هاى مسطح است ، اگرچه يك طرفش دره باشد ، زيرا در آن جاده انحراف كمى هم موجب سقوط و نابودى است به خلاف ديگر راه‌ها كه چنين وضعيتى را ندارند . بله وسيله‌اى مثل زبان هم در ميان جاده‌اى است كه كمى انحراف آن را به شقاوت رهنمون مىكند و چه بسا به دره كفر و شرك كشيده مىشود ، تعجبى ندارد گاهى يك ضمه دادن با توجه موجب تداوم بقاء ايمان و يك كسره دادن موجب كفر مىشود . مثلًا اين كلام خداوند : « أَنّ اللهَ بَرِىٌ مِّن المُشْرِكِينَ وَ رَسُولُه » « 1 » اگر رسولُهُ را ضمه دهيم همانطور كه در قرآن‌ها اعراب‌گذارى شد ، موجب تداوم ايمان است . زيرا معنا اين مىشود كه : « خدا و رسولش از مشركين برى و بيزاراند . و اگر كسره دهيم ، موجب كفر است . زيرا معنا اين مىشود كه خداوند از مشركين و از رسولش بيزار است !\r\n7 . گناهان زبان جنبه اجتماعى دارد به خلاف گناه جوارح ديگر ، مثلًا استماع موسيقى يا نگاه به نامحرم تأثير سوء در وجود خود مستمع يا بيننده مىگذارد ، ولى دروغ ، غيبت ، تهمت ، هتك حرمت مؤمن ، ايذاء مؤمن ، عدم نهى از منكر ، گمراه ساختن مردم از جاده حق ، حمايت\r\nاز باطل ، تعليم باطل ، ايجاد فساد و تباهى\r\n\r\n\r\n","description":"","footnote":"\r\n( 1 ) . سوره توبه ، آيه 3 .\r\n","page_name":" 99 ","page_number":99},
  {"content":"\r\n\r\nدر روى زمين مىكند .\r\nبا اين هفت وجه مشخص شد كه چرا گناهان زبان بزرگ و در نتيجه خطرات ناشى از آن بيشتر است و روشن شد كه چرا امير بيان و مولاى متّقيان بيان و منطق را مقدم بر صفات ديگر ذكر كرده‌اند و فرمودند : ( منطقهم الصواب ) .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\n\r\nدرمان بيمارىهاى زبان\r\nدرمان بيمارىهاى زبان : براى درمان بيمارى جانكاه و جانفرسا نسخه‌اى با 6 دارو تجويز مىكنيم كه اگر حتى يكى از اين داروها به طور صحيح مصرف و به كار بسته شود درمان حاصل مىگردد و خداوند متعال توفيق دهد كه اولين مصرف كننده اين داروها خود نگارنده اين نسخه باشد .\r\n1 . سكوت : در روايات به ما دستور داده‌اند در جايى كه لازم نيست سخن مگوئيد ، زيرا هرچه حرف زيادتر ، احتمال خطا و گناه بيشتر است . همچنان كه هرچه نوشتن بيشتر ، غلط و اشتباه بيشتر ، اگر انسان دست به قلم نشود و چيزى ننگارد دچار اشتباه نمىشود و اگر هم حرفى نزند دچار لغزش و خطا و معصيت نمىگردد ، پيامبر اكرم ( صلى الله عليه وآله ) فرمودند : « لا يسلم احد من الذنوب حتى يخزن لسانه » : « احدى از گناهان سالم و مصون نمىگردد ، مگر اين كه زبانش را پنهان كند » از اين روايت استفاده مىشود كه زبان منشاء و كليد تمام ذنوب است ، زيرا حضرت فرمودند : ( الذنوب ) مىدانيم جمع محلى و مزيّن بالف و لام افاده عموم مىكند ، يعنى تمام گناهان و به غير از زبان را هم نفرمودند كه كنترل كن ، اشتباه نشود كسى نمىخواهد بگويد در جايى كه وظيفه سخن گفتن است ، خموش بودن نيكوست .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nبلكه مىگوئيم ترك « مالا يعنيه » : « يعنى حرف بىفايده » و ترك فضول كلام ( يعنى زيادىهائى كه لازم به ذكر نيست بايد كرد ، زيرا « المرء مخبوء تحت لسانه » ، « 1 » : « مرد زير زبانش پنهان است » و اگر سخن بگويد فضائل و رذائل او مشخص مىشود و به قول شاعر :\r\n گر ندارى معرفت خاموش بنشين دم مزن * پسته بىمغز اگر لب وا كند رسوا شود \r\nاز موارد كلام بىفايده اين است كه گاهى ديده مىشود در ميان افراد مخصوصاً زنان ، وقتى دور هم مىنيشينند ، و حرفى براى زدن ندارند شروع به تحليل دعواى خانوادگى فلان خانواده مىكنند و هزار گونه گناه مرتكب مىشوند ، بايد در مقابل اين طور سخنان گفت مگر شما چه كاره مردم هستيد كه دعواى خانوادگى ديگران را مطرح مىكنيد آيا هيچ حرف منطقى و مورد ابتلاى ديگرى جز دعواى آن زن و شوهر نبود ؟ آيا تمام مسائل و مشكلات علمى اخلاقى و اجتماعى جامعه ما عموماً و مشكلات همين افرادى كه دور هم نشسته و چنين مىگويند ، خصوصاً بر طرف شده ؟ خداوند درك و فهم ما را بيشتر نمايد تا مسائل و مشكلات مورد ابتلاء خود را بهتر درك كنيم و در رفع آنها بيشتر بكوشيم .\r\nعلماى اخلاق مىگويند ميوه سكوت ، نورانيّت قلب است . و سرازير شدن اسرارى به قلب كه قبلًا نبود ، ولى متأسفانه بايد گفت هرچه جلوتر مىرويم ، نورانيت ما از بين مىرود .\r\nسكوت نشانه عقل است ، البته سكوتى كه بر طبق موازين و در جاى خود باشد ، براى همين جهت است كه مولى على ( عليه السلام ) آن امير كلام مىفرمايند كه :\r\n« اذا تم العقل نقص الكلام » « 2 »\r\n: « عقل زمانى كه كامل شد ، كلام كم مىشود » يعنى رابطه\r\n\r\n\r\n","description":"","footnote":"\r\n( 1 ) . نهج‌البلاغه ، كلمات قصار كلمه 140 .\r\n( 2 ) . نهج‌البلاغه ، كلمات قصار كلمه 68 .\r\n","page_name":" 102 ","page_number":102},
  {"content":"\r\n\r\nمستقيم بين كمال عقل و بين قلت كلام است ، عقل و كلام مثل دو كفه ترازويند كه هرچه عقل بالاتر رود ، كلام پائين‌تر مىآيد ، پس روى معيارى كه حضرت على ( عليه السلام ) ارائه مىدهند ، كامل‌ترين افراد از حيث عقل كم حرف‌ترين آنها است .\r\nسكوت ، نشانه پختگى و آبديده شدن فرد است و چه خوش سروده :\r\n اين ديگ ز خامى است كه در جوش و خروش است * گر پخته شد و لذت دم ديد خموش است \r\nوقتى نخود يا مواد ديگر را براى تهيه غذا در ديگ مىريزند تا مادامى كه هنوز خام و نپخته است دائماً در حال جنب و جوش و حركت و بالا و پائين رفتن است ، ولى وقتى پخته شد و لذت دم كشيدن را چشيد خموش و آرام در ته ديگ ته‌نشين مىشود ، آرى انسانى كه وجودش با سكوت انس گرفته و لذت دم بستن را چشيده و شيوه خموشى و سكوت را برگزيده ، اين نشان پختگى او است .\r\n2 . اول تفكّر سپس تلفّظ : داروى ديگرى كه براى اين مريض تجويز شده آن است كه قبل از سخن گفتن فكر كند تا مصداق اين كلام شود ( كم گوى و گزيده گوى چون دُر ) دو تعبير در روايات اهل بيتعليهم‌السلام ديده مىشود : الف )\r\n« لسان المؤمن وراء قلبه وقلب المنافق وراء لسانه » « 1 »\r\n: « زبان مؤمخن پشت قلب او و قلب منافق پشت زبان او است » يعنى مؤمن وارادت در قلب را از فيلتر و دستگاه تصفيه قلب مىگذارند و بعد به روى زبان منتقل مىكند ولى منافق برعكس است ، اول حرفى را مىزند و سپس مىانديشد و لذا در بسيارى از موارد سخنانش موجب پشيمانى او است .\r\nبايد « اول انديشه بعد از آن گفتار را شعار خود قرار دهيم تا اول فكر و سپس سخن گوئيم ، البته گاهى هم انديشه بدون گفتار است و آن در جايى است\r\n\r\n\r\n","description":"","footnote":"\r\n( 1 ) . بحارالانوار ، جلد 71 صفحه 292 نهج‌البلاغه ، خطبه 176 / ميزان الحكمة ، جلد 8 ، صفحه 494 .\r\n","page_name":" 103 ","page_number":103},
  {"content":"\r\n\r\nكه انديشه هيچ تصديقى و تأييدى براى گفتن سخن ندارد ، بلكه انسان را از بازگو كردن حرف منع مىكند .\r\nبعضىها واقعاً چه جرأتى دارند كه آبرويى را كه كسى در 70 سال آن را كسب كرده با شايعه‌اى يا تهمتى از بين مىبرند ، ولى بايد گفت به ظاهر شايد چنين باشد ، ولى در واقع ثواب خود برده و بر ثواب متهم افزوده است اين بيچاره نمىداند كه ممكن است ، براى اين‌تهمت تمام ثواب‌هاى او محو شود .\r\nاگر گفته شود اين معقول نيست كه با يك شايعه يا تهمت ثواب‌هاى 70 ساله اين شخص مثلًا از بين برود ، زيرا با اين زحمت اين همه عبادت كرده تا توانسته است اين همه ثواب و اجر كسب كند ! در جواب مىگوئيم آن شخص هم 70 سال براى كسب آبرو زحمت كشيده و شما با شايعه‌اى از كفش ربودى ، تعجب ندارد كه با شايعه‌اى هم ثواب‌هاى 70 ساله شما از كفتان برود ، مواظب باشيد زود حسنات خود را از دست ندهيد . يا اين كه زود قبول سيئات فرد ديگرى را نكنيد ، اگر حسنه‌اى در نامه اعمالت داشته باشى ، با تهمت زدن به شخصى به نامه اعمال او مىرود و اگر حسنه‌اى نداشته باشى بايد قبول سيئات او كنى .\r\nب ) تعبير دومى كه در روايات ديده مىشود اين است :\r\n« لسان العاقل وراء قلبه و قلب الاحمق وراء لسانه » « 1 »\r\n: « زبان عاقل پشت قلب او و قلب احمق پشت زبان او است » بازگشت هر دو تعبير به يك مطلب است ، زيرا در واقع مؤمن در تعبير اول عاقل و منافق هم همان احمق است .\r\n3 . توجه به اين كه فضايى كه در آن زندگى مىكنيم ، مثل ضبط صوتى براى ضبط اعمال و بالخصوص ضبط اصوات ما است . انسان اگر متوجه باشد كه صداى\r\nاو ضبط مىشود ، سنجيده‌تر سخن مىراند ، اگرچه نوار ضبط شده را هم\r\n\r\n\r\n","description":"","footnote":"\r\n( 1 ) . نهج‌البلاغه ، كلمات قصار كلمه 39 . از نهج‌البلاغه فيض الاسلام / ميزان الحكمة ، جلد 8 ، صفحه 494 .\r\n","page_name":" 104 ","page_number":104},
  {"content":"\r\n\r\nكسى گوش ندهد ، صرف توجه به اين كه صدا ضبط مىشود و احتمال اين هست كه كسى بشنود انگيزه‌اى در انسان ايجاد بشود كه : منطبق با معيارهاى صحيح صحبت كند و اين مسئله بالوجدان براى خود ما يا دوستان ما ، در موقع مصاحبه‌هاى راديويى قابل لمس است ، چه رسد به مصاحبه‌هاى تلويزيونى كه علاوه بر صدا ، سيما هم مورد نظاره است .\r\nپس بايد بدانيم كه : فضاى اطراف ما ضبط صوت الهى است كه حتى كوچك‌ترين حرف را هم ضبط كرده و اگر خداوند اراده كند در « يَوْمَ تُبْلَى السَّرائِرُ » « 1 » : « روزى كه سريره‌ها و نهان‌ها آشكار مىشود » اين نوار ضبط شده به سمع ما مىرسد .\r\n4 . توجه به اين كه افرادى موكّل هستند اعمال ما را عموماً و صحبت‌هاى ما را خصوصاً بنويسند و در رأس آنها بزرگ و عظيمى كه « لا تَاخُذُهُ سِنةٌ وَ لا نَوْمٌ » : « چرت و خواب او را نمىگيرد » « 2 » نظاره‌گر است ، اگر انسان توجه به اين معنى پيدا كند كه عالم در محضر خدا است هيچ وقت قولى و يا عملى بر خلاف رضاى آن بزرگ كه ولى نعمت او است ، انجام نمىدهد .\r\nاگر ما متوجه باشيم كه كودكى به تماشاى ما ايستاده ، هرگز در برابرش گناه و خلاف ادب نمىكنيم ، چه شده است ما را كه در برابر چنين بزرگى بيشرمانه دست به هر عمل ناروايى مىزنيم ، امان از وقتى كه غفلت سايه ظلمانى خود را بر اين انسان عصيانگر بيفكند كه چشم را بسته و دست به هر عمل خلافى مىزند ، خداوندا ! تو ما را از شرّ نفس امّاره كه شيطان درونى است و ابليس كه شيطان برونى است حفظ كن . كه معترفم و هميشه زبان حالم چنين بوده ، اگرچه غافل بوده‌ام كه\r\n« الهى لَم يَكُن لى حَولٌ فَانتقل بِهِ عَنْ مَعْصيتك الّا فى وقت ايْقَظْتَنى لِمَحَبَّتِكَ » « 3 »\r\n:\r\n\r\n\r\n","description":"","footnote":"\r\n( 1 ) . سوره طارق ، آيه 9 .\r\n( 2 ) . بقره ، آيه 225 .\r\n( 3 ) . از مناجات شعبانيه .\r\n","page_name":" 105 ","page_number":105},
  {"content":"\r\n\r\n« خدايا حول و قوه‌اى براى من نيست تا بتوانم به وسيله آن از معصيت تو روى برگردانم ، مگر در وقتى كه تو مرا به خاطر محبتت بيدار كنى » و هميشه طالب بوده و هستم ، همچنان كه از پيامبر اكرم ( صلى الله عليه وآله ) رسيده كه :\r\n« اللّهم لا تَكِلْنا الى انْفُسِنا طَرْفَةَ عَين ابدأ » :\r\n« خدايا آنى و چشم برهم زدنى ما را به خود وامگذار » .\r\n5 . توجه به اين كه سخنان ما جزو اعمال ما است ، بعضى باور ندارند كه حرف جزء عمل است ، مىگويند حرف باد هوا است عمل آن است كه مثلًا سيلى به صورت كسى بزنى ، در حالى كه اينها غافل‌اند از اين كه حرفى كه پشت سر فلان شخص مىزند ، از هزاران سيلى براى او ضررش بيشتر است ، بايد باور كنيم كه حرفها در زمره اعمال مورد بررسى و مكافات قرار مىگيرد ، حرف خوب در زمره اعمال خوب و حرف بد در زمره اعمال بد .\r\nوقتى پيامبر اكرم ( صلى الله عليه وآله ) به على ( عليه السلام ) مىفرمايند :\r\n« لَانْ يَهْدِىَ الله عَلى يَدَيك رَجُلًا خير لك مِما طَلَعَتْ عليه الشّمسُ وغَرُبَت » ؛ « 1 »\r\n: « هدايت كردن خدا كسى را به دست تو بهتر است براى تو از هرچه خورشيد بر آن طلوع و غروب مىكند » مسلماً منحرف كردن يك نفر هم ولو با حرف ، گناهش عظيم است .\r\nشيعه و سنى نقل كرده‌اند كه معاذ بن جبل گفت با پيامبر اكرم ( صلى الله عليه وآله ) در سفر بودم ، روزى صبح كردم درحالى كه نزديك آن حضرت بودم و با هم راه مىرفتيم ، از ايشان خواستم كه عملى را به من\r\nبياموزند كه مرا داخل بهشت كرده و از آتش\r\n\r\n\r\n","description":"","footnote":"\r\n( 1 ) . روايت چنين است : قال اميرالمؤمنين عليه‌السّلام : « بَعَثَنى رسول الله ( ص ) الى اليمن و قال لى : يا علىّ لا تُقاتِلَنَّ احداً حتّى تدعوُه وايمُ الله لَأنّ يَهْدِىَ اللهُ عَلى يَدَيك رَجُلًا خيرٌ لك ممّا طَلَعَتْ عليه الشَّمسُ وغَرُبَتْ ولَكَ وِلاءُه يا عَلىّ ؛ على عليه‌السّلام مىفرمايد : « پيامبر صلّى الله عليه و آله مرا براى فرستادن به يمن انتخاب كردند و فرمودند ياعلى با كسى جنگ مكن ، مگر اين كه اول دعوت كنى او را و قسم به خدا هدايت كند ، خدا به دست تو فردى را . بهتر است از هرچه خورشيد بر آن طلوع و غروب كند و براى تو است ولاى كسى كه هدايتش كرده‌اى ) ، بحارالانوار ، جلد 21 ، صفحه 361 / ميزان الحكمة ، جلد 19 ، صفحه 5 - 324 .\r\n","page_name":" 106 ","page_number":106},
  {"content":"\r\n\r\nجهنم دور گرداند ، آن حضرت شروع به صحبت كرده كلماتى فرمودند تا رسيدند به اين جمله كه « آيا مىخواهى تو را به ملاك و ريشه نصايحى كه كردم رهنمون سازم » گفتم بله يا رسول الله فرمودند : « نگاه‌دار اين را » ، و اشاره به زبانشان كردند . - معاذ بن جبل در ذهنش شايد مثل امثال ما اين طور بود كه حرف باد هوا است - عرض كرد :\r\n« يا نبىّالله وانالمواخذون بما نتكلم به » ؟\r\n: « آيا ما به واسطه آنچه مىگوئيم مورد محاسبه و مكافات قرار مىگيريم » پيامبر ( صلى الله عليه وآله ) فرمودند :\r\n« ثَكَلَتْكَ امُّكَ يا معاذ »\r\n« مادرت به عزايت بنشيند اى معاذ » پيامبر در مقام يك معلّم بايد گاهى با تندى برخورد كند كه طرف ماقبل بداند حرف نادرستى زده است ، صريح و تند حرف زدن معلم و مورد عتاب قرار دادن شاگرد ، از نمونه شلاق‌هاى تربيت است .\r\nسپس فرمودند :\r\n« وهل يكبّ النّاس فى النار على وجوههم ، ( او على مناخرهم ) الّا حصائد السنتهم » « 1 »\r\n: « آيا غير از اين است كه محصول زبان‌هاى مردم ، مردم را به صورت به آتش مىاندازند ؟ » .\r\n6 . ملاحظه عواقب كار و ايمان به آن : شرابخوار اگر بداند اين ماده سست‌كننده‌اى كه مىنوشد از سر تا ناخن يا در خود و حتى در نسل‌هاى بعدى او اثر سوء دارد ، يا يك فرد معتاد اگر به عاقبت اعتياد به هروئين دقيق بنگرد و به آن ايمان داشته باشد كه چه زندگى نكتب‌بار و فلاكت‌بارى در انتظار او است ، فقر ، بيمارى ، متلاشى شدن زندگى ، محروميت و غيره ، همين موجب برگشتن وى از اين راه كثيف و ظلمانى است .\r\nاگر گفته شود آنها هم اين مسئله را مىدانند ، هم شرابخوار مضرات شراب\r\n\r\n\r\n","description":"","footnote":"\r\n( 1 ) . ترغيب ، جلد 3 ، صفحه 528 ، اين حديث را احمد حنبل و ترمذى و النسائى و ابن ماجه از اهل تسنن نقل كرده‌اند . ميزان الحكمة ، جلد 8 ، صفحه 9 و 498 - على مناخرهم - نسخه بدل است مناخر جمع منخر به معنى بينى است . طبق نسخه اين طور معنى مىشود آيا غير از اين است كه محصول زبان‌هاى مردم ، مردم را با بينى به آتش مىاندازند .\r\n","page_name":" 107 ","page_number":107},
  {"content":"\r\n\r\nرا مىداند و هم معتاد خسارت‌هاى ناشى از اعتياد را ، مىگوئيم آنها علم دارند ولى باور يعنى ايمان به اين مسئله ندارند ، علم به مضرات غير از باور كردن آن است . شما مىدانيد و علم داريد كه مرده ذره‌اى تحرّك از خود ندارد و حتى اگر در زنده بودن از قدرت او مىترسيديد ، مىدانيد الان ديگر قدرت ندارد ، ولى چرا يك شب نمىتوانيد تا به صبح در كنار او در اتاقى بياراميد ، زيرا هنوز باور نكرده‌ايد ، اگر آن معتاد به مشروب و هروئين همچنان كه باور دارد كه تكه‌اى ذغال برافروخته و قرمز شده به وسيله حرارت سوزندگى دارد و نزديك خود نمىبرد ، چه رسد در دهانش ، اگر باور كند اين مشروب و اده مخدّر هم آتشى است كه خود به جان خود مىزند ، هرگز نزديك دهانش نمىبرد و اگر باور كند كبريتى كه به مود مخدر يا سيگار مىزند ، در واقع به حيات خود مىزند و پس از چندى خاكسترى هم از او به جا نمىماند ، هرگز چنين نمىكرد و اگر باور داشت كه كبريت را زير پول اين مواد بزند ، بهتر است تا زير خود مواد ، هرگز دست به چنين عمل كثيفى نمىزد ، زيرا در صورت اول فقط پول را از دست مىداد و در صورت دوم هم پول و هم زندگى و عمر كه سرمايه اصلى او است .\r\nبايد مثل اولياء خدا و معصومين عليهم‌السلام بود كه اين باور را داشتند كه منّهيات الهى ( چيزهايى كه مورد نهى الهى است ) همچون آتش است ، مثلًا براى آنها تصرّف به ناحق در مال يتيمان و خوردن آن همچون آتشى مىماند كه انسان به درون شكم خود داخل كند .\r\nقرآن مىفرمايد : « انَّ الَذِينَ يَأكُلُونَ امْوالَ اليَتامى ظُلْماً انَّما يَأكُلُونَ فِى بُطُونِهِمْ ناراً وَ سَيَصْلَوْنَ سَعِيراً » « 1 » : « كسانى كه اموال يتيمان را به ظلم مىخورند در واقع در شكم‌هاى خود آتش فرومىبرند ، و به زودى در آتش فروزان دوزخ قرار خواهند گرفت » .\r\n\r\n\r\n","description":"","footnote":"\r\n( 1 ) . سوره نساء ، آيه 10 .\r\n","page_name":" 108 ","page_number":108},
  {"content":"\r\n\r\nدر بحث ما هم كسى كه زبانش سركشى مىكند و رام نمىشود ، بايد به عاقبت و سرانجام عدم رام كردن زبانش بنگرد و متوجه مضرات دنيوى و عقاب‌هاى اخروى آن باشد و باور كند كه به اين مضرات و عقاب‌ها منتهى مىشود ، اگر چنين شد محال است زبانش را كه همچون اسب وحشى و چموشى است در ميان آبروهاى انسان‌هاى آبرومند جامعه بدون لجام رها كند ، تا عرض و آبروى افراد را زير سُم‌ّهاى آن پايمال كند ، همچنان كه محال است آتشى را بر زبان گذارد .\r\n يكىدان زان فضيلت‌هاى بسيار * كه آنان راست دايم صدق گفتار\r\nنخستين وصف‌خوبان راستگوئيست * نكو بشنو كه‌اين وصف نكوئيست\r\nكسى راكاين نكويىدرزبان است * زهر نيكويىاندر وى نشان است\r\nهرآن‌كس راكه باشد صدق گفتار * در او يا بى صفات نيك بسيار\r\nدلى كز عشق روشن آفتاب است * فروغش بر زبان صدق و صوابست\r\nهرآن نقشى درون دل نهانست * بر آن آئينه روشن زبان است\r\nچو مرغ حق سرايد داستانى * سرآيد نغمه‌هاى آسمانى\r\nزگل راند سخن مرغ شباهنگ * به‌دانش لب گشايد مرد فرهنگ\r\nبه‌خاطرهركه رامهربتان است * زحسن دلبرانش داستان‌است\r\nهمان پاكيزگان كز صفحه دل * به غيرازنقش حق كردندباطل\r\nسخن ازحسن آن رخسار گويند * از آن صدق است هرگفتار گويند\r\nچومرغانى كه دايم حق‌سرايند * به گوش هوشياران خوش نوايند\r\nتو دانى قصه عشاق چون است * كه از هرگفته تأثيرش فزونست\r\nسخن چون منطق عاشق سرايد * چو آه بيدلان از دل برآيد\r\nهرآن حرفى شداز دل برزبانى * نشيند همچو تيرى بر نشانى \r\n* * *\r\n\r\n","description":"","footnote":"","page_name":" 109 ","page_number":109},
  {"content":"\r\n . \r\n","description":"","footnote":"","page_name":" 110 ","page_number":110},
  {"content":"\r\n\r\n\r\n2 - ميانه‌روى در همه چيز\r\n2 . مَلْبَسُهُمُ الاقْتِصاد\r\nترجمه : پوشش آنان ( پرهيزكاران ) ميانه‌روى است .\r\n* * * شرح : « مَلْبَس » مصدر ميمى از ماده لباس به معنى پوشش است . لباس در مواردى در معنى حقيقى و در مواردى در معانى مجازى استعمال مىشود . در اينجا يك مورد از معنى حقيقى و سه مورد از معانى مجازى آن را از قرآن ذكر مىكنيم :\r\n« يا بَنِى آدَمَ قَدْ انْزَلْنا عَلَيْكُمْ لِباساً يُوارِى سَوْئتِكُم وَ رِيشاً » « 1 » : « اى فرزندان آدم نازل كرديم بر شما لباسى كه زشتىهاى بدنتان را پنهان مىسازد و مايه زينت شما است » .\r\nدر اين آيه دو نكته قابل ملاحظه است : الف - خصوصيات لباس : لباس داراى سه ويژگى بارز است : 1 . عيب انسان را مىپوشاند 2 . انسان را از خطرات\r\n\r\n\r\n","description":"","footnote":"\r\n( 1 ) . سوره اعراف ، آيه 26 .\r\n","page_name":" 111 ","page_number":111},
  {"content":"\r\n\r\nمثل گرما و سرما حفظ كرده و از رسيدن مصائب به انسان جلوگيرى مىكند 3 . زينت انسان است .\r\n« ريش » كه در آيه آمده در اصل واژه عربى به معناى پرهاى پرندگان است و از آنجا كه پرهاى پرندگان لباسى طبيعى در اندام آنها است به هرگونه لباس نيز گفته مىشود ، ولى چون پرهاى پرندگان غالباً به رنگ‌هاى مختلف و زيبا است ، يك نوع مفهوم زينت در معنى كلمه ريشى افتاده است علاوه بر اين به پارچه‌اى كه روى زين اسب يا جهاز شتر مىاندازند « ريش » گفته مىشود ، بعضى از مفسران و اهل لغت نيز آن را به معنى وسيع‌ترى اطلاق كرده‌اند و آن هر گونه اثاث و وسائل مورد نياز انسان است ، اما مناسب‌تر در آيه فوق همان لباس‌هاى زينتى و جالب است . « 1 »\r\nدر آيه فوق به دو ويژگى لباس ، يعنى عيب‌پوشى و زينت اشاره شده است .\r\nب - در اين آيه تعبير به « انزلنا » شده است ، يعنى ( فرو فرستاديم ) و ظاهرش اين است كه از بالا فرستاديم و اين تعبير با لباسى كه از پشم حيوانات يا مواد گياهى تهيه مىشود مناسب نيست ، زيرا حيوانات و گياهان روى زمين هستند ، و احتياجى براى تهيه لباس به فرو فرستادن نيست .\r\nبعضى از مفسران خواسته‌اند بگويند مراد همان نزول مكانى است ، يعنى از بالا به پائين آمدن و چون حيات حيوانى و نباتى به آب باران بسته است و آن از آسمان نازل مىشود ، تعبير به « انزلنا » شده است . و در سوره حديد آيه 25 « انزلنا الحديد » « آهن را فرو فرستاديم » براى اين است كه سنگ‌هاى عظيم آسمانى كه تركيبات آهن در آن وجود داشته به سوى زمين جذب شده ، ولى مناسب اين است كه نزول را نزول مقامى بگيريم ، همچنان كه موارد استعمال هم در عرف دارد ، مثلًا\r\n\r\n\r\n","description":"","footnote":"\r\n( 1 ) . تفسير نمونه ، جلد 6 ، صفحه 131 .\r\n","page_name":" 112 ","page_number":112},
  {"content":"\r\n\r\nمىگويند ( از طرف مقام بالا چنين دستور صادر شده يا شكايت خود را به مقامات بالا ارائه كردم ) « 1 » پس معنى اين مىشود كه نعمت‌هاى پروردگار از طرف مقام والاى ربوبى به بندگان ارزانى شده است .\r\nمعانى مجازى :\r\n1 . « وَ هُوَ الّذِى جَعَلَ لَكُمُ اللَّيلَ لِباساً والنَّوْمَ سُباتاً وَجَعَلَ النَّهارَ نُشُوراً » « 2 » : « او كسى است كه شب را براى شما لباس قرار داده و خواب را مايه راحتى و روز را مايه حركت و حيات »\r\nدر اين آيه شب تشبيه به لباس شده و لباس در مورد غير حقيقى خود استعمال گرديده وجه تشبيه اين است كه شب همچون پوششى است كه انسان‌ها براى خوب روى خود مىگسترانند ، تا در آرامش بيشترى بيارمند ، همه موجودات را مىپوشاند و به آنها آرامش مىدهد و خداوند خواب را مايه راحتى و قطع فعاليت‌ها قرار داد كه چه بسا افرادى اگر شب نبود از حرص مال خود را هلاك مىكردند و حتى شب را دنبال استفاده مالى بودند .\r\n« شُباب » در لغت از ماده سَبْت ( بر وزن وَقْت ) به معنى قطع نمودن است ، سپس به معنى تعطيل كردن كار به منظور استراحت آمده و اين كه روز شنبه را در لغت عرب « يوم السَبْت » مىنامند به خاطر آن است كه نامگذارى آن را از برنامه يهود گرفته شده است ، چرا كه روز شنبه روز تعطيلى آنها بود . « 3 »\r\n\r\n\r\n","description":"","footnote":"\r\n( 1 ) . - نظير نزول مكانى و مقامى ، قريب و بعيد مكانى و مقامى است كه گاهى به يك نفر صاحب منصب و واجد مقامى اشاره دور و بعيد مىكنيم و مىگوئيم ( به آن جناب چنين معروض مىدارم ) با اين كه طرف نزديك ما نشسته است .\r\n( 2 ) . سوره فرقان ، آيه 47 .\r\n( 3 ) . تفيسر نمونه ، جلد 15 ، صفحه 114 .\r\n","page_name":" 113 ","page_number":113},
  {"content":"\r\n\r\nدر حقيقت اين تعبير اشاره‌اى به تعطيل تمام فعاليت‌هاى جسمانى به هنگام خواب است ، زيرا در خواب قسمت مهمى از فعاليت‌هاى بدن به كلى تعطيل شده و قسمت ديگر همچون كار قلب و دستگاه تنفس برنامه عادى خود را تقليل داده و آرام‌تر كار مىكنند تا رفع خستگى و تجديد قوا شود ، خواب به موقع و به اندازه تجديدكننده تمام قواى بدن است و نشاطآفرين و مايه قدرت وبهترين وسيله براى آرامش اعصاب مىباشد و به عكس ترك خواب مخصوصاً براى يك مدت طولانى بسيار زيبانبار و حتى مرگ‌آفرين است و به همين دليل يكى از مهمترين شكنجه‌ها بىخواب نگه‌داشتن افراد متهم است .\r\n2 . « ولِباسُ التَّقوى ذلِكَ خَيرٌ » « 1 » : « لباس ققوا و پرهيزكارى از بهترين لباس‌ها است » .\r\n« لباس » در اين آيه در معنى مجازى استعمال شده و اين تشبيه گويا و رسايى است ، زيرا تقوا ويژگىهاى لباس را دارا است ، هم فرد متّقى را از خطرات فردى و اجتماعى مصون مىدارد و هم زينتى چشمگير بر قامت شخصيت او است .\r\n3 . « هُنَّ لِباسٌ لَّكُمْ وانتُم لِباسٌ لَهُنّ » « 2 » : « آنها ( همسران شما ) لباس براى شما و شما لباس و پوششى براى آنها هستيد » .\r\nدر اين آيه زنان و مردانى كه با هم پيوند زوجيت بسته‌اند هريك نسبت به ديگرى به لباس تشبيه شده است و حكم لباس را دارد ( لباس در معنى مجازى استعمال شده است ) و چه زيبا تشبيهى ؟ زيرا خصوصيات لباس را مىتوان در اين تشبيه به خوبى مشاهده كرد : هر دو عيب‌پوشى ديگرى است ، به اين معنا كه زشتى آلودگى به بىعفتى را مىپوشانند و يكديگر را از خطرات و ناملايمات جنسى و ديگر مشكلاتى كه احتياج به مشورت دارد ، حفظ مىكنند . علاوه بر اين كه زينتى\r\n\r\n\r\n","description":"","footnote":"\r\n( 1 ) . سوره اعراف ، آيه 26 .\r\n( 2 ) . سوره بقره ، آيه 187 .\r\n","page_name":" 114 ","page_number":114},
  {"content":"\r\n\r\nبراى يكديگراند ، زن و مردى كه هنوز لباس ازدواج را به تن نكرده‌اند ، فاقد اين زينت‌اند و واقعاً نام تجرّد نام زيبنده‌اى است بارى اين افراد ، چون عارى و مجرد از اين زينت گرانبهايند .\r\nنكته‌اى كه ذيل بحث لباس قابل طرح است ، اين است كه خداوند انسان را بدون لباس از مادر مىزايد ، ولى بقيه حيوانات را با قامتى زينت داده شده « 1 » به لباس به اين جهان وارد مىكند و يا سريعاً بعد از تولد به آنها مىپوشاند .\r\nجاى سؤال است كه چرا خداوندى كه به اين انسان اين همه كرامت و نعمت داد از لباسى مضايقه كرد ؟ جواب اين سؤال روشن است بايد گفت عارى بودن از لباس براى انسان به خاطر تكميل كرامت و اتمام نعمت بر او است ، زيرا انسان اشرف مخلوقات است و بايد بتواند در هر مكانى پا گذارده ، و در موقعيتى از مواهب الهى بهره‌مند شود و لذا بايد برحسب تغييرات محيط ، لباس عوض كند در دماى گرم لباس نازك و در دماى سرد لباس ضخيم بر تن كند و اگر با لباس همچون بعضى حيوانات باشيم دچار مشكلات مىگرديم .\r\nخلاصه مطلب اين كه انسان با اين خلقتش نقصى بر اشرف بودن او وارد\r\n\r\n\r\n","description":"","footnote":"\r\n( 1 ) . از جمله حيواناتى كه به لباسى عجيب ، زينت داده شده طاووس است ، امام على عليه‌السّلام در عجيب بودن خلقت طاووس در نهج‌البلاغه خطبه 164 ( فيض الاسلام ) و 165 ( صبحى صالح ) سخن رانده‌اند ، از جمله عبارات حضرت در اين باره اين است : تصور مىكنى استخوان پرهاى آن ( از بسيار سفيدى و شفّافى ) ميل‌هايى است از نقره و تصور مىكنى آنچه بر آن بال‌ها روئيده شده از قبيل دايره‌هاى شگفت‌آور و گردن‌بندهاى طلايى خالص است و ( به سبزى چون ) تكه‌هاى زبرجد مىباشد ، پس اگر بالش را تشبيه كنى به گل‌ها و شكوفه‌هايى كه زمين مىروياند ، خواهى گفت دسته گلى است كه از شكوفه هر بهارى چيده شده است و اگر آن را به پوشيدنىها مانند كنى ( خواهى گفت ) مانند حلّه‌هايى است كه نقش و نگار در آن به كار برده‌اند ، يا مانند جامه‌هاى خوش رنگ و زيبا بافت يمن و اگر آن را به زيورها تشبيه گردانى ( خواهى گفت ) مانند نگين‌هاى رنگ به رنگ است كه در ميان نقره مزيّن به جواهر نصب شده است .\r\n","page_name":" 115 ","page_number":115},
  {"content":"\r\n\r\nنيست ، بلكه عارى بودن او از لباس براى تطبيق دادن خود با زمان‌ها و مكان‌هاى متفاوت و شكل‌گيرى به رنگ‌هاى مختلف و مناسب مىباشد .\r\nتا اينجا ريشه لغوى و معنى مبلس مشخص شد ، اما اقتصاد از قصد به معنى حد وسط و ميانه است . پس از تحليل مفردات جمله به سراغ خود جمله مىرويم ( مَلْبَسُهُمُ الاقْتصاد ) .\r\nابتدا ذكر مقدمه‌اى لازم است . جهانى كه ما در آن زندگى مىكنيم ، داراى حساب و نظم دقيقى است كه بهترين دليل بر مسئله خداشناسى است . نظم جهان زائيده اصول و قوانين مسلمى است كه يكى از آنها موازنه قوا است ( تعادل قوا ) .\r\nمثلًا در منظومه شمسى ما خورشيد در قلب منظومه و در اطرافش نُه سياره در گردش است ، اين سيارات هم اقمارى دارند كه مجموع سياره‌ها و اقمارها به حدود 40 مىرسد ، ميليونها سال است كه نظم بر اين منظومه حكومت مىكند ، از وقتى زمين از خورشيد جدا شده دو حركت دورانى و دو نيرو آن را همراهى كرده است . يك حركت دورانى به دور خود كه موجب ايجاد روز و شب شده ( حركت وضعى ) و يك حركت دورانى به دور خورشيد كه موجب ايجاد ماه‌ها و سال‌ها شده است ( حركت انتقالى ) .\r\nنيروى جاذبه خورشيد از طرفى زمين را به طرف خود مىكشد و از طرفى نيروى گريز از مركز « 1 » نمىگذارد زمين به خورشيد نزديك شده و آتش گرفته و سوخته شود و تعادل ين دو نيرو باعث شده كه زمين در مدارى بيضى شكل به گرد خورشيد در حركت باشد ، اگر ذره‌اى خلل در اين نظم ايجاد شود جهان برهم مىريزد ، اگر نيروى جاذبه به خورشيد زياد شود ، زمين به خورشيد نزديك شده ،\r\n\r\n\r\n","description":"","footnote":"\r\n( 1 ) . اين نيرو همان نيرويى است كه اگر جسمى در حركتى باشد و متحرك بخواهد منحرف شود اين نيرو مىخواهد جسم را در مسير مستقيم بكشاند و اين مسئله براى هر فردى كه در ماشين بوده باشد و ماشين بخواهد به طرفى منحرف شود پديد آمده است .\r\n","page_name":" 116 ","page_number":116},
  {"content":"\r\n\r\nو آتش گرفته و نابود مىشود . و اگر نيروى گريز از مركز غالب شود و زمين از خورشيد دور شده ، از سردى منجمد مىشود و بالاخره در اين حركت‌ها ، فاصله‌ها و جرم‌هاى كرات و سرعت‌ها تمام حساب شده است .\r\nاين نظم مذكور نظم حاكم بر منظومه شمسى ما است و خدا مىداند كه چقدر منظومه در اين جهان است كه بر تمام آنها چنين نظمى حاكم است ، پس اى خواننده عزيز در اين جهان بانظم كه نظمش همچون لباسى سراسر گيتى را فراگرفته ، نمىتوانيم وصله ناهماهنگ و ناهنجارى باشيم ، بايد در برنامه زندگى خود و بين قواى درونى خود تعادل برقرار كنيم . زيرا همان گونه كه نظم عالم موجب دوام بقاء آن شده ، نظم و ميانه‌روى در امور روزمره هم موجب بقاء و دوام ما و زندگى ما است . و الّا بايد منتظر فناء و نيستى خود بود .\r\nبا اين توضيح مفهوم اين فراز خطبه ( ملبسهم الاقتصاد ) بهتر روشن مىشود ، اين جمله دو تفسير ممكن است داشته باشد كه يكى خاص و ديگرى عام است :\r\n1 . لباس متقين لباس ميانه و در تحد وسطى است - در اين تفسير ملبس در معنى حقيقى خود استعمال شده است - لباس نشانه زندگى انسان است ، پس زندگى آنهازندگى حد وسطى است و چون اقتصاد و ميانه‌روى را رعايت مىكنند ، دچار تنگدستى نمىشوند\r\n« ما عالَ امرءٌ اقْتَصَد » « 1 » :\r\n« تنگدست نشد كسى كه ميانه‌روى پيشه كرد » آنها نه زندگى خود را در حد فقر پائين مىآوردند كه\r\n« الفَقْر الموتُ الاكبر » « 2 » :\r\n« فقر بزرگ‌ترين مرگ است » و فقير در هر لحظه مىميرد و احساس او در هر لحظه احساس انسان محتضر و در شرف مرگ است و نه سراغ زرق و برق دنيا و زندگى مادى مىروند ، آنهاتا مىتوانند در ساده بودن زندگى مىكوشند ، زيرا هرچه زندگى ساده باشد ، اداره آن آسان‌تر است و هرچه زندگى از نظر رفاه و گستردگى\r\n\r\n\r\n","description":"","footnote":"\r\n( 1 ) . نهج‌البلاغه ، كلمات قصار كلمه 134 .\r\n( 2 ) . نهج‌البلاغه ، كلمه 154 .\r\n","page_name":" 117 ","page_number":117},
  {"content":"\r\n\r\nبيشتر باشد ، اداره آن هم مشكل‌تر است و ناراحتى آن بيشتر . و به قول امام على ( عليه السلام ) : « الْهَمُّ نِصفُ الهرَم » « 1 » : « گرفتارى و اندوه نصف پيرى است » .\r\nنقل شده كه هارون‌الرشيد در مجلس ازدواج پسرش نثار عروس - آنچه را روى سر عروس مىريزند - به جاى نُقل يا سكه گفته بود كاغذهايى تهيه و روى هر يك از آنها اسم يك آبادى يا قريه‌اى را بنويسيد كه هر كس برمىدارد صاحب و مالك آن محل شود ، آرى آن زندگى كه نثارالعرس آن چنين است ، مسلماً اداره كردنش مشكل است و كسى كه خرج‌هايى اينچنين مىكند ، نمىتواند از راه حلال اداره معيشت كند . بعضى از صاحب‌نظران حساب كرده‌اند كه موارد مصرف انسان سه نوع است : 1 . ضروريات كه حداقل غذا و لباس و مسكن است 2 . رفاهيات مثل ماشين و يخچال و فرش و غيره 3 . هوسيات و موارد غير ضرورى و رفاهى كه بيشتر از چشم و هم‌چشمىها ناشى مىشود و موجب اسراف‌ها و تبذيرهاى زيادى است و بيشترين مصارف سرمايه‌هاى دنيا در بخش سوم است و كمترين آن در بخش اوّل است .\r\nچه خوش فرمود مولى على : ( عليه السلام )\r\n« تَخَفَّفوُا تَلْحَقوُا » « 2 »\r\n: « سبكبال و سبكبار باشيد كه اگر سبكبال بوديد به مقصد مىرسيد » اين جمله در تقدير چنين است كه « تخفّفوا حتّى تلحقوا » « سبكبار باشيد تا به مقصد رسيد » مفهوم اين جمله چنين است كه اگر سبكبار نشديد به مقصد نمىرسيد .\r\n\r\n\r\n","description":"","footnote":"\r\n( 1 ) . - نهج‌البلاغه ، كلمه 135 .\r\n( 2 ) . نهج‌البلاغه ، خطبه 21 فيض الاسلام ، مرحوم سيد رضى گردآورنده نهج‌البلاغه ذيل اين كلام امام على عليه‌السّلام بسيار تعظيم كرده و مىگويد بعد از كلام خداوند و رسول صلى الله عليه و آله او اين كلام برترين كلام است و كلامى از اين كوتاهتر و پرمعنىتر شنيده نشده و چه ژرف است عمق اين كلمه ( كه هرچه بيشتر تأمل و تدبر كنى به پايان آن نمىرسى ) و چقدر اين جمله سر تا پا حكمت و پند است و تشنگى هر تشنه‌اى را بر طرف مىكند در آخر هم مىگويد ما در كتاب خصائص عظمت و بزرگى اين كلام را شرح داديم .\r\n","page_name":" 118 ","page_number":118},
  {"content":"\r\n\r\nاى برادر و خواهرم بايد مواظب بود كه شيطان هميشه وسوسه مىكند كه كارش اين است و اگر نكند بيكار است ، مرتب القاء مىكند كه آينده بچه‌ها و نوه‌ها را تأمين كن . اين از وسوسه‌هاى شيطان است ، يكى از علما مىفرمود من در فكر بچه‌هايم نيستم ، زيرا اگر مؤمن هستند خداوند همچنان كه از آن در ميهمانخانه دنيا پذيرايى كرد از آنها هم پذيرايى مىكند و اگر غير مؤمن هستند براى غير مؤمن من حمالى نمىكنم .\r\nكوتاه سخن اين كه بايد از تكلفات زندگى كاست و سبكبار بود ، براى يك روز سياحت و گشت و گذار و بالاى كوهى رفتن دو قرص نان و 2 عدد تخم‌مرغ و يك قمقمه آب كافى است . حال اگر شخص احمقى براى همين يك روز 30 نان و 30 تخم‌مرغ و دو بشكه آب بردارد ، وقتى چند قدم مىرود ، مىافتد و نمىتواند به مقصد برسد و شما با مشاهده حال چنين شخصى به او مىخنديد ، ولى به خدا قسم در بين ما كه مىخنديم ، افراد بيخردى هستند كه در مسير زندگى خود چنين بار خود را سنگين كرده و متوجه نيستند و يا متوجه هستند و اهميت نمىدهند .\r\n2 . تفسير اوّلى كه براى جمله ( مَلْبَسُهُم الاقتصاد ) ذكر كرديم به زندگى ظاهرى و مادى برگشت كرد و معنى دوم گسترده‌ترى براى اين فراز خطبه است كه :\r\nلباس در معنى مجازى و كنايى خود استعمال شده است . وقتى مىگويند لباس فلانى اقتصاد وتقوا است ، يعنى از همه جهات در پوشش ميانه‌روى و تقوا مستقر شده است .\r\nقرآن تعبيرات جالبى دارد كه از مجموع آنها مىتوان اين معناى گسترده را استنباط كرد . قرآن در موارد مخلتف دستور به تعادل داده كه براى نمونه شواهدى را ذكر مىكنيم :\r\n1 . « واقْصِدْ فِى مَشْيِكَ واغْضُضْ مِنْ صَوْتِكَ انَّ انَكرَ الاصْواتِ لَصَوتُ\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nالحَمِيرِ » « 1 » : « به طور متعادل راه برو ( نه زياد كُند و نه زياد تند ) و از صدايت بكاه و فرياد مزن چرا كه زشت‌ترين صداها ، صداى خران است » .\r\nاين آيه از نصايح لقمان « 2 » به فرزندش است ، ظاهر آيه اين است كه در راه رفتن به صورت متعادل راه برو نه تند و نه كند . ولى احتمال دارد خطّمشى اجتماعى را هم شامل شود ، يعنى خطمشى و حركت در بين خطوط و افكار اجتماعى خود را متعادل كن نه به چپ و نه به راست گرايش پيدا كن ، نه زياد عقب افتاده و نه زياد جلو برو ، بلكه با جامعه و در بين آنها باش .\r\nخداوند در اين آيه از زبان حكيمى چون لقمان دست روى مسئله راه رفتن\r\n\r\n\r\n","description":"","footnote":"\r\n( 1 ) . سوره لقمان آيه 19 ، حمير جمع حِمار به معنى خر است .\r\n( 2 ) . لقمان كه بود ؟ نام لقمان در دو آيه از قرآن در همين سوره ( لقمان ) آمده است ، در قرآن دليل صريحى بر اين كه او پيامبر بوده است يا يك فرد حكيم وجود ندارد ، ولى لحن قرآن در مورد لقمان نشان مىدهد كه او پيامبر نبود ، زيرا در مورد پيامبران سخن از رسالت و دعوت به سوى توحيد و مبارزه با شرك و انحرافات محيط و عدم مطالبه اجر و پاداش و نيز بشارت و انذار در برابر امتها معمولًا ديده مىشود ، در حالى كه در مورد لقمان هيچ يك از اين مسائل ذكر نشده و تنها اندرزهاى او كه به صورت خصوصى با فرزندش بيان شده ( هر چند محتواى آن جنبه عمومى دارد ) آمده است و اين گواه بر اين است كه او تنها يك مرد حكيم بوده است .\r\nدر حديثى از پيامبر گرامى اسلام صلّى الله عليه و آله چنين نقل شده : « حَقّاً اقول لم يكن لقمان نبيّا و لكن كان عبداً كثير التفكّر ، حَسَنَ اليقين ، احَبَّ الله فَاحَبّه فَاحَبَّبه ومَنَّ عليه بالحكمة . . . » : « به حق مىگويم كه لقمان پيامبر نبوده ولى بنده‌اى بود كه بسيار فكر مىكرد ، ايمان و يقينش عالى بود ، خدا را دوست مىداشت و خدا نيز او را دوست داشت و نعمت حكمت بر او ارزانى فرمود . . . » .\r\nدر بعضى تواريخ ( قصص قرآن در شرح حال لقمان ) آمده كه لقمان غلامى سياه از مردم سودان مصر بود و با وجود چهره نازيبا دلى روشن و روحى مصفّا داشت ، او از همان آغاز به راستى سخن مىگفت و امانت را به خيانت نمىآلود و در امورى كه مربوط به او نبود دخالت نمىكرد .\r\nبعضى از مفسّران احتمال نبوّت او را داده‌اند چنان‌كه گفتيم هيچ دليلى بر آن نيست بلكه شواهد روشنى بر ضدّ آن داريم ( تفسير نمونه جلد 17 صفحه 44 ) نكته‌اى كه قابل عبرت است اين است كه انسان مىتواند به جائى برسد كه كلامش در كنار كلمات الهى قرار داده شود اگر چه پيامبر نباشد .\r\n","page_name":" 120 ","page_number":120},
  {"content":"\r\n\r\nگذارده ، چرا كه روحيات و خلقيات انسان در لابلاى اعمال او منعكس است گاه عمل كوچكى مثل راه رفتن حاكى از روحيه ريشه‌دار است ، راه رفتن متكبرانه چه بسا نشانه روحيه تكبر و راه رفتن متواضعانه چه بسا نشانه روحيه تواضع است .\r\nدر اينجا روايت جالبى يادآور مىشويم : گويند روزى پيامبر گرامى اسلام ( صلى الله عليه وآله ) از كوچه‌اى عبور مىكردند به ظاهر ديوانه‌اى را مشاهده كردند كه مردم گرد او جمع شده‌اند ، پيامبر ( صلى الله عليه وآله ) فرمودند : « على ما اجتمع هؤلاء » : « اينها براى جه اجتماع كرده‌اند » عرض كردند\r\n« على المجنون يصرع » :\r\n« در برابر ديوانه‌اى كه دچار صرع و حمله‌هاى عصبى شده است » پيامبر ( صلى الله عليه وآله ) اين معلم انسانيت كه از هر لحظه حساس براى تربيت نفوس با استعداد تلاش مىكند مناسب ديدند كه همين حالت را براى مردم بدل به كلاس درسى كنند فرمودند :\r\n« ما هذا بمجنون الا اخبرُكم بمجنون حق المجنون » :\r\n« اين ديوانه نيست مىخواهيد ديوانه واقعى را به شما معرفى كنم » عرض كردند آرى اى رسول خدا فرمودند : « انّ المجنونَ المُتَبَخْتِرُ فى مَشْيه الناظِرُ فى عطفَيه المُحَرِّكُ جَنْبَيْه بِمِنْكَبيِه فذلك المَجْنوُن وهذا المُبْتَلى » : « ديوانه واقعى كسى است كه متكبرانه گام برمىدارد ، دائماً به پهلوهاى خود نگاه مىكند ، پهلوهاى خود را به همراه شانه‌ها تكان مىدهد - كبر و غرور از تمام وجود او مىبارد - اين ديوانه واقعى است ، اما آن كه ديديد ، بيمار است » . « 1 »\r\nدر آيه فوق پس از اشاره به تعادل در راه رفتن اشاره به تعادل در سخن گفتن شده و نكته جالب جمله آخر است كه به حكم تعليل جمله قبل است ، يعنى علت اين كه نبايد صدايت را بلند كنى ، اين است كه هرچه صدا بلندتر باشد زشت‌تر و گوشخراش‌تر است و زشت‌ترين صداها را هم آن حيوانات درازگوش دارند ، بعضىها اگر دليل كافى بر مدعاى خود نداشته باشند ، صداى خود را بلندتر\r\n\r\n\r\n","description":"","footnote":"\r\n( 1 ) . بحارالانوار ، جلد 76 ، صفحه 57 ( نقل از تفسير نمونه ، جلد 17 ، صفحه 58 ) .\r\n","page_name":" 121 ","page_number":121},
  {"content":"\r\n\r\nمىكنند و فكر مىكنند صداى بلند جبران عدم دليل آنها را مىكند ، و حال اين كه اگر بنا بود منطق را با صداى بلند بسنجند منطق آن حيوان درازگوش مستحكم‌تر و بلندتر بود .\r\n2 . « لاتَجْعَلْ يَدَكَ مَغْلوُلةً الى عُنُقِك وَ لا تبْسُطْها كُلَّ البَسطِ فَتَقْعُدَ مَلُوماً مَّحسُوراً » « 1 » : « هرگز دستت را بر گردنت زنجير مكن ( و ترك انفاق و بخشش منما ) و بيش از حدّ آن را مگشا تا مورد سرزنش قرارگيرى و از كار فرومانى » .\r\nدر اين آيه خداوند پيامبر ( صلى الله عليه وآله ) را مورد خطاب قرار مىدهد كه دست خود را مانند زندانيان به گردنت مَبند ، كنايه از اين كه بخل نورز ، مانند بخيلانى كه گويا دستشان بر گردنشان بسته شده و قدرت انفاق ندارند و زياد هم دست را مگشا ، كنايه از اين كه زياد و بيش از حد انفاق مكن . به طورى كه از كار بمانى و مورد ملامت دشمنان قرار گرفته و از ادامه كار و فعاليت و سامان دادن به زندگى خود وامانى ، بلكه بهترين كار اين است كه پوينده راه اعتدال باشى .\r\nدر شأن نزول اين آيه در بعضى روايات آمده كه سائلى بر در خانه پيامبر ( صلى الله عليه وآله ) آمد و طلب كمك كرد و چون پيامبر ( صلى الله عليه وآله ) چيزى نداشتند جز پيراهنى كه در بر\r\n\r\n\r\n","description":"","footnote":"\r\n( 1 ) . سوره اسراء ، آيه 29 . محسور از ماده حَسْر ( بر وزن قصر ) در اصل معنى كنار زدن لباس و برهنه ساختن قسمت زير آن است . به همين جهت حاسر به جنگجويى مىگويند كه زره در تن و كلاه‌خود بر سر نداشته باشد ، به حيواناتى كه بر اثر كثرت راه رفتن خسته و وامانده مىشوند ، كلمه ( حَسيرُ حاسر ) اطلاق شده است ، گويى تمام گوشت تن آنها با قدرت و نيرويشان كنار مىرود و برهنه مىشوند و بعداً اين مفهوم توسعه يافته به هر شخص خسته و وامانده كه از رسيدن به مقصد عاجز است ( محسور يا حسير و حاسر ) گفته مىشود حسرت به معنى غم و اندوه نيز از همين ماده گرفته شده ، چرا كه اين حالت به انسان معمولًا در مواقعى دست مىدهد كه نيروى جبران مشكلات و شكست‌ها را از دست داده گويى از توانايى و قدرت برهنه شده است . در مسئله انفاق و بخشش اگر از حد بگذرد طبيعى است كه انسان از ادامه كار و فعاليت و سامان دادن به زندگى خود وامانده و برهنه از نيروها و سرشار از غم مىگردد و طبعاً ارتباط و پيوند او با مردم نيز قطع خواهد شد . ( تفسير نمونه ، جلد 12 ، صفحه 91 ) .\r\n","page_name":" 122 ","page_number":122},
  {"content":"\r\n\r\nداشتند و او پيراهن را تقاضا كرد ، پيامبر ( صلى الله عليه وآله ) پيراهن را به او داده و چون برهنه بودند ، براى نماز به مسجد نرفتند و اين جريان موجب شد زبان كفار باز شده و گفتند محمد ( صلى الله عليه وآله ) كه ادّعاى پيامبرى مىكند معلوم مىشود خوابش برده يا مشغول لهو سرگرمى با زن و فرزند است و نمازش را به دست فراموشى سپرده است .\r\nبعضى هم در شأن نزول گفته‌اند كه پيامبر ( صلى الله عليه وآله ) هرچه را در بيت‌المال بود به نيازمند مىداد ، به طورى كه اگر بعد از مدتى نيازمندى مىآمد چيزى در بساط نداشت و چه بسا نيازمند زبان ملامت مىگشود و خاطر پيامبر ( صلى الله عليه وآله ) را آزرده مىساخت ، لذا دستور داده شد كه نه همه آنچه را كه در بيت‌المال دارد ، انفاق كند و نه همه را براى خود نگاه دارد تا اين گونه مشكلات پيش نيايد .\r\nميانه‌روى در اين آيه منافات با ايثار كه در سوره هود و آيات ديگرى مورد ستايش قرار گرفته ندارد . زيرا دقت در شأن نزول آيات و قوانين ديگر نشان مىدهد ، رعايت اعتدال حكم عامى است كه تضادى با ايثار كه حكم خاص مربوط به موارد معينى است ، ندارد .\r\nسائلى از امام صادق ( عليه السلام ) تفسير اعتدال را پرسيد ، حضرت عملى انجام دادند كه پاسخى عينى به سؤال سائل بود ، ايشان مشتى خاك برداشته و مشت را باز نكردند و فرمودند : « اين بخل است » و مرتبه ديگر مشتى برداشته و مشت را به طرف زمين بازكرده به طورى كه تمام خاك‌ها ريخت ، فرمودند : « اين مقابل بخل و حد افراط است » و بعد مشتى برداشته و لابلاى انگشتان را بازكرده به طورى كه مقدارى خاك از لابلاى انگشتان حضرت ريخت و مقدارى ماند ، فرمودند : « اين اعتدال است » .\r\n3 . « لاتجهر بِصَلاتِكَ ولا تُخافِتْ بِها وابْتَغِ بَيْنَ ذْلِكَ سَبيلًا » « 1 » : « نمازت را\r\n\r\n\r\n","description":"","footnote":"\r\n( 1 ) . سوره اسراء ، آيه 110 .\r\n","page_name":" 123 ","page_number":123},
  {"content":"\r\n\r\nزياد بلند يا آهسته مخوان و در ميان اين دو راهى ( معتدل ) انتخاب كن » اين دستور به پيامبر ( صلى الله عليه وآله ) داده شد ، زيرا مشركان در مكه در رابطه با نماز ايشان مىگفتند : او نمازش را بلند مىخواند و موجب ناراحتى ما مىشود ، اين چه عبادت و چه برنامه‌اى است ؟ ! « 1 »\r\nاما حدّ اعتدال ميان جهر و اخفتات در اين آيه از روايت امام صادق ( عليه السلام ) در تفسير على بن ابراهيم ، ذيل اين آيه فهميده مىشود ، حضرت فرمودند :\r\n« الْجَهرُ بِها رَفْعُ الصَوتَ والتَّخافُتُ بها ما لَمْ تَسْمَع نَفْسُكَ واقْرَأ بَيْنَ ذلك » :\r\n« جهر اين است كه زياد صدا را بلند كنى و اخفات آن است كه حتى خود نشنوى ، هيچ يك از اين دو را انجام نده ، بلكه حد وسط ميان آن دو را انتخاب كن » . « 2 »\r\nنكته‌اى كه جا دارد تذكر داده شود اين است كه : از آيه استفاده مىشود كه : اولًا عبادات خود را چنان انجام ندهيد كه بهانه به دست دشمنان افتاده و آنها را به استهزاء و مسخره بگيرند . چه بهتر كه همراه با شكوه و ادب اسلامى و ابهت و عظمت انجام بگيرد و اين كه بعضىها صداى بلندگوهاى مجالس دينى را بلند مىكنند و باعث ناراحتى و ايذاء مردم مىشوند بدانند كه اين صداى اسلام نيست ، بلكه صدايى است كه موجب پراكندگى مردم از اسلام و در نتيجه ضربه به تبليغا دينى و مذهبى است .\r\nثانياً بايد اعمال ما در تمام امور اعم از اجتماعى و سياسى و اقتصادى و غيره ، خالى از افراط كاريها و تندروىها و تفريط كارىها و مسامحه و سهل‌انگارى باشد ،\r\n\r\n\r\n","description":"","footnote":"\r\n( 1 ) . لازم به تذكر است كه طبق روايت متعددى از امام باقر و امام صادق عليهم‌السلام كه در تفسير نورالثقلين ( جلد 3 ، صفحه 233 ) آمده و طبق شأن نزولى كه از ابن عباس رسيده ، اين آيه مربوط به افراط و تفريط در بلند خواندن و آهسته خواندن است نه نمازهاى اخفاتيه ( نمازهايى كه در شبانه روز آهسته بايد خواند مثل ظهر و عصر ) و نه نمازهاى جهريه ( نمازهائى كه در شبانه روز بلند بايد خواند مثل صبح و مغرب و عشا ) اين حكم ديگى است كه فقهاى بزرگوار ما مدرك آن را در كتاب الصلاة آورده‌اند .\r\n( 2 ) . تفسير نورالثقلين ، جلد 3 ، صفحه 234 .\r\n","page_name":" 124 ","page_number":124},
  {"content":"\r\n\r\nو اصل اساسى وابْتَغِ بَينَ ذلك سَبيلًا يعنى جستجوگرى طريق اعتدال و طى آن طريق است .\r\nدر اين سه آيه فوق ، قرآن دست روى موردى گذارده است كه : از مصاديق « ملبسهم الاقتصاد » به معنى دوم ( معنى اعم ) است و آيه چهارمى كه ذكر مىكنيم جامع تمام موارد مذكور است .\r\n4 . « وكذلك جَعَلْناكُم امةً وَسَطاً لِتَكوُنوُا شُهَداءَ عَلى النّاسِ وَيَكوُنُ الرَّسوُلُ عَلَيْكُمْ شَهيداً » « 1 » : « همانطور ( كه قبله شما يك قبله ميانه است ) خود شما را نيز امّت ميانه‌اى - كه از هر نظر در حد اعتدال در ميان افراط و تفريط مىباشد - قرار داديم تا امت نمونه‌اى در برابر مردم باشيد و پيامبر ( صلى الله عليه وآله ) هم فرد نمونه‌اى در برابر شما باشد » .\r\nاما وجه اين كه قبله مسلمانان ميانه است اين است كه : در آن زمان مسيحيان تقريباً به سمت مشرق مىايستادند ( زيرا بيشتر ملل مسيحى در كشورهاى غربى مىزيستند ) و براى ايستادن به سوى بيت‌المقدس ناچار بودند به سمت مشرق بايستند و به اين ترتيب جهت مشرق به طور كلى قبله آنان محسوب مىشد ، ولى يهود كه بيشتر در شامات و بابل و مانند آن به سر مىبردند و به طرف بيت‌المقدس كه براى آنان تقريباً در سمت غرب بود ، مىايستادند و بدين ترتيب نقطه غرب قبله آنان بود ، اما كعبه نسبت به مسلمانان آن روز كه ساكن مدينه بودند ، سمت جنوب بود كه ميان مشرق و مغرب بود و از اين جهت ميانه محسوب مىشد ، در حقيقت قرآن با معرفى كردن قبله مسلمانان مىخواهد رابطه‌اى بين برنامه‌هاى اسلامى بيان كند كه : برنامه‌هاى ميانه و متعادل هستند و در نتيجه مسلمانان امتى ميانه و حد وسط هستند .\r\n\r\n\r\n","description":"","footnote":"\r\n( 1 ) . بقره ، آيه 143 .\r\n","page_name":" 125 ","page_number":125},
  {"content":"\r\n\r\nاعتدال اصلى است كه بر تمام تعليمات اسلامى حاكم است ، اعتدال در عقيده ( يعنى نه غلوّ و نه شرك ، نه\r\nجبر و نه تفويض ، نه تشبيه و نه تعطيل « 1 » هيچ كدام در عقئد اسلامى راه ندارد اعتدال در برنامه‌هاى اجتماعى ، نه تنها توجه به جهان ، مادّه ( همچون يهود ) و نه تنها توجه به مسائل روحى و رهبانيّت و كناره‌گيرى از اجتماع ( به سان نصارى ) اعتدال در شيوه‌هاى اخلاقى « 2 » ، اعتدال در عبادت ، اعتدال در اقتصاد كه نه به طرف سرمايه‌دارى كه انباشته شدن ثروت را به هر اندازه تجويز مىكند و محدوديتى براى بخش خوصى قائل نيست ، به طورى كه نوشته بودند بعضى سرمايه‌دارىهاى بلوك غرب در هواپيماى اختصاصى خود استخر شنا دارند و نه ماركسيسم كه به كلى از انباشته شدن ثروت و فعاليت‌هاى بخش خصوصى جلوگيرى مىكند - اولى داراى اقتصادى لجام گسيخته و دومى داراى اقتصادى زنجير كرده است و بايد گفت سرمايه‌دارى و كمونيسم عكس‌العمل يكديگرند و هر\r\n\r\n\r\n","description":"","footnote":"\r\n( 1 ) . غلو اين است كه براى بزرگ جلوه دادن وجودى چيزهايى به او نسبت دهند كه مبرّاى از آن است مثلًا درباره خداوند غلو كنند و بگويند خدا داراى صفاتى است كه اصلًا قابل درك براى ما نيست و يا به على عليه‌السّلام نسبت خدايى داده و درباره ايشان غلو كنند ، چنان كه كردند ، اين طرف افراط مسئله و اما طرف تفريط مسئله اين است كه مقام ربوبى را به حدى پائين آورند كه شريك و هم‌سطح با مخلوقات خود شود .\r\nجبر آن است كه به طور كلى سلب اختيار از انسان‌ها كنند ، چنان كه به اشاعره نسبت مىدهند و يا در مقابل تفريط كرده و بگويند انسان مختار است به طورى كه هيچ دخالتى خداوند در اعمال او ندارد ، كما اين كه مُفَوِّضه گفته‌اند و يا مثل يهود بگويند خداوند جهان را در 6 روز آفريد و به گوشه‌اى رفت و ديگر دخالتى در اين جهان نمىكند .\r\nتشبيه آن است كه صفات خالق را به مخلوق تشبيه كنيم و از همين جا فرقه مجسمه بنيان نهاده شد كه قائل‌اند خداوند جسم است و يا عده‌اى تفريط كرده و مىگويند صفات خداوندى قابل ادراك نيست و قائل به تعطيل عقل براى درك صفات‌اند كه اين نوعى غلوّ درباره خداوند است .\r\n( 2 ) . صفات حسنه‌اى را كه اسلام به آن امر فرموده در علم اخلاقى حد وسط مىدانند و آ را عدالت اخلاقى ناميدند مثلًا شجاعت حد وسط براى تَهَوُّر ( بىپروايى ) و جبن ( ترس ) است .\r\n","page_name":" 126 ","page_number":126},
  {"content":"\r\n\r\nيك فرزند نامشروع ديگرى در بقاء خود هستند - اسلام هر دو را زير سؤال برده و حد ميانه را در پيش گرفته است ، هم بيت‌المال و انفال و اموال حكومت دارد و هم جمع ثورت را براى افراد به طور متعارف و مشروع تجويز كرده است ( البته الان كمونيست‌ها از نيمه راه برگشته‌اند شوروى خيلى وقت است برگشته و چين هم دنباله روى آن شده و دروازه‌هاى خود را به روى بازارهاى آزاد جهان باز كرده و اجازه سرمايه‌گذارى به هر كشورى را در چين داده است ) .\r\nو بالاخره اسلام در تمام امورش اعتدال را پيشه كرده و به اين ترتيب يك مسلمان واقعى نمىتواند انسان يك بعدى باشد و تنها نظر به جهت ماده يا به جهت معنا و يا تنها نظر به جنبه‌هاى فردى و يا اجتماعى نمىكند ، بلكه انسانى است همه جانبه ، متفكر ، باايمان ، دادگر ، مجاهد ، مبارز و در عين حال اهل معنويت و بندگى خدا و اهل زندگى و فعاليت و معاشرت .\r\nپس از اين كه اسلام حد وسط بين تمام افراط و تفريطها شد و نمونه گرديد ، و از طرفى افراد نمونه براى گواهى و شهادت انتخاب مىشوند ، مسلمانان مىتوانند گواه و شاهدى بر اهل عالم باشند ، همچنان كه پيامبر ( صلى الله عليه وآله ) در ميان مسلمانان فرد نمونه است ، مسلمانان عملًا گواهى مىدهند كه يك انسان مىتواند هم مرد دين و هم مرد دنيا و در عين اجتماعى بودن جنبه‌هاى روحانى و معنوى خود را حفظ كند و هر دو را مكمّل يكديگر قرار دهد ، گواهى مىدهند كه دين و علم و دنيا و آخرت و ماده و معنا همه در حدود صحيح با هم سازگاراند\r\nو در ميان آنها تضادّى نيست .\r\nدر خاتمه از باب ختامُه مِسْكٌ اشاره به سخن على ( عليه السلام ) در نهج‌البلاغه « 1 » كنم ، در اين خطبه\r\nدارد كه دو برادر به نام‌هاى علاء بن زياد حارثى و عاصم بن زياد حارثى در بصره بودند هر دو از اصحاب على ( عليه السلام ) كه يكى به راه\r\n\r\n\r\n","description":"","footnote":"\r\n( 1 ) . خطبه 200 فيض‌الاسلام و 209 صبحى صالح .\r\n","page_name":" 127 ","page_number":127},
  {"content":"\r\n\r\nافراط و ديگرى به راه تفريط سير كرده بود و حضرت آنها را به راه متعادل رهنمون ساختند . حضرت وقتى به بصره وارد شدند چون علاء مريض بود به ديدن او رفته و وقتى وسعت خانه او را ديدند ، فرمودند : « اين خانه وسيع را در دنيا چه مىكنى ، در حالى كه تو به فراخى و وسعت آن در آخرت بيشتر نيازمندى ؟ ! ولى مىتوانى اگر بخواهى با فراخى اين خانه ، خانه آخرت خود را هم وسيع گردانى ، از ميهمان در اين خانه پذيرايى نما و با خويشان پيوسته باش و حقوق شرعيه - اعم از خمس و زكات و صدقات و ساير حقوق واجبه و مستحبه - را از آن بده » سپس علاء از دست برادرش عاصم شكايت كرد كه او چون رهبانان كليمى پوشيده و از دنيا دورى گزيده ، حضرت با او ديدار كرده و به او فرموده : « يا عُدَىّ نفسِه » : « اى دشمنك نَفْس خود » شيطان تو را به اين راه انداخته ، آيا فكر مىكنى خداوند پاكيزه‌ها را حلال كرده و كراهت دارد كه تو از آنها بهره‌مند گردى ، آيا به زن و فرزندت رحم نمىكنى ؟ ! »\r\nجانم فداى تو اى مولى كه راهنماى اين دو برادر به طريق حق و معتدلى و راهگشاى خطمشى ما در تمام مسائل فردى و اجتماعى .\r\nپس از اين توضيحات درباره اين فراز از خطبه ، كوتاه سخن اين كه اگر عاقلى لازم است راه ميانه و حد وسط را طى كنى و الا مصداق كلام مولا ، خواهى بود :\r\n« لا يُرى الجاهل الّا مُفرِطاً او مُفَرَّطا » :\r\n« ديده نمىشود نادان مگر آن كه تندرو و يا كندرو است » . « 1 »\r\nمرحوم الهى در ذيل اين فراز\r\n« ملبسهم الاقتصاد »\r\nچنين مىسرايد :\r\n هم آنان در لباس اقتصادند * بهر كارى قرين عدل و دادند\r\nنه چون طاووس زينت كرده تن را * نه چون گل چاك‌داده پيرهن را \r\n\r\n\r\n","description":"","footnote":"\r\n( 1 ) . - نهج‌البلاغه كلمه 67 ، فيض الاسلام ( در نسخه صبحى صالح كلمه 70 است و « لا تَرى الجاهل الّا مُفْرِطا او مُفَرَّطا » است يعنى « نمىبينى جاهل را الّا تندرو يا كندرو » .\r\n","page_name":" 128 ","page_number":128},
  {"content":"\r\n\r\n زسرد و گرم عالم بىتظاهر * بدن را پوش وجان راباتفاخر\r\nلباس دانش و تقوا به جان پوش * نه‌برتن جامه برطبع زنان‌پوش\r\nزن از آرايش‌تن گشت خرسند * به زيبايى جان مرد خردمند\r\nنئى شاهد برعنايى مپرداز * چوگل صد چاك گردان جامه ناز\r\nبه تقوا هركه جان خود بياراست * به‌ملك جاودانش روى زيباست\r\nبهر كار از ره پرهيزكارى * نگه‌دار اعتدال از هوشيارى\r\nچوآن پاكان همه تقواخصالند * به هر رفتار زيبا ز اعتدالند \r\n\r\n","description":"","footnote":"","page_name":" 129 ","page_number":129},
  {"content":"\r\n . \r\n","description":"","footnote":"","page_name":" 130 ","page_number":130},
  {"content":"\r\n\r\n\r\n3 - روش آنها تواضع است\r\n3 . مَشْيُهُم التّواضع\r\nترجمه : « راه رفتن آنها ( پرهيزكاران ) تواضع و فروتنى است » . « 1 »\r\n\r\n\r\n","description":"","footnote":"\r\n( 1 ) . نكته ادبى : حمل اسم معنا پر اسم ذات صحيح نيست ، براى همين جهت گفته‌اند زيدٌ عدلٌ يا مجاز در اسناد است عدل به زيد مجازى است و گوينده مىخواهد بگويد از بس زيد عادل است كَانَّ مجسّمه عدل شده است نه ذاتى كه متصف به عدل است ، يا مجاز د ركلمه است كه زيد عدل را تأويل به زيد عادل كنند ، يعنى مجاز در كلمه عدل صورت گرفته يا مجاز در حذف است ، يعنى مضاف در اينجا حذف شده و زيد ذوعدل ( زيد صاحب عدالت است ) بوده است ، با اين مقدمه روشن مىشود كه حمل تواضع بر مشى مجاز است ، زيرا مشى آنها متّصف به تواضع است نه اين كه خود تواضع باشد و اين معناى قول مرحوم خويى است كه مىگويد : ( وَفِى الاسنادِ ايضاً تَوسُّعٌ ) و همين مراد ابن ابى الحديد است كه مىگويد : تقديرُه \" اى تَقدِيرٌ جملةِ وَمشْيُهُم التّواضُع \" وَصفةُ مَشيِهِم ، التّواضُع فَحُذِفَ المُضافٌ \" اى صِفةٌ \" .\r\nدو نكته قابل ملاحظه : 1 . در مجاز در حذف مضاف كلمه‌اى كه مجازا و در غير مورد به كار برده شده بايد حدف شود . در مثال بالا مضاف تواضع حذف گردد مثل مضاف عدل ، ولى ابن ابى الحديد در مبتدا يعنى ( مشيهم ) تصرف كرده و اين بر خلاف روش ادبا است ، از سه وجه مذكور در نحوه مجازيت ، مجاز در اسناد مناسب‌تر است ، يعنى مراد مولى على عليه السلام اين است كه گويا راه رفتن آنها خود تواضع شده ، نه اين كه متواضعانه و متصّف به تواضع باشد .\r\nمرحوم خويى در فراز قبلى يعنى ( ملبسهم الاقتصاد ) هم فرموده ( وفى الاسناد توسّع ) به خلاف ابن ابى الحديد كه قائل به مجازيت نشده و به نظر مىرسد حق با مرحوم خويى باشد ، زيرا اقتصاد همچنان كه در عبارت مرحوم خويى است عبارت است از ( التوسّط بين الافراط والتفريط ) يعنى اقتصاد ميان و حد وسط بين افراط و تفريط است . بنابراين لباس پوشيدن آنها منطبق بر حد وسط و اقتصاد است . اگر افراط و تفريط حدى و مصاديقى منطبق بر خود داشته باشند حد وسط و اقتصاد هم داراى مصاديقى است كه لباس پوشيدن پرهيزكاران باشد . پس در اين فراز مجاز به كار برده شده ، يعنى گويا لباس پوشيدن پرهيزكاران خود حد وسط و ملاك ارزش شده نه اين كه منطبق بر حد وسط باشد .\r\n","page_name":" 131 ","page_number":131},
  {"content":"\r\n\r\nشرح : مشى مصدر است به معناى راه رفتن و تواضع هم مصدر باب تفاعل به معنى خود را در مقام پائين نهادن و فروتنى كردن است .\r\nاين جمله دوگونه تفسير مىشود :\r\n1 . راه رفتن آنها متواضعانه است از ميان همه مسائل ، مشى و راه رفتن را مطرح فرمود ، چرا ؟ جواب اين سؤال نياز به تمهيد و مقدمه دارد .\r\nاعمال انسان انعكاس و بازتابى از صفات و حالات درونى او است .\r\nدر بيمارىهاى جسمى اين مسئله روشن است ، اگر در سطح پوست دانه‌هاى چركين پديدار شود ، نشانگر عدم صحت فعل و انفعال كبد است ، و اگر چشم انسان زرد شود ، آينه وجود بيمارى در كيسه صفرا است ، همچنان كه سياهى و كبودى لب‌هانشانگر اختلال در كار دريچه‌هاى قلب ، و در نتيجه عدم تصفيه صحيح خون است . و بالاخره اندكى اختلاف و عدم تعادل در ظاهر ، حكايت از اختلال در باطن مىكند ، اين مسئله عيناً در بيمارىهاى روحى هم نمايانگر است ، سينه را جلو دادن و سر به آسمان بلند كردن و پاشنه پاها را بر زمين كوبيدن نشانه مرض روحى است ، راه رفتن معقولانه و غيرمعقولانه به عنوان يك پديده و نشانه‌اى از سرِّ درون گوياى روح تواضع يا تكبر است انسان متكبر در راه رفتن ، سخن گفتن و حتى نحوه سيگار كشيدن او تكبر و تبختر جلوه‌گر است ، پا را روى پا انداخته و سيگار را لابلاى\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nانگشتان خود فشرده و گاهگاهى پُكى به سيگار خود زده و حلقه حلقه دور مىكند كه گويا همه به او مديون هستند .\r\nاين بيمار روحى اگر حتى بخواهد مرض خود را پنهان كند ناخودآگاه ظاهر مىشود ، روانشناسان امروز معتقداند كه بشر داراى دو نيروى متفاوت است : 1 - ضمير آشكار 2 - ضمير پنهان ( دستگاه خودآگاه و ناخودآگاه ) منظور از خودآگاه دستگاه عقل است كه با تصورات و تصديقات انسان به سوى آن مىرود ، ناخودآگاه ماوراء اين است آن ضمير باطن است ، آن معرفت درونى است كه خود انسان هم به آن توجه ندارد . قسمت مهم دستگاه مغز اين شعور ناآگاه است اين دو ضمير را تشبيه به تكّه يخى مىكنند كه 9 قسمت آن زير آب و 1 قسمت آن روى آب است ، و آن يك قسمت ضمير آگاه و آشكار و 9 قسمت ديگر ضمير ناآگاه و پنهان است همانند صخره‌هاى يخى كه خطر بزرگى در جلو كشتىها محسوب مىشوند زيرا كه قسمت مُعظَم آن زير آب است و ديده نمىشود .\r\nروانشناسان مىگويند : انسان وقتى شعور آگاهش كار مىكند موانعى بر ديده ضمير ناخودآگاه او پديدار مىگردد ، ولى در خواب و در مواقع غفلت كه فعاليت عقل و شعور آگاه كم است كارهاى حساب ناشده‌اى مىكند كه ناشى از ضمير ناخودآگاه است ، كشف اين مسئله از نظر علمى بسيار نو و تازه است شايد به يك قرن نرسد ولى با دقت در منابع اسلامى مىبينيم كه از 1400 سال پيش اشاره به اين دستگاه شده است از جمله كلمه نورانى مولى على عليه السلام است - اگر چه تمام كلمات حضرت نورانى است - :\r\n« مااضْمَرَ احَدٌ شيئاً الّا ظَهَرَ فى فَلَتاتِ لِسانِه و صَفَحات وَجْهه » « 1 »\r\n« كسى چيزى را در دل پنهان نمىكند مگر آنكه در سخنان بى انديشه و رنگ رخسارش هويدا مىگردد ، همانند زردى كه علامت ترس و سرخى\r\n\r\n\r\n","description":"","footnote":"\r\n( 1 ) . نهج‌البلاغه كلمه 25 فيض‌الاسلام و 26 صبحى صالح از كلمات قصار .\r\n","page_name":" 133 ","page_number":133},
  {"content":"\r\n\r\nكه نشانه شرمندگى است » .\r\nآرى انسانى كه درونى مريض دارد اگرچه درصدد نشان ندادن نقطه ضعف خود باشد اما در مرحله‌اى ضمير ناخودآگاه او ، او را رسوا كرده و مرض او را نمايان مىكند و از جمله مرض‌هاى روحى انسان مرض تكبّر است كه گرچه نخواهد كسى متوجه مرض او شود اما گاهى در مسئله كوچكى مثل راه رفتن يا سيگار كشيدن نمايان مىشود . « 1 »\r\nدر سوره اسرا « 2 » آمده : « وَ لا تَمْشِ فِى الارضِ مَرَحا « 3 » انَّكَ لَنْ تَخْرِقَ الارضَ ولَنْ تَبْلُغَ الجبالَ طوُلًا » : « در روى زمين با تكبر راه مرو تو نمىتوانى زمين را بشكافى و طول قامتت هرگز به كوه‌ها نمىرسد » .\r\nآرى متكبّر نه زمين را مىشكافد و نه از نظر قامت به كوه مىماند ، تازه بر فرض قامتش به بلنداى كوه برسد مگر كوه چه قدر و منزلتى در دستگاه آفرينش دارد ، دانشمندان محاسبه كرده‌اند كه بلندترين كوه‌هاى زمين حدود 8000 متر است اين كوه‌ها بر روى كره زمين همانند دانه‌ها و برجستگىهاى روى پوسته پرتغال و نارنگى است كه سطح كره زمين به واسطه اين كوه‌ها تغيير نكرده ، بلكه موج كمى پيدا كرده است تازه كره ما در كهكشان خود چيزى نيست چه رسد به مجموعه دستگاه آفرينش ، پس اين متكبّر چه در سَر مىپروراند كه در راه رفتن پاهاى خود را محكم بر زمين كوفته تا مردم را از آمد و رفت خويش آگاه سازد ، گردن به آسمان مىكشد تا برترى خود را بر زمينيان بنماياند غافل از اين كه او همانند\r\nمورچه‌اى است بر صخره بسيار عظيمى كه پاى خود را بر آن صخره\r\n\r\n\r\n","description":"","footnote":"\r\n( 1 ) . استاد در شبهاى پنجشنبه در ابتداى ورود به بحث كلام هر شب يكى از كلمات مولى را مورد بحث قرار مىدادند و بحث فوق الهام گرفته از بحث ايشان پيرامون كلمه 25 از كلمات نهج‌البلاغه است .\r\n( 2 ) . وِظ اسرا ، آيه 37 .\r\n( 3 ) . مَرَح بر وزن فَرَح به معنى شدت خوشحالى در برابر يك موضوع باطل و بىاساس است .\r\n","page_name":" 134 ","page_number":134},
  {"content":"\r\n\r\nمىكوبد و صخره بر حماقت و جهالت و كمى ظرفيت آن مىخندد .\r\n2 - تفسير دوم اين فراز از خطبه به اين شرح است كه مشى به معنى راه رفتن نيست كه آينه درون باشد بلكه معناى اعمّى دارد كه همان خط مشى و روش و سيره است يعنى برنامه و خط مشى زندگى پرهيزكاران در تمام ابعاد تواضع و فروتنى است ، درس خواندن ، گفتن ، شنيدن ، قلم بدست گرفتن ، امر به معروف و نهى از منكر كردن ، معاشرت و كسب و كار و همه و همه اعمال و رفتار او آميخته با تواضع است .\r\nدر نهايت مرجع و برگشت دو تفسير يكى است ، در تفسير اول راه رفتن فىنفسه مراد بود اما انگشت روى كوچك‌ترين مسائل گذارده شده بود كه نشانه تواضع و حالت نفسانى درونى بود ، و در تفسير دوم خط مشى مراد بود نه فِعلِ راه رفتن تنها ، كه خود به خود از كوچك تا بزرگ برنامه‌هاى زندگى را شامل مىشود .\r\nبعضى خيال مىكنند تواضع صفتى پسنديده و روحيه اخلاقى صِرف است كه هيچ‌گونه تاثيرى در زندگى ندارد ، بودنش خوب و نبودنش به جايى ضربه نمىزند ولى اين پندارى بيش نيست .\r\nدر اينجا سه نكته را متذكّر مىشويم تا معلوم شود كه تواضع در زندگى عاملى سرنوشت‌ساز است : 1 - يكى از مهم‌ترين عوامل گناه كبر است ، نخستين گناهى كه در اين عالم اتفاق افتاد گناه شيطان بود كه ناشى از تكبّر بود ، بعد از تسويه و به سرحدّ كمال جسمانى رسيدن انسانى و نفخ روح و دميدن روان به او ، ( فَإِذَا سَوَّيْتُهُ وَ نَفَخْتُ فِيهِ مِنْ رُّوحِى ) « 1 » وقتى خطاب به فرشتگان شد كه به آدم سجده كنيد ( فَقَعوُا لَهُ ساجدين ) « 2 » ، همه ملائكه سجده كردند الّا ابليس « فَسَجَدَ الملائكةُ كُلِّهُم اجْمَعوُنَ الّا ابليس » « 3 » خطاب شده چرا سجده نكردى ؟ ! وى قياس « 4 » كرده و گفت :\r\n\r\n\r\n","description":"","footnote":"\r\n( 1 ) .\r\n( 2 ) .\r\n( 3 ) . سوره حجر آيه 30 .\r\n( 4 ) . سوره حجر آيه 29 . قياس آن است كه موضوعى را با موضوع ديگر كه از بعضى جهات شباهت دارند ، مقايسه كرد و حكم موضوع اول را براى دوم اثبات كنيم ، بدون اينكه فلسفه و اسرار حكم اول را كاملًا بدانيم ، مثل اينكه بگوييم عرق انسان چون از جهاتى شبيه با بول است پس مثل بول نجس است .\r\n","page_name":" 135 ","page_number":135},
  {"content":"\r\n\r\n« انَا خَيْرُ مِنْه خَلَقْتَنى مِنْ نار و خَلَقْتَه مِنْ طِين » « 1 » : « من بهتر از آدم هستم ، خلق نمودى مرا از آتش و خلق كردى آدم را از گِل » او اولين قياس كننده بود ، چنان‌كه امام صادق ( عليه السلام ) به ابوحنيفه « 2 » فرمودند : « لاتَقِسْ فَانَّ اوّل مَنْ قاس ابليس » ؛ « 3 » « قياس مكن كه نخستين قياس كننده ابليس ( شيطان ) بود » .\r\nبزرگ‌ترين اشتباه ابليس كه شايد هم آگاهانه دروغ مىگفت ، اين بود كه آتش را با خاك مقايسه كرد و خواست آتش را برتر از خاك جلوه دهد ، در حالى كه خاك سرچشمه انواع بركات و منبع تمام مواد حياتى و مهم‌ترين وسيله براى ادامه زندگى موجودات زنده است ، در حالى كه آتش چنين نيست ، بلكه جنبه ويرانگرى او بيشتر است وقتى زمين به صورت گوئى آتشين از خورشيد جدا شد قابل استفاده و سكونت نبود ، اما وقتى سرد شد خاك آن مايه بركات گرديد ، سرچشمه پرورش درختان و مواد نفتى قابل احتراق شد ، اگر آتشى ايجاد شود برگشتش به زمين است توليد آتش از سنگ چخماق و نفت و غيره است ، از همه اينها گذشته شرافت آدم به بُعد جسمانى و مادى و خاكى و مرحله لجن بودن او نبود ، بلكه بواسطه جنبه روحانيت او بود .\r\nاضافه روحى در ( نفخت فيه مِنْ روحى ) اضافه تشريفيّه است ، يعنى اگر چه جسم او خاكى بود ولى روحش انتساب به خداوند پيدا كرده و شرافت يافته بود ، ولى امان از تكبر كه چون پرده‌اى بر ديده جان ظاهر شده و مانع از ديدن حتى بديهىترين ديدنىها و آشكارترين آنها است ، به دنبال اين تكبر بود كه شيطان به جنگ و پيكار با خداوند برخاست و حكمت الهى را زير سؤال برد ،\r\nاينكه گفت : من\r\n\r\n\r\n","description":"","footnote":"\r\n( 1 ) . سوره اعراف ، آيه 12 .\r\n( 2 ) . رئيس مذهب حنفى از مذاهب اهل تسنن است .\r\n( 3 ) . نورالثقلين ، جلد 2 ، صفحه 6 ، در منابع اهل تسنن هم ، المنار ، جلد 8 ، صفحه 331 و طبرى جزء 8 ، صفحه 98 از ابن عباس و ابن سيرين و حسن بصرى اين مطلب نقل شده است .\r\n","page_name":" 136 ","page_number":136},
  {"content":"\r\n\r\nبهتر از آدم هستم و او خلقتش از خاك و خلقت من از آتش است ، يعنى اينكه دستور سجده از تو اى خدا انتظار نمىرفت ، توقعّ نداشتيم با اين علم و حكمتت چنين دستور صادر كنى ، بعد هم نسبت جبر به خدا داده ، و گفت : « فَبِما اغوَيْتَنِى لَاقْعُدَنَّ لَهُم صِراطَكَ المُسْتَقيمَ » « 1 » : « اى پروردگار من به خاطر اينكه اغواء و گمراه كردى مرا ، بر سر راه مستقيم تو براى انسان‌ها و فرزندان آدم كمين مىكنم » ابليس با اينكه عالم بود ولى تناقض گويى كرد ، در ابتدا به خداوند نسبت جبر داد و گفت تو گمراهم كردى و من بىاختيار بودم ، ولى بعداً گفت من گمراهشان مىكنم ، يعنى اختيار دارم و به ميل خود عمل مىكنم ، آرى اگر متكبّر دچار تناقض‌گويى هم شود جاى استعجاب نيست !\r\nحضرت على ( عليه السلام ) در خطبه قاصعه « 2 » نهج‌البلاغه به هنگام نكوهش كبر و خود برتر بينى چنين مىفرمايد :\r\n« اعْتَرَضَتْهُ الْحَمِيَّةُ فافْتَخَرَ عَلى آدَم بِخَلْقِهِ و تَعَصَّبَ عَلَيهِ لِاصلِه فَعَدُوّاللهِ امامُ المُتَعَصِّبنَ وَ سَلَفَ المُتَكبِرينَ الذى وَضَعَ اساسَ العَصَبيتهِ و نازَعَ اللهَ رداءَ الجَبْريّة وادَّرَعَ لِباسَ التَّعزُّز وخَلَعَ قِناع التَّذَلُّلِ ، الا تَرون كيفَ صَغَّرَهُ اللهُ بِتَكَبُّرِهِ وَوَضَعَهُ بِتَرَفُّعِهِ فَجَعَلَه فِىالدّنيا مدحوُراً وَاعَدّلَهُ فِىالاخِرَةِ سَعيراً » .\r\nكبر و خودخواهى به او ( شيطان ) روى آورد ، پس به آفرينش خود بر آدم ( عليه السلام ) فخر و ناز نمود ، و به خاطر آفرينش خود در برابر آدم ( عليه السلام ) عَصَبيّت به خرج داد آشكارا زير بار فرمان حقّ نرفت ، « و گفت : او را از گل و مرا از آتش آفريدى ، من كه از او بهترم چرا او را سجده كنم ؟ ! » اين دشمن خدا پيشواى متعصّبان و سرسلسله متكبران است كه اساس تعصّب را پىريزى كرد و با خدا در جامه عظمت و بزرگى - كه اختصاص به او داشت - به منازعه پرداخت و لباس عزّت و سربلندى - كه سزاوار او نبود - را به تن پوشانيد و پوشش تواضع و فروتنى را كنار گذارد مگر نمىبينيد ، چگونه\r\n\r\n\r\n","description":"","footnote":"\r\n( 1 ) . سوره اعراف ، آيه 16 .\r\n( 2 ) . نهج‌البلاغه ، خطبه 192 ، صبحى صالح و 234 فيض‌الاسلام .\r\n","page_name":" 137 ","page_number":137},
  {"content":"\r\n\r\nخداوند او را براى تكبّر و سركشى خُرد و كوچك و به سبب بلندپروازى پست نمود ؟ ! و آتش فروزان دوزخ را در آخرت براى او مهيا نمود .\r\nچنان كه در قرآن كريم سوره حجر آيه 34 و 35 مىفرمايد : « قال فَاخْرُجْ مِنها فِانَّكَ رَجيمٌ و انَّ عَلَيكَ اللَّعنَةَ الى يَومِ الدِّينِ » : « خداوند فرمود از بهشت بيرون رو كه تو رانده شدى ، و تا روز رستاخيز بر تو لعنت است » و در آخرت براى او آتش برافروخته آماده فرمود ، ( چنان كه در قرآن كريم سوره ص آيه 85 مىفرمايد : « لَامْلَئَنَّ جَهَنَّمَ مِنكَ و مِمَّنْ تَبِعَكَ مِنْهم اجمَعينَ » : « دوزخ را از تو و از همه آنان كه پيرو تو هستند از آدميان و جِنّيان پر خواهم نمود » .\r\n2 - مسئله تواضع و تكبّر در علم و عدم علم تاثير مىگذارد ، انسان متواضع اگر مسأله‌اى را نداند ، سؤال كرده و بر علم خود مىافزايد ، و برعكس انسان متكبّر با سؤال نمىخواهد شكوه ساختگى و دروغين خود را بشكند و اساساً يكى از حجاب‌هاى شناخت ، تكبر است . اگر انسان متواضع شد زمينه علم افزايى او فراهم شده و علم هم زمين تواضع را متقابلًا فراهم مىكند ، زيرا تواضع و علم رابطه تنگاتنگ و مستقيمى با هم دارند و چرا علم تواضع نيافزايند ، در صورتى كه درخت پربار با سرفرو آوردن شاخه‌هاى ميوه‌دارش ابراز تواضع نيافريند ، تكبر و بزرگى فروختن مانع از رسيدن علمى است كه به منزله آب حياتبخش روح و روان است ،\r\nو به قول شاعر :\r\n افتادگىآموز اگر طالب فيضى * هرگز نخورد آب زمينى كه بلند است \r\nشاعر ديگرى درباره تكبر و بالانشستن ظاهرى در حالى كه درون تهى از فضائل و كرامات است ، اينچنين سروده :\r\n من از بيقدرى خار لب ديوار فهميدم * كه ناكس كس نمىگردد از اين بالا نشستن‌ها \r\n\r\n","description":"","footnote":"","page_name":" 138 ","page_number":138},
  {"content":"\r\n\r\nدر اين شعر افراد بالانشين و متكبر كه نه فضيلتى از درون و نه شخصيتى از برون دارند ، تشبيه به خارهاى بىارزشى شده‌اند كه روى بلندى ديوار يا روى پشت بام‌ها سبز مىشوند .\r\nعلاوه بر تاثيرگذارى تواضع در دانش اندوزى و علم افزايى ، عامل مؤثرى براى پذيرش و كرنش در برابر كلام حق در مباحثات و منازعات و مرافعات است و در مقابل تكبّر مانع از آن ، انسان متواضع حرف حسابى را مىپذيرد اگرچه از زبان ناحسابى باشد و حرف ناحسابى را نمىپذيرد اگرچه از زبان فرد حسابى باشد به خلاف متكبّر .\r\nروحيه تواضع با روح اسلام عجين شده است و حضرت على ( عليه السلام ) آن معلم اخلاق و انسانيت در بيانات خود مىفرمايد : « الاسلام هو التسليم » : « اسلام همان تسليم است » تسليم در برابر خدا و پيامبر ( صلى الله عليه وآله ) و زير بار حق و حرف حساب رفتن ، روحيه تكبّر با روح اسلام سازگار نيست و رشد اين روحيه موجب كفر و خروج از دايره اسلام است ، چنان‌چه در روايات هم اشاره به اين مسئله شده است .\r\nبا نگرشى به قرآن درمىيابيم كه قرآن هم در موارد مختلف و از جمله در سوره بقره اشاره به مانع بودن روحيه استكبارى براى پذيرش حق كرده و مذمت مىنمايد : « افَكُلّما جاءَكُم رَسُولٌ بِما لا تَهْوى انْفُسُكُم اسْتَكْبَرتُم فَفَريقاً كَذَّبْتُم وفَريقاً تَقْتُلُونَ » « 1 » ؛ آيا هر پيامبرى كه بر خلاف هواى نفس شما اوامرى از جانب خداوند آورد ، استكبار كرده و از امرش سرپيچى مىنمائيد و گروهى را تكذيب كرده و گروهى را مىكُشيد ، در آيه فوق « تَقْتُلون » با صيغه مضارع آورده شده كه نشانه استمرار است ، يعنى يك يا دو پيامبر را نكشتند ، بلكه بر اين كار استمرار داشتند .\r\n3 . تكبر نظام جامعه بشرى را برهم مىزند و روابط انسان‌ها را با يكديگر\r\n\r\n\r\n","description":"","footnote":"\r\n( 1 ) . سوره بقره ، آيه 87 .\r\n","page_name":" 139 ","page_number":139},
  {"content":"\r\n\r\nتيره مىكند و برعكس تواضع ، ضامن نظام و بيمه كننده سلامت آن است ، سرچشمه بسيارى از جنگ‌ها همان خود برتربينى ملت‌ها و اقوامى در برابر اقوام ديگر است . جنگ جهانى اول و دوم را همين مسئله ايجاد كرد ، آلمان نازى سردمدارانش در اثر خودبينى باور كردند كه نژاد ژرمن برتر و بالاتر از ساير نژادها بوده‌اند . و دست به جنگ زده و اين همه سرمايه‌هاى انسانى و اقتصادى و فرهنگى ملت‌ها را به دست نابودى سپردند ، ملعوم مىشود تكبر توانايى ايجاد جنگ جهانى را دارد ، در زمان ما نيز همين روحيه باعث شد كه 5 دولت متكبر و زورگو در سازمان ملل حق ( و تو ) داشته و با اين روحيه استكبارى نظام عالم را برهم زدند . اگر باور كنند كه همه فرزندان آدم ( عليه السلام ) و آدم ( عليه السلام ) از خاك است « انتُم بَنوُ آدم وآدم مِنْ تراب » : « شما فرزندان آدم و آدم از خاك است » شعله‌هاى خشمناك آتشين جنگ‌ها رو به سردى گرائيده و خاموش مىشود ، ولى متأسفانه اميدى به اين باور نيست .\r\nدر افغانستان مجاهدين افغانى با رژيم سفّاك و غير مردمى خود در نبرداند و قرارداد صلح را در ژنو ، آمريكا و شوروى بين دو جناح به امضا مىرسانند ، چه خبر است ؟ مگر در بين شوروى و آمريكا شعله‌هاى جنگ مشتعل شده كه بر سر ميز مصالحه مىنشينند ، آيا اين عمل به اين معنا نيست كه ما آقا و بقيه برده ، ما ارباب و بقيه رعيت‌اند و برده حق اختيار و اراده از خود نداشته و محكوم صرف و مغلوب هوا و هوس‌هاى مولاى خود است ؟ !\r\nآرى عالم را به فساد نكشيد ، مگر استكبار اين صفت رذيله استكبار موجب شد كه در همه جا قدرت‌هاى مستكبر و زورگو نفوذ كرده تا جايى كه به خليج‌فارس براى حافظت از به اصطلاح امنيت آمده‌اند و مىبينيم\r\nاز موقعى كه پا در ااين گرداب مهلكه گذارده‌اند ، تشنج منطقه رو به ازدياد گذارده است . « 1 »\r\n\r\n\r\n","description":"","footnote":"\r\n( 1 ) . در راستاى حركت‌هاى تشنج‌آفرين آمريكاى متجاوز ، همين امروز كه مشغول نوشتن اين عبارات هستم ، يعنى 12 تير ماه 1367 برابر با 18 ذيقعده 1408 هواپيماى مسافربرى جمهورى اسلامى با 290 مسافر و خدمه درحالى كه از بندعباس به طرف دوبى در حركت بود بر روى خليج‌فارس در حدود ساعت 20 / 10 دقيقه بامداد مورد اصابت دو موشك ناوگان آمريكا قرار گرفته و در هوا منفجر و به قعر آب‌هاى خليج‌فارس فرو رفت ، آرى روحيه استكبارى آمريكا ايجاب مىكند كه براى حفظ به اصطلاح منافع خود افراد بىدفاع را هم هدف قرار داده و خوى ضد بشرى خود را هرچه بيشتر نمايان كند ، لازم به تذكر است كه طبق آمار اعلام شده مسافرين هواپيما 156 مرد و 52 زن و 54 كودك از 2 تا 12 سال و 12 كودك زير 2 سال بوده است به اضافه 16 خدمه .\r\n","page_name":" 140 ","page_number":140},
  {"content":"\r\n\r\nبايد سطح فرهنگ مردم بالا رود و درك كنند كه ابرقدرت‌ها عامل فساداند ، بايد بدانند تا مملكتى قوى نشود ، ملتش ذليل است و بايد بدانند حق گرفتنى است نه دادنى ، بايد بفهمند استكبار تابع حرف حساب نيست ، در اينجا مناسب است واقعيتى را با زبان طنز بيان كنم :\r\nگويند دزدى شبانگاه براى دزدى از ديوار خانه‌اى بالا رفته و چون ديوار بلند بود ، بر زمين افتاده و پايش شكست ، صاحبخانه بر او ترحّم نموده رهايش كرد ، فردا دزد به حاكم شكايت كرد كه فلان شخص ديوار خانه‌اش را بيش از حدّ بالا برده و مرا به اين روز و حال انداخته ، حاكم او را خواست و علت بلند بودن ديوار را جويا شد ، مرد كه از قرائن متوجه شد حاكم خيلى حواسش پرت است ، و حرف حساب را نمىپذيرد ، تصميم گرفت مشكله جواب را از خود دور كرده و به گردن ديگرى بيندازد ، لذا گفت قربان ! تقصير بنّا است و من به او نگفته بودم اين مقدار ديوار را بالا ببرد ، حاكم بنا را خواست او هم گفت من 50 رديف مىچيدم ولى چون خشت مال ، خشت‌ها را بزرگ گرفته و استاندارد نيست ديوار بلند شده ! حاكم خشت مال را هم خواست ، و او گفت قربان نجّار قالب خشت‌ها را بزرگگرفته و من بىتقصيرم نجّار را هم خواست او گفت تقصير دختر همسايه روبرويى است زيرا وقتى اين قالب را مىساختم سرش را از پنجره خانه بيرون كرده و من\r\nحواسم پرت شد ، او را خواست و به او گفت چه حقّى داشتى سرت را از پنجره بيرون كنى ، گفت :\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nمن بچه شير خوارمان را در آغوش داشتم و او مرتب گريه و زارى مىكرد و من چون به انتظار مادرم بودم ، سرم را از پنجره بيرون كرده بودم تا ببينم چه موقع مىآيد ؟ حاكم گفت حالا فهميدم چرا پاى اين دزد بيچاره از ديوار بلند شكسته ، منشا همه اين كارها اين بچه شيرخوار است ، از بچه پرسيد چرا گريه و زارى مىكردى ؟ و او قادر به جواب گفتن نبود ، لذا حاكم گفت بعد از تحقيقات زياد و پىگيرىهاى مداوم ، مقصّر اصلى مشخص شد ! مقصر اصلى اين بچه است ، دستور مىدهم در سبدى او را دور شهر گردانيده تا بدانند كه عدل حاكم اجازه نمىدهد حتى يك دزد مورد ظلم واقع شود !\r\nبايد از اين لطيفه كه حاوى واقعيتى ملموس است درس بگيريم و بدانيم حكّام كشورهاى بزرگ و متجاوز شريك دزداند ، و از همين روى از كشورهاى مرتجع حمايت مىكنند و در مقابل ، انسان مظلوم و بى زبان همانند آن كودك مقصّر است ، بايد نيرومند شويم تا سربلند باشيم .\r\nدر اينجا مناسب است رواياتى درباره تكبر و آثار آن كه جنبه روشنگرى و بيدادگرى دارد ، متذكر شويم تا شاهدى هم بر مطالب گذشته بوده باشد :\r\nقال الامام على ( عليه السلام ) « الحرص و الحسد دَواع الى التَّقَحّم فى الذنوب » ؛ « 1 » « حرص ( آز و طمع ) و تكبر ( گردنكشى ) و حسد ( رشك بردن ) صدا كننده و ندا دهنده است به سوى فرو رفتن در گناهان » . اين سه را حضرت نام بردند زيرا اصول كفر همين سه گناه است ، و هر يك در واقعه‌اى تجلّى يافته و عامل عصيان شد ، حرص در مورد حضرت آدم ( عليه السلام ) و كبر در مورد شيطان و حسد در مورد هابيل و قابيل كه قابيل به هابيل رشك برده و موجب نخستين قتل عالم شد ، و با اين سنت سيّئة هر قتلى در\r\nعالم شود ، گناهش بر گردن قابيل است بدون اينكه به فاعل ( قاتل ) تخفيفى در\r\n\r\n\r\n","description":"","footnote":"\r\n( 1 ) . نهج‌البلاغه ، قسمتى از كلمه 371 .\r\n","page_name":" 142 ","page_number":142},
  {"content":"\r\n\r\nعذاب داده شود . « 1 »\r\nقال الباقر ( عليه السلام ) :\r\n« ما دَخَلَ قَلْبُ امْرَء شىء من‌الكِبْر الّا نَقَصَ مِنْ عقله مِثلُ ما دَخَله من ذلك ، قَلّ ذلك او كَثُر » « 2 » :\r\n« داخل نمىشود در قلب و روان انسانى مقدارى از كبر الّا اينكه در مقابل ناقص مىشود از عقل او به مقدارى كه داخل شد كبر در قلب او ، چه كم باشد و چه زياد » .\r\n3 - عن الصادق ( عليه السلام ) « 3 » قال\r\n: « مَنْ مَرّ بالمأزَمَيْنِ و ليس فى قلبه كبرٌ غَفَر الله لَه قُلتُ : مَا الكِبر قال : يَغْمِصُ الناسَ ويُسَفِّهُ الحق . . . » « 4 »\r\n( امام صادق ( عليه السلام ) فرمودند : كسى كه مرور كند به مأزمين « 5 » در حالى كه در قلبش كِبري نيست ، خدا مىآمرزد گناهان » او را گفتم : كبر چيست فرمودند : « كبر آن است كه مردم را حقير و فرومايه داند ، و نسبت سفاهت به حق داده و آن را خفيف شمارد . . . » .\r\n4 - قال ابى عبدالله ( عليه السلام ) ( ع ) :\r\n« فيما اوحَى الله عزوجلّ الى داود ، كما انّ اقرب الناس الى الله المتواضعون ، ابْعَدُ الناس من الله المتكبّرون »\r\nامام صادق ( عليه السلام ) فرمودند : « در بين سخنانى كه خداوند عزوجل به حضرت داود ( عليه السلام ) وحى كرد ، اين سخن\r\n\r\n\r\n","description":"","footnote":"\r\n( 1 ) . اينكه گفته شد حرص و تكبر و حسد اصول كفر ، و هر يك در واقعه‌اى متجلى و عامل عصيان شد از روايات هم استفاده مىشود از جمله روايت على بن الحسين زين‌العابدين عليه‌السّلام در سفينةالبحار ، جلد 2 ، صفحه 458 ماده كبر و روايت امام صادق عليه‌السّلام در اصول كافى ، جلد 2 ، صفحه 219 ، باب اصول الكفر .\r\n( 2 ) . بحارالانوار ، جلد 78 ، صفحه 186 .\r\n( 3 ) . بحارالانوار ، جلد 99 ، صفحه 255 .\r\n( 4 ) . غَمَصَ الناس : احْتَقَرَهُم ( حقير شمُرد مردم را ) - سَفَّهَ الحق : جهله فاستِخِفّ به ونَسَبَه الى السَّفَه ( نسبت به حق جاهل بود پس سبك شمرد آن را و نسبت سفاهت به آن داد ) .\r\n( 5 ) . الْمأزَم وِزان مَسجَد : الطريق الضَيّق بين الجبلين متّسع ما ورائه . . . و يقال للموضع الذى بين عرفة و المشعر مأزَمان ( الْمَأزَم بر وزن مَسجَد ، راه تنگ بين دو كوه است كه دو طرف آن وسيع بوده . . . و به مكانى كه بين عرفه و مشعر است مأزَمان گفته مىشود ) مجمع‌البحرين ، جلد 6 ، صفحه 7 چاپ مكتبة مرتضويه .\r\n","page_name":" 143 ","page_number":143},
  {"content":"\r\n\r\nبود ، همچنان كه نزديك‌ترين مردم به خداوند افراد متواضع هستند ، دروترين مردم از خداوند هم متكبرين هستند » . « 1 »\r\n5 - قال على ( عليه السلام ) :\r\n« فَاعتبروا بما كان مِنْ فِعْلِ الله بِابليس اذْ احَبَط عَمَلَه الطَويلَ وجَهْدَه الجَهيد و كانَ قد عَبَدَالله سِتَّةَ آلاف . . . عَنْ كِبر ساعة واحدة فَمَنْ ذا بَعْدَ ابليس يَسْلم على الله بِمِثل معصيته ؟ ! كَلّا ما كان الله سبحانَه ليدخل الجنة بشراً بِامر اخْرَجَ به مِنْها ملكاً انّ حُكْمَه فى اهلِ السماء و اهلِ الارض لَواحدٌ » « 2 »\r\n: « پند و عبرت گيريد از آنچه خداوند با ابليس رفتار كرد ، در آن هنگام كه اعمال و عبادات طولانى و تلاش و كوشش‌هاى شش هزار ساله او را به خاطر ساعتى تكبر ورزيدن بر باد داد ، با اين حال چه كسى بعد از ابليس مىتواند از كيفر خدا در برابر انجام همان معصيت مصون بماند ؟ نه ، هرگز ، ممكن نيست خداوند انسانى را به بهشت بفرستد ، در برابر كارى كه به خاطر آن به ظاهر فرشته‌اى را از بهشت رانده است ، « 3 » حكم خداوند درباره اهل آسمان و زمين يكى است » .\r\nممكن است سؤال شود آيا عادلانه است اعمال و عبادات 6000 ساله يك فرد با يك ساعت معصيت از بين برود ؟ ! در جواب بايد گفت تعجب ندارد ، چه بسا اعمال بيش از 6000 سال هم با يك عصيان و نافرمانى نابود شود ، زيرا بعضى از خلافكارىها و معاصى جنبه انفجارى دارد ، اين سؤال مثل اين است كه كسى بگويد آيا مىشود سد كرج را كه شايد مثلًا 20 سال طول كشيده تا ساخته شده يا بناء معظّمى را كه 50 سال طول كشيده تا ساخته شده با يك مواد منفجره نابود كنند ؟\r\n\r\n\r\n","description":"","footnote":"\r\n( 1 ) . اين حديث از احاديث قدسى است و هر حديثى و كلامى كه از خداوند متعال بوده و در قرآن نباشد حديث قدسى گويند اى حديث در منهاج‌البراعة ذيل اين فراز از خطبه صفحه 117 ، جلد 12 مندرج است .\r\n( 2 ) . نهج‌البلاغه ، خطبه قاصعه 234 ، فيض‌الاسلام و 192 صبحى صالح ( نقل از تفسير نمونه ، جلد 6 ، صفحه 106 ) .\r\n( 3 ) . اطلاق فرشته بر شيطان به خاطر آن است كه در صفوف آنها جاى داشت و هم رديف آنها بود نه اينكه از خود آنها باشد بلكه وى از جنّيان است .\r\n","page_name":" 144 ","page_number":144},
  {"content":"\r\n\r\nچه بسا شخصى در لحظه آخر عمر تمام سرمايه‌هاى اندوخته 100 ساله خود را از دست مىدهد ، استاد مىفرمود در حديثى ديده‌ام به اين مضمون كه تواضع آن است كه خود را بلاتر از ديگرى ندانى حتى بالاتر از شرابخوار و معصيت كار ، زيرا ممكن است جريان ساحران فرعون پيش آيد كه پس از اين همه انحراف اولين مؤمنان به حضرت موسى ( عليه السلام ) شدند كه با تهديد فرعون مبنى بر قطع دست و پا و آويزان كردن آنها بر درخت از هدف خود يعنى ايمان به خداوند منصرف نگشتند ، تا جايى كه در روايات آمده اين تهديد را فرعون عملى كرد و صاحب مجمع‌البيان درباره اينها مىفرمايد : « اصْبَحوا كُفّاراً سَحَرَة وامسَوا شُهداء بَرَرَة » : « صبح كردند درحالى كه كافرانى ساحر بودند و عصر كردند درحالى كه شهيدان و نيكوكاران بودند » .\r\nكوتاه سخن اين كه تكبر مانند مواد منفجره‌اى براى نابودى اعمال است ، اگرچه انفجار يك لحظه و اعمال بيش از 6000 سال باشد و در مقابل تواضع عامل بقاء ، تواضع ، مايه پذيرش حق و در مسير حقيقت قرار گرفتن است ، اگرچه انحراف به اندازه انحراف ساحران فرعون باشد .\r\n6 . قال رسول الله ( صلى الله عليه وآله ) :\r\n« يا اباذر منْ مات وفى قَلْبِه مثقالُ ذرة من كبر لم يَجِدْ رائحةَ الجَّنَة الّا انْ يتوب قَبْل ذلك » « 1 » :\r\n« پيامبر گرامى ( صلى الله عليه وآله ) فرمودند : اى اباذر كسى كه بميرد و در قلبش به اندازه وزن ذره‌اى از كبر باشد ، بوى بهشت را نمىيابد ( استشمام نمىكند » .\r\nدر اين كه مىفرمايد بوى بهشت را نمىيابد ، نكته‌اى نهفته است ، زيرا در حديث آمده است كه بوى بهشت از فاصله 500 سال به مشام مىرسد - همانند باغ‌هاى گل كه از 50 مترى بويش به مشام مىرسد - نفرمود داخل بهشت نمىرود ،\r\n\r\n\r\n","description":"","footnote":"\r\n( 1 ) . بحارالانوار ، جلد 77 ، روضه بحارالانوار ، صفحه 90 .\r\n","page_name":" 145 ","page_number":145},
  {"content":"\r\n\r\nكه احتمال داده شود تا نزديكى بهشت مىآيد و بوى آن را استتشمام مىكند ، بلكه فرمود اصلًا به محلى كه بوى بهشت مىرسد ، حق ورود ندارد ، يعنى نزديك 500 سال نمىآيد چه رسد وارد بهشت شود .\r\n* * * در اين مرحله بعد از ذكر اين 6 روايت نورانى و تكان دهنده ، ضرورى است بحثى را كه براى جميع مباحث اخلاقى مفيد است ، تقديم نموده تا سرچشمه تكبر هرچه بهتر شناخته شود و معالجه اين بيمارى هرچه زودتر ممكن گردد .\r\nروح انسان همانند جسم او مبتلا به بيمارى مىشود و در واقع وجود انسان مىتواند حامل دو بيمارى باشد : 1 . جسمى 2 . روحى و بالطبع اين دو نوع بيمارى دو نوع طبّ و طبيب مىطلبد .\r\n1 . روحانى 2 . جسمانى ، اين مطلب از آيات قرآن هم استفاده مىشود . قرآن در چندين مورد با تعبيرات مختلف درباره منافقين مىفرمايد : آنها بيمار دلند ، « فى قلوبهم مرضٌ فَزَادَهُمُ الله مرضاً » « 1 » : « در قلب هايشان مرض است و خداوند بر مرض آنها بيفزايد » نفاق نوعى انحراف از سلامتى است درجاى ديگر درباره قرآن مىفرمايد : « ونُنَزِّل مِن القُرآنِ ما هُوَ شَفاءٌ وَ رَحمَةٌ لِلمُؤمِنينَ وَلا يَزيدُ الظّالِمينَ الّا خَسارا » ؛ « قرآن را نازل مىكنيم كه شفا و رحمت براى مؤمنان است و ستمگران را جز خسران ( و زيان ) نمىافزايد » . « 2 »\r\nدر جاى ديگر مىفرمايد : « قُلْ هُوَ لِلَّذينَ آمنُوا هُدَىً وَ شَفِاءٌ » « 3 » ؛ « به اين لجوجان تيره دل بگو اين قرآن براى مؤمنان مايه هدايت و شفا است » در اين آيه تعبير به شفا شده و شفا در جايى است كه بيمارى باشد ما منكر اين نيستيم كه\r\n\r\n\r\n","description":"","footnote":"\r\n( 1 ) . سوره بقره ، آيه 10 .\r\n( 2 ) . سوره اسراء آيه 82 .\r\n( 3 ) . سوره فصّلت ، آيه 44 .\r\n","page_name":" 146 ","page_number":146},
  {"content":"\r\n\r\nاگر با شرايطى آيات را با زعفران مثلًا نوشته و با آب خورده شود ، شفا حاصل مىشود يا اگر فلان سوره را بخواند فلان مشكل و بيمارى حل و بهبودى مىيابد ، ولى مىگوئيم قرآن قبل از اين كه بر بيمارىهاى جسمى تاثير كند ، مرهمى بر بيمارىهاى روحى است ، زيرا وحى با روح ما مأنوس‌تر است تا با جسم . در آيه اول اشاره به وجود چنين امراض روحانى و در آيه دوم اشاره به نسخه شفابخشى به نام قرآن شده و بالطبع دلالت بر وجود طبّى براى روح و طبيبى براى آن است .\r\nدر نهج‌البلاغه هم اشاره به شفابخشى قرآن شده است آنجا كه مىفرمايد :\r\n« فاستشْفوُه من ادْوائكم واستَعينُوا به على لَأوائِكم فانّ فِيهِ شفاءً مِنْ اكْبَر الدّاء وهُوَ الكُفْر النِفاقُ والغَىٌ والضَّلال » « 1 »\r\n( از اين كتاب بزرگ آسمانى براى بيمارىهاى خود شفا بخواهيد و براى حل مشكلاتتان از آن يارى بطلبيد ، چرا كه در اين كتاب درمان بزرگ‌ترين دردها است ، درد كفر و نفاق و گمراهى و ضلالت ) . « 2 »\r\nجالب توجه اين كه اطباء فهميده‌اند هر دارويى علاوه بر تسكين دردى منشأ دردهاى ديگرى مىتواند باشد و اين مطلب را از حدود 1400 سال پيش در روايات مىتوان ديد در سفينة البحار در حديث معروفى آمده : « ما مِنْ دواء الّا ويَهيجُ داءً » : « هيچ دارويى نيست مگر اين كه خود سرچشمه بيمارى ديگر است » اما داروى شفابخش قرآن هيچ گونه اثر نامطلوب و سوئى\r\nروى جان و فكر و روح آدمى نداشته ، بلكه تماماً خير و بركت است و به اين مطلب در عبارات نهج‌البلاغه نيز اشاره شده : « شِفاءٌ لا تُخشى اسقامُه » ( قرآن داروى شفابخشى است كه هيچ بيماريى از آن بر\r\n\r\n\r\n","description":"","footnote":"\r\n( 1 ) . نهج‌البلاغه ، خطبه 175 فيض‌الاسلام و 176 صبحى صالح .\r\n( 2 ) . درباره شفابخشى قرآن در جاهاى ديگر نهج‌البلاغه نيز سخن به ميان آمده از جمله در خطبه 150 فيض و 157 صبحى صالح مىفرمايند : ودَواء دائِكُم ( قرآن ) دواى بيمارىهاى شما است ) و در خطبه 148 فيض و 156 صبحى صالح مىفرمايند : الشفاء النافع ( قرآن ) شفابخش پربركت است .\r\n","page_name":" 147 ","page_number":147},
  {"content":"\r\n\r\nنمىخيزد ) . « 1 »\r\nدر نهج‌البلاغه از جمله لقب‌هاى پيامبر طبيبٌ دوّار ( پزشك سيّار ) است ، يعنى او به سراغ مريض‌ها مىرفت ، اگرچه مريض تمايلى به شفاء نداشت\r\n« طبيبٌ دوّار بِطِبِّه ، قَدْ احكَمَ مراهَمِه واحْمى مواسِمَه يَضَعُ مِنْ ذلك حيثُ الحاجَةُ اليه مِنْ قُلوب عُمْى وَآذانٌ صُمٍّ والْسِنَة بُكْم ، مُتُتَبّع بِدَوائِهِ مواضِعَ الغَفْلة ومواطِنَ الحَيْرة لم يَسْتَضيئوا بِاضْواء الحِكْمَة و لم يَقْدَحوُا بِزِنادِ العُلوم الثاقِبَة ، فَهُمْ فى ذلك كالانعام السّائِمة والصخُور القاسِيَة » . « 2 »\r\n« پيامبر اكرم ( صلى الله عليه وآله ) او طبيبى است سيار كه با طب خويش همواره به گردش مىپردازد ، مرهم‌هايش را به خوبى آماده ساخته حتى براى مواقع اضطرار و داغ كردن محل زخم‌ها ، ابزارش را گداخته است ( تا در آنجا كه مورد نياز است قرار دهد ) براى قلب‌هاى نابينا ، گوش‌هاى كر و زبان‌هاى گنگ ، با داروى خود در جستجوى بيماران فراموش شده و سرگردان است ! ) ( و ليكن ) بيماران از روشنىهاى حكمت و عرفان او استفاده نكرده‌اند و به آتش‌زنه‌هاى علوم و معارف درخشان آتش نيفروخته‌اند ، پس آنان مانند چارپايان چرنده ( كه شعور نداشته تمام همّت و سعيشان صرف خوردن و آشاميدن است ) و همچون سنگ‌هاى سخت بنيان ( كه چيزى را درك نمىكنند ) مىباشند » .\r\nاز آن عبارات استنباط مىشود كه پيامبر اكرم ( صلى الله عليه وآله ) دو نوع درمان داشته‌اند : 1 . مرهم براى زخم‌هاى قابل مرهم‌گذارى 2 . مرهمى به نام سوزاندن در مرض هايى كه قابل درمان نيست ، ( در بُعد جسمانى هم اين دو نوع مرهم هست ، يا قابل معالجه است مثل نوع اول يا قابل معالجه نيست ، مثل سياه زخم كه معروف است\r\n\r\n\r\n","description":"","footnote":"\r\n( 1 ) . اين ترجمه و تفسير از اين عبارت بر طبق تفسير استاد در تفسير نمونه ، جلد 12 ، صفحه 242 - 241 است .\r\n( 2 ) . نهج‌البلاغه ، خطبه 107 فيض‌الاسلام و 108 صبحى صالح .\r\n","page_name":" 148 ","page_number":148},
  {"content":"\r\n\r\nمىسوزاند ، در كلمات على ( عليه السلام ) هم آمده :\r\n« وَاذا لم اجِد بُدّاً فآخِرُ الدواء الكَىّ » « 1 »\r\n: « و زمانى ك نيافتم چاره‌اى براى مداوا پس آخرين دوا داغ است » . « 2 »\r\nاز اين مقدمه نتيجه مىگيريم همانطور كه در رابطه با جسم ، اول آزمايش خون و چربى و اوره و غيره مىكنند تا كميّت و كيفيّت بيمارى را تشخيص داده و سپس درصدد معالجه مناسب با آن برآيند ، در رابطه با روح هم اول بايد كنكاش و جستجوگرى كرد تا كمّاً وكيفاً بيمارىهاى روحى را تشخيص داده و سپس در راستاى بهبودى فعاليت كرد ، اگر در محلى دروغ گفتن ، قماربازى كردن و ديگر انحرافات به چشم خورد ، بايد ريشه‌يابى كرد ، اگر بيكارى گريبانگير نسل جوان شده ، بايد ريشه‌يابى كرد و سپس به دنبال معالجه رفت .\r\nمسئله شناخت و درمان از مبادى اساسى تبليغ به شمار رفته و بايد مبلّغين جامعه و در رأس آنها روحانيون عزيز اين روش را در عين حالى كه طبيبى دوّار هستند ، نصب العين خود قرار داده تا در پيشبرد اهداف الهى ، انسانى هرچه بيشتر موفق باشند .\r\nبعد از تشخيص بيمارى تكبر ، درصدد ريشه‌يابى برآمده و سه عامل مؤثر در اين بيمارى را متذكر مىشويم :\r\n1 . عدم معرفت نسبت به خدا و جهان و خويشتن : اگر معرفتى شايسته ، نسبت به اين امور نباشد درخت تكبر رشد نموده و هرچه بيشتر به ثمر مىنشيند ، اگر كسى در مرحله ذات خود را ديد ، خدا را نمىبيند ، اگر در مرحله صفات مثل علم ، علم خود را ديد ، علم خدا را نمىبيند ، اگر در مرحله افعال فعل خود را ديد ، فعل خدا را نمىبيند و در نتيجه هركس بزرگى موهوم خود را ديد ، از بزرگى خدا غافل است .\r\n\r\n\r\n","description":"","footnote":"\r\n( 1 ) . نهج‌البلاغه ، خطبه 167 فيض‌الاسلام و 168 صبحى صالح .\r\n( 2 ) . جمله ( آخِرُ الدواء الكَىّ ) مَثَل مشهورى است كه براى آخرين مرحله تدبير به كار مىرود .\r\n","page_name":" 149 ","page_number":149},
  {"content":"\r\n\r\n بزرگان نكردند در خود نگاه * خدابينى از خويشتن بين مخواه \r\n( سعدى )\r\nقرآن مىفرمايد : « ولو انَّما ما فى الارض من شَجَرَة اقْلامٌ والبحرُ يَمُدّه مِنْ بَعْده سَبْعُةُ ابْحُر ما نَفِدَتْ كلماتُ اللهِ انّ اللهَ عَزِيْرُ حكيم » « 1 » : « اگر آنچه روى زمين از درختان است قلم شوند و دريا براى آن مركب گردد و هفت دريا به آن افزوده شود ، اينها همه تمام مىشود ، اما كلمات خدا پايان نمىگيرد ، خداوند عزيز و حكيم است » .\r\nدر اين آيه ( كلمات الله ) را به معنى علم و دانش پروردگار « 2 » گرفته‌اند و اشاره به عظمت علم الهى است ، اگر تمام علوم را كه در متن كتب در كتابخانه‌ها جمع شده ، شايد بيش از استخر كوچكى جوهر براى نوشتن آن مصرف نشده باشد ، حال ببينيد استخر كوچكى كجا و هفت دريا كجا !\r\nدر مقابل عظمت جهان و اين عالم پهناور ما بسيار كوچكيم . استاد مىفرمودند : روزى محاسبه مىكردم آن سفينه فضايى كه در مدت سه روزه به كره ماه رسيد ، اگر بخواهد به كرات ديگر منظومه رود ، بعضى 11 ماه و بعضى 60 سال و بعضى 300 سال به بالا طول مىكشد ، اينها همسايه‌هاى زمين هستند ، اگر بخواهيم به اولين ستاره خارج منظومه برسيم كه 48 ماه نورى با ما فاصله دارد ، و نور آن 4 سال در راه است تا به زمين برسد بعضى از آنها يك ميليون و پانصد هزار سال ( 1500000 ) طول مىكشد راستى چه عظمتى و چه شوكتى ؟ ! !\r\nدر آداب نماز شب نوشته‌اند : « نمازگزار پس از بيدار شدن و قبل از وضو نگاه به آسمان كند و 6 آيه از اواخر سوره آل عمران را بخواند : « انّ فِى خَلقِ السَّمواتِ والارضِ وَاختلافِ اللَّيلِ و النَّهارِ لِآيات لِاولىِ الالبابِ . . . وَ يَتَفَكَّروُنَ فى\r\n\r\n\r\n","description":"","footnote":"\r\n( 1 ) . سوره لقمان ، آيه 27 .\r\n( 2 ) . رجوع شود به تفسير نمونه ، جلد 17 ، صفحه 76 .\r\n","page_name":" 150 ","page_number":150},
  {"content":"\r\n\r\nخَلقِ السَّمواتِ وَالارضِ رَبَّنا ما خلَلَقْتَ هذا باطِلا . . . » « 1 » ( در خلقت آسمان‌ها و زمين و رفت و آمد شب و روز آياتى براى صاحبان عقل و خرد است . . . تفكّر مىكنند در آفرينش آسمان‌ها و زمين ، گويند : پروردگارا اين دستگاه با عظمت خلقت را بيهوده نيافريده‌اى . . . » .\r\nاز اين مقدمات نماز شب مىتوان فهميد كه عبادت با معرفت ارزش دارد و معرفت با نگرش به عظمت دستگاه خلقت زمين و آسمان حاصل مىشود .\r\nقطر زياد عدسىها كه سال به سال بر آنها افزوده مىشود ، صحنه‌هاى دور تر و شگفت انگيزترى را توانسته پشت دستگاه‌ها منعكس كند ، عظمت اين جهان به جايى رسيد كه با ماشين‌هاى حساب تنها در يك قسمت آسمان كه مجموعه كهكشان ما وجود دارد صد ميليارد ( صد هزار ميليون ) ستاره شمارش شده ، خورشيد ما ستاره متوسطى در ميان اين ستاره‌هاى كهكشان راه شيرى است و تعداد كهكشان‌ها حداقل به يك ميليارد بالغ است ، منجّمين مىگويند تلسكوپ‌هاى ما به جايى مىرسد كه تاريك نشان مىدهد ، ولى عوالم ديگرى هست كه هنوز ديد تلسكوپ‌هاى ما به آنها راه پيدا نكرده است .\r\nبسيارى از دانشمندان تفسير كرده‌اند كه جميع ستارگان مربوط به آسمان اول است و قرآن هم مىفرمايد : « انّا زَيَّنّا السَّماءَ الدُّنيا بِزينة الكَواكبِ . . . » « 2 » ؛ « به تاكيد ما آسمان نزديك ( دنيا مؤنث ادنى به معنى نزديك است ) را مزيّن ستارگان كرديم » .\r\nمن چه هستم و در برابر اين دستگاه با عظمت چيستم ، چكاره‌ام و چه محلى از اعراب در ميان اين مخلوقات و كلمات الهى دارم ، پس عقل و وجدان حكم مىكند كه راهى جز عبوديت خدا را نبايد طى كرد و همين راه است كه در نهايت\r\n\r\n\r\n","description":"","footnote":"\r\n( 1 ) . سوره آل عمران ، آيه 188 تا 194 .\r\n( 2 ) . سوره صافات ، آيه 7 .\r\n","page_name":" 151 ","page_number":151},
  {"content":"\r\n\r\nبه بزرگ‌ترين و رفيع‌ترين مقام علمى كه همه كس را به آن راه نيست ، منجر مىشود و آن مقامى است كه دارنده اين مقام چنين گويد :\r\n تا به جايى رسيد دانش من * كه بدانستمى كه نادانم \r\nدر اينجا بايد گفت اى انسان تو و تكبر چه تو در برابر عظمت دستگاه خلقت چه هستى ؟ ! واقعا جاى تعجب است كه انسانى با توجه به اين كه اوّلش نطفه و آخرش مردار و ما بين اين دو حامل عذره و كثافات است ، فخرفروشى و تكبر مىكند . بايد اقرار كرد ( آن ذره كه در حساب نايد مائيم ) معرفت را بايد از امام حسين ( عليه السلام ) آموخت آن حضرت در دعاى عرفه درحالى كه اشك مىريزد مىگويد : « الهى انا افقير فى غناى فكيف لا اكون فقيراً فى فَقْرى الهى انَا الجاهل فى علمى فكيف لا اكون جهولًا فى جهلى » « 1 » « خدايا من در موقع بىنيازى هم فقيرم ، پس چگونه فقير نمىباشم در فقرم ، خدايا من در موقع عالم بودن هم جاهل هستم ، پس چگونه جاهل نمىباشم در موقع جاهل بودنم » : « الهى مَنْ كانَتْ مَحاسِنُهُ مساوِىَ فَكيفَ لا تَكوُنُ مَساويه مساوِى » « 2 » ( خدايا كسى كه خوبىهايش ، بدى است ، پس چگونه بدىهايش بدى نيست ) « عَميَتْ عَيْنٌ لا تراك » « 3 » « كور باد چشمى كه تو را نبيند » خدايا مگر تو از من دور شده‌اى كه از آثار بخواهم تو را بشناسم .\r\n كى رفته‌اى زدل كه تمنا كنم تو را * كى گشته‌اى نهفته كه پيدا كنم تو را\r\nبا صد هزار جلوه برون آمدى كه من * با صد هزار ديده تماشا كنم تو را \r\nآرى اين معرفت آن جانبازى عاشورا ، را هم مىطلبد .\r\nدرمان بيمارى تكبر كه ناشى از جهل و عدم شناخت باشد ، تحصيل معرفت نسبت به عظمت خالق و جهان و ضعف\r\nخويشتن است ، اين معرفت رابطه مستقيم با تواضع و تواضع رابطه مستقيم با علم و علم با معرفت دارد و به قول امام حسين ( عليه السلام ) : « مُدارَكَ العِلْم لِقاحُ المعرفة » : « درس و بحث علم ، زاينده معرفت است » .\r\n\r\n\r\n","description":"","footnote":"\r\n( 1 ) . مفاتيح الجنان و دعاى عرفه .\r\n( 2 ) . مفاتيح الجنان دعاى عرفه .\r\n( 3 ) . مفاتيح الجنان دعاى عرفه .\r\n","page_name":" 152 ","page_number":152},
  {"content":"\r\n\r\n2 . عقده حقارت : شخص متكبر در خود كمبودى احساس كرده و جبران آن را در قيافه گرفتن و باد به غبغب انداختن مىداند ، اين چيزى است كه مطالعه روانكاوان به آن رسيده است .\r\nدر حديثى از امام صادق ( عليه السلام ) آمده :\r\n« ما مِنْ رَجُل تَجَبَّرَ الّا بِذِلَّة وَجَدَها فى نَقْسِه » :\r\n« مردى نيست كه بزرگى و تكبر كند الا به خاطر ذلّت و خوارى كه آن را در نفس و جان خود مىيابد » « 1 » اين ذلت همان عقده حقارت است ، منشأ اين عقده معمولًا از دوران تولد و رشد در خانه محقّر فقيرانه يا مورد تحقير پدر و مادر و معلّم قرار گرفتن است . او در دوران كودكى وقتى مىخواسته حرفى بزند به او گفته شده تو هنوز بچه‌اى ، و دهانت بوى شير مىدهد تو را به اين كارها چه ، اين صحيح نيست ما دستور داريم براى بچه‌ها بايد شخصيت قائل شد نه اين كه آنها را مورد تحقير قرار داد تا احساس كمبود كرده و با تكبر جبران كنند .\r\nيا ممكن است منشأ آن فرزند نامشروع بودن باشد كه به عنوان مظاهر زشت دنياى صنعتى امروز محسوب مىشود ، در هر سال در انگلستان نيم ميليون فرزند نامشروع به جود مىآيد كه اين مسئله مورد اعتراض دانشمندان واقع شده و اين رويه را خطرى براى جامعه انگلستان دانسته‌اند ، زيرا اين افراد نامشروع اكثراً قتل‌ها و سرقت‌ها و عامل تشكيل دهنده پرونده‌ها در دادگاه‌ها هستند . چرا ؟ !\r\nيكى از علل آن عقده حقارتى است كه در اين افراد رشد كرده ، وقتى پدر و مادرش را نمىشناسد ، وقتى متوجه حال خود مىشود ، حس انتقامجويى در او شعلهور شده و زبان حالش اين است كه بايد از اين\r\nجامعه‌اى كه مرا به اين روز انداخته ، انتقام بگيرم . با غرور و تكبر مىخواهد خود را جلوه دهد تا كمبودش بر طرف شده و قهرمان شود ، اين قتل‌ها و سرقت‌ها خالى از انگيزه درونى است ، او\r\n\r\n\r\n","description":"","footnote":"\r\n( 1 ) . بحارالانوار ، جلد 73 ، صفحه 235 .\r\n","page_name":" 153 ","page_number":153},
  {"content":"\r\n\r\nمىخواهد به قول امام صادق ( عليه السلام ) : ذلت و حقارت خود را جبران كند ، و راه درمانى ندارد جز اين كه اين خلاء در زندگى چنين افرادى پر شده و كمبود آن جبران شود ، بهترين راه ايمان و توكل به خداوند است ، وقتى مؤمن شد مصداق حديث قدسى\r\n« مايَسَعُنى ارضى ولا سمائى بل يَسَعُنى قَلْبُ عبدى المؤمن »\r\nزمين و آسمان من گنجايش مرا نداشته ، بلكه قلب عبد مؤمن به من گنجايش و تحمل عظمت مرا دارد ) . مىشود مىگويد اگر خانواده فقيرى هستم يا قيافه زيبايى ندارم يا پدر و مادرى ندارم ، مهم نيست . قلب من عرش خدا است و نور او در دلم شعلهور و درخشان و عشق به او در درونم موّاج و خروشان است موجى كه ساحلى نمىيابد ، تا آرام گيرد و چه بهتر از اين مقام كه قلب من برتر از زمين و آسمان است .\r\nقرآن مىفرمايد : « ولَقَد كرَّمنا بَنى آدم وحَمَلْناهُم فى البَرِّ والبَحْر ورَزَقناهُم من الطيّبات وفَصَّلناهُم على كثير مِمَّن خَلَقْنا تفضيلًا » « 1 » ؛ « ما بنى آدم را گرامى داشتيم و آنها را در خشكى و دريا ( بر مركب‌هاى راهوار ) حمل كرديم و از انواع روزىهاى پاكيزه به آنها روزى داديم و بر بسيارى از خلق خود برترى بخشيديم » .\r\nمفسّرين « كثير » را در آيه به معنى جميع گرفته‌اند و به گفته مفسّر بزرگ مرحوم طبرسى درمجمع البيان در قرآن و مكالمات عرب ، بسيار معمول است كه اين كلمه به معنى جميع مىآيد . طبرسى مىگويد : معنى جمله اين است\r\n« انّا فَصَّلنَاهُمْ على مَنْ خَلَقْناهُمْ وهُم كثيرٌ » :\r\n« ما انسان را بر ساير مخلوقات برترى بخشيديدم و ساير مخلوقات بسيارند » . « 2 »\r\nدر آيات تسخير هم مىخوانيم : سَخَّرَ لَكُمْ ما فِى السَّمواتِ وَما فِى الأرْضِ « 3 » : « مسخر كرد براى شما آنچه در آسمان‌ها و آنچه در زمين است » .\r\n\r\n\r\n","description":"","footnote":"\r\n( 1 ) . سوره اسراء ، آيه 70 .\r\n( 2 ) . نقل از تفسير نمونه ، جلد 12 ، صفحه 119 ذيل همين آيه .\r\n( 3 ) . سوره جاثيه ، آيه 13 .\r\n","page_name":" 154 ","page_number":154},
  {"content":"\r\n\r\n« سَخَّرَ لَكُمْ اللَّيلَ وَالنَّهارَ وَالشَّمْسَ وَالقَمَر » « 1 » : « مسخر كرد براى شما شب و روز و خورشيد و ماه را » .\r\n« سَخَّرَ لَكُمُ الفُلْكَ لِتَجْرِىَ فى البَحْر بِامْرِهِ » « 2 » : « مسخر كرد براى شما كشتى را تا حركت كند در دريا به امر او » وقتى انسان داراى عقده حقارت در اين آيه نظر مىكند و مىبيند چگونه خداوند او را بر جميع مخلوقات برترى داده و همه چيز را مطيع او كرده و همه را در فرمان او قرار داده ، نويدى همراه با اميدى سرشار در وجودش غليان كرده و مىگويد من انسانم كه در اين آيات براى من سخن رانده شده ، پس چه كمبودى دارم كه احتياج به جبران باشد و غرور و تكبر هم بر او مستولى نمىگردد ، زيرا جاى تكبر نيست كه مىداند همه را خدا داده و او فقير محض است .\r\n* * * 3 . خودخواهى و حبّ ذات ، عامل سومى كه مىتواند منشأ براى تكبر باشد خودخواهى و حبّ ذاتى است كه از حالت تعادل خارج شده باشد حبّ ذات بسيار خوب است ، ولى در صورتى كه تعديل شده و به خودبينى و خودپسندى و خودخواهى و خودمحورى و خودبرتر بينى نرسيده باشد . از پائين‌ترين درجات اخوت و برادرى اسلامى اين است كه دوست بدارى براى خودت آنچه را كه براى برادرت دوست دارى ،\r\n« تُحبّ لنفسك ما تُحِبّ لا خيك » :\r\n« دوست بدارى براى خودت آنچه دوست مىدارى براى برادرت » با چشمى به منافع خود بنگر و با چشمى به منافع ديگران ، يعنى مگذار حبّ ذات و نفس‌پرستى تو را از برادرانت روىگردان و به خود مشغول كند . به ما دستور داده‌اند كه اگر كسى سنّش از شما بالاتر است ، بگوئيد شايد عبادتش بيشتر و اگر سنّش كمتر است ، بگوئيد شايد گناهش كمتر و اگر مساوى شما است ، بگوئيد عبادتش بيشتر و گناهش كمتر است .\r\n\r\n\r\n","description":"","footnote":"\r\n( 1 ) . سوره نحل ، آيه 12 .\r\n( 2 ) . سوره ابراهيم ، آيه 32 .\r\n","page_name":" 155 ","page_number":155},
  {"content":"\r\n\r\nبدان اگر خودپسند نشدى مطمئاً خداپسند مىشوى و درمان اين بيمارى هم ممارست بر تقدم حق ديگران بر حق خود است ، اين درمانى است كه تنها در نزد پزشكان حقيقى عالم مىتوان به آن دست يافت .\r\nمرحوم الهى در ذيل اين فراز ( مشيهم التواضع ) چنين گويد .\r\n برفتارند با مردم فروتن * نيارند از تواضع بر زبان من\r\nتواضع پيشه‌كن كز خودپرستى * درافتى ناگه از بالا به پستى\r\nسر از باد تكبر دار خالى * كه آتش بارد اين باد خيالى\r\nميازار از تكبرخلق و هشدار * كه اين خوى بدت روزى كندخار\r\nمبين‌خودراكه خودبين همچوشيطان * نبيند تا ابد الطاف يزدان\r\nغرور و خودپسندى گشته معجون * به طبع مردم نالايق دون\r\nتواضع خلق مردان كريم است * تكبر خوى اوغاد « 1 » لئيم است\r\nتواضع خاك را سرو چمن كرد * تواضع قطره را دُرّ عدن كرد\r\nببين در خويش عجز و بينوايى * مبين در كس بكبر و خودنمايى\r\nكه تنها پادشاه فرد سبحان * مقام كبريايى راست شايان\r\nبه رازى كز زبان عشق گوئيم * ز دل نقش تكبر پاك شوئيم\r\nنبيند عاشق صادق پديدار * دراين گلشن به‌غيراز خويشتن‌خار\r\nخلايق را كه مرآت جمالند * نكو بيند كه در حدّ كمالند \r\n\r\n\r\n","description":"","footnote":"\r\n( 1 ) . جمع وَغْد به معنى نادان و احمق و كم عقل و نيز به معنى بنده ، نوكر و خدمتكار نيز آمده است ( فرهنگ عميد ) .\r\n","page_name":" 156 ","page_number":156},
  {"content":"\r\n\r\n\r\n4 و 5 - چشم و گوش حق‌بين و حق‌شنو\r\n4 . غَضّوا أبصارَهم عمّا حرّمَ اللهُ عليهم 5 . ووَقَفوُا اسْماعَهُمْ على العلم النّافع لهم .\r\nترجمه : چشمان خويش را از آنچه خداوند بر آنها حرام كرده فرو مىگيرند و نظر را كوتاه مىكنند و گوش‌هاى خود را وقف شنيدن علم و دانش سودمند مىسازند .\r\nشرح : در ادامه بحث به صفت چهارم و پنجم پرهيزكاران مىرسيم كه چشم‌هايشان را از آنچه حرام است مىپوشانند و گوش‌هايشان را هم وقف علوم و دانش‌هايى مىكنند كه به حال آنها نافع و سودمند باشد از سخنان بيهوده كه موجب خشم خدا و رسول است ، دورى مىگزنند ، چنان كه قرآن در مقام توصيف آنها مىفرمايد : « الّذينَهُم عَن اللَّغْو مُعْرضُونَ » « 1 » : « آنها كسانى هستند كه از لغو اعراض مىكنند » « وَاذا سَمِعوُا اللَّغْوَ اعْرَضوا عنه » « 2 » : « و زمانى كه لغو را مىشنوند از آن اعراض مىكنند » .\r\n\r\n\r\n","description":"","footnote":"\r\n( 1 ) . - سوره مؤمنون ، آيه 3 .\r\n( 2 ) . سوره قصص ، آيه 55 .\r\n","page_name":" 157 ","page_number":157},
  {"content":"\r\n\r\n« والَّذين لا يَشْهدونَ الزُّورَ وَاذا مَرُّوا باللّغْوِ مَرُّوا كِراماً » « 1 » : « بندگان برگزيده حق كسانى هستند كه در مجالس لهو و لعب و مكان‌هايى كه سخنان باطل گفته و يا كارهاى ناشايسته و زشت انجام مىشود ، حاضر نمىشوند و هرگاه به بيهوده و ناپسندى برسند از آن دورى مىگزينند » .\r\nدر اين مرحله از خطبه به اصلاح چشم و گوش مىرسيم و براى بهتر روشن شدن اين دو فراز جا دارد چند نكته را متذكر شويم :\r\n1 . « غَضُّوا » از ماده غضّ « 2 » ، به معنى فرو گرفتن و كم كردن است نه چشم بر هم گذاردن و چشم فرو بستن چنان‌كه بعضى تصور كرده‌اند « 3 » و عرب چشم فروبستن و روى هم گذاردن پلكها را غمض گويد ( غَمْضِ عين و اغماض يعنى چشم پوشيدن ) و در قرآن هم مىفرمايد : « قُلْ لِلْمُوْمِنينَ يَغُضّوُا ابصارهم » : « بگو به\r\n\r\n\r\n","description":"","footnote":"\r\n( 1 ) . سوره فرقان ، آيه 72 .\r\n( 2 ) . صاحب مفردات در ماده غضّ صفحه 361 مىفرمايد : غَضَّ : « الغضٌ النقصانُ من الطرف والصوت و ما فى الاناء . . . يقال غَضَّ وَ أَغَضَّ قال : قُلْ للمومنين يَغُضُوا من ابصارهم - سوره نور ، آيه 30 - ( قُل للمؤمنان يغضفن مِنْ ابْصارِهنّ ) - آيه 31 سوره نور - ( و اغضُضْ مِنْ صَوتِك ) - سوره لقمان آيه 19 - ترجمه غضّ نقصان و كم كردن از نگاه و صدا و آنچه در ظروف است ، گفته مىشود غَضَّ ( ثلاثى مجرد ) واغَضّ ( ثلاثى مزيد از باب افعال ) يعنى هر دو به يك معنا و هر دو متعدى است خداوند فرموده : بگو براى مردان مومن كه كم كنند از گناه‌هاى خود و در برابر نامحرم چشم را به زير افكنند ، بگو به زن‌هاى مومن كه از نگاه‌هايشان بكاهند . در ماده غمض صفحه 365 هم مىفرمايد :\r\nغمض : الْغَمْضُ النومُ العارض . . . وَ غَمَضَ عينَه واغْمَضَها وَضَعَ جَفنَيه على الاخرى . . . » : « غمض خوابى است كه عارض و مستولى مىشود . . . و غَمَضَ عَينَه و اغْمَضَها يعنى گذارد يكى از دو پلكش را بر ديگرى ، پس معلوم شد كه معنى غَضّ با غَمْضْ تفاوت دارد ، اولى نقصان و كم كردن است و دوّمى چشم را برهم گذاردن .\r\n( 3 ) . شايد نظر استاد به ابن ابى الحديد باشد ، زيرا در تفسير اين فراز گفته : « غَضُّوا ابصارَهُم اى خَفَصُوها و غَمضُوها » : « يعنى چشمان خود را پائين آمده و غَمضِ عين مىكنند » ، حر اينجا « غمضوها » را عطف تفسيرى « خمضوها » گرفته است .\r\n","page_name":" 158 ","page_number":158},
  {"content":"\r\n\r\nمردان مؤمن كه چشم‌هاى خود را فرو گيرند و نظر را كوتاه كنند » نفرمود يغمضوا ، يعنى زمانى كه به نامحرم رسيدند چشم‌ها را برهم نهند تا اگر احياناً آب و چاله‌اى در مسير راهشان بود آن افتند ، بلكه ماده « غَضّ » را استعمال كرده يعنى نگاه پائين كردن ، فروگرفتن ، كم كردن نگاه .\r\n2 . جمله\r\n« غضّوا أبصارهم عمّا حَرَمَ اللهُ »\r\nرا شارحان نهج‌البلاغه مثل ابن ابى الحديد ، خويى و ابن ميثم معنى ظاهرى آن را گرفته و فرموده‌اند : فرو مىگيرند چشم را از آنچه خداوند نظر به آن را حلال نكرده ، درحالى كه در اين عمل اطاعت و امتثال امر الهى را مىكنند كه فرمود : « قُل لِلمُؤمِنينَ يَغُضُّوا مِنْ ابصارّهّم وَيَحفَظُوا فُرُوجَهُم ذلّكُ ازْكى لَهُم » « 1 » ( اى پيامبر ) « بگو به مؤمنين فروگيرند چشم‌هاى خود را ( از محرّمات ) و فرج‌هاى خود را ( از نظر نامحرم ) نگاه دارند آن ( يعنى نقصان در نگاه و محافظت فرج ) براى ايشان پاكيزه‌تر است » . « 2 » و اين وصف ثمره عفّت است . « 3 »\r\nاحتمال ديگرى كه مىشود به نحو كنايى از عبارت استفاده كرد ، اين است كه بگوئيم مراد از فروگرفتن نظر عدم اعتنا و عدم ارتكاب جميع محرّمات است ، نه فقط محرّمات بصرى ، در اين صورت شامل مال حرام و مقام و جاه حرام هم مىشود .\r\nقابل توجه است كه در اين احتمال « غَضّوا » ( فرو گرفتن و نقصان در نظر ) كنايه از صرف نظر كردن و عدم اعتنا به ارتكاب محرمات گرفته شده و در اين صورت مىتوان جميع محرمات را از ما حرّم الله اراده كرد ، خواه بصرى باشد ، مثل نظر به\r\n\r\n\r\n","description":"","footnote":"\r\n( 1 ) . سوره نور ، آيه 30 .\r\n( 2 ) . شرح نهج‌البلاعه خويى .\r\n( 3 ) . شرح نهج‌البلاغه ابن ميثم .\r\n","page_name":" 159 ","page_number":159},
  {"content":"\r\n\r\nنامحرم و خواه غير بصرى مثل نظر به مقام حرام ، ولى در احتمال اول كه غضّوا به معنى خود است از ما حرّم الله محرمات بصرى اراده مىشود .\r\nدر معناى جمله\r\n« وَقَفوُا اسماعَهُم على العِلم النافع لهم »\r\nهم فرموده‌اند : گوش‌هاى خود را بر علومى كه نافع است براى دنيا و آخرت آنها متوقف مىكنند ، خواه علومى كه مايه كمال قوه نظريه باشد ، مانند علوم الهيه و خواه علومى كه موجب كمال قوه عمليه باشد كه حكمت عمليه « 1 » است ، « 2 » و از سماع و شنيدن شعر و غناء و سخن‌هاى بيهوده اعراض مىكنند « 3 » و اين وصف عدالت در قوه سمع است . « 4 »\r\n3 . « وقف » در لغت به معنى ايستادن و وقف اصطلاحى فقهى هم از همين ريشه گرفته شده است « 5 » وَقْفْ در اينجا ممكن است به معناى لغوى باشد كه در\r\n\r\n\r\n","description":"","footnote":"\r\n( 1 ) . بيان حكمت عمليه از زبان ميرداماد استاد ملاصدرا : « پس از اين كه اولين جلسه‌اى كه ملاصدرا در درس ميرداماد شركت جسته بود پايان يافت ، ميرداماد وى را با خود به كنارى برد و گفت : اى محمد ! من امروز گفتم كسى كه مىخواهد حكمت را تحصيل كند بايد حكمت عملى را تعقيب كند و اينك به تو مىگويم كه حكمت عملى را درجه اول دو چيز است : يكى به انجام رسانيدن تمام واجبات دين اسلام ، و دوم پرهيز از هر چيزى كه نفس بوالهوس براى خوشى خود مىطلبد .\r\nبه انجام رسانيدن واجبات دين از اين جهت ضرورت دارد كه طلبه وقتى آن واجبات را به انجام مىرساند از هريك نتيجه‌اى مىگيرد كه به سود او است . . .\r\nروش دوم كه بايد از طرف كسى كه حكمت را تحصيل مىكند در پيش گرفته شود اين است كه مُحَصّل حكمت بايد از تأمين درخواست‌هاى نفس خوددارى ورزد . كسى كه مطيع نفس اماره شد و مشغول تحصيل حكمت هم گرديد به احتمال قوى بىدين خواهد شد و از صراط مستقيم ايمان منحرف » ( ملاصدرا فيلسوف و متفكر بزرگ اسلامى ، صفحه 51 - 50 ) .\r\n( 2 ) . شرح خويى .\r\n( 3 ) . شرح ابن ابى الحديد .\r\n( 4 ) . شرح ابن ميثم .\r\n( 5 ) . صاحب مفردان مىگويد : وَقَفَ - يقال وَقَقْتُ القوِم ، اقِفُهم وَقْفاً وواقَفُوهم وقوفاً ( وَقِفوُهم انّهم مسئولون ) و منه استعير وقفت الدار اذا سَبَّلْتَها ( صفحه 530 مفردات ) .\r\n","page_name":" 160 ","page_number":160},
  {"content":"\r\n\r\nاين صورت معنا واضح است و ممكن است معنى عاريه‌اى از آن اراده شود كه به نحوى اشراب معنى اصطلاحى در آن شده باشد ، مثل اين كه مىگوئيم امروز خود را وقف فلان كار كردم . در اين صورت معنى جمله چنين مىشود كه پرهيزكاران گوش‌هاى خود را وقف شنيدن علوم نافع كرده‌اند و گويا در تمام عمر گوش‌هاى خود را به كار گرفته‌اند ، براى دريافت اين گونه علومى كه مثمر كمال در مرحله نظرى و عملى است .\r\n4 . علم نافع : علم نافع معنى وسيعى دارد و آن هر علمى است كه به نحوى در منفعت فرد يا جامعه اسلامى و بشرى دخيل بوده باشد ، خواه در حيطه\r\n« طلبُ العلمِ فريضةٌ على كُلِّ مسلم »\r\nباشد يا نباشد و به عبارت ديگر هر علمى كه رافع نياز مردم باشد و براى فرد و جامعه مفيد باشد ، تحت علم نافع است . بنابراين علم پزشكى و كشاورزى و صنعت هم در كنار علم توحيد و فقه و اخلاق علم نافع است و عدم اين علوم مستلزم وابستگى اقتصادى و بالاخره وابستگى سياسى است ، استكبار جهانى ابتدا تكنولوژى خود را مىفرستد و سپس تكنسين و مستشار روانه كرده و به دنبال آن فرهنگ و سيستم سياستگذارى را وارد مىكنند در اين صورت چنان مسلط بر منابع اقتصادى و فرهنگى جوامع ضعيف مىشود كه اگر مخالفت در بُعد سياسى با آنها شود با دست خود به گلوى صنعت آن كشور فشار مىآورد و ديگر وسائل مورد نياز آن كشور را قطع و بايكوت اقتصادى مىنمايد . مسلمانان بايد درصدد استقلال نظام اسلامى بكوشند و لااقل اگر در بعضى جنبه‌ها استقلال ندارند در زمينه‌هاى ديگر كشورهاى طرف قرارداد خود را محتاج به خود كنند كه اين مىتواند پشتوانه استقلال سياسى آنها باشد .\r\nاگر رابطه به صورت استعمارى تلقّى شود به دنبال آن فحشاء به عنوان ارمغان وارد مىگردد چنان كه در زمان پهلوى يكى از عاملان فحشاء همين مستشارانى بودند كه از تبعات وابستگى به دول خارجى بودند ، اگر وسائل شراب و عيش و نوش\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nو خوشگذرانى و مفاسد اخلاقى آنها تأمين نمىشد ، دست از كار كشيده و چه بسا پروژه‌ها را رها كرده و مىرفتند .\r\nدر فقه ما ياد گرفتن صنايع مورد نياز مسلمانان واجب كفايى است ، يعنى بر همه واجب است كه صنايع مورد نياز جامعه را ياد بگيرند و در صورتى كه همه بىاعتنايى كنند و به دنبال تعلم آن نروند همه مسئول و گنهكاراند . ولى اگر بعضى قيام به اين امر كنند وجوب از بقيه هم ساقط مىشود ، بايد به حد نياز ، علوم و تكنيك را فرا گرفت ، زيرا اين يادگيرى مقدمه حفظ نظامى است كه حفظ آن بر همه مسلمانان واجب است .\r\nمطلب قابل توجه ديگر اين كه انسان بايد نظر كند كه چه علمى را از چه منبعى دريافت مىكند ، زيرا علم به منزله غذاى روح است و از امام باقر ( عليه السلام ) در ذيل قول خداوند تعالى : « فَلْيَنْظُرِ الانسانُ الى طَعامِه » « 1 » : « پس بايد نظر كند انسان به سوى طعام خود » آمده :\r\n« فلينظر الانسان الى عِلمِه الذى يأخذه عن مَن ياخُذُه » « 2 »\r\n« بايد انسان نظر كند به علمى كه اخذ مىكند و متوجه باشد كه از چه كسى دريافت مىكند » يعنى مراد از طعام ، علم است كه طعام روح مىباشد و اين طعام جاى تامّل و دقت دارد كه از چه كسى و چه منبعى دريافت مىشود .\r\nاين دقت در اخذ علوم بسيار ضرورى است ، زيرا چنانچه از غزالى نقل شده اگر انسان بخواهد علم خود را رهاكند ، علم او را به خود وانمىگذارد ، بلكه\r\n« امّا انْ يُحْيِيَحهُ حياء الابد وامّا انْ يُهلِكَه هلاك الابد »\r\nيا علم آدمى را براى هميشه زنده مىكند و يا به ورطه هلاكت ابدى او را سوق مىدهد ، زيرا انسان اگر علم نافع اخذ كند آن علم تمام شؤونات او را دربرمىگيرد و به او حيات\r\nجاويدان مىدهد .\r\n\r\n\r\n","description":"","footnote":"\r\n( 1 ) . سوره عبس ، آيه 24 .\r\n( 2 ) . تفسير البصائر ، جلد 52 ، صفحه 355 نقل از اختصاص و كافى .\r\n","page_name":" 162 ","page_number":162},
  {"content":"\r\n\r\nچنانچه امام على ( عليه السلام ) فرمود :\r\n« بالعلم تكون الحياة » « 1 » :\r\n« به وسيله علم حيات تثبيت مىشود » و اگر علم ضارّ يا بىمنفعت اخذ كند تمام شؤونات او را تحت تأثير قرار داده و حالت انفعالى نسبت به اين علوم به خود مىگيرد . و علاوه بر اين كه خيرى نمىبيند « اعلم انّه لاخير فى علم لا ينفع » « 2 » و علمش مؤثر واقع نمىشود « علم لاينفع كدواء لاينجع » « 3 » بايد از اين گونه علوم به خدا پناه برد ؛\r\nاللهم انى اعوذ بك مِنْ علم لاينفع « 4 »\r\nو چه بسا اگر جاهل بود نافع‌تر بود\r\n( رُبَّ جهل انفع من علم ) « 5 »\r\nوجهل او مُنجى او بود\r\n( ربّ جاهل نجاتُه جَهْلُه‌اً ) . « 6 »\r\nنافع بودن علم و مضر بودن آن برخاسته و منبعث از ارزش‌هاى مكتب است . مكتب بايد هدف و الا را براى انسان روشن كند تا در پرتو اين روشنايى ، معلومات تنظيم شود ، اگر مكتب سر در گم باشد و هدفى منطقى را دنبال نكند طبعاً علمى كه صاحب چنين مكتبى دنبال مىكند نافع نخواهد بود .\r\nجمله\r\n« وَقَفوُا اسماعهم على العلم النافع لهم »\r\nنشان مىدهد كه ابتدا دانسته‌اند در چه راهى سير مىكنند و براى چه آمده و به كجا مىروند ، سپس پژوهش‌ها و تحقيقات خود را با همان هدف پى مىبرند و به عبارت ديگر جميع اعمال پرهيزكاران متّكى بر ابعاد شناخت و علوم دريافتى آنها و همسو براى رسيدن به هدفى واحد و الهى است و اينچنين عالمانى مصداق روايت امام باقر ( عليه السلام ) هستند كه « عالِمٌ يَنْفتَفع بِعلمه افضَلُ مِنْ سَبْعينَ الف عابد » : « عالمى كه از علمش استفاده\r\n\r\n\r\n","description":"","footnote":"\r\n( 1 ) . ميزان الحكمة ، جلد 6 ، صفحه 452 نقل از غررالحكم امام على عليه السلام .\r\n( 2 ) . نهج‌البلاغه ، نامه 31 در وصاياى حضرت على عليه‌السّلام .\r\n( 3 ) . ميزان الحكمة ، جلد 6 ، صفحه 507 نقل از غررالحكم امام على عليه السلام .\r\n( 4 ) . ميزان الحكمة ، جلد 6 ، صفحه 507 ( روايت از رسول خدا ) در تعقيبات نماز عصر همچنين وارد شده است اللهم انى اعوذ بك مِنْ نفس لاتَشْبَع ومِنْ علم لايَنفع « مفاتيح الجنان » .\r\n( 5 ) . ميزان الحكمة ، جلد 6 ، صفحه 507 نقل از غررالحكمه على عليه السلام .\r\n( 6 ) . همان .\r\n","page_name":" 163 ","page_number":163},
  {"content":"\r\n\r\nكند افضل است از هفتاد هزار عابد » « 1 » علم بايد انسان را به خدا نزديك كند و در برابر عظمت او انسان را به خضوع و خشوع وادارد ، اگر علمى انسان را از خدا دور سازد و او را به غرور وادارد ، اين علم جز نامى از علم را يدك نمىكشد و از محتوى و ماهيت علم خالى و تهى است . در روايت امام صادق ( عليه السلام ) آمده : « الخشيةُ ميراث العلم ، والعلم شعاع المعرفة وقلب الايمان ومَنْ حَرُمَ الخشية لايكون عالماً وانْ شَقَّ الشَّعْر فى متشابهات العلم قال الله عز وجل : انّما يَخْشَى اللهَ مِن عِبادِهِ العُلماءُ » « 2 » ؛ « خشوع و ترس از مقام ربوبى ميراث علم است و علم شعاع معرفت و شناخت و به منزله قلب ايمان مؤمن است ( اگر علم نباشد نشانه خموشى و به سردى گرائيدن معرفت و آيتى بر مردن ايمان و ايستادن قلب ايمان است ) و كسى كه محروم از خشيت باشد عالم نيست اگرچه در متشابهات و مشكلات علمى مو را بشكافد ( مو شكافى كند ) خداوند عزّ و جلّ فرمود : اين است و جز اين نيست كه علما در بين بندگان خدا از او مىترسند و در برابر او خاشع هستند . « 3 »\r\nعالم دائماً به وسيله علم خود پرده‌هاى غفلت و نسيان را شكافته و خود را به مرز خودآگاهى و خود هوشيارى مىرساند ، او مىداند كه بايد به دنيا دل نبندد و تزهّد در دنيا را پيشه كند تا به توفّر آخرت رسد . در روايت است كه\r\n« انّ اعلَم الناسِ بالله اخْوَفُهُم لله واخْوَفُهم له اعْلَمُهم به ، واعْلَمُهُم بِه ازْهَدُهم فيها ؛ يعنى فِى الدنيا » :\r\n« عالم‌ترين مردم به خدا ترسان‌ترين آنها نسبت به خدا هستند و ترسان‌ترين آنها نسبت به خدا عالم‌ترين آنها به او هستند و آگاه‌ترين آنها به خداوند زاهدترين آنها در دنيا هستند » . « 4 » بزرگ‌ترين سرمايه ما\r\nخود ما هستيم . چقدر بدبختى است كه علم\r\n\r\n\r\n","description":"","footnote":"\r\n( 1 ) . الحياة ، جلد 2 ، صفحه 320 نقل از كافى ، جلد 1 ، صفحه 33 .\r\n( 2 ) . سوره فاطر ، آيه 28 .\r\n( 3 ) . ميزان الحكمة ، جلد 6 ، صفحه 500 نقل از بحار ، جلد 2 ، صفحه 52 .\r\n( 4 ) . ميزان الحكمة ، جلد 6 ، صفحه 500 روايت از امام على عليه‌السّلام نقل از بحار ، جلد 2 ، صفحه 27 و از امام صادق عليه‌السّلام نقل از بحار ، جلد 78 ، صفحه 193 .\r\n","page_name":" 164 ","page_number":164},
  {"content":"\r\n\r\nهمه چيز را بياموزيم و خودشناسى را نه .\r\nاى كاش لااقل علوم ديگر مانع علم خودشناسى نمىشد ، بايد از آن شكافنده اتم پرسيد آيا يك بار گريبان خود را گرفتى كه چرا آمده‌اى ، اى كسى كه مشكل‌ترين سؤالات را درباره جهان پاسخ گفته‌اى از خودت چرا چنين سؤال ساده‌اى را نكرده و چرا جواب نشنيده‌اى !\r\nاى عالمان غافل لازم‌ترين علوم ، علمى است كه ما را در معرفت صلاح و فساد نفس خويش يارى كند . امام كاظم ( عليه السلام ) مىفرمايند :\r\n« . . . الْزَمُ العلم لك ما دلّك على صلاح قلبك واظْهَرَ لك فساده . . . » « 1 » :\r\n« لازم‌ترين علم براى تو آن علمى است كه تو را راهنمايى كند بر صلاح قلب تو و ظاهر مىكند براى تو فساد آن را . . . » آرى بايد علم راغ در مسير آخرت قرار داد و فكر نكرد كه زندان دنيا هميشگى است بلكه بايد پذيرفت كه فانى است اگر اين پندار عينيت پيدا كرد و معناى دقيق\r\n« ما عندكم ينفذ و ما عند الدباق »\r\nآنچه نزد شما است نابود مىشود و آنچه نزد خداوند است باقى مىماند » تجلّى يافت ، مسلماً به غير باقى اتكا نمىشود .\r\nتلسكوپ با تمام قواعد نورى تنظيم و تثبيت شده ، ولى منجّم اين تلسكوپ را به كدام منطقه و منظره بيندازد ، اين به دست احساسات او است كه كدام ناحيه تماشايىتر است ، تلسكوپ علم همچنين است ، ما هستيم كه بايد ببينيم به كدام ناحيه آن را متوجه كنيم تا از وقت و عمر و وسائل كمال استفاده را ببريم ، آدم بىدرد و بىتفاوت علمش هم بىدرد و بىتفاوت است . كسى كه درد دارد به فعاليت‌هاى خود جهت مىدهد ، اگر درد نباشد انسان گزينش‌گر نخواهد شد ، زيرا گزينش صددرصد متأثر از دردها و انگيزه‌هاى\r\nدرونى است و از اينجا مشخص مىشود كه چرا قبل از علم ، سخن از عالم رانده مىشود ، چون روان عالم\r\nمعين كننده نفع و ضرر علم\r\n\r\n\r\n","description":"","footnote":"\r\n( 1 ) . ميزان الحكمة ، جلد 6 ، صفحه 529 نقل از بحارالانوار ، جلد 78 ، صفحه 333 .\r\n","page_name":" 165 ","page_number":165},
  {"content":"\r\n\r\nاست و پس از تعيّن آنچه روشنايى به عالم مىدهد علم است ، اگر علم نافع باشد روشنايى مسير تأمين شده و از سقوط در پرتگاه‌ها مصون است ، زيرا « العلمُ نورٌ » و اگر ضارّ باشد علاوه بر عدم روشنايى ظلمتى ديگر بر ظلمت و تاريكى مسير مستولى مىگردد .\r\nبايد درك كرد كه علم هم از كالاهاى دنيوى است ، مگر اين كه با رنگ نعيم بهشتى مزيّن شود و بايد فهميد كه بر سر كالاهاى دنيوى تزاحم است . در بهشت است كه تزاحم‌ها از قلب‌ها فرو ريخته مىشود : ( ونَزَعنا ما فى ضُرورهِم مِن غلّه اخواناً عَلى سُرُر مُتَقابلين ) « 1 » در مقابل در جهنم خصومت و دشمنى حكمفرما است . « انَّ ذلِكَ لَحَقٌ تَخاصُمُ اهلِ النَّارِ » « 2 » از اينجا مىتوان استفاده كرد كه هرجا دوستى برقرار شد گلى از بهشت در آنجا روئيده و هر جا تخاصم و نزاعى باشد ، شعله‌اى از آتش در آنجا سر كشيده .\r\nدر اينجا مناسب است بيان اميرالمؤمنين ، على ( عليه السلام ) در مورد تقسيم مردم از ديدگاه علم و جهل را به كميل بن زياد نخعى كه از ياران وى بود ، نقل كنم تا عالمان دين هرچه بيشتر به ارزش خود پى برده و متعلمين و راهروان اين جاده روشن به حركت خود سرعت بخشند تا هرچه سريع‌تر به مقصد رسند و جاهلان ما چنگ اندازان ريسمان علم شده و به قافله دانش‌پژوهان و سپس عالمان بپيوندند . كميل « 3 » مىگويد : على ( عليه السلام ) دست مرا گرفت و به صحرا برد ، آنگاه كه به صحرا رسيديم ، نفس عميقى كشيد ، سپس فرمود : « اى كميل بن زياد ! اين قلب‌ها ظرف ( براى علم ) اند بهترين قلب‌ها نگهدارنده‌ترين آنها است ، اى كميل آنچه برايت مىگويم ( نيك بشنو و درست در خزينه خاطرات بسپار ) مردمى كه در جهان هستند سه\r\nدسته‌اند :\r\n\r\n\r\n","description":"","footnote":"\r\n( 1 ) . سوره حجر ، آيه 47 .\r\n( 2 ) . سوره ص ، آيه 64 .\r\n( 3 ) . كلمات قصار نهج‌البلاغه صبحى صالح 147 / فيض الاسلام 139 .\r\n","page_name":" 166 ","page_number":166},
  {"content":"\r\n\r\nنخست عالمى است ربانى ( كه دل از دست هواهاى نفسانى رهانده و شاهباز بلند پرواز روحش به نيروى عشق خدا با عرشيان به پرواز است ) دوم دانشجو و متعلمى است كه در جستجوى راه رستگارى است ( وهمى خواهد زنگار شبهات و اوهام را از آينه درون بزدايد و به سالكان طريق حق‌پرستى ملحق گردد ) سومين دسته آنانند كه همچون مگسان ضعيف و ناتوان به دنبال هر صدايى و با هر بادى روانند ، اينان كه نه از نور دانشى روشنى جسته و نه به پايه استوارى پناهنده گرديده‌اند ، ( كور كورانه هر دعوت باطلى را اجابت مىكنند و به دنبال هر صدايى به راه مىافتند ، فرياد از اينان كه بنيان فساد جهان هستند ) اى كميل دانش بهتر از دارايى است ، زيرا دانش نگهدارنده تو است در صورتى كه مال را بايد تو نگهدارى ، بذل و بخشش مال را كم مىكند ، و حال آن كه دانش با بخشش فراوان‌تر مىگردد و آن كه با مال و ثروت پرورش يافته است با نابودى آن نابود است ( لكن دانش در دنيا و آخرت با انسان باقى است ) اى پسر زياد ، شناسايى و تحصيل علم و دانش ( ركنى از اركان ) دين است و مدار دين با دانش مىچرخد ( عمل جاهل باطل و بدون نورافكن دانش نمىتوان راه خداپرستى را پيمود ) بشر در دوران زندگانىاش راه فرمان‌بردارى از خدا را با علم مىپيمايد و پس از مرگش به نيروى دانش نام نيك از خويش به يادگار مىگذارد ، هميشه حكومت به دست علم است و مال ، محكوم و مغلوب و در شرف فنا است .\r\nاى كميل ، گردآورندگان مال در عين زندگى مرده‌اند ( و هيچ اثرى بر وجودشان مترتب نيست ) لكن دانشمندان تا دنيا دنيا است زنده‌اند ( و بشر از آثار وجوديشان استفاده مىنمايد ) پيكرهايشان خاك و ناپيدا و لكن عكس‌هايشان در دل‌ها پاى برجا است ، آنگاه حضرت اشاره بر سينه مبارك خود برده فرمودند : كميل متوجه باش كه درون سينه من دانش\r\nفراوانى انباشته شده است ( از علوم و معارف الهيه كه بشر معاصر توانايى شنيدن و فراگرفتن آن را ندارد ) .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nچه خوش بود اگر كسانى پيدا مىكردم كه تاب تحمل آن را مىداشتند ( و اندكى از اين بار گران دانش بر دوششان مىگذاشتم ) آرى چنين كسانى را مىيابم لكن بر وى ايمن نيستم زيرا كه او دين و دانش را براى پيشرفت دنيايش خواهان است و نعمت‌ها و حجت‌هاى خدا را عليه بندگان و دوستان به كار مىبرد . . . » .\r\nجانم به فدايت على جان كه از مصاديق بارز عالم ربانى بودى و با شيره جان و كلمات شيوا ، متعلمينى چون كميل را پرورش دادى . پس با همان ولايت عَلَوِيَت گوشه چشمى به ما كن و لااقل به رتبه دوم در زمره متعلمين سوقمان ده . اين نكته قابل دقت است كه مولى گردآورندگان مال را در برابر عالمان و دانشمندان قرار داده‌اند و از اين مىتوان استفاده كرد كه عالم به دنبال كسب مال و رسيدن به مقامات دنيوى نيست و هيچ موقع علم خود را وسيله اكل مال قرار نمىدهد و اين سيره علماى سلف صالح ما بوده چنان كه درباره ملاصدرا ، « 1 » فيلسوف و متأله بزرگ اسلامى نوشته‌اند : ملاصدرا علم را براى مال و جاه نمىخواست و معتقد بود كه طالب علم نبايد در فكر مال و جاه ، جز آن قدر مال كه براى معيشت او ضرورت دارد ، باشد صدرالمتأالهين مىگفت : كسى كه علم را براى مال و جاه بخواهد موجودى است خطرناك\r\n\r\n\r\n","description":"","footnote":"\r\n( 1 ) . صدرالدين محمد بن ابراهيم شيرازى كه به ملاصدرا آخوند ملاصدرا و صدرالمتالهين معروف است در سال 979 در شيراز متولد شد و در سال 1050 در هفتمين سفر حج در بصره وفات يافت . تحصيلات ابتدايى او در شيراز و تكميل معلومات او در اصفهان در نزد شيخ بهايى و ميرداماد بود و سپس سال‌هاى سال در قم گويا در قريه كهك منزوى شد و به تصفيه نفس و تاليف آثار خود پرداخت تا اين كه براى تدريس در مدرسه خان شيراز دعوت شد و تا پايان عمر در آنجا سرگرم افاضه به طالبان علم و نگارش كارهاى علمى خود بود . . . از ملاصدرا حدود پنجاه كتاب و رساله و مقاله و نامه به عربى و فارسى به ما رسيده است . بزرگ‌ترين كتاب او اسفار است ، در چهار سفر ( امور عامه ، طبيعى ، الهى و نفس ) چنان كه از خود اسفار ( جلد 7 ، صفحه 26 چاپ جديد ) برمىآيد مىخواسته بخشى در نبوّات نيز بر آن بيفزايد ولى اسفار موجود از آن خالى است ( كتاب مبدا و معاد او پس از اسفار از بزرگ‌ترين كتاب‌هاى وى به حساب مىآيد ( نقل از پيشگفتار مبدا و معاد ملاصدرا ) .\r\n","page_name":" 168 ","page_number":168},
  {"content":"\r\n\r\nكه بايد از او برحذر بود و در جلسات درس اين اشعار از مثنوى را مىخواند . « 1 »\r\n بىگهر را علم وفن آموختن * دادن تيغ است دست راهزن\r\nتيغ دادن در كف زنگى مست * به كه افتدعلم‌ناكس رابه دست\r\nعلم و مال ومنصب وجاه وقران * فتنه آرد در كف بدگوهران \r\nهانرى كربن و جمعى از خاورشناسان كه در شرح زندگى ملاصدرا ( ره ) قلم به دست گرفته‌اند درباره عالمان عصر اين فيلسوف بزرگ كه مركزشان اصفهان بوده چنين مىگويند : امروز در دانشگاه‌هاى شرق و غرب به ندرت مىتوان نظير طلاب علوم مدارس اصفهان را پيدا كرد . اكثر طلبه هايى كه در مدارس اصفهان تحصيل مىكردند ، علم را براى علم ( و تبليغ دين ) مىخواستند نه براى چيز ديگر . . .\r\nامروز محصّلى كه وارد دانشگاه مىشود براى اين است كه پس از خاتمه تحصيل بتواند شغلى به دست بيارود و داراى زندگى خوبى گردد . ولى اكثر طلبه‌هايى كه در مدراس اصفهان تحصيل مىكردند براى اين كسب علم مىنمودند كه دانشمند شوند ولو بدانند كه تا آخرين روز زندگى با عسرت مادى خواهند زيست .\r\nعسرت زندگى طلبه‌هايى كه در مدارس اصفهان تحصيل مىكردند ، ضرب‌المثل بود . . . « 2 » « محمد زكرياى رازى ( نيز همانند صدرا ) هنگامى كه از صفات دانشجويان پزشكى صحبت مىكند مىگويد : واجب است كه دانشجوى پزشكى ، طبّ را براى جمع مال نخواهد ، بلكه متذكّر باشد كه نزديك‌ترين مردم به خدا ، عالم‌ترين و عادل‌ترين و مهربان‌ترين آنها به مردم است . « 3 »\r\n\r\n\r\n","description":"","footnote":"\r\n( 1 ) . اين ابيات با آنچه در مثنوى صفحه 7 - 296 ( تصحيح نيكلسون ، چاپ اميركبير ) آمده تفاوت‌هايى دارد .\r\n( 2 ) . ملاصدرا فيلسوف و متفكر بزرگ اسلامى ، صفحه 18 .\r\n( 3 ) . رسائل فلسفيه ( محمد بن زكرياى رازى به تحقيق كراوس قاهره 1939 ) صفحه 108 به نقل از پاورقى سيماى فرزانگان ، جلد 3 ، صفحه 37 .\r\n","page_name":" 169 ","page_number":169},
  {"content":"\r\n\r\nآرى كسانى كه به مقام بلند علم رسيده و قله آن را تسخير كردند به جز در مسير بىاعتنايى به مال و مقام گام ننهادند و مثل ملاصدرا در اثر همين بىاعتنايىها به جايى رسيد كه مىگويد : هنگامى كه در كهك « 1 » به سر مىبردم . . . بر اثر اخلاص و تزكيه نفس ( و دورى گزيدن از دنيا و مافيها ) قلبم روشن شد و درهاى ملكوت . . . و آنگاه درهاى جبروت . . . به رويم گشوده شد و به اسرار دنياى الهى پى بردم و چيزهايى فهميدم كه در آغاز تصور نمىكردم رموز آن بر من مفتوح گردد . « 2 »\r\nو همين مرد وقتى شاگرد مىپذيرد 4 شرط مىكند كه اگر طالب علم مىپذيرفت و عمل مىكرد در جرگه شاگردان او مىنشست و ليقات همچو استاد را داشت و گرنه استاد عذر او را خواسته و مىگفت جاى ديگر تحصيل علم كند ، زيرا مىدانست كه رونده كوى علم بدون اين 4 چيز از واماندگان و يا سقوط كنندگان در پرتگاه‌هاى اين مسير خطرناك است .\r\n\r\n\r\n","description":"","footnote":"\r\n( 1 ) . كهك قريه زيبايى است در دامنه كوهى بلند و در حدود سى كيلومترى جنوب شرقى قم .\r\nپروفسور هانرى كربن كه در نوامبر 1962 از آنجا ديدن كرده مىنويسد : « كهك ، در سى كيلومترى جنوب شرقى قم واقع شده است براى رسيدن به قريه ، پانزده كيلومتر در جاده قم - اصفهان پيش مىرويم و سپس از راه فرعى شرق جاده ، بيابان خشكى را به طول پانزده كيلومتر پشت سر مىگذاريم . . . كهك مسجد كوچكى دارد كه ظاهراً در قرن يازدهم هجرى ساخته شده و احتمالًا ملاصدرا در آن به عبادت و رياضت مىپرداخته است در كهك او مىانديشيده و مىنوشته است و نيز در همين جا انوار ملكوت بر او تابيده و ذوق شهود يافته است ( ايقاظ النائمين صفحه 10 پانوشت مقدمه آن ) شمار سال‌هاى اقامت آخوند در اين قريه به درستى شناخته نيست ، بعضى از صاحب‌نظران اين دوران را بين 7 تا 15 سال دانسته‌اند ، هانرى كربن سال‌هاى اقامت او را از 9 تا 11 سال پنداشته است ( همان كتاب صفحه 11 ) .\r\nدر نزديكى كهك غارى است كه به قول بعضى خلوتگاه آخوند بوده و در آن غار دور از انظار به رياضت و ذكر مىپرداخته است ( رساله سه اصل صفحه 9 ، پانوشت ) نقل از پاورقى صفحه 38 سيماى فرزانگان ، جلد 3 .\r\n( 2 ) . ملاصدرا فيلسوف و متفكر بزرگ اسلامى ، صفحه 199 .\r\n","page_name":" 170 ","page_number":170},
  {"content":"\r\n\r\nچهار شرط او چنين بود : « اول اين كه درصدد تحصيل مال نباشد مگر به اندازه تحصيل معاش ، دوم اين كه درصدد تحصيل مقام نباشد ، سوم اين كه معصيت نكند ، چهارم اين كه تقليد ننمايد . . .\r\nملاصدرا مىگفت : محال است كسى كه درصدد تحصيل مال باشد ، بتواند تحصيل علم نمايد و تحصيل مال دنيا و تحصيل علم دو عمل متخالف است كه با هم قرين نمىشود . كسى كه در طول دراز مىشود ، عرض و ضخامت او كم خواهد شد و به همين قياس كسى كه درصدد تحصيل مال مىباشد گرچه ممكن است توانگر شود ، اما به طور حتم از تحصيل علم بازمىماند و مالدارانى كه عالم جلوه مىكنند متظاهر به علم و رياكار هستند » . « 1 »\r\nبا توضيح اين چهار نكته روشن شد كه چهارمين وصف پرهيزكاران عدم نظر به محارم خداوندى است ، خواه نظر به مبصرات باشد و خواه غير آن و پنجمين صفات متوقف كردن گوش است بر علومى كه به نحوى در شكوفايى فرد و نظام جامعه اسلامى دخالت داشته و موجب تسريع در برنامه‌هاى سيستم اسلامى و استعلاء فرد و نظام توحيدى بر غير توحيدى مىشود .\r\n* * * از وظايف عبوديت و بندگى ما شكرگزارى از نعم الهى و بالاخص چشم و گوش است كه ابزار شناخت اكثر معلومات ما است . استفاده صحيح از اين ابزارها شكر اين نعم است ، زيرا « الشكر صرفُ العبد جميع ما انْعَمَه الله فيما خُلِقَ لاجله » : « شكر مصرف كردن عبد است جميع چيزهايى را كه خداوند به او ارزانى داشته ، در موردى كه خلق شده براى آن » مثلًا چشم و گوش را در مسير صحيحى كه مورد رضاى خداوند است استعمال كند و از به كار بستن اين ابزارها در طريق\r\n\r\n\r\n","description":"","footnote":"\r\n( 1 ) . همان مدرك ، صفحه 186 .\r\n","page_name":" 171 ","page_number":171},
  {"content":"\r\n\r\nسوء خوددارى كند ، زيرا از آيات و روايات استفاده مىشود كه ما افسار گسيخته و رها خلق نشده‌ايم ، بلكه مسئول اعضا و جوارح خود و اعمال صادره از آنها هستيم ، چنان كه قرآن مىفرمايد : « انَّ السَّمعَ وَالبَصَرَ والفُؤادَ كُلُّ اولئِكَ كانَ عَنهُ مَسئوُلًا » « 1 » : « به درستى كه گوش و چشم و دل هريك از آنها مسئول و مورد سؤال واقع مىشوند » و در روايات مىخوانيم : « كُلّكم راع وكُلّكُم مسئول عن رعيته » : « هريك از شما مراقب و هريك از شما مسئول رعيت خود هستيد » جميع اعضا و جوارح ما رعيت و تحت نظارت ما هستند و ما مسئول اعمال و رفتار آنها خواهيم بود .\r\nقرآن درباره اهل جهنم سه صفت بارز را به عنوان ويژگىهاى دوزخيان نام مىبرد : « ولَقَد ذَرَأنَا لَجَهنَّم كَثِيراً مِنَ الجِنّ والانْسِ لَهُم قُلوبٌ لا يَفقَهونَ بِها ولَهُم اعْيُنٌ لا يُبْصِرونَ بِها ولَهُم أَذانٌ لّا يَسْمَعونَ بِها اولئِكَ كَالانعامِ بَل هُم اضَلُّ اولئك هُمُ الغافِلونَ » « 2 » و « 3 » ( به طور مسلم گروه بسيارى از جن و انس را براى دوزخ آفريديم ، آنها دل‌ها ( عقل‌ها ) يى دارند كه با آن ( انديشه نمىكنند ) و نمىفهمند و چشمانى دارند كه با آن نمىبينند و گوش‌هايى دارند كه با آن نمىشنوند ، آنها همچون چهارپايانند ، بلكه گمراه‌تر ، اينان همان غافلان‌اند ( زيرا با اين كه همه گونه امكانات هدايت دارند باز هم گمراه‌اند ) . « 4 »\r\n\r\n\r\n","description":"","footnote":"\r\n( 1 ) . سوره اسراء ، آيه 36 .\r\n( 2 ) . سوره اعراف ، آيه 179 .\r\n( 3 ) . « ذَرَأنا » در آيه از ماده « ذَر » بر وزن ( زرع ) در اينجا به معنى خلقت و آفرينش است ولى در اصل به معنى پراكنده ساختن و منتشر نمودن آمده ، چنان كه در قرآن مىخوانيم : « تَذْرُوهُ الرّياح » ( بادها آن را پراكنده مىكنند ) ( كهف ، آيه 45 ) و از آنجا كه آفرينش موجودات موجب انتشار و پراكندگى آنها در روى زمين مىگردد ، اين كلمه به معنى خلقت و آفرينش نيز آمده است ( تفسر نمونه ، جلد 7 ، صفحه 17 ) البته اين بناء بر تَذْرُؤه با همزه است نه قرائت تذْروهُ بدون همزه كه ريشه‌اش ذرو است نه ذرء .\r\n( 4 ) . اشكالى كه در اينجا قابل طرح است و ذكر آن و جوابش خالى از استفاده نيست همچنان كه استاد در تفسير آيه دارند اين اشكال است كه در آيه 56 ذاريات مىخوانيم : « و ما خَلَقْتُ الجِنّ والإِنسَ إِلّا ليعبدونِ » : « خلق نكردم جن و انس را مگر اين كه عبادت كنند مرا » ، مطابق اين آيه همه جن و انس براى پرستش خدا و ترقى و كمال افريده شده‌اند ، و در اين آيه سوره اعراف با تاكيد فراوان مىفرمايد : « ولقد ذرأنا لِجهنّم كثيراً من الجنّ والانس » : « و به تاكيد ما بسيارى از جن و انس را براى دوزخ آفريديم » به علاوه در اين تعبير بوى جبر در آفرينش و خلقت است و براى همين جهت بعضى از طرفداران مكتب جبر همچون فخر رازى براى اثبات مذهب خود به آن استدلال كرده‌اند وجه توفيق اين آيات با نگرشى عميق روشن مىشود زيرا اين تعبير درست به آن مىماند كه شخص نجار بگويد قسمت زيادى از اين چوب‌هايى را كه فراهم ساخته‌ام براى تهيه درب‌هاى زيبا است و قسمت زيادى ديگرى براى سوزاندن و افروختن آتش ، چوب‌هايى كه صاف و محكم و سالمند در قسم اول مصرف مىشود و چوب‌هاى ناصاف و بدقواره و سست و تكه پاره در قسمت دوم ، در حقيقت نجار دوگونه هدف دارد ، يكى هدف اصلى و ديگرى هدف تبعى ، هدف اصلى او ساختن در و پيكر و ابزار خوب است و تمام كوشش و تلاش او در همين راه مصرف مىشود ، ولى هنگامى كه ببيند چوبى به درد اين كار نمىخورد ، ناچار آن را براى سوزاندن كنار مىگذارد ، اين هدف تبعى است نه اصلى .\r\n","page_name":" 172 ","page_number":172},
  {"content":"\r\n\r\nسه خصوصيت دوزخيان عبارتند از : 1 . آنها قلب‌هايى دارند كه با آن درك و انديشه نمىكنند « لَهُم قُلوبٌ لا يفقهون بها » ( قلب در اصطلاح قرآن به معنى روح و فكر و نيروى عقل است ، يعنى با اين كه استعداد تفكر دارند و همچون بهايم و چهارپايان فاقد شعور نيستند . در عين حال از وسيله سعادت بهره نمىگيرند و فكر نمىكنند در عوامل و نتايج حوادث انديشه نمىنمايند و اين وسيله بزرگ رهايى از چنگال هر گونه بدبختى را بدون استفاده در گوشه‌اى از وجودشان رها مىسازند .\r\n2 . چشم‌هاى روشن و حقيقت‌بين دارند ، اما با آنها چهره حقايق را نمىنگرند و همچون نابينايان از كنار آنها مىگذرند\r\n( ولَهُم اعْيُن لا يَبْصِرون بها ) .\r\n3 . با داشتن گوش سالم ، سخنان حق را نمىشنوند و همچون كران خود را از شنيدن حرف حق محروم مىسازند\r\n( ولهم آذان لا يَسمعون بها\r\n) . اينها در حقيقت همچون چهارپايانند ، چراكه امتياز آدمى از چهارپايان در فكر بيدار و چشم بينا و گوش شنوا است كه متأسفانه آنها همه را از دست داده‌اند\r\n( اوُلئك كالانَعام )\r\nبلكه آنها از چهاپايان گمراه‌تر و پست‌تر مىباشند\r\n( بَلْ هُمْ اضَلّ ) .\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nچرا كه چهارپايان داراى اين استعدادها و امكانات نيستند ، ولى آنها با داشتن عقل سالم و چشم بينا و گوش شنوا امكان همه گونه ترقى و تكامل را دارند . اما بر اثر هواپرستى و گرايش به پستىها اين استعدادها را بدون استفاده مىگذارنند و بدبختى بزرگ آنان از همين جا آغاز مىگردد .\r\nآنها افراد غافل و بىخبرى هستند و به همين جهت در بيراهه‌هاى زندگى سرگردانند ( اولئك هُمُ الغافِلون ) چشمه آب حيات كنار دستشان است ، ولى از تشنگى فرياد مىكشند ، درهاى سعادت در برابر رويشان باز است ، اما حتى به آن نگاه نمىكنند و اين بدبختى ناشى از جبر الهى نيست ، بلكه نتيجه اعمال خود آنها است . زنده و جاويد مكتبى كه اهل بهشت را عاقل و شنوا و بينا مىداند و بشكند قلم‌ها و بريده باد زبان‌هايى كه دين را افيون ملت‌ها و عامل تخدير معرفى مىكنند . آيا بينش و هدف چنين مكتبى تخدير است ؟ ! اين سؤالى است كه جوابش به عهده روشنفكران آزاده است .\r\nبارها در قرآن مجيد غافلان بىخبر به چهارپايان و حيوانات بىشعور تشبيه شده‌اند ، ولى نكته تشبيه آنها به انعام ( چهارپايان ) شايد اين باشد كه تنها به خواب و خور و شهوت‌رانى مىپردازند ، درست همانند ملت‌هايى كه تحت شعارهاى فريبنده آخرين هدف عدالت اجتماعى و قوانين بشرى را رسيدن به آب و نان و يك زندگى مرفه مادى مىپندارند .\r\nچنان‌كه امام على ( عليه السلام ) در نهج‌البلاغه مىفرمايد :\r\n« كالبَهِيْمَةِ الْمَربوُطَةِ هَهُّها عَلَفُها او المُرسَلَةِ شُغْلُهَا تَقَهُّمُها » « 1 » :\r\n« همانند حيوانات پروارى كه تنها به علف مىانديشند و يا حيوانات ديگرى كه در چراگاه‌ها رها شده‌اند و از اين طرف و آن طرف خُرده علفى برمىگيرند » به\r\nتعبير ديگر گروهى مُرفّهند ، همچون گوسفندان\r\n\r\n\r\n","description":"","footnote":"\r\n( 1 ) . نهج‌البلاغه ، نامه 45 .\r\n","page_name":" 174 ","page_number":174},
  {"content":"\r\n\r\nپروارى و گروهى نامرفه مانند گوسفندانى كه در بيابان‌ها در بدر به دنبال آب و علف مىگردند و هر دو گروه هدفشان جز شكم چيزى نيست .\r\nآنچه گفته شد ممكن است درباره يك فرد صادق باشد و يا درباره يك ملت ، ملت‌هايى كه انديشه‌هاى خود را از كار انداخته‌اند و به سرگرمىهاى ناسالم روى آورده‌اند و در ريشه‌هاى بدبختى خود نمىانديشند و در عوامل ترقى فكر نمىكنند نه گوش دارند و نه چشم بينا ، نه ديدى و نه شنودى ، آنها نيز دوزخى هستند نه تنها دوزخ قيامت ، بلكه در دوزخ زندگى اين دنيا نيز گرفتارند .\r\nجا دارد در اينجا تفكرى براى شناخت جايگاه چشم و گوش در زندگى بشر و اين كه چه آيات و نشانه‌هايى هستند ، داشته باشيم . قرآن مىفرمايد : « والله اخْرَجَكُم مِنْ بُطونِ امَّهاتِكُم لَا تَعلَمُونَ شِيئاً وجَعَلَ لَكُم السَّمْعَ وَالابصارَ والافئِدةَ لَعَلّكُم تَشكُرُون » « 1 » : « و خداوند شما را از شكم مادران خارج نمود درحالى كه هيچ نمىدانستيد ، اما براى شما گوش و چشم و عقل‌ها قرار داد تا شكر نعمت او را به جا آوريد » . « 2 »\r\n\r\n\r\n","description":"","footnote":"\r\n( 1 ) . سوره نحل ، آيه 78 .\r\n( 2 ) . تذكر چند نكته : 1 . بعضى از مفسرين گفته‌اند وجه اين كه نخست نظر به گوش و سپس به چشم شده اين است كه در نوزاد ابتدا فعاليت گوش شروع مىشود و بعد از مدتى چشم‌ها قدرت ديد را پيدا مىكنند ، زيرا چشم در آغاز تولد بعد از گذراندن آن عالم تاريكى مطلق آمادگى پذيرش اشعه نور را ندارد و به همين دليل غالبا بعد از تولد بسته است و تدريجاً به نور عادت مىكند در حالى كه گوش انسان به اعتقاد بعضى حتى در عالم جنين كم و بيش قدرت شنوايى داشته و آهنگ قلب مادر را شنيده و با آن مأنوس مىشود .\r\nوجه مفرد آمدن ( سمع ) و جمع آمدن ( ابصار ) كه جمع ( بَصَر ) است را عالم بزرگوار شيخ طوسى در كتاب تبيان از يكى از ادباى معروف عرب چنين نقل مىكند كه علت مفرد آمدن « سمع » ممكن است يكى از اين دو چيز باشد :\r\nنخست : اين كه « سمع » گاهى به عنوان اسم جمع به كار مىرود و مىدانيم اسم جمع در معنى آن جمع افتاده است و نيازى به جمع بستن ندارد .\r\nديگر : اين كه « سمع » در آيه مىتواند معنى مصدرى داشته باشد و مىدانيم مصدر دلالت بر كم و زياد هر دو مىكند و نياز به جمع بستن ندارد .\r\nاستاد در ( جلد 1 تفسير نمونه صفحه 56 ) بعد از اين دو وجه مىگويد « به علاوه مىتوان وجه ذوقى و علمى ديگرى براى اين تفاوت گفت و آن اين كه تنوع ادراكات و مشاهدات نسبت به مسموعات فوق‌العاده بيشتر است و به خاطر اين تفاوت « ابصار » به صورت جمع ذكر شده ، ولى « سمع » به صورت مفرد آمده است .\r\nدر فيزيك جديد نيز مىخوانيم امواج صوتى قابل استماع تعداد نسبتاً محدودى است و از چندين ده هزار تجاوز نمىكند ، درحالى كه امواج نورها و رنگ‌هايى كه قابل رؤيت است از ميليون‌ها مىگذرد . « فُؤاد » گرچه به معنى قلب ( عقل ) آمده است ولى اين تفاوت را با قلب دارد كه در معنى فُؤاد جوشش و افروختگى و يا به تعبير ديگر تجزيه و تحليل و ابتكار افتاده است .\r\nراغب در « مفردات » مىگويد : « الفؤاد كالقلب لكن يقال له فُؤاد اذا اعتبر فيه معنى التّفوُّد اى التَّوَقّد » : « فؤاد مانند قلب است و لكن اين كلمه در جايى گفته مىشود كه افروختگى و پختگى در آن منظور باشد » ( تفسير نمونه ، جلد 11 ، صفحه 8 - 337 ) .\r\n","page_name":" 175 ","page_number":175},
  {"content":"\r\n\r\nدر اين آيه خداوند به عنون يك درس توحيد و خداشناسى به مسئله نعمت علم و دانش و ابزار شناخت اشاره مىفرمايد زمانى كه در درون شكم مادران بوديد هيچ نمىدانستيد ، زيرا در آن محيط محدود و تاريك و بسته اين جهل و بىخبرى قابل تحمل بود ، ولى به هنگامى كه در فراخناى اين عالم پهناور و در بين موج انبوه مخلوقات گام نهاديد ديگر ادامه آن جهل امكان‌پذير نبود ، بلكه سيستم زندگى اقتضاى علم و شناخت و در نتيجه ابزارى براى آن شناخت مىكرد و ما براى شما گوش و چشم و عقل را به عنوان ابزار شناخت قرار داديم تا از سرگردانى در ظلمتكده جهل برهيد . اين نعمت‌هاى بزرگ را به شما داديم تا حس شكرگزارى در برابر اين همه موهبت در شما بيدار شود و به خود آئيد و شكرگزار باشيد .\r\nدر درون آن عالم تاريك و متعفن علمى نداشتيم حتى علوم فطرى مثل خداشناسى و توحيد و همچنين مسائل بديهى مثل محال بودن اجتماع نقيضين و ارتفاع آن يا كل بزرگ‌تر از جزء است يا در مسائل اجتماعى و اخلاقى حسن عدالت\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nو قبح ظلم و يا حتى علم حضورى به خويشتن را غافل بوديم و اين آيه تائيدى بر نظريه علماء نفس است كه مىگويند لوح نفس بشر در ابتداء تكوّنش از هر نقشى خالى است و به تدريج چيزهايى در آن نقش مىبندد ، « 1 » پس از تولد افاضه قواى ظاهرى و باطنه به او مىشود سامعه باصرة ، ناطقة ، شامّة ، لامسة ، حس مشترك واهمه ، خيال ، حافظه ، متصرفه ، « 2 » كم كم چشم ما قدرت بينايى پيدا كرد و گوش قدرت شنوايى و عقل قدرت درك و تجزيه و تحليل يافت و ما از اين مواهب سه‌گانه الهى بهره‌مند شديم ، نخست تصورات بسيارى از اشياء را از طريق حس درك كرديم و آن را به عقل سپرديم ، سپس از آنها مفاهيم كلى و كلىتر ساختيم و از طريق تعميم و تجريد به حقايق عقلى دست يافتيم .\r\nقدرت تفكر ما به جايى رسد كه از خويشتن ( به عنوان يك علم حضورى آگاه مىشويم ) سپس علوم و دانش‌هايى كه به صورت بالقوه در نهاد ما بوده جان مىگيرد و فعليت پيدا مىكند و ما اين علوم بديهى و ضرورى را پايه‌اى قرار مىهيم براى شناخت علوم نظرى و غير بديهى .\r\n\r\n\r\n","description":"","footnote":"\r\n( 1 ) . تفسير الميزان ذيل آيه 78 سوره نحل .\r\n( 2 ) . 5 تاى اول ظاهرة و 5 تاى دوم باطنة است ، حواس و قواى ظاهرة واضح است اما قواى باطنه در شرح منطق كبرى حاشيه صفحه 170 جامع المقدمات مىگويد حس مشترك مُدرك صور و واهمه درك كننده معانى جزئيه و خيال ( يا قوه مُصَوّره ) حافظ صور و حافظه ، حافظ معانى است و قوه متصرفه آن است كه نه درك كننده چيزى است و نه حافظ چيزى بلكه كسب كنده صور به وسيله صور ديگر يا كسب كننده معانى با معانى ديگر يا كسب كننده صور با معانى ديگر است ، اين قوه اگر در خدمت عقل باشد متفكره و اگر در خدمت وهم باشد متخيّله گويند . ( اهل مطالعه مىتوانند براى مطالعه بيشتر به رساله نقيس ابن سينا ، ص 19 تا 27 چاپ انجمن آثار ملى يا مبدا و معاد ملاصدرا ، ص 303 - 286 فصل پنجم تا هشتم ، ترجمه احمد بن محمد الحسينى اردكانى چاپ مركز نشر دانشگاهى و يا شرح اشارات خواجه نصير ، فصل 9 نمط سوم ، ص 142 به بعد ، چاپ مكتبة آية الله مرعشى نجفى مراجعه كنند ) .\r\n","page_name":" 177 ","page_number":177},
  {"content":"\r\n\r\nبنابراين عموميت و كليت آيه كه مىگويد : در آغاز تولّد هيچ نمىدانستيد تخصيص و استثنايى برنداشته است . « 1 »\r\n* * * \r\nدو سرمايه بزرگ انسان\r\nعلوم موجود يا عقلى است يا نقلى و يا حسى ، عقلى مثل فلسفه و مسائل رياضى ، نقلى علومى است كه از گذشتگان به جا مانده و براى ما نقل مىشود و علوم حسى ، علوم آزمايشگاهى و علومى است كه دست تجربه به آن رسيده است ، مثل اين كه آب در دماى 100 درجه جوش و در دماى صفر درجه يخ مىبندد در اين آيه ابزار شناخت اين سه گونه علم معرفى شده است : علوم عقلى با عقل درك شده و علوم نقلى و حسى با گوش و چشم ، البته علوم ديگرى از طريق ديگر حواس همچون شامه و لامسه و ذائقه به دست مىآيد كه درصد آنها با علومى كه از طريق گوش و چشم به دست مىآيد قابل مقايسه نيست و ابزار مهم همين دو است .\r\nاين ابزار چه گرانبها است كه انسان حتى يك چشم يا يك گوش يا عقل خود را با دنيا معامله نمىكند ، اين انسان عجب سرمايه‌دارى است و خود نمىداند ، سه چيز دارد كه هريك را با دنيا معامله نمىكند ، اگر همه جهانيان جمع شوند و تدبير كنند تا چشم و گوش و يا قلبى بيافرينند ، نمىتوانند .\r\nدرباره قلب صنوبرى شكل كه در بدن حيات انسان به آن محتاج است ، چندى پيش نوشته بودند قلبى مصنوعى براى بيمارى پيوند كردند كه 6 روز كار كرد و سپس بيمار تلف شد ، هزينه اين 6 روز 30 ميليون تومان بود ، يعنى روزى 5 ميليون تومان ، اين قلب را بايد با قلب طبيعى مقايسه كرد كه اگر بخواهيم به همين\r\n\r\n\r\n","description":"","footnote":"\r\n( 1 ) . تفسير نمونه ، جلد 11 ، صفحه 336 .\r\n","page_name":" 178 ","page_number":178},
  {"content":"\r\n\r\nمقياس هزينه براى قلب طبيعى مصرف كنيم در سال بالغ بر يك ميليارد و هشتصد و بيست و پنج ميليون تومان هزينه در بردارد 5000000 / 1825000000 * 365 يعنى در واقع براى قلب به تنهايى در سال اين مقدار سرمايه دركسيه اندوخته‌ايم كه اگر ضرب در 60 كه عمر تقريبى افراد است بكنيم ، سرمايه ما نسبت به قلب در طول زندگى چنين مىشود : 60 / 109500000000 * 1825000000 وه ! عجب سرمايه‌اى و عجب سرمايه‌دارى . ! !\r\nساختمان چشم يك دوره درس توحيد و خداشناسى است كه خداوند در كتاب خلقت جانداران به وديعت سپرده است ، چشم را مىتوان مانند دستگاه گيرنده مخصوصى دانست كه امواج نورانى از آن گذشته با تشكيل تصوير روى پرده حساس شبكيه سبب تأثر عصب بينايى و انتقال آن به مركز بينايى مغز مىشود و در نتيجه احساس بينايى را به وجود مىآورد .\r\nساختمان تشريحى چشم - چشم عضوى است كروى به قطر تقريباً 22 ميلىمتر كه جدار آن از چند غشاء تشكيل شده و به ترتيب از خارج عبارت است : 1 . صلبيه كه غشايى است سخت و حاجب ، ماوراء قسمت قدامى آن شفاف و برجسته‌تر يعنى داراى شعاع انحناء كمتر است ، اين قسمت را قرنيه مىنامند .\r\n2 . مشيميه غشايى است داراى مواد ملوّنه ( مواد رنگين ) و رگ‌هاى چشم كه قسمت‌هاى داخل چشم را محافظت كرده گرم نگاه مىدارد .\r\n3 . شبكيه - غشايى است عصبى با ساختمان مفصّل كه سلول‌هاى حساس بينايى در آن قرار گرفته است . « 1 »\r\n\r\n\r\n","description":"","footnote":"\r\n( 1 ) . فيزيك پزشكى ( نور و چشم و صوت و ماوراء صوت ) نوشته ذبيح‌اله عزيزى و دكتر گلبان مقدم ، بخش دوم ( چشم و بينايى ) ، فصل اول ، صفحه 180 - 179 ، براى شناخت اجزاى مختلف چشم به صفحه 180 همين كتاب مراجعه فرمائيد .\r\n","page_name":" 179 ","page_number":179},
  {"content":"\r\n\r\nدوربين‌ها و دستگاه‌هاى عكسبردارى را از روى عملكرد چشم طرح‌ريزى نموده‌اند ، اما چشم كجا و اين دستگاه‌ها كجا ، يك صحنه را كه مىخواهند عكسبردارى يا فيلمبردارى كنند چندين نفر بايد تنظيم كند ، ولى چشم ما در شبانه روز مىتواند حتى بيش از يك ميليون عكس بگيرد ، بدون اين كه احتياج به تنظيم توسط شىء خارجى داشته باشد ، با كم شدن نور مردمك چشم بزرگ‌تر شده تا نور بيشترى را به داخل هدايت كند و با زياد شدن نور مردمك كوچك شده تا نور كمترى داخل چشم شود و اين مسئله را مىتوان در اتاق تاريك و يا فضاى باز پرنور يا در برابر آينه قرار گرفتن تجربه نموده و ملاحظه كرد كه چگونه در فضاى تاريك مردمك كوچك و در فضاى روشن مردمك بزرگ مىشود .\r\nتنظيم اتوماتيكى چشم را مىشود در لحظه برق رفتن هم در شب مشاهده كرد كه به محض برق رفتن مدتى چشم به فرصت تطبيق نياز دارد تا بتواند با بزرگ كردن مردمك نور بيشترى را جذب چشم كند ، يا بالعكس در موقع برق آمدن مدتى فرصت مىخواهد تا مردمك كوچك شود ، چشم انسان داراى دو عضله در دو طرف است كه اگر از دور بخواهد عكسبردارى كند ، عضله‌ها كشيده و عدسى تحدّبش كم مىشود ، اما خط كتاب نزديك را وقتى مىخواهد عكسبردارى كند عضله هاه شل شده و تحدّبش زياد مىشود و اين عمل در دستگاه‌هاى عكسبردارى يا فيلمبردارى احتياج به تنظيم خارجى دارد .\r\nدوربين‌ها براى عكسبردارى هزينه زيادى جهت تهيه فيلم و غيره لازم دارد ، ولى استاد مىفرمود در كتابى ديده‌ام قريب به اين مضمون كه مقدار انرژى براى حرارت دادن 1 گرم آب كه بسيار ناچيز است اگر در چشم انسان باشد 50 سال مىتوند با آن عكسبردارى كند ، چه كم مصرف ، هزينه كمتر محصول بيشتر و دقيق‌تر و ظريف‌تر و هماهنگ با تمام نيازها و احتياج‌ها .\r\nدوربين‌ها براى عكسبردارى از شش جهت بالا ، پايين ، جلو ، عقب ، راست\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nو چپ نياز به گردش توسط فيلمبردار يا عكاس دارد ، ولى دوربين‌هاى بدن ما يعنى چشمان ما بدون نياز به حركت سر ، حركت مىكند زيرا عضلاتى در اطراف آن تعبيه شده كه گردش به شش طرف را براى انسان ميسر مىكند ، بدون اين كه زحمت حركت سر را داشته باشد .\r\nاز عجايب خلقت چشم اين است كه سطح روئين آن دائماً مرطوب است و گرنه سطح چشم در اثر حركت پلك‌ها خراشيده و به تدريج زخم مىشد ، خداوند چشمه‌هايى در ژرفاى چشم قرار داده كه آهسته آهسته مىجوشد و در طول 80 سال عمر خشك نمىشود ، اگر اين همه آب بخواهد در درون چشم بماند ، امكان‌پذير نيست . به همين جهت روزنه‌اى به بينى باز شده كه درون بينى را هم مرطوب مىكند و در واقع آب‌هاى غير مورد نياز چشم از اين دريچه به بيرون راه پيدا كرده و از تراكم آب‌ها جلوگيرى مىشود . اگر اين روزنه مسدود شود چشم ريزش آب پيدا مىكند « العظمة لله الواحد القهار » اين چه قدرت‌نمايى است آيا خالق اين چشم طبيعت بىشعور است ، آيا خالق اين چشم از انعكاس نور در عدسىها و قوانين حاكم ديگر بر چشم باخبر نبوده ؟ ! چه آدم بىخردى باشد كه بگويد سازنده و خلاق اين دستگاه بىخبر بوده است !\r\nگوش هم همچون دستگاه گيرنده‌اى با ساختمان مخصوصى به كار خود مشغول است .\r\nگوش را به سه قسمت گوش بيرونى و ميانى و درونى تقسيم كرده‌اند .\r\n1 . گوش بيرونى مشتمل بر لاله گوش و مجراى شنوايى است ، لاله گوش در غالب حيوانات متحرك است و براى جمع كردن و هدايت امواج صوتى و تشخيص جهت صدا به كار مىرود و ممكن است به طرف منبع صوت متوجه شود در انسان لاله گوش بىحركت است ، ولى تا اندازه‌اى جهت\r\nصوت را مىتواند تشخيص دهد ، اگر چين خوردگىهاى لاله گوش را با موم نرم پر كنيم ، شنوايى\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nو توانايى تشخيص محل صوت كم مىشود . « 1 »\r\n2 . گوش ميانى ، حفره كوچكى پر از هوا است كه به وسيله پرده نازكى از گوش بيرونى جدا شده است ، اين پرده شبيه به پوست طبل است و پرده صماخ نام دارد ، چهار استخوان برحسب شكلى كه دارند به ترتيب چكشى ، سندانى ، عدسى و ركابى ناميده شده است ، « 2 » مجرايى از پايين گوش ميانى را به حلق مربوط مىكند .\r\n3 . گوش درونى در بالا از سه مجراى نيم گرد و در پايين از يك بخش حلزونى شكل تشكيل شده است و درون سه مجراى نيم گرد و بخش حلزونى شكل گوش درونى از مايع مخصوصى پر شده است .\r\nكار گوش ، ابتدا امواج صوتى توسط لاله گوش به مجراى شنوايى فرستاده شده تا پرده صماخ را مىلرزاند به علت اتصال پرده با استخوان‌ها ، استخوان‌ها لرزيده و سبب حركت مايع درون بخش حلزونى شكل گوش درونى شده و سپس به وسيله عصب شنوايى پيامى از بخش حلزونى شكل گوش درونى به مغز فرستاده مىشود و اين موقع است كه به وسيله مغز صدا شنيده مىشود . « 3 »\r\nكوتاه سخن اين كه هرچه كنكاش و جستجو و دقت در خلقت انسان شود ، تعجب و حيرت انسان بيشتر مىشود و چه خوش فرمود مولاى متقيان على ( عليه السلام ) در نهج‌البلاغه : « اعجبوا لهذا الانسان يَنْظُرُ بشحم ويَتَكَلّمُ بِلَحْم ويَسْمَع بِعَظْم ويَتَنَفَّسُ مِنْ خَرم » : « براى ( آفرينش ) اين انسان به شگفت آئيد ( انديشه نمائيد تا به قدرت و توانايى آفريدگارش پى بريد كه او را طورى آفريده ) كه با پيهى ( چشم ) مىبيند\r\n\r\n\r\n","description":"","footnote":"\r\n( 1 ) . فيزيك پزشكى ، صفحه 310 ، بخش سوم صوت و ماوراء صوت .\r\n( 2 ) . فيزيك پزشكى ، صفحه 311 .\r\n( 3 ) . براى روشن شدن قسمت‌هاى مختلف گوش مىتوانيد به كتاب خلاصه بيمارىهاى گوش و حلق و بينى تاليف دكتر عليم و مروستى ، فصل 1 ، صفحه 3 و يا به كتاب‌هاى درسى مدارس رجوع نمائيد .\r\n","page_name":" 182 ","page_number":182},
  {"content":"\r\n\r\nو با گوشتى ( زبان ) سخن مىگويد و با استخوانى ( گوش ) مىشنود و از شكافى ( بينى ) تنفس مىكشد . « 1 »\r\nدر پايان به عنوان حسن ختام و « ختامُه مِسكُ » سه روايت در مورد چشم و گوش و علم نافع تقديم مىشود :\r\n1 . قال الصادق ( عليه السلام ) :\r\n« كَلٌ عيَن باكيةٌ يَومَ القيامةِ الّا ثلاثة اعْيُن : عَينٌ غَضَّتْ عن مَحارم الله وعينٌ سَهَرتْ فى طاعة الله وعينٌ بَكَتْ فى جَوف الليل مِنْ خشيَة الله »\r\n؛ امام صادق ( عليه السلام ) فرمودند : « هر چشمى روز قيامت گريان است مگر سه چشم 1 . چشمى كه فروگيرد خود را از محرمات الهى ( و نظر به آنها نكند ) 2 . چشمى كه شب زنده‌دار باشد در راه طاعت خدا 3 . چشمى كه بگريد در دل شب از خوف خدا » . « 2 »\r\n2 . قال حسن بن على ( عليه السلام ) :\r\n« انّ ابْصَرَ الابْصار ما نَفَذَ فى الخَير مَذْهَبُه واسْمَع الاسماع ما وَعَى التَّذكيرَ وانتقَعَ به » :\r\n« بيناترين ديده‌ها ، ديده‌اى است كه نظر و ديد آن در مسير خير باشد و سامع‌ترين گوش‌ها ، گوشى است كه اخذ كند تذكرات و پندها را و نفع ببرد از آنها » . « 3 »\r\n3 . در روايتى آمده كه پيامبر اكرم ( صلى الله عليه وآله ) داخل مسجد شدند درحالى كه جماعتى گرد مردى را احاطه كرده بودند پرسيدند چه خبر است ؟ گفته شد اين مردى كه مردم به دور او حلقه زده‌اند علامه است فرمود : « علامه يعنى چه » ؟ ! گفتند آگاه‌ترين مردم به انساب عرب و وقايع آنها و داناترين مردم نسبت به ايام جاهليت و عالم به اشعار و عربيّت است . حضرت فرمودند :\r\n« ذاك علم لا يَضُرّ مَنْ جهله ولا يَنْفَعُ مَنْ علمه » :\r\n« اين علمى است كه از عدمش ضررى متوجه انسان\r\n\r\n\r\n","description":"","footnote":"\r\n( 1 ) . كلمه 7 از كلمات قصار نهج‌البلاغه فيض الاسلام .\r\n( 2 ) . شرح نهج‌البلاغه خويى ، جلد 12 ذيل ( غُضّوا ابصارهم الخ ) نقل از وسائل .\r\n( 3 ) . ميزان الحكمة ، جلد 4 ، صفحه 551 نقل از بحارالانوار ، جلد 78 ، صفحه 109 .\r\n","page_name":" 183 ","page_number":183},
  {"content":"\r\n\r\nنمىشود و نفعى هم از وجودش برده نمىشود » .\r\nسپس فرمودند :\r\n« انّما العلم ثلاثة : آيةٌ مُحْكمة ، او فريضَةٌ عادلة او سُنَّةٌ قائمةٌ و ما خلاهُنَّ فهو فُضْلٌ » :\r\n« علم منحصر در سه علم است : خداشناسى ، اخلاق ، فقه ، و غير از اين سه فضل است » « 1 » عارف وارسته مرحوم الهى قمشه‌اى در ذيل فراز\r\n( غضّوآ ابصارهم عما حرّم الله عليهم )\r\nچنين گويد :\r\n به روى هرچه ناشايسته باشد * دو چشم پاك‌بينشان بسته باشد\r\nهمه چشمند چون نرگس پايدار * و ليكن باز بر رخسار دلدار\r\nنظر بر روى غير يار بستند * به ديده خار از اين گلها شكستند\r\nدر اين گلشن چو ديده برگشايند * تماشاى گل آرايى نمايند\r\nنظر آن به كه افتد بر رخ دوست * همى بيند جهان آئينه اوست\r\nخدايت چشم روشن داده بنيوش * وز آنچه گفته منگر ديده در پوش\r\nنظر وقف جمال دوست بنماى * دو چشم پاك‌بين آن سوى بگشاى\r\nچو بلبل درنگر آن نغز گفتار * نه چون زاغ وزغن براين خس وخار\r\nبه چشم عقل بين روى گل آرا * نه خار زشت اين بيغوله « 2 » صحرا\r\nچو مشتاقان حق گر چند روزى * در اين بتخانه از بت چشم دوزى\r\nنمايى در گلستان وصالش * به چند دل تماشاى جمالش \r\nونيز مرحوم الهى در ذيل ( وقفوا اسماعهم على العلم النافع لهم ) گويد ،\r\n به دام دانشى كان سودمند است * دل آن پارسايان پاىبند است\r\nز هر ساز زيان‌بخش كج آوا * فرو بسته است گوش اهل تقوى \r\n\r\n\r\n","description":"","footnote":"\r\n( 1 ) . ميزان الحكمة ، جلد 6 ، صفحه 526 نقل از بحارالانوار ، جلد 1 ، صفحه 211 و كافى ، جلد 1 ، صفحه 32 .\r\n( 2 ) . بيغوله : كُنج ، گوشه .\r\n","page_name":" 184 ","page_number":184},
  {"content":"\r\n\r\n فرادادى چوگوش خود دراين باغ * كه هم‌بلبل به‌گفتاراست هم‌زاغ\r\nز بلبل نغمه عشاق بنيوش * نه بر زاغ مخالف ساز كن گوش\r\nسخن بشنو ز وحى آسمانى * كه مر جانراست عمر جاودانى\r\nچو قرآن بحر بىپايان عرفان * يكى گنجينه شايان عرفان\r\nسخن سنجى كه علمه البيان است * گهر آويز گوش عقل و جانست\r\nكتاب علم ربانى است قرآن * ظهور سر سبحانى است قرآن\r\nبه پيش حكمت قرآن احمد * كه زد بر مخزن اسرار سرمد\r\nميار افسانه اشراق و مشاء * كه شب بود اين جهان وقوم اعشاء\r\nبه غير از علم قرآن هرچه گويند * شبان تيره در بيراهه پويند \r\n\r\n","description":"","footnote":"","page_name":" 185 ","page_number":185},
  {"content":"\r\n . \r\n","description":"","footnote":"","page_name":" 186 ","page_number":186},
  {"content":"\r\n\r\n\r\n6 - تحمل حوادث سخت\r\n6 . نَزَلَتْ انْفُسهم مِنْهُم فى البَلاء كالّذى ( كالّتى ) « 1 » نَزَلَتْ ( نُزّلَتْ ) فى الرَخاء . « 2 »\r\n\r\n\r\n","description":"","footnote":"\r\n( 1 ) . نسخه فيض و خويى « نَزَلْت » و نسخه ابن ابى الحديد ، صبحى صالح و ابن ميثم « نُزِّتَتْ » است و نسخه ابن ميثم و فيض و صبحى صالح « كالّتى » و ابن ابى الحديد و خويى « كالّذى » است ، البته ابن ميثم در شرح اعراب كالذى را توضيح داده است .\r\n( 2 ) . نكته ادبى : پيرامون اعراب « كالّذى » و اين كه الّذى چه كلمه‌اى است سه نظر گفته شده است : 1 . از ابن ابى الحديد كه كالّذى صفت نزولًا است كه محذوف است والّذى صفت النزوال و ضمير عايد « نَزَلْتُه » چون منصوب است جايز است حذف آن مثل « ضربتُ الذى ضربتَ اى ضربتَه » .\r\nتقدير چنين مىشود « نَزَلَتْ انْفُسُهم منهم فى حال البلاء نزولًا كالنزول الذى نَزَلتْه منهم فى حال الرخاء » اين وجه را به ابن ميثم هم مىتوان نسبت داد ، زيرا همچنان كه مرحوم خويى نسبت داده است زيرا تقدير را چنين گرفته « نزلت كالنزول الذى نزلَتْه فى الرخاء » .\r\nاز ابن ميثم كه كالذى در اصل كالذين بوده مثل قول خداوند تعالى ( كالذى خاضوا ) ( توبه ، 69 ) كه مىگويند ( كالذين خاضوا ) بوده و مراد تشبيه پرهيزكاران است در حال بلاء به كسانى كه درحال نعمت هستند ، شايان توجه است كه نحوى و اديب بلندمرتبه مرحوم رضى نجم الائمه در چنين جاهايى مىگويد : « كلمه‌اى در تقدير مىگيريم كه لفظاً مفرد و معنا جمع باشد ، مثل لفظ ( جمع وجِيْش ) مثل قول خداوند متعال « كَمَثَل الذى استَوقَدَ ناراً » ( بقره ، 17 ) كه تقديرش مىشود « كَمَثَل الجمع الذى استوقد ناراً » الذى و همچنين ضمير استوقد به اعتبار لفظ جمع مفرد آمده است ، اگر بخواهد الذى در آيه مخفف از « الذين » باشد جايز نيست ضمير عايد مفرد برگردد ( استوقد ) .\r\nآيه ديگر مثل ( والذى جاء بالصدق وصَدَّق به اولئك هُمُ المتَّقوُن ) ( زمر ، 33 ) و اين گونه تقدير كه گفتيم كثير است ، ولى حذف نون از « الّذين » قليل است . ( نقل از شرح خويى ، جلد 12 ذيل اين خطبه ) .\r\nاز مرحوم خويى كه الّذى مصدريه است ، مثل ماء موصوله چنان كه يونس و اخفش ( دو تن از نحويين ) چنين گفته‌اند در قول خداوند متعال ( ذلك الذى يُبشّر الله عباده الذين آمنوا ) ( شورى ، 23 ) اى ذلك تَبْشِير الله و همچنين گفته‌اند در قول خداوند متعال ( وخُضْتُم كالّذى خاضوُا ) ( توبه ، 69 ) ، بنابراين وجه معناى اين فراز از خطبه چنين مىشود : نازل شد نفس آنها بر بلا و شدت مثل نازل شدن نفوس آنها در آسايش و نعمت ( در اين وجه و وجه اوّل دو حالت از نفوس پرهيزكاران مقايسه شده و در وجه دوم حالت بلا پرهيزكاران با حالت رخاء و آسايش غير آنها مقايسه و تشبيه شده است ) .\r\nمرحوم خويى بعد از طرح سه وجه ، وجه اخير را اقرب و خالى از تكلف پنداشته است و بايد گفت اين بحث مبنايى است .\r\n","page_name":" 187 ","page_number":187},
  {"content":"\r\n\r\nترجمه : در بلا و آسايش حالشان يكسان است ( و تحولات و دگرگونىهاى روزگار آنها را دگرگون نمىسازد ) .\r\n* * * شرح : ششمين صفت پرهيزكاران اين است كه در بلا همان حالتى را دارند كه در آرامش و آسايش دارند ، بلا و رَخى براى آنها يكسان است ، اين جمله دو تفسير مىتواند داشته باشد : يكى از نقطه نظر توجه به مبدا خلقت و عدم غفلت و نسيان و ديگرى از نقطه نظر مقام تسليم و رضا و عدم شكوه و شكايت .\r\nاما توضيح :\r\n1 . پرهيزكاران هميشه خود را در محضر خدا مىدانند و در نتيجه متوجه او هستند چه زير بمباران و چه در آرامش مطلق ، چه در بستر بيمارى و چه در حال سلامتى و تندرستى ، چه در پشت ميله‌هاى زندان و چه در حال آزادى ، چه در پيرى و ناتوانى و چه در جوانى و شادابى ، چه در غنا و ثروت و چه در فقر و تنگدستى ، چه در خوشى و چه در ناراحتى ، چه در رياست و امارت و چه در غير آن . . .\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nغالب مردم چنين نيستند ، در بستر بيمارى و گرفتارى توجه به خدا دارند ، ولى در سلامتى از او غافل هستند ، وقتى گرفتارى و كسالتشان بر طرف مىشود ديگر به خدا توجه ندارند . راه خدا را در تنگدستى مىجويند نه در وقت گشايش .\r\nقرآن درباره جمعى از مشركين تعبيرى دارد كه در آيات « 1 » مختلف تكرار شده است از جمله در سوره عنكبوت آيه 65 مىفرمايد : « فاذا رَكِبُوا فِى الفُلْكِ دَعَوُ اللهَ مُخلِصِينَ لَهُ الدِّين‌َفَلَمّا نَجّيهُم الَى البَرِّ اذا هُم يُشركون » : « هنگامى كه سوار بر كشتى شوند خدا را با اخلاص مىخوانند ( و غير او را فراموش مىكنند ) اما هنگامى كه خدا آنها را به خشكى رسانيد و نجات داده باز مشرك مىشوند » .\r\nدر اين آيه خداوند اشاره كرد به اين كه حتى مشركين نيز به هنگام گرفتارى به خدا توجه مىكنند و در واقع اين آيه بيانگر توحيد فطرى و تجلى نور توحيد در انسان‌ها در بحرانىترين حالات است . اين نور در درون همه انسان‌ها نهفته است « فِطْرَةَ الله الّتى فَطَر النّاسَ عَلَيها » : « فطرت خدادادى كه مردم را بر آن خلق كرده است » . « 2 »\r\nاما آداب و رسوم خرافى ، تربيت‌هاى ناصحيح ، تلقينات و تعليمات سوء ، پرده‌هاى غفلتى هستند كه يكى پس از ديگرى مانع از ظهور اين نور مىشوند ، چنانچه در حديث منقول از پيامبر گرامى اسلام ( صلى الله عليه وآله ) آمده : « كل مولود يولد على الفِطرة حتّى لِيكونَ ابَواه هُما اللذان يُهَوّدانه ويُنَصِّرانه » هر نوزادى زائيده مىشود بر فطرت ( اوليه ) خود ، مگر اين كه پدر و مادرش ( در اثر\r\nتعليمات ناصحيح ) او را به مسير انحراف مثل يهوديت و نصرانيت كشند . « 3 »\r\nهنگامى كه طوفان‌ها و گرداب‌هاى مشكلات نمايان شد و دست انسان از همه\r\n\r\n\r\n","description":"","footnote":"\r\n( 1 ) . سوره نحل : آيات 54 - 53 ، سوره يونس : آيه 12 ، سوره روم : آيه 33 ، سوره زمر : آيه 49 ، سوره اسراء : آيات 69 - 67 .\r\n( 2 ) . سوره روم ، آيه 30 .\r\n( 3 ) . تفسير جوامع الجامع ، تاليف مرحوم طبرسى ذيل آيه 30 سوره روم به نقل از تفسير نمونه ذيل همين آيه .\r\n","page_name":" 189 ","page_number":189},
  {"content":"\r\n\r\nاسباب ظاهرى كوتاه گرديد ، بىاختيار برحسب آن فطرت اوليه به سراغ خالق عالم مىرود و در اين هنگام بحرانى هرگونه فكر شرك‌آلود در كوره حوادث ذوب شده و هر انديشه غير توحيدى مثل برف در آفتاب تابستان آب مىشود و توحيد خالص باقى مىماند و در اينجا مصداق ( مخلصين له الدين ) آشكار مىگردد .\r\nو اين توجه به مبدئى نيرومند نه تنها مخصوص انسان‌ها است ، بلكه حيوانات نيز از اين توجه بىبهره نيستند . داستان‌هايى كه از زندگى حيوانات نقل مىشود دليلى بر اين مدعا است ، هر حيوانى در مصيبت و مشكل توجه به قدرتى و نقطه‌اى دور دارد « 1 » و به حكم غريزه به طرف او متوجه مىشود اگر فطرت اوليه انسان را به آن نقطه مىكشد ، غريزه حيوان نيز وى را به همان نقطه متوجّه مىكند .\r\nآرى شدائد و طوفان‌ها زمينه‌ساز شكوفايى و بيدارى فطرت آدمى است ، اين طوفان‌ها هستند كه خاكسترهاى اين آتش درونى را كنار زده و سوزش آن را ملموس مىكنند .\r\nدر كنار اين طوفان‌ها ، پيامبران هم هدفى جز فاش كردن اين نور درونى نداشتند ، وظيفه آنها زدودن زنگارهاى غفلت و كنار زدن گرد و غبار نشسته بر چهره اين منبع نور بود ، چنان كه امام على ( عليه السلام ) در خطبه اول نهج‌البلاغه در عبارتى كوتاه و پرمعنى مىفرمايد : « فَبَعَثَ فيهم رُسُلَه و واتَرَ اليهم انبيائَه ليستأدُوهم ميثاق فِطرتِه ويذكروهم منسى نعمتِه ويَحْتَجُّوا عليهم بالتبليغ ويُثيروا لهم دَفائنَ العقول » : « خداوند رسولان خود را به سوى انسان‌ها فرستاد و انبياى خود را يكى پس از ديگرى مأموريت داد تا وفاى به پيمان فطرت را از آنها مطالبه كنند و نعمت‌هاى فراموش شده الهى را به آنها يادآور شوند ، از طريق تبليغ بر آنان اتمام حجت نمايند و گنجينه‌هاى انديشه‌ها را براى آنها فاش سازند » .\r\nاين توجه به خداوند در لحظات بحرانى قانون عمومى است كه تقريباً هر\r\n\r\n\r\n","description":"","footnote":"\r\n( 1 ) . اطيب البيان ، تاليف آيت . . . طيّب ، جلد 8 ، صفحه 282 ذيل آيه 67 سوره اسراء .\r\n","page_name":" 190 ","page_number":190},
  {"content":"\r\n\r\nكس آن را در عمر خود تجربه كرده است كه در گرفتارىها هنگامى كه كارد به استخوان مىرسد ، موقعى كه اسباب ظاهرى از كار مىافتند و كمك‌هاى مادى ناتوان مىگردند ، انسان به ياد مبدأ بزرگى از علم و قدرت مىافتد كه او قادر بر حلّ سخت‌ترين مشكلات است . كار نداريم كه نام اين مبدأ را چه بگذارند همين قدر مىدانيم روزنه اميدى به قلب گشوده مىشود ، و نور لطيف و نيرومندى به دل مىتابد ، اين يكى از نزديك‌ترين راه‌ها به سوى خدا است ، راهى از درون جان و سويداى قلب .\r\nائمه اطهار عليهم‌السّلام در هدايت مردم به سوى توحيد و خداشناسى از همين فطرت پاك و نيالوده به شبهات در مواردى استفاده مىكرده‌اند ، در ذيل آيه 65 سوره عنكبوت آمده كه : شخص شاك و مردّدى را امام صادق ( عليه السلام ) از همين طريق ارشاد فرمودند :\r\nعرض كرد :\r\nيابن رسول الله دُلَّنى على الله ما هو ؟ فقد اكْثَرَ عَلَىّ المجادلون و حَيَّرونى ! فقال له ( عليه السلام ) : يا عبدالله ! « هل ركبتَ سفينة قَطُ ؟ قال نَعَم ، قال فهل كسر بك حيث لا سَفينَةَ تُنْجيك ولا سباحةَ تُغْنيك ؟ قال نعم . قال فهل تَعَلَّقَ قلبُك هنا لك انّ شيئاً مِن الاشياء قادِرٌ على انْ يخلصك مِن وَرْطَتِك قال : نعم .\r\nقال الصادق عليه السلام :\r\nفذلك الشىٌ هوالله القادرُ عَلَى الانجاء حيثُ لا مُنجى و على الاغاثةِ حيثُ لامُغيت » :\r\n« اى فرزند رسول خدا ( صلى الله عليه وآله ) مرا به خدا راهنمايى كن ، او كيست ؟ زيرا وسوسه گران مرا حيران ساخته‌اند ، امام فرمود : اى بنده خدا ! آيا هرگز سوار بر كشتى شده‌اى ؟ عرض كرد آرى ، فرمود : هرگز كشتى تو شكسته است در آنجا كه هيچ كشتى ديگرى براى نجات تو نبوده ، و قدرت بر شناگرى نداشته‌اى ؟ عرض كرد : آرى » ، فرمود در آن حالت آيا قلب تو به اين امر تعلق گرفت كه وجودى هست كه مىتواند تو را از آن مهلكه نجات دهد ؟ عرض كرد\r\nآرى . امام صادق ( عليه السلام ) فرمودند : « او\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nخداوندى است كه قادر بر نجات است در آنجا كه هيچ نجات دهنده و فريادرسى نيست » . « 1 »\r\nپس از آيه مورد بحث روشن شد كه مشركين در حال ناراحتى و قطع اسباب ظاهرى متوجه خدا مىشوند ، ولى در هنگامى كه از ميان تلاطم امواج وحشتناك و خروشان دريا نجات پيدا كردند ، دوباره مشرك مىشوند و در مقابل بت به خاك مذلّت مىافتند ، بسيارى از ما چنين هستيم نه فقط مشركين عرب ، در تمام فراز و نشيب‌هاى زندگى اين طوفان‌هاى مهيب و وحشت‌زا يافت مىشود ، ولى وقتى نجات مىيابيم « اذا هم يشركون » : « دوباره مشرك مىشويم » و خدا را فراموش كرده و به غير او متوجه مىشويم ، بايد به مشركينى كه از دريا مىگريزند گفت : آيا خداوند فقط در دريا قدرتمند است ، و در صحرا فاقد قدرت ، آيا در صحراى خشك بىآب و علف نمىتواند با صاعقه‌اى تو را بسوزاند ، ابر داراى الكتريسيته مثبت و زمين داراى الكتريسيته منفى است ، ابر كمى پايين آمده و صاعقه مىآفريند ، گاهى گله گوسفندى را به آتش مىكشد و گاهى جنگلى را و امان از وقتى كه انسان نقطه اتصال دو جهت مثبت و منفى باشد ، سر او جنبه منفى پيدا كرده و صاعقه بر سر او برخورد مىكند و اين زمانى است كه شىء ديگرى بلندتر از او مثل درخت و كوه و تپه‌اى يافت نشود ، آيا خداوند نمىتواند سنگى از سنگ‌هاى آسمانى را در صحرا بر سرت فرود آورد ، از آن سنگ‌هايى كه يكى از آنها در سيبرى سقوط كرد و گودال بزرگ چند كيلومترى ايجاد نمود .\r\nقرآن در سوره اسراء پس از تعبيرى مثل آيه 65 عنكبوت خطاب به مشركين مىفرمايد : « افَا مِنْتُم انْ يَخْسِفَ بِكُم جانب البَرّ او يُرسِلَ عَلَيْكُم حاصِباً ثُمَّ لَا تَجِدُوا لِكُم وَكيلًا - ام امِنْتُم انْ يُعِيدَكُم فِيهِ تَارَةً اخرى فَيُرسِلَ عَلَيكُم قَاصِفاً مِنَ\r\n\r\n\r\n","description":"","footnote":"\r\n( 1 ) . بحارالانوار ، جلد 3 ، طبع جديد ، صفحه 41 ، به نقل از تفسير نمونه ، جلد 16 ، صفحه 342 .\r\n","page_name":" 192 ","page_number":192},
  {"content":"\r\n\r\nالرِّيحِ فَيُغْرِقَكُم بِما كَفَرْتُم ثُمّ لاتَجِدُوا لكم عَلَينا بِهِ تَبيِعاً » :\r\n« آيا از اين ايمن هستيد كه در خشكى ( با يك زلزله شديد ) شما را در زمين فرو ببرد ، يا طوفانى از سنگريزه بر شما بفرستد ( و در آن مدفونتان كند ) سپس حافظ ( و ياورى ) براى خود نيابيد ، يا اينكه ايمن هستيد كه بار ديگر شما را به دريا باز گرداند ، و تند باد كوبنده‌اى بفرستد ، و شما را به خاطر كفرتان غرق كند حتى كسى كه خونتان را مطالبه نمايد پيدا نكنيد » . « 1 »\r\nآيا ايمن هستيد كه زمين شما را فرو ببرد ؟ در جرايد نوشته بودند زلزله‌اى در شمال آفريقا يك آبادى را با تمام تأسيسات زير زمين برد به طورى كه اثرى از ويرانه‌هايش هم باقى نماند ( افَامَنْتُم ان يَخْسِفَ بكم جانب البَرّ ) آيا مصونيد از اينكه طوفانى از سنگريزه شما را زير تله‌هاى شن مدفون كند ؟ گردبادهايى است كه گاهى تپّه‌هاى شن را بلند كرده و جاى ديگر مىريزد و چه بسا انسان‌ها و قافله‌اى را در صحرا زير هزاران خروار شن مدفون مىكند ( او يُرسِلَ عليكم حاصبا ) . « 2 »\r\nآيا شما در امنيت هستيد از اينكه بار ديگر احتياجتان به دريا افتد ، و شما با تند بادى غرق شويد ، و كسى طلب خونبهاى شما را نكند و نگويد چرا ؟\r\n( قاصفا « 3 » من الريح . . . تبيعاً ) . « 4 »\r\nاز اين آيات مىتوان استفاده كرد كه دنيا ، دار محنت و بليّة است و بايد در چنين\r\n\r\n\r\n","description":"","footnote":"\r\n( 1 ) . سوره اسرا ، آيه 69 - 68 .\r\n( 2 ) . « حاصب » به معنى بادى است كه سنگريزه‌ها را حركت ميدهد ، و پشت سر هم بر جايى مىكوبد و در اصل از حصباء به معنى سنگريزه گرفته شده است .\r\n( 3 ) . « قاصف » به معنى شكننده است ، و در اينجا اشاره به طوفان شديدى است كه همه چيز را درهم مىشكند .\r\n( 4 ) . « تبيع » به معنى تابع و در اينجا اشاره به كسى است كه به مطالبه خون و خونبهاى بر مىخيزد و دنبال آن را مىگيرد ( تفسير نمونه ، جلد 12 ، صفحه 195 ) .\r\n","page_name":" 193 ","page_number":193},
  {"content":"\r\n\r\nدنيايى متوجه به خدا بود و به غير از او نقطه اتكايى نگرفت و توجه به او بهترين مفرّ است ، در خدمت اميرالمؤمنين على ( عليه السلام ) عرض كردند كه افلاطون حكيم چنين گفته كه\r\n« الافلاك « 1 » قِسِىّ « 2 » والحوادثُ سهام والانسان هدف والرامى هوالله فَاين المَفَرّ » ؛\r\n« افلاك كمانها و حادثه‌ها تيرها ، و انسان هدف و تيرانداز خداوند است پس كجا ( با اين شرايط ) فرارگاه يافت مىشود ! » حضرت جواب از قرآن دادند و فرمودند « فَفِرُّوا الَى اللهِ » « 3 » : « فرار كنيد به سوى خداوند » . « 4 »\r\nاين بلاها و مشكلات گرچه بيدادگر است و در مقام هشدار بسيار خوب ، ولى نذر و استغاثه و توجه به مبدأ قادرى در اين حال ارزش چندانى ندارد ، زيرا افراد فاسد هم در اين حال صدا و ناله‌هايشان بلند است ، ارزش آن دارد كه در هر حال ذكر و ياد خدا بر مملكت جسم و جان حكومت كند ، و گرنه فرعون هم كه نداى « انا رَبُّكُمُ الاعلَى » « 5 » « من پروردگار بزرگ شما هستم » سر مىداد ، همين كه در ميان امواج دريا قرار گرفت به ياد آن مبدأ قادر و خداوند حقيقى عالم هستى افتاد ، و گفت\r\n« آمَنْتُ انّه لَا الهَ الَّا الَّذِى أَمَنَتْ بِه بَنوُ اسرَائِيِلَ وانا مِنَ المِسُلِمينَ » ؛\r\n« ايمان آوردم كه نيست خدايى الّا خدايى كه بنىاسرائيل به آن ايمان آورده‌اند و من هم از اسلام آورندگان ( و گردن نهندگان به فرمان او ) هستم » . « 6 »\r\nنبايد فكر كرد وقتى دنيا به كام انسان بود ، هميشه چنين است ، در زمان رضاخان وزير دربارى بود كه سمبل قدرت رضاخانى بود ، معروف بود كه همه كاره شاه\r\n\r\n\r\n","description":"","footnote":"\r\n( 1 ) . « افلاك » جمع فلك به معنى مدار ستارگان ، و اينجا كنايه از آسمان‌ها و جهان خلقت است .\r\n( 2 ) . قِسىّ و قُسِىّ و اقْوُس و اقواس و اقياس و قياس جمع قَوس به معنى كمان است .\r\n( 3 ) . سوره ذاريات ، آيه 50 .\r\n( 4 ) . تفسير اطيب البيان ، جلد 8 ، صفحه 284 ، ذيل آيه 69 سوره اسراء\r\n( 5 ) . سوره النازعات ، آيه 24 .\r\n( 6 ) . سوره يونس ، آيه 90 .\r\n","page_name":" 194 ","page_number":194},
  {"content":"\r\n\r\nاو است ، و رضاخان همچو موم در دست او مىباشد يكى از علماء نقل مىكرد ، در مجلسى با علما بوديم كه اين وزير وارد شد به قدرى آثار كبر و غرور در او\r\nبود ، كه علما اعتنايى به او نكردند ، تبسم كرد و گفت : شما مىگوييد خدايى هست و من با هزار دليل ردّ وجود او مىكنم ، آرى اين چنين افرادى را سيلى روزگار بايد تأديب كند ، چيزى نگذشت كه مورد بىمهرى قرار گرفته و متهم به قيام بر ضدّ شاه شد ، و بالاخره شاه به او بدبين شده و دستور حبس او را صادر كرد ، يكى از علما كه در آن مجلس بود مىگفت وقت ملاقات گرفتيم و در زندان به ديدارش رفتيم ، تا ببينيم بر همان حال و هوا است يا نه ، وقتى رفتيم او را در زندان انفرادى يافتيم كه شعر مىخواند ، و چنان چكامه و سرودى مىخواند كه گويا از مرحله توحيد پا را فراتر نهاده و قائل به وحدت وجودى شده كه نزد موحدين مردود است . نغمه او چنين بود :\r\n ما همه شيران ولى شير عَلَم * حمله مان از باد باشد دم بدم\r\nحمله مان پيدا و ناپيداستى * جان فداى آنكه \r\nناپيداستى فهميديم حالش خوب شده ولى اين بيدار شدن اهميتى نداشت ، زيرا در زندان حال هر آلوده‌اى چنين است ، بايد در برابر خداوند در هر حالى گفت : « وجدتُك اهلًا لِلْعبادةِ فَعَبَدتُك » : « يافتم تو را اهل براى عبادت پس عبادت كردم تو را » .\r\nبايد اظهار ارادت به ساحت مقدسه ائمه عليهم‌السّلام عموماً و امام زمان ( عليه السلام ) و قطب دائره امكان خصوصاً در هر حالى باشد ، نه در وقتى كه در معرض هجوم مشكلات قرار مىگيريم و در منگنه حوادث پِرِس مىشويم ، اگر اهل جمكران رفتن هستيم نبايد هميشه براى حلّ مشكلات برويم ، يك بار هم بگوييم مىرويم به ياد مهدى فاطمه ( عليه السلام ) اشك بريزيم .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\n\r\nمقام تسليم و رضا\r\n2 - تفسير دوم جمله فوق اشاره به مقام رضا و تسليم در مقابل شكايت است نه اشاره به مقام توجه به خدا در مقابل غفلت و نسيان ، متقين كسانى هستند كه در هر حال ( بلا و رَخى ) از خدا راضى هستند و مرحوم ملااحمد نراقى « 1 » در معراج‌السعادة درباره رضا مىفرمايد : « ضد سخط رضا است و آن عبارت است از ترك اعتراض بر مقدّرات الهيّه در باطن و ظاهر قولًا و فعلًا ، و صاحب مرتبه رضا پيوسته در لذت و بهجت و سرور و راحت است ، چه تفاوتى نمىباشد در نزد او ميان فقر و غنا و راحت و عناء ( سختى ) و بقاء و فناء و عزّت و ذّلت و مرض و صحت و موت و حيات و هيچ يك از اينها بر ديگرى در نظر او ترجيح ندارد ، و هيچ كدام بر دل او گران نيست زيرا كه همه را صادر از خداى تعالى مىداند ، به واسطه محبت حق كه بر دل او رسوخ نموده بر همه افعال او عاشق است ، و آنچه از او مىرسد بر طبع او موافق است و مىگويد .\r\n عاشقم بر لطف و بر قهرش بِجِدّ * بوُالعجب من عاشق اين هر دو ضدّ\r\nناخوش او خوش بود بر جان من * جان فداى يار دل رنجان من « 2 » \r\nو به قول شاعر ديگر :\r\n\r\n\r\n","description":"","footnote":"\r\n( 1 ) . معراج‌السعادة تاليف ملّااحمد نراقى ترجمه و شرح كتاب جمع‌السعادات تاليف پدر وى مرحوم ملامحمد مهدى نراقى است و قابل ذكر است كه از ضروريات اوليه يك خانه در كنار قرآن و نهج‌البلاغه وجود كتاب اخلاقى و بسيار مفيد و پر ارزش معراج‌السعادة است كه در روشن كردن چراغ هدايت زندگى بسيار سودمند است .\r\n( 2 ) . معراج‌السعادة ، صفحه 604 .\r\n","page_name":" 196 ","page_number":196},
  {"content":"\r\n\r\n يكى درد و يكى درمان پسندد * يكى وصل و يكى هجران پسندد\r\nمن از درمان و درد و وصل و هجران * پسندم آنچه را جانان پسندد \r\nمرحوم نراقى در جامع السعادات در بحث رضا مىفرمايد : « رضا به قضاء الهى افضل مقامات دين و اشرف منازل مقرّبين و باب اعظم الهى است ، ( اعظم درهاى شهرستان رحمت و اوسع راه‌هاى اقليم سعادت ) كسى كه داخل شود ، از اين درب ، داخل جنّت مىگردد ، خداوند سبحان فرموده « رَضِىَ الله عَنْهم ورَضوُا عنه » : « راضى است خدا از آنها و آنها هم از خداوند راضى هستند » . « 1 »\r\nتسليم و رضا به منزله صورت خلقيات مؤمن است كه نور ايمان در آن منعكس شده و آينه‌اى است كه نور ايمان در آن متجلّى شده است ، و از اين طريق مىتوان وجود نور ايمان او را لمس و مشاهده كرد ، در روايت آمده كه از امام صادق ( عليه السلام ) سؤال شد به چه چيزى روشن مىشود كه مؤمن ، مؤمن است فرمودند :\r\n« بالتسليم لله والرضا فيما ورد عليه من سرور او سخط » :\r\n« به تسليم بودن در برابر خداوند و راضى بودن از شادى و ناراحتى كه به او مىرسد » . « 2 »\r\nاهميت صفت رضا به حدّى است كه در روايت از پيامبر اكرم ( صلى الله عليه وآله ) آمده كه در روز قيامت خداوند بالهايى به طائفه‌اى از امت من مىدهد كه با آنها از قبرهايشان به سوى بهشت پرواز مىكنند و به نحو دلخواه از نعمت‌هاى بهشتى استفاده مىنمايند ، ملائكه از اينها سؤال مىكنند آيا موقف حساب را ديديد ؟ ، گويند : از ما حسابى نخواستند ، آيا از صراط گذشتيد ، گويند ما صراطى نديديم ، آيا جهنم را ديديد ؟ گويند ما چيزى نديديم ، ملائكه سؤال كنند از امت چه كسى هستيد ؟ گويند\r\n\r\n\r\n","description":"","footnote":"\r\n( 1 ) . سوره توبه آيه 101 - سوره مائده آيه 122 - سوره مجادلة آيه 22 - سوره بيّنة آيه 8 .\r\n( 2 ) . شرح خويى ذيل همين فراز نقل از كافى .\r\n","page_name":" 197 ","page_number":197},
  {"content":"\r\n\r\nاز امت محمد ( صلى الله عليه وآله ) ، ملائكه قَسَم مىدهند آنها را كه شما در دنيا چه اعمالى داشتيد ؟ ! مىگويند : دو خصلت در ما بود كه خدا به فضل و رحمت خود ما را به اين مرتبه رسانيد\r\n« كُنّا اذا خَلَونا نَسْتحْيى انْ نَعْصِيَه و نَرضَى باليَسير ممّا قَسَّم لنا » .\r\nيكى آنكه چون در خلوت بوديم از خدا شرم داشتيم ، كه معصيت او كنيم ، دوم آنكه راضى بوديم به كم ، از آنچه قسمت كرد خداوند براى ما ، سپس ملائكه مىگويند : سزاوار اين مرتبه هستيد . « 1 »\r\nآرى تعجب ندارد كه دارنده اين صفت در آخرت به مقام بلندى برسد و در دنيا چه بسا به مرتبه انبياء رسيده باشد در روايت آمده كه پيامبر اكرم ( صلى الله عليه وآله ) در سفرى با قافله‌اى ملاقات كردند ، آنها سلام كردند و پيامبر فرمودند « چگونه هستيد » گفتند :\r\n« نحن المؤمنون يا رسول الله » :\r\n« ما مؤمن هستيم اى رسول خدا » قال ( صلى الله عليه وآله ) : « فما حقيقة ايمانِكُم ؟ » : « پرسيدند حقيقت و نشانه ايمان شما چيست ؟ » گفتند :\r\n« الرضا به قضا الله والتفويض الى الله والتسليم لامر الله » :\r\n« راضى به قضاى الهى هستيم و امور خود را واگذار به خدا كرده و تسليم امر او هستيم » فقال رسول الله ( صلى الله عليه وآله ) :\r\n« علماء حكماء كادوا انْ يَكونوا مِن الحِكْمَةِ انْبياء » . . .\r\n( رسول اكرم ( صلى الله عليه وآله ) فرمودند : اينها جزو علما و حكما هستند و نزديك است به واسطه حكمت به درجه انبياء برسند ) . « 2 »\r\nبعضى منكر تحقق رضا شده‌اند ، و گفته‌اند : در انواع بلاها و در امور مخالف هواى انسان رضا معنى ندارد ، در اين‌گونه موارد به غير از صبر و شكيبايى چاره‌اى نيست ، علما اخلاق « 3 » جواب داده‌اند كه اين توهم ناشى از عدم درك محبت است ،\r\n\r\n\r\n","description":"","footnote":"\r\n( 1 ) . جامع السعادات ، جلد 3 در بحث رضا .\r\n( 2 ) . شرح خويى ذيل همين فراز ( روايت از امام باقر عليه‌السّلام است ) .\r\n( 3 ) . به جامع السعادات ، جلد 3 ، صفحه 208 - 206 . معراج‌السعادة ، صفحه 8 - 607 . اخلاق حسنة تاليف فيض كاشانى ترجمه محمدباقر ساعدى چاپ انتشارات پيام آزادى ، صفحه 152 - 149 . كتاب‌الاخلاق تاليف سيد عبدالله شُبّر چاپ مطبعة النعمان ، صفحه 235 - 232 الباب الثالث فى الرضا بالقضا رجوع نماييد .\r\n","page_name":" 198 ","page_number":198},
  {"content":"\r\n\r\nبعد از ثبوت محبت ، رضا ثمره آن است ، وقتى حبّ به محبوبى حاصل شد عاشق راضى بافعال معشوق است و اين بر دو نحو متصور است :\r\n1 - به قدرى درجه حُبّ بالا مىرود كه اگر ناراحتى و جراحتى به شخص برسد درك نمىكند ، امام انسان جنگجو در گرما گرم جنگ اگر جراحتى به او وارد شود احساس درد نمىكند ، كسى كه در مسير كار مهمى در حال دويدن است و خار به پايش مىرود ، احساس درد نمىكند ، على ( عليه السلام ) در حين كشيدن تير از پاى مباركش چنان محو جمال محبوب شده كه احساس درد نمىكند ، به علاوه اين ناراحتىها زمانى است كه از غير محبوب به او مىرسد ، پس مسلماً اگر از محبوب به شخص بلايى برسد صاحب اين مرتبه از حُبّ درك شدت و محنت نمىكند ، و شكى نيست كه حبّ الهى شديدترين حُب‌ها و زيباترين آنها است زيرا جمالى زيباتر از جمال ربوبى نيست .\r\n در بلا هم ميچشم لذّات او * مات اويم مات اويم مات او \r\n2 - اين درجه پايين‌تر از درجه اول است ، در اين مرتبه شدت محبت و استغراق در دوستى بحدّى است كه شخص احساس درد مىكند ولى راضى و خوشنود است ، مثل كسى كه به خاطر شفاى بيماريش تن به عمل جراحى سختى مىدهد يا آن را عمل مىكند . يا مريض مزه تلخ دوا را با تمام وجود لمس مىكند ، به خاطر عشقى كه به سلامتى دارد آن را مصرف مىكند محِبّ خداوند هم ممكن است احساس ناراحتى در اثر گرفتارى به بلائى بكند ولى به واسطه يقين به ثواب‌هاى اخروى راضى و خوشنود است ، و اين معناى « الرضا ثمرة اليقين » « 1 » است .\r\n عاشقم بر رنج خويش و درد خويش * بهر خوشنودى شاه فرد خويش \r\n\r\n\r\n","description":"","footnote":"\r\n( 1 ) . ميزان الحكمة ، جلد 4 ، صفحه 145 نقل از غررالحكم .\r\n","page_name":" 199 ","page_number":199},
  {"content":"\r\n\r\nهمه اين امور در مبحث مخلوق مشاهد و محسوس است ، چه جاى محبت خالق و عشق جمال ازلى و حسن ابدى كه نهايتى از براى آن متصور نيست ، و قلوب دوستان او چون در عرصه جمال و جلال بايستند ، از ملاحضه جلال و جمال او حيران و واله و سرگردانند .\r\nحكايات دوستان و قصه‌هاى مُحبّان بر اين مطلب شاهد و گواه است ، عالم محبت را عجائبى است كه عقل باور ندارد ، و تا به آن نرسد طعم آن را درنيابد .\r\n تا نكردى آشنا زين پرده ، رازى نشنوى * گوش نامحرم نباشد جاى پيغام سروش \r\nبا ورود عقل به اين عالم و اين شهر ، رازهاى ناگفتنى و ناديدنى براى آن آشكار مىشود .\r\n آنچه ناگفتنى است آن شنوى * آنچه ناديدنى است آن بينى\r\nاز مضيق جهات در گذرى * وسعت مُلك لامكان بينى\r\nآنچه دارى اگر به عشق دهى * كافرم ، گر جُوِى زيان بينى \r\nهمين حُبّ است كه مجنون را وادار به تحمل مصائب و راضى شدن به مشكلات براى رسيدن به ليلى مىكند ، از اين بالاتر در قرآن كريم آمده كه در اثر همين حُبّ زنان مصر با ديدن يوسف ( عليه السلام ) دست‌هاى خود را بريدند .\r\n گرش بينى و دست از ترنج بشناسى * روا بود كه ملامت كنى زليخا را ! \r\n\r\n","description":"","footnote":"","page_name":" 200 ","page_number":200},
  {"content":"\r\n\r\n\r\nبراى تحصيل صفت رضا چه بايد كرد .\r\nطريق تحصيل رضا - براى تحصيل رضا چند امر قابل توجه است : 1 - تداوم در ذكر خدا در قلب و تفكر در عجائب خلقت و حكمت‌هاى قرار داده در مخلوقات و مواظبت بر طاعات و عبادات و كم نمودن علائق دنيوى و علائق نفسانى كه همه را تحت عنوان توجه به خدا مىتوان جمع كرد ، و با اين توجه محبت شخص به مرتبه‌اى مىرسد كه محو دوست گرديده و مست باده محبت مىشود و احساس درد مصائب و بلاها نخواهد كرد .\r\n2 - تأمّل در اينكه انسان غافل و جاهل است و مهربانى مادر به فرزند جلوه بسيار كوچكى از عشق و محبت او به مخلوقات است ، پس چنين خالقى هر چه كند\r\n سَرِ قبول بِبايد نهاد و گردن طوع * كه آنچه حاكم عادل كند همه داد است \r\n3 - تأمل در اينكه از نارضائى او هيچ نظام الهى تغيير نخواهد كرد ، چه بسا راضى باشد چه ناراضى ، تقدير الهى خواهد آمد ، لكن وجود رضايت موجب كسب ثواب و نارضايتى عامل تحصيل عقاب خواهد بود .\r\n در دايره هستى ما نقطه تسليميم * رأى آنچه توانديشى ، حكم ، آنچه تو فرمايى \r\n4 - طالب مرتبه رضا ، بايد در آيات و اخبارى كه در رفعت مرتبه اهل بلا همچون حضرت ايوب ( عليه السلام ) « 1 »\r\nرسيده نظر كند ، و احاديث اجر و ثواب بر مصيبت را\r\n\r\n\r\n","description":"","footnote":"\r\n( 1 ) . حضرت ايوب عليه‌السّلام از طرف پدر و مادر از فرزند زادگان هود و يعقوب عليهم‌السّلام بود و روزگار او بعد از يوسف عليه‌السّلام بود . و امام عزّت بنى اسرائيل را ديده اما در روزگار محنت آنها به پيامبرى مبعوث گشت وى هيچده سال در بلا و امتحان بود و در اين مدت گله گوسفندانش را سيل برد ، خانه‌اش خراب شد ، مزرعه‌اش سوخت ، باغش را سلطان بت‌پرست وقت غصب كرد ، فرزندانش را از دست داد ، بيمارى سختى به سراغش آمد ولى او همچنان دعوت به خداپرستى مىكرد ، اما پس از هيچده سال و مرگ سلطان بت‌پرست باغ را به او برگرداندند و نعمت‌ها يكى پس از ديگرى بپاس رضا و صبر و شكر او برگشت و چهل و هشت سال ديگر زيست و خداوند فرزندى بنام صالح كه نام ديگر او شموئيل بود به او عطا فرمود ، ( تلخيص از كتاب قصه‌هاى قرآن تاليف سيدابوتراب صفايى آملى ، صفحه 95 - 91 . براى مطالعه بيشتر به كتاب‌هاى قصص انبياء و از جمله به كتاب قصص قرآن تاليف صدربلاغى ، انتشارات اميركبير ، صفحه 214 - 207 مراجعه شود .\r\n","page_name":" 201 ","page_number":201},
  {"content":"\r\n\r\nمطالعه كند ، و بداند هر گنجى بعد او رنجى و هر راحتى بعد از محنتى و هر اجرى بعد از بلايى و هر ثوابى بعد از مصيبتى است .\r\nيار و دوستى از دوستان درگاه نيست كه سر او به خنجر تسليم نبريده باشد ، و هيچ يك از مقّربان بارگاه نيست كه در باديه و بيابان محبت خارهاى مصيبت به پاى او نرفته باشد ، محرمى از محرمان قدس را نيافتم كه چهره او از خوناب جگر سرخ نشده باشد ، و صديقى از صديقان نشنيدم ، كه به سيلى عناء و رنج رخسار او كبود نشده باشد ، پس آدمى بايد به اميد ثواب‌هاى پروردگار چون مردان بلند همت ، بيابان بلا را با قدم صبر بپيمايد ، و دشوارىهاى اين راه را بر خود سهل نمايد ، چون مريضى كه متحمل حجامت و فَصْد ( رگ زدن ) و خوردن دواهاى گرم و سرد مىگردد ، و مانند تاجرى كه بارگران سفرهاى دور و دراز را به اميد سود مىكشد .\r\nقابل توجه اينكه علماء اخلاق فرموده‌اند : بالاتر از مقام رضا ، مقام تسليم و تفويض است ، زيرا در مقام رضا طبع انسان لحاظ و منظور شده ، و مىگويد : هرچه محبوب برايم بپسندد ، من مىپسندم و راضى به آن هستم ، ولى در مقام تسليم طبع و ميل و منيّت و تعلقات انسان لحاظ نمىشود بلكه طبع و موافقت و مخالفت آن را به خدا واگذار مىكند ، و گويا اصلًا طبعى و تعلّقى به امورات براى آن نمىبيند كه افعال خداوند موافق و مرضىّ آن باشد .\r\nاين مقام تسليم از توكل هم بالاتر است ، زيرا كه توكل اعتماد كردن به خدا\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nاست در امورات و به منزله توكيل ( وكيل كردن ) است ، و گويا خداوند را وكيل خود قرار مىدهد ، پس هنوز تعلقى به امور براى خود مىبيند و خود را به منزله موكل مىپندارد ، ولى در مرتبه تسليم تمام علائق گسسته شده و جميع امور به خداوند متعال واگذار مىشود . « 1 »\r\nنيل به مقام رضا چنان‌كه در اين خطبه آمده ، از شُؤون متّقين است ، ولى رسيدن به مقام تسليم از ثمرات مراتب عالى تقوا و يقين است كه وصول به اين مرتبه امرى بس دشوار ولى لازم است ، اين مقامى است كه بزرگان دين همچون حسين بن على سيدالشهدا ( عليه السلام ) به اين مقام رسيده‌اند كه در تاريخ كربلا آمده حضرت بعد از مبارزات فراوان وقتى از اسب بر زمين قرار گرفتند عرض كردند :\r\n« الهى رضىً بقضاك تسليماً لامرِك لامعبود سواك يا غياث المستغيثين » :\r\n« راضى هستم بقضاء و حكم تو ، تسليمم براى امر تو ، نيست معبودى به غير از تو اى فرياد رسد فريادكنندگان » « 2 » مرحوم الهى در ذيل اين فراز\r\n( نزلت انفسهم منهم فى البلاء كالذى نزلت فى الرخاء )\r\nچنين مىسُرايد :\r\n بِدانسان با بالا باشند دمساز * كه پندارى بلا ، يارى است طنّاز\r\nاز آنچشم سيه دل هر بلايى * زند بر وصل جانان الصّلايى\r\nاز آن پر فتنه چشمان هر نگاهى * زند تيرى به قلب بىگناهى\r\nچو آنان نزد جانان بىگناهند * به جان آماج آن تير نگاهند\r\nخليل آسا بلا گر باشد آتش * به جان پارسايان خوش بود خوش\r\nهر آن دل با بلا دمساز گردد * در صد لطف بر وى باز گردد\r\nبر آن جان‌ها بلا ، سوداى عشق است * نشاط و مستى صهباى عشق است \r\n\r\n\r\n","description":"","footnote":"\r\n( 1 ) . به جامع السعادات ، جلد 3 ، صفحه 213 رجوع شود .\r\n( 2 ) . لازم به تذكر است كه بعضى از مطالب اين بحث و اكثر اشعار از معراج‌السعادة گرفته شده است .\r\n","page_name":" 203 ","page_number":203},
  {"content":"\r\n\r\n بلا بر تشنه كام عشق آب است * شب تاريك جان را آفتاب است\r\nبلا خار است و خار عشق گلشن * شرار عشق چون خورشيد روشن\r\nبلاى دوست ، مخصوص اوليا است * شهيدان ديار كربلا است\r\nبلايى كز تو اى پرناز باشد * براهش چشم عاشق باز باشد\r\nكجايى اى بلا بنواز ما را * باوج عرش ده پرواز ما را \r\n* * *\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n\r\n7 - ايمان صريح و خالص\r\n7 - وَلَولا الاجَلُ الَّذى كَتَبَ اللهُ عَلَيهم لَمْ تَستَقِرَّ ارْواحُهم فى اجْسادِهم طَرْفَةَ عَيْن شوُقاً الى الثَواب ، وَخَوفاً مِنَ العِقاب .\r\nترجمه : و اگر نبود اجل و مدتى كه خدا ( در دنيا ) براى ايشان تعيين فرموده ، از شوق ثواب و بيم عذاب ، چشم بر هم زدنى جان در بدنشان قرار نمىگرفت .\r\nشرح : براى روشن شدن دقيق و كامل تفسير اين جمله ، سه مطلب قابل بحث است :\r\n1 - اجَل - « اجَل در اصل به معنى « مدت معين » است و « قضا اجل » به معنى تعيين مدت ، و يا به آخر رساندن مدت است ، اما بسيار مىشود كه به آخرين فرصت نيز اجل گفته مىشود ، مثلًا مىگويند : « اجَل دِيْنْ » فرا رسيده است ، يعنى آخرين موقع پرداخت بدهى رسيده است و اينكه به فرا رسيدن مرگ نيز اجَل مىگويند به خاطر اين است كه آخرين لحظه عمر انسان در آن موقع است » . « 1 »\r\n\r\n\r\n","description":"","footnote":"\r\n( 1 ) . تفسير نمونه ، جلد 5 ، صفحه 148 .\r\n","page_name":" 205 ","page_number":205},
  {"content":"\r\n\r\nبه دليل آيات و روايات ، از مسلّمات است كه هر كسى را اجلى است و اين عبارت نهج‌البلاغه هم براى پرهيزكاران اثبات اجل كرده است ، حتى ملت‌ها هم از اين اجل مستثنى نبوده ، چنان‌چه قرآن مىفرمايد : « لِكُلِّ امَّة اجَل » « 1 » : « براى هر قوم و جمعيتى زمان و مدت ( معينى ) است » لكن مرگ ملت‌ها غالباً بر اثر انحراف از مسير حق و عدالت و روى آوردن به ظلم و ستم و غرق شدن در درياى شهوات و فرورفتن در امواج تجمل‌پرستى و تن‌پرورى مىباشد .\r\nهنگامى كه ملت‌هاى جهان در چنين مسيرهايى گام گذارند و از قوانين مسلم آفرينش منحرف گردند ، سرمايه‌هاى هستى خود را يكى پس از ديگرى از دست داده ، و سرانجام سقوط مىكنند ، بررسى تاريخ تمدن‌هايى همچون تمدن بابل ، و فراعنه مصر ، و قوم سبا ، و كلدانيان و آشوريان و مسلمانان اندلس و امثال آنها اين حقيقت را نشان مىدهد كه در يك لحظه بر اثر اوج گرفتن فساد به طرف سقوط نزديك شدند حتى ساعتى نتوانستند پايه‌هاى لرزان حكومت‌هاى خويش را نگاه دارند .\r\nنكته قابل بررسى اين است كه بعضى آيات مىگويد : اجل تقديم و تاخير ندارد ، « فَإِذَا جاءَ اجَلُهُمْ لا يَسْتَاخِرونَ ساعَةً ولا يَسْتَقْدِموُن » « 2 » : « زمانى كه اجل آنها برسد نه ساعتى تاخير و نه تقديم مىافتد » ساعت در لغت به معنى كمترين وقت است ، گاهى به معنى لحظه و گاهى به معنى مقدار كمى از زمان مىآيد ، اگرچه امروز معنى معروف آن يك بيست و چهارم مدت شبانه روز است » . « 3 »\r\nاين‌گونه آيات مىفرمايند : سر سوزنى اجل جلو و عقب نمىافتد ، از طرفى\r\n\r\n\r\n","description":"","footnote":"\r\n( 1 ) . سوره اعراف ، آيه 34 .\r\n( 2 ) . سوره نحل ، آيه 61 . سوره اعراف ، آيه 34 ( در سوره يونس ، آيه 34 هم مثل اين دو آيه است الا اينكه فاء از ( فاذا ) بر سر ( لايستاخرون ) وارد شده است ( فلا يستاخرون ) .\r\n( 3 ) . تفسير نمونه ، جلد 6 ، صفحه 158 ذيل آيه 34 سوره اعراف .\r\n","page_name":" 206 ","page_number":206},
  {"content":"\r\n\r\nمىبينيم اولًا : اسلام دستور داده كه اگر بيمار شديد به سراغ پزشك و دارو برويد ، حتى اگر طبيب كافر باشد ، چنان‌كه به هنگام ضربت خوردن على ( عليه السلام ) طبيب نصرانى براى آن حضرت آوردند ، ثانياً : دستور داده شده بهداشت را مراعات كنيم ، ثالثاً : اگر در جاده‌اى خوف خطر هست نرويد ، حتى مسير حج اگر خطرناك بود ، وجوب آن تا رفع خطر برداشته مىشود يعنى تكليفى به گردن شما نيست ، رابعاً : در روايات داريم كه بعضى چيزها مثل صله رحم و شاد كردن پدر و مادر در ازدياد عمر مؤثر و بعضى چيزها مثل قطع رحم ، كشتن پدر و يا توهين به استاد و عالم در تقليل عمر دخيل است ، خامساً : صدقه رفع بلا و قضا مىكند و . . .\r\nتمام اين موارد با اجل مشخص و لا يتغير منافات دارد ، زيرا اگر اجل معين باشد ، و كاسه عمر به لب رسيده باشد ، رجوع به پزشك ، رعايت بهداشت ، نرفتن در مسير خطرناك ، صله رحم ، شاد كردن پدر و مادر و صدقه دادن و . . . بىفايده خواهد بود ، و همچنين اگر اجل نرسيده باشد ، تامين اين موارد هم بىفايده است .\r\nوجه جمع بين اين تنافى ظاهرى را مىتوان از روايات و آيات استفاده كرد و آن اينكه ما داراى دوگونه اجل هستيم ، در روايتى از امام باقر ( ع ) آمده كه از حضرت درباره « قضى اجلًا و اجلٌ مسمى عنده » سؤال كردند حضرت فرمودند : « هما اجلان اجل محتوم و اجل موقوف » ؛ « 1 » اين دو ( يعنى اجلًا و اجل مسمى ) دو نوع اجَلند 1 - محتوم 2 - مشروط « 2 » اين دو اجل گاهى به اجل حتمى و معلق و يا محتوم و غيرمحتوم و يا مطلق و مشروط « 3 » تعبير مىشود : اجل محتوم اجلى است كه در امثال آيه بالا و اين عبارت و فراز از نهج‌البلاغه آمده است ، هيچ چيزى نمىتواند\r\n\r\n\r\n","description":"","footnote":"\r\n( 1 ) . تفسير نورالثقلين ، چاپ اسماعيليان ، جلد 1 ، صفحه 704 ذيل آيه 2 سوره انعام نقل از كافى .\r\n( 2 ) . محتوم اشاره به اجلٌ مسمى و موقوف ( مشروط ) اشاره به اجلًا است ( لفّ و نشر مشوّش است ) .\r\n( 3 ) . اجل مشروط يعنى مشروط است به اينكه عاملى زودتر از وقت معين تاثير كرده و اجل برسد مثل كشتن پدر و غيره ) .\r\n","page_name":" 207 ","page_number":207},
  {"content":"\r\n\r\nآن را تغيير دهد ، ولى اجل معلق و غيرمحتوم اجلى است كه با امثال موارد فوق قابل تغيير است ، صدقه ، رعايت بهداشت ، صله رحم و غيره اجل معلق را دور و به تعويق مىاندازد و در مقابل انتحار ( خودكشى ) ، قطع رحم و غيره آن را نزديك مىسازد .\r\nبراى واضح شدن مطلب ناچارم مثالى بزنم : اتومبيلى را كارخانه بيرون مىدهد و با توجه به وسايل و آلياژهاى به كار رفته در آن مدت عمر آن را اگر با اسلوب صحيح در جاده مناسب و با راننده آزموده حركت كند 20 سال معين مىكند ، اين اجل حتمى اتومبيل خواهد بود ، حال اگر مراعات دستورات كارخانه سازنده نشود و در هر جاده پرفراز و نشيبى و با هر راننده ناآشنا به دستورات رانندگى بخواهد حركت كند و به موقع سرويس نشود مسلماً آن ممكن است به 5 سال تقليل يابد به علاوه اين در صورتى است كه حادثه غير منتظره‌اى مثل تصادفات نابهنگام صورت نگيرد .\r\nقلب انسان هم دستگاهى است كه سازنده آن اطلاع دارد تا چند سال ديگر اگر با موازين صحيح بهداشتى زيست كند ، سالم مىماند . اين اجل حتمى اين قلب و انسان دارنده آن است ، به طورى كه اگر مثلًا 100 سال بنا باشد عمر كند در موعد مقرر قلب ايستاده و انسان مىميرد ، اگرچه هيچ بيمارى يا عوارضى نداشته باشد ، زيرا استعداد در عالم ماده محدود است ، در حديثى از علىامام ( عليه السلام ) آمده : « نَفَسُ المرء خُطاه الى اجَلِه » : « نفس كشيدن مرد ( انسان ) گامى است به سوى مرگ او ( زيرا هر نفس كشيدن ، از عمر او كم كرده و به مرگ نزديك مىنمايد ، مانند گام برداشتن كه شخص را به مقصدش نزديك مىگرداند » . « 1 »\r\nاين روايت بسيار جالب گوياى محدوديت اجل هر شخصى است كه با هر قدمى به پايان آن نزديك مىشود ، اما در بين اين راه اجل‌هاى معلقى است كه عمر\r\n\r\n\r\n","description":"","footnote":"\r\n( 1 ) . نهج‌البلاغه ، كلمات قصار كلمه 71 فيض الاسلام ، 74 صبحى صالح .\r\n","page_name":" 208 ","page_number":208},
  {"content":"\r\n\r\nطبيعى را به نصف ، ثلث يا ربع ممكن است تقليل دهد ، مثل انتحارها و امراض گوناگون .\r\nدر تفسير نمونه « 1 » مىگويد : « بسيارى از موجودات از نظر ساختمان طبيعى و ذاتى استعداد و قابليت بقا براى مدتى طولانى دارند ، ولى در اثناء اين مدت ممكن است موانعى ايجاد شود كه آنها را از رسيدن به حداكثر عمر طبيعى باز دارد ، مثلًا يك چراغ نفت سوز با توجه به مخزن نفت آن ، ممكن است مثلًا بيست ساعت استعداد روشنايى داشته باشد ، اما وزش يك باد شديد و ريزش باران و يا عدم مراقبت از آن سبب مىشود كه عمر آن كوتاه گردد .\r\nدر اينجا اگر چراغ با هيچ مانعى برخورد نكند و تا آخرين قطره نفت آن بسوزد سپس خاموش شود ، به اجل حتمى خود رسيده است و اگر موانعى قبل از آن باعث خاموشى چراغ گردد ، مدت عمر آن را « اجل غير حتمى » مىگوئيم .\r\nدر مورد يك انسان نيز چنين است . اگر تمام شرايط براى بقاى او جمع گردد و موانع بر طرف شود ، ساختمان و استعداد او ايجاب مىكند كه مدتى طولانى ( هر چند اين مدت بالاخره پايان و حدى دارد ) عمر كند ، اما ممكن است بر اثر سوء تغذيه يا ابتلاء به اعتيادات مختلف و يا دست زدن به خودكشى يا ارتكاب گناهان خيلى زودتر از آن مدت بميرد ، مرگ را در صورت اول « اجل حتمى » و در صورت دوم « اجل غير حتمى » مىنامند .\r\nمرحوم علامه طباطبايى ( ره ) ذيل همين آيه درباره علت تامه ( سبب تام ) و مقتضى ( سبب ناقص ) مىگويند : « مثالى كه با در نظر گرفتن آن اين دو قسم سبب يعنى سبب تام و سبب ناقص روشن مىشود ، نور خورشيد است ، زيرا ما در شب اطمينان داريم كه بعد از گذشتن چند ساعت آفتاب طلوع خواهد كرد و روى زمين\r\n\r\n\r\n","description":"","footnote":"\r\n( 1 ) . تفسير نمونه ، جلد 5 ، صفحه 149 .\r\n","page_name":" 209 ","page_number":209},
  {"content":"\r\n\r\nرا روشن خواهد نمود ، لكن ممكن است\r\nمقارن طلوع آفتاب كره ماه و يا ابر و يا چيز ديگر بين آن و كره زمين حائل شده و از روشن كردن روى زمين جلوگيرى كند ، همچنان كه ممكن هم هست كه چنين مانعى پيش نيايد كه در اين صورت قطعا روى زمين روشن خواهد بود .\r\nپس طلوع آفتاب به تنهايى نسبت به روشن كردن زمين سبب ناقص و به منزله لوح محو و اثبات در بحث ما است و همين طلوع به ضميمه نبود ( عدم ) مانعى از موانع نسبت به روشن كردن زمين علت تامه و به منزله‌ام‌الكتاب و لوح محفوظ در بحث ما است » . « 1 »\r\n2 . تاثير اعتقاد به معاد در تربيت نفوس : مطلب دوم قابل بحث تاثير تربيتى اعتقاد به معاد است ، دو عامل اساسى در تربيت و پرورش آحاد جامعه نقش مؤثرى را ايفا مىكند : 1 . ايمان به مبدا 2 . ايمان به معاد .\r\nايمان به مبدا هشدار مىدهد كه در هر زمان و هر مكان ، خدا مراقب تو است و او از تو به تو نزديك‌تر است « نَحْنُ أَقْرَبُ الَيْهِ مِنْ حَبْل الوَرِيدِ » « 2 » به طورى كه هر نيّتى را اول خداوند متوجه مىشود و بعد خود انسان ، زيرا\r\n« انَّ اللهَ يَحوُلُ بَينَ المَرءِ وَ قَلْبِهِ » :\r\n« مسلماً خدا حائل بين انسان و قلب ( عقل ) او است . » « 3 »\r\nاگر اين مطالب به مرحله باور رسيد و درك شد كه خداوند هميشه با ما است ،\r\n« هُوَ مَعَكُمْ ايْنَما كنتُم » :\r\n« او با شماست هركجا كه باشيد » « 4 » يا حتى احتمال اين مسئله را داديم و به اين احتمال ارج نهاديم ، هرگز مرتكب خلاف نخواهيم شد .\r\n\r\n\r\n","description":"","footnote":"\r\n( 1 ) . ترجمه الميزان ، جلد 7 ، صفحه 17 نشر بنياد علمى و فكرى علامه طباطبايى دوره 20 جلدى ترجمه سيد محمد باقر موسوى همدانى .\r\n( 2 ) . سوره ق ، آيه 16 .\r\n( 3 ) . سوره انفال ، آيه 24 .\r\n( 4 ) . سوره حديد ، آيه 4 .\r\n","page_name":" 210 ","page_number":210},
  {"content":"\r\n\r\nاگر دزد در شب شبحى را ببيند و احتمال دهد كه پليس است هرگز دست به ارتكاب جنايت نمىزند ، اگر انسانى مراقب باشد ولو كودكى كه خوبى و بدى را تشخيص مىدهد ناظر اعمال انسان باشد ، هرگز دست را به گناه نمىآلايد .\r\nايمان به معاد هم تذكّر مىدهد كه همه چيز در جهان آخرت بر ضوابط الهى دور مىزند ، پرونده‌ها هرگز اشتباه نخواهد شد ، مأمورين الهى جز عدالت به چيزى نمىانديشند و غير از آن عملى انجام نمىدهند ، مواقف آن عالم هرگز محكوم بوروكراسى و كاغذبازى نخواهد بود . اگر دنيا و هرچه در آن است به ملائكه الهى به عنوان رشوه داده شود سرسوزنى حكم را تغيير نخواهند داد زيرا آن جهان جهان كسر و انكسار و دار تكليف نيست . آن عالم ، عالمى است كه\r\n« لا عن قَبيح يستطيعونَ انْتِقالًا وَلا فى حَسَن يَسْتَطيعون ازْديادا » :\r\n« نه كار زشتى را مىتوانند برگردانند و نه در حسنات مىتوانند كار نيكى را بيفزايند » . « 1 »\r\nآرى اگر اين تذكرات مؤثر افتد و به مرحله باور و حتى احتمال مورد اعتنا رسد براى تربيت انسانى كفايت است ، گفتم احتمال هم كافى است ، زيرا دفع ضرر متحمل ، حكمى عقلى و واجب است .\r\nايمان به مبدا و معاد دو ركن اساسى از اصول دين است ، اگر اصول دين نباشد ، ساقه‌ها و برگ‌ها و گل‌هاى بدون ريشه و اصل دوامى ندارند ، لفظ عمل صالح بعد از لفظ ايمان بسيار در قرآن استعمال شده است و تنها بيش از 50 مورد قرآن با عبارت « الذين آمنوا وعملوا الصالحات » با مردم سخن گفته است . چرا ؟ زيرا عمل صالح ميوه درخت ايمان است ، اگر دست و پا و زبان و چشم و گوش آلوده است به خاطر سستى ريشه‌هاى آن درخت است . اين كه بعضى ادعا كرده‌اند ما مىتوانيم بدون ايمان وجدان به بشر دهيم سخنى گزاف و بيهوده رانده‌اند خيلى تلاش كرده‌اند\r\n\r\n\r\n","description":"","footnote":"\r\n( 1 ) . نهج‌البلاغه ، خطبه 230 فيض‌الاسلام و 188 صبحى صالح .\r\n","page_name":" 211 ","page_number":211},
  {"content":"\r\n\r\nولى نشد ، اخلاق منهاى ايمان و بدون پشتوانه مذهبى ، فقط ميراث برنده اسمى از اخلاق است .\r\nبر سر وجدان با توجيه‌گرى مىشود كلاه گذارد اگرچه موقتى باشد . در جنگ جهانى دوم رئيس جمهور وقت آمريكا دو بمب اتمى در ژاپن مىاندازد و بعد هم كه از او سؤال مىشود وجدانتان ناراحت نيست مىگويد نه ! من كارى اخلاقى كردم ، زيرا با اين عمل به اتمام و خاتمه جنگ كمك كردم تا مردم در زير چتر صلح آسوده بيارمند . اين غافل چه كلاهى بر سر وجدانش مىگذارد ، بزرگ‌ترين جنايت را رنگ اخلاقى مىزند ، آرى با اين منطق هر جنايتى قابل توجيه است .\r\nاين مسئله عيناً در انسان هم به همين نحو است با علم و تربيت و غيره شايد بتوان در مواردى انسان را كنترل كرد ، ولى مؤثرترين عامل بازدارنده باور داشتن و ايمان به مبدا و معاد و تهذيب نفس است ؛ براى اين ادعا شاهدى تاريخى از زمان امام هفتم مىآوريم تا كارايى ايمان كاملًا واضح شود . مرحوم علامه مجلسى ( ره ) در بحارالانوار از كتاب عيون المعجزات روايت كرده كه على بن يقطين يكى از شيعيان و ارادتمندان امام هفتم و وزير هارون‌الرشيد بود ، روزى ابراهيم جمّال كه ساربان و شتردار بود بر او وارد شده و چون مناسب مقام وزارت نبود حاضر نشد با آن ملاقات كند ، اتفاقاً آن سال على بن يقطين به مكّه رفت در مدينه به خدمت امام رسيد ، حضرت او را راه ندادند ، فرداى آن روز حضرت را در كوچه ديد و علت را جويا شد حضرت فرمودند چون مگر توبه برادرت ابراهيم جمال راه ندادى حقّ تعالى سعى تو را قبول نفرمود اين كه او را راضى كرده و تو را غفو نمايد ، على بن يقطين شبانگاه جهت جلب رضايت ابراهيم به درب خانه ابراهيم رسيد ، درب زد ابراهيم گفت كيست ، گفت على بن يقطين ، ابراهيم گفت على بن يقطين اين وقت شب درب خانه من چه مىكند ، على او را قسم داد تا به او اجازه دخول دهد ، اجازه داد . وى گفت آقا و مولاى من\r\nامتناع كرد كه عمل من قبول شود مگر اين كه تو از من بگذرى گفت :\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nغَفَر الله ( خدا تو را عفو كند ) ، على راضى نشد گفت من صورت خود را روى خاك در برابر تو مىگذارم و تو كف پايت بر چهره‌ام بگذار تا خدا از من راضى شود او از اين كار امتناع كرد ، على او را قسم داد و او چنين كرد . در همين حال على مىگفت : « اللّهم اشهَد » : « خدايا تو شاهد باش » ( كه من صورتم را به خاك پاى او زينت دادم و به قدرى خود را كوچك كردم كه جوابگوى آن تكبرم باشد . سپس بيرون آمده و سوار شد و همان شب به مدينه بازگشت اين بار امام او را پذيرفتند . « 1 »\r\nاز اين واقعه تاريخى مىتوان استنباط كرد كه ايمان چه مىكند نيرويى است كه قيامت ايستاده وزير هارون را خم كرده و صورتش را به خاك مىمالد .\r\n3 . خوف و رجاء : سومين مطلب قابل بحث در ذيل اين فراز مسئله خوف و رجا است ، پرهيزكاران يكپارچه ترس و خوف نسبت به عذاب و يكپارچه اميد و شوق نسبت به ثواب الهى هستند ، خوف و رجا به آنان اجازه تعلق و دلبستن به اين دنيا را نمىدهد و اگر اجل‌هاى ثبت شده آنها نبود مرغ روحشان از قفس تنشان پرواز كرده و بر شاخسارهاى بهشتى متنعم مىشد .\r\n چنين قفس نه سزاى من خوش الحان است * روم به روضه رضوان كه مرغ آن چمنم \r\nدو نيرو بايد در رابطه با روح فعاليت كند ، چنان كه همانند اين دو نيرو در رابطه با جسم قابل مشاهده است در علوم تجربى اثبات شده كه انسان داراى دو نوع عصب است : 1 . سمپاتيك كه محرك است 2 . پاراسمپاتيك كه كنترل كننده و بازداردنده است .\r\nاگر عصب اول حاكم و برتر از عصب دوم عمل كند ، ضربان قلب بالا رفته و موجب مرگ مىشود . عصب نوع دوم كنترل كننده اين ضربان و به منزله ترمز\r\n\r\n\r\n","description":"","footnote":"\r\n( 1 ) . منتهى الآمال ، چاپ كانون انتشارات علمى ( 2 - 1 ) ، جلد 2 ، صفحه 249 در احوالات موسى بن جعفر عليه‌السّلام .\r\n","page_name":" 213 ","page_number":213},
  {"content":"\r\n\r\nاعصاب اول است .\r\nاين دو نوع عصب تقريباً در تمام سطح بدن موجود يافت مىشود در جهان اكبر يعنى جهان آفرينش هم مثل جهان اصغر يعنى وجود انسان اين دو نيرو به نحو جاذبه و دافعه يافت مىشود .\r\nهمين دو نيرو را ما در رابطه با روح بايد دارا باشيم تا فعاليت‌هاى روحى به نحو متعادل انجام گيرد : 1 . محركه 2 . دافعه : نيروى محركه همان رجا و اميد به رحمت الهى است و نيروى دافعه همان خوف از عذاب او است . اين دو نيرو بايد هماهنگ عمل كنند ولى اگر اميد تنها باشد اين اميد گناه پرور ، و زير لواى اين اميد دست به هر معصيت و جنايتى خواهد زد و خواهد گفت خدا ارحم الراحمين است و بالاخره در اثر عدم نيروى كنترل كننده ، ترمزى براى اعمال او نبوده و به پرتگاه سقوط خواهد كرد .\r\nاسلام احدى را از به دست آوردن اين دو نيروى اميد و ترس استثناء نكرده است ، مىگويد حتى اگر عبادت انس و جن را هم مرتكب شدى باز خائف باش و اگر گناه انس و جن را هم انجام دادى ، باز اميدوار باش .\r\nاين مضمون را در كلمات لقمان خطاب به فرزندش مىتوان يافت :\r\n« يا بُنَىّ خَفِ الله لو اتَيْتَ يومَ القيامة ببرّ الثَقَلين خِفْتَ ان يُعَذّبك وارْجُ الله رَجاءً لو وافيتَ القيامة بِاثمِ الثقلين رَجَوتَ انْ يَغْفِرَ الله لك فقال له ابنُه : يا ابَه وكيف اطيق هذا وانّما لى قلبٌ واحدّ فقال له لقمان : يا بُنَىّ لو استُخرج قلبُ المؤمن فَشُقّ لوجد فيه نوران : نورُ للخوف ونور للرجاء لو وُزِنا ما رُجّح احدهما على الاخر بمثقال ذرّة فمَنْ يومن بالله يُصدّق ما قال الله و من يصدّق ما قال الله يفعل ما امر الله . . . » .\r\n« اى فرزندم بترس از خدا ، ترسى كه اگر وارد شوى روز قيامت درحالى كه نيكويى ثقلين ( انس و جن ) را دارى ، باز مىترسى از اين كه عذاب كند تو را خدا و اميدوار باش اميدى كه اگر روز قيامت با گناه ثقلين محشور شدى باز اميد دارى خداوند تو را بيامرزد .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nپسرش به او گفت : اى پدر چگونه طاقت اين دو ( خوف و رجاء ) را دارم در حالى كه فقط يك قلب دارم ، لقمان گفت پسرم اگر قلب مؤمن از بدنش خارج شده و شكافته و دو نيم شود در آن دو نور يافت مىشود يكى نور خوف و ديگرى نور رجاء كه اگر هر دو وزن شوند هيچ كدام بر ديگرى حتى به اندازه سنگينى ذره‌اى ترجيح ندارد ، پس كسى كه ايمان به خدا آورده ، تصديق مىكند آنچه خداوند فرموده و كسى كه تصديق سخنان او كند هرچه خداوند فرموده به كار مىبندد » . « 1 »\r\nدر روايتى از امام صادق ( عليه السلام ) آمده كه از حضرت سؤال شد در وصيت لقمان چه بوده فرمودند :\r\n« كانَّ فيها الا عاجيب وكان اعجب ما كان فيها ان قال لابنه : خَف الله عز وجل خيفةً لو جئتَه بِبِرّ الثقلين لعذّبَك وارجُ الله رجاء لو جئته بذنوب الثقلين لرَحِمَك ثم قال ابو عبدالله ( عليه السلام ) : كانَ ابى يقول : انه لَيسَ مِنْ عَبد مُؤمن الّا وفى قَلْبه نوُران : نوُر خيفَة ونوُر رَجاء لو وُزِن هذا لم يَزَدْ على هذا ولو وُزنَ هذا لم يَزَد على هذا » .\r\n« در وصيت لقمان مطالب عجيبى بود كه عجيب‌ترين آنچه در آن وصيت بود اين عبارت بود كه به پسرش گفت : « بترس از خدا ، ترسى كه اگر وارد بر خدا شوى با نيكىهاى ثقلين همانا عذاب كند تو را ، و اميد به رحمت او داشته باشى اميدى كه اگر بر او وارد شدى ، با گناهان ثقلين هر آينه رحمت كند تو را ، سپس حضرت صادق ( عليه السلام ) فرمود مرتب و مكرر پدرم مىفرمود : نيست مؤمنى مگر اين كه در قلبش دو نور است ، نور خوف و نور رجاء كه اگر وزن شود اولى ، زيادتر بر دومى نيست و اگر وزن شود دومى ، زياده بر اولى نيست » . « 2 » قابل توجه ، تعجب امام صادق ( عليه السلام ) است با اين كه او خود اعلم دهر است و مىفرمايد :\r\nعجايبى در آن وصيت بود كه\r\n\r\n\r\n","description":"","footnote":"\r\n( 1 ) . بحارالانوار ، جلد 13 ، صفحه 412 .\r\n( 2 ) . كافى ، جلد 2 ، صفحه 67 باب الخوف و الرجاء .\r\n","page_name":" 215 ","page_number":215},
  {"content":"\r\n\r\nعجيب‌ترين آنها اين عبارت ( مذكوره ) است و اين دال بر بلنداى كلام لقمان است كه جا دارد با آب طلا نوشته و در خانه‌ها نصب گردد .\r\n\r\nسخنى از ابن ميثم شارح نهج‌البلاغه :\r\nاو در ذيل اين فراز مىگويد : شوق و خوف زمانى كه به حد ملكه رسد مستلزم دوام كوشش در عمل و اعراض از دنيا است و مبدا اين شوق و خوف تصور و توجه به عظمت خالق است كه به قدر اين تصور و توجه عظمت وعد و وعيد او متجسم شده و به حسب اين تصور قوه خوف و رجاء ايجاد مىگردد كه اين دو ، دو درب عظيم براى ورود به بهشت الهى است . « 1 »\r\nبحثى كه در اينجا قابل طرح و مناسب است ، بحث درباره مرگ و سبب ترس از آن است ، مرگى كه همه به جز پرهيزكاران از آن در خوف و هراسند .\r\nمرگ چيست ؟ مسئله مرگ از مشكل‌ترين مسائل بشر بوده و هست ، او درصدد حيات ابدى و جاودانى بوده ، ولى هنوز موفق به تحقيق و تحصيل آن نشده است . قدرتمندترين سلاطين ، بزرگان ، علماء ، دانشمندان ، حكماء ، فيلسوفان ، انديشمندان و متفكران در طى قرون و اعصار با تمام قواى مادى و معنوى به تكاپو افتاده‌اند تا اين مسئله را حل كنند امام افسوس كه به اين مسئله راهى نبرده‌اند .\r\nفيلسوف شرق و رواج دهنده مكتب مشاء شيخ الرئيس ابوعلى سينا از جمله اشعار معروف و مشهور او است كه :\r\n از قعر گل سياه تا اوج زُحل * كردم همه مشكلات گيتى را حل\r\nبيرون جستم ز قيد هر مكر و حيل * هر بند گشاده شد مگر بند اجل « 2 » \r\n\r\n\r\n","description":"","footnote":"\r\n( 1 ) . شرح ابن ميثم ، جلد 3 ، صفحه 415 .\r\n( 2 ) . اين رباعى را در لغت نامه دهخدا از جمله اشعار فارسى ابوعلى سينا در ماده ابوعلى سينا در صفحه 654 آورده است و نيز در كتاب جشن نامه ابن سينا جلد اول تاليف دكتر ذبيح الله صفا در صفحه 114 از جمله اشعار فارسى او آورده است و در صفحه 217 از همين كتاب گويد : اين رباعى با خط نستعليق بر روى سنگ مرمر يزد در كتيبه‌اى بالاى سر در مقبره ابن سينا نوشته شده است و ليكن در كتاب رباعيات حكيم خيام كه با مقدمه دكتر فريد رخ روزن در 1304 شمسى در برلين طبع شده در صفحه 97 اين رباعى را از او نقل مىكند كه :\r\n از جرم حضيض خاك تا اوج زحل * كردم همه مشكلات گردون را حل\r\nبيرون جستم ز بند هر مكر و حيل * هر بند گشاده شد مگر بند اجل \r\n","page_name":" 216 ","page_number":216},
  {"content":"\r\n\r\nمولى و امام متقين على بن ابيطالب ( عليه السلام ) هم در حالى كه ضربت خورده بودند ، در ضمن خطبه‌اى فرمودند :\r\n« ايُّها الناس كُلّ امرء لاق ما يَفِرُّ مِنْهُ فى فِراره ، والاجَلُ مساق النفس اليه ، والهَرَبُ مِنْهُ مُوافاتُه ، كم اطَّرَدتُ الايام ابْحَثُها عن مَكنوِن هذا الامر ، فَابَى الله الّا اخْفائَه ، هيهات علمٌ مخزون » . « 1 »\r\n« اى مردم ، تمام افراد بشر در زندگى خود برخورد مىكنند با چيزى كه از آن فرار مىكرده‌اند كه همان مرگ است و اجل و مدت زندگى همان زمانى است كه نفس او را به مرگ سوق مىدهد و رهبرى مىكند و فرار از آن عين برخورد و رسيدن به آن است ، چه بسا روزها گذشت كه من درصدد جستجو و تفحص از حقيقت بروز اين واقعه بودم ، ولى خداوند او را به اراده خود مخفى داشت ، هيهات ! اين دانشى است كه در خزانه علم الهى مخفى است ) .\r\nآرى انسان در حين فرار از مرگ در آغوش او مىرود ، از خيابان تند عبور مىكند كه ماشين به او نزند ، اتفاقاً مىزند . به پزشك براى سلامتى و دوام عمر رجوع مىكند ، ولى متاسفانه در اثر اشتباه پزشك جان مىدهد ، به بيمارستان براى عمل مىرود ، ولى در زير كارد جراحى جان مىدهد .\r\nشيخ الرئيس ابوعلى سينا در كتاب شفا راجع به حقيقت مرگ و علت ترس از آن مطالبى دارد كه ترجمه آن اين است : اما كسى كه مردن را جاهل است\r\n\r\n\r\n","description":"","footnote":"\r\n( 1 ) خطبه 177 از نهج البلاغه شرح عبده ، صفحه 268 .\r\n","page_name":" 217 ","page_number":217},
  {"content":"\r\n\r\nو نمى داند كه حقيقتش چيست ، پس من براى او بيان مىكنم و روشن مىسازم كه مرگ بيشتر از آن نيست كه نفس انسانى آلات خود را كه آنها را استعمال مىنمود ترك مىكند و آن آلات همان اعضاى او هستند كه مجموعه آنها را بدن مىنامند ، همچنان كه شخص صنعت كار آلات كار خود را ترك مىكند . چون نفس انسان جوهرى است غير جسمانى و عرض نيست و قبول فساد و خرابى نمىكند و چون اين جوهر از بدن مفارقت كند ، باقى خواهد بود و به بقايى كه درخور او است و از كدورات عالم طبيعت صفا مىيابد و به سعادت تامه خود نائل مىآيد و ابداً راهى به زوال و فناء و انعدام او نيست ، چون جوهر فانى نمىشود و ذاتش باطل نمىگردد و آنچه باطل مىشود همان نسبت‌ها و اضافات و اعراض و خواص و امورى است كه بين او و اجسام و رابطه بين آن دو مىباشد .\r\nو اما جوهر روحانى كه ابداً قبول استحاله و دگرگونى نمىكند و در ذات خود تغيير نمىيابد و فقط قبول كمالات و تماميت صورت خود را مىكند ، پس چگونه تصور مىشود كه معدوم گردد و متلاشى شود ؟ و اما كسى كه از مرگ مىترسد به علت آن است كه نمىداند بازگشت او به سوى كجاست ؟ يا آن كه گمان مىكند چون بدن او منحل شود و تركيب او باطل گردد ، ذات او منحل شده و نفس و حقيقت او باطل مىگردد و به بقاء نفس خود جاهل است و كيفيت معاد را نمىداند ، بنابراين در واقع از مرگ نمىترسد بلكه جاهل است به امرى كه سزاوار است او را بداند ، بنابراين علت خوف او همان جهل او است و همين جهل است كه علماء را به طلب علم و سختى راه آن واداشته و براى وصول به آن لذات جسم و راحت بدن را ترك كرده‌اند . « 1 »\r\nآرى وقتى مرگ چنين تحليل شود ديگر به جاى ترس ، شوق جايگزين\r\n\r\n\r\n","description":"","footnote":"\r\n( 1 ) . كتاب شفا ، جلد الهيات و عين عبارت بوعلى را كه عربى است گرداگرد صندوق قبر او در همدان به چهار دور نوشته‌اند .\r\n","page_name":" 218 ","page_number":218},
  {"content":"\r\n\r\nآن خواهد شد به قول مولى على ( عليه السلام ) بايد گفت :\r\n اشْدُدْ حَياز يمك للموت * فانّ الموت لاقيك ولا تَجْزَع من القتل\r\nاذا حلّ بواديك « 1 » \r\n( اى على ) كمربندهاى خود را براى مرگ محكم كن ، چون حقاً مرگ تو را خواهد رسيد و از كشته شدن مهراس ، در آن هنگام كه در سرزمين تو فرود آيد .\r\nبه واسطه عدم خوف و اشتياق درونى به ملاقات الهى است كه اميرالمؤمنين على ( عليه السلام ) مىفرمايد :\r\n« والله لابُن ابيطالب آنَسُ بالموت مِنَ الطِفل بثدى امِّه » « 2 » :\r\n« سوگند به خداكه همانا فرزند ابيطالب انسش به مرگ بيشتر از انس كودك به پستان مادرش است » .\r\nاين جمله از فقرات خطبه‌اى است كه آن حضرت بعد از رحلت رسول خدا ( صلى الله عليه وآله ) ايراد فرموده است در وقتى كه زبير و ابوسفيان و جماعتى از مهاجرين گرد آن حضرت جمع شده و آن حضرت را به قيام تحريك مىنمودند « 3 » ظاهرى و رياست دنيوى بود آگاه شده و در خطبه‌اش فرمود : هنوز موقعيت حكومت الهى براى من زمينه پيدا نكرده و راه هموار نشده و مانند لقمه‌اى است كه گلوگير و يا مانند ميوه‌اى است كه در غير موقع رسيدن آن را از درخت بچينند ، من براى برداشتن تاج مفاخرت و غرور دنيا حكومت نمىكنم و براى حرص به مملكت دارى حاكم نمىشوم و تقيه سكوت من هم بر اساس خوف از مرگ نيست .\r\nآرى اين علاقه بود كه در شب 19 ماه رمضان با ضربه خوردن على\r\n\r\n\r\n","description":"","footnote":"\r\n( 1 ) . اسد الغابة ، جلد 4 ، صفحه 35 .\r\n( 2 ) . نهج‌البلاغه ، فيض و صبحى صالح ، خطبه 5 .\r\n( 3 ) . شرح ابن ابى الحديد ، جلد 20 جلدى ، جلد 1 ، صفحه 218 تا 219 .\r\n","page_name":" 219 ","page_number":219},
  {"content":"\r\n\r\n( عليه السلام ) توسط اشقى « 1 » الاشقياء ابن ملجم مرادى ، تجلى كرده و با صداى\r\n« بسم الله و بالله وعلى ملة رسول الله فُزْتُ وَرَبِّ الكعبة »\r\nدر فضا منعكس شد .\r\nروايت جالبى از على ( عليه السلام ) وارد شده كه در وقت قبض روح حضرت ابراهيم خليل ( عليه السلام ) ، خداوند ملك الموت را به سوى او فرستاد عرض كرد : « السلام عليك يا ابراهيم ( سلام بر تو باد اى ابراهيم ) ابراهيم فرمود :\r\n« وعليك السلام يا ملك الموت اداع ام ناع » :\r\n« بر تو سلام باد اى فرشته مرگ ، آمدى مرا به سوى پروردگارم بخوانى كه به اختيار اجابت كنم يا آنكه خبر مرگ مرا آورده‌اى و بايد به اضطرار شربت مرگ را بنوشيم ، عزرائيل گفت : به اختيار ابراهيم ( عليه السلام ) گفت :\r\n« فَهَل رايَتَ خليلًا يُميتُ خَليلَه » ؛\r\n« آيا هيچ ديده‌اى دوستى دوست خود را بميراند » ( خليل الله لقب حضرت ابراهيم ( عليه السلام ) و به معنى دوست خدا است ) عزرائيل به سوى بارگاه حضرت ربّ العزّه بازگشت ، و جريان را گفت ، خداوند فرمود به او بگو :\r\n« هل رايت حبيبا يكره لقاء حبيبه » ؛\r\nآيا هيچ ديده‌اى كه يار مهربانى از ملاقات و ديدار محبوبش گريزان باشد ، و لقاى او را مكروه دارد ؟\r\n« انَّ الحَبيبَ يُحِبٌ لِقاء حَبيبه » :\r\n« حقّاً حبيب دوست دارد لقاى محبوب خود را » . « 2 »\r\nتا اينجا روشن شد كه مرگ عبارت است از : انتقال نفس و روح انسان از\r\n\r\n\r\n","description":"","footnote":"\r\n( 1 ) . در روايتى آمده كه رسول خدا صلّى الله عليه و آله از امام على ( ع ) سؤال كردند شقىترين پيشينيان كيست ؟ فرمود : آن كه شتر صالح عليه‌السّلام را پى كرد . سپس پرسيدند شقىترين پسينيان كيست ؟ فرمود : نمىدانم ، پيامبر صلّى الله عليه و آله فرمودند آن كه بزند بر اين موضع و اشاره به يا فوخ اميرالمومنين ( ع ) كردند ( يافوخ موضعى است در جلوى سر بين استخوان جلوى سر و استخوان مغز سر ، كه در اطفال نرم است و چون بر آن موضع دست بگذارند فرو رود ) ( احوالات اميرالمومنين على بن ابيطالب عليه‌السّلام ، جلد 4 ، صفحه 35 - 34 و نيز اين روايت را در الصواعق المحرقة ، صفحه 74 آورده است ) .\r\n( 2 ) . بحارالانوار ، جلد 6 ، صفحه 127 نقل مىكند از امالى صدوق از دقاق به اسناد خود از ابن ظبيان از حضرت صادق عليه‌السّلام از يكايك از پدران خود تا اميرالمؤمنين عليه‌السّلام و در جلد 12 ، صفحه 78 از امالى و علل الشرايع با همين سند روايت مىكند ( به نقل از معادشناسى ، جلد 1 ، صفحه 67 ) .\r\n","page_name":" 220 ","page_number":220},
  {"content":"\r\n\r\nنشئه دنيا به نشئه آخرت و ترك تعلق آن از ماده و آثار ماده و رسيدن به محلّ منيع و مرتبه رفيع در عالم آخرت .\r\nاين تفسير از مرگ بر طبق هر دو نظرى كه براى روح است ، صادق است بعضى مثل شيخ الرئيس ابوعلى سينا در قصيده عينيه خود « 1 » روح را از عالم تجرّد و بدن را از عالم ماده مىدانند و معتقداند كه خداوند روح را از عالم بالا پايين آورده و در قالب بدن مسكن داده ، و روح‌آلات و اعضا بدن را به عنوان ابزار كار استخدام كرده است ، اگرچه شيخ الرئيس در ديگر آثار خود مثل شفا و نجات قول به همزمان بودن نفس را با بدن برميگزيند و در قصيده مذكور نظر او به حكمت اشراق نزديك شده و در اين قصيده روح انسانى و نفس ناطقه را تشبيه به كبوتر وَرقاء بلند پرواز و عزيزالوجود و منيع‌المحلّى نموده است ، كه از آن آشيان عالى به سوى قفس تن نزول كرده است .\r\nبعضى هم مثل صدرالمتألهين شيرازى و ملاهادى سبزوارى معتقداند كه اصل تكوّن نفس ناطقه جسمانى بوده ، و در اثر حركت جوهريه و طى مدارج و معارج كمال : روحانى شده و به صورت موجود مجرد در آمده است صدرالمتألهين گفته :\r\n« النفس جسمانية الحدوث و روحانية البقاء » :\r\n« نفس جسمانى است در مرحله حدوث و ايجاد و روحانى است و در مرحله بقا » .\r\nمرحوم سبزوارى در غررالفوائد فرموده :\r\n« النفس فى الحدوث جسمانية و فى البقا تكون روحانية » :\r\n« نفس در مرحله حدوث جسمانى و در مرحله بقا روحانى مىگردد » .\r\nالبته اگر نفس را در حركت و استهلاك ملاحضه نماييم داراى چنين مراحلى است نه در مرحله وقوف و فعليّت ، اين سير نفس را در مراتب و درجات استكمالش\r\n\r\n\r\n","description":"","footnote":"\r\n( 1 ) . قسمتى از اين قصيده با ترجمه در معادشناسى ، جلد 1 ، صفحه 77 - 74 آمده است .\r\n","page_name":" 221 ","page_number":221},
  {"content":"\r\n\r\nتشبيه به حرارتى كه در ذغال پديد مىآيد كرده‌اند ، اگر ذغال در مجاورت آتش قرار گيرد اول گرم و سپس قرمز و سپس شعلهور و در مرحله چهارم روشن شده و نور مىدهد ، بر همين اساس گفته‌اند :\r\n تن زجان نبود جدا عضوى از اوست * جان زكل نبود جدا جزوى از اوست \r\nپس بنابر هر دو تفسير مرگ انتقال شدن است نه فنا و نابودى از مرحوم صدوق و غير ايشان روايت شده كه پيامبر گرامى ( صلى الله عليه وآله ) فرمودند : « ما خُلِقْتم للفَناء بَل خُلِقْتُم للبقا و انّما تَنْتَقِلوُنَ مِنْ دار الى دار » « 1 » : « شما خلق نشديد براى فنا و نابودى ، بلكه خلق شديد تا باقى بمانيد ، و همانا منتقل مىشود ( در وقت مرگ ) از خانه‌اى به خانه‌اى ديگر » « 2 » .\r\nوقتى بنا شد مرگ انتقال باشد ، پس بايد به فكر آذوقه و تحصيل تقوى بود ، كه\r\n« انّ خَيرَ الزادِ التقوى » :\r\n« بهترين توشه و آذوقه تقوا است » انسان عاقل و زيرك كسى نيست كه تنها براى امور دنيوى زيركى كند ، كه آخرت هم نياز به كياست و فراست دارد مرحوم مجلسى ( ره ) در كتاب‌العدل و المعاد از دو كتاب حسين بن سعيد كه از بزرگان محدثين است از امام باقر ( عليه السلام ) روايت كرده : قال سُئِل رسولُ الله ( صلى الله عليه وآله ) :\r\n« اىٌ المومنين اكيس » ؟\r\nقال :\r\n« اكثرهم ذكراً للموت و اشدهم استعداداً له »\r\nاز رسول خدا ( صلى الله عليه وآله ) سؤال شد : « كدام يك از مؤمنين با كياست‌تر و با فراست‌تراند » ؟ فرمودند : « آن كسى كه بيشتر ياد مرگ كند و خود را براى آن بهتر آماده سازد » . « 3 »\r\n\r\n\r\n","description":"","footnote":"\r\n( 1 ) . سوره بقره آيه 197 .\r\n( 2 ) . رساله الانسان بعدالدنيا ، علامه طباطبائى صفحه 2 مخلوط ( به نقل از معادشناسى جلد 1 صفحه 79 ) .\r\n( 3 ) . بحار ، جلد 6 آخوندى صفحه 126 .\r\n","page_name":" 222 ","page_number":222},
  {"content":"\r\n\r\nاز امام صادق ( عليه السلام ) از رسول خدا ( صلى الله عليه وآله ) روايت است كه :\r\n« اكيس النّاسِ من كان اشدّ ذكراً لِلموت » : « 1 »\r\n« زيرك‌ترين و با فطانت‌ترين افراد بشر كسى است كه شديدتر از همه ياد مرگ باشد » ( تنظيم و نگارش مباحث از فراز 3 تا 8 قريب به يك ماه در جوار مرقد ملكوتى ثامن‌الائمه ( عليه السلام ) و در كتابخانه آستان قدس و مسجد گوهرشاد به پايان رسيد اين اولين بارى نبوده كه از آن آستان مقدس بهره برميگيرم و اميدوارم آخرين مرتبه هم نباشد كه از عنايت آن امام رئوف برخوردارم ؛\r\nالحمدالله لاولنا و آخرنا ) .\r\nالهى ، اين واله عاشق در ذيل اين فراز\r\n( لولا الاجال التى تا عَظُم الخالق )\r\nگويد :\r\n گرآنان را زمان وصل محبوب * نبودى درقضاى عشق مكتوب\r\nنبودآن شاهبازانرا قفس جاى * كه شاهان را بزندان نيست مأواى\r\nچوسيمرغ ازفضاى تنگ كونين * برون جستند دريك طرفة العين\r\nبزندان تنگدل آن بىگناهى است * كه بيرون جايگاهش قصر شاهيست\r\nبرآن مرغ آمد اين خاكى قفس تنگ * كه بيند باغ گل فرسنگ فرسنگ\r\nچو آن مرغان جان بينندياران * بگلزار جنان خوش چون هزاران\r\nچه گلزارى سراى انس با يار * وز آنجا نه رقيب آگه نه اغيار\r\nهمه مشتاق پروازند ازاين دام * كجا دردام تن گيرند آرام\r\nبه جان مشتاق ديدار نگارند * به چشم شوق گريان زانتظارند\r\nهمه غمگين زهجران حبيبند * همه از وصل دلبر بىشكيبند\r\nهمه ايام و سال ومه شمارند * كه روز وصل جانان جانسپارند\r\nمنم زآن بلبلان باغ وگلزار * كه در خاكى قفس درمانده‌ام زار \r\n\r\n\r\n","description":"","footnote":"\r\n( 1 ) . بحار ، جلد 6 ، صفحه 135 .\r\n","page_name":" 223 ","page_number":223},
  {"content":"\r\n\r\n خدا راپاكبازان رحمت آريد * مرا بيرون زرنج و زحمت آريد\r\nشما درگلشن جان شاد وخرم * من اينجاتا بكى دررنج و ماتم\r\nبگوييد اين شكسته بال مسكين * چه سازد باهجوم بازو شاهين\r\nبسازدبا جفاى جيفه خواران * و يا سوزد زداغ هجر ياران\r\nچه باشد دلبرا گرچشم پرناز * به من هم چون برآن خوبان كنى باز\r\nبپردازى دلم زآلايش خاك * كه باغ دل شود زين خاروخس پاك \r\n* * *\r\n\r\n","description":"","footnote":"","page_name":" 224 ","page_number":224},
  {"content":"\r\n\r\n\r\n8 - عظمت خدا در قلب پزهيزگاران\r\n8 - عَظُمَ الخالِقُ فى انْفُسِهم فصَغُرَ مادونَه فى اعْينُهم\r\nترجمه : خالق و آفريدگار در روح جانشان بزرگ جلوه كرده ( به همين جهت ) غير خداوند در نظرشان كوچك است .\r\nشرح : چند مثال براى تحليل مطلب بزنيم : فرض كنيد دو كودك دوقلو و شبيه به هم زاييده شده ، ولى يكى از پشت كوه و دور از تمدن شهرى و يكى را در شهر بسيار متمدن و بزرگى با امكانات و وسايل رفاهى زيادى پرورش داده‌اند ، پس از رسيدن به حدّ رشد و بلوغ هر دو را به شهر متوسطى براى ملاقات آورده‌اند ، حال ببينيم نظر اين دو نسبت به اين محيط جديد چيست ؟ آيا هر دو با يك نگاه و يك عينك به اين محل مىنگرند ؟ البته نه ، اولى مىگويد : اينها در بهشت برين زندگى مىكنند و ما پشت كوره ده و در جهنم ، دومى مىگويد : وه وه توى جهنمى ما را آورده‌انده ، اين بدبخت‌ها چگونه اينجا زندگى مىكنند ، چقدر مردم اين شهر محروم‌اند ، واقعا بايد به حالشان گريست .\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nسؤالى كه اينجا مطرح است اين است كه چرا با اينكه هر دو شبيه به هم و تقريباً در يك زمان پا به عرصه زندگى گذارده‌اند ، دو ديده و عقيده را دنبال مىكنند ؟ جواب روشن است زيرا اولى به محيط كوچك و دومى به محيط بزرگ‌ترى انس گرفته است .\r\nدر مورد مال و ثروت هم داستان چنين است : يكى 100 هزارتومان را خيلى زياد مىپندارد و حتى اگر به دست آورد امكان سكته كردن وى مىرود ، زيرا هميشه با 100 ريال انس داشته است و يكى چيزى نمىانگارد زيرا با 100 ميليون مأنوس بوده ، و به قول معروف چشم و گوشش از اين مقدار پول پر بوده است .\r\nاين دو نظر ديدگاه بستگى به شناخت‌هاى آنها دارد ، كسى كه در كنار دريا به سر مىبرد استخر آبى را به حساب نمىآورد ، و بالعكس انسان بيابانگردى كه با آب انسى ندارد و هر دم به انتظار قطره‌اى آب است ، آب استخرى را بسيار بزرگ مىشمارد .\r\nكسانى كه با خدا ارتباط دارند ، و هر لحظه عظمت درياى وجود و علم و قدرت او را نظاره‌گرند ، وقتى با مخلوق و ما سواى خالق رابطه برقرار مىكنند ، وجود و علم و قدرت آنها را شايد به اندازه قطره‌اى نمىانگارند ، زيرا با خدايى مأنوس شده‌اند كه نازى كند آنى فرو ريزند قالب‌ها\r\nپرهيزكارانى كه در كنار اين درياى با عظمت الهى زندگى مىكنند و به عشق او نفس مىكشند و آينه قلب آنها به جز جمال حق را نشان نمىدهد و در درون قلب خود جايى براى غير او مهيا نكرده‌اند غير او را اگر هم ببينند بسيار حقير و كوچك مىبينند البته رسيدن به اين مرحله مستلزم دخول در زمره متقين و وصول به رتبه آنهاست .\r\nمولاى متقيان در اين عبارات خطبه در حالى كه صفات متقين را بيان\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nمىكنند اخبار بداعى انشا مىكنند ، يعنى مىفرمايد : « اگر مىخواهى غير خدا در نظرت كوچك و حقير شود خدا را بشناس » ! فاء در ( فَصَغُرَ ) فاء تفريع و نتيجه است ، يعنى اگر خداوند عظمتش در قلب انسان جلوه كرد و دل مجلا و مظهر آن شد طبيعتاً عدم جلوه غير او متفرع بر جلوه آن ذات مقدس است زيرا اگر آينه دل تماماً مصوّر به صورت حق شد جايى براى تصوير غير او نيست و خود به خود غير او بىمقدار و بىارزش و كوچك مىشود .\r\nمردان ره تقوى و پارسايى به غير از رضاى خالق و محبوب حقيقى به چيزى نمىنگرند ، و فقط گرد محور تكليف و وظيفه دور مىزنند ، اگر در منصب قضاوت مىنشينند يا در مقام معلم و مربى جاى مىگيرند و يا به هر كارى دست مىزنند همه و همه در راستاى رضايت حق جهت‌گيرى مىشود از سرسلسله جنبانان اين سلسله ، گوينده اين صفات و معلم بشر على بن ابيطالب ( عليه السلام ) است ، در اينجا به سخنانى از آن حضرت اشاره مىكنيم :\r\n1 - اما والذى فَلَقَ الْحَبَّة وبَرَأَ النَسَمَة ، لولا حضور الحاضر و قيام الحجة بوجود الناصر و ما اخَذَ الله على العلماء الّا يُقارّوا عَلى كِظّةِ ظالِم ولا سَغَبِ مَظْلُوم لَالقيْتُ حَبْلَها على غارِبِها ولَسَقَيْتُ آخِرَها بِكأسِ اوَّلِهاً ولَالْفَيْتُم دُنياكُم هذِه ازْهَدَ عندى مِنْ عَفْطَةِ عَنْزاً . « 1 »\r\n« آگاه باشيد سوگند به خدايى كه ميان دانه حبّه را شكافت و انسان را خلق نمود اگر حاضر نمىشدند آن جمعيت بسيار ( براى بيعت من ) و يارى نمىدادند كه حجّت تمام شود و به عهدى كه خداى تعالى از علما و دانايان گرفته تا راضى نشوند ، بر سيرى ظالم ( از ظلم ) و گرسنه ماندن مظلوم ( از ستم او ) ، هر آينه ريسمان و مهار\r\n\r\n\r\n","description":"","footnote":"\r\n( 1 ) . نهج‌البلاغه ، خطبه 3 فيض‌الاسلام و صبحى صالح ، خطبه معروف شقشقيه - شقشقيه در لغت مانند شُشْ گوسفند است كه شتر در وقت هيجان و نفس زدن آن را از دهان بيرون مىآورد و در زير گلو صدا مىكند و در اولين مرتبه بيننده آن را با زبان اشتباه مىنمايد . ( نهج‌البلاغه فيض‌الاسلام ذيل همين خطبه ) .\r\n","page_name":" 227 ","page_number":227},
  {"content":"\r\n\r\nشتر خلافت را بر كوهان آن مىانداختم ، ( تا ناقه خلافت به هر جا كه خواهد برود و در هر خانه‌اى كه خواهد بچرد و متحمل بار ضلالت و گمراهى هر ظالم و فاسقى بشود ) و آب مىدادم آخر خلافت را به كاسه اول آن و ( چنان‌كه پيش از اين بر اين كار اقدام ننمودم ، اكنون هم كنار مىرفتم و امر خلافت را رها كرده مردم را در ضلالت و گمراهى وامىگذاشتم ، زيرا ) فهميده‌ايد كه اين دنياى شما نزد من خوارتر است از عطسه بز ماده .\r\n2 - « والله لَدُنياكُم هذِه اهْوَنُ فى عَينى مِنْ عِراقِ خِنْزير فى يَد مجذوم » :\r\n« به خدا سوگند اين دنياى شما در چشم من خوارتر و پست‌تر است ، از استخوان بىگوشت خوك كه در دست گرفتار به بيمارى خوره ( جُذام ) باشد » ( خوره دردى است كه موجب خوردن و از بين بردن گوشت و اعضا شخص شود و آن بدترين بيمارىها است ، و اين فرمايش مولا دليل است بر منتهى درجه بيزارى آن حضرت از دنيا و كسى كه در مراحل مختلف زندگى آن بزرگوار انديشه نمايد به راز اين سخن پى مىبرد . « 1 »\r\n3 - مولاى متقيان در كلامى كه در آن از ظلم و ستم تبرّى مىجويد داستان آهن تفتيده و بردارش را بازگو مىكند مىفرمايد : « به خدا سوگند عقيل برادرم كه به شدت فقير شده بود از من مىخواست كه يك من از گندم‌هاى شما را به او ببخشم . كودكانش را ديدم كه از گرسنگى موهايشان ژوليده و رنگشان بر اثر فقر دگرگون گشته ، گويا صورتشان با نيل رنگ شده بود .\r\nعقيل باز هم اصرار كرد ، خيال كرد من دينم را به او مىفروشم . براى بيدارى\r\n\r\n\r\n","description":"","footnote":"\r\n( 1 ) . نهج‌البلاغه ، كلمات قصار ، كلمه 228 فيض‌الاسلام و 236 صبحى صالح .\r\n","page_name":" 228 ","page_number":228},
  {"content":"\r\n\r\nاو آهنى در آتش گداختم ، سپس آن را به بدنش نزديك ساختم و گفتم :\r\n« ثكَلَتْك الثَواكِلُ يا عَقيل أَتَئِنَّ مِنْ حَدِيدَة احْمَاها انسانُها لِلَعِبِهِ وتَجُرُّنى الى نار سَجَرَها جَبّارُها لِغَضَبِه ! أَتَئِنَّ مِنَ الاذى ولا أَئِنُّ مِنْ لَضىً » :\r\n« اى عقيل مادران بچه مرده در سوگ تو بگريند ، آيا از آهن پاره‌اى كه آدمى آن را براى بازى خود سرخ كرده ناله مىكنى ، و مرا به سوى آتشى كه خداوند قهّار آن را براى خشم افروخته مىكشانى آيا تو از اين رنج ( اندك ) مىنالى و من از آتش دوزخ ننالم » .\r\nسپس حضرت مىفرمايند :\r\n« واعجَبُ مِن ذلك طارقٌ طَرَقنا بِمَلْفوُفَة فى وعائِها ومعجونة شَنِئتُها ، كَانّما عُجِنَتْ بِريق حَبَّة اوْ قَيْئِها ، فَقُلتُ ، اصِلَةٌ ام زَكاة ام صَدَقَةٌ فذلك محرمٌ علينا اهل البيت ، فقال : لا ذا ولا ذاك ولكنّها هديّةٌ فَقُلتُ : هَبَلَتْكَ الهَبوُل ، اعَنْ دين الله اتَيْتَنى لِتَخْدَعَنى ؟ أَمُخْتَبطٌ أم ذوجنَّة ام تَهْجُرُ ؟ والله لو اعْطِيتُ الأقاليم السبعة بما تحت افْلاكِها على أَنْ اعْصِىَ الله فى نَمْلَة أَسْلُبُها جِلْبَ شَعِيرة ما فَعَلْتَهُ ، وَانَّ دُنياكُم عِندى لَأهْوَنُ مِن وَرَقَة فى فَم جرادة تَقْضَقمها ما لِعَلِىٍّ ولِنَعيم يَّفْنى ولَذَّة لا تَبْقى ، نَعوُذُ بالله مِنْ سُباتِ العَقْل وقُبْح الزَّلل وبِه نستعينُ » .\r\n: « و شگفتر از سرگذشت عقيل آن است كه شخصى ( اشعث بن قيس كه مردى منافق و دو رو و دشمن امام ( ع ) بود و آن حضرت هم او را دشمن مىداشت ) در شب نزد ما آمد با ارمغانى در ظرف سربسته و حلوايى كه آن را دشمن داشته به آن بدبين بودم به طورى كه گويا با آب دهن يا قىء مار خمير شده بود ، به او گفتم : آيا اين هديه است يا زكات يا صديقه ، كه زكات و صدقه بر ما اهل بيت حرام است ، گفت : نه صدقه است و نه زكات بلكه هديه است ( پس چون منظورش از آوردن اين هديه رشوه دادن و فريب من بود تا حكمى به نفع او كنم ) گفتم : مادرت در سوگ تو بگريد ، آيا از راه دين خدا آمده‌اى مرا بفريبى ، آيا درك نكرده و نمىفهمى ( كه از اين راه مىخواهى مرا بفريبى ) يا ديوانه‌اى يا بيهوده سخن مىگويى ؟ سوگند به خدا اگر هفت اقليم را با آنچه در زير آسمان‌ها است ، به من دهند براى اينكه خدا را درباره\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nمورچه‌اى كه پوست جوى از آن بربايم نافرمانى نمايم نمىكنم ( اگر چيزى بزرگ‌تر از هفت اقليم بود و اگر ظلمى كوچك‌تر از گرفتن اين پوسته جو از دهان مورچه‌اى بود ذكر مىكردند زيرا در صدد بيان اين مطلب هستند كه اگر بزرگ‌ترين هديه‌ها را در برابر كوچك‌ترين ظلم‌ها به من بدهيد آن ظلم را مرتكب نمىشوم ) زيرا دنياى شما نزد من پست‌تر و خوارتر است از برگى كه در دهان ملخى باشد ، كه آن را ميجود چه كار است على را با نعمتى كه از دست مىرود ، و خوشى و لذتى كه برجا نمىماند ! به خدا پناه مىبرم از خواب عقل ( و بىخبر ماندن او از درك مفاسد و تبهكارىهاى دنيا ) از زشتى لغزش ( و گمراهى ) و ( در جميع حالات ) تنها از او يارى مىجوييم ) . « 1 »\r\nاگر معرفت و شناخت به ربّ العالمين حاصل شد ، تعظيم خالق و تحقير ما سوا را در بردارد ، از عبارات فوق مولى ، استفاده مىشود كه حضرت در صدد بيان اين مطلب هستند كه شناخت و معرفت وى سبب شد كه پست و مقام دنيوى او را فريب ندهد و دين او را از بين نبرد ، شناخت اين مسئله كه\r\n« انْ مِن شَىء إلّا عِندَنا خَزائِنُهُ وَمَا نُنَزِّلُهُ إِلّا بِقَدَر مَعْلوم »\r\n« نيست شىء مگر اينكه نزد ما خزائن و گنجينه‌هاى آن است و ما نازل نمىكنيم مگر به اندازه معلوم و معيّنى » . « 2 » مستدعى تحقق جلوات عظمت الهى در نفس و تصغير غير حق در چشم و نظر است .\r\nاما اگر به اين مسئله عنايت و توجهى نشد ، و قلب انسان انبارى مملو از اشياء و مخلوقات خداوندى شد ، جايى براى خدا نمىماند تا او راه يافته و شناخته شود ، يا اگر بنا شد دل آدمى همچون باغ وحشى مشحون از حيوانات درنده شود كه همان رذائل اخلاقى است ، مسلماً جايى براى خداوند نيست . قلبى كه بايد عرش الرحمن باشد اگر سگ در آن جاى گيرد ، ملائكه وارد نمىشوند چه رسد خداوند متعال !\r\n\r\n\r\n","description":"","footnote":"\r\n( 1 ) . نهج‌البلاغه ، خطبه 215 فيض‌الاسلام 224 صبحى صالح .\r\n( 2 ) . سوره الحجر ، آيه 21 .\r\n","page_name":" 230 ","page_number":230},
  {"content":"\r\n\r\nدر اثر حصول معرفت ، گاه اين شناخت به مرحله عشق و محبت مىرسد كه انسان همه چيز را در راه محبوب مىدهد چنان كه در حالات حضرت ابراهيم ( على نبينا وآله وعليه السلام ) آمده ، آن حضرت ثروت هنگفتى داشت فرشته‌اى از فرشتگان آسمانى مامور امتحان وى شد و نزديك منطقه‌اى كه آن حضرت بودند نزول كرد و صداى خود به ذكر خدا\r\n( سبّوح قدوس رَبُّنا وربّ الملائكة والروح )\r\nبلند نمود ابراهيم ( عليه السلام ) متوجه شد نام آشنايى برده شد ، قلب او از عشق دوست لبريز گرديد و گفت اى منادى تو كيستى كه من نصف دارايى و اموالم را به تو بخشيدم ، اگر يك بار ديگر اين نام را ببرى ، نيم ديگر را هم به تو مىبخشم ، ابراهيم ( عليه السلام ) به يك جلوه همه ثروت خود را مىبخشد ، زيرا غير از او كسى نمىبيند و اگر هم ببيند اعتبارى براى آن‌ها در نظر نمىگيرد . در اينجا مناسب است زندگى كسانى كه خالق در نظرشان عظيم و ما سواى او حقير بود و محبوب حقيقى را بر همه چيز ترجيح دادند ، از نظر بگذرانيم تا معلوم شود ، انسان‌ها مىتوانند به اين مقام برسند كه ماسواى خدا را فداى پروردگار و خالق كنند و محبوب حقيقى را بر ديگران مقدم دارند و به قول امام ششم ( عليه السلام ) :\r\n« دليلُ الحبّ ايثار المحبوب على ماسواه »\r\nدر سر سلسله اين افراد انبياء و ائمه ( عليه السلام ) جلوه و درخشندگى خاصى دارند ، حالات آنها در قرآن و ديگر منابع نشان دهنده ايثار و گذشتن از همه چيز در راه محبوب است ، زيرا عظمت او را درك كرده و غير او را ناچيز تلّقى مىكردند به طور نمونه امتحانات و ابتلائات ابراهيم ( على نبيّنا وآله وعليه السلام ) در انبياء و واقعه كربلا و جانبازى حسين بن على ( عليه السلام ) در بين اولياء و گذشتن او از همه چيز خود در حالى كه شرايط براى صلح و رسيدن به مقامات دنيوى آماده بود زبانزد خاص و عام است .\r\nاينك به دو نمونه اشاره مىكنيم :\r\n1 . آسيه و معبود واقعى : ملّا فتح الله كاشانى در جلد نهم تفسير خود صفحه 346 در ذيل آيه 11 سوره تحريم چنين مىگويد : آسيه به جهت خلوص ايمان فائز\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nشد و وصلت او با فرعون به او ضررى نرسانيد و نقصى در قرب و منزلت او در نزد حضرت عزّت پيدا نشد .\r\nنقل است وقتى كه ساحران سحر خود را نمودند و موسى ( على نبينا وآله وعليه السلام ) عصاى خود را بينداخت و اژدها شد و آنچه ايشان سحر ساخته بودند از حبال و عصى همه را فرو برد ، آسيه ايمان آورد و مدتى ايمان خود را از فرعون پنهان مىداشت ، چون فرعون بر آن مطلع گشت وى را گفت كه از دين برگرد ولى او برنگشت ، دستور داد تا او را چار ميخ كرده در آفتاب بينداخت . . . و فرعون گفت تا سنگى بزرگ آوردند و حكم شد تا بر سينه وى نهند . آسيه چون آن سنگ بديد ، نجات از فرعون و دخول در جنت از حضرت عزّت درخواست .\r\n( اذْ قالَتْ رَبِّ ابْنِ لِى عِندَكَ بَيتاً فِى الجَنَّةِ وَ نَجِّنِى مِن فِرعَونَ وَ عَمَلِهِ وَنَجِّنِى مِنَ القومِ الظالمين )\r\nخداى بزرگ دعاى وى مستجاب كرد و حجاب از پيشاوى برداشت پيش از آن كه سنگ بر او واقع شود خانه وى به وى نمود كه از يك در سپيد بود وى خوشحال گشت بعد از آن روح وى قبض كرد و آن سنگ بر جسد بيجان آمد و عذاب فرعون نچشيد .\r\nراستى اين گونه ايمان‌ها در اين گونه بشرها از عجايب است ، انسانى كه مقام دوم مادى و رياستى مملكتى است ، زنى كه به انواع زيور و آرايش دنيا آراسته است ، فردى كه همه گونه وسايل عيش و نوش مادى برايش فراهم است ، پس از درك حقيقت و يافتن محبوب واقعى او را بر هر چيزى ترجيح دهد و به آنچه وابسته است و تعلق قلبى دارد در راه او از آن بگذرد و انواع رنج‌ها و مشقّت‌ها را تحمل كرده و حتى جان شيرين خود را در بحبوحه جوانى نثار محبوب خود كند ، آرى\r\n« و دليل الحبّ » ايثار المحبوب على ماسواه » « 1 »\r\n\r\n\r\n","description":"","footnote":"\r\n( 1 ) . عرفان اسلامى ، جلد 1 ، صفحه 332 .\r\n","page_name":" 232 ","page_number":232},
  {"content":"\r\n\r\n2 .\r\n\r\nمحمد بن ابى عمير\r\nدرباره وى مطالبى در زمينه اختيار محبوب در سخت‌ترين شرايط بر ماسوا نقل كرده‌اند كه : ما به مقاله رجال كشّى درباره او اكتفا مىكنيم : على بن الحسن مىگويد : ابن ابى عمير از يونس بن عبدالرحمن افقه و افضل و اصلح بود ، ابن ابى عمير به خاطر جانبدارى از الله گرفتار شد و به حبس محكوم گشت و از مشقت و تنگى وضع زندان و كتك خوردن برايش پيشامدهاى بزرگ شد .\r\nآنچه داشت به حكم خليفه ستمگر پس از شهادت حضرت رضا ( عليه السلام ) از او گرفته شد ، به خصوص كتاب‌هاى گرانبهايى كه در حديث تأليف كرده بود ، او نزديك به چهل جلد از كتبش را حفظ داشت كه از بازگو شده‌هاى آن كتب تحت عنوان نوادر ياد مىشود .\r\nفضل بن شاذان آن بزرگ مرد راه حق مىگويد از محمد بن ابى عمير نزد حاكم وقت سعايت شد كه او نام تمام شيعيان را در عراق مىداند ، او را گرفتند و گفتند از تشكيلات شيعه پرده بردار ، امتناع كرد ، عريانش كردند و او را بين دو درخت آويختند و صد ضربه تازيانه زدند .\r\nفضل مىگويد : ابن ابى عمير گفت : وقتى مرا مىزدند و تازيانه‌ها به مرتبه صد رسيد ، درد شديدى مرا گرفت ، كم مانده بود كه اسرار شيعه را فاش كنم ناگهان نداى محمد بن يونس بن عبدالرحمن را شنيدم كه گفت اى محمد بن ابى عمير به ياد ايستادن در برابر محضر الهى باش ، از اين ندا قوّت گرفتم ، بر آنچه بر من رفت استقامت كردم ، و از اين بابت خداى بزرگ را شكر مىكنم . فضل بن شاذان مىگويد بر اثر آن گرفتارى بيش از صد هزار درهم به او زيان وارد شد .\r\nو نيز مىگويد : وارد عراق شدم ، كسى را ديدم ، شخصى را مورد عتاب قرار داده و مىگويد : تو مرد صاحب عيالى و كسب و درآمد تو براى آنان از راه نوشتن\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nاست مىترسم كه طول سجده‌هايت به ديدگانت ضربه وارد كند ! چون نسبت به او اين معنى را تكرار كرد گفت : چقدر با من حرف مىزنى واى بر تو ، اگر بنا بود به سجده طولانى چشم كسى از بين برود بايد تاكنون چشم اين ابى عمير از بين رفته باشد ؟ ! چه گمان دارى درباره كسى كه بعد از نماز صبح سجده شكر مىكند و سر بر نمىدارد مگر هنگام زوال آفتاب ؟ !\r\nآرى اينان از نادر افرادى بودند كه محبوبى به جز خدا نداشتند و هر محبتى را براى او مىخواستند و هيچ گاه با همه پيشامدها و سختىها چيزى را بر حضرت او ترجيح نمىدادند « 1 » گاهى عظمت خالق چنان بر دل حاكم مىشود و بصيرتى حاصل مىگردد كه در مواقعى توجه به آن عظمت موجب رخت بر بستن از دنيا و رسيدن به لقاء آن عظيم و غرق شدن در عظمت او مىگردد ، در تفسير روح البيان آمده كه يكى از اولياء خدا قصد حج كرد ، طفلى داشت ده يا دوازده ساله ، به پدر گفت كجا مىروى ؟ گفت بيت الله ، طفل در عالم كودكى تصور كرد هركس بيت را ببيند صاحب آن را نيز خواهد ديد ، روى عشق و علاقه به پدر گفت : چرا مرا با خود نمىبرى ؟ پدر گفت : وقت حج كردن تو نيست ، طفل گريه شديدى كرد پدر او را همراه خود برد ، چون به ميقات رسيدند مُحْرِم شدند و در آن حال به سوى كعبه حركت كردند ، به هنگام ورود به مسجد الحرام طفل ناله جانسوزى زد و جان داد ، پدر به سوگ او نشست و فرياد مىزد آه كودكم كجا رفت ، از گوشه بيت حس كرد ندايى مىآيد ، تو خانه خواستى خانه را يافتى او صاحب خانه خواست ، صاحب خانه را يافت . و به قول عارف و محدّث عاليقدر مرحوم فيض كاشانى :\r\n دواى درد ما را يار داند * بلى احوال دل دلدار داند\r\nز چشمش پرس احوال دل آرى * غم بيمار را بيمار داند \r\n\r\n\r\n","description":"","footnote":"\r\n( 1 ) . رجال كشى ، صفحه 492 به نقل از عرفان اسلامى ، جلد 1 ، صفحه 2 - 331 .\r\n","page_name":" 234 ","page_number":234},
  {"content":"\r\n\r\n وگر از چشم او خواهى ز دل پرس * كه حال مست را هشيار داند\r\nدواى درد عاشق درد باشد * كه مرد عشق درمان عار داند\r\nطبيب عاشقان هم عشق باشد * كه رنج خستگان غمخوار داند\r\nنواى زار ما بلبل شناسد * كه حال زار را اين زار داند\r\nنه هردل عشق را درخورد باشد * نه هركس شيوه اين كار داند\r\nزخود بگذشته‌اى چون فيض بايد * كه جز جانبازى اينجا عار داند « 1 » \r\nو در پايان به سراغ مرحوم الهى رويم كه در ذيل اين فراز ( عظم الخالق فى انفسهم فَصَغُرَ مادونه فى اعَينهم ) چنين گويد :\r\n چوآنان را جلال شاه ذوالمجد * عيان شد در دل آگاه پروجد\r\nجهان ديدند خاك درگه شاه * فشاندند آستين بر ماسوى الله\r\nبه چشم دل نه دل عرش خدايى * به حيرت در جمال كبريايى\r\nبه تعلظيم جلالش از سر وجد * همه در نغمه سبحان ذىالمجد\r\nهرآن دل روشن ازنورالهى است * به چشمش هر دو عالم خاك راهى است\r\nزچشم شاه بين غوغاى امكان * به ظلمات عدم رخ كرد پنهان\r\nچوبيندچشمى آن خورشيدجان‌را * نبينند ذره‌اى هردو جهان را\r\nدرآن‌درياكه عالم‌زآن‌سبوئيست * كجااين قطره‌ها را آبرويى است\r\nچو حسن اعظم يكتاى ايزد * بر ايوان دل پاكان علم زد\r\nحجاب آفرينش را دريدند * زالله ما سوى الله را نديدند\r\nالهى را الهى ديده بگشاى * دلش بانقش ياد خود بياراى \r\n\r\n\r\n","description":"","footnote":"\r\n( 1 ) . عرفان اسلامى ، جلد 1 ، صفحه 8 - 327 .\r\n","page_name":" 235 ","page_number":235},
  {"content":"\r\n\r\n به مهرخويش روشن كن روانش * به ياددوست گلشن ساز جانش\r\nكه بر چشم خدابينش مسلم * شود خاكى شكوه هر دو عالم \r\n\r\n","description":"","footnote":"","page_name":" 236 ","page_number":236},
  {"content":"\r\n\r\n\r\n9 - يقين در سر حد شهود\r\n9 . فَهُم والجَنَّةُ كَمَنْ قَدْ رَاها ، فهُم فيها مُنَعِّمون ، وهُمْ والنّارُ « 1 » كمن قَد رَاها ، فَهُم فيها مُعَذَّبون .\r\nترجمه : آن‌ها به كسى مىمانند كه بهشت را با چشم ديده و در آن متنعم است و همچون كسى هستند كه آتش دوزخ را مشاهد كرده و در آن معذب است .\r\n* * * شرح : اين فراز اشاره به بصيرت پرهيزكاران دارد كه ريشه اين بصيرت را در يقين آنان بايد جستجو كرد .\r\nبراى يقين علماء اخلاق و مفسرين سه مرحله قائلند : 1 . علم اليقين 2 . عين اليقين 3 . حق اليقين در كتاب عرفان اسلامى جلد 1 ، صفحه 111 چنين مىگويد : علم يقين استدلالى است و عين يقين استدراكى است و حق يقين\r\n\r\n\r\n","description":"","footnote":"\r\n( 1 ) . واو در ( فهم والجنة ) و در ( فَهُم والنّار ) دو تركيب دارد 1 . الجنّة والنّار را بالرفع بخوانيم چنان كه روايت هم شده است در اين صورت واو عطف است كه ( الجنة والنّار ) معطوف و ( هُم ) معطوف عليه است .\r\nالجنة والنّار را بالجرّ بخوانيم بنابر اين كه واو معيّت باشد و ابن ابى الحديد وجه دوم را وجه احسن دانسته است .\r\n","page_name":" 237 ","page_number":237},
  {"content":"\r\n\r\nحقيقتى است ، علم يقين مطالعت است و عين يقين مكاشفت است و حق يقين مشاهدت است .\r\nعلم يقين از سماع رويد و عين يقين از الهام رويد و حق يقين از عيان رويد ، عليم يقين سبب شناختن است و عين يقين از سبب باز رستن است و حق يقين از انتظار و تميز آزاد گشتن است .\r\nبه عبارت ساده‌تر علم اليقين آن است كه از طريق استدلال و برهان انّى و لمّى « 1 » وجود چيزى را بدانند و قطع جازم به آن پيدا كنند ، علماء تشبيه كرده‌اند به اين كه از دور دودى ديده شود و از طريق معلول پى به علت برده شود ، يعنى از دود پى به وجود آتش برده شود .\r\nدر كتاب عرفان اسلامى نيز درباره علم اليقين چنين مىگويد : علم اليقين قبول برنامه‌هايى است كه از طريق انبياء عليهم‌السلام از قبيل ايمان و اسلام و معجزات كه همه دلالت دارند از جانب حق‌اند ، به ما رسيده و نيز قبول آخرت و احوال روز قيامت و بهشت و جهنم و هرچه كه متعلّق به فرد است مىباشد و نيز ايستادگى و پا برجايى بر امورى است كه بندگان به آن هدايت مىشوند و يقين آنان تقويت مىگردد » . « 2 »\r\nعين اليقين آن است كه به مرحله شهود برسد و در اين مرحله شخص با ديده بصيرت و باطن كه روشن‌تر از ديده بصر و ظاهر است ، نظاره‌گر حقايق است ، ذِعلب يمانى از سيد اولياء امام على ( عليه السلام ) سؤال كرد : « هل رايت ربّك ؟ » فرمودند : « لم اعبد ربّاً لَمْ ارَه » ( عبادت نكردم پروردگارى را كه نديده‌ام ) اين جواب حضرت اشاره به اين مرتبه از بصيرت دارد كه گفتم : به مراتب روشن‌تر از ديده بصر است .\r\n\r\n\r\n","description":"","footnote":"\r\n( 1 ) . برهان ان ، از معلول به علت پى بردن و برهان لِمْ از علت پى به معلول بردن است ، اولى مثل آن كه از حركت برگ درختان به وزيدن باد پى ببريم و دومى مثل ان كه از نامتعادل بودن وضع مزاجى شخصى پى به تب داشتن او ببريم .\r\n( 2 ) . عرفان اسلامى ، جلد 1 ، صفحه 340 .\r\n","page_name":" 238 ","page_number":238},
  {"content":"\r\n\r\nو به همين مرحله اشاره دارد كه فرمودند : « رأى قلبى ربّى » : « ديد قلب و دل من پروردگارم را » و همچنين فرمودند :\r\n« ما رايت شيئاً الّا و رَأَيت الدُّو قبله و بعده ومعه » :\r\n« نديدم چيزى را مگر اين كه خدا را قبل و بعد و همراه او ديدم » ؛ ( يعنى با هر چيز سه مرتبه خدا را ديدم ) و اين مرحله با تزكيه و تصفيه نفس حاصل مىگردد ، اين مرحله را تشبيه كرده‌اند به اين كه كسى آتش را بعينه ببيند نه اين كه با استدلال به وجود آن پى ببرد .\r\nدر عرفان اسلامى درباره عين‌اليقين چنين گويد : « درجه دوم ، عين‌اليقين است و آن بىنيازى انسان از يافتن واقعيت به كمك استدلال است و بىنيازى انسان از خبر به وسيله ديدن است و پاره شدن حجاب علم به مشاهده واقعيت است .\r\n« عين‌اليقين » شهود اشياء به كشف است ، به همانطور كه اشياء هستند ، و اين گونه مشاهد با كمك فطرت پاك و قلب سليم است و در صورت پاك شدن عالم جان از غبار گناه و كدورت شك و ترديد ميسر است ، منظور از حجاب علم هم معلوم است كه گاهى انسان صورتى مطابق با واقع در ذهن خود تصور مىكند ، و در حالى كه شىء غائب از او است ولى در صورت حضور شىء در برابر انسان و انعكاس آن برابر شىء در قلب اين عين‌اليقين است . « 1 »\r\nحق‌اليقين آن است كه « ميان عاقل و معقول وحدت معنويه و ربط حقيقى حاصل شود به نحوى كه عاقل ذات خود را رشحه‌اى از سحاب فيض معقول و مرتبط به او ببيند و آناً فاناً اشراقات انوار او را به خود مشاهد نمايد » . « 2 » و به عبارت واضح‌تر فردى كه به اين مقام رسيده خود را پرتوى از انوار الهى مىداند كه در امواج اشعه‌هاى آن ذات الهى غوطهور است ، به مانند كسى كه خود را در متن آتش قرار داده و به وجود آتش يقين كرده است .\r\nرسيدن به اين مرحله نياز به مجاهدات قوى و پاك نمودن نفس از رذايل\r\n\r\n\r\n","description":"","footnote":"\r\n( 1 ) . عرفان اسلامى ، جلد 1 ، صفحه 340 .\r\n( 2 ) . معراج السعادة ، صفحه 72 ، چاپ انتشارات جاويدان .\r\n","page_name":" 239 ","page_number":239},
  {"content":"\r\n\r\nاخلاقى و دورى از علايق و زخارف دنيوى و ريشه كن كردن هواها و افكار شيطانى دارد .\r\n در ره منزل ليلى كه خطرها است در آن * شرط اول قدم آن است كه مجنون باشى \r\n* * *\r\n او را به چشم پاك توان ديد چون هلال * هر ديده جاى جلوه آن ماه پاره نيست « 1 » \r\nدر عرفان اسلامى اين مرحله را چنين توضيح مىدهند : درجه سوم حق اليقين است و آن تَلَألُؤ نور صبح كشف است ، سپس راحت شدن از سنگينى تعيّن بر دوش جان سپس فنا در حق اليقين ، حق اليقين تحقق به حقيقت علم حق است ، با فنا از بود خود و علم خود ، به اين معنى كه تجلّى نور حقيقت است ، بر ظلمت منيّت انسان ، به طورى كه انسان بر اثر آن تجلّى از ميان برخيزد ، چون از ميان برخاست و خودى بر جاى نماند ، از سنگينى بار يقين رها مىشود ، زيرا قبل از آن تجلّى ، موجودى بود آراسته به صفت يقين ، ولى اكنون وجودى نمانده كه حامل صفت يقين باشد ، و متحمل حقوقى كه يقين بر او بار كرده ، بلكه به جايى رسيده كه دست حق و گوش حق و چشم حق و علم حق و راه حق و قدم حق شده ، و او نيست كه به سيرش ادامه مىدهد ، بلكه او را در مسير مىبرند ، و از خود حركتى ندارد ، حركتش مىدهند ، آنگاه فنا در حق‌اليقين است كه ديگر از او عين و اثرى نمىبينى ، همه حق است و بس ، همه فنا است و بس همه تعلق و ربط است و بس . . . . . .\r\nآرى به آنجا مىرسد كه : مانند اميرالمؤمنين على ( عليه السلام ) كه از نظر سرمايه ايمانى و عملى و اخلاقى پس از پيامبر ( صلى الله عليه وآله ) در تمام ادوار خلقت بىنظير است ، چنان فانى در او مىشود كه ( در مناجات‌ها مثل مناجات مسجد كوفه ) « 2 » خود را ذليل ، فقير ،\r\n\r\n\r\n","description":"","footnote":"\r\n( 1 ) . معراج السعادة ، صفحه 72 ، چاپ انتشارات جاويدان .\r\n( 2 ) . مقدارى از اين مناجات را در عرفان اسلامى ، جلد 1 ، صفحه 341 آورده است .\r\n","page_name":" 240 ","page_number":240},
  {"content":"\r\n\r\nضعيف . ميّت و فانى مىداند و اين پرثمرترين حالتى است كه انسان نسبت به حق پيدا مىكند ، و اين مرحله حقّ اليقينى است .\r\nالبته با تدبر در آيات قرآن و روايات معلوم مىشود كه انسان از طريق علم اليقين به مرتبه عين اليقين و از عين‌اليقين به مرحله حق‌اليقين مىرسد ، در علم‌اليقين فعاليت مغزى و عقلى دخالت دارد ، و در عين‌اليقين فعاليت قلب ، و در حق‌اليقين جذبه الهى و عنايت خداوندى\r\n تا كه از جانب معشوق نباشد كششى * كوشش عاشق بيچاره به جايى نرسد » « 1 » \r\nصاحب جامع السعادات « 2 » سخنى دارد كه ترجمه آن چنين است : « فوق مرتبه حق‌اليقين را بعضى از اهل سلوك اثبات كرده و تعبير به « حقيقت حق‌اليقين » و « فناء فى الله » كرده‌اند و آن ديدن عارف است ذات خود را كه مضمحل و محو در انوار خداوندى و سوخته پرتو جمال او شده ، به طورى كه ديگر استقلالى براى خود نمىبيند ، و تشبيه كرده‌اند به اينكه كسى يقين به وجود آتش كند ، به واسطه داخل شدن در آن و سوختن پروانهوار در آن « 3 »\r\n\r\n\r\n","description":"","footnote":"\r\n( 1 ) . عرفان اسلامى ، جلد 1 ، صفحه 341 .\r\n( 2 ) . جامع السعادات ، ج 1 ، ص 3 - 2 - 161 .\r\n( 3 ) . استاد مىفرمود : از اين فراز نهج‌البلاغه مىتوان هم مرحله حق‌اليقين و هم عين‌اليقين را استفاده كرد ( كمن قد رَاها ) اشاره به عين‌اليقين و ( هم فيها مُنَعّمون ) اشاره به حق‌اليقين باشد ، ولى به نظر مىرسد كه « فاء » چون تفريع بر ( قد رَاها ) است ، معنى چنين است ، پرهيزكاران در اثر يقين به وعده‌هاى خداوند و مكاشفه حقايق ، مثل كسانى مانند ، كه با ديده ظاهرى بهشت را مشاده مىكنند ، كه در آن مُتَنعِّم‌اند و در اثر يقين به وعيدهاى خداوندى به منزله كسانى هستند كه با ديده ظاهرى جهنم را مىبينند ، كه در آن معذّبند ، و اين معناى عين‌اليقين است ، نه حق‌اليقين ، بله اگر اين طور تشريح كنيم : كه پرهيزكاران مثل كسانى هستند كه مىبينند بهشت را كه الان در آن متنعّم‌اند ، و مثل كسانى هستند كه جهنم را مشاهده مىكنند ، كه الان در آن معذّبند ، به مفهوم حق‌اليقين نزديك است ، ولى نهاية عبارت يكى از اين دو را مىفهماند نه هر دو معنا را ، فرق معنى اول و دوم اين مىشود كه رؤيت در معناى اول به نحوى است كه پرده‌ها كنار رفته ، و بهشت و جهنم و جايگاه ساكنان آنها را مىبينند ، همچنان كه حجاب‌ها و موانع بر طرف شده و آتش را مشاهده مىكنند ، و در معناى دوم اين رؤيت به نحوى نيست كه منظرهوار نظاره‌گر حقايق باشند بلكه بهشت و جهنم را مىبينند در حالى كه همين الان در آنها خود را احساس مىكنند ، مانند كسى كه به وجود آتش يقين كرده زيرا خود را در آتش ديده و و سوزش و الَم آن را بر جان خود احساس مىكند .\r\n","page_name":" 241 ","page_number":241},
  {"content":"\r\n\r\nقابل ذكر است كه بعضى از اساتيد تعلّق به عزّ قدس را در مناجات شعبانيه « 1 » به همين مقام فناء تفسير مىكردند\r\n« الهى هَبْ لى كَمالَ الانْقِطاعِ الَيك وانِرْ ابْصْارَ قُلوُبنا بِضياء نَظَرها اليك حَتّى تَخْرقَ ابْصارُ القلوبِ حُجُبَ النّور فَتَصِلَ الَى مَعْدِن العظمةِ و تَصيرَ ارواحُنا مُعَلَّقَةً بِعَزِّ قُدسِك » :\r\n« معبودا به من ببخش كمال دل دادن به درگاهت را و پرتو دِه ديده دل ما را بتابش نظر خود به آن ، تا بر دَرَد ديده‌هاى دِل پرده‌هاى نور را و برسد به سرچشمه عظمت و بگردد ارواح ما آويزان بعزّ قُدست ( و فانى در تو شود ) » .\r\nسپس مرحوم نراقى اشاره به مطالب ارزنده‌اى مىكند كه ما خلاصه ترجمه آن را مىآوريم : شكّى نيست كه يقين خالى از اوهام و شكوك اگرچه مرتبه اول يقين باشد ، با مجرد فكر و استدلال حاصل نشده ، بلكه متوقف بر مجاهدات و رياضات است ، تا نفس به مرحله تجرد تام رسيده ، و حقايق اشياء عقلى در نفس منعكس شود ، انعكاس يك صورت در آينه متوقف است بر تماميت جوهره آئينه ، عدم كدورات و زنگار بر آن ، مقابله آينه با اشياء و رفع حجاب‌ها و موانع از بين و اطلاع بر جهتى كه در آن صور مطلوبه قرار دارد .\r\n\r\n\r\n","description":"","footnote":"\r\n( 1 ) . - مناجات شعبانيه را مرحوم شيخ عباس قمى در اعمال مشتركه ماه شعبان در مفاتيح‌الجنان آورده است ، اين مناجات را ابن خالويه نقل كرده و گفته اين مناجات را اميرالمؤمنين على عليه‌السّلام و فرزندانشان ( 11 امام ديگر ) در ماه شعبان مىخواندند ، اول اين مناجات با اين عبارت شروع مىشود ( اللهم صل على محمد و آل محمد واسمع دُعائى اذا دَعوتُك واسمع ندائى اذا ناديتُك الخ ) ، خواندن اين مناجات كه داراى مفاهيم بسيار عميق و بلندى است در همه وقت براى همه توصيه شده است .\r\n","page_name":" 242 ","page_number":242},
  {"content":"\r\n\r\nاين 5 چيز بايد در انعكاس صور بر آينه نفس موجود باشد :\r\n1 - عدم نقصان جوهره نفس پس نفس كودك كه هنوز معلومات برايش حاصل نشده قابليت تحمل صور را ندارد ( اين به منزله عدم عيب و نقص ذاتى در جوهره آينه است ) .\r\n2 - صفاء نفس از كدورات ظلمت طبيعت و پليدىهاى معاصى و پاك كردن نفس از رسوم عادات و زشتىهاى شهوت و بالجمله زدودن زنگارهايى كه بر قلب نشسته است ، زنگارهايى كه قرآن مىفرمايد : « بَلْ ران عَلى قُلوبِهم ما كانوُا يَكْسِبوُن » « 1 » « بلكه زنگ نهاده بر دل‌هاى آنها ( مُكَذّبان ) آنچه انجام دادند » و اين به منزله صيقل دادن آينه از زنگارهاو كثافات است .\r\n3 - توجه و التفات نفس به مطلوب ، پس نبايد تمام همّ شخص معطوف به امور دنيوى و اسباب زندگى و خواطر مشوّش باشد ، و اين به منزله محاذات و مقابله است .\r\n4 - تخليه نفس از تعصب و تقليد و اين به منزله ارتفاع حُجُب و موانع است .\r\n5 - تحصيل مطلوب از تاليف مقدمات مناسبِ با مطلوب بر ترتيب مخصوص و شرايط مقرّره و اين به مثابه اطلاع بر جهتى است كه صورت در آن است اگر موانع افاضه حقايق بر طرف شود نفوس ، آگاه و عالم به جميع اشيا مرتسم در عقول فَعّاله مىشود ، زيرا هر نفس چون امرى ربّانى و جوهرى ملكوتى است ، به حسب فطرت صلاحيّت شناختن حقايق را دارد ، و از اين جهت امتياز از ساير مخلوقات مثل آسمان‌ها و زمين و كوه‌ها داشته ، و قابليت حمل امانت « 2 » الهى را كه همان معرفت و توحيد است دارد ، پس محروم بودن نفس از شناختن اشيا\r\n\r\n\r\n","description":"","footnote":"\r\n( 1 ) . سوره مطفقين ، آيه 15 .\r\n( 2 ) . - اشاره به آيه 72 سوره احزاب است « انّا عَرَضنَا الامَانَةَ عَلَى والارضِ السَّماواتِ وَ الجِبالِ فَابَيْن انْ يَحْمِلْنَهَا وَاشْفَقْنَ مِنهَا و حَمَلَها الانسَانُ انّه كان ظَلوُمَاً جَهوُلًا » .\r\n","page_name":" 243 ","page_number":243},
  {"content":"\r\n\r\nموجود به خاطر بروز ، يكى از موانع است ، و سيد\r\nرسل پيامبر گرامى ( ص ) به مانع تعصب و تقليد چنين اشاره مى\r\nكنند « كل مولود يوُلد على الفطرة حتى يكون ابواه يهودانه و يُمَجّسانه و يُنَصرانه » « 1 »\r\n: « هر نوزادى بر فطرت اوليه ( و پاك ) متولد مىشود و بر همين فطرت مشى مىكند تا والدين او ، او را به انحراف بكشانند ، يهودى ، مجوسى و يا نصرانى كنند » و به مانع كدورات معاصى چنين اشاره مىفرمايد : « لولا انّ الشياطين يحومون على قلوب بنى آدم لَنَظَروا الى ملكوت السماوات والارض » : « اگر نبود كه شياطين احاطه كرده‌اند قلب‌هاى فرزندان آدم را ، هر آينه نظر مىكردند به ملكوت آسمان‌ها و زمين ( و حقايق آنها را مىيافتند ) » .\r\nآرى اگر حجاب‌هاى معاصى و تعصّب بر طرف شود ، صورت عالَم مُلك و شهادت و صورت عالَم ملكوت و جبروت هويدا مىگردد ، مجموع اين عوالم را عالم ربوبى گويند ، زيرا هر چه هست از ابتدا تا انتها مِلك طِلق ربّ الارباب است ، و وجودى جز ذات بارى تعالى و افعال و آثار او نيست ، پس هر چه تهذيب نفس بيشتر شود ، شناخت عظمت الهى و معرفت صفات جلا و جمالش بيشتر شود ، شناخت عظمت الهى و معرفت صفات جلال و جمالش بيشتر ، و كوتاه سخن اينكه هر كس به اندازه قدرت و استعداد محدود خود از درياى عظيم ذات و صفات نامحدود الهى توشه بر مىگيرند ، و وسعت مملكت و تسلط او بر حقايق عالم رابطه مستقيم با وسعت معرفتش دارد » .\r\nعلماء اخلاق درباره علامات صاحب يقين چنين گفته‌اند :\r\n\r\n\r\n","description":"","footnote":"\r\n( 1 ) . اين حديث را سيد مرتضى علم الهدى در جز سوم از كتاب امالى خود بدون كلمه ( يمجّسانه ) آورده و همچنين در غوالى اللئالى اين حديث را ذكر كرده الّا اينكه معروف در روايتش اضافه كلمه ( يمجّسانه ) بعد از ( ينصِّرانه ) است و همچنين مُرسَلًا در مجمع‌البيان ، جلد 8 ، صفحه 303 طبع صيدا و مجمع‌البحرين در ماده ( فطر ) و صحيح بخارى در جلد 1 ، صفحه 206 و صحيح مسلم ، جلد 2 ، صفحه 413 و معالم التنزيل در حاشيه تفسيرالخازن ، جلد 5 ، صفحه 172 و غير اينها ذكر كرده‌اند ( ترجمه پاورقى جامع السعادات ، جلد 1 ، صفحه 162 ) .\r\n","page_name":" 244 ","page_number":244},
  {"content":"\r\n\r\n1 - در امورات خود به غير ربّ الارباب توجه نمىكند ، و در هر حالى چه در فقر و غنا و چه در مرض و صحت و غيره روى التفات از او برنمى گرداند . از امام صادق ( عليه السلام ) روايت شده كه :\r\n« مَنْ ضَعُفَ يَقينُه تَعَلِّق بالاسْباب و رَخَّصَ لِنفسه بذلك ، واتَّبَع العادات واقاويل الناس به غير حقيقة والسَّعْى فى امور الدنيا و جمعها وامساكها مقرّاً باللسان انّه لا مانع ولا معطى الّا الله وانّ العبد لا يصيب الّا مارزق و قسّم له والجهد لا يزيد فى الرزق و يُنكِر ذلك بفعله و قلبه قال الله سبحانه « يَقُولُونَ بِافواهِهِم ما لَيسَ فِى قُلوُبِهِم وَاللهُ اعْلَمُ بِما يَكتُمُونَ » . « 1 »\r\nكسى كه يقينش ضعيف باشد متمسك به اسباب شده ( و مسبب الاسباب را رها مىكند ) و با اين تمسك و تعلّق به اسباب ترخيص و وسعتى براى خود فراهم مىكند ، و تبعيت عادات و گفتارهاى مردم را بدون دورنگرى و حقيقت بينى خواهد كرد ، و سعى و تلاش در امور دنيا و جمع آن و منع ديگران را از آنچه اندوخته پيشه خود مىكند ، با زبان اقرار مىكند كه منع كننده و اعطا كننده‌اى غير از خدا نيست ، و اينكه عبد نمىرسد مگر به آنچه خدا روزى و تقسيم براى او كرده ، و تلاش چيزى در رزق نمىافزايد در حالى كه انكار مىكند اين مطالب را با عمل و قلبش خداوند سبحان ( درباره اينان ) فرموده : « مىگويند با زبان‌هاى خود آنچه را كه در قلوبشان نيست ، و خداوند عالم است به آنچه اينان كتمان مىكنند . « 2 »\r\n\r\n\r\n","description":"","footnote":"\r\n( 1 ) . سوره آل عمران ، آيه 161 .\r\n( 2 ) . اين حديث منقول از ( مصباح الشريعة و مفتاح الحفيقة ) منسوب به امام صادق ( عليه السلام ) است و مرحوم مجلسى در مقدمه بحار درباره اين كتاب مىگويد : در آن ( كتاب ) مطالبى است كه به شك مىاندازد عاقل ماهر را و اسلوب آن شبيه به ساير كلمات ائمه عليهم‌السلام و آثار آنها نيست سپس مىگويد : سند اين كتاب منتهى به صوفيه مىشود ، و از همين رو مشتمل بر بسيارى از اصطلاحات و روايات مشايخ آنها است ( ترجمه پاورقى جامع السعادات ، جلد 1 ، صفحه 156 ) در مورد اين كتاب در پاورقى صفحه 191 گذشت كه 4 نظر است و تفصيلش در پيشگفتار عرفان اسلامى آمده و صاحب كتاب عرفان اسلامى نسبت كتاب مصباح را به امام ششم عليه‌السّلام صحيح مىداند .\r\n","page_name":" 245 ","page_number":245},
  {"content":"\r\n\r\n2 - درباره عبادت پروردگار خود چه در عَلَن و چه در خفا كوتاهى نكرده ، و اوامر او را به كار انداخته ، و از نواهى اجتناب مىكند ، و به طور كلى يقين او به عظمت خداوند عامل سر بر خاك نهادن و خضوع در برابر پروردگار او است ، و دائماً محزون است از مراحل بعد از مرگ ، و اينكه دنيا به كسى وفا نمىكند ، و به واسطه يقينى كه در اقيانوس وجود او موج مىزند ، راضى به قضا و قدر الهى است ، و اين علامات هر يك گنجى است كه بدون رنج ميسر نشود .\r\nدر داستان حضرت موسى و خضر ( على نبينا و آله و عليهما السلام ) در سوره كهف « 1 » دارد كه آن دو بزرگوار در شهرى مشغول ساختن ديوارى شدند ، كه زير آن گنجى بود ، مخصوص دو يتيمى كه پدر و مادرشان از صلحاء بودند ، امام صادق ( عليه السلام ) مىفرمايند آن گنج ( گنج مالى نبود بلكه ) اين عبارات بود :\r\n« بسم الله الرحمن الرحيم : عَجِبْتُ لِمَنْ ايقَنَ بالموت كيف يَفْرَح ، وعجبت لِمَنْ أيقَنَ بالقَدر كيف يَحْزَن ، وعَجِبْتُ لِمَنْ ايقَنَ بالدنيا وتَقَلّبِها باهلها كيف يركن اليها » : « 2 »\r\n« به نام خداوند بخشنده مهربان ، تعجب مىكنم از كسى كه يقين به مرگ دارد » چگونه خوشحال است ، و تعجب مىكنم از كسى كه يقين به ( قضا و ) قدر الهى دارد ( و مىداند هرچه خداوند متعال بخواهد همان است ، خواه روزى و رزق و خواه ديگر مسائل باشد ) چگونه محزون است ، و تعجب مىكنم از كسى كه يقين ( و شناخت ) به دنيا و نحوه معامله و تحولات آن به اهل دنيا دارد ، ( مىداند كه دنيا فىنفسه چه جايگاهى در دستگاه خلقت دارد ، و وسيله‌اى و مزرعه‌اى بيش نيست ، و مىداند كه به اهل دنيا وفا نمىكند ) چگونه اعتماد به آن مىكند » .\r\n\r\n\r\n","description":"","footnote":"\r\n( 1 ) . « وَامّا الجدارُ فَكانَ لِغُلامين يُتيمَينِ فى المدينة و كانَ تحتَه كنْزٌ لَهُما و كانَ ابوهما صالحاً فَارادَ ربُك انْ يَبْلُغا اشُدَّهما ويَسْتَخرِجا كَنْزَهُما رَحْمةً مِنْ زَبّك و ما فَعَلْتُه عَنْ امرى ذلك تَأويلُ مالَمْ تَسْتَطع عليه صَبْراً » ( سوره كهف آيه 82 ) .\r\n( 2 ) . - جامع السعادات ، جلد 1 ، صفحه 158 .\r\n","page_name":" 246 ","page_number":246},
  {"content":"\r\n\r\n3 - اين‌گونه افراد مستجاب الدعوة و صاحب كرامات‌اند ، هر چه يقين بيشتر ، جنبه تجرّد و غلبه بر امورات و تصرّف در آنها بيشتر است ، يقين گوهر شب چراغى است كه با آن به مراحل عاليه‌اى مىتوان رسيد ، به نحوى كه مظهر ولى الله مىتوان شدن ، و در جهان تكوين تصرف كرد .\r\nامام صادق ( عليه السلام ) فرمودند :\r\n« اليقينُ يوُصِلُ العَبدَ الى كُلّ حال سَنِىّ و مَقام عجيب »\r\n؛ « 1 » يقين مىرساند بنده را به هر مرتبه بلند و مقام عجيبى ( كه تصورش را نمىكرد ) .\r\nدر نزد پيامبر اكرم ( صلى الله عليه وآله ) صحبت از عيسى بن مريم ( على نبيّنا و آله و عليه السلام ) و اينكه وى بر روى آب راه مىرفت به ميان آمد ، حضرت فرمودند :\r\n« لوزادَ يَقينُه لَمَشى فى الهوى » « 2 »\r\n( اگر يقين او بيشتر بود ، بر روى هوا راه مىرفت ) .\r\nاز اين روايت به خوبى مىتوان استفاده كرد كه كرامات رابطه مستقيم با ازدياد يقين دارد ، هر چه يقين بيشتر كرامات و تصرفات وسيع‌تر و همچنين استفاده مىشود كه انبياء عليهم‌السلام با حفظ جلالت و بزرگوارى آنها داراى يقينى متفاوت بودند و از همه آنها افضل پيامبر گرامى اسلام محمدبن عبدالله ( صلى الله عليه وآله ) است كه از كلام منسوب به حضرت على ( عليه السلام ) مىتوان اين مطلب را درك كرد ، از مولى سؤال شد شما افضل هستيد يا موسى و عيسى عليهم‌السلام و غيره حضرت با استدلال فرمودند : « من » ، وقتى سؤال شد شما افضل هستيد پيامبر اكرم ( صلى الله عليه وآله ) فرمودند : « انا عبد من عبيد محمد ( صلى الله عليه وآله ) يعنى : « من بنده‌اى از بندگان محمد ( صلى الله عليه وآله ) هستم » .\r\nوقتى يقين حاصل شد ، بصيرت از آن زائيده مىشود ( إِنَّ الَّذِينَ اتَّقَوْا إِذَا مَسَّهُمْ طَائِفٌ مِّنْ الشَّيْطَانِ تَذَكَّرُوا فَإِذَا هُمْ مُّبْصِرُونَ ) « 3 » بصير خواهد توانست\r\n\r\n\r\n","description":"","footnote":"\r\n( 1 ) . جامع السعادات ، جلد 1 ، صفحه 159 .\r\n( 2 ) . جامع السعادات ، جلد 1 ، صفحه 160 - 159 .\r\n( 3 ) . سوره اعراف ، آيه 201 .\r\n","page_name":" 247 ","page_number":247},
  {"content":"\r\n\r\nجنت و اهل آن و دوزخ و ساكنان آن را نظاره‌گر باشد ، اگر اين بصيرت حال شد ، همان گونه كه آتش را در دهان نمىگذارد ، خوردن مال يتيم را هم جائز نمىشمرد ، زيرا چنان‌كه از قرآن استفاده مىشود ، مال يتيم خوردن مثل آتش خوردن است ، « انّ الذين يأكلونَ اموال اليتامى ظُلْماً انّما ياكُلون فى بطونهم ناراً وسَيَصْلونَ سعيرا » « 1 » « محققاً كسانى كه اموال يتيمان را به ظلم و به غير حق مىخورند ( دخل و تصرف مىكنند ) جز اين نيست كه در شكم‌هاى خود آتش داخل مىكنند و به زودى به آتش انداخته مىشوند » .\r\nهمچنين خداوند متعال درباره علماء يهودى كه با اخذ رشوه كلمات حق را در تورات بدل كرده و كتمان مىكنند ، مىفرمايد : « اوُلئك ما يَأكلُونَ فى بُطونِهم الّا النّار » ؛ « 2 » « آنها جاى نمىدهند در شكم‌هاى خود الّا آتش را » .\r\nآرى اگر بصيرت آمده حقايق اشيا براى بصير آشكار شده تا جايى كه مولى على ( عليه السلام ) درباره خود مىفرمايد : « لَو كُشِفَ الغِطاءُ ما ازْدَدْتُ يَقينا » ؛ اگر پرده‌ها كنار رود ( ذره‌اى ) به يقين من افزوده نمىشود .\r\nدر ماده يقين سفينة البحار « 3 » اسحق بن عمار از امام صادق ( عليه السلام ) روايت كرده كه حضرت فرمودند « پيامبر گرامى اسلام ( صلى الله عليه وآله ) نماز صبح را با مردم اقامه كردند « 4 » سپس نظر كردند ، به جوانى كه در حال چُرت زدن بود ، و سرش به طرف پايين متمايل مىشد ، رنگى زرد و جسمى نحيف و چشمانى گود رفته داشت ، پيامبر از او پرسيدند :\r\nكيف اصبحت يا فلان\r\n( چگونه صبح كردى ) گفت :\r\n« اصبحت يا رسول الله موقِناً »\r\n( اى\r\n\r\n\r\n","description":"","footnote":"\r\n( 1 ) . سوره نسا ، آيه 10 .\r\n( 2 ) . سوره بقره 174 و سفينة البحار ، جلد 1 ماده يقين .\r\n( 3 ) . سفينة البحار ، جلد 2 ، چاپ انتشارات فراهانى ، صفحه 733 .\r\n( 4 ) . در نسخه كافى به نماز صبح تصريح دارد : ان رسول الله صلى الله عليه و آله صلّى بالنّاس الصبح . . . » ( رسول خدا نماز صبح را با مردم گزاردند ) ( نقل از شرح خوئى ذيل همين فراز ) .\r\n","page_name":" 248 ","page_number":248},
  {"content":"\r\n\r\nرسول خدا صبح كردم در حال يقين پيامبر تعجب كرده و فرمودند :\r\n« انّ لكلّ يقين حقيقةً فما حقيقة يقينك »\r\n( براى هر يقينى علامتى است ، پس علامت يقين تو چيست ؟ عرض كرد يقين من ، مرا محزون و خواب را از ديدگانم ربوده ، و مرا به تشنگى روزه در روزهاى گرم وادار كرده است ، نَفْسَم را از دنيا و آنچه در آن است كنار كشيده‌ام ، و\r\n« كَانّى انْظُرُ الى عرش ربّى وقد نُصِبَ للحساب وحشر الخلائق لذلك وانَا فيهم و كَانّى انْظُرُ الى اهلِ الجنّة يَتَنَعَّمونَ فى الجنّة و يَتَعُارَفُونَ عَلَى الارائك ، مُتّكِئون وكَانّى انْظُرُ الى اهْل النّار وَهُم فيها مُعَذَّبوُن مُصْطَرِحوُن وكَانّى الان اسمَعُ زفيرَ النّار يَدوُر فى مَسامِعى » :\r\n« گويا نظر مىكنم و مىبينم عرش الهى را كه : حساب بر پا شده ، و خلائق محشور شده ، براى محاسبه ، و من در بين آنها هستم ، و گويا نظر مىكنم و ( بالعيان مىبينم ) كه اهل بهشت متنَعّم در آن هستند ، و يكديگر را شناخته و بر تخت‌ها تكيه زده‌اند ، و گويا نظر به اهل آتش مىكنم كه در آن مَعَذَّبند ، و ناله مىكشند ، و مثل اين است كه الان صداى آتش در گوشم طنين افكن است » . پيامبر فرمودند :\r\n« هذا عبدٌ نوّر الله قلبه بالايمان » :\r\n« اين بنده‌اى است كه خداوند قلب او را با نور ايمان روشنى بخشيده است » .\r\nسپس پيامبر اكرم ( صلى الله عليه وآله ) به او سفارش كردند : « دائماً با اين حالت ملازم باش » ، آن جوان از پيامبر خواست كه براى او از خداوند شهادت طلب كنند ، پيامبر دعا كرده و پس از مدتى در يكى از غزوات بعد از 9 نفر ديگر به شهادت رسيد .\r\nبعضى از محققين گويند اين بصيرت و بينايى كه در روايت به آن اشاره شده به زيادى ايمان و شدت يقين ميسر گردد ، و اين دو ، صاحب خود را به مرحله اطلاع بر حقايق اشيا اعم از محسوس و معقولش مىرسانند ، پس حجاب‌ها منكشف و پرده‌ها كنار مىرود ، و به وضوح و يقين ، آنها را بدون شائبه شكى بالعيان مىبيند ، و قلب او مطمئن و روحش در استراحت به سر\r\nمىبرد ، و اين حكمت حقيقتى است كه به\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nهر كس اعطاء شود ، خير كثير به او اعطا شده است .\r\nدر بحث منابع شناخت و معرفت به منبعى به نام مكاشفه و شهود مىرسيم ، يعنى درك و حسّى غير از اين درك و حس معمولى ، همان منبعى كه اين جوان به آن رسيده است ، درك و حسى كه حقايق اشيا براى انسان همان‌گونه كه هست مشهود مىگردد ، شواهدى هم از آيات و روايات مىتوان استفاده كرد .\r\n1 - نقل شده كه پيامبر ( صلى الله عليه وآله ) به مسلمانان فرمودند : « بياييد به قبرستان بقيع رويم و در آنجا نماز ميّت گزاريم ، زيرا برادرى از شما به نام نجاشى فوت كرده است او علاقمند به اسلام و پناه دهنده مهاجرين مسلمان بود » ، پيامبر ( صلى الله عليه وآله ) به همراه اصحاب به بقيع آمدند و در آنجا نماز گزاردند گويى حضرت با چشمان مبارك خود نجاشى را نظاره مىكردند ، اين كار چشم عادى نيست ، اين عمل چشم غير مسلح به يقين نيست ، بلكه دركى و شعورى ماوراء درك و شعور ظاهرى است ، اين شهود است .\r\n2 - درباره جنگ موته دارد كه لشكر اسلام به سركردگى جعفربن ابيطالب به سرحدّات شام و حجاز رفتند ، در حالى كه نيروهاى اسلام قريب 3000 و لشكر دشمن قريب 100000 بودند ، جعفر ، عبدالله بن رواحه و زيد بن حارثه از شهدا اين جهاد بودند ، ولى در نتيجه مسلمانان بدون شكست از ميدان بازگشته و دشمن عقب‌نشينى كرد ، فاصله مكه تا سرحدات شام بسيار زياد است ، ولى روايت كرده‌اند ، پيامبر ( صلى الله عليه وآله ) نماز صبح را خوانده ، و بر منبر صعود كرده ، فرمودند : « الان سربازان اسلام در مقابل كفر قرار گرفته ، پرچم به دست جعفر است ، آه دست راستش را قطع كردند ، بعد دست چپش را ، پرچم را به سينه چسبانيد ، آه بر زمين افتاد ، رواحه پرچم را برداشت ، گويا پستى و بلندىها تعديل شده ، و زمينى مسطح در برابر پيامبر ( صلى الله عليه وآله ) ايجاد شده كه همچون خبرنگارى كه از نزديك واقعه را نظاره‌گر است ،\r\nپيامبر ( صلى الله عليه وآله ) به تماشا و گزارش نشسته‌اند ، آيا اين درك عقل است ، يا ديده‌اى از ديد چشم ظاهرى ، نه اين بينش و نگرشى از درون جان و چشمى از ژرفاى نهاد آدمى است ، اين درك\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nسومى وراء عقل و چشم ظاهرى است .\r\n3 - درباره جنگ احد آمده ، زمانى كه جنگ خاتمه يافت ، على ( عليه السلام ) به نزد پيامبر ( صلى الله عليه وآله ) آمده و عرض كردند : « مردم فرار كرده بودند ، و شما تنها بوديد ، من مثل پروانه گرد شما مىگشتم ، 16 ضربه سنگين بر بدنم وارد آمد ، در 4 ضربه روى خاك افتادم ، و هر بار مىديدم شخص خوشرو خوشبويى زير بازوى مرا مىگيرد ، و بلندم مىكند ، و مىگويد : بشتاب به يارى رسول خدا ( صلى الله عليه وآله ) ، اين شخص كه بود » ؟ پيامبر ( صلى الله عليه وآله ) فرمودند : « جبرئيل امين بود » . « 1 »\r\nبعد از همين جنگ مكالمات بسيار جالبى بين مولى و پيامبر ( صلى الله عليه وآله ) انجام گرفته كه خود حضرت على ( عليه السلام ) در نهج‌البلاغه « 2 » به آن اشاره كرده است : على ( عليه السلام ) با حالتى غمگين به نزد پيامبر گرامى ( صلى الله عليه وآله ) آمده و پيامبر ( صلى الله عليه وآله ) علت ناراحتى او را جويا شدند ، على ( عليه السلام ) عرض كرد افسوس مىخورم كه چرا شهيد نشدم ، پيامبر ( صلى الله عليه وآله ) فرمودند : « على جان غصّه نخور\r\n« ابْشِز فَانّ الشهادة مِنْ وراءك . . . فكيف صبُرك اذاً » :\r\n« بشارت باد تو را ، زيرا به شهادت خواهى رسيد . . . پس چگونه است صبر تو در آن هنگام ؟ ! » حضرت در جواب مىگويد :\r\n« يا رسول الله : ليس هذا من مواطِنِ الصبر ولكّن من مواطِنِ البُشْرى والشكر » :\r\n« اى رسول خدا : اين مقام ، از مواضع صبر نيست ، بلكه از مواضع بشارت و شكر است ) صبر در برابر مصيبت و نقمت است ، و شهادت نعمت و كرامت است ، سؤال كنيد ، چقدر شكر مىكنى ؟\r\nآرى مردم آزاده و دورانديش و طالب سعادت بايد به تماشاگه راز اين متّقى آيند ، و از جلوه‌هاى يقين و معرفت او طرفى بندند ، و از نداى ملكوتى\r\n« فزت و ربّ الكعبه »\r\nاو بعد از شكافتن فرق نازنينش بهره برگيرند ، و به هوش باشند ، از فردى الهام گيرند كه وقتى او در اثر آن ضربت به بستر بيمارى افتاد و ممنوع الملاقات\r\nشد و امام حسن ( عليه السلام )\r\n\r\n\r\n","description":"","footnote":"\r\n( 1 ) . شبلنجى اين قسمت را در نورالابصار چاپ دارالفكر ، صفحه 97 آورده است .\r\n( 2 ) . خطبه 155 ، فيض‌الاسلام و 156 صبحى صالح .\r\n","page_name":" 251 ","page_number":251},
  {"content":"\r\n\r\nفقط به اصبغ بن نباته آن يار با وفاى امام اجازه ملاقات مىدهند ، و خود را روى پاى مولى انداخته و اشك مىريزد ، و به اصبغ مىفرمايند : « من به سوى بهشت و خدمت پيامبر ( صلى الله عليه وآله ) مىروم ، من به سوى سعادت و شرافت مىشتابم » ( آفرين به اين يقين و اعتقاد ) اصبغ در جواب مىگويد : از طرف خود و شيعيان مىگريم كه بعد از شما يتيم مىشوند ، و چه خوش گفت كه واقعاً بعد از مولى يتيم شدند .\r\nمولى در نهج‌البلاغه عبارتى دراند كه معمولًا به امام معصوم ( عليه السلام ) تفسير مىكنند ، ولى قرائنى هست كه جمعى از پرهيزكاران را هم شامل مىشود ، و تعليل حضرت گوياى اين واقعيت است .\r\nحضرت به كميل مىفرمايند ؛ . . . « هرگز روى زمين خالى نمىشود . از كسى كه به حجت الهى قيام كند ، خواه ظاهر باشد و آشكار ، و يا ترسان و پنهان ! !\r\nتا دلائل الهى و نشانه‌هاى روشن او باطل نگردد ، ولى آنها چند نفرند و كجا هستند ؟ به خدا سوگند آنها تعدادشان كم و قدر و مقامشان نزد خدا بسيار است .\r\nخدا به وسيله آنها حجت‌ها و دلائلش را حفظ مىكند تا به افرادى كه نظير آنها هستند بسپارند و بذر آن را در قلب افرادى شبيه خود بيفشانند » .\r\n« هَجَم بهم العلُم على حقيقة البصيرة و باشَروا رَوح « 1 » اليقين وَاستلانوا ما استَوعرهُ المترفوُن وَأَنِسَوُا بِما استوحَشَ مِنه الجاهلون ، وصَحِبوُا الدنيا بابدان ارْواحُها مُعَلَّقَةٌ بالمَحَلِّ الْاعلى ، اولئك خُلَفاءُ الله فى أرضِه والدّعاة الى دينه ، اه اه شوقاً الى رُؤيَتِهم » .\r\n« علم و دانش با حقيقت و بصيرت به آنها روى آورده ، و روح يقين را لمس كرده‌اند و آنچه دنياپرستان هوس‌باز مشكل مىشمرند بر آنها آسان است .\r\n\r\n\r\n","description":"","footnote":"\r\n( 1 ) . نسخه فيض رَوح بفتح اول دارد كه به معناى راحتى و آسودگى و نسخه صبحى صالح روُح بضمّ اوّل درد كه معنى آن واضح است .\r\n","page_name":" 252 ","page_number":252},
  {"content":"\r\n\r\nآنها به آنچه جاهلان از آن وحشت دارند انس گرفته‌اند در دنيا با بد نهايى زندگى مىكنند كه ارواحشان به جهان بالا پيوند دارد . آنها خلفاى الهى در زمين‌اند و دعوت كنندگان به دين خدا . آه آه چقدر اشتياق ديدار آنها را دارم » . « 1 »\r\nآرى از چيزهايى كه جاهلان از آن وحشت دارند ، ولى پرهيزكاران با آنها مأنوس‌اند ، جاهلان از تنهايى خوف دارند ، و زمزمه زبان قلب آنها اين است ، خواهى نشوى رسوا همرنگ جماعت شو ، ولى متّقى گويد هم‌رنگ جماعت شدنت رسوايى است ،\r\n« لا تَسْتَوحشوا فى طَريقِ الهُدى لقِلّةِ اهلِه\r\n» « 2 » : « در مسير هدايت و حق از كمى ياور احساس وحشت نكنيد » اگر همه در خط شرق و غرب هستند تو در مسير نه شرقى نه غربى سير كن و بمان و وحشت نداشته باش كه راه همين است و بس . پس روح ايمان يقين است ، بايد عبادت مرد تا به مقام يقين رسيد .\r\nقرآن مىفرمايد : « وَاعْبُد رَبَّك حَتّى يَاْتَيَك اليَقينُ » « 3 » تفسير معروف اين كلام چنين است كه عبادت كن تا زمان مرگ ( يقين را كنايه از مرگ مىگيرد ) زيرا در آن لحظات انسان يقين مىكند ، كه تمام ابلاغات رُسُل و ائمه عليهم‌السّلام حقيقت بوده است ، در آن لحظات شهود حاصل شده ، پرده‌ها كنار رفته ، و حقايق را زير سايه نور يقين مىبيند ، مفسرين شاهدى بر اين تفسير كه يقين كنايه از مرگ است ذكر كرده‌اند ، و آن اين است : « كُنّا نُكذِّبُ بيَومِ الدِّينِ - حَتّى أَتانَا اليقينُ » « 4 » : « ما تكذيب قيامت را مىكرديم تا اينكه مرگ به سوى ما آمد » ( و در آن لحظه يقين به گفتار الهى كرديم ) .\r\n\r\n\r\n","description":"","footnote":"\r\n( 1 ) . نهج‌البلاغه ، كلمات قصار ، كلمه 139 فيض‌الاسلام و 147 صبحى صالح\r\n( 2 ) . نهج‌البلاغه ، خطبه 201 صبحى صالح - 192 فيض‌الاسلام .\r\n( 3 ) . سوره حجر آيه 99 .\r\n( 4 ) . سوره المدثّر آيات 46 و 47 .\r\n","page_name":" 253 ","page_number":253},
  {"content":"\r\n\r\nتفسير ديگرى كه استاد احتمال داده‌اند ، اين است كه مراد از يقين مرتبه و مقام يقين باشد ، مثلًا مىگوييم تجارت كن تا سود ببرى ، زراعت كن تا نفع ببرى ، اينجا هم مىگوييم عبادت كن تا خداوند مقام يقين را به تو عنايت كند ، البته قابل توجه است كه مراد اين نيست كه وقتى به درجه يقين رسيدى ، ديگر عبادت مكن ، چنان‌چه بعضى از متصوفه گفته‌اند ، و اين آيه را هم دستاويزى براى ترك عبادت قرار داده‌اند ، زيرا به تعبير استاد در تفسير نمونه اين گفتار بىاساس و بىپايه‌اى است چرا كه اولًا : به شهادت بعضى از آيات قرآن . . . يقين به معنى مرگ است ، كه هم براى مؤمنان و هم براى دوزخيان ، براى همه خواهد بود ، ثانياً : مخاطب به اين سخن ، پيامبر ( صلى الله عليه وآله ) است ، و مقام يقين پيامبر ( صلى الله عليه وآله ) بر همه محرز است ، آيا كسى مىتواند ادعا كند ، كه پيامبر ( صلى الله عليه وآله ) داراى مقام يقين از نظر ايمان نبوده است ؟ ! .\r\nثالثاً : سيره و اخبار متواتر نشان مىدهد كه پيامبر ( صلى الله عليه وآله ) تا آخر ساعات عمرش عبادت را ترك نكرد ، و على ( عليه السلام ) در محراب عبادت به شهادت رسيد و همچنين ساير امامان عليهم‌السّلام » . « 1 »\r\nمرحوم الهى در ذيل ( فهم والجنة كمن قد رَآها فهم فيها منعمّون ) چنين گويد :\r\n تو گويى آن گروه عشق سيرت * عيان بينند با چشم بصيرت\r\nچو ارواح نهان ، غيب جهان را * مكان خود بهشت جاودان را\r\nهمه در شادى و عيش و تنعّم * بدان گلشن چو بلبل در ترنّم \r\n\r\n\r\n","description":"","footnote":"\r\n( 1 ) . تفسير نمونه ، جلد 11 ، صفحه 143 .\r\n","page_name":" 254 ","page_number":254},
  {"content":"\r\n\r\n چه گلشن منظر زيباى دلبر * در آنجا خار گل ، خاشاك عنبر\r\nچه گلشن زانعكاس طلعت يار * هزاران باغ گل در هر سر خار\r\nخوشا آنان كه با دلهاى مسرور * نشينند اندر آن گلزار پر نور\r\nخوش آن آزاد مردان كز نكويى * بهشتى گشته جانهاشان تو گويى\r\nخوش آن ارواح پاك عرش پرواز * در آن باغ تجرّد نغمه پرداز\r\nبه گلزار حيات جاودانى * چو گل ليك ايمن از باد خزانى\r\nنشسته روبروى يك دگرشاد * زهر رنج و غم و انديشه آزاد\r\nخوشا وقت خوش آن پاك جانها * بهشتى روى و عرشى آشيان‌ها \r\nسپس در ذيل ( و هم و النار كمن قد رآها فهم فيها معذّبون ) گويد :\r\n هم آنانرا تو گويى زآتش عشق * به طور دل فروزان تابش عشق\r\nعيان گرديده دوزخ زاشتياقش * چه دوزخ ؟ دوزخ دارالفراقش\r\nجهنمشان فراق آتش افروز * زند شعله بر آن دل‌هاى پرسوز \r\n\r\n","description":"","footnote":"","page_name":" 255 ","page_number":255},
  {"content":"\r\n\r\n جهنم پارسايان را فراق است * زفيرش شعله‌هاى اشتياق است\r\nشرار شوق چون آتش فروزد * دل پرهيزكاران را بسوزد\r\nوگر نه شعله دوزخ شود سرد * بر آن عاشق كه سوزد از غم و درد\r\nزآهى كز فراق يار خيزد * هزاران سال دوزخ مىگريزد\r\nبه دوزخ اهل عصيان در عذابند * كه چون حيوان به كار خورد و خوابند\r\nتو را گرديده جان باز بودى * به گوشت زان جهان آواز بودى\r\nزدود آه مظلومان در اين دار * شرار دوزخى بودت پديدار\r\nچو شعله خشم و كين بينى ندانى * كه هست اين شعله دوزخ را نشانى\r\nچو بينى گرگ خو خلق ستمكار * عيان زآنخوى گردد شعله نار\r\nز هر تخمى كه در اين كشتزار است * يكى خرمن تو را پايان كار است\r\nچو خار شهوت و خشم و هوايى * سزاى دوزخ قهر خدايى \r\n\r\n","description":"","footnote":"","page_name":" 256 ","page_number":256},
  {"content":"\r\n\r\n وگر عشق افكند بر گردنت طوق * بيفروزد به جانت آتش شوق\r\nوز آن آتش شود دوزخ گلستان * نبينى دوزخ الّا باغ و بستان \r\n\r\n","description":"","footnote":"","page_name":" 257 ","page_number":257},
  {"content":"\r\n . \r\n","description":"","footnote":"","page_name":" 258 ","page_number":258},
  {"content":"\r\n\r\n\r\n10 - مقام حُزن\r\n10 - قلوبهم محزونةٌ\r\nترجمه : قلب‌هايشان ( پرهيزكاران ) پر از حزن و اندوه است .\r\n* * * شرح : « حزن » حسرت خوردن و درد كشيدن به خاطر فقدان محبوبى يا فوت مطلوبى است ، و حزن و اعتراض هر دو از ثمره‌هاى كراهت و ناخشنود بودن از مقدّرات الهى است ، لكن كراهت در حزن كمتر از كراهت در اعتراض است ، چنانه در نقطه مقابل كراهت ( يعنى حبّ و دوستى ) حُبّ در رضا ( كه در مقابل اعتراض است ) كمتر از حبّ در سرور ( كه در مقابل حزن است ) مىباشد ، زيرا رضا منع كردن نفس است ، از جزع و فزع بدون وجود كراهتى ، ولى سرور منع نفس است از جزع با ابتهاج و انبساط خاطر ، پس سرور فوق رضا در شرافت است چنان كه حزن تحت اعتراض در رذالت است ، سبب حزن را بايد در رغبت به مشتبهات طبيعى و ميل به مقتضيات قوه غضب و شهوت دانست ، و علاج اين بيمارى درك اين معنا است ، كه : عالم كون و فساد از حيوان و نبات و جماد و اموال همه و همه در معرض فناء و زوال است ، و از دنيا چيزى باقى نمىماند و آنچه باقى است ، امور\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nعقلى و كمالات نفسانى است ، كه : دست زمان و مكان و تصرّف عوامل و تطرّق و راهيابى فساد از رسيدن به آنها كوتاه است ، هرچه دست اين امور به آن رَسَد ، فناپذير است .\r\nبه قول مرحوم نراقى : « كدام گل در چمن روزگار شكفته كه دست باغبان حوادث آن را نچيد ، و كدام سرو در جويبار اين عالم بركشيد كه اره آفات آن را از پا در نياورد ، هر شام پسرى در مرگ پدرى جامه چاك و هر صبح پدرى به فوت پسر غمناك بلى .\r\n خياط روزگار بر اندام هيچكس * پيراهنى ندوخت كه آخر قبا نكرد « 1 » \r\nاگر چنين باورى نسبت به فناپذيرى دنيا و آنچه در آن است ، حاصل شد ، خيالات فاسد و آرزوهاى باطل رخت بر بسته و قلب تعلّقى به اسباب دنيوى نخواهد داشت . و با تمام وجود در تحصيل كمالات عقلى و سعادات حقيقى مىكوشد تا به سرحدّ مقام بهجت و سرور رسد ، كه خبرى از احزان و ناراحتىها در آن عالم نيست ، چنان كه در قرآن كريم اشاره شده : ( أَلَا إِنَّ أَوْلِيَاءَ اللهِ لَا خَوْفٌ عَلَيْهِمْ وَلَا هُمْ يَحْزَنُونَ ) « 2 » : « آگاه باشيد كه اولياء خدا نه خوفى بر آنها است و نه آنها محزونند »\r\nدر اخبار داود ( عليه السلام ) هم آمده\r\n« يا داوُد ما لَاولِيائى و الهَمَّ بالدّنيا انَّ الهمَّ يُذْهِبُ حلاوةَ مُناجاتى من قُلوُبِهم انّ مُحبِّى مِنْ اولِيائى اوليائى ان يكونوا روحانيين لا يَغْمتَمّوُنَ » :\r\n« اى داود ، اولياى مرا با همّ دنيا چكار ؟ زيرا همّ دنيا و هدف قرار دادن آن شيرينى مناجات مرا از قلب آنها مىزدايد ، همانا دوستدار من از بين اولياء من ، روحانيانى هستند كه ( هدف را روح و تعالى آن قرار داده‌اند ، نه جسم و پرورش آن و توجه به دنيا ) و هرگز غم و اندوه به ساحت آنها راه ندارد » .\r\n\r\n\r\n","description":"","footnote":"\r\n( 1 ) . معراج السعادة ، صفحه 583 .\r\n( 2 ) . سوره يونس ، آيه 62 .\r\n","page_name":" 260 ","page_number":260},
  {"content":"\r\n\r\nكوتاه سخن اينكه دل بستن به چيزهائى كه فانى هستند خلاف مقتضاى عقل است ، و عقل آن را ممنوع و حرام مىداند .\r\n غم چيزى رگ جان را خراشد * كه گاهى باشد و گاهى نباشد \r\nآرى چنين است كه سيد اوصياء مولى الكونين على بن ابيطالب ( عليه السلام ) مىفرمايد\r\n: « ما لِعَلىّ وزينَةِ الدُّنيا و كَيْفَ افْرَحُ بلَذّة تَفْنى و نعيم لا يبقى »\r\n( على را با زينت دنيا چه كار ؟ ! ، چگونه شاد باشم به لذّتى كه فناپذير است ، و چگونه دل بندم به نعمتى كه باقى نمىماند ) .\r\n نه لايق بود عشق با دلبرى * كه هر بامدادش بود شوهرى \r\nانسان نفس خود را بايد راضى به موجود كند ، و غم مفقود را نخورد ، و راضى به خير و شرى باشد كه به او مىرسد ، در روايات آمده خداوند عزّوجل آسايش و سرور را در رضا و يقين قرار داده و ناراحتى و غم را در شكّ و سخط ( مقابل رضا ) قال الصادق ( عليه السلام ) :\r\n« انّ الله تعالى بِعَدله و قِسطه جعل الروح و الرّاحة في اليقين و الرضا و جعل الْهَمَّ و الحزن فى الشك و السخط » « 1 »\r\nيعنى : كسى كه راضى به موجود و غير محزون از مفقود باشد ، به مقام امنى رسيده ، كه : فزع را به آن مكان راهى نيست ، و به سرورى رسيده كه دست جزع از آن كوتاه گشته ، و به شادمانىاى راه يافته كه حسرتى در آن نيست ، و به يقينى نائل گشته ، كه حيرت و شكى آميخته با آن نيست ، چيست براى طالب سعادت كه محزون شود ؟ آيا حالش بدتر از سائر طبقات است هر حزبى و گروهى به آنچه در دست دارد ، خشنود است\r\n« كل حزب\r\n\r\n\r\n","description":"","footnote":"\r\n( 1 ) . سفينة البحار ، جلد 2 ، ماده يقين - بحار جلد 77 ، صفحه 61 .\r\n","page_name":" 261 ","page_number":261},
  {"content":"\r\n\r\nبما لديهم فَرِحُون » ،\r\nتاجر به تجارت ، زارع به زراعت و راننده به رانندگى در حالى كه اينها عامل سرور نيست ، عامل حقيقى سرور و سبب اصلى فرح و خوشحالى براى اهل سعادت و كمال است ، و براى بقيه توهّم و مجرد خيالى براى سرور .\r\nپس طالب سعادت بايد خشنود به كمالات حقيقى و سعادات ابدى محزون در نزد خود باشد ، و محزون بر فقد زخارف و زينتهاى دنيوى نشود ، و همانا متذكّر و يادآور كلام و خطاب الهى به پيامبر اكرم ( صلى الله عليه وآله ) باشد ، كه : ( وَلَا تَمُدَّنَّ عَيْنَيْكَ إِلَى مَا مَتَّعْنَا بِهِ أَزْوَاجاً مِّنْهُمْ زَهْرَةَ الْحَيَاةِ الدُّنيَا لِنَفْتِنَهُمْ فِيهِ وَرِزْقُ رَبِّكَ خَيْرٌ وَأَبْقَى ) « 1 »\r\nمَكَش نظر را ( يعنى دو چشم خود را ) به سوى آنچه برخوردار كرديم با آن گروههايى از كفّار را بَهْجَت حيات دنيا تا بيازمائيم ايشان را در آن چيز و روزى پروردگار تو بهتر و باقىتر است .\r\nكسى كه در فرق بين مردم جستجو كند ، مىيابد كه : هر فرقه‌اى خشنوديش به چيزى و قيام و قوام و نظام امرشان به امرى است ، كودكان خشنوديشان به لعب و بازى با وسائل خود است ، و اين فرح در نزد كسانى كه اين مرحله را پشت سر گذارده‌اند ، بسيار زشت و ناپسند است ، رسيدگان به حدّ رشد بعضى به درهم و دينار ، و بعضى به باغ و ملك ، و بعضى به يار و ياور و بعضى به زنان و فرزندان ، و عده‌اى به حِرَف و صنايع ، و بعضى به حسب و نسب ، و ديگرى به جاه و منصب و طائفه‌اى به قوه جسمانى و قدرت بدنى ، و دسته‌اى به جمال صورى و زيبائى ، و طائفه‌اى به كمالات دنيوى مثل خط و شعر و حُسْن صوت و طب و علوم غريبه و غيره خوشحالند تا مىرسد به عده‌اى كه مسرور از كمالات نفسانى و رياسات معنوى هستند ، افراد اين دسته هم مختلفند .\r\n\r\n\r\n","description":"","footnote":"\r\n( 1 ) . سوره طه ، آيه 131 .\r\n","page_name":" 262 ","page_number":262},
  {"content":"\r\n\r\nبعضى از اينها نهايت فرح را عبادت و مناجات ، و عده‌اى معرفت را در حقايق اشياء مىدانند ، تا مىرسد به عده‌اى كه فرحشان ، انس به حضرت ربوبى است ، و غرق شدن در گرداب انوار حق ، به طورى كه سائر مراتب نزد اينان سايه‌اى گذرا و خيالى باطل است و شكى نيست ، كه : عاقل مىداند رسيدن به اين غاية قُصوى و نهاية عُليا مايه بهجت و سرور است ، و بقيه امور مثل سرابى است كه فرد تشنه ، آن را آب مىانگارد ،\r\n« كسراب بقيعة يَحْسَبُهُ الظَّمْان ماءٌ »\r\nو از اين روى شخص محزون از فقد ، و خشنود از وجود آن نيست .\r\n زين خران تا چند باشى نعل دزد * گر همى دزدى به ياد لعل دزد \r\nواقعاً جاى تعجّب است كه عاقل از فقد امور دنيوى محزون شود با اينكه مىداند دنيا دار فناست ، و زخارف و زينتهايش منتقل به مردم ، و اين امرى است كه براى احَدى باقى نمىماند .\r\n جهان اى برادر نماند به كس * دل اندر جهان آفرين بند و بس\r\nچه بندى دل خود بر ين ملك و مال * كه هستش كمى رنج و بيشى ملال\r\nكه داند كه اين دخمه ديو و دد * چه تاريخها دارد از نيك و بد\r\nچه نيرنگ با بخردان ساخته است * چه گردنكشان را سر انداخته است \r\nجميع اسبَاب دنيوى امانات الهى است ، كه به نحو تبادل و تناوب ( نوبت به نوبت ) منتقل به مردم ديگر مىشود ، مَثَل دنيا مَثَل عطر دانى است كه شخص در مجلس بين اهل خود متناوباً دور مىگرداند و هر فردى در لحظه‌اى كه : به او مىرسد ،\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nبهره و لذت مىبرد و سپس به ديگرى اعطاء مىكند ، كسى كه طمع در بقاء حطام و چيزهاى پوچ دنيوى كند مانند كسى است كه : در ملكيت اين عطردان طمع كرده ، و بخواهد آن را در لحظه بهره‌بردارى به خود اختصاص داده و ديگران را از آن محروم سازد ، و زمانى كه از او گرفته مىشود ، غم و اندوه و خجلت از اين فكر و عمل ناصحيح بر او مستولى مىشود .\r\nمال و اهل و عيال نيست مگر وديعه‌هائى كه روزى بايد برگردانده شود ، پس شايسته عاقل نيست كه : غم و اندوه براى ردّ وديعه خورد ، زيرا محزون گشتن در ردّ آن كفران نعمت است ، چون اقلّ مراتب شكر ردّ وديعه به صاحبش با طيب نفس است ، مخصوصاً وقتى چيز پستى كه همان خبائث دنيوى باشد ، مستردّ شود ، و شىء اشرف ( با شرافت ) كه همان نفس و كمالات علمى و عملى آن است ، باقى باشد ، پس سزاوار هر عاقلى است ، كه : علقه‌اى بين قلب و امور فانى برقرار نكند ، تا محزون نگردد .\r\nسقراط گفته « انّى لم احْزَنْ قَطٌ اذْ ما احْبَبْتُ قَطٌ شيئاً حتّى احْزَنَ بفوتِهِ »\r\nمن هرگز محزون نشده‌ام زيرا هرگز چيزى را دوست نداشته‌ام كه محزون به فوت آن شوم ( يعنى چيزى را به حدّى دوست نداشته‌ام كه با فقد آن ناراحت شوم ) .\r\n مَنْ سَرَّه الّا يرى ما يَسوُؤه * فلا يَتَّخذ شَيئاً يَخافُ له فَقْدا\r\nچون هست اين دير خالى ، سست بنياد * ببادش داد ، بايد بردش از ياد\r\nجهان از نام آن كس ننگ دارد * كه از بهر جهان دلتنگ دارد \r\n\r\n","description":"","footnote":"","page_name":" 264 ","page_number":264},
  {"content":"\r\n\r\n جهان بگذار بر مشت علف خوار * مسيحا وار از آنجا دست بردار « 1 » \r\nمسأله‌اى كه قابل طرح است ، تضادّ ابتدايى در بين آيات و روايات است ، از بعضى از آيات استفاده مىشود كه متقيان و اولياء خدا غم و غصه‌اى ندارند ،\r\n« الا ان اولياء الله لا خوفٌ عليهم و لا هم يحزنون » :\r\n« آگاه باشيد كه دوستان خدا ، نه خوفى و نه حزنى بر آنها مستولى مىشود » .\r\nعلماء ترس و خوف را درباره آينده ، و غم و غصه را نسبت به گذشته مىدانند ، يعنى ترس و خوفى نسبت به حوادث آينده ندارند ، و از طرفى هم چون چيزى را تاكنون از دست نداده‌اند ، محزون نيستند .\r\nدر آيه ديگر دارد كه : ( إِنَّ الَّذِينَ قَالُوا رَبُّنَا اللهُ ثُمَّ اسْتَقَامُوا تَتَنَزَّلُ عَلَيْهِمُ الْمَلَائِكَةُ أَلَّا تَخَافُوا وَلَا تَحْزَنُوا وَأَبْشِرُوا بِالْجَنَّةِ الَّتِى كُنْتُمْ تُوعَدُونَ ) « 2 » : « كسانى كه گفتند پروردگار ما الله است ، سپس استقامت كردند ، نازل مىشود ، بر آنها ملائكه به اينكه خوف نكنيد و محزون نگرديد و بشارت باد شما را به بهشتى كه وعده داده شده بوديد » و در حالى كه مولاى متقيان يكى از صفات پرهيزكاران را در اين خطبه حزن قلبى ( قُلوبُهم مَحزونه ) شمرده است ، در روايتى هم آمده\r\n« المؤمن بُشْرُهُ فى وَجْهِه حُزْنُه فى قَلْبه » « 3 » :\r\n« مؤمن سُرورش در صورتش و حُزن او در قلبش مىباشد » اين كلام گوياى وجود حزن و اندوهى در نهاد آنها است .\r\nامام صادق ( عليه السلام ) هم فرموده‌اند « الحزنُ شعار العارفين » : « حُزن و اندوه علامت\r\n\r\n\r\n","description":"","footnote":"\r\n( 1 ) . جامع السعادات ، جلد 3 ، بحث حزن ، صفحه 212 و اشعار از معراج ، صفحهه 611 ، بحث حزن استفاده شده است .\r\n( 2 ) . سوره فصّلت ، آيه 31 .\r\n( 3 ) . نهج‌البلاغه ، كلمات قصار ، كلمه 325 فيض و 333 صبحى صالح در غرر الحكم از على ( عليه السلام ) هم آمده : انّ بشر المؤمنِ فى وَجْهِه وقُوّتَه فى دينه و حُزنه فى قلبه ( به نقل از ميزان الحكمة ، جلد 1 ، صفحه 419 ) .\r\n","page_name":" 265 ","page_number":265},
  {"content":"\r\n\r\nاهل معرفت است « 1 » شعار لباسى است كه زير مىپوشند ، و با موى بدن در تماس است ، ودثار لباس روئين است ، وقتى مىگويند فلان چيز شعار ما است يعنى چسبيده به تن ما است ، در كلام امام صادق ( عليه السلام ) هم معنى چنين است كه حزن\r\n\r\n\r\n","description":"","footnote":"\r\n( 1 ) . لازم به ذكر است كه اساس عرفان اسلامى ، كتاب و سنت و روايات و سيره معصومين عليهم‌السّلام است و اصولا بايد گفت اسلام براساس عرفان بنا شده است لكن گاهى اشتباهاتى رخ داده و عرفان اصيل با عرفان قلابى خلط شده ، از عرفانهاى وارداتى عرفان اهل تصوف است ، جا دارد در اينجا به ريشه سخنان اينان و تاريخچه تصوف نظرى اجمالى بيفكنيم اصول و ريشه گفتار اين جمعيت را چنان كه استاد در كتاب جلوه حق آورده‌اند ، مىتوان در چهار چيز خلاصه كرد .\r\nالف - دستوراتى كه از مؤسسين اين مسلك « هندوها ، يا شاميها يا غير آنها » دست به دست آنها رسيده است .\r\nب - قسمتى ازمطالب و معارف يونان قديم كه پس از ترجمه كتب آنها به زبان عربى و نشر آن در ميان مسلمين به آن ممزوج شده است ، از سرجان ملكم انگليسى نقل شده كه در كتاب تاريخ معروف خود مىنويسد : « اعاظم اين سلسله ( صوفيه ) با اقوال ارسطو و افلاطون آشنائى تمام دارند ، و در كتب معروف ايشان نقل قول افلاطون بسيار است ، تا آنجا كه مىگويد : اگر شرح حال و آراء فيثاغورث به فارسى ترجمه شود بعينه شرح حال و عقايد يكى از اولياء صوفيه به خرج خواهد رفت ، افسانه دخول وى در اسرار الوهيت و استغراق وى در افكار و خوارق عادت و مَيَلان كلى خاطر او به موسيقى ، و وضع آموختنش مريدان را و تحمل مشاقى كه كرد و نوعى كه فوتش اتفاق افتاد همه بدون كم و بيش شرح حال يكى از اعاظم متصوفه است » .\r\nاين سخن اگر چه درباره هر كدام از متصوفه و هر كدام از حكماء يونان صادق نيست ولى بطور اجمال آميزش افكار يونانيان را به عقائد صوفيه تأييد مىكند ، مخصوصاً فلسفه اشراق ارتباط و تناسب بيشترى با افكار آنها دارد .\r\nج - يك رشته ذوقيات و شعريات كه به مرور زمان از طرف صاحبان ذوق شعرى و عرفانى اختراع و با دو قسمت سابق آميخته شده است ، و به همين جهت است كه بسيارى اوقات مدرك پاره‌اى از سخنان ايشان فقط يك مطلب شعرى ( به اصطلاح اهل منطق ) و يا يك فرد شعر است .\r\nد - قسمت زيادى از معارف و حقايق اسلامى كه تا حدى با اصول سه‌گانه سابقه نزديك و يا قابل نزيك كردن و تأويل كردن بوده است ، روشن است كه : در اثر اين موضوع ( يعنى گردآورى عقايد صوفيه از نقاط مختلف بسيارى اوقات تناقضاتى پيش مىآيد كه ناچار بايد بوسيله تأويلات رفو شده و همين است كه اصل « تأويل و توجيه » يا به تعبير آنها مغز و معنى را يكى از پايه‌هاى تصوف اسلامى قرار داده است ( جلوه حق چاپ دار الفكر ، صفحه 48 - 47 ) .\r\n","page_name":" 266 ","page_number":266},
  {"content":"\r\n\r\nچسبيده به آنها و با آنها مأنوس است حضرت در دنباله كلمات خود چنين مىفرمايند :\r\n« و لو حَجِبَ الحُزْنُ عَنْ قُلُوبِ العارِفين ساعةٌ لاسِتَغاثوا و لو وضع فى قلوب غيرهم لاسْتَنكروه » :\r\n« اگر پوشيده شود حزن از دلهاى اهل معرفت به اندازه ساعتى ( مراد از ساعت ، زمان كوتاهى است ) هر آينه استغاثه مىكنند ، و اگر اين حزن در دلهاى غير آنها قرار داده شود استنكار مىكنند ( محزون بودن خود را انكار مىكنند » « 1 » پس عارفان و مؤمنان داراى حزن هستند ، حزنى كه به صورت شعار براى آنها درآمده است ، اين تعارض ، ابتدائى است ، و وجه جمع بين اين دو دسته از روايات اين است كه : سرچشمه غم مختلف است ، غمى است كه به دل عارفان عارض نمىشود ، و غمى هم هست كه هرگز از آنها جدا نمىشود شعراء درباره غم عشق مسائل زيادى دارند كه : از بارزترين غم عشق ، غم عشق عارفان نسبت به خدا است ، سرچشمه اين غم ربطى به عشق خدا و وصل او دارد ، غمى معنوى و روحانى است ، غمى نشأة گرفته از محبت خدا است .\r\nبنابراين سرچشمه غم عارفان و پرهيزكاران از اين قبيل است كه :\r\n1 - مقصّر دانستن خود در پيشگاه الهى ، و اينكه از عهده تكاليف الهى برنيامده‌اند ، آن طورى كه بايد طاعت و فرمانبردارى خدا را كنند ، نكرده‌اند ، و همين احساس است كه همانند امام چهارم ( كه از كثرت عبادت ملقّب به زين العابدين است ) را وادار مىكند كه در دعاى ابوحمزه ثمالى با سوز و گذار چنين گويد : « چه كسى بد حال‌تر از من است ، اگر با اين حالت به قبرم منتقل شوم ، قبرى كه مهيا نكرده‌ام آن را براى خوابيدن ، و فرش نكرده‌ام آن را با عمل صالح ، چرا نگريم در حالى كه نمىدانم مسير من به چه طرف است ، و مىبينم نفس با من خدعه مىكند ، و روزگارم با من مكّارى و عقاب مرگ بر سرم پر و بال گشوده ، چرا نگريم ، مىگريم\r\n\r\n\r\n","description":"","footnote":"\r\n( 1 ) . بحارالانوار ، جلد 72 ، صفحه 70 ، به نقل از ميزان الحكمة ، جلد 2 ، صفحه 401 .\r\n","page_name":" 267 ","page_number":267},
  {"content":"\r\n\r\nبراى خروج نفس و جانم ، مىگريم براى تاريكى قبرم ، مىگريم براى تنگى لحدم ، مىگريم براى سؤال منكر و نكير ( دو فرشته‌اى كه در قبر مسئول ، سؤال هستند ) از من ، مىگريم براى خارج شدن از قبرم ، در حالى كه برهنه و ذليل و حمل كننده سنگينى بار اعمالم بر پشتم هستم . . . » .\r\n2 - عدم هدايت مردم و لجاجت و تحجّر آنها بر باطل ، عارف و پرهيزكار چنان تربيت شده كه گمراهى مردم را هم قابل تحمل نمىداند ، از مصاديق بارز اين غمخواران پيامبر اكرم ( صلى الله عليه وآله ) بودند ، آن حضرت آشكارا مشاهده مىكند ، كه : بعضى چشم را روى هم گذارده تا نور را نبينند ، و از اين رو اندوه مىخورد ، چرا چنين نباشد ؟ ! وقتى مىبيند انسانهائى كه مىتوانند به قله بلند حقيقت راه يابند ، ره افسانه مىزنند ، چرا محزون نشود وقتى مىبيند مردم با دست خود ، خود را به ورطه هلاكت مىاندازند ؟ كار به جايى مىرسد كه خطاب خداوندى به آن حضرت متوجه مىشود ، ( لَعَلَّكَ بَاخِعٌ نَّفْسَكَ أَلَّا يَكُونُوا مُؤْمِنِينَ ) : « شايد تو ( اى رسول ما ) نفس خود را هلاك كنى از اينكه خلق ايمان نمىآورند ، و هدايت نمىشوند » « 1 »\r\n3 - فرو رفتن مردم در ناراحتىها و مكروهات و شدائد زندگى ، اهل عرفان تقوى از ديدن مردم در اين وضع رنج مىبرند ، از اينكه خود در آسايش و مردم در زحمت هستند ، اندوهناكند ، و لااقل اگر كارى از دست آنها ساخته نباشد خود را در اين امور شريك و از نظر سطح زندگى همسطح آنان قرار مىدهند و بلكه پايين‌تر ، مولاى ما و مولى الموالى در نامه خود به عثمان بن حنيف انصارى كه از طرف حضرت حاكم بصره بود ، چنين مىنويسند :\r\n« أَأقْنَعُ مِن نَفْسى بانْ يقال اميرالمؤمنين و لا اشاركهم فى مَكارِه الدَّهر ؟ أو أكونَ أسْوَةً لَهُم فى جَشوبَةِ العِيْش »\r\nآيا به همين قانع شوم كه گفته شود : من\r\n\r\n\r\n","description":"","footnote":"\r\n( 1 ) . سوره شعرا ، آيه 3 .\r\n","page_name":" 268 ","page_number":268},
  {"content":"\r\n\r\nاميرمؤمنانم ؟ ! اما با آنان در سختىهاى روزگار شركت نكنم ؟ ! و پيشوا و مقتدايشان در تلخيهاى زندگى نباشم ؟ ! ) « 1 »\r\n( اگر مىخواستم مىتوانستم از عسل مصفا و مغز اين گندم ، و بافته‌هاى اين ابريشم براى خود خوراك و لباس تهيه كنم . اما هيهات كه هوا و هوس بر من غلبه كند ، و حرص و طمع مرا وادار كند تا طعامهاى لذيذ را برگزينم ، در حالى كه ممكن است در سرزمين « حجاز » يا « يمانه » كسى باشد كه حتى اميد به دست آوردن يك قرص نان نداشته باشد و نه هرگز شكمى سير خورده باشد ، آيا من با شكم سير بخوابم در حالى كه در اطرافم شكمهاى گرسنه و كبدهاى سوزانى باشد ؟ آيا چنان باشم كه آن شاعر گفته است :\r\n وحَسْبُك داءً أَنْ تَبيْتَ « 2 » بِبِطْنَة * وَ حَوْلُكَ اكبادُ تَحِنُ إلى الْقِدِّ \r\n: « اين درد براى تو بس است كه شب با شكم پر بخوابى و در حالى كه در اطراف تو شكمهايى گرسنه و به پشت چسبيده باشند » - سرچشمه‌هايى هم براى غم است كه در دل اولياء الهى نيست از جمله :\r\n1 - ميل به دنيا ، در روايتى از امام صادق ( عليه السلام ) رسيده : « الرّغبة فى الدنيا تورثُ الغمّ و الحزن » : « ميل به دنيا و دنياپرستى و به ارث گذارنده غم و اندوه است » « 3 » اين غمى است كه در دل پرهيزكاران رسوخ نمىكند ، مردى بود كه وقتى در كسب خود متضرّر مىشد ، شب به دور خانه گشته و گريه مىكرد ، واى به اين تعلّق دنيا كه موجب عدم آرامش قلب و خاطر است ، به دنبال عبارتى كه گذشت امام صادق ( عليه السلام )\r\n\r\n\r\n","description":"","footnote":"\r\n( 1 ) . نامه 45 از نامه‌هاى نهج‌البلاغه .\r\n( 2 ) . درنسخه‌اى ( ابيتَ ) بجاى تَبيتَ دارد ( رجوع شود به معجم المفهرس لالفاظ نهج‌البلاغه ، چاپ جامعه مدرسين مادّه ( ب ى ت ) ، صفحه 315 ) .\r\n( 3 ) . بحارالانوار ، جلد 78 ، صفحه 240 ، ميزان الحكمة ، جلد 2 ، صفحه 393 .\r\n","page_name":" 269 ","page_number":269},
  {"content":"\r\n\r\nمىفرمايند :\r\n« وَ الزّهد فى الدنيا راحة القلب و البدن » :\r\n« بى اعتنايى و كناره‌گيرى از دنيا مايه راحتى قلب و روح و راحتى بدن و جسم است » در كلمات قصار مولى على ( عليه السلام ) هم آمده\r\n« مَن اصبح على الدنيا حزيناً فَقَد أَصْبَح لِقضاء الله ساخطأ . . . و مَنَّ لَهِجَ قَلْبُهُ بِحُبِّ الدُّنيا التاط قَلْبُه مِنها بثلاث : هَم لا يُغبُه و حِرص لا يَتْرُكُهُ وَ امَل لا يُدركُه » :\r\n« كسى كه براى ( به دست نياوردن كالاى ) دنيا اندوهگين شود به قضاء و قدر خدا خشمگين گشته است ، ( زيرا راضى نبودن به نصيب و بهره دنيا در حكم راضى نبودن به آن چيزى است كه خداوند مقدّر كرده است ) . . . و كسى كه قلب و دلش به دوستى دنيا شيفته گردد ، دلبسته شود از دنيا به سه چيز اندوهى كه از او جدا نگردد ( زيرا اگر نيابد اندوهگين باشد و اگر يافت براى افزونى و نگهدارى اندوه خورد ) و حرصى كه دست از او برنداشته و او را رها نمىكند و اميد و آرزويى كه هرگز آن را درك نمىكند . » « 1 »\r\n2 - جواب مثبت دادن به خواسته‌هاى شهوانى و اميال نفسانى ، در روايتى از رسول اكرم ( صلى الله عليه وآله ) آمده\r\n« رُبَّ شهوة ساعة تُورثُ حُزناً طويلا » :\r\n« چه بسا لحظه‌اى شهوت رانى موجب غم و اندوه طويلى مىشود » . « 2 »\r\nاين غم هرگز راهى به دل متقيان ندارد ، زيرا تقوى و دورنگرى و عاقبت‌انديشى آنها مانع از غرق شدن در گرداب شهوات است . اين دو عامل از عوامل ايجاد حزن است و اما از جمله عوامل بقاء حزن هم دو عامل را متذكر مىشويم :\r\n1 . چشم دوختن به آنچه در اختيار مردم است ، در روايتى از رسول اكرم ( صلى الله عليه وآله ) آمده :\r\n« مَنْ نَظَرَ الى ما فى أيدى النّاس طال حُزنُه و دامَ أَسَفُه » :\r\n« كسى كه نظر كند به آنچه در دست مردم است حزن او طولانى و تأسفش مداوم خواهد بود » « 3 » وقتى چشمش به ساختمان مدرنى مىافتد كنارش ايستاده و آه مىكشد ، كه چرا او ندارد ؟ !\r\n\r\n\r\n","description":"","footnote":"\r\n( 1 ) . كلمه 219 از نهج‌البلاغه فيض‌الاسلام و 228 از صبحى صالح .\r\n( 2 ) . بحارالانوار ، جلد 77 ، صفحه 82 ، ميزان الحكمة ، جلد 2 ، صفحه 82 .\r\n( 3 ) . بحارالانوار ، جلد 77 ، صفحه 172 ؛ ميزان الحكمه ، جلد 2 ، صفحه 393 .\r\n","page_name":" 270 ","page_number":270},
  {"content":"\r\n\r\nبايد به اين شخص گفت : به نزد قلب او بنشين و با دلش همراز شو ، نه در كنار ساختمانش بايست و آه بكش ، نزديك برو و ببين كه او به حال تو غبطه مىخورد ، و از سعادت تو سخن مىگويد ، چه بسا سفره‌هاى رنگين با انواع غذاها براى مردم مىاندازد و خود بواسطه بيمارى از خوردن آن محروم است ، گاهى بواسطه مرض قتد بايد نان سوخارى بخورد ، چه بسا با وجود ثروت هنگفت ، هر هفته بايد خون او تعويض شود ، و چه توانگرى كه خواب ندارند .\r\nيكى از نانوايان يوسف‌آباد تهران نقل كرد كه خميرگير من شبها در نانوايى مىخوابيد و يكى از شبها نزديك اذان صبح طبق معمول رفتم به درب مغازه ، نزديك مغازه كه رسيدم ديدم مردى خيره خيره به درون مغازه نگاه مىكند ، نزديك شدم ، سؤال كردم آيا كارى داريد ، مشكلى پيش آمده گفت نه من يك پزشكم و هيچ مشكلى ندارم و بسيار زندگى مرفه‌اى دارم ، ولى متأسفانه شبها خوابم نمىبرد امشب با اينكه قرص خواب هم خورده‌ام خوابم نبرده و لذا تصميم گرفتم مقدارى در خيابان قدم بزنم اتفاقاً مقابل اين مغازه كه رسيدم ديدم كارگر و خميرگير شما يك گونى زيرپا و گونى ديگر روى خود انداخته و صداى خوروپف او بلند است ، با ديدن اين منظره غبطه به حال او مىخورم كه‌اى كاش من نيز ساعتى چنين مىآرميدم .\r\nآرى ، پس از دور قضاوت مكن ، نزديك برو تا بدانى بزرگترين ثروت كه سلامتى است تو دارا هستى ، و باز طمع دارى .\r\nيك كشاورز ساده را بنگر كه چه راحت غذا خورده و شب در عالم رؤيا خواب مكّه و كربلا مىبيند ، اما آن ثروتمند بيچاره تا 2 ساعت بعد از نيمه شب خوابش نبرده و در خواب نيز مىبيند كه اموال او به سرقت رفته و سراسيمه از خواب مىپرد .\r\n2 . غضب كردن و خشمناك شدن بر كسى كه قدرت مبارزه و ضربه زدن به او را نداريم . در روايتى از مولى على ( عليه السلام ) آمده :\r\n« مَنْ غَضَبَ على مَنْ لايَقْدر أَنْ\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nيَضُرَّه طالَ حُزْنهُ و عَذَّبَ نَفْسَه »\r\n: « كسى كه خشم و غضب كند بر كسى كه قدرت ضرر زدن به او را ندارد ، اندوه خود را طولانى و نفس خود را در عذاب قرار داده است » « 1 »\r\nبنابر آنچه ذكر شد ، غم و اندوه به دو شاخه تقسيم مىشود : 1 - ممدوح ( غم سازنده ) كه از جمله اينها سه غم اول است . 2 - مذموم ( غم ويران كننده ) كه از جمله اينها چهار غم آخر است .\r\nحال چه كنيم تا غم فرساينده از ما رخت بربسته ، و غم سازنده جايگزين آن شود ؟ راهش اين است كه انديشه ما عوض شود . جهان‌بينىها ، سرچشمه ايدئولوژىهاى انسان است ، قرآن مىفرمايد : ( . . . انْفِقُوا مِمّا جَعَلَكُمْ مُسْتَخْلَفِينَ فِيهِ . . . ) ( عليهم السلام ) « . . . انفاق كنيد از آنچه قرار داده شما را خليفه در آن چيز ( يعنى شما جانشين او در تصرف هستيد ) » « 2 »\r\nاين اموال امانت در دست شما است ، نه از آمدنش خوشحال و نه از رفتنش بدحال باشيد ، داستان معروفى است كه زن باايمانى كودكش از دست رفت ، و خواست به همسرش خبر دهد ، وقتى از سركار آمده به او گفت : اگر كسى امانتى نزد شما داشته باشد ، و درخواست آن را كرد ، چه مىكنيد ؟ گفت : ردّ مىكنم و اين وظيفه من است ، و جاى نگرانى و ناراحتى نيست زن گفت : پس بدان خداوند امانتى نزد ما داشت و آن را پس گرفت ، چه امانتى ؟ زن گفت : فرزند ما ، و بنابر گفته خودت ناراحتى ندارد . بله در اين گونه موارد ممكن است غم و اندوه باشد ، و جاى انكار هم نيست ، لكن حزنى سطحى است نه ريشه‌دار و كشنده ، اگر ديدگاه من نسبت به دنيا چنين باشد كه :\r\n« قَنْطَرَهٌ فَاعْبُروها و لا تسكنوها » :\r\n« پُلى است عبور كنيد از روى آن و ساكن نشويد » ناراحتى نسبت به حوادث هرگز پيش نخواهد آمد ، وقتى دنيا محل سكونت و اطراق فرض شود نه محلى براى عبور و گذر ، آن وقت جاى خوف است كه\r\n\r\n\r\n","description":"","footnote":"\r\n( 1 ) . بحارالانوار ، جلد 77 ، صفحه 281 ؛ ميزان الحكمة ، جلد 2 ، صفحه 393 .\r\n( 2 ) . سوره حديد ، آيه 8 .\r\n","page_name":" 272 ","page_number":272},
  {"content":"\r\n\r\nزندگى را در هم مىپيچد ، آن وقت است كه محبوب ، غير خدا خواهد شد .\r\nاگر بنا باشد مسلمانان غم و غصه‌اى داشته باشند بايد از نوع غم و غصه سازنده باشد ، غم و غصّه از اينكه توطئه‌هاى دشمنان اسلام يكى بعد از ديگرى در جوامع اسلامى پياده مىشود و مسلمانان به جان هم افتاده‌اند بيت‌المقدسى كه پيش از 13 سال قبله پيامبر ( صلى الله عليه وآله ) بود ( و سپس بعد از ورود به مدينه روى مصالحى تغيير يافته و كعبه قبله شد ) ، بيت المقدسى كه كانون انبياء و اولياء الهى بود و اساساً هيچ منطقه‌اى از جهان مثل شام و فلسطين پيامبرپرور نبود ، بيت المقدسى كه ارض مقدسه و مباركه بود ( ادْخُلُوا الْارْضَ الْمُقَدَّسَةَ الَّتِى كَتَبَ اللهُ لَكُمْ ) : « داخل شويد زمين مقدسى را كه براى شما خداوند مقرّر فرمود » « 1 » - ( إِلَى الْمَسْجِدِ الْاقْصَا الَّذِي بَارَكْنَا حَوْلَهُ ) : « ( منزه است خدايى كه پيامبر ( صلى الله عليه وآله ) را شبى از مسجدالحرام به مسجد الاقصى سير داد ، مسجد الاقصائى كه پيرامون و اطرافش را مبارك و پرنعمت ساختيم ) » « 2 » و بيت المقدسى كه ميراث بزرگ مسلمانان بود ، توسط اسرائيل و دشمن‌ترين فرقه مسلمانان اشغال شده و همين بيت المقدس پايتخت آن كشور كفر شناخته مىشود .\r\nواى و صد افغان از اين درد ، حكومت صهيونيستى را به زور در چشم و قلب حكومتهاى اسلامى فرو كردند ، اسرائيلى كه سكوى پرش قدرتهاى بزرگ استعمارى و ضد خدايى بود ، اسرائيلى كه تبلور خواسته‌هاى آمريكا و شوروى بود ، اسرائيلى كه سمبل و زاييده دو مكتب كمونيسم و سرمايه‌دارى بود . گفتم بيت المقدس ميراث بزرگ مسلمانان بود چرا ؟ زيرا مسلمانان دو قرن ( 200 سال ) با مسيحيان در جنگهاى صليبى درگير بودند و بارها مسلمانان قدس را گرفته و از دست دادند تا سرانجام ( صلاح الدين ايوبى ) سردار لشكر اسلام بيت\r\nالمقدس را به محاصره در\r\n\r\n\r\n","description":"","footnote":"\r\n( 1 ) . سوره مائده ، آيه 21 .\r\n( 2 ) . سوره اسراء ، آيه 1 .\r\n","page_name":" 273 ","page_number":273},
  {"content":"\r\n\r\nآورده و ( واليان فرمانده دشمن وادار شد با پرچمى سفيد به نشانه صلح به نزد او آيد ولى او در جواب وى گفت آيا فراموش كرده‌ايد جنايتهاى خود را و اينكه چگونه مسلمانان را قتل عام مىكرديد و چه بزرگوارانى را به خاك و خون كشيديد و در نهايت صلح را نپذيرفت ولى بواسطه وساطت ريش سفيدان شهر به اهالى آنجا به دو شرط امان داد .\r\n1 - تسليم شهر به مسلمانان . 2 - جزيه دادن به سپاه اسلام براى هر مرد 10 دينار و براى هر زن 5 دينار و براى بچه‌هاى پسر و دختر 1 دينار ، عاقبت روز جمعه 28 رجب سال 583 ه - . ق لشكر اسلام وارد شهر شدند و پرچم‌ها را برفراز شهر به اهتزاز درآوردند ؛ صلاح الدين مستقيماً به مسجد الاقصى رفته و نماز جماعت گزارده و يكى از وعاظ به سخنرانى پرداخت و از انْجاز و تحقق وعده خدا مردم را خبر داد كه ديديد چگونه وعده خداوندى محقق شد و قدس آزاد گرديد . بعد از سه روز هم كليساها را به كشيشان واگذار كرد و هيچ تعرّضى را به مقدّسات و آثار آنان روا نداشت اما اين درد را به كه گوييم و كجا برويم كه ميراث 200 ساله و دستاورد ميليون‌ها خون ريخته شده در 6 روز ( جنگ 6 روزه اعراب و اسرائيل ) به باد رفت . چنان هم رفت كه تلاش تلاشگران و مبارزه مبارزين بعدى هنوز كارگر نيفتاده و نتوانسته دستاورد رفته را بازگرداند ، حتى فداكارى بزرگانى چون عزّالدين قسّام‌ها هم عقيم ماند ، آن مردى كه حدود 5 سال گروههاى چريكى را مخفيانه هدايت كرد كه دشمن و حتى خود فلسطينىها نمىدانستند ، تا اينكه بعد از مرگش متوجه شدند ، بعد از 5 سال زمينه قيام علنى را مناسب ديده و تصميم گرفت به بيشه يَعْبُد رود و كار خود را آغاز كند ولى خائنى كه در شهربانى كار مىكرد نقشه را به انگليسىها گزارش كرده و موجبات شهادت قسّام و اطرافيانش را فراهم كرد ، هر چند كه اين خائن در شهر حيفا بدست مبارزين ترور شد ، ولى ضربه بزرگى بر پيكر مبارزه زد .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nدر سال 1937 يعنى يك سال پس از شهادت قسّام اثر عملى قيام او ظاهر شد ، اختلالات و بمب گذاريها در مراكز بزرگ آغازيدن گرفت ولى بايد گفت هر چند اين اثرات مهم بود ولى با مرگ قسّام ، مرگ حركت‌هاى پارتيزانى وچريكى كه برخاسته از مذهبى حقيقى و واقعى به رهبرى شيخى بزرگ بود نيز تحقق يافت به هر حال كسانى كه عامل تاراج رفتن اين ميراث عظيم بودند ، مسئول گذشتگان و تاريخ‌اند ، آنها خلف ناصالح سلف صالحند ، گذشتگان حق دارند ما را زير سؤال برند و استنطاق كنند ، چرا چنين كرديد ما بايد دقت كنيم اين بدبختى كه به صورت لكه ننگى لباس اسلام را مُلوّث كرد از كجا آمد ، به اختصار بايد گفت اين بدبختى در ابتداء مرهون غفلت مسلمانان و در ادامه مرهون حسّ ناسيوناليستى اعراب بود ، آنها جنگ را جنگ اسرائيل و اعراب مىدانستند نه جنگ اسرائيل و اسلام . دائماً دم از عربيّت و برترى نژادى عرب مىزدند ، در حالى كه اگر دم از اسلام مىزدند اوّلًا جمعيّت مبارزه كننده بالغ بر يك ميليارد مسلمان ( 1000 ميليون ) مىشد و ثانياً داعى براى جانبازى و انگيزه فداكارى هر چه بيشتر رو به تزايد مىگذارد زيرا چه آزاده‌اى براى عربيّت جان مىبازد ولى وقتى بنا شد مسئله اسلام و نجات قبله مسلمين باشد به راحتى مسلمانان جانبازى مىكنند .\r\nبحمدالله بعد از انقلاب شعار اسلام در سطح خاورميانه و بلكه دنيا اوج گرفته و به ابتكار رهبر كبير انقلاب نيز جمعه آخر ماه مبارك رمضان روز قدس نامگذارى شده و اين بايد به عنوان شعارى براى تشجيع مسلمانان حفظ شود تا دشمن بداند هنوز ما به فكر قدسيم و آن را به ورطه فراموشى نسپرده‌ايم و هر زمان اين قدرت را احساس كنيم كه مىتوانيم ميراث از دست رفته را برگردانيم ، چنين خواهيم كرد و اكنون ، هم ما و هم دشمن طليعه و فجر صادق اين نور قدرت را مشاهده مىكنيم و اميدواريم هر چه زودتر\r\nاين نور بر شب ظلمانى هر چه زودتر غلبه كند و صبح صادق سر رسد « الَيْسَ الصُبْحُ بِقريب » « 1 » اگر از درد اين بى\r\nحرمتىهايى كه به ساحت اسلام\r\n\r\n\r\n","description":"","footnote":"\r\n( 1 ) . سوره هود ، آيه 1 .\r\n","page_name":" 275 ","page_number":275},
  {"content":"\r\n\r\nو مسلمانان رفته بميريم جاى ملامت نيست ، اين گفته من نيست بلكه گفته مولى على ( عليه السلام ) است كه در خطبه جهاد « 1 » مىفرمايد . . . معاويه توسط سفيان بن عوف ، شهر انبار ( يكى از شهرهاى قديمى عراق واقع در سمت شرقى فرات ) را غارت كرد ، و حسّان بن حسّان بكرى ( والى و حاكم آنجا ) را كشت و سواران شما ( اهل عراق ) را از حدود آن شهر دور كرد و تار و مار گردانيد و به من خبر رسيده يكى از لشكريان ايشان بر يك زن مسلمان و يك زن ذمّى « 2 » وارد شده ، و خلخال « 3 » و دست‌بند و گردن‌بند و گوشواره‌هاى آنها را كنده ، و آنها نتوانسته‌اند از او ممانعت كنند مگر آنكه صدا زد به گريه و زارى بلند نموده از خويشان خود كمك بطلبند ، سپس دشمنان با غنيمت بسيار بازگشتند ، در صورتى كه به يك نفر از آنها زخمى نرسيده و خونى از آنها ريخته نشده\r\n« فَلَو انَّ امرَءاً مُسْلِماً ماتَّ مِنْ بَعدِ هذا أَسَفاً ما كانَ بِهِ مُلوماً ، بَل كانَ بِه عِندى جَدِيرا »\r\n( اگر مرد مسلمانى از شنيدن اين واقعه در اثر حزن و اندوه بميرد بر او ملامت نيست ؛ بلكه به نزد من هم به مردن سزاوار است » .\r\nاى بسا جاى حيرت و شگفتى است ، به خدا قسم اجتماع ايشان ( معاويه و همراهان او ) بر كار نادرست خودشان و تفرقه و اختلاف شما از كار حقّ و درست خوتان ، دل را مىميراند و غم و اندوه را جلب مىنمايد ،\r\n« فَقُبحاً لَكُمْ و تَرَحاً حِينَ صِرْتُم غَرَضاً يُرْمى » :\r\n« پس روهاى شما زشت و دلهايتان غمگين باد هنگامى كه در آماج تير آنها قرار گرفته‌ايد » ( يعنى دشمن به سوى شما تيراندارى مىكند و شما از روى بىحميّتى و تفرقه و اختلافى كه داريد سينه خود را هدف قرار داده خاموش نشسته‌ايد ) مال شما را به يغما مىبرند ، و شما غارت نمىكنيد ، و با شما جنگ مىكنند ، و شما\r\n\r\n\r\n","description":"","footnote":"\r\n( 1 ) . خطبه 27 از نهج‌البلاغه فيض‌الاسلام و صبحى صالح .\r\n( 2 ) . « ذمّى » كافر كتابى است كه بواسطه جزيه دادن جان و مال و آبرويش در امان حكومت اسلامى است ( ذمّه در لغت به معنى امان و عهد ضمان است ) .\r\n( 3 ) . زينتى بوده كه به ساق پا مىبستند .\r\n","page_name":" 276 ","page_number":276},
  {"content":"\r\n\r\nجنگ نمىكنيد و عصيان خدا را مىكنند و شما راضى هستيد » .\r\nچقدر مولى زيبا مطالب را بيان مىكنند ، گويا مورد خطاب حضرت ، ما هستيم . بعضى مسلمانان به قدرى مردانگى و غيرت و حميّت خود را از دست داده‌اند كه مورد خطاب حضرت در جاى ديگر اين خطبه قرار مىگيرند\r\n« يا اشْباهَ الرّجالِ وَ لا رجالَ ، حُلُومُ الأطفالِ وَ عُقُولُ رَبَّاتِ الحِجالِ ، لَوَدِدْتُ أَنِّى لَمْ أَرَكُم أَعْرِفْكُم مَعرِفَةً و اللهِ جَرَّتْ نَدَماً وَ أَعْقَبَتْ سَدَما ، قاتَلَكُمُ اللهُ لَقَدْ مَلأَتُم قَلبى قَيْحاً و شَحَنْتُمْ صَدرِى غَيظاً وَ جَرَّعْتُمونِى نُغَبَ التَّهْمامِ أَنْفاساً » .\r\n: « اى كسانى كه شبيه مردانيد ولى مرد نيستيد ( اى نامردانى كه آثار مردانگى در شما نيست ) اى كسانى كه عقل شما مانند عقل بچه‌ها و زنهاى تازه به حجله رفته است ، دوست داشتم شما را نديده بودم و نشناخته بودم ، نتيجه اين معرفت ، به خدا قسم پشيمانى و اندوه بود ، خدا شما را بِكُشَد كه دل مرا پر از چرك كرديد دل مرا چركين كرديد و سينه‌ام را مملو از خشم نموديد و در هر نَفَس پى در پى غم و اندوه به من خورانديد » حقيقتاً اگر بعضى از مسلمانان امروز در عصر حضرت مىزيستند ، نفرين حضرت به آنها متوجه مىشد زيرا با اعمالشان دل مبارك حضرت را چركين و سينه ايشان را آكنده از خشم و غضب مىكردند .\r\nدر برابر ظلم ظالمان و ستم ستمگران و جبر جباران و زور زورگويان بايد مقابله كرد ، و ايستاد ، اگرچه از پايدارى ما ناراحت شوند ، ولى بايد گفت اى ستمگران تاريخ از دست ما عصبانى باشيد و از اين عصبانيتتان بميريد كه راهى جز هلاكت و مرگ براى شما نمانده است .\r\nبدانيد و آگاه باشيد كه رهبر ما على بن ابيطالب ( عليه السلام ) آن مردى است كه براى دفاع از اسلام و توحيد و براى مبارزه با ستم و شرك چنين مىفرمايد :\r\n« لَقَدْ نَهَضْتُ فيها وَ مابَلَغتُ العِشرين وها انَا ذا قَدْ ذَرَّفْتُ على السِّتِّينَ » :\r\n« قيام كردم در امر جنگ و مبارزه نمودم در\r\nحالى كه به سنّ بيست سالگى نرسيده بودم و اكنون زياده از\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nشصت سال از عمرم مىگذرد » « 1 »\r\nفقط اشك ريختن براى مظلوميّت اسلام و مسلمين دردى را دوا نمىكند ، بايد قيام كرد . اخيراً كتابى از نيكسون ( رئيس جمهور اسبق آمريكا ) به چاپ رسيده به نام ( پيروزى بدون جنگ ) وى حقايقى را بازگو كرده ، كه : به عقيده من بيدارگر جهان اسلام است ، و هشدار دهنده فرد فرد آنهايى كه قلبشان براى مظلوميت اسلامى مىتپد .\r\nوجه تسميه و نامگذارى كتاب اين است كه ما بايد پيروزى بدون جنگ و خونريزى داشته باشيم ، و كوتاه سخن اينكه ارباب همه باشيم ، بدون اينكه قطره‌اى خون از بينى يك آمريكايى بر زمين ريخته شود !\r\nاو مىگويد : خطر عمده در دنيا كه عامل اتحاد آمريكا و شوروى در برابر ريشه كن كردن اين خطر است ، اسلام بنيادى است ، اسلامى كه نه شرقى و نه غربى است ، اسلامى كه مبناى سياست خارجيش عدم تكيه بر قدرت شرق و غرب است ، وى مىگويد : خطر كمونيسم براى ما كم نيست ولى در اين مرحله بايد دست به دست كمونيسم داده ، تا اين اسلام را براندازيم و به تعبير يكى از سردمدارانشان ريشه اين ملّت متديّن به اين دين را بركنيم .\r\nيكى از همپالكىهاى نويسنده كتاب هم گفته اين مهمترين كتاب در قرن اخير براى زيربناى سياست آمريكا است !\r\nدر اينجا جا دارد پيروزى بدون جنگ نيكسون و به قول آن آقا زيربناى سياست آمريكا را تشريح كنيم ، 5 ماده آن را متذكر مىشويم :\r\n1 - ايجاد اختلاف كه خود به صورت شعارى درآمده « اختلاف بيندار و حكومت كن » .\r\n2 - دامن زدن به ناسيوناليسم افراطى ، به هر قوم و مذهبى مىگويند تو\r\n\r\n\r\n","description":"","footnote":"\r\n( 1 ) . خطبه 27 نهج‌البلاغه فيض‌الاسلام و صبحى صالح ، ( خطبه جهاد ) .\r\n","page_name":" 278 ","page_number":278},
  {"content":"\r\n\r\nخودت را حفظ كن ، تو تاريخ خودت را بساز به ايرانى مىگويند تو چكار به افغانى و لبنانى دارى به آنها همچنين مىگويند و چنين القاء مىكنند ، 46 مملكت اسلامى را 46 شكاف در بين آنها ايجاد مىكنند و پس از ايجاد شكاف هر چه خواهند مىكنند ، مگر در اواخر دوران ستم‌شاهى ايران ، تاريخ اسلام به تاريخ شاهنشاهى تغيير نيافت ، مگر به راحتى قوانين اسلام را زير پا نمىنهادند ، مگر نمىگفتند فرامين الهى دِمُدِه شده و قوانين و مصوبات غرب و شرق مُد شده است ، چرا با اين مملكت چنين مىكردند ؟ زيرا ايران در زير بيرق و پرچم شاهنشاهى خطرى نداشت ، مگر قانون بى حجابى را هم زمان در تركيه آتاتوركى و ايران رضاخانى و عراق ياسين هاشمى به اجرا در نياوردند ؟ مگر ادبيات تركيه و ايران را نمىخواستند دستكارى كنند ، و مقدارى هم انجام دادند ، ولى ديديم چه رسوائى ببار آوردند ، چرا چنين مىكردند ؟ با اين اعمال هدفى را دنبال نمىكردند ، جز ايجاد شكاف بين مسلمين و فرهنگ 1400 ساله آنها ، ولى الحمدالله در بسيارى از موارد با شكست مواجه شدند زيرا در محاسبات خود محبت اين مردم را به اهل‌بيت عليهم‌السّلام و تلالُؤ انوار ولايت آنها را در سينه‌هاى آنها در نظر نگرفته بودند ، و همين نور ولايت بود كه در 22 بهمن 1357 متجلى شده و مبدأ تحولى عظيم در سطح جهانى گرديد .\r\n3 - روى كار آمدن دولت‌هاى دست نشانده مثل حجاز ، اردن ، تونس ، مصر ، كويت و غيره مگر پيروزى بدون جنگ غير از اين مفهومى دارد ، مردم را در مقابل حكومتهايشان قرار مىدهند تا در برابر آنها نايستند ، در نابسامانيهاى اجتماعى ، اقتصادى ، سياسى ، فرهنگى و غيره دولت‌ها را مقصّر جلوه مىدهند ، در حالى كه آنها بيش از عروسكهاى خيمه شب‌بازى نيستند ، و كارگردان اصلى پشت چهره اين عروسكها عمل مىكند .\r\n4 - ايجاد وابستگىها ، صنايع را به عنوان پيشرفت روانه ممالك جهان سوم كرده ، و به دنبال آن كارشناسان ، مشاورين و تكنيسينهاى خود را سرازير آن ممالك\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nمىكند ، و اين بسيار واضح است ، كه : آمدن اينها همان ، و القاء فرهنگ استعمارى به اين مملكتها هم همان .\r\n5 - ايجاد فشار در ميان نسل جوان و فعّال از طريق مواد مخدّر و امور ديگرى مانند آن ، در بعضى كشورها و هروئين از سيگار ارزانتر است ، چرا بايد چنين باشد ؟ بايد درك كنيم كه موفقيت استكبار در اين طرحها ، پيروزى بدون جنگ است آرى اينها غم و غصه دارد ، مؤمنان غم اين مسائل را مىخورند ، ملت ايران تا حدّى بيدار شده ولى متأسفانه بعضى ملتها هنوز در خوابند ، آن هم چه خوابى گويا كه مرده‌اند ! !\r\nدرد اينجا است كه : نظاره‌گر از دست رفتن زحمات اين همه انبياء و اولياء باشيم ، از زحمات نوح پيامبر ( عليه السلام ) گرفته تا رنجها و مشقتهاى پيامبر اكرم ( صلى الله عليه وآله ) آن سمبل حلم و بردبارى ، در مسير هدف ، مولى على ( عليه السلام ) اين مسائل را در حدّ اعلاء درك مىكند ، و به تناسب معرفتش ، اندوه و غم مىخورد ، در خطبه شقشقيه غم و اندوه حضرت در دل الفاظ موج مىزند\r\n« صبرتُ و فى العَيْن قَذىً وفى الحَّلقِ شَجاً » :\r\n« صبر كردم در حالى كه در چشمم خار و در گلويم استخوان بود » « 1 » ، حضرت 25 سال با اين وضعيت زندگى كرد ، يك لحظه‌اش قابل تحمل براى او نبود و از همين روى غم امت مىخورد ، غم اسلام را جرعه جرعه مىنوشد ، چرا چنين نكند در حالى كه او نظاره‌گر از بين رفتن ميراث نبوى و دستبرد فرهنگ اصيل اسلامى است ، چقدر ناراحتى دارد ، كه : باغبان ببيند غنچه‌ها و گلها و محصولش مىخشكد و از بين مىرود ، : ولى دست او بسته است ، كه : كارى كند ، گويا چشم و زبان او هم قادر به ديدن و تكلّم نيست ، زيرا آنچه مىبيند و آنچه بازگو مىكند اثرى بر آن مترتّب نيست .\r\nآرى على ( عليه السلام ) در چنين حالتى بود و امان از بىخردى و بىفرهنگى آن مردمان كه بايد كار به جائى رسانند ، كه : شخصى و رهبرى مثل مولى سر در چاه\r\n\r\n\r\n","description":"","footnote":"\r\n( 1 ) . خطبه 3 فيض‌الاسلام و صبحى صالح .\r\n","page_name":" 280 ","page_number":280},
  {"content":"\r\n\r\nكرده و با چاه درددل گويد شايد كه چاه مولى را درك كند ، آن مردم كه درك نكردند ، من نمىدانم با چاه چه مىگفت : خدا داند و قلب على ، بايد به هوش بود و عبرت گرفت\r\n« فَاعْتَبِروا يا اولى الابصار »\r\nكه با رهبران حقيقى و الهى خود چه كنيم تا درد دل به چاه نگويند .\r\nبحث در حزن بود ، بنابر آنچه ذكرش رفت ، انسان بايد از عوامل حزن و اندوهى كه غيرسازنده است دورى گزيند ، زيرا كه\r\n« الاحزان اسقام القُلوب كما انَّ الامْراضَ اسْقامُ الابْدان » :\r\n« حزن‌ها بيماريهاى قلب‌ها هستند چنان كه مرضها بيماريهاى بدنها مىباشند » « 1 » همچنانكه امراض بدن را به نابودى مىكشد ، حزن هم ابتداءً نفس و روح را فرسوده ، و سپس جسد را از بين مىبرد\r\n« الحُزْنُ يَهْدمُ الجَسَدَ » « 2 »\r\nبرادر و خواهرم ! اگر امرى را طالب بودى ، و به آن نرسيدى ، مبادا بر آن غصّه خورى ، بلكه به منزله امرى بنگر كه گويا اصلا به ذهن تو خطور نكرده بود\r\n« اجْعَل ما طَلَبْتَ مِنَ الدُّنيا فَلَنْ تَظْفَر بِه بِمنزلة ما لَمْ يَخْطُرْ بِبالِك » « 3 »\r\nنرسيدن به امور و خواسته‌ها ، طبيعت زندگى دنيوى است زيرا به فرموده مولى على ( عليه السلام ) :\r\n« الدَّهرُ يَومان يومَ لك و يَومٌ عَليك فَانْ كانَ لَك لا تَبْطر و انْ كانَ عليكَ فَلا تَضْجُر » :\r\n« روزگار دو روز است روزى به نفع تو ، و روزى بر ضرر تو ، پس اگر به سود تو بود ، خشنود مشو ، و اگر بر ضرر تو بود ، ناراحتى مكن » . « 4 »\r\nپس هرگاه غمهاى عالم به تو روى آورد به خدا روى آور و مكرر بگو :\r\n« لا حول و لا قوّة الّا باللّه »\r\nكه : امام صادق ( عليه السلام ) فرمودند :\r\n« اذا تَوالَتْ الهِمومُ فَعَليْكَ بِلا\r\n\r\n\r\n","description":"","footnote":"\r\n( 1 ) . بحارالانوار ، جلد 95 ، صفحه 280 ؛ ميزان الحكمة ، جلد 2 ، صفحه 392 ( روايت از امام ششم ( عليه السلام ) است ) .\r\n( 2 ) . غرر الحكم امام على ( عليه السلام ) ؛ ميزان الحكمة ، جلد 2 ، صفحه 392 .\r\n( 3 ) . بحارالانوار ، جلد 78 ، صفحه 111 ؛ ميزان الحكمة ، جلد 2 ، صفحه 397 ( روايت از امام حسن مجتبى ( عليه السلام ) است ) .\r\n( 4 ) . بحارالانوار ، جلد 78 ، صفحه 20 ؛ ميزان الحكمة ، جلد 2 ، صفحه 397 .\r\n","page_name":" 281 ","page_number":281},
  {"content":"\r\n\r\nحَولَ و لا قوّة الّا باللّه » :\r\n« زمانى كه ناراحتىها ، پى در پى به تو روى آود بر تو است گفتن لا حول و لا قوة الّا باللّه » « 1 » مرحوم الهى سوخته دل در ذيل اين فراز « قلوبهم محزونة » چنين مىسرايد :\r\n پُر اندهُ باشد آن دلهاى مشتاق * بلى جفت غم است ، از يار خود طاق\r\nبهر دل مشعل تقوى فروزند * چو شمعش در شرار غم بسوزند\r\nكدامين غم ؟ غم دين دين دلبر * كز آن غم كس مبادا شاد خاطر\r\nنشان معرفت قلب حزين است * دل پاكان به درد و غم قرين است\r\nدرخت معرفت بار آورد درد * سرشك سرخ بارد بر رُخ زرد\r\nزهر غم خاطرى باشد پريشان * غم يار و غم جسم و غم جان\r\nچو مشتاقى ز قيد جسم و جان رست * بدام عشق جانان باز پيوست\r\nغمش تنها غم و درد فراق است * به چهره اشك خونين ز اشتياق است\r\nغم آن آتش بود كز شعله طور * دل غمديدگان را كرد پر نور \r\n\r\n\r\n","description":"","footnote":"\r\n( 1 ) . بحارالانوار ، جلد 76 ، صفحه 323 ؛ ميزان الحكمة ، جلد 2 ، صفحه 398 .\r\n","page_name":" 282 ","page_number":282},
  {"content":"\r\n\r\n غم آن نور است كز طور تجلّى * دل بشكسته را بخشد تسلّى\r\nغم است آن يا نشاط هر دو عالم * كه افروزد دل و جان مرحبا غم\r\nخوشا غم آفرين غم كز رخ جان * فشاند گرد غم چون ابر نيسان\r\nغم دين شادى هر دو جهان است * غم دنياى دون خوردن زيان است\r\nچو خوش گفت آن حكيم ذوق پرور * غم دين خور مخور اندوه ديگر\r\nغم دين خور كه دنيا غم ندارد * عروس يكشبه ماتم ندارد\r\nعروسى زشت و بى مهر و وفا هم * ندارند از فراقش عاقلان غم\r\nچو كار اين جهان كارى است باطل * چرا در غم نشيند مرد عاقل \r\n\r\n","description":"","footnote":"","page_name":" 283 ","page_number":283},
  {"content":"\r\n . \r\n","description":"","footnote":"","page_name":" 284 ","page_number":284},
  {"content":"\r\n\r\n\r\n11 - مردم از آنها در امانند\r\n11 - و شُرورُهُم مَأمُونَةٌ\r\nترجمه : ( و مردم ) از شرّ آنها در امان هستند .\r\nشرح : اين عبارت در حقيقت سالبه به انتفاع موضوع است يعنى اصلا شرى ندارند ، نه اينكه دارند ، و مردم از آن در امانند ، زيرا لازمه شر عدم امنيت است ، اگر چه بسيار اندك باشد ، شرّى در آنها نيست ، زيرا رأس تمام شرور حبّ دنيا است ، و اين محبت در دل آنها آشيانه نكرده است ، اساساً امنيت از شرّ ، از ويژگيهاى فرد مسلمان است نه از خصوصيات پرهيزكار فقط ، چنان كه در روايت آمده « المُسلِمُ مَنْ سَلَّم النّاس مِنْ يدهِ و لسانهِ » : « فرد مسلمان كسى است كه مردم از دست و زبان او در امان باشند » « 1 » ، « مُسلِم » از ماده « سلامت » است و طبعاً بايد كانون سلامت باشد ، آيا واقعاً ما چنين هستيم ؟ آيا مردم از دست و زبان ما در عذاب نيستند ، آيا آبروى مسلمانى را نمىبريم آيا هتك حيثيت او نمىكنيم ، اگر چنين است نامگذارى ما به\r\n\r\n\r\n","description":"","footnote":"\r\n( 1 ) . بحارالانوار ، جلد 75 ، صفحه 51 ، روايت از امام صادق ( عليه السلام ) است .\r\n","page_name":" 285 ","page_number":285},
  {"content":"\r\n\r\n« مسلم » صحيح است و گرنه ، بايد به دنبال نام ديگرى بگرديم و خدا كند حداقل نام ما از حيطه اسماء و صفات انسانى خارج نشود ، كه با اين رفتار ما جاى تعجب نيست اگر در ملكوت اعلى اسمى و صفتى غير انسانى بر ما نهند كه از اين مصيبت به خدا پناه مىبريم كه\r\n« له الاسماء الحسنى » :\r\n« براى او ( خداوند ) اسماء نيكو است » .\r\nبحثى كه ذكرش در اينجا مناسب است ، اين است كه : آيا دو چيز به عنوان خير و شرّ در اين عالم موجود است يا خير ، ثنويين ( دوگانه پرستان همانند ايرانيان قديم ) « 1 » مىگفتند : آرى ، عالم تركيبى از خير و شر است و دو آفريننده دارند زيرا « اگر آفريننده ، خوب باشد بدها را نمىآفريند و اگر بد باشد خوب‌ها و خيرها را ايجاد نمىكند » . « 2 »\r\nاينها قائل به دو خالق بودند : 1 - خالق خير . 2 - خالق شرّ . امنيت و سلامتى و صلح و دوستى و صفا و صميميت و محبت را از خالق خير ، و دشمنى و خونريزى و جنگ و قحطى و بيمارى را از خالق شرّ مىدانستند .\r\nاز نظر موحّدان و يگانه‌پرستان كه توحيدى كامل‌تر از ديگران دارند ، در اين عالم وجودى بنام شرّ مطلق نيست ، بلكه همه چيز خير است ، و نظامى احسن از اين نظام آفرينش نيست ، اگر چشم دوبين ( لوچ ) و مطالعات شرك‌آلود و تلقينات و تربيت‌هاى ناصحيح نباشد ، در اين عالم جز خير ديده نمىشود ، اينها كه عالم را مركب از خير و شرّ مىبينند احول ( دوبين ) هستند .\r\nسؤالى كه : مطرح مىشود اين است كه : اگر شرورى وجود ندارد ، پس آنچه\r\n\r\n\r\n","description":"","footnote":"\r\n( 1 ) . براى اطلاع بيشتر درباره ثنويت ( دوگانه پرستى ) مىتوانيد به عدل الهى شهيد مطهرى ، صفحه 72 تا 85 و صفحه 141 رجوع كنيد .\r\n( 2 ) . عدل الهى ، چاپ انتشارات صدرا ، صفحه 73 .\r\n","page_name":" 286 ","page_number":286},
  {"content":"\r\n\r\nشرّ مىناميم چيست ؟ و در كتاب تكوين خلقت الهى چه محلى از اعراب را دارا هستند ؟\r\nجواب اين است كه : اساساً آنچه از شرّ و بد مىناميم يا خودش ( عدم ) و نيستى است ، يا مستلزم عدم و نيستى مىباشد ، يعنى يك موجودى است كه خودش از آن جهت كه خودش است ، خوب است ، و از آن جهت بد است كه مستلزم يك نيستى مىباشد ، و تنها از آن جهت كه مستلزم نيستى است بد است نه از جهت ديگر . ما نادانى ، فقر و مرگ را بد مىدانيم ، اينها ذاتاً نيستى و عدم مىباشند ، همچنين ما گزندگان ، درندگان ميكروبها و آفت‌ها را بد مىدانيم ، اينها مستلزم نيستى و عدم هستند « 1 » نادانى ( جهل ) ، فقر ، مرگ ، بيمارى ، نابينايى ، ناشنوائى و نظائر اينها امور عدمى هستند ، كه : هر يك به ترتيب عدم علم ، عدم غنا ، عدم حيات ، نيستى ، سلامتى ، فقدان بينائى و شنوائى است ، در همه اينها از دست دادن است نه چيزى را به دست آوردن ، وقتى دست در جيب مىكنيم و خالى از پول مىيابيم ، گوئيم دچار شرّ شده‌ايم ، عدم پول فقدان پول است و امرى عدمى است ، حتّى در امور اخلاقى و صفات زشت همچنين است ، ظلم نيستى عدل است ، بى حيائى عدم حيا و بى تقوايى و بى عفّتى ، عدم تقوى و عفّت است .\r\nامورى هم كه موجب عدم مىشوند مثل درندگان و گزندگان و ما نام شرّ و بدى بر آنها مىگذاريم ، نه به اين خاطر است كه خود بد هستند ، اگر پيامد دريدن و گزيدن و در نهايت منجر شدن به مرگ را نداشتند ، ابداً نام بد و شرّ به آنها نمىداديم ، پس آنچه بد است چيزى است كه از آنها سر مىزند ، و آنها همه عدم هستند ، نه وجود ، بيمارى و مرگ حاصل از دريدن و گزيدن و گرفتار ميكروب شدن و از بين رفتن گياهان و كشتزارها ناشى از آفت همه\r\nنيستى و فقدان هستند ، پس امرى وجودى نيستند ، تا منتسب\r\n\r\n\r\n","description":"","footnote":"\r\n( 1 ) . عدل الهى ، چاپ حسينيه ارشاد ، صفحه 71 ( چاپ انتشارات صدرا ، صفحه 5 - 144 ؛ بين اين دو نسخه اختلاف كمى مشاهده مىشود كه تأثيرى در اصل مراد ندارد ) .\r\n","page_name":" 287 ","page_number":287},
  {"content":"\r\n\r\nبه فاعلى باشند ، و ما براى آنها مثل ثنويه ( دوگانه پرستان ) خدائى و خالقى جداگانه انتخاب و اختيار كنيم .\r\nپس دوگونه سؤال و پرسش فوق جواب گفتيم :\r\n1 - شر عدمى است نه امرى وجودى تا نياز به خالق داشته باشد ( نيستى خالق نمىخواهد بلكه هستى نياز به خالق دارد و عدم هستى ، نيستى است ) اين جواب اشكال را از امورى مثل جهل و عجز و فقر و بيمارى و نظائر اينها كه صفاتى حقيقى ( غيرنسبى ) هستند رفع مىكند .\r\n2 - شر نسبى است نه مطلق « 1 » ، شرورى كه خود امر وجودى هستند ولى منشأ امور عدمى هستند ، مانند سيل ، زلزله ، گزنده ، درنده و نظائر اينها بدون شك ، بدى اينها نسبى است ، توضيح اينكه « صفاتى كه اشياء به آنها موصوف مىگردند ، بر دو قسم است ، حقيقى و نسبى ، وقتى يك صفت براى چيزى در هر حال و با قطع نظر از هر چيز ديگر ثابت باشد ، آن را صفت « حقيقى » مىناميم . صفت حقيقى آن است كه براى امكان اتصاف يك ذات به آن صفت ، فرض خود آن ذات و آن صفت كافى است . اما يك صفت نسبى آن است كه فرض موصوف و فرض صفت ، بدون فرض يك امر سوم ، كه طرف نسبت و مقايسه قرار گيرد ، براى امكان اتصاف موصوف به آن صفت كافى نيست ، بنابراين هرگاه صدق يك صفت بر چيزى منوط به در نظر گرفتن امر ثالث و مقايسه اين با آن باشد ، در اين صورت ، صفت را « نسبى » مىناميم .\r\nمثلا حيات يك امر حقيقى است . يك موجود خودش قطع نظر از اينكه با شىء ديگر مقايسه و سنجيده شود ، يا زنده و جاندار است ، و يا بيجان و مرده و همچنين\r\n\r\n\r\n","description":"","footnote":"\r\n( 1 ) . چيزى كه وجود او نسبت به همه چيز خير است ، خير مطلق است مانند واجب الوجود ، و اگر چيزى فرض شود كه وجودش نسبت به همه چيز شر باشد ، شر مطلق است ، و چيزى كه وجودش نسبت به بعضى چيزها خير و نسبت به بعضى شر باشد ، خير و شر نسبى است مانند اكثر اشياء جهان .\r\n","page_name":" 288 ","page_number":288},
  {"content":"\r\n\r\nسفيدى و سياهى ( به فرض اينكه رنگها امور واقعى باشند ) صفت‌هاى حقيقى هستند ، يك چيز كه سفيد است با قطع نظر از مقايسه با چيز ديگر سفيد است ، و يك چيز كه سياه است خودش سياه است ، و لازم نيست كه با چيز ديگر ، و از آن جمله است كميت و مقدار . ولى كوچكى يا بزرگى صفتى نسبى است ، وقتى يك جسم را مىگوئيم كوچك است بايد ببينيم با مقايسه با چه چيز و يا نسبت به چه چيز آن را كوچك مىخوانيم ، هر چيزى ممكن است هم كوچك باشد و هم بزرگ ، بستگى دارد ، به اينكه چه چيز را معيار و مقياس قرار داده باشيم » « 1 » مثلا يك سيب را مىگوئيم كوچك است ، نسبت به چه چيز كوچك است ؟ نسبت به سيبهاى ديگر كوچك است ولى همين سيب نسبت به فندق و پسته بزرگتر است .\r\n« خوب بودن يك قانون اجتماعى به اين است كه : مصلحت افراد و مصلحت اجتماع را توأماً در نظر بگيرد ، و حق جمع را بر حق فرد مقدم بدارد ، و آزاديهاى فرد را تا حدود امكان تأمين نمايد ، اما تأمين همه آزاديهاى افراد صددرصد ناممكن است ، و لهذا خوب بودن يك قانون از اين نظر ، يعنى از نظر تأمين آزاديها نسبى است ، زيرا تنها بعضى از آنها قابل تأمين است ، قانون خوب آن است كه حداكثر آزاديها را كه ممكن است تأمين كند . هر چند مستلزم سلب برخى آزاديها است ، پس خوب بودن يك قانون از جنبه تأمين آزاديها نسبت به قانونهاى مفروض ديگر است ، كه كمتر از اين قانون قادر بر حفظ و تأمين آزاديها است » « 2 »\r\n« از اين گونه امورى ( كه خود وجودى و منشأ امر عدمى هستند ) آنچه بد است ، نسبت به شىء يا اشياء معينى بد است ، زهرمار ، براى مار بد نيست ، براى انسان و ساير موجوداتى كه از آن آسيب مىبينند ، بد است ، گرگ براى گوسفندان بد است ، ولى براى خودش و براى گياه بد نيست ، همچنانكه گوسفند هم نسبت به\r\n\r\n\r\n","description":"","footnote":"\r\n( 1 ) . عدل الهى ، چاپ انتشارات صدرا ، صفحه 8 - 147 .\r\n( 2 ) . همان كتاب ، صفحه 149 .\r\n","page_name":" 289 ","page_number":289},
  {"content":"\r\n\r\nگياهى كه آن را مىخورد ، و نابود مىكند بد است ، ولى نسبت به خودش يا انسان يا گرگ بد نيست ، مولوى مىگويد :\r\n زهرمار ، آن مار را باشد حيات * ليك آن ، مر آدمى را شد ممات\r\nپس بد مطلق ، نباشد در جهان * بد به نسبت باشد ، اين را هم بدان » « 1 » \r\nنيش عقرب و رتيل و زنبورعسل را شرّ مىناميم ، در حالى كه اگر از خود آنها سؤال شود ، آن را نعمتى بزرگ پنداشته و گويند وسيله دفاعى ما اين است ، همچنان كه شما اسلحه‌هاى مختلف براى دفاع داريد ، فقدان آن موجب هلاكت ما است ، آرى به نظر ما شرّ است نه در رابطه با آنها ، پس شرّ نسبى شد نه مطلق ، بسيارى از حيوانات غذا و طعمه خود را با نيش به دست مىآورند ، زهر را داخل بدن طعمه كرده و آن را از كار مىاندازند ، عدم نيش اينها برابر با گرسنگى و سپس مرگ اينها است . ميكروبى كه ما آن را شرّ مىپنداريم و به ظاهر آن را شرّ محض مىانگاريم ، از شكاف كوچكى وارد بدن شده و بدن سريعاً عكس العمل نشان داده و براى مبارزه با آنها گلبولهاى سفيد خون را كه همانند سربازان كار كرده و منظمى هستند ، بسيج كرده و با ميكروبها و ستيز مىپردازند ، اين ميكروب با اين به ظاهر شرارت و فسادش عامل خير مىگردد و آن پروريدن سلولهاى بدن است .\r\nاگر ميكروبها اعتصاب كرده و به اجسام هجوم نياورند ، مردم از لاغرى بسيار افسرده و كوتاه مىمانند و رشد آنها يا متوقف و يا لااقل كند مىگردد ، دانشمندى گويد « اگر ميكروبها نبودند رشيدترين مردم شايد بيش از 80 سانتىمتر رشد نمىكرد » .\r\n\r\n\r\n","description":"","footnote":"\r\n( 1 ) . همان كتاب ، صفحه 151 - 150 .\r\n","page_name":" 290 ","page_number":290},
  {"content":"\r\n\r\nآرى اگر ميكروبها نبودند سلولها بيكار و سرگردان بوده و رشدى نداشتند ، پس اگر آنها را شرّ مىناميم شرّ نسبى است ، در بعضى مواقع كه ميكروبها زياد و در نتيجه بر مدافعان بدن غالب مىگردند بيمارى حاصل شده و گوئيم شر به ما روى آورده است .\r\nبنابراين شرّ مطلق وجود ندارد بلكه نسبى و به قياس با ما چنين است و اين شرور نسبى لازم لاينفك نظام احسن است ، و هيچ گونه كم لطفى از طرف خالق اين نظام صورت نگرفته است ، غزالى گويد\r\n« ليس فى الامكان ابْدَعُ ممّا كان » :\r\n« نظامى زيباتر از نظام موجود امكان ندارد » حافظ نير با لحنى نغز و زيبا چنين سروده است :\r\n پير ما گفت خطا بر قلم صنع نرفت * آفرين بر نظر پاك خطا پوشش باد \r\nمراد او اين است كه در نظر بى آلايش و پاك پير يعنى عارف كامل « كه جهان را به صورت يك واحد تجلّى حق مىبيند ، همه خطاها و نبايستنىها كه در ديده‌هاى محدود آشكار مىشود ، محو مىگردد ، جهان ظلّ حق و سايه حق است ، ذات حق جميل على الاطلاق و كامل على الاطلاق است ، ظلّ جميل ، جميل است ، محال است كه جميل نباشد ، در هر اندام زيبا اگر عضوى را تك و تنها ، بدون توجه به اينكه موقعيت عضوى دارد ، و با يك سلسله اعضاء ديگر مجموعاً يك اندام را تشكيل مىدهند ، مورد توجه قرار دهيم حقانيت و درستى و كمال او را درك نخواهيم كرد ، و احياناً فكر مىكنيم كه اگر به گونه‌اى ديگر بود بهتر بود ، اما همين كه با ديدى گسترده آن را به عنوان يك عضو در مجموعه يك اندام زيبا ببينيم ، نظر ما دگرگون مىگردد و آنچه قبلا نادرست و نبايستنى مىپنداشتيم به كلى محو مىگردد » . « 1 »\r\n\r\n\r\n","description":"","footnote":"\r\n( 1 ) . عدل الهى ، چاپ صدرا ، صفحه 77 .\r\n","page_name":" 291 ","page_number":291},
  {"content":"\r\n\r\nدر بسيارى از موارد اين موجود دوپا به نام انسان است كه نعمتهاى خوب و خيرات خداوندى را بدل به شرّ مىكند ، و مقصر اصلى اين موجود است ، درون اتم ، نيروى بى مانندى است كه اگر استخراج شده و در مسير صحيح هدف داده شود بوسيله آن همه جا آباد مىگردد ، بوسيله اين نيرو مىتوان برق شهرها را تأمين كرد ، چرخ‌هاى كشاورزى و صنعت را به حركت درآورد و وضع خراب اقتصادى را اصلاح كرد ، ولى متأسفانه اين انسان است كه اين نيروى خدادادى را مورد سوء استفاده قرار مىدهد و در مسير نابودى بشر بمب اتم مىسازد كه شهر 100 هزار نفرى هيروشيما را تبديل به خاكستر مىكند به نحوى كه خاكسترش هم قابل استفاده نمىباشد ، زيرا تشعشعات اتمى ايجاد شده ، مانع از هر گونه زندگى موجود زنده است ، خالق و خداى اين جهان نفرموده بود ، چنين كنند ، و چنين استفاده از اين نيروى عظيم ببرند ، اما اين بشر است كه : تبديل كننده خيرات به شرور و مفاسد ، و عامل بدبختى مىگردد ، اين خود انسان است كه : مىتواند نجات‌بخش يا هلاكت فرد يا جامعه شود .\r\nيكى از دورانهاى بشر دوران آهن است در اين دوران آهن كشف شد و يك فلز توانست قيافه تمدن بشرى را دگرگون سازد ، اما اين انسان كه : مىبايست مسير دهنده و راهنماى سير صعودى اين فلز باشد ، آيا آن را در مسير صحيح حركت مىداد ، يا در مسير ناصحيح ، آيا به خيرات و منافع آن مىنگريست يا به مفاسد و مضارّ آن ، چه بسيار افرادى كه با اين فلز كارد ساخته و عامل قتلى شدند كه : از ديدگاه قرآن كريم همانند قتل جميع مردم است « فَكانّما قَتَل الناس جميعا » « 1 » و چه بسيار ممالكى كه با اين فلز عوامل مخرّب ساخته و به نابودى هر چه بيشتر بشر باعث شدند .\r\nچه زيبا مىفرمايد قرآن كريم : ( ظَهَرَ الْفَسَادُ فِى الْبَرِّ وَالْبَحْرِ بِمَا كَسَبَتْ أَيْدِى النَّاسِ لِيُذِيقَهُمْ بَعْضَ الَّذِى عَمِلُوا لَعَلَّهُمْ يَرْجِعُونَ ) : « ظاهر شد\r\nفساد\r\n\r\n\r\n","description":"","footnote":"\r\n( 1 ) . سوره مائده ، آيه 32 .\r\n","page_name":" 292 ","page_number":292},
  {"content":"\r\n\r\n( و پريشانى ) در خشكى و دريا به سبب آنچه دستهاى مردم كسب كرد تا بچشاند خداوند آنها را بعضى از آنچه را عمل كردند ( از معاصى و جنايتها ) شايد ( از معصيت دست برداشته ) و به راه آيند » . « 1 »\r\nاز اين آيه فهميده مىشود كه : مردم با دست خود بَرّ و بحر در يك كلمه سطح زمين را به فساد مىكشند ، ولى خداوند اين وزر و بال حاصل شده را براى آنها به منزله عَذابى قرار داده ، تا لااقل كيفر بعضى از اعمال خلاف و عصيانگرىهاى خود را ديده ، و بر طريق صحيح سير كنند .\r\nدر اينجا به سراغ آيات و روايات مىرويم تا شرورترين مردم را بشناسيم به قرآن مراجعه مىكنيم در اين رابطه به دو آيه برمىخوريم :\r\n1 - ( إِنَّ شَرَّ الدَّوَابِّ عِنْدَ اللهِ الصُّمُّ الْبُكْمُ الَّذِينَ لَا يَعْقِلُونَ ) : « بدترين جنبدگان ( و جانوران ) نزد خداوند كَران و لالهائى هستند ( كه مراد اين است كه نسبت به حرف حق كر و لال هستند ) كه تعقّل نمىكنند » « 2 » .\r\n2 - ( إِنَّ شَرَّ الدَّوَابِّ عِنْدَ اللهِ الَّذِينَ كَفَرُوا فَهُمْ لَا يُؤْمِنُونَ ) : « بدترين جانوران نزد خداوند كسانى هستند كه كافر شده و ايمان نمىآورند » . « 3 »\r\nدر روايات هم تعبيرات زيادى است كه معصومين ( عليهم السلام ) به تناسب مقامات گوناگون ابراز كرده‌اند . به عنوان نمونه :\r\n1 - قال على ( عليه السلام ) :\r\n« انّ شَرَّ النّاسِ عندَاللّه امامٌ جائرٌ ضَلَّ ضُلَّ بِه فَاماتَ سُنَّةً مَأخوذَةً وَ أَحْيا بدعةً مَتْروكة » :\r\n« همانا بدترين مردم نزد خداوند ، پيشواى ستمكارى است ، كه گمراه است ، و ديگران هم بوسيله او گمراه شدند ، پس مىراند سنتى را كه از ( رسول خدا ) گرفته شده ، و زنده كرد بدعتى را كه از بين رفته بود » به دنبال اين كلام هم حضرت مىفرمايند : « از رسول خدا ( صلى الله عليه وآله )\r\n\r\n\r\n","description":"","footnote":"\r\n( 1 ) . سوره روم ، آيه 41 .\r\n( 2 ) . سوره انفال ، آيه 22 .\r\n( 3 ) . سوره انفال ، آيه 55 .\r\n","page_name":" 293 ","page_number":293},
  {"content":"\r\n\r\nشنيدم كه مىگفت : رهبر و پيشواى ستمگر را روز قيامت مىآورند ، در حالى كه نه ياورى و نه عذرخواهى ( كه عذاب را از او بر طرف كند ) دارد ، پس رها مىشويد در آتش جهنم ، و در آن مىگردد چنان كه آسيا گردش مىكند ، سپس بسته مىشود و حبس مىگردد در قعر جهنم » « 1 »\r\n2 - قال رسول الله ( صلى الله عليه وآله ) :\r\n« شَرُّ النّاسِ مَنْ باعَ آخِرَتَه بِدُنياه و شَرٌّ مِنْ ذلك مَنْ باع آخِرتَه بِدُنيا غَيرِه »\r\n: « بدترين مردم كسى است كه آخرتش را به دنيايش بفروشد ، و بدتر از او كسى است كه : آخرتش را به دنياى غير خود بفروشد » « 2 »\r\n3 - قال رسول الله ( صلى الله عليه وآله ) :\r\n« شرُّ النّاسِ عِنْدَالله يومَ القِيامةِ الَّذين يُكْرَمُونَ اتّقاء شَرَّهم » :\r\n« بدترين مردم نزد خداوند روز قيامت كسانى هستند كه به خاطر ترس از شرّ آنها احترام مىشوند » « 3 »\r\n4 - قال على ( عليه السلام ) :\r\n« يَأتى علَى النّاسِ زمانٌ لا يَبْقى فيهم مِنَ القُرآنِ الّا رَسْمُهُ و مِنَ الاسلامِ الّا اسْمُهُ وَ مَساجِدُهُم يَومئِذ غامِرَةٌ مِنَ البِناءِ ، خرابٌ مِنَ الهُدَىَ ، سُكّانُها و عُمّارُها شَرُّ اهْلِ الارْضِ ، مِنْهُم تَخْرُجُ الفِتْنَةُ و الَيْهم تَأوِى الخَطيئَةُ ، يَرُدّونَ من شَذَّ عَنْها فِيها و يَسُوقُون مَنْ تأَخَّرَ عَنْها الَيْها ، يَقولُ اللّهُ سُبحانَه : فَبِى حَلَفْتُ لَأَبْعَثَنَّ على اولئكَ فِتْنَةً تَتْرُكُ الحَليم فيها حَيرانَ و قَدْ فَعَل و نَحنُ نَسْتَقيِلُ اللّهَ عَثْرَة الغَفلَة » :\r\n« مىآيد بر مردم زمانى كه باقى نمىماند در آنها از قرآن مگر نشانه‌اى ( نوشتن و خواندن بدون انديشه ) و از اسلام مگر نامى ( گفتن شهادتين بدون عمل به احكام ) ، در آن روز مسجدهايشان از جهت ساختمان ( و زينت و آرايش ) آباد است و از جهت هدايت و رستگارى ويرآن ( چون پرهيزكار و هدايت كننده در آنها يافت\r\n\r\n\r\n","description":"","footnote":"\r\n( 1 ) . نهج‌البلاغه ، خطبه 163 فيض و 164 صبحى صالح .\r\n( 2 ) . بحارالانوار ، جلد 77 ، صفحه 46 ؛ ميزان الحكمة ، جلد 5 ، صفحه 37 .\r\n( 3 ) . بحارالانوار ، جلد 75 ، صفحه 283 ، ميزان الحكمة ، جلد 5 ، صفحه 37 .\r\n","page_name":" 294 ","page_number":294},
  {"content":"\r\n\r\nنمىشود ) ساكنان و آباد كنندگان آنها ( كسانى كه در مسجدها گرد مىآيند ) بدترين اهل زمين هستند ( زيرا ) از آنها فتنه و تباهكارى بيرون آيد ، و در آنها معصيت و گناه جا گيرد ، بر مىگردانند در آن\r\nفتنه هر كه را كه از آن كناره گيرد ، و به سوى آن مىبرند ، هر كه را از آن مانده است ، خداوند سبحان مىفرمايد : « به حقّ خودم قسم ياد كرده‌ام كه فتنه و تباهكارى را بر آن مردم برانگيزم طورى كه بردبار خردمند در ( رهائى از ) آن سرگردان ماند ، و محققاً ( آنچه را فرموده ) به جا مىآورد ، و ما از خدا گذشت از لغزش غفلت و بى خبرى را درخواست مىنمائيم ( تا مانند فتنه جويان به كيفر جاويد گرفتار نشويم ) » . « 1 »\r\nدر بعضى از كشورهاى اسلامى مشاهده مىشود ، مدارسى براى حفظ قرآن تأسيس شده است البته اين كار بسيار خوبى است ولى آيا اين اهتمامى كه براى حفظ و قرائت و تجويد به كار مىرود ، براى پياده شدن محتوى آن هم به كار مىرود ؟ ! چه اندازه از مفاهيم قرآن در آنجا پياده شده است ، گويا در اسلام نه برنامه‌هاى اخلاقى و نه سياسى و اجتماعى است .\r\nآرى در هر بيابانى مسجد ساخته‌اند ، چقدر زيبا و چقدر تميز ، اما از هدايت كه شعار اصلى مساجد است خبرى نيست . ساكنان اين گونه مساجد بدترين انسانهاى روى زمين هستند مگر بانى و ساكن مسجدى هم مىشود بدترين انسانها باشد ؟ ! بله جاى تعجب نيست ، چرا بدترين مردم نباشند در حالى كه به نام قرآن ، قرآن را به نابودى مىكشند ، به نام اسلام ، در صدد محو اسلام هستند ، كار به جائى رسيده كه استاد مىفرمودند : در پايتخت يكى از حكومت‌هاى به اصطلاح اسلامى ، بيمارى داشتيم و به دنبال آبميوه مىگشتيم ، گفتند آبميوه‌گيريها مشروب دارند ، و در نتيجه آبميوه‌ها هم در اثر نامبالاتى آنها نجس است ، شايد در زمان رژيم قبلى در ايران\r\n\r\n\r\n","description":"","footnote":"\r\n( 1 ) . نهج‌البلاغه ، كلمات قصار ، كلمه 361 فيض و 369 صبحى صالح .\r\n","page_name":" 295 ","page_number":295},
  {"content":"\r\n\r\nهمچنين افتضاحى نبود .\r\nراديو ، تلويزيون بعضى از اين كشورهاى اسلامى را هم كه ملاحظه مىكنيم بايد بگوئيم ( على الاسلام السلام ) يعنى بايد از اسلام خداحافظ كرد ، همين كشور عربستان كه سردمداران آن مدّعى خادم الحرمين هستند ، راديو و تلويزيون آن حتى در ايام حج چه مىكند ، مسلمان و هر انسان آزاده و با حيائى شرم مىكند اين برنامه‌ها را استماع و يا مشاهده كند .\r\nآيا كلمات نورانى و گهربار مولى تطبيق با اين گونه كشورهاى اسلامى نمىكند ؟ ! مسلماً جواب مثبت است ، و اگرچنين شد جاى تعجب نخواهد بود اگر مدّعيان خادم الحرمين ، با گلوله‌هاى اربابان آمريكائى خود از ميهمانان كوى الله و زائرين بيت الله الحرام در ماه حرام و در حرم امن الهى استقبال كنند ، جاى تعجب نخواهد بود ، كه در كنار كعبه جوى خون به راه اندازند و كارى كنند كه عرب جاهلى در ماه حرام نمىكرد و جاى تعجب نيست كه 400 نفر از شيعيان و پيروان على بن ابيطالب را مظلومانه به شهادت رسانند و به خاك و خون كشند ، چهره تاريخ بشريت را لكه‌دار كردند ، ننگى ببار آوردند كه هرگز با رنگ پاك نخواهد شد .\r\n5 - قال على ( عليه السلام ) :\r\n« شَرَّ النّاس مَنْ يَظْلِمُ النّاسَ » :\r\n« بدترين مردم كسى است كه ظلم به مردم كند » . « 1 »\r\nتا به اينجا درباره بدترين مردم بحث شد ، حال ببينيم بدترين دين و بدترين مكان از زبان على ( عليه السلام ) چه دين و مكانى است ؟ حضرت در خطبه‌اى پيش از حركت به طرف نهروان چنين مىفرمايند :\r\n« انَّ اللّه بَعَثَ مَحَمَداً ( صلى الله عليه وآله ) نذيراً لِلعالَمينَ و اميناً على التَّنزيلِ ، و انْتُم مَعْشَرَ العَرَبِ عَلى شَرِّ دين و فى شَرِّ دار ، مُنيخونَ بَيْنَ حِجارَة خُشْن وَ حَيات صُمٍّ ، تَشْرَبونَ الكَدِرَ و تَأكُلُونَ الجَشْبَ و تَسْفِكُونَ دِماءَكُم و تَقطَعُونَ\r\n\r\n\r\n","description":"","footnote":"\r\n( 1 ) . غرر الحكم على ( عليه السلام ) ؛ ميزان الحكمة ، جلد 5 ، صفحه 37 .\r\n","page_name":" 296 ","page_number":296},
  {"content":"\r\n\r\nارْحامَكُم ، الاصْنَامُ ، فيكُم مَنْصوبَةٌ وَ الّاثامُ بِكُم مَعْصُوبَةٌ » :\r\n« خداوند متعال فرستاد حضرت محمد ( صلى الله عليه وآله ) را در حالى كه ترساننده جهانيان از عذاب و امين بر ابلاغ احكامى بود كه بر او نازل شده بود ، و شما اى گروه عرب بر بدترين كيش و آئين ( يعنى شرك و بت‌پرستى ) و در بدترين خانه و جايگاه ( يعنى حجاز ) بوديد ( كه قحطى و فتنه در آنجا بسيار بود ) ، در زمين‌هاى سنگلاج و ميان مارهاى پر زهرى كه از آوازها نمىرميدند ، مانند اينكه كر بودند ، اقامت داشتيد ، آب لجن سياه را مىآشاميديد و غذاى خشن ( مانند جُوِ پر سبوس و آرد هسته خرما و سوسمار ) مىخورديد ، و خون يكديگر را مىريختيد و قطع رحم و دورى از خويشاوندان مىكرديد ، ( بر اثر سختى معيشت و بدى اخلاق رعايت صله رحم نمىنموديد ) بتها در ميان شما نصب ، و گناهان به شما پيچيده شده بود » . « 1 »\r\nپس روشن شد كه از ديدگاه على ( عليه السلام ) بدترين دين ، دينى است كه از توحيد و يگانه‌پرستى به دور باشد و بدترين جايگاهها و مكانها هم ، مكانى است كه داراى صفاتى باشد كه حضرت در ادامه سخنان خود به آن اشاره فرمودند .\r\nدر پايان اين بحث به عنوان حسن ختام در روايت بسيار جالب ديگر نقل مىكنيم و اميد است كه براى همه مفيد واقع شود .\r\n1 - قال على ( عليه السلام ) :\r\n« خِيارُ خِصالِ النّساء شرارُ خِصال الرِّجالِ : الزَّهْوُ و الْجُبْنُ و البَخلُ فَاذا كانَتِ المَرْأَةُ مَزْهُوَّةً لَمْ تُمَكِّنْ مِنْ نَفْسِها ، و اذا كانَتْ بَخيِلةً حَفِظَتْ مالَها وَ مالَ بَعْلِها و اذا كانَتْ جَبانَةً فَرِقَتْ مِنْ كُلِّ شَىء يَعْرِضُ لَها » :\r\n« بهترين خصلتهاى زنان بدترين خصلتهاى مردان است ، تكبر و ترس و بخل ، پس هرگاه زن متكبر باشد ( به كسى جز شوهرش ) سر فرود نمىآورد ، و هرگاه بخيل باشد مال خود و مال شوهرش را حفظ مىكند ، و هرگاه ترسو باشد ، از آنچه به او رو آورد فَزَع كرده\r\n\r\n\r\n","description":"","footnote":"\r\n( 1 ) . نهج‌البلاغه ، خطبه 26 فيض‌الاسلام و صبحى صالح .\r\n","page_name":" 297 ","page_number":297},
  {"content":"\r\n\r\nدورى مىگزيند ، مثلا اگر زمينه عملى فراهم شده كه عرضُ و آبروى شوهرش در خطر است ، ترسيده و دست را به آن عمل آلوده نمىكند » . « 1 »\r\n2 - قال رسول‌اللّه ( صلى الله عليه وآله ) :\r\n« مَنْ وَقى شَرَّ ثلاث فَقَدْ وَقى الشَرَّ كُلَّه : لقلقة و قبقَبةٌ و ذَبْذَبَةٌ فَلَقْلَقَتهُ لسانهُ وَ قَبْقَبَتُه بَطْنُه و ذَبْذَبَتُه فَرجُه » :\r\n« كسى كه بپرهيزد از شرّ سه چيز ، پس پرهيز كرده است از جميع شرور\r\n: لَقْلَقه و قَبْقَبَه و ذَبْذَبَة ، پس لقلقه او ، زبان او و قبقبه او شكم او و ذبذبه او آلت شَهَوى او است » « 2 »\r\nحضرت در اين روايت منشأ جميع شرارتها و بديها را ، سه چيز معرفى كردند ، كه به هر نسبت تحت كنترل عقل قرار گيرد ، به همان نسبت از بديها و زشتيهاى فرد كاسته مىشود « اعاذَنَا الله من شرور هذه الثلاثة » .\r\nدر پايان به گلستان الهى و ديوان اشعار او رويم ، وى در ذيل اين فراز ( وشرورهم مأمونه ) چنين نغز مىسرايد :\r\n نبيند هيچكس ز آنان جفائى * جز اين نبود طريق پارسائى\r\nنكو مردان تقوى پيشه در كار * كنند انديشه ناخوب زنهار\r\nزپاكان مىنبيند هيچ كس شرّ * شر انگيزد رخ ناپاك گوهر\r\nز آنان چون همه نوشند بى نيش * نبيند تلخى اى بيگانه و خويش\r\nكى از نخل رطب شد تلخ كامى * كجا شهدى شرنگ آرد به جامى \r\n\r\n\r\n","description":"","footnote":"\r\n( 1 ) . نهج‌البلاغه ، كلمات قصار ، كلمه 226 فيض و 234 صبحى صالح .\r\n( 2 ) . مستدرك ، جلد 2 ، ص 301 ؛ ميزان الحكمة ، جلد 5 ، صفحه 44 .\r\n","page_name":" 298 ","page_number":298},
  {"content":"\r\n\r\n نه از شكر لبى تلخى چشيده است * نه كس شيرينى از حنظل شنيده است\r\nچو نيك انديش بتوان بود بارى * بدانديشى مكن گر هوشيارى\r\nبجاى بد ، نكوئى چون توان كرد * همان بهتر كه نيكوئى كند مرد\r\nز تو چون خواست ايزد عدل و احسان * دلا چون پارسايان باش اينسان\r\nكه خلقان از شرورت ايمن آيند * روانت را به نيكوئى ستايند\r\nجهان دار المكافات است زنهار * حذر كن زيردستان را ميازار\r\nكه بيداد اركنى بر ناتوانى * كشى كيفر زداد آسمانى \r\n* * *\r\n\r\n","description":"","footnote":"","page_name":" 299 ","page_number":299},
  {"content":"\r\n . \r\n","description":"","footnote":"","page_name":" 300 ","page_number":300},
  {"content":"\r\n\r\n\r\n12 - ترك تن‌پرورى\r\n12 - و اجْسادُهم نَحيفَةٌ\r\nترجمه : جسمهاى آنها ( پرهيزكاران ) نحيف و لاغر است .\r\nشرح : منظور از بدنهاى نحيف چيست ؟ آيا هر لاغرى پرهيزكار ، و هر انسان فَربهى غير متّقى است ؟ آيا ملازمه‌اى بين وجود تقوى و لاغرى بدن و بين عدم تقوى و درشتى هيكل وجود دارد ؟ مسلماً جواب منفى است ، زيرا چه بسيار بزرگورانى همچون امام باقر ( عليه السلام ) كه هيكلى درشت و بدنى فربه داشتند ، و چه بسيار افراد پستى كه لاغراندام بودند ، پس مراد از لاغرى بدن پرهيزكاران چيست ؟ دو احتمال قابل تصوير است :\r\n1 - مراد اين است كه : همّ و غمّ و هدف آنها تن‌پرورى است و شكمبارگى و فرو رفتن در خواب و خور نيست ، بهترين تعبيرات را در كلمات مولى در نامه « 1 » به عثمان‌بن حنيف « 2 » مىتوان يافت ، عثمان نماينده مولى و استاندار بصره بود كه در آن روز\r\n\r\n\r\n","description":"","footnote":"\r\n( 1 ) . نهج‌البلاغه ، نامه 45 فيض و صبحى صالح .\r\n( 2 ) . عثمان بن حنيف حاكم بصره و برادرش سهل بن حنيف از طرف مولى حاكم مدينه بود ، و هر دو از اصحاب رسول خدا ( صلى الله عليه وآله ) و تا آخر عمر شيعه و دوستدار على ( عليه السلام ) بودند و از اين رو اهل رجال در نيكى اين دو برادر اختلاف و ترديد نداشته ، در نقل اخبار آنها را مورد وثوق و اطمينان مىدانند ، درباره عثمان بن حنيف دارند به دستور حضرت وقتى اصحاب جمل ( طلحه و زبير و عايشه و پيروانشان ) وارد بصره شدند ، با آنها جنگ كرد تا اينكه قرار شد تا آمدن آن بزرگوار با هم مدارا كرده و زد و خورد نكنند ، ولى اصحاب جمل به امر عايشه خزانه‌داران بيت المال را سر بريدند و گروهى را هم كشتند و موى سر و ريش و مژه و ابروى عثمان بن حنيف را هم كنده از شهر بيرون كردند كه در بين راه به حضرت رسيد و حضرت بر او گريسته و فرمودند ، از پيش ما پير رفته جوان باز آمدى ) ( نقل از شرح نهج‌البلاغه فيض ، ذيل نامه 45 و خطبه 171 ) .\r\n","page_name":" 301 ","page_number":301},
  {"content":"\r\n\r\nمركز تجارت و داد و ستد بود ، عثمان را توانگران شهر دعوت كردند و بر او سر سفره رنگين آنها نشست ، حضرت مطّلع شده ، و توبيخنامه‌اى بدين شرح براى وى نوشتند كه : اى عثمان به من خبر رسيده در ميهمانى اى رفته‌اى كه : گرسنگان پشت درب و كسانى كه سفره‌هايشان رنگين است دور سفره نشسته‌اند ، من از تو انتظار نداشتم در چنين مجلسى رَوى ، آگاه باش كه براى هر پيروى ، امامى است ، كه : به او اقتدا مىكند ، و در ذيل عنايت روشنگرى او راه مىيابد ، آگاه باش كه امام شما ، از دنياى خود به دو كهنه پيراهن [ رداء ( لباسى كه روى جامعه مىپوشند مثل عباء ) و ازار ( لباسى كه با آن خود را مىپوشانند و از بالا تا پايين را در برمىگيرد ) 
  ] و از خوراكش به دو قرص نان اكتفا كرده است ، آگاه باشيد كه شما قدرت چنين كارى را نداريد . و لكن مرا با پرهيزكارى و كوشش و پاكدامنى و درستكارى يارى كنيد ، ( از كارهاى ناشايسته دورى گزيده خود را بسازيد تا مرا در اصلاح حال رعايا و زيردستان يارى نموده باشيد ) به خدا قسم ، از دنياى شما طلائى نيندوخته و از غنيمت‌هاى آن مالى ذخيره نكرده و با كهنه جامه‌اى كه در بردارم جامه كهنه ديگرى آماده ننموده‌ام .\r\nدر لابلاى كلامش مىفرمايد : فكر مكن اگر غذايم ساده است ، براى اين است كه ندارم ، و از غم بى چيزى افسرده‌ام ، بهترين نان و خورشت و عسل مُصفّى و بهترين جامه‌ها را مىتوانم فراهم كنم ولى\r\n« فَما خُلِقْتُ لِيشْغَلَنى أكلُ الطّيباتِ\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nكالبهيمة المَرْبوطة هَمُّها عَلَفُها ، أَوِ المُرْسَلَةِ شُغْلُها تَقَمُّمُها ، تَكْتَرِشُ مِنْ أعلافِها و تلْهوُ عمّا يُرادُبها » ؛\r\n« آفريده نشده‌ام كه خوردن طعامهاى نيكو ( از نيكبختى جاويد ) بازم دارد ، مانند چهارپاى بسته شده كه انديشه‌اش علف آن است ، يا مانند چهارپاى رها گشته كه خاكروبه‌ها را به هم زند تا چيزى يافته بخورد ، پر مىكند ، شكنبه را از علفى كه به دست آورده ، و غفلت دارد از آنچه برايش در نظر دارند ، ( نمىداند كه صاحبش مىخواهد فربه شود تا به كشتارگاهش فرستد يا برايش باركشى نموده كارش را انجام دهد » در پايان نامه چنين مىفرمايند :\r\n« فاتّقِ اللّه يا ابْنَ حُنَيْف ، وَلْتَكْفُفْ اقْراصُكَ لِيكونَ مِنَ النّارِ خَلاصُك » :\r\n« اى پسر حنيف بترس از خدا ( شكم چرانى مكن ) و چند قرص نانت بايد تو را بس باشد تا سبب رهائيت از آتش گردد » .\r\nمراد حضرت از اين سخنان اين است كه مردان خدا همّشان هرگز در شكمشان خلاصه نمىشود ، و گرنه غذاهاى طيّب و طاهر خوردن براى نيرو گرفتن و عبادت و جهاد كردن چه اشكالى دارد .\r\nدر آيات مختلف امر به استفاده از طيّبات و غذاهاى پاكيزه و نهى از عدم استفاده از آنها شده است :\r\n1 - ( يَا أَيُّهَا الرُّسُلُ كُلُوا مِنْ الطَّيِّبَاتِ وَاعْمَلُوا صَالِحاً ) « 1 » : « اى پيامبران از غذاهاى پاكيزه بخوريد و عمل صالح انجام دهيد . در اين آيه خوردن طيبات را وسيله‌اى براى وصول به عمل صالح شمرده و نه وسيله‌اى براى تن‌پرورى و شكمخوارگى ، در عين حالى كه ما را امر به استفاده از طيبات و پاكيزه‌ها مىكند ، عمل طيّب و صالح هم از ما مىخواهد اين مسئله در حديث كوتاه و پرمحتوائى از رسول گرامى اسلام ( صلى الله عليه وآله ) نقل شده است ، ايشان فرمودند : « يا ايها النّاس انّ الله طيّبٌ لايقبل الّا طيّبا » : « اى مردم خداوند پاك و پاكيزه است و جز عمل پاك و پاكيزه چيزى را قبول\r\n\r\n\r\n","description":"","footnote":"\r\n( 1 ) . سوره مؤمنون ، آيه 51 .\r\n","page_name":" 303 ","page_number":303},
  {"content":"\r\n\r\nنمىكند » . « 1 »\r\n2 - « مَنْ حَرَّم زينَةَ الله الّتى اخْرَجَ لِعبادِه و الطَّيباتِ مِنَ الرّزق » « چه كسى زينت الهى را كه براى بندگانش آفريده ، و رزقهاى پاكيزه او را حرام و ممنوع كرده است » . « 2 »\r\nدر اين آيه با استفهام انكارى استفاده از زينتهاى الهى و روزيهاى خداوندى را بيان كرده است ، البته مسلم است ، كه : به عنوان وسيله و نردبان ترقى حلال شده ، نه به عنوان اينكه نَفْسِ استفاده از اينها هدف و شكمهاى انسانها خدايان آنها باشد « بُطونهُم آلِهتُمُ » .\r\n3 - « يا ايّهَا الَّذينَ آمنوا لا تُحَرِّمُوا طَيِّباتِ ما احَلَ الله لَكُم » : « اى كسانى كه ايمان آورديد ، تحريم و منع نكنيد چيزهاى پاكيزه‌اى را كه خداوند براى شما حلال كرده است » . « 3 »\r\nدر اين آيات امر به استفاده از طيبات و نكوهش افرادى كه منع از طيبات مىكنند شده است ، و از همين جا استفاده مىشود اگر اين آفريده‌هاى خداوندى بد بود ، هرگز خالق حكيم و پروردگار عليم خلق نمىكرد ، و حال كه خلق كرده چرا منع كند ؟ ! مگر تضادى بين دستگاه آفرينش و تعاليم و دستورات مذهبى است ؟ به دنبال قسمتى از آيه 32 سوره اعراف كه ذكر كرديم خداوند به پيامبر اكرم ( صلى الله عليه وآله ) امر مىفرمايد كه به مردم بگو اين پاكيزه‌ها و امورى كه خداوند حلال فرموده ، در اين زندگى دنيوى براى افراد باايمان است ، و استفاده غير متدينين استفاده تبعى است ، اولا و بالذات خداوند براى مؤمنين خلق كرده است ، چنان كه باغبانى كه به گلها آب مىدهد ، براى پرورش گلها است هر چند علفهاى هرزه هم در عين عدم شايستگى\r\n\r\n\r\n","description":"","footnote":"\r\n( 1 ) . تفسير قرطبى ، جلد 7 ، صفحه 4519 ذيل همين آيه ( نقل از تفسير نمونه ، جلد 6 ، ذيل همين آيه ) .\r\n( 2 ) . سوره اعراف ، آيه 32 .\r\n( 3 ) . سوره مائده ، آيه 87 .\r\n","page_name":" 304 ","page_number":304},
  {"content":"\r\n\r\nدر كنار خوان گسترده براى گلها لقمه‌اى برمىگيرند ، اما اين نعمتها در قيامت فقط مخصوص مؤمنين است ، زيرا آنجا جاى مخلوط شدن گلها با علف هرزه‌ها نيست ، جائى نيست كه علفهاى هرزه هر كجا بخواهند رشد كنند ، آنجا محدوده‌ها مشخص شده است ، آنجا گلها در طرفى و علفهاى هر جائى و هرزه در طرفى از يكديگر ممتازند ، آنجا مكانى نيست كه بتوان بر سر خوان سفره ديگرى نشست ، ( قُل هِىَ لِلذين آمنُوا فِى الحيوة الدُّنيا خالِصَةً يَوْمَ القِيامَةِ ) . « 1 »\r\nدر اينجا مطالبى را درباره استفاده از طيبات ، زينتها و تجملات و عدم اسراف در آنها از تفسير نمونه ذيل آيه سوره 32 اعراف نقل مىكنيم :\r\n\r\nزينت و تجمل از نظر اسلام\r\nدر مورد استفاده از انواع زينتها ، اسلام مانند تمام موارد ، حدّ اعتدال را انتخاب كرده است ، نه مانند بعضى كه مىپندارند استفاده از زينتها و تجملات هر چند به صورت معتدل بوده باشد ، مخالف زهد و پارسايى است ( چنان كه دأب رهبانيت پيشگان مثل نصارى و صوفيه است ) و نه مانند تجمل پرستانى كه غرق در زينت و تجمل مىشوند ، و تن به هرگونه عمل نادرستى براى رسيدن به اين هدف نامقدس مىدهند . اگر ساختمان روح و جسم انسان را در نظر بگيريم ، مىبينيم ، كه : تعليمات اسلام در اين زمينه درست هماهنگ ويژگيهاى روح انسان و ساختمان جسم او است .\r\nتوضيح اينكه : به گواهى روانشناسان ، حسّ زيبائى يكى از چهار بعد روح انسانى است ، كه به ضميمه حسّ نيكى و حسّ دانائى و حسّ مذهبى ابعاد اصلى روان\r\n\r\n\r\n","description":"","footnote":"\r\n( 1 ) . احتمال ديگرى هم براى تفسير اين آيه آمده كه چون مواهب دنيوى آميخته با گرفتاريها و گاهى همراه با غمها و اندوه‌ها است در آخرت و سراى ابدى خالص از همه اين ناملايمات و ناگواريها در اختيار مؤمنين قرار مىگيرد ، ولى تفسير اول كه در متن ذكر شده مناسب‌تر به نظر مىرسد .\r\n","page_name":" 305 ","page_number":305},
  {"content":"\r\n\r\nآدمى را تشكيل مىدهند ، و معتقدند زيبائيهاى ادبى ، شعرى ، صنايع ظريفه و هنر به معنى واقعى همه مولود اين حس است با وجود اين چگونه ممكن است ، يك قانون صحيح ، اين حسّ اصيل را در روح انسان خفه كند ، و عواقب سوء عدم اشباع صحيح آن را ناديده بگيرد .\r\nلذا در اسلام استفاده كردن از زيبائيهاى طبيعت ، لباسهاى زيبا و متناسب ، به كار بردن انواع عطرها و امثال آن ، نه تنها مجاز شمرده شده ، بلكه به آن توصيه و سفارش نيز شده است ، و روايات زيادى در اين زمينه از پيشوايان مذهبى در كتب معتبر نقل شده است .\r\nبه عنوان نمونه در تاريخ زندگانى امام حسن مجتبى ( عليه السلام ) مىخوانيم ، هنگامى كه : به نماز برمىخواست ، بهترين لباسهاى خود را مىپوشيد ، سؤل كردند ، چرا بهترين لباس خود را مىپوشيد ؟ فرمود\r\n: « انّ اللّه جميل يحب الجمال ، فاتجمل لربّى و هو يقول خذوا زينتكم عند كلّ مسجد » :\r\n« خداوند زيبا است و زيبائى را دوست دارد و به همين جهت من لباس زيبا براى راز و نياز با پروردگارم مىپوشم ، و هم او دستور داده است كه زينت خود را به هنگام رفتن به مسجد برگيريد » . « 1 »\r\nدر حديث ديگرى مىخوانيم كه : يكى از زاهدان ربانى بنام « عباد بن كثير » با امام صادق ( عليه السلام ) روبرو شد ، در حالى كه امام ( عليه السلام ) لباس نسبتاً زيبائى بر تن داشت به امام گفت : تو از خاندان نبوتى و پدرت ( على ( عليه السلام ) ) لباس بسيار ساده مىپوشيد ، چرا چنين لباس جالبى بر تن تو است ؟ آيا بهتر نبود كه لباسى كم اهميت‌تر از اين مىپوشيدى ؟ امام فرمود : واى بر تو اى عباد !\r\n« مَنْ حرّم زينَةَ الله الّتى اخْرج لعباده و الطيبات مِن الرزق » :\r\n« چه كسى حرام كرده\r\nاست زينتهائى را كه خداوند براى بندگانش آفريده و روزيهاى پاكيزه را » . . . « 2 » و روايات متعدد\r\n\r\n\r\n","description":"","footnote":"\r\n( 1 ) . وسائل الشيعه ، جلد 3 ، ابواب احكام الملابس .\r\n( 2 ) . وسائل ، جلد 3 ، ابواب احكام الملابس ، باب 7 ، صفحه 4 .\r\n","page_name":" 306 ","page_number":306},
  {"content":"\r\n\r\nديگرى اين تعبير كه خداوند زيبا است و زيبائى را دوست دارد و يا تعبير به اينكه خداوند زيبائيها را آفريده همگى اشاره به اين حقيقت است ، كه : اگر استفاده از هرگونه زيبائى ممنوع بوده ، خداوند هرگز اينها را نمىآفريد ، آفرينش زيبائيها در جهان هستى خود دليل بر اين است كه : خالق زيبائيها آن را دوست دارد .\r\nولى مهم اينجا است كه غالباً در اين گونه موضوعات ، مردم راه افراط را مىپويند ، و با بهانه‌هاى مختلف رو به تجمل‌پرستى مىآورند ، به همين دليل قرآن مجيد . . . بلافاصله بعد از ذكراين حكم اسلامى از اسراف و زياده‌روى و تجاوز از حدّ ، مسلمانان را برحذر مىدارد ، در بيش از بيست مورد در قرآن مجيد به مسأله اسراف اشاره شده و از آن نكوهش گرديده است . . . به هر حال روش قرآن و اسلام در اين مورد ، روش موزون و معتدلى است ، كه : نه جمود دارد و تمايلات زيباپسندى روح انسان را در هم مىكوبد ، و نه بر اعمال مسرفان و تجمل‌پرستان و شكمخواران صحة مىگذارد ، مخصوصاً در جوامعى كه افراد محروم و بينوا وجود داشته باشد ، حتى از زينتهاى معتدل نيز نهى مىكند ، ولذا مىبينيم در بعضى از روايات هنگامى كه : از بعضى از امامان سؤال مىكردند ، چرا لباس فاخر پوشيده‌ايد در حالى كه جدّ شما على ( عليه السلام ) چنين لباسى در تن نمىكرد ؟ ! در پاسخ مىفرمودند : مردم آن زمان در شدت و فشار بودند ، و مىبايست چنين شود ، اما مردم زمان ما زندگى مرفّه‌ترى دارند ، و در چنين شرايطى استفاده از اين زينتها ( در حدود معقول ) مانعى ندارد .\r\n\r\nيك دستور مهم بهداشتى\r\nجمله\r\n« كلوا و اشربوا و لا تسرفوا » :\r\n« بخوريد و بياشاميد و اسراف نكنيد » ( كه در آيه 31 سوره اعراف آمده است ) گرچه بسيار ساده به نظر مىرسد ، اما امروز ثابت شده است كه يكى از مهمترين دستورات بهداشتى همين است ،\r\nزيراتحقيقات دانشمندان به اين نتيجه رسيده كه : سرچشمه بسيارى از بيماريها ، غذاهاى اضافى است ،\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nكه به صورت جذب نشده در بدن انسان باقى مىماند ، اين مواد اضافى هم بار سنگينى است براى قلب و ساير دستگاههاى بدن و هم منبع آماده‌اى است ، براى انواع عفونتها و بيماريها ، لذا براى درمان بسيارى از بيماريها ، نخستين گام همين است ، كه : اين مواد مزاحم كه در حقيقت زباله‌هاى تن انسان هستند ، سوخته شوند و پاكسازى جسم عملى گردد . عامل اصلى تشكيل اين مواد مزاحم ، اسراف و زياده‌روى در تغذيه و به اصطلاح پرخورى است و راهى براى جلوگيرى از آن جز رعايت اعتدال در غذا نيست ، مخصوصاً در عصر و زمان ما كه بيماريهاى گوناگونى مانند بيمارى قند ، چربى خون ، تصلّب شرائين ، نارسائيهاى كبد ، انواع سكته‌ها ، فراوان شده ، افراط در تغذيه با توجه به عدم تحرك جسمانى كافى ، يكى از عوامل اصلى محسوب مىشود ، و براى از بين بردن اين گونه بيماريها راهى جز حركت كافى و ميانه‌روى در تغذيه نيست .\r\nمفسّر بزرگ ، مرحوم « طبرسى » در « مجمع البيان » مطلب جالبى نقل مىكند كه : هارون الرشيد طبيبى مسيحى داشت ، كه : مهارت او در طب معروف بود ، روزى اين طبيب به يكى از دانشمندان « 1 » اسلامى گفت : من در كتاب آسمانى شما چيزى از طب نمىيابم ، در حالى كه دانش مفيد بر دوگونه است : علم اديان ، علم ابدان ( و شما فقط علم اديان را دارا هستيد ) او در پاسخش چنين گفت : خداوند همه دستورات طبى را در نصف آيه از كتاب خويش آورده است : « كلوا و اشربوا و لا تسرفوا » و پيامبر ما نيز طب را در اين دستور خويش خلاصه كرده است :\r\n« الْمِعْدَةُ بيت الأدواء و الحمية رأس كل دواء واعط كل بدن ما عوّدته » :\r\n« معده خانه همه بيماريها است ، و امساك و پرهيز سرآمد همه داروها است و آنچه بدنت را به آن عادت داده‌اى ( از عادات صحيح و مناسب ) آن را از او دريغ مدار » .\r\n\r\n\r\n","description":"","footnote":"\r\n( 1 ) . مراد ( على بن حسين بن واقد ) است .\r\n","page_name":" 308 ","page_number":308},
  {"content":"\r\n\r\nطبيب مسيحى هنگامى كه اين سخن را شنيد گفت\r\n: « ما ترك كتابكم و لا نبيّكم لجالينوس طبّا » :\r\n« قرآن شما و پيامبرتان براى جالينوس ( طبيب معروف ) طبّى باقى نگذارده است » « 1 » كسانى كه اين دستور را ساده فكر مىكنند ، خوب است ، در زندگى خود آن را بيازمايند ، تا به اهميت و عمق آن آشنا شوند ، و معجزه رعايت اين دستور را در سلامت جسم و تن خود بينند » .\r\nتا به اينجا با توضيحاتى كه داده شد ، روشن گرديد كه مراد از ( اجسادهم نحيفه ) اين نيست كه واقعاً تمام پرهيزكاران بدنهاى لاغرى دارند و هرگز از مواهب و نعمتهاى الهى بهره نمىگيرند ، بلكه بهره مىگيرند و لكن هدف آنها شكم‌پرستى نيست ، پرهيزكاران جسم خود را در خدمت اهداف بلندشان قرار مىدهند ، و تغذى جسم را براى تنها پرورش جسم به كار نمىگيرند ، بلكه هدف از تغذّى و پرورش جسم هرچه بيشتر بها دادن به تكامل روح است آنها جسم را به عنوان مركبى سالم براى رهروى روح پرورش مىدهند .\r\nدر نهج‌البلاغه مولى على ( عليه السلام ) درباره مدح يكى از پرهيزكاران چنين مىفرمايد :\r\n« كانَ لِى فيما مَضى اخٌ فِى اللهِ و كان يُعْظِمُهُ فى عَينِى صِغَرُ الدنيا فِى عَينِهِ و كانَ خارِجاً مِن سلطانِ بطنِه‌ِفلا يَشْتَهِى مالا يَجِدُ و لا يُكثِرُ اذا وَجَدَ » :\r\n« در روزگار گذشته براى من برادر و همكيشى در راه خدا ( ابوذر غفارى يا عثمان بن مَضْعون ) بود ، كه : كوچك بودن دنيا در نظرش او را در چشم من بزرگ مىنمود ، و شكمش بر او تسلط نداشت ، پس چيزى را كه نمىيافت ، آرزو نمىكرد ، و اگر مىيافت بسيار به كار نمىبرد » . « 2 »\r\nاحتمال دارد مراد از « اجسادهم نحيفه » همان معناى مطابقى باشد ، و حالت اكثرى آنها لحاظ شده ، كه غالباً اجساد نحيف و لاغرى دارند ، و اين نحيف بودن از\r\n\r\n\r\n","description":"","footnote":"\r\n( 1 ) . مجمع البيان ، ذيل آيه ( 32 - 31 ) .\r\n( 2 ) . نهج‌البلاغه ، كلمات قصار ، كلمة 281 فيض و 289 صبحى صالح .\r\n","page_name":" 309 ","page_number":309},
  {"content":"\r\n\r\nروزه گرفتن و عبادت آنها سرچشمه گرفته شده است ، اين توهم پيش نيايد كه بنابر اين متقيان از قدرت بدنى كافى برخوردار نبوده ، و به قول معروف شل و ول هستند ، جواب اين توهم را هم مولى در نامه عثمان بن حنيف « 1 » فرموده‌اند كه :\r\n« الا وَ ان الشِجرةَ البريّةَ اصلَبُ عُوداً و الرَّوائعَ الخَضِرةَ ارَقُّ جُلُوداً و النباتاتِ العِذْيِة اقوى وقُودَاً و أَبْطَأُ حَمُوداً »\r\n( آگاه باشيد كه درخت بيابانى ( كه آب كم به آن مىرسد ) چوبش سخت‌تر ( استوارتر ) است و درختهاى سبز و خرّم ( كه در باغهاى پرآب كاشته شده ) پوستشان نازكتر است ، و گياههاى دشتى ( كه جز آب باران آب ديگرى نيابند ) شعله آتش آنها افروخته‌تر و خاموشى آنها ديرتر است ( آرى انسان هر قدر كمتر بخورد و بياشامد اندامش استوارتر و در كارزار دليرتر است ، و هر قدر بيشتر بخورد و بياشامد نازك پوست و سست دل و ترسناك‌تر است » .\r\nاينان رنج زندگانى دنيا را مىكشند تا گنج جاودانى ابدى را برگيرند ، آنها روزه مىگيرند تا عبادتى را كه خداوند نسبت آن را به خود داده ( اضافه تشريفيّه ) بجا آورند ، و خداى را به عنوان جزاى اعمالشان تلقّى كنند ، كه در حديث قدسى آمده :\r\nالصوم لى و انَا اجزى به :\r\n« روزه براى من است و من در مقابل آن جزا داده مىشوم » . « 2 »\r\nروزه آنان روزه عوام نيست ، كه روزه اخص الخاص يا لااقل روزه خواص است ، صوم را به سه درجه تقسيم كرده‌اند :\r\n\r\n\r\n","description":"","footnote":"\r\n( 1 ) . نهج‌البلاغه ، نامه 45 .\r\n( 2 ) . عبارت ( انا اجزى به ) را به دو گونه مىتوان قرائت كرد : 1 - ( أجرى به ) كه متكلم مضارع معلوم از ثلاثى مجرد باشد يعنى من جزا مىدهم آن را . 2 - ( اجزى به ) به صيغه مجهول يعنى خود من به عنوان جزاى آن عمل قرار مىگيرم و بزرگانى همچون ملاهادى سبزوارى اين وجه را بهتر شمرده‌اند و اين وجه مطابق حديث شريف قدسى ديگرى است كه « من قتلته فعلىّ و من علىّ ديتهُ فَانا ديَتُه » : « هر كسى را كشتم پس بر من است خون‌بهاى او و كسى كه بر گردن من خون‌بهاى او باشد پس من خون‌بهاى او هستم » .\r\n","page_name":" 310 ","page_number":310},
  {"content":"\r\n\r\n1 - صوم عموم ( عوام ) كه در آن فقط از شهوت بطن و فرج و ديگر مفطرات روزه خوددارى مىشود .\r\n2 - صوم خصوص ( خواصّ ) كه در آن گوش و چشم و زبان و دست و پا و سائر جوارح هم از گناهان برحذر مىگردد ، در روايتى از امام صادق ( عليه السلام ) آمده :\r\n« اذا صُمت فليَصُمْ سمعك و بصرك و غير ذلك » :\r\n« زمانى كه روزه گرفتى بايد گوش و چشم و ديگر اعضاء هم روزه باشد » .\r\n3 - صوم اخصّ الخصوص ( اخصّ الخواص ) كه در آن قلب هم از جميع ما سوى الله در احتراز است ، در آن ، دل از افكار دنيوى و شواغل پست مبرا است ، مگر افكار و شواغلى كه همانند پلى بر رهگذر دنيا براى رسيدن به آخرت زده شود .\r\nآرى روزه متقين از نوع اول نمىتواند باشد ، بلكه از نوع دوم و سوم ، آنها ، آتش مشتعل شهوات را كه اسلحه شيطان رجيم است ، در تمام ابعادش با گرسنگى صيام خاموش مىكنند ، در روايت از رسول گرامى اسلام ( صلى الله عليه وآله ) است كه :\r\n« انّ الشيطان لَيجرى مِنْ ابنِ آدم مَجْرىَ الدّم فَضَيَّقوا مجارية بالجوع » :\r\n« همانا شيطان در مجارى خون پسر آدم جارى مىشود ، پس مجارى خون را با گرسنگى ضيق كنيد » مفاد اين روايت در مواقع طغيان شهوت غضب و شهوت جنسى و شهوت تمايل به غذا خوردن و غيره بسيار محسوس است ، اشتهاء و ميل انسان به اين امور چراغ سبزى براى گذر و عبور شيطان و اتباع او از رهگذر جسم و جان است و از اين روى در موقع اشتهاء ، هيجان در گردش خون ملموس است ، و كنترل اين هيجان با گرسنگى كه به عنوان چراغ قرمزى براى شيطان و انصار و اعوان او است ميسّر است ، گرسنگى گرچه باعث لاغرى جسم است ولى از دست دادن مقدارى از حجم گوشت و پوست و استخوان براى به دست آوردن حجم بسيار زيادترى در بُعد روح قابل مقايسه نيست .\r\nمتّقيان و پرهيزگاران از آب جسم گرفته بر آتش مشتعل درون مىريزند ، و از\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nاين روى غالباً لاغراندام مىنمايند ولى بزرگى روح آنها كفايت از كمبود جسم و صِغَر حجم پوست و استخوان مىكند ، روحى كه قوام جسم هم به آن است و اگر نباشد جسمى پايدار نخواهد بود ، و به قول شاعر :\r\n تن همى نازد به خوبى و جمال * روح پنهان كرده كرّ و فرّ و بال\r\nگويدش كاى مزبله تو چيستى * چند روز از پرتو من زيستى\r\nغنج و نازت مى نگنجد در جهان * باش تا كه من شوم از تو نهان\r\nسبزه‌ها گويند ما سبز از خوديم * خرم و خندان و بس زيبا شديم\r\nفصل تابستان بگويد كاى امَمْ « 1 » * خويش را بينيد چون من بگذرم » « 2 » \r\nگرسنگى و پيامد لاغراندامى آن ، از پرخورى و پيامد ميراندن زيركى و فطانت\r\n( البطْنَة تُميتُ الفِطْنَة )\r\nمسلماً ؛ بهتر است گرسنگى كه همچون ابرى باران حكمت از آن مىريزد\r\n( الجوع سحاب يمطر الحكمة )\r\nقطعاً سزاوارتر و شايسته‌تر است ، از پرخورى كه عاملى مؤثر براى عروض خواب بر انسان است ، خوابى كه برادر مرگ است\r\n( النوم اخُ الموت )\r\nو همچنانكه در مرگ استكمالى نيست و دست از عمل كوتاه است ، در خواب هم استكمالى نخواهد بود ، خوابى كه انسان را از عبادات نيمه‌شبى محروم و از فيض اعظم و گنجينه پرثمر سحرى و راز و نياز در خولتگه راز عاشقى باز مىدارد و به قول مرحوم شيخ بهائى :\r\n\r\n\r\n","description":"","footnote":"\r\n( 1 ) . امم جمع امّت به معنى جماعت است .\r\n( 2 ) . نقل از اسرار الحكم سبزوارى ، صفحه 539 .\r\n","page_name":" 312 ","page_number":312},
  {"content":"\r\n\r\n ( الى كم كالبهائم انت هائم * و فى وقت الغنائم انت نائم ) \r\n« تا چند مثل چهارپايان متحير و سرگشته‌اى ، و در وقت غنيمت در خوابى » .\r\nآرى تا به كى در وقتى كه بايد مصداق « اذكرونى فى الخلوات اذكركم فى الفلوات » « 1 » و « اذكرونى فى الخلاء اذكركم فى الملأ الاعلى » « 2 » باشد در خواب و از ذكر و ياد او غافليم .\r\nانسان به طور عادى به فرموده مولى اميرالمؤمنين على ( عليه السلام ) اگر 60 سال زندگى كند ، نصف عمر او را شبها نابود مىكند .\r\n ( اذا عاشَ الفَتى سِتّين عاما * فنِصْفُ العُمْر تَمْحَقه الليالى ) « 3 » \r\nچگونه با پرخورى اكثر نيم ديگر را با دست خود به خواب مىرود ، و از استكمال محروم مىماند ، و باز عجب از پرخوران نيست كه ، عجب از افرادى است كه نيم از عمر را به دست شب سپرده ، و نيم روز را هم حتى بدون پرخورى در خواب مىگذرانند ، پس اينان را با استكمال ، چه ! ! اى كاش ما در زمره اينان نباشيم كه بيچاره‌ايم و اگر هستيم و خود نمىدانيم ، اميد است ، با اينكه استكمالى حاصل نكرده و ستم بر نفس خود رانده‌ايم ، مربى و پرورنده ما بادست عنايت خود تا رهايى فطرت ساكت و ساكن گشته ما را حركتى دهد تا نداى طنين افكن بيدارى با نوائى روح‌بخش و روح‌افزا گوش دل به خواب رفته ما را نوازشى دهد تا حداقل از نيم عمرى كه در روز بايد سپرى كنيم ، توشه‌اى از كمال برگيريم انشاءالله .\r\nبايد آگاه بود كه در حال خطا فطرت بيدار به خواب رفته ، و گرنه امكان ندارد\r\n\r\n\r\n","description":"","footnote":"\r\n( 1 ) . ( ياد كنيد مرا در مكان‌هاى خلوت تا شما را در بيابانهاى وسيعى كه فريادرسى نيست ياد كنم ) .\r\n( 2 ) . ( ياد كنيد مرا در جاى خلوت تا ياد كنم شما را در ملأاعلى و جائى كه فريادرسى نيست ) .\r\n( 3 ) . ( نقل از اسرار الحكم سبزوارى ، صفحه 540 ) .\r\n","page_name":" 313 ","page_number":313},
  {"content":"\r\n\r\nبا فطرت بيدار و هوشيار ، خطائى از انسان تعمداً سر زند ، آنكه انسانى را به قتل رسانده و ظلمى روا مىدارد ، يا در برابر شهوات سر خم مىكند فطرتش اگر نمرده باشد ، به خواب رفته است ، در اين حال دست به هر كارى مىزند ، با نظارت عقل و فطرت نيست ، او عقل را مغلوب و به عالم بىخيالى و بى ادراكى فرستاده است ، او چشم عقل را در اين حال بسته است ، اگر تا نزديكِ خطائى رويم و متنبّه شويم از خواب بيدار شده‌ايم ، ولى بايد دانست اين بيدارى را بايد مديون محبت الهى بود ، چنان كه در مناجات شعبانيه آمده\r\n« الهى لم يكن لى حَولٌ فَانتَقلَ به عن مَعْصيَتك الّا فى وَقْت ايْقَظتَنى لمَحَبّتك » :\r\n« پروردگارا حول و قوه‌اى در خود نمىبينم كه به سبب آن از كنار معصيت تو بگذرم ، مگر در آن وقتى كه مرا براى محبت خود بيدار كردى ) .\r\nبارى پرهيزكاران شكم را از نان تهى مىكنند ، تا نهاد خود را از گوهرهاى گرانبها نباشته سازند ، آنان طفل جان را از شير شيطان گرفته ، و زمينه همرازى و همبازى با مَلَك را براى او فراهم مىكنند ، زيرا طفلى كه از شير شيطان تغذّى و وجودش استحكام و رشد يافته هرگز قابليت همرازى با فرشته را ندارد ، زيرا كه سنخيتى بين آنها نيست ، تا با هم و در كنار هم زندگى خود را بگذرانند ، كه ( السنخية علة الانضمام و الاجتماع ) .\r\nو به قول مولوى :\r\n گر تو اين انبان زنان خالى كنى * پر ز گوهرهاى اجلالى كنى\r\nطفل جان از شير شيطان باز كن * بعد از آنش با ملك انباز كن \r\nخلاصه بحث درباره اين فراز چنين شد كه دو وجه در « اجسادهم نحيفه » احتمال داده شد : 1 - عدم توجه به شكم‌پرستى و تن‌پرورى . 2 - كثرت روزه گرفتن ،\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nعبادت و اكتفاء به قدر ضرورت از طعام كه اين همه مقدمه براى تعالى روح و روان است ، مرحوم الهى در ذيل اين فراز ( اجسادهم نحيفه ) گويد :\r\n بتن لاغر زرنج و سعى بسيار * به جان فربه زمهر روى دلدار\r\nچو خوش گفت آن حكيم قدسى آواز * تن و جان را تضاد افتاده زآغاز\r\nچو تن فربه كنى لاغر شود جان * چو جان را پرورى تن گشت پژمان\r\nتن آسائى هلاك جان پاك است * زرنج تن روآنهاتابناك است\r\nحكيمان بر مثال گوهر و سنگ * همى دانند جان و تن زفرهنگ\r\nتو سنگ تن مزن بر گوهر جان * غبار جسم از آن گوهر بيفشان\r\nتن آسائى روانت تار سازد * فروزان ، شمع جان ، تن گر گذارد\r\nتو را تا يار باشد دانش و رأى * تن خاكى بيفكن جان بياراى\r\nكه جان جاويد يابد ، زندگانى * تن خاكى نپايد جاودانى \r\n* * *\r\n\r\n","description":"","footnote":"","page_name":" 315 ","page_number":315},
  {"content":"\r\n . \r\n","description":"","footnote":"","page_name":" 316 ","page_number":316},
  {"content":"\r\n\r\n\r\n13 - روح قناعت\r\n13 - وحاجاتهم خَفيفَة\r\nترجمه : نيازهاى آنان ( پرهيزكاران ) اندك است .\r\n* * * شرح : متقين در زمره انسانهاى پرخرج و سنگين هزينه و داراى تشكيلات پر زرق و برق نيستند ، اگر لباسى بخواهند يا مسكنى طلبند ، در محدوده نياز خود جستجو مىكنند ، اگر با لباسى ارزان قيمت و مسكنى معمولى امور زندگى خود را مىتوانند بگذرانند ، با دست خود ، خود را در مهلكه قرار نمىدهند ، همانند افرادى نيستند كه اگر زندگى پرزرق و برق و لوكس و مدرنى نباشد ، نتوانند زندگى كنند ، آنها با اينكه مىتوانند چنين امورى را هم فراهم كنند ، ولى خود را از اين امور مستغنى مىدانند ، و از اين روى اگر مدتى در فشار زندگى و تورّم اقتصادى قرار گيرند ، چون خود را با قناعت تطبيق داده‌اند ، هرگز سختى و ناراحتى را احساس نمىكنند .\r\nاما كسانى كه از ابتدا خود را با نيازهاى گسترده و تجمّل همسو كرده‌اند ، در مواقع كمبود ، چاره‌اى جز سختى و ناراحتى ندارند ، زيرا طبيعتى كه بر امرى عادت داده شد ، در موقع فقدان آن امر طبيعتاً غم را بايد با آغوشى باز استقبال كند ، پس\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nعاقل آن است ، كه : انجام كار را در آغاز بنگرد ، و دورانديشى و تدبير نگرى را در مدّنظر گيرد ، اگر نفس بر خِفّت و كمى احتياج عادت كند ، نه در گشايش زندگى بسيار خوشنود و نه در سختى آن ناخشنود مىگردد ، زيرا در هر دو حال به اندازه نياز مصرف مىكند .\r\nيكى از عوامل پيشرفت اسلام در صدر اسلام و عدم شكست آن در زير فشارهاى شكننده دشمنان ، منطبق شدن مسلمانان با نيازهاى اندك بود ، آنها با اين عمل خود را در برابر فشارهاى اقتصادى بيمه كردند جريان محاصره‌هاى اقتصادى و شعب ابيطالب و سختى مسلمانان و در نتيجه مقاومت آنان زبانزد خاص و عام بود . اسلام از طرفى با تعاليم خود توسط پيامبر اكرم ( صلى الله عليه وآله ) و از طرفى با الگوسازى و ارائه الگوهاى مطمئن چون پيامبران و به ويژه پيامبر اسلام ( صلى الله عليه وآله ) مسلمانان را در اين امر يارى رساند ؛ آنان را چنان ساخت كه اگر مىخواستند به زندگى پرزرق و برق روى آورند ، كمال نفسانى و ايمان بارور آنها به آنان اجازه نمىداد ، و چنان آنها را قانع كرد ، كه به اندك چيزى مىساختند ، و دم نمىزدند . امثال سلمان را چنان ساخت كه او با اينكه فرماندار مدائن بود ، نقل مىكنند وقتى سيل آمد با اساس مختصرى كه داشت از شهر دور شد ، و گفت : « نَجَى المُخَفَّفُون » : « رستگارند كسانى كه تخفيف در حوائج مىدهند و به كم قانع‌اند » زيرا در وقت خطر سريع مىتوانند از معركه دور شوند ، همچون مرغ سبكبالى كه از چنگ عقاب تيزپرواز مىگريزد ، ولى حيوان تن‌پرور در هنگام شكار شدن ، قدرت فرار ندارد ، و از اين روى در دام بلا سقوط مىكند .\r\nبروز و صدور اين چنين حالات و سخنان از چنين بزرگانى همچون سلمان ريشه در رهبرىهاى رهبران آنان دارد . وقتى پيامبر اكرم ( صلى الله عليه وآله ) و على ( عليه السلام ) جانشين بلافصل او چنين قانعانه زندگى مىكنند ، چرا پيروانشان اين چنين نباشند ؟ ! پيروان يك رهبر نشان\r\nدهنده حالات و فرامين او هستند ، مولائى كه وقتى املاك شخصى و دسترنج خود را\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nمىفروشد ، و دينارى را به خانه برنمىگرداند ، و همه را به فقرا مىدهد ، و چنين خفيف المؤونه با خانواده‌اش با گرده نانى زندگى را سپرى مىكنند ، چرا رهروان او نكنند ؟ چرا پرهيزكاران كه از او الگو گرفته‌اند نكنند ؟ اگر نمىتوانيم همچون رهبران خود باشيم ، چنان كه مولى الكونين و رهبر آزادگان على ( عليه السلام ) بر اين مطلب تصريح فرمود ، ولى ما را هم افسار گسيخته رها نكرده و فرمودند مرا با تلاش و كوشش خود يارى دهيد ، و سعى كنيد تا حداكثر به ما نزديك شويد .\r\nبايد آگاه بود كه ، به قدر ضرورت تهيه كردن امورات زندگى منافات با تقوى و زهد ندارد ؛ اين مقدار چنان كه در روايات آمده است ، از دين است نه از دنيا ، ولى بيشتر از قدر حاجت و نياز ، از دنيا است نه از دين . با نگرشى به زندگى درونى اغنياء اين مسئله بسيار ملموس مىشود ، زندگى آنها همراه به محنت و بلا و رنج است ، و چه بسا خود توجهى به آن ندارند . رنجى كه شايد يك دهم و عشر آن در زندگى كسانى كه اكتفاء به قدر حاجت كردند نباشد ، بايد پذيرفت كه اين افراد قانع پادشاهى مىكنند نه پادشاهانى كه قناعت نمىكنند .\r\nو به قول شاعر :\r\n نگهبانى مُلك و دولت بلاست * گدا پادشا هست و نامش گداست \r\nنهايت ثمرى كه از اين مال و ثروت زيادى عائد شخص مىشود ، بر فرض اينكه دستخوش حوادث نگرديده و نابود نشود اين است كه ورثه استفاده كرده ، و چه بسا روزگارى به معصيت كردگار سپرى كنند ، و چه خوش فرمود مولى الموالى در نهج‌البلاغه كه :\r\n« لِكُلِّ امرء فى ماله شريكانِ ، الوارث و الحوادث » « 1 »\r\n: « براى هر كس در مالش دو شريك است يكى وارث و ديگرى پيشامدهاى زندگى » پس خردمند\r\n\r\n\r\n","description":"","footnote":"\r\n( 1 ) . نهج‌البلاغه ، كلمات قصار كلمه 329 فيض‌الاسلام و 335 صبحى صالح .\r\n","page_name":" 319 ","page_number":319},
  {"content":"\r\n\r\nو دانا كسى است كه : از اين دو شريك اگر پيش نمىافتد ، پس نيفتد ، به اين معنا كه به مقدار ضرورت برداشت كرده ، و زياده بر آن را انفاق كند ، يا در ديگر امور خيريه مصرف نمايد ؛ ولى ديده مىشود كه افرادى مثل كرم ابريشم تا آخر عمر ابريشم تنيده اطراف خود را از ثروت پر كرده ، و وقتى به نظر خودش در آخر عمر مىخواهد استراحتى كند ، و از دسترنج خود بهره‌اى گيرد ، در درون آن پيله و ميان انبوهى از ثروت جان مىبازد ، و ابريشم‌ها و ثروت‌ها را براى ديگرى مىگذارد ، اى كاش به راحتى مىگذاشت و مىرفت ، اين مال در وقت مفارقت روح ، او را به سوى دنيا مىكشد و از طرفى ملك الموت ريشه‌هاى قلب او را گرفته و به سوى آخرت مىكشد ، و در اين وسط اگر براى او مسئله به راحتى سپرى شود ، مثل كسى خواهد بود كه اعضاء او را در وقت مرگ از يكديگر جدا كنند .\r\nمنشأ كمى حاجت بر سبك بودن مؤونه پرهيزكار را بايد در وجود گوهرى به نام حبّ به محبوب واقعى و خالق حقيقى جستجود كرد ، وقتى حبّ آمد ، به اعتنائى نسبت به دنيا را به دنبال دارد ، دنيا به معنى ما سواى محبوب ، دنيا به معنى مشغول كننده و بازدارنده از توجه به معشوق .\r\nظرف را يا هوا پر مىكند يا آب ، هر چه از يكى كاسته شود بر ديگرى افزوده مىگردد ، اگر در ظرف دل حبّ قرار گيرد هواپرستى و دنياطلبى بيرون مىرود و گرنه اگر هواپرستى و تمايل به دنيا در آن قرار گرفت ، جاى حبّ نيست هرچه از حبّ كاسته شود ، بر هوا افزوده و هر چه از هوا كاسته شود ، بر حب اضافه مىگردد . پرهيزكار چون حب به محبوب در قلب او لانه كرده ، توجّهى به غير او نمىكند ، او در رابطه با مسائل مادّى و حوائج روزمره خود ، خود را همچون تشنه‌اى مىبيند كه از درياى مادّيات به اندازه رفع تشنگى بهره برمىگيرد و به بقيه باقيمانده ديگر بىاعتنا است ، اين بىاعتنائى و غناى در فقر خود\r\nعنايتى و هديه‌اى از ناحيه آن محبوب واقعى و آن غنّى بالذات است ، كه اين عاشق با او رابطه برقرار كرده است\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nو به همين معنا اشاره دارد كلام رسول گرامى اسلام ( صلى الله عليه وآله )\r\n« تحفة المؤمن في الدنيا الفقر » :\r\n« هديه مؤمن در دنيا فقر است » .\r\nدر روايت است كه خداوند روز قيامت به چنين افراد به ظاهر فقير مىفرمايد : اى بنده من دنيا را به تو ندادم نه از اين جهت بود كه دنيا به تو حيف بود ؛ بلكه از آن بود كه تو به دنيا حيف بودى ، گاهى هم كه دعاى تو را اجابت نمىكردم ، براى اين بود كه دوست داشتم ناله تو را بشنوم ، و از ناله و توجه تو به خود خشنود و مسرور گردم .\r\n دنيات ندادم نه از خوارى تست * كونين فداى يك نفس زارى تست\r\nهر چند دعا كنى اجابت نكنم * زيرا كه مرا محبت زارى تست \r\nاگر بگوئيم حقيقى را خداوند بارى تعالى به چنين پرهيزكارانى در اثر قناعت عطا فرموده سخن به گزاف نگفته‌ايم .\r\n اگرت سلطنت فقر ببخشند ايدل * كمترين ملك تو از ماه بود تا ماهى\r\nخشت زير سر و بر تارك هفت اختر پاى * دست قدرت نگر و منصب صاحبخانى \r\nپرهيزكاران در اثر تعالى روح در برابر كسى كه آنها را فقير انگاشته ، و مالى بخواهد بخشد با حالتى متكبّرانه برخورد مىكنند . در روايتى آمده كه حضرت على ( عليه السلام ) به حضرت خضر ( عليه السلام ) رسيده از ايشان سؤال فرمودند : « بهترين اعمال چيست » ؟ گفت : « بذل اغنياء بر فقراء و كمك كردن به آنها ، براى رضاى خدا » ، مولى فرمودند : « از آن بهتر ناز و تكبّر فقراء است بر اغنياء به خاطر وثوق و اطمينانى كه به خدا دارند » ، خضر ( عليه السلام ) در جواب گفت : « اين كلامى است كه بايد با نور بر صفحه رخسار حور نوشت » .\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nكلام پيامبر گرامى اسلام ( صلى الله عليه وآله ) :\r\n« الفَقْر فَخْرى » :\r\n« فقر افتخار من است » اشاره به فقر عرفى و خفيف المؤونه بودن است ، يعنى كم نيازى و خفيف الحاجه بودن مدال افتخار من است ؛ البته محتمل است كه اشاره به فقر ذاتى باشد\r\n( انتم الفقراء الى الله و الله هو الغنى )\r\nكه همه مخلوقات ذاتاً محتاج و فقيرِ خداوند متعال و غنّى بالذات هستند .\r\nعلماء اخلاق ، فقر « 1 » عرضى را به چند قسم تقسيم كرده‌اند : 1 - فقرى كه در آن فقير راغب به مال است ، به طورى كه اگر راهى براى يافتن و به دست آوردن آن پيدا كند ، اگرچه با مشقّت زيادى همراه باشد ، آن مال را طلب مىكند ، اين فرد را فقير حريص نامند .\r\n2 - فقرى كه فقير در آن وجود مال را محبوب‌تر از عدم آن دانسته ، ولى مثل حالت اول به سراغ آن نرفته ؛ بلكه اگر براى او آورده شود گرفته و خوشنود است ، اين فرد را فقير قانع گويند .\r\n3 - فقرى كه در آن فقير از مال كراهت داشته ، و از آن فرارى و بيزار است ، اين فرد را فقير زاهد گويند كه اگر اعراض و تزهّد او به خاطر خوف از عقاب باشد ، فقير را « فقير خائف » و اگر براى شوق به ثواب باشد « فقير راجى » ( اميدوار ) گويند .\r\n4 - فقرى كه در آن فقير نسبت به مال دنيا بىتوجه مىشود ، و اغراض دنيوى و اخروى را فراموش كرده و فقط روى توجه با تمام وجودش به خالق متعال دارد ، اين فرد را « فقير عارف » گويند و در واقع چنين شخصى ( مستغنى راضى ) بايد نام نهاده شود ، زيرا كم‌نيازى او نوعى بىنيازى است ، بى نيازى و استغناء نسبت به ما سوى الله و راضى به هر چه از محبوب به او مىرسد ، اين نوع فقر كه در پرهيزكاران خفيف الاحتياج بروز مىكند ، ما فوق زهد است ، زيرا در زهد ، زاهد\r\n\r\n\r\n","description":"","footnote":"\r\n( 1 ) . رجوع شود به جامع السعادات ، جلد 2 ، صفحه 78 و معراج السعادة ، صفحه 289 .\r\n","page_name":" 322 ","page_number":322},
  {"content":"\r\n\r\nمشغول به دنيا است ولى كاره از آن ، يعنى در عين مشغول بودن به دنيا به آن بىميل است ؛ چنان كه راغب به مال هم مشغول دنيا است ، و به آن ميل نشان مىدهد ، و همين اشتغال اگرچه با كراهت همراه است ، ولى خود حجابى از حجب ظلمانى عالم مادّه است .\r\nدر روايات زيادى بشارت به فقراء و افراد خفيف الحاجة داده شده ، كه از مصداق بارز اين مبشّرين ، پرهيزكاران كم حاجتى هستند كه به اندازه نياز توشه برمىگيرند .\r\nالبته جاى تذكر است كه خفيف الحاجة بودن ملازم با فقر نيست ؛ بلكه گاهى انسان خفيف الحاجة است ، و بيش از نياز هم در بساط ندارد ، و گاهى بيش از نياز هم دارد ، ولى در رابطه با امور شخصى مصرف نمىكند ؛ بلكه در مواردى كه مورد رضاى خدا است صرف كرده ، و براى خود به قدر نياز برداشت مىكند .\r\nدو نكته را به مناسبت فقر متذكر شويم :\r\n1 - ممكن است به ذهن كسى بيايد كه : چنين انسانهاى متكاملى كه مستغنى از مال و منال هستند ، چرا فقير ناميده مىشوند ؟ اطلاق فقير بر چنين بزرگانى و چنين اغنيائى مثل اطلاق عبد است بر عرفائى كه حق عبوديت را شناختند ، اگرچه عبد بر هر غافلى هم صدق مىكند ، ولى هرچه عرفان و شناخت شخص نسبت به عبوديّت بالاتر رود ، مُحِق‌تر بر اخذ نام عبد مىگردد . چنان كه در تشهد نماز خداوند متعال و شارع مقدس پيامبر خود را ابتداء با نام « عبد » و سپس با نام « رسول » مىستايد : ( و اشهد انّ محمداً عبده و رسوله ) . در رابطه با فقر هم هر چه عرفان نسبت به احتياج داشتن بنده به خدا در جميع امور بيشتر شود ، اين شخص به موازات شناختش محق‌تر به اطلاق اين نام بر خود مىشود .\r\n2 - در روايات بسيارى « فقر » ستوده شده ، و براى فقرا مقامات بلندى در نظر گرفته شده است ، از طرفى در رواياتى فقر مورد مذمّت قرار گرفته است ، مثلا\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nاز پيامبر گرامى ( صلى الله عليه وآله ) رسيده :\r\n« كادَ الفقرُ انْ يَكونَ كُفرا » « 1 » :\r\n« نزديك است كه فقر به كفر بيانجامد » و همچنين از آن حضرت روايت شده :\r\n« الفقرُ الموتُ الاكبرُ » « 2 »\r\n: « فقر مرگ بزرگتر است » يعنى فقير بدتر و بيشتر از يك بار مىميرد .\r\nاز امام على ( عليه السلام ) هم رسيده :\r\n« مَنْ ابْتَلى بالفقرِ ابتلى باربع خصال : بالضعف فى يقينه ، و النقصان فى عقلهِ و الرّقة في دينهِ ، و قلّة الحياء فى وجههِ ، فنعوذ باللهِ مِن الفقرِ » « 3 » :\r\n« كسى كه مبتلا به فقر شود مبتلا به چهار خصلت مىگردد : به ضعف در يقين ، نقصان و كمبود در عقل ، سستى در دين و كمبود حياء در صورتش - يعنى فقر موجب بى حيائى و پاره شدن پرده حيا مىشود - پس پناه مىبريم به خدا از فقر » .\r\nحال چگونه بين اين دو دسته از روايات را مىتوان جمع كرد ؟ جمع بين آنها با كمى تأمل واضح است . آن رواياتى كه فقر را مذمّت مىكنند ناظر به فقرى هستند كه فقير مضطّر شده باشد مثل گرسنه‌اى كه مشرف بر مرگ يا برهنه‌اى كه از فرط سرما خوف تلف دارد ، و رواياتى كه مدح فقر را مىكند ناظر به غير چنين فقرى است ، مثل آنكه نان و يا چيزى كه سدّ جوع كند دارد ولى خورش ندارد يا نان و خورش بسيار معمولى دارد ولى خود را محتاج به خورش بهترى مىداند . « 4 »\r\nحال براى روشن شدن خفيف الحاجة بودن مناسب است مثالهائى بزنيم :\r\n1 - گاهى ديده مىشود افرادى براى مسافرت كوتاهى چندين چمدان و ساك بايد به\r\n\r\n\r\n","description":"","footnote":"\r\n( 1 ) . بحارالانوار ، جلد 72 ، صفحه 30 ، ميزان الحكمة ، جلد 7 ، صفحه 498 .\r\n( 2 ) . بحارالانوار ، جلد 72 ، صفحه 45 - نهج‌البلاغه ، كلمات قصار كلمه 154 فيض و 163 صبحى صالح - ميزان الحكمة ، ج 7 ، صفحه 504 .\r\n( 3 ) . بحارالانوار ، جلد 72 ، صفحه 47 ؛ ميزان الحكمة ، جلد 7 ، صفحه 505 .\r\n( 4 ) . اين وجه جمع به نحو اختصار ذكر شد ، وجوه ديگرى هم براى جمع ذكر كرده‌اند كه علاقمندان مىتوانند به بحارالانوار مرحوم مجلسى مراجعه نمايند ، ايشان وجه جمعى از راغب اصفهانى و غزالى و سپس نظر خود را بيان مىنمايند ( بحارالانوار ، جلد 72 ، صفحه 47 ) صاحب ميزان الحكمه نيز عبارت مرحوم مجلسى را در ( ج 7 ، 498 ) آورده است .\r\n","page_name":" 324 ","page_number":324},
  {"content":"\r\n\r\nدنبال ببرند تا به خيال خود راحت باشند ، در حالى كه خود و ديگران را به زحمت مىاندازند ، ولى عدّه‌اى ديگر ديده مىشوند كه با يك ساك كوچك مسافرت را سپرى مىكنند ، اينها خفيف المؤونه و كم نيازند ، اما دسته اول از جمله كسانى هستند كه بار خود را سنگين كرده و زير آن زانو مىزنند . به راستى كدام دسته موافق عقل عمل كرده و كدام زندگى راحتى دارند ؟ جواب را به عهده خوانندگان مىگذاريم .\r\n2 - در بعضى قبرستانها قبرهائى درست مىكنند در ابعاد 5 / 1 متر در 50 سانتىمتر كه مجموعش 1 متر مربع يا كمتر مىشود گاهى چند طبقه‌اى درست مىكنند ، يعنى در يك متر جا چند نفر را جا مىدهند ؛ حال بنگريد به اهرم مصر كه قبر فراعنه است ، چندين هزار متر قاعده اين هرم است با ارتفاعى در حدود 150 متر . ده ، پانزده سال ، هر روز دهها هزار كارگر را به كار گرفتند ، تا اين ساختمان عظيم برپا شود و چه بسيار افرادى زير اين كار طاقت فرسا جان دادند ، چندين ميليون قطعه سنگ روى هم نهادند ، سنگهائى كه از هزار كيلومترى آورده شد تا اين بنا برپا شود . دانشمندى نوشته ، مرتفع‌ترين بناى سنگى بر روى كره زمين اهرام مصر است ، آيا يك قبر اين قدر تشكيلات لازم دارد ؟ دقيقاً معلوم نيست اين سنگهاى بزرگ به چه وسيله‌اى آورده شده ، بعضى از دانشمندان معتقداند تمدّنى پيشرفته در آن زمان بوده ، و سپس نابود گشته و از بين رفته است ، با اين مثال و نمونه روشن شد كه دائره خفيف المؤونه بودن و عدم آن تا بعد از مرگ هم مىتواند توسعه داشته باشد .\r\n3 - در اوائل انقلاب ، اختلافى در اطراف كرج بود و به آنجا رفتيم ، پيشنهاد شد كه از كاخ شمس ، يكى از خواهرهاى شاه ديدن كنيم ، 2000 هكتار ( 200 ميليون متر مربع ) وسعت آن بود در كنارش بنائى همچون كاخ براى خدمتكار مخصوص او بنا شده بود به وسعت 70 هزار متر مربع ؛ زمانى كه نزديك درب خروجى در موقع برگشتن رسيديم ، حدود 50 نفر را ملاقات كرديم كه مىگفتند : ما\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nكاركنان كاخ بوديم ، به قدرى به ما حقوق كم مىدادند كه الان كه صاحبان كاخها فرار كرده‌اند ، هيچ پس‌اندازى نداريم ، و در حال حاضر بيكار هستيم . پس از مشاهده اين چيزها اين آيه‌ها به خاطرم آمد : « كَمْ تَركُوا مِنْ جِنّات و عُيُون - و زُرُوع وَ مَقام كَريم - وَ نَعْمَة كانُوا فِيهَا فاكِهِينَ » « 1 » خداوند درباره فرعونيان مىفرمايد : « چه بسيار باغ و بستان و چشمه‌هاى آب و كشت و زرعها و منزلهاى عالى و ناز و نعمتهاى وافرى كه در آن غرق و خشنود بودند رها كردند و رفتند » .\r\nچرا انسانى كه مىتواند در كم نيازى زندگى راحتى را سپرى كند با دست خود ، را بدون جهت گرفتار مىكند ؟ در مكه در سرزمين منا بوديم ، چادرهائى به ما براى سكونت داده بودند ، كه سهم هر نفرى 3 متر بود به حجاج گفتم خانه‌هاى شما چه بسا به 2000 متر مىرسد ، صحيح است كه « مِنْ سعادةِ المرءِ سعةُ داره » : « از سعادت مرد وسيع بودن خانه او است » ، ولى وسعت خانه حساب و كتاب دارد ، بدانيد در 3 متر هم مىتوانيد زندگى كنيد ، چنان كه الان در مِنا زندگى مىكنيد . يك تكّه تاريخى بسيار جالب از نهج‌البلاغه نقل كنم : شُريح قاضى يك از قضات زمان مولى على ( عليه السلام ) خانه‌اى خريد ، شريح كه مرد سليم النفس نبود در زمان خليفه دوم توسط وى منصوب شده بود و بعد هم امام على ( عليه السلام ) بر طبق مصالحى وى را در مقام خود ابقاء كرده بودند ولى به او فرمودند قضاوت نهائى را نزد من آر ، و عملا قضاوت او را از كار انداختند .\r\nمرحوم فيض الاسلام درباره شريح در ذيل نامه سوم نهج‌البلاغه خود چنين مىگويد : « شريح مردى بود كوسج كه مو ، در رو ( صورت ) نداشت و عمر بن خطاب او را قاضى كوفه قرار داد ، و در آن ديار به قضاء و حكومت شرعيه مشغول بود ، اميرالمؤمنين ( عليه السلام ) خواست او را عزل نمايد ، اهل كوفه گفتند : او را عزل مكن ،\r\n\r\n\r\n","description":"","footnote":"\r\n( 1 ) . سوره دخان ، آيه 25 تا 27 .\r\n","page_name":" 326 ","page_number":326},
  {"content":"\r\n\r\nزيرا او از جانب عمر منصوبست ، و ما با اين شرط با تو بيعت نموديم كه : آنچه ابوبكر و عمر مقرّر نموده‌اند ، تغيير ندهى ، و چون مختار ابن ابى عبيده ثقفى به مقام حكومت و امارت رسيد ، او را از كوفه بيرون نموده ، به دهى كه ساكنين آن يهودى بودند فرستاد ، و چون حجاج امير كوفه گرديد او را به كوفه بازگردانيده با اينكه پيرمرد سالخورده‌اى بود ، امر كرد به قضاء مشغول گردد ، او به جهت خوارى كه از مختار ديده بود درخواست نمود تا او را از قضاء عفو نمايد ؛ حجاج پذيرفت . خلاصه هفتاد و پنج سال قاضى بود فقط دو سال آخر عمر بر كنار ماند ، و در سنّ يكصد و بيست سالگى از دنيا رفت » . گويند : شريح در دوران قضاوت خود خانه‌اى خريد به 80 دينار ( دينار برابر يك مثقال طلا بوده و الان بخواهيم با قيمت بازار امروز محاسبه كنيم ، هر مثقال 6000 تومان است پس قيمت خانه مىشود 600 / 480000 * 80 تومان حال ببينيد مولى ( عليه السلام ) به قاضى معروف كوفه كه خانه‌اى معادل 480 هزار تومان ( با محاسبه در بازار آزاد خريده و امروزه با اين قيمت ، خانه‌اى مثلا سه اطاقى مىدهند ) چه مىفرمايد : راوى مىگويد وقتى خبر به مولى رسيد او را خواسته و به او فرمودند : به من خبر رسيده كه خانه‌اى به قيمت 80 دينار خريده‌اى و سند و قباله‌اى هم براى آن نوشته و شهودى هم بر اين جريان گرفته‌اى ؟ ! شريح گفت : بلى يا اميرالمؤمنين ، راوى مىگويد : حضرت با نگاهى غضبناك به او نگريسته و فرمودند : اى شريح آگاه باش كه به زودى نزد تو مىآيد كسى ( عزرائيل ) كه نظر به نوشته و قولنامه تو نمىكند ، و نيز از بيّنه و شاهدهاى تو سؤالى نخواهد كرد ، تا تو را از اين دنيا و اين خانه خارج كرده و دور كند ، و بدون هيچ چيزى و با دستى خالى تحويل قبر دهد ، پس اى شريح بنگر كه اين خانه را از مال غير نخريده باشى ، يا پول و قيمت آن را از مال غير حلال نداده باشى ؟ كه در اين صورت تو زيانكار در دنيا و آخرتى ( خسر الدنيا و الاخرة ) . بدان اگر وقتى مىخواستى اين خانه را بخرى ، نزد من مىآمدى\r\nمن قباله و كتابتى مثل اين قباله ( كه در ذيل مىآورم ) براى تو\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nمىنگاشتم كه هرگز رغبت در خريد اين خانه حتى به درهمى نمىكردى ( چه رسد به 80 دينار ) .\r\nو قباله‌اى كه مىنوشتم چنين بود :\r\n« هذا ما اشترى عبدٌ ذليلٌ من عبد ازْعِجَ للرّحيلِ ، اشترى منهُ داراً من دارِ الغُرورِ من جانبِ الفانينَ و خطَةِ الهالكينَ و تجمعُ هذه الدارُ حدودٌ اربعةٌ : الحدُّ الاولُ ينتهى الى دَواعى الافاتِ و الحدُ الثانى يَنْتهى الى دَواعى المُصيباتِ و الحدُّ الثالثُ ينتهى الى الهَوَى المُرْدى و الحدُ الرابعُ يَنْتهى الى الشيطانِ المُغْوِى و فيه يُشْرعُ بابُ هذه الدارِ اشْترى هذا المُغْتَرُّ بالامَلِ مِن هذا المُزْعَج بالاجَلِ هذه الدارَ بالخروج مِنْ عزِّ القناعةِ و الدخولِ فى ذُلِّ الطلبِ و الضَّراعَةِ فما ادْرَك هذا المشترى فيما اشْترى منه مِنْ دَرَك فَعَلى مُبَلْبِلِ اجسام الملوكِ و سالب نفوس الجبابرة و مُزيلِ ملك الفَراعِنهِ مِثل كسْرى و قيصِر و تُبَّعِ وَ حِمْيَرَ و مَنْ جمعَ المالَ على المالِ فَأَكثَر و مَنْ بَنى و شَيَّد و زَخْرَفَ و نَجَّدَ و ادَّخَرَ و اعتَقَدَ و نَظَرَ بزعمهِ للولدِ ، اشخاصهم جميعاً الى موقِفِ العرضِ و الحسابِ و موضعِ الثوابِ و العقابِ اذا وقع الامرُ بفَصلِ القضاءِ ( و خَسِرَ هنالِك المُبطِلونَ ) شَهدَ على ذلكَ العَقْلُ اذا خَرَج مِنْ اسْرِ الهَوى و سَلِمَ مِنْ عَلائِق الدنيا »\r\nمولى در اين نوشته بنابر آنچه در قباله و قولنامه تنظيم مىگردد براى وى نگاشتند : ابتدا خريدار و فروشنده را معرفى كرده ، سپس مبيع ( شى مورد معامله يعنى خانه ) را يادآور شدند ، و اينكه در كدام محل و خيابانى واقع است ، و پس از آن حدود چهارگانه آن را توضيح مىدهند ، متذكر مىشوند كه درب اين خانه به حدّ چهارم باز مىشود سپس بهائى را كه خريدار در مقابل اين مبيع ( يعنى شىء مورد معامله ) مىپردازد ذكر كرده و اينكه خسارت و ضررى كه از جانب اين معامله متوجه مىشود به چه كسى مىرسد و در پايان از شاهد بر چگونگى اين معامله را هم نام مىبرند .\r\n« اين خانه‌اى است كه خريد بنده خوار و پست ، از مرده‌اى كه ( كسى كه حتماً خواهد مرد و از خانه‌اش ) بيرون شده براى كوچ ( به خانه آخرت ) خريد از\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nاو خانه‌اى از سراى فريب ( دنيا ) از جانب ( محله ) نيست شوندگان ، و ( خيابان ) هلاك شوندگان و در برمىگيرد اين خانه اين حدود چهارگانه را : حدّ اول : به پيشامدهاى ناگوار ( خرابى ، بيمارى ، گرفتارى ، دزدى ) منتهى مىشود و حدّ دوم : به موجبات اندوهها ( مرگ عزيزان ، از دست رفتن خواسته و سرمايه‌ها ) و حدّ سوم : به خواهش و آرزوى تباه كننده ، و حدّ چهارم به شيطان گمراه كننده و درب اين خانه از حدّ چهارم : باز مىگردد ( و ورود شيطان و اتباع و اولياء او آسان‌تر است ) .\r\nاين شخص فريفته به خواهش و آرزو چنين خانه از اين شخص بيرون شده براى مرگ خريد ، به بهاى خارج شدن از ارجمندى قناعت و داخل شدن در پستى و درخواست و خوارى ( زيرا قناعت و بىنيازى را از دست دادن گرفتارىها و سختيهائى در بر دارد كه موجب ذلّت و خوارى است ، پس در واقع بهاى خانه‌اى كه محل احتياج و نياز نبوده خروج از قناعت و شرافت و آبرو و دخول در ذلّت خواهش و سختى و گرفتارى است ) .\r\nپس چه بسيار خسارت ديد اين مشترى در خانه‌اى كه خريد ، پس بر بيمارى بخش اجسام پادشاهان و گيرنده جان جبّاران و زائل كننده سلطنت فرعون‌ها مثل كسرى ( پادشاهان ايران ) و قيصر ( پادشاهان روم ) و تُبَّع ( پادشاهان يمن ) و حِمْيَر ( فرزندان حمير بن سبَأ بن يَشْجَبِ بن يَعْرب بن قحطان كه صاحب قبيله بودند ) و ( نيز بر زائل كننده ) كسى كه جمع كرد مال را برمال تا زياد شد ، و كسى كه بنا كرد و محكم كرد و طلاكارى كرد و زينت نمود ، و اندوخت و نگهدارى كرد ، و به گمان خود براى فرزندان باقى گذارد بر آن زائل كننده يعنى خداوند متعال است فرستادن و جمع كردن اينچنين افرادى را در موقف و محل عرض اعمال و حساب و موضع ثواب و عقاب ، زمانى كه فرمان قطعى ( بين حق و باطل و بهشتى و دوزخى از جانب خداى تعالى ) صادر شود و در آنجا بيهودگان زيان برند .\r\nدر قرآن كريم سوره مؤمن آيه 78 آمده : ( فَاذا جاءَ امْرُ اللّهِ قُضِىَ بالحَقِّ\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nوَ خَسِرَ هُنالَكَ المُبطِلُون ) : « چون ( در روز رستاخير ) فرمان خداوند سبحان رسد ، به حق و راستى حكم شود ، و در آنجا بيهودگان ( و تباهكاران ) زيان برند » حضرت در كلام خود اقتباس از اين آيه شريفه كرده‌اند .\r\nشاهد بر اين ( قباله ) عقل است آنگاه كه از تحت تأثير هوا و هوس خارج گردد ، و از علائق دنيا جان سالم بِدَر برد » . « 1 »\r\nاگر نبود بر حقانيّت تفوّق علم مولى بر ديگر خلفاء جز تنظيم اين قباله ، كافى بود در تقدم او بر مدّعيان خلافتى كه سر تا پا جهل و گمراهى بودند .\r\nبايد مطلب هشدار دهنده‌اى را متذكر شوم و آن اينكه : يكى از عوامل مؤثر در ايجاد فقر و يا بقاء آن ، انباشته شدن ثروتها ، نزد عدّه‌اى ثروت‌اندوز است ، آنهائى كه درد فقر را در بدن احساس نكرده و مضمضه گرسنگى را در دهان خود نيازموده‌اند ، بايد دانست سرمايه‌هاى موجود در جهان نامحدود نيست ؛ بلكه محدود است ، و استفاده بىحدّ ، اسرافها ، تبذيرها و انباشتن ثروتها ، موجب اختلال در گوشه‌اى از نظام جهان مىگردد ، و هيچ فقيرى فقير نخواهد شد ، مگر اينكه مقدار و سهميه‌اى كه بايد به او برسد ثروتمندى بالا كشيده ، و از آن بهره برگرفته است ، و به قول مولى على ( عليه السلام ) : « ما مُنعَ فقيرٌ الّا بما مُتّعَ به غَنىٌ » : « هيچ فقيرى از معاش خود محروم نمانده است ، مگر اينكه يك غنى و توانگرى از حق مالى او بهره‌مند گشته است » « 2 »\r\nاگر اين ثروتمندان به فقراء و نيازمندان عنايت كرده و مساعدت مىكردند ، هيولاى فقط بر سر جوامع عموماً و كشورهاى مسلمان خصوصاً سايه نمىافكند ، اى كاش فقز كمك نمىكردند و خود از ثروت خود استفاده مىكردند ، كار امروزه به جائى رسيده كه آمريكاى به اصطلاح متمدّن و حامى بشر گندم اضافه خود را به\r\n\r\n\r\n","description":"","footnote":"\r\n( 1 ) . نهج‌البلاغه قسمت نامه‌ها و مكاتبات ، نامه ( كتاب ) سوم از نهج‌البلاغه فيض و صبحى صالم .\r\n( 2 ) . شرح نهج‌البلاغه محمدتقى جعفرى ، جلد 10 ، صفحه 26 .\r\n","page_name":" 330 ","page_number":330},
  {"content":"\r\n\r\nدريا مىريزد تا نرخ گندم پائين نيايد ، و در كنار اين گندم به دريا ريختن‌ها ، مردم كشورهاى آفريقائى در اثر فقر و گرسنگى جان مىدهند ، و هر چه زمان به پيش مىرود ، با خود آمار تلفات را هم بالا مىبرد . اى كاش ذرّه‌اى عاطفه بر سران بعضى كشورها حاكم بود ، اى كاش حال به دين و مرامى پايبند نيستند ، لااقل خوى انسانى را مراعات كرده و آزاده بودند .\r\nروايات صله رحم و رسيدگى به خويشاوندان متواتر و بسيار زياد است كه ما فقط به دو روايت اكتفا مىكنيم تا بى دردان جامعه كمى احساس درد كرده ، و به رسالت انسانى اسلامى خود آگاه گردند .\r\n1 - قال ابوجعفر ( عليه السلام ) :\r\n« صِلَةُ الارْحامِ تُزَكّىِ الاعْمال و تُنْمِى الاموالَ و تَرفَع البلوى و تُيَسّر الحسابَ و تُنْسى في الاجل »\r\nامام باقر ( عليه السلام ) فرمودند : « رسيدگى به خويشاوندان و مرتفع ساختن احتياجات آنها ، اعمال انسان را رشد و نمو داده ( عاملى براى تكثير اعمال نيك است ) و موجب زيادى اموال و رفع بلا و مصيبت گشته ، و محاسبه را آسان و اجل را به تأخير مىاندازد » . « 1 »\r\n2 - قال ابوعبدالله ( عليه السلام ) :\r\n« صِلَةُ الرَّحمِ و حُسْنُ الجوارِ يَعْمُران الدّيارِ و يَزيدان فى الاعْمارِ »\r\n( امام صادق ( عليه السلام ) فرمودند : « رسيدگى به خويشاوندان و رفع احتياجات آنها و رفتار نيكو با همسايگان شهرها را آباد و عمرها را زياد مىكند » . « 2 »\r\nاز اين دو روايت استفاده چند خاصيت كه بر صله رحم مترتّب مىگردد قابل توضيح است :\r\n1 - رشد و نمو اعمال : رسيدگى و نيكى به خويشاوندان موجب تصفيه و پاكيزگى اعمال و رشد كردار آدمى مىگردد ؛ وقتى انسان به شاخ و برگ درخت زندگى خود كه همان اقوام او باشند ، رسيدگى كرد ، و از خشكيدن حتى برگى از\r\n\r\n\r\n","description":"","footnote":"\r\n( 1 ) . شرح نهج‌البلاغه محمدتقى جعفرى ، جلد 5 ، صفحه 84 .\r\n( 2 ) . شرح نهج‌البلاغه محمدتقى جعفرى ، جلد 5 ، صفحه 84 .\r\n","page_name":" 331 ","page_number":331},
  {"content":"\r\n\r\nبرگهاى اين درخت جلوگيرى نمود ، احساس آرامش و صفاى باطنى خواهد كرد ، كه خود عاملى براى تصفيه و رشد اعمال نيك است . وقتى چنين صفائى را حاكم بر نفس خود مشاهده كرد ، به تدريج در صدد برمىآيد تا بوسيله نيكيهاى ديگر بر اين صفا و روحانيّت دل بيفزايد ، و بالطبع كردار او خالص‌تر و اعمال نيك او بيشتر مىگردد .\r\n2 - رشد و افزايش اموال : صله رحم عاملى براى رشد و افزايش مال است ، افزايش چه از نظر ارزيابى ذهنى و چه از نظر عينى و در خارج از ذهن . اگر روح انسانى به اينجا رسيد كه ايثار و گذشت را سرلوحه زندگى قرار داد ، و در صدد رفع نياز دوستان و نزديكان خود برآمد ، يك ريال زيادتر از مؤونه زندگى خود را هم زياد ارزيابى كرده ، و افزون مىيابد ، و در صدد است حتى اين مقدار كم را هم صرف غير كند ، و اما از نظر عينى و محيط بيرون از محدوده ذهن هم مال او فزونى مىيابد ، كسى كه به دستور خداوند متعال عمل كرده و نيكى مىكند خداوند راههائى را براى توسعه اموال براى او مىگشايد ، راههائى كه قبل از اين نيكى به روى او باز نبود ، راههائى كه اموال حلال از آن طريق به دست مىآيد و ديگر لازم نيست براى جمع مال حتى به كارهاى حرام روى آورد و علاوه بر اين طبعاً از نظر روانى وقتى اين آسودگى را احساس كرد كه شاخ و برگ خاندان و وابستگان او با طراوت و شادابى به زندگى ادامه مىدهند ، خود نيز با فكر و انديشه‌اى باز در تمام امور و جهات و از جمله كسب مال تلاش مىكند ، و با روشنائى تفكر آزاد روزهائى را مىيابد كه قبل از اين اعمال نيك نمىيافت زيرا تاكنون تاريكى خودپسندى و حبس مال اجازه روشنائى و يافتن آن روزنه را نمىداد .\r\n3 - بر طرف شدن بلاها و گرفتاريها : امورى كه نام آن را بلا و گرفتارى مىناميم عوامل مختلف و گوناگونى دارد از مهمترين آنها جمع ثروت است ، جمع مال\r\nخود عاملى براى بلاها و حوادث است ، اختلالات روانى ، تشتتات ذهنى و افكار درهم ريخته كه از ازدياد مال بروز مىكند ، عواملى براى خودكشىها ، تصادفات ،\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nنزاع‌ها ، كشمكش‌ها و تخاصمات است .\r\nاكثر اين پيشامدها را بايد در كانال توجه بيش از حدّ به ثروت و انقطاع عاطفى نسبت به خويشاوندان جستجو كرد ، بىعنايتى به كسانى كه همچون بازوهاى كارسازى مىتوانند در هر لحظه و برهه زمانى يار و ياور و مددكارى مفيد باشند .\r\nچرا ايجاد حوادث معلول طبيعى و منطقى جمع ثروت نباشد ؟ در حالى كه هر چه اموال بر هم انباشته گردد ، به همان نسبت فكر انسان در زندان محاسبات محبوس و زندانى مىگردد ؛ حتى در خواب هم فكر آزادى ندارد ، و دائماً مشغول به محاسبه در مورد ثروت و راههاى ازدياد و حفظ آن است .\r\nاين حوادث و بلاها را انسان خود آفريننده است ، و مسلّماً خداوندى كه عالم به همه مكنونات است وقتى مشاهده كند ، كه بنده‌اى در راستاى اطاعت از فرامين او به بيچاره‌اى رسيدگى كرد چرا در وقت بيچارگى و گرفتارى حوادثى را كه از ناحيه غير او به او متوجه مىشود ، دفع نكند ؟\r\nمگر مىشود چنين نكند كه پيامبرش فرمود :\r\n« الخلقُ كلُّهم عيالُ الله و احَبّهم اليهِ انْفَعُهُم لَهُم » :\r\n« خلق همه به منزله خاندان خدايند ، محبوب‌ترين مردم در نزد خداوند سودمندترين مردم به خلق او مىباشند » . « 1 »\r\n4 - آسان شدن حساب در روز قيامت : آسان گرفتن بر خلق خدا كه عيال او محسوب مىشوند و به ويژه آسان گرفتن بر نزديكان و كمك كردن بر آنها مسلّماً آسانى در آخرت را به دنبال دارد ، زندگى و حياتى كه بر محور آگاهى و معرفت دور زده و در آن هر فردى جلوه‌اى از جلوات الهى و رشحه‌اى از رشحات خداوندى به حساب\r\nآيد ، و هر كمكى به فردى بر مبناى چنين ديدى انجام پذيرد ، حياتى معقول\r\n\r\n\r\n","description":"","footnote":"\r\n( 1 ) . شرح نهج‌البلاغه محمدتقى جعفرى ، جلد 5 ، صفحه 87 .\r\n","page_name":" 333 ","page_number":333},
  {"content":"\r\n\r\nخواهد بود و چنين حيات معقولى يقيناً ، معلولى به نام آسانى حساب را به دنبال دارد .\r\nپيامبر اكرم ( صلى الله عليه وآله ) زمانى كه پسر و دختر حاتم طائى در جنگ اسير شدند ، با آنها رفتار اسير جنگى نفرمود و به آنها احترام گذارد و وقتى از ايشان سؤال مىشود چرا آنها را مورد احترام قرار داديد با اينكه كافر هستند ؟ مىفرمايد : پدر آنها داراى خصلت نيكوئى بود كه خدا آن را دوست دارد ، او داراى صفت پسنديده سخاوت بود ، وقتى پيامبر خدا به خاطر آسان گرفتن و اعانت حاتم به مردم ، حتى به فرزندان او آسان مىگيرد ، چگونه خداوند متعال با خود افرادى كه متّصف به چنين صفت نيكى هستند ، در دنيا و آخرت آسان نگيرد .\r\n5 - ازدياد طول عمر و تأخير افتادن مرگ : چنان كه در خصوصيت سوم اشاره شد ، بسيارى از مرگهاى زودرس معلول اختلالات روانى ، اندوهها ، غمها و نگرانىهائى است كه بواسطه درد و رنج همنوع براى وجدان انسان پيش مىآيد ، وقتى عضوى از پيكره جامعه در حال درد و غم بسر برد تأثيرى عميق در تمامى اجزاء جامعه مىگذارد ، اگر اين مسئله براى ما واضح شد ، كه تمامى انسانها اعضاء يك پيكرند و فشارى در عضوى به مثابه فشار در ديگر اعضاست و چه بسا دردى در عضو كوچكى ، تمامى ماشين بدن را از حركت باز مىدارد ، و سعى و تلاش كرديم تا هرگز دردى حاصل نشود ، و يا اگر شد سريعاً بر طرف كرديم ، خواهيم ديد كه ماشين بيشتر دوام مىيابد .\r\nبه قول سعدى :\r\n بنى آدم اعضاى يك پيكرند * كه در آفرينش ز يك گوهرند\r\nچو عضوى به درد آورد روزگار * دگر عضوها را نماند قرار \r\nاگر چنان كرديم كه اصلا بار فقر بر گُرده فردى از افراد جامعه سنگينى\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nنكرد و يا اگر نشانه‌اى از آن ظاهر گرديد سريعاً در زوال آن كوشش كرديم ، ديگر مرگهاى ناشى از اين احساس درد و اندوه مرتفع خواهد شد و انسانها بيشتر عمر كرده و بهتر به زندگى خود ادامه مىدهند .\r\nگذشته از اين خداوند متعال برحسب مقتضاى حكمت خود هر چه و هر كس نافع‌تر براى جامعه باشد در صورت عدم وجود مانعى بيشتر ابقاء خواهد نمود ، تا هر چه زيادتر مردم از شمع وجودى او نور و حرارت بگيرند قرآن مجيد مىفرمايد : ( وَأَمَّا مَا يَنفَعُ النَّاسَ فَيَمْكُثُ فِى الْارْضِ ) : « و امّا آنچه نفع مىرساند به مردم ، در زمين باقى مىماند » . « 1 »\r\n6 - آبادى شهرها : انفاق به محرومان و ناتوانان ، اگر بطور فراگير بر تمام خانه‌ها و بر فرد فرد جامعه سايه بگستراند و از جامعه فقر به كلى ريشه‌كن گردد قهرى است كه شهرها نيز آباد مىگردد . آرى جامعه همچون درختى است كه ثروت بايد به صورت مواد غذائى از آوندها و مجارى تغذيه آن بالا رفته و به تمامى سلولها ، حتى سلولهائى كه در زواياى يك برگ لميده‌اند برسد ، و گرنه به تدريج شاخه‌هاى آن رو به زردى گرائيده و تمام درخت نابود مىگردد .\r\nدر پايان به كلام زيبا و بلند مولى در خطبه 23 نهج‌البلاغه « 2 » درباره رسيدگى به نزديكان اشاره مىكنم .\r\n« الا لا يَعْدَلَنَّ احَدُكُم عن القرابة يَرى بها الخَصاصةَ انْ يَسُدَّها بالّذىِ لا يَزيدَهُ انْ امسَكهُ و لا يَنْقُصُهُ انْ اهْلكَهُ و مَنْ يَقبض يَدَه عن عَشيرتِهِ فَانَّما تُقْبَضُ منهُ عنهُمْ يدٌ واحدةٌ و تُقْبَضُ منهم عنهُ ايْد كثيرةٌ و مَنْ تَلِنْ حاشِيَتُهُ يَسْتَدِم مِنْ قَومِه المودّةَ » .\r\n: « آگاه باشيد ، نبايد يكى از شما از نزديكان خود روى برگرداند ، در حالى كه\r\n\r\n\r\n","description":"","footnote":"\r\n( 1 ) . سوره رعد ، آيه 17 .\r\n( 2 ) . خطبه 23 فيض‌الاسلام و صبحى صالح .\r\n","page_name":" 335 ","page_number":335},
  {"content":"\r\n\r\nآنها گرفتار فقر و پريشانى هستند ، و ( نبايد ) امتناع كند از مالى كه اگر نگه دارد به مال او چيزى افزوده نمىشود ، و اگر انفاق كند چيزى از مال او كم نمىشود ، - اگر از خويشان او تنگدست و محتاج‌اند نبايد از كمك مالى دريغ كند ، مالى كه اگر حفظ شود تأثيرى در ازدياد اموال نداشته و اگر تقديم مستحقّى گردد تأثير و كمبودى در ثروت احساس نمىشود و خداوند متعال جبران مىكند - و كسى كه دست از ارحام خويش كشد جز اين نيست كه او يك دست از آنها مىكشد ، و در مقابل دستهاى زيادى از او كشيده مىشود - زيرا او يك نفر و جمعيت طائفه بسيار است و طبعاً جدا شدن يك نفر ضررى به ديگران نمىزند ولى جدائى يك فاميل از يك فرد مضرّ به حال او است - و كسى كه ( با خويشان خود ) متواضع و مهربان و همراه باشد ، دوستى هميشگى آنها را جلب كرده است ( هر وقت كمك و يارى بخواهد دستها و قدمهائى آماده ، براى خدمت به او مهيّا خواهد بود ) » .\r\nمرحوم الهى در ذيل اين فراز ( حاجاتهم خفيفة ) چنين مىسرايد :\r\n نكويان جهان از بى نيازى * نمىگيرند عالم را به بازى\r\nسبكبار اندرين دار مجازند * به كمتر مايه آنان بى نيازند\r\nنياز جسم و جان را برده از ياد * به ناز دلبر خود گشته دلشاد\r\nبه جز خالق كه از كُل بى نياز است * خلائق را به يكديگر نياز است\r\nو ليكن پارسايان را قناعت * سبك بنموده سنگين بار حاجت \r\n\r\n","description":"","footnote":"","page_name":" 336 ","page_number":336},
  {"content":"\r\n\r\n چو قوتى يا بى و كهنه قبائى * بزن بر فرق گردون پشت پائى\r\nجهان را سهل گير ار هوشمندى * منه بر پاى خود از حرص بندى\r\nتوئى مرغ سبك پرواز هشيار * در اين ره رو چو آگاهان سبكبار\r\nسبكباران به منزلها رسيدند * كهن دزدان به غافل‌ها رسيدند\r\nسبكبارى نشاط اين جهان است * قناعت بى گمان گنج نهان است\r\nز دام حرص و شهوت رست بتوان * دَر صدگونه حاجت بست بتوان\r\nهزاران حاجت از حرص آيدت پيش * قناعت كن ز محتاجى بينديش\r\nزند چون حرصِ مرغى ، گربه را راه * در افتد سرنگون آن گربه در چاه\r\nنياز دانه و آز تَنَعُّم * كِشد هر مرغ در دام تألّم\r\nز حرص آهوان ناگه در افتاد * پلنگى خشمگين بر جان صياد\r\nتو نيز ار هوشمندى پند بنيوش * سبكتر بار حاجت گير بر دوش \r\n\r\n","description":"","footnote":"","page_name":" 337 ","page_number":337},
  {"content":"\r\n\r\n مبادا بار سنگين نيازت * در اندازد به چاه حرص و آزت\r\nز حال پارسايان راز بشنو * سبكرو زير اين چرخ سبكرو \r\n* * *\r\n\r\n","description":"","footnote":"","page_name":" 338 ","page_number":338},
  {"content":"\r\n\r\n\r\n14 - عفّت نفس\r\n14 - وَ انْفُسُهُم عَفيفَةٌ\r\nترجمه : و ارواحشان عفيف و پاك است .\r\n* * * شرح : در سير بحث به صفت چهاردهم كه عفّت نفس آنهاباشد مىرسيم ، براى روشن شدن حقيقت عفّت ابتدا به سراغ معناى لغوى آن مىرويم و سپس به بحث اخلاقى مىپردازيم و بعد از آن رواياتى را كه در اين زمينه وارد شده است نقل مىكنيم .\r\n\r\nمعناى لغوى عفّت\r\nاز نظر لغت « عفّت » از عُفَّه و عُفافَه ( باقيمانده چيزى ) گرفته شده ، و به معنى اقتصار و قناعت كردن بر تناول شىء قليل و مختصر است ، كه باقيمانده از چيزى است . سپس معنى از اين فراتر رفته و راغب در مفردات گويد : « العفَّةُ حُصول حالة لِلنَّفس تمتَنع بها عن غلبة الشهوة » « 1 » : « عفت حاصل شدن حالتى براى نفس است\r\n\r\n\r\n","description":"","footnote":"\r\n( 1 ) . مفردات راغب ، صفحه 339 ، چاپ دفتر نشر كتاب .\r\n","page_name":" 339 ","page_number":339},
  {"content":"\r\n\r\nكه امتناع مىكند به سبب آن حالت از غلبه شهوت » و به تعبير ساده حالت كنترل در مقابل شهوات است . وقتى مىگوئيم شهوت ، فقط شهوت جنسى مراد نيست ؛ بلكه معنى عام مراد است ، شهوت مال ، جاه ، خوردن ، تكلم كردن ، شهوت جنسى و غيره ، عفّت در همه اينها كنترل كننده است .\r\n\r\nزيربناى علم اخلاق\r\nعلماء اخلاق ، علم اخلاق را در چهار صفت خلاصه نموده‌اند و به تعبير ديگر زيربناى اخلاق نيك را چهار خُلق قرار داده‌اند :\r\n1 - حكمت . 2 - شجاعت .\r\n3 - عدالت . 4 - عفّت .\r\nاين چهار چيز اصول چهارگانه اخلاق نام دارد ، مرجع و ريشه تمام اخلاق نيكو اينها هستند .\r\nو چه انحصار به چهار ، اين است كه : در درون انسان سه قوه موجود است : 1 - درّاكه ، كه همان قوه درك و فهم و شعور است . 2 - قوه شهويه ( قوه جاذبه ) . 3 - قوه غضبيه ( قوه دافعه ) .\r\nاگر قوه درّاكه در حال تعادل باشد حكمت گويند و به صاحب اين قوه حكيم نام دهند ، حدّ افراط آن « جُربُزه » است كه فكر ، بيش از حدّ كار مىكند و گاهى فطانت هم نام نهاده‌اند ، و حدّ تفريط آن بلاهت است كه فكر كمتر از حدّ ضرورت كار مىكند ، و گاهى جهل بسيط نامند .\r\nاگر قوه شهويه در حدّ تعادل باشد عفّت نامند و حدّ افراط آن شِرَّه يا فجور است ، كه غرق شدن در لذات جسمانى است ، به حدّى كه نه شرع و نه عقل تجويز مىنمايد ، و حدّ تفريط خمود است و آن ميراندن و سركوب كردن قوه شهوى است ، حتى در مقدارى كه حفظ بدن و بقاء نسل به آن محتاج است . اگر\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nقوه غضبيه در حدّ تعادل باشد ، شجاعت نامند ، و حدّ افراط آن تهوّر و بىباكى است به طورى كه شخص دست به كارهائى زند كه عقل آن را تجويز نمىنمايد ، و حدّ تفريط جُبن است و آن رويگردانيدن و ترس از چيزهائى است كه نبايد از آنها روى گردانيد و ترسيد .\r\nاينكه گفتيم حدّ وسط است ، منافاقت با ترس عاقلانه در بعضى موارد ندارد ، و چه بسا بعضى موارد واقعاً جاى ترس و فرار است . روزى ديدند يكى از پهلوانها با قصّابى دعوا كرده ، و در حال فرار است ، و از پشت ، قصّاب با چاقوئى او را دنبال مىكند ، از او پرسيدند : اى پهلوان چرا فرار مىكنى ، در حالى كه تو قدرت دارى با او مبارزه كنى ، گفت : نه اينجا جاى مبارزه و مقاومت نيست ، زيرا پهلوان مىداند با پهلوان چگونه درگير شود ، و مبارزه كند ، و اگر هم بنا به چاقوكشى شد نوك چاقو را در جائى مثل بازو فرو مىكند ، كه طرف مقابل از كار بيفتد ، ولى از پا در نيايد ، اما اين قصّاب رسم پهلوانى و چاقو در دست گرفتن را براى مبارزه نمىداند ، او مىخواهد چاقو را تا دسته در شكم من فرو كند و از اين رو جاى ايستادن و درنگ نيست .\r\nاگر اين سه قوه در حال تعادل و هماهنگى به سر برند ، عدالت نام نهند ، و در حقيقت عدالت هماهنگى سه قوه است به طورى كه قوه عامِلِه در بدن ، در تمام افعال خود تابع قوه عاقله است ، و به تعبير ديگر عدالت ، حكومت عقل بر حركاتى است كه از قوه عامله در ممكلت بدن سر مىزند . بعضى تفسير ديگرى براى عدالت كرده‌اند كه آن ، اتفاق جميع قواى بدن در اطاعت و فرمانبردارى از قوه عاقله است به طورى كه هيچ خطائى از انسان سر نزند ، ولى صاحب جامع السعادات تعريف اول را پذيرفته‌اند و تعريف دوم را از لوازم عدالت مىدانند ، نه نفس عدالت و به معناى اول اشاره دارد عبارت غزالى كه مىگويد\r\n: « انّها حالةٌ لِلنَّفس و قوّة بها يَسُوسُ الغَضَب و الشهوة ، و يَحْملهما على مقتضى الحكمة و يَضْبِطهما فى الاسترسال\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nوالانقباض على حسب مقتضاها » « 1 » :\r\n« عفت حالتى براى نفس و نيروئى است كه به سبب آن تدبير غضب و شهوت مىشود و اين نيرو وادار مىكند اين دو را بر مقتضاى حكمت و اين دو را كنترل مىكند از حيث رهائى و عدم رهائى بر طبق مقتضاى حكمت » .\r\nلازمه اين تعادل ، انقياد و مطيع بودن تمام قواى بدن است براى عقل و به عبارت ديگر عدالت كمال قوّه عامله است و لازمه آن كمال بقيه قوا است .\r\nلازم به ذكر است كه مراد از حدّ وسط كه چهار صفت فوق در آن قرار داشتند ، وسط اضافى است نه حقيقى . وسط حقيقى آن است كه : نسبت به طرفين مساوى باشد مثل 2 كه وسط حقيقى 1 و 3 است و به يك نسبت با طرفين فاصله دارد ، و وسط اضافى آن است ، كه : عرف نزديك به حقيقى بدانند و به قول بعضى ، نزديكترين چيز به وسط حقيقى است ، پس حدّ وسط در بحث ما نزديكترين صفت پسنديده‌اى است ، كه به صفت پسنديده حقيقى كه در وسط قرار دارد نزديك است ، و استقامت بر « حدّ اعتدال نسبى » نياز به تمرين و ممارست دارد ، و استقامت بر حدّ اعتدال حقيقى بسيار مشكل است .\r\nصاحب جامع السعادات « 2 » مرحوم نراقى مىنويسد : « از اين رو بعد از نزول آيه 112 سوره هود « فَاسْتَقِمْ كَمَا أُمِرْتَ وَمَنْ تَابَ مَعَكَ وَلَا تَطْغَوْا » : « اى پيامبر بايست و ثابت باش چنان كه امر شده‌اى با كسانى كه ( به سوى خدا ) با تو رجوع كردند و ( اى مردم ) طغيان نكنيد ( و از حدود الهى تجاوز نكيند ) پيامبر فرمودند : « شَيَّبَتْنى سورةُ هود » : « سوره هود مرا پير كرد » ، زيرا پيامبر يافتند كه وسط حقيقى در بين اطراف غير متناهيه مشكل و ثبات بر آن مشكل‌تر است . » « 3 »\r\n\r\n\r\n","description":"","footnote":"\r\n( 1 ) . نقل از جامع السعادات ، جلد 1 ، صفحه 52 ، چاپ اسماعيليان .\r\n( 2 ) . جامع السعادات ، جلد 1 ، صفحه 62 .\r\n( 3 ) . به نظر مىرسد تفسير مناسب‌تر براى اين آيه ، اين باشد كه پيامبر ( صلى الله عليه وآله ) بيشتر نگران امّت و « مَن تابَ معك » بودند كه اينها نمىتوانند آنطور كه خداوند خواسته عمل كنند و در مسير مستقيم بدون طغيان حركت كنند و مراد از مسير مستقيم ، حدّ وسط واقعى و حقيقى نيست بلكه اضافى است يعنى آنچه به آن امر شده و انسانها مكلف به آن شده‌اند و حدّ وسط حقيقى ، جداى از اينكه پيدا كردنش مشكل و عمل به آن مشكل‌تر است ، يافتن و ثبات بر آن براى افراد معمولى متعذّر است و از اين روى خود صاحب جامع السعادات بعد از ذكر اين مطلب تصريح دارند به تعذّر يافتن و ثبات بر آن ، و اگر هم ممكن بود ولى به اين حدّ يافتن و ثبات بر آن مشكل بود منافات با « بُعِثْتُ على الشريعة السمحة السهلة » : « مبعوث شدم بر شريعت و دينى كه در آن گشايش و راحتى است » داشت و الله العالم .\r\n","page_name":" 342 ","page_number":342},
  {"content":"\r\n\r\nبايد گفت ، آنچه در روايات آمده كه « ان الصّراط المستقيم ادقُّ مَن الشَعر و احدُّ من السيف » : « صراط مستقيم و پلى كه روى جهنم است باريكتر از مو و تيزتر از شمشير است » تجسّم اخلاق حسنه‌اى است كه در حدّ وسط افراط و تفريط در اين دنيا است ، كسى كه در اين دنيا پاى در وسط اين حدّ وسط گذارد در آخرت پاى روى وسط پل آن گذارده و به راحتى عبور كند و كسى كه از اين مسير ، منحرف شد در آخرت به يك طرفِ اين صراط متمايل شده و سرازير جهنم مىشود !\r\nبعضى مثل مرحوم محقق طوسى و عدّه ديگرى خواسته‌اند بگويند : مراد از صراط مستقيم ، صراط در آخرت نيست بلكه اشاره است به اينكه صفات حد وسط مثل صراط مستقيمى است كه از مو باريكتر و از شمشير برّنده‌تر است ، ولى صاحب جامع السعادات اين تأويل را نپذيرفته و فرموده اعتقاد به آن چيزهائى كه ظاهرش درباره امور آخرت است واجب است ، و آنها امور ثابتى است كه قابل انكار نيست ، و تفسير براى اين روايت همان است كه گفتيم ، آخرت ظرف ظهور و تجسّم افعال و احوال و امورات دنيويه است ، دنيا و آخرت همانند يك سكّه دو رو است كه طرف دنيا ( عرَض ) و طرف آخرت ( جوهر ) است .\r\nبحث ما در صفت حميده عفّت است كه به عنوان يكى از پايه‌هاى مهم علم اخلاق شناخته شده ، عفّت انقياد قوة شهويه به عقل است ، در مورد شهوت شكم و فرج و حرص و مال و جاه و زينت و غيره ، بايد آگاه بود كه : عفّت ، نيكو باشد ، بواسطه\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nحدّ وسط بودنش ، زيرا كه\r\n« خير الامور اوسطها » :\r\n« بهترين امور حد ميانه آنها است » پس در مورد شكم هم حدّ وسط مطلوب است ، و نبايد رواياتى كه در مدح و فضيلت افراط در گرسنگى آمده ، ما را به اشتباه اندازد ، زيرا شارع مقدّس ، بايد در مقابل طبع سركش چنين سخن گويد ، طبع تمايل به بسيار خوردن و افراط در امور شهوى دارد ، و دافع آن بايد امر به افراط در جانب گرسنگى كند ، تا حالت تعادل ايجاد شود ، اين از اسرار حكمت شريعت است كه هر وقت طبع طلب جانب افراط شىء را كند ، شرع مبالغه و افراط در منع از آن مىكند ، تا فرد به حال اعتدال برگردد ، و براى همين جهت است كه : وقتى پيامبر در مواعظ خود مبالغه در مدح شب زنده‌دارى و روزه گرفتن در روز كردند و سپس فهميدند بعضى از اصحاب تمام شب را بيدار و تمام روز را روزه‌اند ، نهى كردند .\r\nاعتدال در خوردن آن است كه به قدرى چيز بخورد كه از طرفى سنگينى و ثقل معده را احساس نكند ، و از طرفى ناراحتى گرسنگى را هم درك ننمايد به قدرى بخورد كه نه سير شود و نه گرسنه بماند ، علامت اين حالت آن است كه اگر شكم خود را فراموش كرده و روى از آن برگرداند ، گرسنگى در او اثر نگذارده ، و او را ناراحت نكند ، بايد تا گرسنه نشده نخورد و تا سير نشده دست از غذا بكشد .\r\nمقصود از تغذّى ( غذا خوردن ) بقاء حيات و قوّت پيدا كردن براى عبادت است ، ثقل طعام منع از عبادت و درد گرسنگى مشغول كننده خاطر است ، و به همين مطلب اشاره دارد « كُلوا و اشرَبوا و لا تُسرِفوا » : « بخوريد و بياشاميد و اسراف نكنيد » مبادا مثل كسانى باشيم كه به قول شاعر :\r\n كُلوا و اشرَبوا را دُرِ گوش كرد * و لا تُسرِفوا را فراموش كرد \r\nعلماى اخلاق مىگويند :\r\nبراى رسيدن به حال تعادل در خوراك ، بايد گاهى نان خشك و نان جو تناول\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nكرد ، خورشت را در بعضى اوقات بايد اضافه كرد و زياد گوشت نخورد ؛ البته ترك آن هم جائز نيست . مولى على ( عليه السلام ) مىفرمايند\r\n: « مَن تَرَكَ اللَّحمَ اربعين يوماً ساءَ خُلْقُه و مَنْ داوَمَ عليه اربعين يوماً قسى قلبُه » :\r\n« كسى كه ترك كند ( خوردن ) گوشت را چهل روز ، خُلق او به بدى مىگرايد ، و كسى كه چهل روز مداومت بر خوردن آن كند ، قلبش دچار قساوت مىشود » .\r\nدر روايت است كه اگر مىتوانيد يك مرتبه در شبانه‌روز غذا آن هم بعد از نماز شب يا نماز عشاء ، يا اگر نمىتوانيد ، دو مرتبه : يك بار در صبح و يك بار در شام خورد ، بعضى از عرفاء و متصوفه ترغيب بر گرسنگى و كثرت فوائد آن مىكنند و اينكه وسيله رسيدن به معارف و اسرار الهى و ملكوتى است ، و حتى نقل مىكنند از بعضى آنها كه يك ماه يا دو ماه يا يكسال چيزى نمىخوردند ، و به مراحلى مىرسند ، بايد گفت اين امر از طريق شرع ، نرسيده ، و مورد امضاء و پذيرش شارع هم نمىباشد .\r\nاعتدال شهوت جنسى و تمايل به جنس مخالف هم مقدارى است كه نسل منقطع نگشته و ضررى به بدن نرسد ، اعتدال در مورد شهوت مال و منال و جاه و مقام هم بايد به حدّى باشد كه امورات كسانى بگذرد ، و به تنگدستى و مشقّت نيفتد ، اكتفا كند ، كه افراط و تفريط آن موجب هلاكت است . در زمان طاغوت گفتند خانه كسى 40 ميليون تومان كه معادل 400 ميليون تومان امروز است قيمت داشت ، فقط روى سقف آن 2 سال كار كردند تا گچ‌برى و نقاشى و تزيين كنند ؛ اين منزل تمام نشده بود كه صاحبش فوت كرد ، و مراسم چهلمين روز او را در اين خانه گرفتند . به دست آوردن ثروتهاى بزرگ و بقاء آن و حتى موارد جذب و مصرف اين ثروتها بدون آلودگى امكان‌پذير نيست ، تا اسراف و تبذير و عيّاشىها نباشد ، اين همه ثروت مصرف نمىشود ، كلام و قلم هم از حدّ وسط عفّت بى نصيب نيستند ، از جمله واجبات اخلاقى عفّت كلام و قلم است ، نه يكى را كه حقش نيست بسيار بالا برد و نه جنبه\r\nتفريط را گرفته و هر چه از دهن يا قلم مىتواند دشنام داده ، فحّاشى كند .\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nجهت افراط قوه شهويه را گفتيم بنام « شَرّه » يا « فجور » ناميده‌اند و آن زياده‌روى قوه شهويه و محبت زياد به خوردن و آميزش جنسى و مال و منال و عيال و فرزندان و غيره است . در روايتى از پيامبر اكرم ( صلى الله عليه وآله ) آمده : « اسرار ملكوت در قلب كسى كه شكم او پر باشد داخل نمىشود » ، لقمان هم به پسرش مىگفت : « اى فرزند ، چون معده پر شود قوه فكر مىخوابد كه انسان را چاره‌اى از غذا خوردن نيست ، اگر خواستيد چيزى خوريد ثُلْت ( 31 ) شكم را براى غذا و ثُلث آن را براى آب و ثلت ديگر را براى تنفس قرار دهيد مانند خوكهائى كه كفّار براى پروار شدن و ذبح كردن آماده مىكنند مىباشيد » ، همچنين رسول گرامى فرمودند : « بيشترين چيزى كه امّت من بواسطه آن داخل آتش مىشود ، دو چيز است : يكى شكم و ديگرى فَرْج ( آلت تناسلى ) » .\r\nدر مورد فوائد گرسنگى و عدم اشباع معده فوائد زيادى ذكر كرده‌اند از جمله : صفاى قلب ، تيزهوشى ، لذّت بردن از مناجات و عبادت ، ترحم بر فقراء و گرسنگان ، ياد كردن از گرسنگى قيامت ، شكستن شهواتى كه از پرخورى حاصل مىشود ، كم خوابى كه موجب شب زنده‌دارى و تهجّد مىشود ، خفيف المؤونه بودن ، صحت بدن و دفع امراض ، زيرا معده خانه هر مرضى است .\r\nبراى معالجه افراط در خوردن بايد آيات و اخبار وارد شده در مذمّت پرخورى و فوائد گرسنگى را ملاحظه كرد ، همچنين احوال انبياء و ائمه و بزرگان را نظاره كرد كه ، اكثر كسانى كه به مقاماتى رسيدند ، از مسير و رهگذر گرسنگى بوده است و نيز بايد متوجّه خلاصى از چنگال شهوات و خبائث بدون تحمّل گرسنگى ممكن نيست ، درك اين معنا را بايد كرد ، كه : پرخورى كار حيوانات است و شأن انسان اجلّ از همطرازى با آنها است ، بايد تأمّل كرد در مفاسدى كه بر شكم‌پرستى\r\nمترتب خواهد شد از قبيل ذلّت ، حماقت و امراض گوناگون .\r\nدر مورد افراط در شهوت جنسى هم بايد گفت زياده‌روى در اين مورد انسان را از طى مسير آخرت و توجه به امورات اخروى باز داشته دين را زائل\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nو خوف خدا را از دل مىزدايد ، و كم‌كم نور و فروغ الهى به خاموشى مىگرايد ، و اينجا است كه دست به هر كار حيوانى زده و پرده حيا را پاره مىكند ، اگر قوه شهويه در اين حالت قرار گرفت كنترل آن مشكل خواهد بود ، اين قوه شبيه به اسب چموشى است كه بخواهد وارد گردابى شود ، اگر از آن پيشگيرى شد راحت‌تر است تا اينكه داخل شود و بخواهيم دُم او را گرفته و بيرون كشيم . تعجب از بعضى افراد است كه در صدد خوردن غذاها و داروهاى مقوّىِ قوه شهويه هستند ، تا بيشتر تمتّع جويند ، اينها همانند كسى هستند كه مبتلا به چنگ شير درنده‌اى شده كه هر وقت هم آن شير اعتناء به او نمىكند با حركاتى او را به هيجان آورده تا به او حمله كند .\r\nدر مهار قهوه شهويه اگر چه توان رسيدن به مقام انبياء و اولياء براى ما مقدور نيست ، ولى بايد در مسير آنها باشيم ، و ببينيم آنها با قوه شهويه چه معامله‌اى مىكرده‌اند . درباره پيامبر گرامى اسلام ( صلى الله عليه وآله ) دارد كه در اثر مقهور بودن قواى نفسانى در برابر آن نفس مبارك ، گاه چنان محو جمال معشوق و عالم ملكوت مىشد ، كه تداوم اين حالت احتمال پرواز روح آن بزرگوار را در پى داشت ، از اين رو به همسر خود مىفرمود\r\n« كلِّمينى يا حُمَيرا اشْغَلينى يا حميرا » :\r\n« با من سخن گوى و مرا مشغول كن » و البته گاهى به عكس ، وقتى از پرداختن به دنيا خسته مىشد مىفرمود :\r\n« ارِحْنا يا بلال »\r\n( راحت كن ما را اى بلال ) كنايه از اينكه اذان بگوى تا از اشتغال به دنيا روى تابيم .\r\nاما براى معالجه اين افراط در قوه شهويه بايد گرسنگى كشيد تا اين قوّه ضعيف گردد و چموشى نكند ،\r\nاز اين روى دستور به روزه گرفتن داده شده تا بتوان از اين طريق تعديل اين قوّه را نمود . بايد از آنچه باعث هيجان شهوت مثل تصوّر زنان ، نگاه كردن ، سخن گفتن و خلوت نمودن است ، خوددارى كرد ، كه براى هر يك مفاسدى است ، كه در كتب اخلاقى متذكر شده‌اند .\r\nدر طرف تفريط قوه شهويه هم « خمود » بود كه سركوب اين قوه باشد به\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nنحوى كه كمبود در تحصيل معاش و خوردن و شهوت جنسى و غيره ايجاد شود و اين خلاف مسير صحيح شرع است . اين انحراف از خط مستقيم تكوين است ، خداوند حكيم از روى حكمت اين قوّه را در انسان به وديعت گذارده تا در مسير تكامل خود بهره‌بردارى كند و كوتاهى در اين امر موجب بيمارى و قطع نسل است كه خلاف اراده الهى است . در مورد فوائد نكاح و كوتاهى نكردن از اين امر نيز فوائدى نقل كرده‌اند كه در كتب اخلاقى مضبوط است و ما به جهت طولانى نشدن بحث از ذكر آن صرف‌نظر مىكنيم .\r\nدر اينجا چند حديث درباره اهميت عفّت ذكر مىكنيم تا از خرمن معصومين و آبرو دهندگان به عفّت خوشه‌اى برچينيم :\r\n1 - قال على ( عليه السلام ) :\r\n« مَا المُجاهِدُ الشَّهيد فى سَبيلِ الله بِاعْظَم اجراً ممّن قَدَر فَعَفَّ ، لكادَ العَفيفُ انْ يكونَ مَلَكا مِنَ المَلائِكَة »\r\nامام على ( عليه السلام ) مىفرمايند : « اجر و پاداش جهاد كننده‌اى كه در راه خدا شهيد شود ، بيشتر از كسى كه ( بر حرام و اعمال ناشايست ) توانائى داشته و عفّت و پاكدامنى پيشه كند نيست ، نزديك است كه فرد پاكدامن و عفيف ( كه از حرام و ناشايسته پرهيز مىكند ) فرشته‌اى از فرشتگان شود « 1 » چرا چنين نباشد ، در حالى كه آدم عفيف در جهاد اكبر به پيروزى رسيده ، و مجاهد با دشمنان خدا چه شهيد شود ، و چه پيروزمندانه از جبهه جهاد بازگردد ، پيروزى را در جهاد اصغر به دست آورده است .\r\n2 - قال على ( عليه السلام ) :\r\n« اهْلُ العِفافِ اشْرَفُ الاشْراف »\r\n( اهل عفّت و پاكدامنى با شرافت‌ترين اشرافند » . « 2 »\r\n3 - قال الصادق ( عليه السلام ) :\r\n« عُفُّوا عَن نِساءِ الناس تُعَفُّ نساءُكُم »\r\n( خود را از زنان و ناموس مردم حفظ كنيد ، و چشم طمع به\r\nآنها ندوزيد ، تا زنها و ناموس شما از چشم\r\n\r\n\r\n","description":"","footnote":"\r\n( 1 ) . نهج‌البلاغه ، كلمات قصار ، كلمه 466 فيض‌الاسلام و 474 صبحى صالح .\r\n( 2 ) . غرر الحكم ، ميزان الحكمة ، جلد 6 ، صفحه 359 .\r\n","page_name":" 348 ","page_number":348},
  {"content":"\r\n\r\nطمع ديگران حفظ و مصون گردند » . « 1 »\r\nاى برادر چشم خود را از چشم‌چرانى حفظ كن و طمع به ناموس غير مكن تا خود از ناحيه ناموس در امان باشى . در روايتى آمده كه : در زمان حضرت داود ( عليه السلام ) مردى بود ، كه با اكراه بر زن نامحرمى وارد مىشد ، خداوند در قلب زن القاء كرد كه به او بگويد هر وقت تو به نزد من مىآيى بدان كه مردى هم به نزد زن يا دخترت مىرود ، مرد به نزد اهلش بازگشته و مرد غريبه‌اى را در نزد اهلش يافت ، او را به نزد حضرت داود ( عليه السلام ) آورد و گفت : يا نبى الله ، مسأله‌اى براى من پيش آمده ، و به معصيتى بزرگ مبتلا گشته‌ام ، كه ديگرى دچار نگشته ؛ فرمود : چه امرى به تو وارد شده گفت : اين مرد را نزد اهل و عيالم يافتم ، خطاب شد به داود كه به او بگو :\r\n« كما تُدين تُدان »\r\n( آنچنان كه با ديگران رفتار مىكنيد با شما رفتار مىشود » « 2 » . آرى برادر دنيا دار مكافات است ، و چه خوب گفته‌اند : ( هر چه كُنى به خود كُنى ) .\r\n4 - قال على ( عليه السلام ) :\r\n« ثمرةَ العِفّة القناعة » :\r\n« محصول پاكدامنى قناعت است » انسان اگر داراى صفت عفّت باشد خواه عفّت در تغذيه و خوردن باشد ، و خواه در امور جنسى و غيره ، مسلّماً حالت قناعت طبع را در هر يك از ابعاد عفّت به دنبال داشته ، و انسان را از هر ذلّت و پستى مىرهاند ، در روايت ديگرى از مولى آمده : « ثَمَرَةُ العِفُّه الصِّيانه » : « محصول پاكدامنى و عفّت مصون بودن نفس است » « 3 » اگر انسان در هر امرى به جنبه افراط و تفريط تمايل پيدا نكرد نفس او سالم مانده و از گزند مصيبتهاى افراط و تفريط در امان خواهد بود .\r\nحال به سراغ قرآن رويم ، قرآن مجيد داستانى را به عنوآن احْسَنُ\r\n\r\n\r\n","description":"","footnote":"\r\n( 1 ) . بحارالانوار ، جلد 71 ، صفحه 270 ؛ ميزان الحكمة ، جلد 6 ، صفحه 359 .\r\n( 2 ) . من لا يحضره الفقيه ، جلد 4 ، صفحه 21 ، چاپ جامعه مدرسين .\r\n( 3 ) . غرر الحكم ، ميزان الحكمة ، جلد 6 ، صفحه 363 .\r\n","page_name":" 349 ","page_number":349},
  {"content":"\r\n\r\nالقصص معرفى مىكند « نَحنُ نَقُصُّ عَلَيكَ احْسَنَ القَصَصِ » « 1 » : « ( اى پيامبر ) ما براى تو بهترين قصّه‌ها و حكايات را بازگو مىكنيم » اين عنوان را به بهترين و زيباترين داستانى مىدهد كه در آن ترسيمى از چهره نورانى عفّت است ، عفّتى كه در قامت زيباى جوانى مهذّب نمايان است ، و او را به عنوان الگو و اسوه‌اى براى بشريت قرار داده است ، آن داستان ، داستان حضرت يوسف است ، يوسفى كه تبلور مقام عفّت بود ، عفّتى كه در برابر بزرگترين انگيزه‌هاى شهوى زمان خود سر فرود نياورد ، يوسفى كه با آن زيبائى در دربار ملكه مصر ، در حالى كه ملكه دلباخته بود و خلوتگه عشقى دور از چشم شوهرش فراهم كرده بود ، همچنان مقاومت كرد و تن به ذلّت در برابر بت نفس نداد ؛ يوسفى كه وقتى زليخا دربهاى قصر را بست و گفت ، آماده‌ام براى تو « غَلَّقَتِ الأَبوَابَ وَ قَالَت هَيْتَ لَكَ » « 2 » گفت پناه مىبرم به خدا « قَالَ مَعَاذَ اللهِ » « 3 » ، نمىگويد محفوظ ماندم بواسطه نيروى درونى خود بلكه لحظه‌اى برقى در چشمش زد و جاذبه‌اى از ربّ در قلبش ايجاد شده و گفت پناه مىبرم به خدا زيرا كه او پرورش دهنده من است و مقامى نيكو و ارجمند به من عنايت فرموده است « انَّهُ رَبِّى احْسَنَ مَثوَاى » « 4 » خداوند هم مىفرمايد : باز آن زن در وصل او اصرار كرد و اگر لطف خاص خدا و برهان حق نگهبان يوسف نبود او هم به ميل طبيعى اهتمام كردى ولى ما ميل او را از عمل زشت برگردانيديم .\r\nواقعاً خيلى مشكل است كنترل اين نفس سركش اگر به اينجاها برسد ، به جائى كه همچون زليخا خلوتگاه فراهم كند و حتى خلوتگاه را با انواع وسائل تحريك و بوهاى معطّر و مزيّن عطرآگين كند . نقل است كه از مرحوم مقدس اردبيلى ، آن مرد عالم و عابد پرسيدند اگر شما با يك زن در محلّى خلوت كنيد چه مىكنيد ،\r\nايشان نفرموده بودند مواظبت مىكنم كه آلوده نشوم بلكه فرموده به خدا\r\n\r\n\r\n","description":"","footnote":"\r\n( 1 ) . سوره يوسف ، آيه 3 .\r\n( 2 ) . سوره يوسف ، آيه 23 .\r\n( 3 ) . سوره يوسف ، آيه 23 .\r\n( 4 ) . سوره يوسف ، آيه 23 .\r\n","page_name":" 350 ","page_number":350},
  {"content":"\r\n\r\nپناه ميبرم ، بله\r\n« وَ مَآ ابَرِّى انّ النَّفسَ لَأَمَّارَةَ بِالسُّوءِ إِلَّا مَا رَحِمَ رَبِّى » :\r\n« من ( خودستائى نكره و ) نفس خود را تبرئه نمىكنم زيرا نفس امر كننده به بدى است ، مگر اينكه خدا با لطف خود آدمى را نگه دارد » « 1 » . دو آيه در سوره يوسف نمايانگر اين مطلب است كه مسئله فقط به زليخا ختم نمىشد ؛ بلكه غير او هم متمايل به او بودند ، و او مقاومت كرد .\r\n1 - « قالَ رَبِّ السِّجْنُ احَبُّ الَىَّ مِمَّا يَدْعُونَنِى إِلَيهِ وَ الّا تَصْرِف عَنِّى كَيْدَهُنَّ أَصْبُ إِليهنَّ و اكُنْ مِنَ الجاهِلين »\r\nيوسف گفت : « اى پروردگار من ، زندان رفتن براى من بهتر است از آنچه زنان مرا به سوى آن مىخوانند و اگر كيد و مكر آنها را از من برنگردانى ، متمايل به آنها مىشوم و از جاهلين مىگردم » . « 2 »\r\nدر اين آيه صيغه « يَدعُون » به لفظ جمع مؤنث ، نمودار تمايل ديگر زنان به او است ، وقتى او را ديدند قرآن چنين تعبير مىكند : « فَلَمَّا رَأَينَهُ أَكبَرنَهُ و قَطَّعنَ أَيدِيَهُنّ » « 3 » تكبير گفته و دستهاى خود را ( به جاى ترنج ) بريدند و گفتند : اين بشر نيست بلكه فرشته است ! تعبير به « قَطّعن » شده كه از باب تفعيل است يعنى دست آنها خراش نخورد بلكه بريده شد ، با اين حال يوسفى كه ملبّس به لباس عفّت بود مقاومت كرد ، ولى گاهى بايد براى گوهر عفّت بهاى سنگينى پرداخت ، مثل زندان رفتن و شكنجه ديدن ، به نظر حضرت يوسف ( عليه السلام ) در زندان عزيز مصر جاى گرفتن براى فرار از دام زليخا ، بهتر است !\r\nبايد يوسف پيامبر زندان رود زيرا كه بى گناهى در محيط گناه ، گناه كمى نيست .\r\n\r\n\r\n","description":"","footnote":"\r\n( 1 ) . سوره يوسف ، آيه 53 .\r\n( 2 ) . سوره يوسف ، آيه 33 .\r\n( 3 ) . سوره يوسف ، آيه 31 .\r\n","page_name":" 351 ","page_number":351},
  {"content":"\r\n\r\n بى گناهى كم گناهى نيست در ديوان عشق * يوسف از دامان پاك خود به زندان رفته است \r\nولى آفتاب هميشه زير ابر پنهان نمىشود و عاقبت آفتاب عفّت از زير ابر توطئه‌ها و وساوس آشكار شده و تجلّى اين گوهر عاملى براى رسيدن يوسف ( عليه السلام ) به عزيزى مصر شد ، پس از اين واقعه از زليخا جمله‌اى نقل مىكنند كه گفت :\r\n« الحمدلله جَعَل المُلوكَ بِعصيانِهم عَبيداً و جَعَل العبيدَ بِاطاعَتِهم مُلوكاً » :\r\n« حمد براى خداوندى است كه پادشاهان را به سبب نافرمانى بَرده و زيردست ؛ و بردگان و زيردستان را به سبب فرمانبردارى و اطاعت ، پادشاه گردانيد » .\r\n2 - « قالَ ما خَطْبُكُنّ اذا رَاوَدتُّنّ يُوسُفَ عَن نَّفْسِهِ . . . »\r\n« اشاه به زنان مصرى گفت : چه بود ، حقيقت حال شما زمانى كه با يوسف ( عليه السلام ) مراوده داشتيد ؟ » « 1 » « خَطْبُكنّ » و « رادوتُنّ » صيغه جمع مؤنث است و مراد اين است كه همه زنانى كه در آن مجلس بودند طلب وصال با يوسف ( عليه السلام ) را داشتند .\r\nبايد به هوش بود كه گاهى يك لحظه سرنوشت‌ساز سرنوشت انسان را تا آخر عمر رقم مىزند و چه بسا تلخى اين يك لحظه برابر با شيرينى روزگارى ، و شيرينى لحظه‌اى معادل با تلخى روزگارى است و خوشا به حال كسى كه در اين لحظه اسب چموش شهوت را كنترل مىكند و نمىگذارد او را بر زمين زند ، چرا كه زمين خوردن همان ، ساقط شدن همان !\r\nتعجب ندارد كه در يك لحظه يا يك روز يا يك شب سرنوشت انسان تعيين شود ، كه شب قدر هم يك شب است . حضرت يوسف ( عليه السلام ) اگر يك ساعت هوس بازى مىكرد علاوه بر اينكه از مقام نبوّت پائين مىآيد چه بسا كشته هم مىشد .\r\nبراى نمونه داستان عابد مستجاب الدعوه‌اى را ذكر كنم كه عاقبت كار او\r\n\r\n\r\n","description":"","footnote":"\r\n( 1 ) . سوره يوسف ، آيه 51 .\r\n","page_name":" 352 ","page_number":352},
  {"content":"\r\n\r\nدر اثر چند هواپرستى به اعدام و در نهايت به كفر انجاميد . آن عابد ، عابد بنىاسرائيل يعنى ( برصيصا ) بود ، وى مدّت مديدى به عبادت خداوندى ، دور از شهر و مردم پرداخت به نحوى كه در اثر تقرّب به خدا مستجاب الدعوة شد به طورى كه بيماران و ديوانگان را در اثر مقام رفيعى كه در بارگاه الهى داشت ، شفا مىداد . روزى سه برادر ، دختر جوانى را نزد او آورده گفتند او خواهر ما است و نزديك است كه در اثر بيمارى ديوانه شود ، ما او را به عنوان امانت به نزد تو گذارده ، تا او را علاج كنى و سپس براى بردن او باز مىگرديم .\r\nاين دختر در نزد او بود تا اينكه شيطان شروع به وسوسه كرد و به برصيصاى عابد گفت : با او درآميز و سپس توبه كن ، به قدرى وسوسه شديد شد كه برصيصا در مبارزه با هوانى نفس مغلوب شده در نتيجه با او نزديكى كرد ، پس از مدتى كه فهميد دختر باردار شده ؛ شيطان او را وسوسه كرد كه اگر به همين حال برادران او را ببينند رسوائى به بار خواهد آمد و بايد او به قتل رسيده و كشته شود ؛ برصيصا چنين كرده و او را در محلى دفن كرد . وقتى چنين شد ، از طرف ديگر شيطان به سراغ يك يك از برادران رفته و قضيه را براى آنها گفت ، آنها تحقيق كرده و جسد خواهر را پيدا كردند و خبر به سلطان دادند كه وضع چنين است ، شاه با مردم به نزد برصيصا آمده و او را محاكمه كرده بالاخره اعتراف كرد . سلطان دستور داد او را به دار آويزند ، وقتى بالاى دار رفت شيطان در نزد او آمده و گفت من روزگارى مترصّد بودم تو را فريب دهم و موفق نمىشدم ، و امروز به آرزويم رسيدم ، و من بودم كه اين امر را براى تو بوجود آوردم ؛ البته اگر بخواهى راه خلاصى تو را نشان مىدهم و تو را نجات مىدهم به شرطى كه به من سجده كنى گفت : چگونه سجده كنم در حالى كه بر بالاى چوبه دارم ؟ گفت : با اشاره هم كافى\r\nاست و او با اشاره به شيطان سجده كرد و كافر گشته و به همين حال جان داد . « 1 »\r\n\r\n\r\n","description":"","footnote":"\r\n( 1 ) . اين داستان را مىتوانيد در سفينة البحار ، جلد 1 ، صفحه 71 ؛ تفسير نمونه ، جلد 23 ، صفحه 545 ذيل آيه 16 سوره حشر ؛ مجمع البيان ، جلد 5 ، صفحه 265 ؛ تفسير قرطبى ، جلد 9 ، صفحه 2518 ؛ تفسير روح البيان ، جلد 9 ، ص 446 مطالعه فرمائيد . لازم به ذكر است كه در تفسير روح البيان مبسوطتر است .\r\n1 - ابوبكر محمدبن سيرين البصرى ، او بَرده و عبد ( انس بن مالك ) بود و خود در زمان حسن بصرى مىزيست و با او رابطه خوبى نداشت ( ج 1 ؛ الكُنى و الالقاب تأليف حاج شيخ عباس قمى ، صفحه 319 ، چاپ مكتبة الصدر ) . . .\r\n","page_name":" 353 ","page_number":353},
  {"content":"\r\n\r\n غافل مشو كه مركب مردان مرد را * در سنگلاخ وسوسه پيها بريده‌اند \r\nنبايد فكر كرد حضرت يوسف ( عليه السلام ) قدرتى فوق انسانهاى معمولى و استعدادى الهى داشت ، كه : خود را از منجلاب معصيت حفظ كرد ، نه ؛ زيرا افراد معمولى كه توانسته‌اند در پرتگاه‌هاى شهوت خود را حفظ كنند ، بسيارند .\r\nاز جمله اين افراد ابن سيربن است ، داستان او معروف است كه بزّازى و پارچه فروشى مىكرد ، و روزى زنى هوسباز بواسطه چهره زيباى او فريفته جمال و قيافه وى شده ، و به بهانه پارچه خريدن او را به درون خانه كشيده ، از وى طلب وصال كرد . ابن سيرين كه خود را در دام ديد ، هر چه كرد نتوانست زن را راضى كند دست از خواسته و ميل شيطانى خود بردارد ، بناچار به خدا پناه برده و با تمام وجود از خدا خواست تا او را از اين مهلكه نجات دهد ، و در اثر اين ارتباط با مبدأ فيض ، برقى در ذهنش جهيدن كرد و فكرى به خاطرش آمد و از زن خواست تا براى قضاى حاجت به دستشوئى رود و سپس آمده و به خواهش زن جواب مثبت دهد . زن راضى شده و ابن سيرين رفته و خود را با كثافات درون دستشوئى آلوده كرد ، و به نزد زن آمد ، زن وقتى او را در چنين حالت يافت او را از خانه بيرون كرده و به اين وسيله ابن سيرين از دام شهوتى كه شيطان براى او گسترانيده بود جان سالم به در برد . گويند در اثر فرار از اين معصيت و پناه بردن به درگاه الهى ، خداوند علم تعبير\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nخواب را به او عنايت فرمود ، و كتاب تعبير خواب ابن سيرين امروزه نيز مورد استفاده عموم قرار گرفته است .\r\nاى برادر و خواهر ! غلبه بر نفس نه فقط كار يوسف و ابن سيرين است ، كه كار دارنده هر اراده محكمى است ، پس اراده خود را قوى كن ، و نفس سركش را منع و نهى كن ، تا به چنين مقامى رسى و به قول قرآن شريف : ( وَ ابنه مَنْ خَافَ مَقَامَ رَبِّهِ وَنَهَى النَّفْسَ عَنِ الْهَوَى - فَإِنَّ الْجَنَّةَ هِىَ\r\nالْمَأْوَى ) : « كسى كه بترسد از مقام پروردگارش و منع كند نفس را از هواپرستى - پس بهشت جايگاه اوست » . « 1 »\r\nو اگر چنين نكرده و راه طغيان برگزيده و چند روز دنيا را بر دوام حيات ابدى ترجيح دهى ، پس جايگاه تو جهنم است ، چنان كه قرآن فرمود : ( فَامّا مَنْ طَغَى - وَآثَرَ الْحَيَاةَ الدُّنْيَا - فَإِنَّ الْجَحِيمَ هِيَ الْمَأْوَى ) : « كسى كه طغيان كند و زندگى دنيوى را برگزيند پس جهنم و دوزخ جايگاه اوست » . « 2 »\r\nاين چه لذت زودگذرى است كه پس از اندكى ندامت را به دنبال دارد ، اين را هر فرد درك كرده كه شركت در مجالس خوشگذرانى اگر در آن معصيت هم نباشد چه بسا نوعى خمودى و بى نشاطى را بر روح آدمى حاكم مىگرداند ، اين چه آتشى است كه با پرداختن به شكم و شهوت به جان خود مىاندازيم كه دودش بعدها در چشم ما مىرود و به قول مولوى :\r\n آتشش پنهان و ذوقش آشكار * دود او ظاهر شود پايان كار \r\nدر تشريح و تحليل اين نظريه يكى از شارحين نهج‌البلاغه به مناسبت در ذيل يكى از خطبه‌هاى نهج‌البلاغه جملات نغز و زيبائى دارند كه ذكر مىكنيم : « هر يك از انسانها ( و اشخاص ) در حالت اعتدال مغزى و روانى ، داراى شخصيتى است\r\n\r\n\r\n","description":"","footnote":"\r\n( 1 ) . النازعات ، آيه 40 - 41 .\r\n( 2 ) . سوره النازعات ، آيه 37 - 38 - 39 .\r\n","page_name":" 355 ","page_number":355},
  {"content":"\r\n\r\nكه مانند يك ساختمان بوسيله مصالح استعدادها و نيروهاى درون ساخته مىشود ، مهندس و معمار اين ساختمان عقل و احساسات عالى و فهم برين است كه اين دو نيرو ( دوم و سوم ) از فطرت اصلى و وجدان خالص سر بر مىآورند و به فعاليت مىپردازند : غرائز بشرى مانند مواد گداخته آتشفشانى است ، كه در درون انسانها وجود دارند ، و همواره براى رها شدن و فعاليت به خود مىپيچند به طورى كه اگر كمترين روزنه‌اى پيدا كنند ، به مقدار همان روزنه خود را به بيرون خواهند زد ؛ بنابراين هر مكتبى و هر نظام خاص فكرى در قلمرو معارف انسانى كه همه كوشش خود را براى تنظيم و تحكيم شخصيت به كار ببرد ولى فكرى منطقى براى مهار كردن مواد آتش‌فشانى ( غرائز ) ننمايد ، نه تنها درباره نيمى از انسان نينديشيده و آن را حذف كرده است ؛ بلكه همه معارف انسانى خود را درباره شخصيت بر مبناى پوچ و هيچ ساخته است .\r\nزيرا چنان كه گفتيم : ساختمان هر چند محكم و مجلّل باشد ، در قلّه‌ها و دامنه‌هاى كوه آتشفشان ، همواره در معرض ويرانى و سوختن و خاكستر شدن است . از طرف ديگر درون آدمى بدون ساختمان معقول شخصيت ، پايدار نبوده و وجود انسان را به متلاشى شدن تهديد مىكند . براى ساختن ساختمان شخصيت به طور معقول ، بايستى به هر شكل و تريتبى كه امكان‌پذير است غرائز را كه همانند مواد درونى كوه آتشفشان است و شخصيت را تهديد مىكند . مهار نموده و حتى از آن مواد غرايز كه خود از ضرورتهاى وجود ما است ، با منطق صحيح براى برپا داشتن شخصيت بهره‌برادرى نمود ، به همين جهت است كه مىگوئيم : با توانائى و آزادى براى بناى شخصيت ، نه تنها غرايز طبيعى محكوم به حذف و نابودى نمىگردند ؛ بلكه خود غرايز بهترين و ضرورىترين مواد در ساختمان مزبور ، مورد بهره‌بردارى قرار مىگيرند . به عنوان مثال : كدام مكتب و كدامين متفكّر انسان‌شناس است كه بتواند حياتى بودن غريزه صيانت نفس را كه زيربناى شخصيت است ، منكر شود ؟ آنچه\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nكه قانون شخصيت ايجاب مىكند ، اين است كه اين غريزه حياتى در راه تنظيم و تقويت و تكامل شخصيت به كار برده شود .\r\nالهى بلبل گلشن راز در ذيل اين فراز ( انفسهم عفيفه ) چنين مىسرايد :\r\n ز خوى عفّت آن مردان آگاه * رهانيدند جان از نفس بدخواه\r\nبرون كردند ياد شهوت از دل * نبودند از فريب نفس غافل\r\nبه عفّت مرغ زيرك رسته از دام * كه شهوت را هلاك آمد سرانجام\r\nبه عفّت دست شهوت مىتوان بست * ز كيد نفس و مكر آسمان رست\r\nبه عفت نه چو آن پرهيزكاران * قدم در بارگاه شهر ياران\r\nبدين خو نفس سركش رام سازى * عَلَم بر عرش ايمان برفرازى\r\nبدين خو مرغ جان نغمه پرداز * به گلزار تجرّد كرد پرواز\r\nتو نيز اى جان چون آن زيبا جمالان * به كوه معرفت رعنا غزالان\r\nبرون آى از سراى تنگ اوهام * به عفّت نه به راه معرفت گام \r\nحكايت عشق و عفّت\r\n شنيدستم زنى صاحب جمالى * فقيرى بى نوا در قحط سالى\r\nبه دامان كودكانى داشت مضطّر * كه نانشان بود آب از ديده تر\r\nز بهر كودكان با فكر و تشويش * روان شد بر در همسايه خويش\r\nمگر همسايه‌اش آهنگر راد * ببخشد قوت و از غم گردد آزاد\r\nكزان دارا برآيد آرزويش * شود نان يتيمان آبرويش\r\nقضا را چشم آن همسايه ناگاه * بهنگام حديث افتاد بر ماه\r\nچو آهنگر به رخسارش نظر كرد * طمع بر حُسن آن رشك « 1 » قمر كرد \r\n\r\n\r\n","description":"","footnote":"\r\n( 1 ) . غيرت و حسد ( فرهنگ عميد ) .\r\n","page_name":" 357 ","page_number":357},
  {"content":"\r\n\r\n به جانش آتش شهوت برافروخت * كه اين آتش هزاران خانمان سوخت\r\nدلش در دام زلف آن گل‌اندام * مسخّر شد چو مرغ خسته در دام\r\nشده شيرى شكار آهوى چشم * معاذ اللّه ز دست شهوت و خشم\r\nبسا دل كز نگاهى رفته از دست * سپر لطف حق است از تير اين شصت\r\nنگاه ديده جان‌ها داده بر باد * ز جور ديده دلها گشته ناشاد\r\nغرض مرغ خرد صيد هوس گشت * عجب عنقاى جان صيد مگس گشت\r\nدلش شد پاىبند آن پرىچهر * تعالى اللّه چه زنجيرى بود مهر\r\nبداد از كف همه دين و دلش را * كه سوزد برق شهوت حاصلش را\r\nچه حاجات زن غمديده بشنيد * به پاسخ با نويد و وجد و اميد\r\nبگفت : اى جان اگر كامم برآرى * ترا بخشم هر آن حاجت كه دارى\r\nبگفتا : شرمى از منعم خدا را * بگفت : ايزد ببخشد جرم ما را\r\nبگفت : از شرع و آئين ياد كن ياد * بگفت : اين دل بوصلت شاد كن شاد\r\nبگفت : از راه شيطان باز شو باز * بگفت : اى نازنين كم ناز شو ناز\r\nبگفتا : پند قرآن گوش كن گوش * بگفت : از جام غفران نوش كن نوش\r\nبگفت : از آب چشمانم بينديش * بگفت : آتش مزن بر اين دل ريش\r\nبگفت : آهنگرا آهندلى چند ؟ * بترس از آتش قهر خداوند\r\nصفا كن دامن پاكم به يزدان * گناه آلوده شهوت مگردان\r\nجوانمردا جوانمردى كن امروز * بكُش نفس ، آتش عصيان ميفروز\r\nجوابش داد كى ماه گل اندام * گنه را توبه عذر آمد سرانجام\r\nبه آب توبه چشم اى يار مهوش * نشاند شعله صد دوزخ آتش\r\nچو ديد از پند و استعفاف و زارى * نپوشيد خيره چشم از نابكارى\r\nزن از بيم هلاك كودكانش * مهيا شد وليك افسرده جانش\r\nبگفتا : حاضرم ليكن بدين عهد * كه در خلوت تو با من گسترى مهد \r\n\r\n","description":"","footnote":"","page_name":" 358 ","page_number":358},
  {"content":"\r\n\r\n بجز ما هيچكس ديگر نباشد * كه چشم ناظرى بر در نباشد\r\nبگفت : اى جان يقين دان كين چنين كار * بخلوت بايد از هر يار و اغيار\r\nبساط عيش چون كرد او مهيّا * بخلوت خانه با آن يار زيبا\r\nبگفت آن ماه كى مرد وفادار * تو گفتى نيست جز ما و تو ديّار\r\nدر اين محفل كنون الّا تو و من * بود ناظر خداى پاك ذوالمَن\r\nدر آن خلوت كه حاضر باشد آن شاه * نشايد اين عمل اى مرد آگاه\r\nچه بشنيد اين سخن زود آن جوانمرد * برآورد آتشين آه از دل سرد\r\nچنان اين پند بر جانش اثر كرد * كه آن مشتاق را زير و زبر كرد\r\nپشيمان گشت و افغان كرد و احساس * بر آن نيكو زن پاكيزه دامان\r\nخدايش هم جزاى مخلصان داد * برويش در ز لطف خاص بگشاد\r\nهم آتش را به دستش سرد و خوش كرد * هم آهن برد فرمان در كف مرد\r\nكرامت را وى از ترك هوى يافت * ز بيم آتش قهر خدا يافت\r\nهمه پاكان و خاصان حريمش * شتابان در ره اميد و بيمش\r\nخداوندا ! ( الهى ) را به فرجام * نگهدار از شرور نفس بدنام\r\nز خوف خويش جانش را بيفروز * زلطف خود نَهَى النّفسش بياموز \r\n* * *\r\n\r\n","description":"","footnote":"","page_name":" 359 ","page_number":359},
  {"content":"\r\n . \r\n","description":"","footnote":"","page_name":" 360 ","page_number":360},
  {"content":"\r\n\r\n\r\n15 - صبر و استقامت\r\n15 - صَبَروا ايّاماً قَصيرة اعْقَبَتْهُم راحَةٌ طَويلَةً ، تِجارَةٌ مُرْبِحةٌ يَسِّرها لَهُم رَبُّهُم .\r\nترجمه : براى مدتى كوتاه در اين جهان صبر و استقامت ورزيدند و راحتى بس طولانى بدست آوردند ، تجارتى است پرسود كه پروردگارشان بر ايشان فراهم ساخته .\r\n* * * شرح : صبر يعنى چه ؟\r\nاز جمله كلماتى كه بيرحمانه مورد تاخت و تاز به اصطلاح مفسران نادان قرار گرفته كلمه نورانى صبر است ، كلمه‌اى كه همچون كلمات ديگرى مانند مذهب از گزند نيشهاى مار و عقرب صفتان در امان نبوده است ، عده‌اى صبر را عامل تخدير و تن به ذلت دادن تفسير كرده‌اند ، اينها همان كسانى هستند كه : مذهب را هم همانند مخدّرى براى تخدير و به ركود كشيدن انسانها و در نتيجه جوامع تفسير مىكردند ، قبل از پياده شدن حكومت و جمهورى اسلامى در ايران بايد با آنها بحث مىكرديم كه مذهب عامل تخدير و ركود نيست ، ولى پس از انقلاب\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nو تحريكات مسلمانان لبنان و پايدارى و استقامت و صبر آنها ، در سرزمينهاى اشغالى فلسطين و ديگر نقاط مبارزاتى جوابى گويا و عملى به اين سخن آنها داده شد ، بايد به آنها گفت مذهب كه تبلور صبر و استقامت است در كشورهائى كه زير نفوذ استعمار بوده موجب تحرك و مبارزه شده است ، آيا اين چنين مذهبى مخدّر است ، آيا چيزى كه خواب و استراحت را از دشمنان و جباران و ستمگران و مرتجعين ربوده ، عامل ركود است ؟ ! ايستادن در مقابل دشمن با سنگ كه سلاح ابتدائى است ، در برابر اسلحه‌هاى آمريكائى و روسى كه مدرنترين اسلحه‌هاى دنيا است ركود است ؟ در يك جمله كوتاه بايد به اين دشمنان اسلام و آزادى انسان‌ها گفت : رويتان سياه باد از انديشه‌اى كه در سر مىپرورانيد آيا تفسير صبر ، تن به ذلت دادن و ظلم‌پذيرى است ، هرگز ! ! از منابع اسلامى شواهدى فراوان دال بر خلاف اين معنا مىتوان اصطياد كرد ، براى روشن شدن مطلب ابتداء به سراغ يك لغوى بزرگ و سپس يك معلم اخلاق و خود ساخته رفته ، و گوش جان به سخنان جانبخش آنها مىسپاريم : راغب اصفهانى در كتاب خود مفردات گويد : « الصَّبرُ الامساكُ فِى الضّيق » : « صبر كنترل نفس در تنگنا ( و استقامت آن در انواع شدائد و مشكلات ) است » . « 1 »\r\nمرحوم محمدمهدى نراقى در جامع السعادات صبر را چنين تعريف مىكند : « الصَّبْرُ ثباتُ النّفسِ و عدمُ اضْطرابِها فى الشدائِد و المَصائب بانْ تُقاوَمَ مَعَها بِحيث لا تُخْرجُها عَنْ سِعَةِ الصّدر و ما كانت عليه قبل ذلك من السرور و الطمأنينتة » : « صبر ، استقامت و پايدارى نفس و عدم تشويش در سختيها و مصيبتها است ، به نحوى كه مقاومت كنى در برابر آن سختيها و بلاها و خارج نكنى نفس خود را از سعه صدر و از آن حالت سرور و آرامشى كه بر آن حاكم بود » . « 2 »\r\n\r\n\r\n","description":"","footnote":"\r\n( 1 ) . مفردات ، صفحه 273 .\r\n( 2 ) . جامع السعادات ، جلد 3 ، صفحه 280 ، چاپ مؤسسه اعلمى .\r\n","page_name":" 362 ","page_number":362},
  {"content":"\r\n\r\nدر روايتى از پيامبر گرامى اسلام ( صلى الله عليه وآله ) هم تفسير صبر چنين آمده است . حضرت رسول اكرم ( صلى الله عليه وآله ) از جبرئيل پرسيدند :\r\n« فَما تَفسير الصبر ؟ » :\r\n« صبر چيست » ؟ قال :\r\n« تبصر فى الضرّاء كما تبصر فى السرّاء و فى الفاقةِ كما تصبر فى العافية ، فلا يشكو حاله عند الخلق بما يصيب من البلاء » :\r\nجبرئيل گفت : « صبر اين است كه شكيبائى و استقامت ورزى در ناراحتى ، چنان كه پايدارى ميورزى در شادمانى و در بيمارى ، چنان كه در سلامتى ، پس نبايد شكايت كند ، صابر از كيفيت حال خود نزد خلق بواسطه مصيبت و بلاهائى كه به او رسيده است ( و در يك جمله ، در هر حال پايدارى ورزد ) » . « 1 »\r\nحال با اين تفاسير خود بنگريد آيا مفهوم صبر جزء مفهوم نورانى استقامت چيز ديگرى است آيا اين مفهوم همان مفهوم ظلمانى زير بار ظلم و ستم رفتن است ؟ !\r\n( ذلك مَبْلَغُهم مِنَ العِلْم ) .\r\n\r\nفضيلت صبر در كتاب و سنّت\r\nقرآن كريم و روايات پيشوايان دين مشحون از فضائل صبر و ثمرات اين گوهر گرانبها است تا آنجا كه مىتوان گفت معنا به حدّ تواتر رسيده ، و فقط به عنوان مشتى از خروار چهار نمونه از آيات و پنج نمونه از روايات را مورد بررسى قرار مىدهيم :\r\nآيات :\r\n1 - ( وَلَنَجْزِينَّهُم أَجْرَهُمْ بِأَحْسَنِ مَا كَانُوا يَعْمَلُونَ ) : « و البته جزا مىدهيم كسانى را كه صبر پيشه كردند به بهترين عملى كه انجام داده‌اند » « 2 »\r\n\r\n\r\n","description":"","footnote":"\r\n( 1 ) . بحارالانوار ، جلد 77 ، صفحه 20 ؛ ميزان الحكمة ، جلد 5 ، صفحه 266 .\r\n( 2 ) . سوره النحل ، آيه 97 .\r\n","page_name":" 363 ","page_number":363},
  {"content":"\r\n\r\nدر تفسير اين جمله بايد گفت : اعمال نيك انسان متفاوت است : متوسط ، خوب و عالى ، در اين آيه خداوند مىفرمايد : « معيار پاداش براى ما احسن و بهترين اعمال است » ، يعنى با اعمال صابرين معامله بهترين آنها را مىكنيم ، مثل اينكه فروشنده‌اى 3 نوع گندم متوسط ، نيمه مرغوب و مرغوب را به نزد شخص كريمى ببرد و او همه را به نرخ مرغوب و اعلى ابتياع و خريدارى كند ، پس به هوش باش كه صبر چه كيميائى است به هر عملى اگرچه كم ارزش باشد آن را پرارزش گرداند ، حتى چه بسا عمل مباح را هم مثل عبادت ( واجب يا مستحب ) باارزش مىگرداند .\r\n2 - ( وَالَّذِينَ صَبَرُوا ابْتِغَاءَ وَجْهِ رَبِّهِمْ وَأَقَامُوا الصَّلَاةَ وَأَنفَقُوا مِمَّا رَزَقْنَاهُمْ سِرّاً وَعَلَانِيَةً وَيَدْرَءُونَ بِالْحَسَنَةِ السَّيِّئَةَ أُوْلَئِكَ لَهُمْ عُقْبَى الدَّارِ - جَنَّاتُ عَدْن يَدْخُلُونَهَا وَمَنْ صَلَحَ مِنْ آبَائِهِمْ وَأَزْوَاجِهِمْ وَذُرِّيَّاتِهِمْ وَالْمَلَائِكَةُ يَدْخُلُونَ عَلَيْهِمْ مِّنْ كُلِّ بَاب - سَلَامٌ عَلَيْكُمْ بِمَا صَبَرْتُمْ فَنِعْمَ عُقْبَى الدَّارِ ) : « و كسانى كه صبر كردند ( در جهات مختلف ) به خاطر خداوند و اقامه نماز كرده و انفاق نمودند ، در خفاء و در ظاهر ، و دفع كردند با اطاعت و انجام اعمال نيك ، معصيت را ، براى اينچنين افرادى بهشت و خانه آخرت است ، خانه‌اى كه بستانهاى جاودانى است ، داخل مىشوند در آن ، چنين افرادى و كسانى كه صالح باشند از پدران و همسران و اولاد اينها ، و نيز ملائكه از هر دربى ( هشت درب بهشت ) بر اينان داخل شده و ( گويند ) سلام بر شما ( كه در طاعت و عبادت خدا و رنج آلام عالم ) صبر پيشه كرديد ، پس چه خوب است عاقبت اين منزلگاه و خانه‌اى كه در آن سكنى گزيديد » . « 1 »\r\nنكته مهم و قابل توجه پس از اين همه عنايت و بشارت به صابرين و اين همه اجر و پاداش ، اين است كه : ملائكه وقتى بر اينان وارد مىشوند ، از ميان جميع اعمال اينها اعم از نماز ، روزه ، حج و غيره به\r\nصبر اشاره كرده و با اين صفت آنها را\r\n\r\n\r\n","description":"","footnote":"\r\n( 1 ) . سوره الرعد ، آيات 22 تا 24 .\r\n","page_name":" 364 ","page_number":364},
  {"content":"\r\n\r\nمىستايند و مىگويند مبارك باد خانه جاودانى ، و اين نيست مگر اينكه صبر جوهره تمامى عبادات است ، و بلكه صبر ريشه تمامى اعمال اهل ايمان است ، چنان كه از پيامبر گرامى اسلام ( صلى الله عليه وآله ) سؤال شد ايمان چيست ؟ فرمودند « الصبر » . « 1 »\r\n3 - ( أُوْلَئِكَ يُجْزَوْنَ الْغُرْفَةَ بِمَا صَبَرُوا وَيُلَقَّوْنَ فِيهَا تَحِيَّةً وَسَلَاماً ) : « آنها كسانى هستند كه درجات عالى بهشت در برابر شكيبائى و صبر آنها به آنها ارزانى و پاداش داده مىشود ، و در آنجا با درود و سلام برخورد مىكنند » . « 2 »\r\nقرآن پس از برشمردن صفات دوازدهگانه بسيار والائى براى بندگان خاص خدا در جمع‌بندى همه اين آيه را ذكر مىكند ؛ و در اين آيه نام صبر را مىبرد ، ولى اين صفت به عنوان صفت ديگرى نيست ، بلكه اين صفتى است كه : خميرمايه و سرچشمه همه صفات قبلى است ، صفتى است كه به منزله قوه فرماندهى در تحقق آن صفات فرمان مىراند ، و چقدر جالب فرموده مولاى متقيان على ( عليه السلام )\r\n« عليكم بالصبر فإنَّ الصبر من الايمان كالرأس من الجسد و لا خير فى جَسد لا رأس معه و لا فى ايمان لا صبر معه » « 3 »\r\n: « بر شما باد صبر و شكيبائى ، زيرا صبر نسبت به ايمان مثل سر است به بدن ، و خير نيست در بدنى كه سر ندارد ، و نه در ايمانى كه صبر ندارد » . چنان كه قوه فرماندهى بدن در سر قرار دارد ، و بقاى بدن به سر است ، بقاى ايمان هم به بقاى صبرى است كه به منزله سر براى پيكر ايمان است ، اگر سر باشد مسلماً فرماندهى خواهد بود ، و در نتيجه ترقى و تكامل و بارور شدن صفات\r\n\r\n\r\n","description":"","footnote":"\r\n( 1 ) . بحارالانوار ، جلد 82 ، صفحه 137 ؛ ميزان الحكمة ، جلد 5 ، صفحه 257 .\r\n( 2 ) . سوره الفرقان ، آيه 75 در اين آيه « غرفه » از ماده غَرْف ( بر وزن حرف ) به معنى برداشتن چيزى و تناول آن است و غرفة به چيزى مىگويند كه برمىدارند و تناول مىكنند و مانند آبى كه انسان از چشمه براى نوشيدن برمىگيرد ( و بالا مىآورد ) سپس به قسمتهاى فوقانى ساختمان و طبقات بالاى منازل اطلاق شده است و در اينجا كنايه از برترين منزلگاههاى بهشت است . تفسير نمونه ، جلد 15 ، صفحه 170 - 169 .\r\n( 3 ) . نهج‌البلاغه ، كلمه 79 فيض‌الاسلام و 82 صبحى صالح .\r\n","page_name":" 365 ","page_number":365},
  {"content":"\r\n\r\nالهى محقق خواهد شد ، و از اين رو مىبينيم با وجود صبر صفات دوازده‌گانه بارور مىشود ، با اين تفسير بيان پيامبر گرامى ( صلى الله عليه وآله ) در تفسير ايمان كه فرمودند : « همان صبر است » ، بيشتر روشن شد ، يعنى اگر صبر نباشد اصلا ايمانى نيست پس در واقع صبر همان ايمان و ايمان همان صبر است .\r\nاز نكات ديگرى كه در اين آيه بود ، تحيّت و سلام است ، كه اين صابران از آن برخوردارند ، تحيّت و سلام از بهشتيان و فرشتگان ، چنان كه در آيه قبل آمده بود و مخصوصاً از طرف خداوند متعال چنان كه در آيه « 1 » 58 سوره يس آمده :\r\n( سَلَامٌ قَوْلا مِّنْ رَّبّ رَّحِيم )\r\n( براى آنها سلامى از سوى پروردگار رحيم است ) .\r\n4 - ( وَجَعَلْنَا مِنْهُمْ أَئِمَّةً يَهْدُونَ بِأَمْرِنَا لَمَّا صَبَرُوا وَكَانُوا بِآيَاتِنَا يُوقِنُونَ ) : « و قرار داديم از بنىاسرائيل پيشوايان را كه هدايت به امر ما مىكردند ( و اين مقام در اثر اين بود كه ) صبر كردند و يقين به آيات ما داشتند » . « 2 »\r\nدر اين آيه صبر را عاملى براى رسيدن به نبوت و امامت قرار داده ، و در تفسير اين آيه كه مراد از اين برگزيدگان انبيائى بودند كه در بنىاسرائيل به تدريج به درجه نبوّت رسيدند .\r\nاينكه صبر را مقدم بر يقين انداخت ، شايد به اين جهت باشد ، كه : صبر ريشه تحصيل يقين است ، صبر در همه جوانب و به ويژه صبر بر عبادت نتيجه‌اش\r\n\r\n\r\n","description":"","footnote":"\r\n( 1 ) . در اينكه آيا تحيّت و سلام در آيه دو معنى دارد يا يك معنى ؟ در ميان مفسران گفتگو است ولى با توجه به اينكه تحيّت در اصل به معنى دعا براى زندگى و حيات ديگرى است و سلام از ماده سلامت است و به معنى دعا براى كسى است ، بنابراين چنين نتيجه مىگيريم كه واژه اول به عنوان درخواست حيات است و واژه دوم براى توأم بودن اين حيات با سلامت است ، هر چند گاهى ممكن است اين دو كلمه به يك معنى بيايد . البته تحيّت در عرف معنى وسيع‌ترى پيدا كرده و آن هرگونه سخنى است كه در آغاز ورود به كسى گويند و مايه خوشحالى و احترام و اظهار محبت نسبت به او مىباشد . ( تفسير نمونه ، جلد 15 ، صفحه 171 ) .\r\n( 2 ) . سوره السجده ، آيه 24 .\r\n","page_name":" 366 ","page_number":366},
  {"content":"\r\n\r\nيقين است زيرا فرمود : ( وَ اعبُد رَبَّكَ حَتّى يَاتِيَكَ اليَقِينُ ) « 1 »\r\nروايات :\r\n1 - قال على ( عليه السلام ) :\r\n« مَنْ لَمْ يُنْجِهِ الصّبرُ اهْلَكَهُ الجَزَعُ » :\r\n« هر كس را صبر ( و استقامت ) رهائى و نجات نبخشيد ، جزع و اضطراب او را از پاى درآورد » . « 2 »\r\nدر اين حديث شريف در برابر مشكلات بيش از دو راه فرض نشده است يا صبر و يا جزع ، هر كس اولى را پيشه كند نجات مىيابد و هر كه دومى را برگزيند هلاكت به دنبال اوست ، پس خوشا به حال كسانى كه در اين ميان صبر را برگزينند و به ثوابهائى كه به آنها وعده داده شده رسند ، و بدا به حال كسانى كه جزع و بىتابى را انتخاب كرده ، علاوه بر كشيدن عذابى روحى ، اجرهاى اخروى را نيز از دست مىدهد .\r\n2 - قال الصادق ( عليه السلام ) :\r\n« قِلّة الصبر فَضيحةٌ » :\r\n« كمى صبر عيب و رسوائى است » « 3 » در اين حديث كمى صبر را به طور مطلق عيب دانسته ، زيرا كمى صبر در برابر مشتهيات و خواهشهاى نفسانى منجر به تسليم در برابر تمايلات درونى و بيرونى شده و عامل رسوائى و افتضاح خواهد شد ، كمى صبر در گفتار و عدم تأمل و دقت بر معانى الفاظ موجب بى اعتبارى و خدشه دار شدن شخصيت انسانى است ، اين عيب را به طور كلى مىتوان در رفتار و گفتار و نوشتار يافت ، و بعيد نيست كه : آثار اين كم صبرى در بعضى موارد براى همه اتفاق افتاده باشد ، دور نيست كه هر فردى اين معما را درك كرده و چه بسا ضررهائى را هم از اين ناحيه متحمل شده باشد ، ولى امان از انسان فراموشكار ! !\r\n3 - قال الصادق ( عليه السلام ) :\r\n« انّا صُبَّرٌ و شيعتُنا اصْبَرُ منّا قلتُ جِعلت فداك كيف صار شيعتكم اصبر منكم ، قال ( عليه السلام ) : « لانّا نَصْبِرُ عَلى ما نَعلَم و شيعَتُنا يَصْبرونَ عَلى ما\r\n\r\n\r\n","description":"","footnote":"\r\n( 1 ) . سوره حجر آيه 99 .\r\n( 2 ) . نهج‌البلاغه ، كلمه 180 فيض‌الاسلام و 189 صبحى صالح ؛ ميزان الحكمة ، جلد 5 ، صفحه 272 .\r\n( 3 ) . بحارالانوار ، جلد 78 ، صفحه 229 ؛ ميزان الحكمة ، جلد 5 ، صفحه 272 .\r\n","page_name":" 367 ","page_number":367},
  {"content":"\r\n\r\nلا يَعْلَمون »\r\n( امام صادق ( عليه السلام ) فرمودند : « ما ( اهل‌بيت ) صابريم و شيعيان ما صابرتر از ما ، هستند ( راوى گويد ) گفتم فدايت شوم چگونه شيعيان شما صبورتر از شمايند » ؟ فرمود : « زيرا ما صبر مىكنيم بر آنچه مىدانيم و شيعيان ما صبر مىكنند بر آنچه نمىدانند » « 1 » يعنى ما عالم به مسائليم و بر تمام جوانب احاطه داريم ، ما به حد عين اليقين رسيده‌ايم كه واقعيات را مىبينيم و لذا صبر در امور براى رسيدن به اجر و پاداشى كه داريم بسيار مهم نيست ، بلكه شيعيان ما اگر صبر كنند در امر عبادت و به منجلاب معصيت گرفتار نشوند ، كار بس عظيمى كرده‌اند ، زيرا آنها مثل ما احاطه بر امورات و احوال بهشت و جهنم ندارند .\r\nبا همين ملاك مىتوان گفت : اگر در زمان غيبت امام زمان ( عج ) شيعيان واقعى پيدا شوند ، و در راه عبادت و اطاعت كوشا و از معصيت گريزان باشند ، از شيعيان زمان ائمه عليهم‌السّلام كه آنها را ديده و در محضر آنها كسب فيض كرده‌اند ، والاترند ، زيرا آنها حجّت خدا را ديده و از بيانات شفاهى آنها استفاده كرده‌اند ، ولى شيعيان امروز ، بر نديده‌ها ايمان آورده‌اند ، و چه بسا رادمردانى كه در اين دوران نائب امام زمان ( عج ) را هم نديده ، و از اهداء خون خود براى آبيارى درخت به زردى گرائيده اسلام اباء نكردند .\r\n4 - قال على ( عليه السلام ) :\r\n« وَ الصبرُ يُناضِلُ الحِدْثان » :\r\n« صبر و شكيبائى پيشامدها را دور مىكند » « 2 » و به تعبير ديگر صبر ، سپرى براى جلوگيرى از آسيب‌پذيرى انسان در برابر حوادث و پيشامدهائى است كه مصون از آنها نيست .\r\n5 - قال رسول الله ( صلى الله عليه وآله ) :\r\n« علامة الصابر فى ثلاث : اوّلها ، انْ لايَكْسل و الثانيةٌ : أَنْ لا يَضْجُرَ و الثالثهُ : أن لا يشكو مِنْ رَبِّه عَزَّوَجَلَّ ، لانّه اذا كسل فَقَد ضَيّع\r\n\r\n\r\n","description":"","footnote":"\r\n( 1 ) . بحارالانوار ، جلد 71 ، صفحه 80 ؛ ميزان الحكمة ، جلد 5 ، صفحه 269 ( به همين مضمون از امام صادق ( عليه السلام ) روايت ديگرى در بحارالانوار ، جلد 71 ، صفحه 84 آمده است ) .\r\n( 2 ) . بحارالانوار ، جلد 69 ، صفحه 410 ؛ نهج‌البلاغه ، كلمات قصار 202 فيض‌الاسلام و 211 صبحى صالح .\r\n","page_name":" 368 ","page_number":368},
  {"content":"\r\n\r\nالحقَ ، و اذا ضَجر لم يُؤَدّ الشكر ، و اذا شكا من ربّه عزوجل فقد عَصاه » . « 1 »\r\n: « علامت صابر سه چيز است : اول اينكه سست و كسل نمىگردد . دوم اينكه ناراحت نمىشود ، و سوم اينكه شِكوِه و شكايت از پروردگارش نمىكند ، زيرا اگر سست و كسل شود ، تضييع حق مىكند ، و زمانى كه ناراحتى به خود راه دهد ، اداى شكر نمىكند ، و زمانى كه شكايت از پروردگار عزوجل كند ، عصيان او را كرده است » .\r\nاين روايت علامت صابر را در سه چيز ذكر كرده است : اول اينكه سست و كسل نمىگردد زيرا منشأ كسالت و احساس ناتوانى در برابر حوادث و مشكلات جزع و فزع است ، كه : ضد صبر است ، وقتى انسان متّصف به صفت صبر شد ، مسلماً خود را به هدف رسيده مىپندارد ، گرچه هدف در دور رس باشد ، و مىداند كه :\r\n« لا يَعْدَمُ الصَّبُورُ الظَّفَرَ و انْ طالَ بِهِ الزمانُ » :\r\n« از دست نمىدهد صبور پيروزى را اگرچه زمان حصول آن طولانى باشد » . « 2 »\r\nكسى كه مصمم براى ورود به دانشگاه است ، در مطالعه و تلاش خود ، صبر را پيشه مىكند ، و هرگاه از مطالعه خسته و ملول مىگردد ، به خود نهيب پيروزى در كنكور را مىدهد ، و به اميد آن پيروزى ، تلخى صبر را مىچشد ، آرى شيرينى پيروزى ، تلخى صبر را از بين مىبرد\r\n« حَلاوَةُ الظَّفَرِ تمحُو مَرارَةَ الصّبر » . « 3 »\r\nاگر سستى و كسالت بر فردى حاكم شود ، تضييع حق كرده و اداء وظيفه را به فراموشى مىسپارد ، مسلماً در سستى و بيحالى حق اداء نمىشود ، و به حدود الهى عمل نمىگردد ، نه عبادتى متناسب با مقام ربوبى و نه احتراز از معاصى وى آنچنان كه\r\n\r\n\r\n","description":"","footnote":"\r\n( 1 ) . بحارالانوار ، جلد 71 ، صفحه 86 ؛ ميزان الحكمة ، جلد 5 ، صفحه 269 .\r\n( 2 ) . بحارالانوار ، جلد 71 ، صفحه 95 ؛ نهج‌البلاغه ، كلمات قصار 145 فيض‌الاسلام ، 153 صبحى صالح ؛ ميزان الحكمة ، جلد 5 ، ص 262 .\r\n( 3 ) . غرر الحكم على ( عليه السلام ) ؛ ميزان الحكمة ، جلد 5 ، صفحه 262 .\r\n","page_name":" 369 ","page_number":369},
  {"content":"\r\n\r\nبايد صورت مىگيرد ، با كسالت نمىتوان در برابر جنود ابليس كه شهوت و غضب است ، مقاومت كرد .\r\nدومين صفت اين است كه آدم صبور ناراحتى و غم را به خود راه نمىدهد ، زيرا كه : مىداند اظهار جزع و ناله سر دادن بر امرى كه گذشته است ، كارى را درست نخواهد كرد ، هرگز امر فانى ، باقى نخواهد شد ، زمان سابق و لاحق در دسترس ما نيست ، و فقط تنها كار صبر و استقامت در لحظه‌اى است كه : در دسترس ما است . در مواجهه با ناراحتيها بايد عاقل كارى را كند كه : جاهل چند روز بعد مىكند ، جاهل در برابر ناملايمات چند روز را به ناراحتى و ناله و فرياد سپرى كرده و به تدريج پس از چندى كه آتش ناراحتى فروكش كرد ، آرامش اوليه خود را به دست مىآورد ، سومين صفت اين است كه صبور در مقام ابتلاء به مصيبتها شكايت از پروردگارش نمىكند زيرا زمانى كه زبان به شكايت گشايد خدا را معصيت كرده است ، و فرد معصيبت زده اگر علاوه بر ناراحتى شروع به شكايت و گله كند ، نه تنها شاكر نبوده ، بلكه بر قضاى خداوندى هم طاغى و عاصى شده است . پس اى برادر آهنگ صبر همراه با شكر را ساز كن ، كه ائمه ( عليهم السلام ) از خداوند صبر شاكرين مىطلبيدند ، در يكى از ادعيه ماه رجب معلّى بن خنيس از امام صادق ( عليه السلام ) روايت كرده كه : حضرت فرمود : بخوان در ماه رجب :\r\n« اللهم انى اسئلك صبر الشاكرين » .\r\nبا ذكر آيات و روايات روشن شد كه حقيقت صبر چيست ، وقتى قلم به دست دشمن افتد ، معلوم است چه مىشود ، مذهب را عامل تخدير و تمام واژه‌هاى سازنده را تفسير انحرافى مىكند ، در يكى از كتابهاى آنها نوشته بود ، ديگر در عصر و زمان تمدن دين براى چه ؟ ! آيا اينها خجالت نمىكشند هنوز مىگويند خدا ؟ ! ! !\r\nاستاد مىفرمودند :\r\nپس از اين مزخرفات بود ، كه علامه طباطبائى ( ره ) جلساتى را برگزار كردند تا جوابگوى اين سخنان انحرافى باشند و كتاب فيلسوف نماها را هم در آن روزها\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nبراى رفع اين شبهات نگاشتيم ، اينها واژه صبر را چنين تفسير مىكردند : كه دين و مال و ناموس و بيت‌المقدس و مكه و مدينه و غيره از بين برود و كسى دم نزند اگر سيلى به يك طرف صورتت زدند ، هيچ نگو بلكه طرف ديگر را هم بگير تا بزنند سياه باد چهره‌هاى گمراه كننده و غلط اندازتان ، بايد دست چنين افرادى قطع شود تا مشتشان باز شود ، در سال 56 زمان طاغوت در پى مبارزات روحانيت تصميم گرفتند حدود 20 نفر از مدرسين را تبعيد كنند ، سهم ما هم چابهار بود ، وقتى به ايرانشهر رسيديم كتابى خواستم و كشكول شيخ بهائى را به من دادند ، آن را باز كردم داستانى تاريخى در آن بود كه : براى ما ، در تبعيدگاه بسيار الهام‌بخش شد و روحيه و استقامتى براى ما پديد آورد آن داستان چنين بود كه : بوزر جمهر حكيم وزير انوشيروان از دين پدران خود كه گبرى مسلك و زردشتى بودند ، به دين عيسى ( عليه السلام ) روى آورد ، و افراد را نصيحت كرد و گفت شنيده‌ام كه : در آخر الزمان پيامبرى به نام محمد مصطفى ( صلى الله عليه وآله ) خواهد آمد ، اگر روزگار او را درك كنم نخستين ايمان آورنده به او هستم ، و اگر نيابم اميد حشر با امّت او را دارم ، خبر به انوشيروان رسيد و حكم دستگيرى او را صادر كرد ، و به او گفت : تو با اين كار قصد شورانيدن مردم را بر ضد من داشتى ، و يا توبه مىكنى يا تو را مىكشم ، گفت مردم مرا حكيم و خردمند مىانگارند ، و فرد حكيم و فرزانه چون از تاريكى به روشنائى آمد ، ديگر به تاريكى نرود ، و گرنه بىخرد باشد ، انوشيروان حكم به زندانى كردن او داد ، و او را در اطاقى تاريك چون گور كرده و به غُل و زنجير بستند ، و لباسى خشن به او پوشاندند ، و روزى دو قرص جو و يك كفّه نمك و ظرفى آب به او مىدادند ، و دو سال به اين منوال سپرى شد ، تا خبر به انوشيروان دادند ، از درون آن اطاق و سلولى كه بوزرجمهر است ، صدائى نمىآيد ، حكم شد كه او را بيرون آورند ، وقتى درب زندان را باز كردند ، و او در روشنائى قدم نهاد ، او را قويتر از اول يافتند ،\r\nاز او سبب اين استقامت پرسيدند او گفت : معجونى از شش عنصر ساخته‌ام ، كه هر روز مقدارى\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nرا مىخورم ، تا قوايم تحليل نرود ، گفتند به ما آن معجون را بياموز گفت : آن 6 عنصر عبارت است از :\r\n1 - خدا را به عنوان ثقة و مورد اعتماد و تكيه‌گاه گرفته‌ام ، و به مقدّرات او اطمينان دارم . 2 - راضى به قضاى او هستم . 3 - پيراهن صبر پوشيده‌ام كه محنت را هيچ چيزى چون صبر نيست ، و اگر صبر نكنم چه كنم . 4 - اگر در موردى صبر و طاقت نداشته باشم ، جزع و فزع نكنم ، و ناشكيبائى را پيشه نسازم . 5 - وقتى مخلوقى مثل خود را بدتر از خود بينم شكر كنم . 6 - از خداوند نوميد نيستم كه ساعت تا ساعت فرج و گشايشى دهد و از ستون به ستون فرج است . انوشيروان گفت : با اين حكمتش چگونه او را بكشم ، چاره‌اى نيست ، و دستور داد او را كشته و مثله كردند . « 1 »\r\n* * * \r\n( اقسام صبر )\r\nعلماء اخلاق در تقسيمى صبر را بر سه شاخه تقسيم كرده : و اين تقسيم را از منابع روائى اخذ نموده‌اند ، هم در روايت رسول اكرم ( صلى الله عليه وآله ) و هم در روايت على ( عليه السلام ) اين مضمون آمده است :\r\n« الصّبر امّا صَبْر على المُصيبة او على الطّاعة او عن المعصية و هذا القسم الثالث اعلى درجةً مِنَ القسمين الاولين » :\r\n« صبر يا صبر بر بليّه و مصيبت يا صبر بر اطاعت و بندگى و عبوديت يا صبر از گناه و معصيت است و اين قسم سوم از دو قسم اول بالاتر و پرارزش‌تر است » . « 2 »\r\n1 - صبر بر مصيبت - اين دنيا دار تزاحم و تضاد است ، و در نتيجه مشتمل بر مصائب و بلا خواهد بود ، بهره جستن از كام دنيا مستلزم اين مصائب است ، چنان كه\r\n\r\n\r\n","description":"","footnote":"\r\n( 1 ) . خلاصه شده از تاريخ بيهقى به نقل از كتاب برگزيده متون ادب فارسى ، چاپ مركز نشر دانشگاه ، صفحه 12 .\r\n( 2 ) . شرح نهج‌البلاغه ابن ابى الحديد ، جلد 1 ، صفحه 319 ؛ ميزان الحكمة ، جلد 5 ، صفحه 267 .\r\n","page_name":" 372 ","page_number":372},
  {"content":"\r\n\r\nگل چيدن از دامان درخت با فرو رفتن خار در دست چه بسا قرين است ، برداشتن عسل از كندوى عسل هم در برخى موارد با نيش زنبور همراه است ، بارى دنيا نه گلشنش بى خار و نه نوشش بى نيش است .\r\nاگر دنيا را براى خودش خواهى ، يا براى آخرت ، در هر دو صورت محفوف و پيچيده به مشكلات و بلايا است :\r\n« الدنيا محفوفة بالبلاء »\r\nدر هر دو صورت استقامت لازم دارد ، چه مرد دنيا باشى و چه مرد آخرت ، هيچكدام از اين قانون « مصاحبت با مصائب » مستثنى نيستند .\r\nصبر بر مصيبت و بلاها را به دو قسم تقسيم كرده‌اند : 1 - به صورتى كه انسان مىتواند اذيت كننده و بلا رساننده را مكافات و از او انتقام گيرد . 2 - به صورتى است كه انسان قدرت انتقام را ندارد ، خواه بلا رساننده و موجب ناراحتى ، انسان باشد ، و خواه حوادث روزگار و پيشامدهاى ناگوار .\r\nدر صورت نخست اشكالى در عقوبت كردن و انتقام گرفتن نيست ، ولى صبر بسيار زيبنده است ، خواه طرف مقابل جاهل و يا عامد باشد ، چه بسا در اثر صبر شما ، بيدار و نادم و پشيمان شده ، و براى هميشه حق ادب و اخلاق را نسبت به شما اداء كند ، در صورتى كه مقاومت و انتقام‌پذيرى كارى را حلّ نخواهد كرد ، بلكه طرف مقابل جرىتر شده و مسئله دنباله‌دار مىگردد ، لذا خداوند به پيامبر ( صلى الله عليه وآله ) خود مىفرمايد :\r\n« اصْبر كَمَا صَبَرَ أُولُوالعَزمِ مِنَ الرُّسُلِ » :\r\n« صبر كن چنان كه پيامبران ، اولوالعزم پيشين صبر كردند » . « 1 »\r\nدر جاى ديگر به او فرمود\r\n« وَ اصْبِر على ما يَقُولُون » :\r\n« بر آنچه مىگويند صبر كن » « 2 » يعنى از سخنان دشمنانت ناراحت مباش ، در جاى ديگر به مسلمانان فرمود :\r\n« وَإِنْ عَاقَبْتُمْ فَعَاقِبُوا بِمِثْلِ مَا عُوقِبْتُمْ بِهِ وَلَئِنْ صَبَرْتُمْ لَهُوَ خَيْرٌ لِّلصَّابِرِينَ » :\r\n« اگر مورد\r\n\r\n\r\n","description":"","footnote":"\r\n( 1 ) . سوره الاحقاف ، آيه 35 .\r\n( 2 ) . سوره المزمّل ، آيه 10 .\r\n","page_name":" 373 ","page_number":373},
  {"content":"\r\n\r\nعقاب واقع شديد ، پس عقاب كنيد و انتقام گيريد ، به مثل آنچه عقاب شده و مورد ناراحتى قرار گرفتيد ، ولى اگر صبر كنيد ، بهتر براى صابرين است » . « 1 »\r\nپس عفو را سرلوحه زندگى خود قرار ده ، و از ظلمهائى كه به تو مىرود تا مىتوانى درگذر ، تا خدا از تو درگذرد ، خصوصاً اگر از ناحيه مسلمان و هم‌كيشى يا همسايه و دوستى به تو رسد .\r\nدر همين جا اشاره كنم كه : صبر محرّم ( حرام ) از اين موارد استثناء است ، مثلا انسان صبر كند دست يا پاى او يا فرزندش را قطع كنند ، و به طور كلى صبر كند ، تا آسيب مالى و جائى به او و خانواده‌اش رسانند و يا صبر كند تا به ناموس او تعرض كنند . مسلماً در اين گونه امور صبر جائز نبوده ، و بلكه موجب عقاب است ، و اين گونه صبرها و صبرهائى كه مايه ذلت و فروتنى در برابر ظالم است ، همان صبرى است كه ما در اول بحث آن را مطرود دانستيم ، و تفسر كسانى را كه صبر را مايه ظلم‌پذيرى مىدانستند ، قبول نكرديم ، ولى در غير اين موارد صبر چه بسا واجب و لااقل مستحب است ، و صبر در مواردى كه امر به گذشت و عفو داده شده ، هرگز ظلم‌پذيرى نبوده ، بلكه يكى از محسّنات اخلاقى است ، كه : حاكى از درونى سرشار از انسانيّت و بزرگى است ، چنان كه پيامبر گرامى ( صلى الله عليه وآله ) در فتح مكه با امثال ابوسفيانها و همانهائى كه ظلمها كرده ، و ستمها بر پيامبر و اصحابش روا داشتند ، معامله عفو نموده ، و فرمود :\r\n« اذهبوا انتم الطلقاء » :\r\n« برويد شما آزاديد » .\r\nو از اينجا روشن مىشود عفوى زيبنده‌تر است ، كه : قدرت بر عقوبت در آن مورد بيشتر باشد ، يعنى هر چه انسان قدرتمندتر باشد بر انتقام‌گيرى ، عفو كردن\r\n\r\n\r\n","description":"","footnote":"\r\n( 1 ) . سوره النحل ، آيه 126 - در آياتى ديگر اين مضامين تكرار شده است در آيه 48 سوره احزاب مىفرمايد : ( وَدَع اذاهم و تَوَكَّلْ عَلىَ اللهِ ) ( رها كن اذيت كردن آنها را و بر خدا توكل كن ) در آيه 186 سوره آل‌عمران در برابر سخنان كفّار و مشركين مىفرمايد : ( ان تُصبِرُوا وَ تَتَّقُوا فانَّ ذلِكَ مِن عَزمِ الامُوُرِ ) ( اگر صبر و تقوا را پيشه كنيد به درستى كه ( نشان ) از قدرت و اراده و پايدارى در كارهاست ) .\r\n","page_name":" 374 ","page_number":374},
  {"content":"\r\n\r\nاو ارزش بيشترى دارد ، و از اين روى مولاى متقيان على ( عليه السلام ) مىفرمايد :\r\n« اولَى الناسِ بالعفوِ اقْدَرُهُم على العُقُوبة » . « 1 »\r\nو اما نحوه دوم صبر ، در قسمت صبر در مصائب ، صبر در برابر بلايائى است كه : انسان قدرت انتقام ندارد ، در اين موارد انسان بايد قدرت يقين به خداوند و مقدّرات الهى را بالا برده ، و با اتكاء به او صبر كند تا فرجى براى او رسد ، صبر در اين موارد صبر صد يقين را لازم دارد ، رسول گرامى اسلام ( صلى الله عليه وآله ) از خداوند مىخواهد :\r\n« اسألك من اليقين مايهون على مصائب الدنيا » :\r\n« از تو يقينى را مىطلبم كه مصائب دنيا را بر من سبك گرداند » . « 2 »\r\nدر روايت ديگرى حضرت داود ( عليه السلام ) به فرزندش سلمان فرمود : از علائم متّقى سه چيز است :\r\n1 - حسن توكل در آنچه به آن نمىرسد .\r\n2 - حسن رضا در آنچه به آن مىرسد .\r\n3 - « حسن الصبر فيما فات » : « حُسْن صبر در آنچه از او مفقود مىشود « 3 » » يعنى اگر در حادثه‌اى عزيزى مثل فرزند و يا مالى از اموال را از دست داده ، و صبر كرده ، و جزع و فزع را به خود راه نداد ، اين نشانگر وجود شىء گرانبهائى به نام تقوى در درون او است .\r\n2 - صبر بر طاعت و عبادت - عبادتهاى سنگين را با خلوص نيّت انجام دادن و در اين راه استقامت كردن كار كمى نيست ، نيمه‌هاى شب در زمستانى ، يخ را شكستن و وضو گرفتن و به درگاه الهى روى آوردن و پيشانى پر غرور را به خاك مذلّت درگاه او سائيدن بى صبر و استقامت ميسّر نيست ، تداوم در عبادت و از كوره در نرفتن و احساس خستگى نكردن بى\r\nبردبارى ميسور نيست ، قبل از عبادت نيت\r\n\r\n\r\n","description":"","footnote":"\r\n( 1 ) . نهج‌البلاغه ، كلمات قصار 49 فيض‌الاسلام و 52 صبحى صالح .\r\n( 2 ) . جامع السعادات ، جلد 3 ، صفحه 297 .\r\n( 3 ) . جامع السعادات ، جلد 3 صفحه 297 .\r\n","page_name":" 375 ","page_number":375},
  {"content":"\r\n\r\nرا خالص كردن براى ربّ الارباب و اشتغال از غير و احتراز از ريا « 1 » در حين عمل و از سُمْعه « 2 » و عجب بعد از عمل نياز به صبر دارد .\r\n3 - صبر بر معصيت - عصيان و سركشى نكردن به خداوند با اين همه جاذبه‌ها و كششهاى عوامل گناه ، آسان نيست ، جاذبه زنان زيبا ، جاذبه مال حرام و مقام و جاه نامشروع مقاومت لازم دارد ، اگر نيروى دافعه و بازدارنده‌اى در ميان نباشد ، انسان جذب اين انسان رباهائى مىشود ، كه بايد گفت ميدان و حوزه جاذبه و كشش آنها به قدرى زياد است كه : بسا افراد بسيار مهذّب و عبّاد 70 ساله را هم به دام خود كشيده و جذب مىكند ، چنانچه در وقايع تاريخى منعكس است .\r\nبايد دانست كه هر چه انسان بر معصيتى متعود و معتاد گردد ترك آن مشكل‌تر است زيرا عادت و انس و الفت گرفتن با معصيتى پشت به پشت هوا و هوسها داده ، و مسلماً غلبه بر اين دو مشكل‌تر از غلبه بر معصيتى است كه هنوز انسان با آن انس نگرفته ، و به آن عادت نكرده است ، گناهان زبان مثل دروغ و غيبت و سخنان بيهوده و آميخته با استهزاء و سخريّه كه موجب آزار ديگرى مىشود ، از جمله گناهانى است كه انسانها با آن بسيار مأنوس بوده ، و حتى نُقْل مجالس خود كرده‌اند از همين روى ترك اينها مشكل‌تر است و مشكل‌تر از اين ، گناهانى است كه سرچشمه آن قلب است مثل فكرهاى غير صحيح و وساوس و بدگمانى و سوءظن به غير كه قرآن فرمود : « اجْتَنِبُوا كَثِيراً مِّنَ الظَّنِّ إِنَّ بَعْضَ الظَّنِّ إِثْمٌ » : « از بدگمانيها بسيار دورى گزينيد ، زيرا كه بعضى\r\nاز آنها گناه و معصيت است » « 3 » دشوارى مبارزه در برابر اين‌گونه\r\n\r\n\r\n","description":"","footnote":"\r\n( 1 ) . ريا نشان دادن عملى است به خاطر اغراضى غير از قصد تقرب به درگاه خداوند ، به انسان ديگرى مثلا چون مىداند عده‌اى امشب نماز شب خواندن او را مىبينند تعمداً امشب نماز شب مىخواند تا بگويند چه آدم متدينى است .\r\n( 2 ) . سُمعه اين است كه : عملى را كه انجام داده براى جلوه دادن خود در چشم مردم به گوش و سمع آنها برساند مثلا با كنايه در روز مىگويد ديشب نماز شب خواندم .\r\n( 3 ) . سوره الحجرات ، آيه 12 .\r\n","page_name":" 376 ","page_number":376},
  {"content":"\r\n\r\nگناهان از اين رو است ، كه : مثل دروغ و غيبت مخاطبى را لازم ندارد ، و از اين رو انس گرفتن با اين گونه معاصى آسانتر از غير آن است ، براى فرار از اين معاصى بايد دل را به درگاه الهى سپرد ، بايد به غير از فكر او جاى خطور انديشه‌اى در آن نباشد ، اگر فكر الهى بر اريكه دل جلوس كرد جاى جولان براى افكار پريشان نيست ، انديشه الهى جهت دهنده افكار پريشان به مبدأ واحد است ، اگر بر اين امر استقامت شد ، مسلماً انس با اين گونه گناهان از بين رفته و در نتيجه كنترل تمامى اعضاء به دست عقل ساده‌تر انجام مىپذيرد .\r\nاز جمله صبر بر معاصى صبر بر نعمت است ، انسان بايد در رفاه و نعمت و در مال و جاه و كثرت عيال و فرزندان خود حدّ متعارف را برگزيده ، و بر آن صبر كند زيرا ، نفس انسانى دائماً در صدد زياده‌طلبى است ، و به تعبير قرآن : « إِنَّ الْانسَانَ لَيَطْغَى - أَنْ رَّآهُ اسْتَغْنَى » : « انسان وقتى خود را مستغنى ديد ظغيانگر مىشود » « 1 » اگر انسان مُمَحّض در آسودگى و آسايش شد و خود را بىنياز احساس كرد ، طغيانگرى كرده و راه عصيان مىپويد و از همين روى قرآن كريم دائماً تذكر مىدهد كه : « يَا أَيُّهَا الَّذِينَ آمَنُوا لَا تُلْهِكُمْ أَمْوَالُكُمْ وَلَا أَوْلَادُكُمْ عَنْ ذِكْرِ اللهِ » : « اى كسانى كه ايمان آورده‌ايد ، مشغول نكند شما را ، اموال و اولادتان از ذكر خدا » « 2 » امان از وقتى كه انسان جلو خود را باز ببيند ، چه‌ها كه نمىكند ! اين گونه صبر همان صبر « عمّا تحب » است كه در كلمات مولى در كتاب شريف نهج‌البلاغه آمده است :\r\n« الصَّبرُ صَبرانِ صَبرٌ عَلى ما تَكْرَهُ وَ صَبْرٌ عَمّا تُحِبُّ » « 3 » :\r\n« صبر بر دوگونه است : 1 - صبر بر آنچه كراهت دارى ( كه شامل صبر بر مصيبتها و\r\nامور مخالف طبع مثل ميل به عدم سر به سجده گذاردن و سخت بودن عبادت بر نفس\r\n\r\n\r\n","description":"","footnote":"\r\n( 1 ) . سوره العلق ، آيات 6 و 7 .\r\n( 2 ) . المنافقون ، آيه 9 .\r\n( 3 ) . نهج‌البلاغه ، كلمات قصار كلمه 52 و 55 صبحى صالح .\r\n","page_name":" 377 ","page_number":377},
  {"content":"\r\n\r\nاست ) . 2 - صبر از آنچه دوست مىدارى ( كه شامل صبر بر معاصى و امورى است كه نفس به آن ميل دارد » پس با صبر خود حدّ متعارف و متعادل خوشى را حفظ كن ، و اين جمله را به خاطر بسپار « زياده‌روى در خوشى موجب مرگ خوشى است » .\r\nبراساس اينكه صبر در معصيت مشكل‌تر از صبر در مصيبت و آن مشكل‌تر از صبر در عبادت است ، در منابع اسلامى براى دارنده صبر در مصيبت « متصبّر » ( از بابد تفعّل ) و براى دارنده صبر در مصيبت از باب مفاعله كه اسم فاعل آن « مصابر » است ، و براى دارنده صبر در عبادت « صابر » ( از ثلاثى مجرد ) استعمال شده است .\r\nابن مسكان از امام صادق ( عليه السلام ) سؤال مىكند كه :\r\n« جُعِلتُ فِداك و مَا الصابرون و ما المتصبّرون ؟ قال الصابرون على اداء الفرائض و المتصبّرون على اجتناب المحارم » :\r\n« فدايت شوم ، صابرون و متصبرون چه كسانى هستند ؟ فرمود : صابرون كسانى هستند كه صبر بر انجام واجبات مىكنند ، و متصبرون كسانى هستند كه دورى از محرمات مىكنند » . « 1 »\r\nو در روايتى ديگر از آن حضرت در ذيل قول خداوند متعال : « اصبِروُا و صابِروُا » « 2 » رسيده : « اصبروا على الفرائض و صابروا على المصائب » ( صبر كنيد بر واجبات و صبر كنيد بر مصيبتها ) . « 3 »\r\nصابر به معنى استقامت كننده است و مصابر نوعى صبر است كه با شدت و سختى همراه است ، « مصابره » از باب مفاعله را در مواقعى كه دو نفر در كار باشند ، و به اصطلاح بين الاثنين باشد ، استعمال مىكنند و اين نشان مىدهد كه مصابره چون مقاومتى به موازات مقاومت انسان از طرف ديگر وجود دارد ، غلبه مشكل‌تر است ، در\r\n\r\n\r\n","description":"","footnote":"\r\n( 1 ) . بحارالانوار ، جلد 71 ، صفحه 83 ؛ ميزان الحكمة ، جلد 5 ، صفحه 266 .\r\n( 2 ) . سوره آل عمران ، آيه 200 .\r\n( 3 ) . بحارالانوار ، جلد 72 ، صفحه 195 ؛ ميزان الحكمة ، جلد 5 ، صفحه 266 .\r\n","page_name":" 378 ","page_number":378},
  {"content":"\r\n\r\nذيل آيه فوق در سوره آل‌عمران زمخشرى در تفسير كشاف گويد : « المصابرة : باب من الصبر ذكر بعد الصبر على ما يجب الصبر عليه تخصيصاً لشدته و صعوبته » : « مصابره\r\nنوعى از صبر است و خداوند متعال ( صابروا ) را كه بعد از ( اصبروا ) و بعد از صبر بر آنچه صبر بر آن واجب است ذكر كرده ، تا شدت و سختى مصابرة ( باب مفاعله ) را برساند » .\r\nو « متصبّر » كسى است ، كه : صبر بر او مشكل‌تر است ، ماده تفعّل را در جائى به كار مىبرند ، كه : شخص با تكلف و زحمت بخواهد امرى را بر خود هموار كند ، در صبر بر معاصى مقابله كننده‌اى همچون هواهاى نفسانى با تمام قوا در برابر انسان است و صبر يا مصابره كافى در غلبه بر آنها نيست ، بلكه صبرى لازم است كه بتوان بر آنها غلبه كرد ، و در نهايت بايد متصبّر بود ، يعنى اگرچه غلبه مشكل است ولى بايد زحمت آن را به جان خريد و اگر بر اين امر استقامت و پايدارى شد ، به تدريج « تصبّر » به « مصابره » و در نهايت به « صبر » مىانجامد كه نيروى زيادى را احتياج ندارد ، و از پيامبر گرامى اسلام ( صلى الله عليه وآله ) در حديثى رسيده :\r\n« مَنْ يتصبّر يصبّره الله . . . » :\r\n« كسى كه تصبر كند ( و در صدد به دست آوردن صبر باشد ) خداوند به او صبر را ارزانى مىدارد » . « 1 »\r\nاين بيان برحسب سنجش هر يك از سه مورد صبر است كه طاعت و مصيبت و معصيت باشد و گرنه « تصبر » و « مصابره » و « صبر » براى انسانهاى معمولى براى هر يك از موارد سه‌گانه وجود دارد ، در مورد عبادت و اطاعت فقط هم در ابتدا « تصبر » و سپس « مصابره » و بعد از آن « صبر » لازم است ، زيرا هميشه در ابتداء كار ، نيروى بيشترى براى مبارزه لازم است ، و خود به خود بيشتر بر انسان فشار وارد مىشود ، مثلا اگر كسى تصميم بگيرد نماز شب بخواند در ابتداء رها كردن آن خواب ناز\r\n\r\n\r\n","description":"","footnote":"\r\n( 1 ) . كنز العمال ، خبر 6522 ؛ ميزان لحكمة ، جلد 5 ، صفحه 273 .\r\n","page_name":" 379 ","page_number":379},
  {"content":"\r\n\r\nو بلند شدن در نيمه‌هاى شب بسيار دشوار است ، ولى ممارست بر اين امر ، به تدريج اين مشكل را آسان خواهد كرد ، اين قاعده كلى را مىتوان در هر امرى يافت ، حتى در كسب و كار ، فردى كه كارى را تازه شروع كرده است بايد تا رونق گرفتن كسب و كارش بيشتر استقامت و پايدارى كند ، و از عدم پيشرفت كارش در روزهاى اول نااميد و مأيوس نشود . با اين توضيحاتى كه داده شد كلام امام على ( عليه السلام ) روشن مىشود كه : « افضل الصبر التصبّر » : « با فضيلت‌ترين صبرها تصبّر است ( و صبرى است كه همراه با كُلفت و مشقت و زحمت باشد » . « 1 »\r\n\r\n\r\n","description":"","footnote":"\r\n( 1 ) . غرر الحكم ، ميزان الحكمة ، جلد 5 ، صفحه 273 قابل ذكر است كه بعضى مثل غزالى از اهل تسنن و عده ديگرى از علماى شيعه قائل شده‌اند كه صبر در مصيبت بالاتر از صبر در معصيت و صبر در معصيت بالاتر از صبر در عبادت است و دو دليل آورده‌اند : 1 - روايتى كه ابن‌عباس از رسول گرامى سلام صلّى الله عليه و آله نقل كرده كه : « الصبر فى القرآن على ثلاثة اوجه ، صبر على اداء فرائض الله تعالى - فله ثلاثمائة درجه و صبر عن محارم الله - تعالى - و له ستمائة درجة ، و صبر على المصيبة عند الصدمة الاولى » . 2 - هر مؤمنى قدرت بر صبر از محرمات را دارد ولى قدرت بر صبر بر بلايا را فقط دارندگان سرمايه صديقين دارند . زيرا اين گونه صبر براى نفس بسيار دشوار و سخت است ، ولى در جواب چنان كه مرحوم نراقى در جامع السعادات ( ج 2 ، صفحه 298 ) گويد بايد گفت : جمع بين روايات اقتضاء مىكند كه صبر از هر يك از سه قسم باشد اگر اشد و اشق باشد ثوابش اكثر است ، از آن صبرى كه اسهل و ايسر است ، زيرا « افضل الاعمال احمزها » ( با فضيلت‌ترين اعمال مشكل‌ترين و پرمشقت‌ترين آنها است ) بنابراين نمىتوان به طور مطلق گفت كدام يك از صبرهاى سه‌گانه برتر از ديگرى است زيرا اگر گفتيم صبر بر معصيت برتر از صبر در مصيبت است ، بعيد است كسى بگويد صبر كردن و دروغ نگفتن در موضعى يا صبر كردن و لباس حرير نپوشيدن در لحظه‌اى ، بالاتر از صبر بر مرگ و از دست دادن بسيارى از عزيزترين نزديكان مثل فرزندان است ، و اگر گفتيم صبر بر مصيبت اولى از صبر در معصيت است بعيد است كسى بگويد صبر در از دست دادن مقدار كمى پول بالاتر از صبر بر بزرگترين معاصى و اجتناب از آن است .\r\nپس وجه اينكه در متن صبر بر معصيت بر طبق روايت مقدم بر صبر بر اطاعت و مصيبت شد ، روشن مىشود كه صبر بر معصيت نوعاً مورد سنجش قرار داده شده نه شخصاً يعنى بطور كلى موارد صبر در معصيت مشكل‌تر از موارد صبر در مصيبت است ، زيرا معمولا مصائب مقطعى و پس از چندى به ورطه نسيان و فراموشى سپرده مىشود ، به خلاف معاصى زيرا صبر بر ترك آنها بطور دائمى و هميشگى بسيار مشكل است ، به اضافه اينكه انس به بعضى از آنها دست به دست كشش نفس داده و مسلماً صبر در مقابل آنها مشكل‌تر است و شاهد بر سخن ما حديث مولى على ( عليه السلام ) است كه : « الصبر صبران : صبر عند المصيبة حسن جميل و احسن من ذلك ، الصبر عند ما حرّم الله عليك » ( صبر بر دوگونه است : 1 - صبر در نزد مصيبت كه زيبا و پسنديده است و بهتر از آن ، صبر در نزد چيزى است كه خدا بر تو حرام كرده است ) .\r\n","page_name":" 380 ","page_number":380},
  {"content":"\r\n\r\nدر اهميت صفت صبر همين بس كه در اين خطبه در چهار موضع از زواياى مختلف مورد نگرش و توجه قرار گرفته شده است :\r\n1 - « صبروا اياماً قصيرة اعقبتهم راحة طويلة » 2 - فمن علامة احدهم انّك‌ترى له . . . صبراً فى شدة 3 - فى الزلازل و قور و فى المكاره صبور . 4 - و انْ بُغِىَ عليه صَبَرَ حتى يكون الله هو الذى يَنْتَقِم له .\r\nاين چهار مورد هر چند از جهات مختلف مورد نظر قرار گرفته ، ولى همه نمايانگر و حاكى از يك چيز و آن صبر است .\r\nو به قول شاعر :\r\n عباراتنا شتّى و حُسْنُكِ واحد * و كُلَّ الى ذاك الجمال يشير \r\n[ عبارات ( در وصف تو ) مختلف ، و حسن تو واحد است و هر يك از عبارات به سوى آن جمال اشاره مىكند 
  ] به نظر مىرسد در اين خطبه هيچ يك از صفات ديگر مثل صبر تكرار نشده باشد ، و اين نشانه اهميت و جايگاه بلند آن در بين ساير صفات انسانى است .\r\n* * *\r\n\r\n","description":"","footnote":"","page_name":" 381 ","page_number":381},
  {"content":"\r\n\r\n\r\nفلسفه صبر چيست ؟\r\nفلسفه مهم صبر رسيدن به هدفهاى عالى است ، انسان هر كار مثبتى بخواهد انجام دهد ، چه بسا مواجه با مشكلات فراوانى است ، اگر مىخواهيد مشكلى متوجه شما نشود ، بايد كار نكنيد ، اگر بخواهيد كتابى تأليف كنيد ، مسلماً ايرادات و انتقادات فراوان و به قول معروف\r\n« مَنْ صَنَّفَ فقد استهدف » :\r\n« كسى كه تصنيف كرد خود را هدف و آماج گلوله‌هاى انتقاد قرار داده است » بايد بدانيد بجز با سپر صبر نمىتوان اين تيرها را از خود دفع كرد .\r\nآرى اگر بخواهيد بناى خيريه‌اى بنا كنيد ، به دنبالش حرفها است ، عده‌اى نق مىزنند كه براى وجهه‌دار شدن و يا كسب اموال بيشتر چنين كرده است ، وقتى مسجد اعظم قم را مرحوم آية الله العظمى بروجردى آن مرد وارسته و بزرگوار مىساختند ، و الان ما از بركات آن استفاده كرده و اين همه مجالس درس و بحث و ارشاد و تبيين احكام اسلام را در آن مشاهده مىكنيم ، خدا مىداند چقدر پشت سر اين مرد حرف زدند ، كه وجوهات را خرج مىكند و مسجد مىسازد اين همه گرسنه در قم است و اين مسجد چيست كه اين سيد مىسازد ؟ اگر صبر و حوصله نباشد انسان از كار خير صرفنظر مىكند ، اگر بنا بود همه پولها را به گرسنگان دهند ، پس هيچ مسجدى يا بناى خيره‌اى نبايد برپا مىشد ، بايد بناهاى خيريه را ساخت و از آن طرف ريشه فقر و گرسنگى را نابود كرد ، بايد برنامه صحيحى براى رسيدگى به امور بيچارگان تهيه كرد ، نه بدون برنامه با كمك كردنهاى بى رويه ، گداپرورى كنيم . مَثَل جالبى قديمىها مىزدند ، كه : روى هر گنجى افعى خوابيده و گنج كُنج ويرانه است ، انسانهاى ساده‌لوح معناى مطابقى و تحت اللفظى را گرفته و لذا در ويرانه‌ها به دنبال گنج مىگشتند ، مىگفتند : اول ببينيد ، در كدام قسمت افعى خوابيده ، همانجا گنج است ، در حالى كه اين معناى\r\nكنايه‌اى دارد ، مراد اين است كه گنج\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nرويش مشكلاتى خوابيده است ، در رسيدن به گنجها رنجها است ، و به قول سعدى :\r\n نابرده رنج گنج ميسر نمىشود * مزد آن گرفت جان برادر كه كار كرد \r\nبه شما بگويم اگر صبر نداريد ، دنبال كارى نرويد ، اگر صبر و استقامت و پشتكار نداريد اگر علاقه و استعداد نداريد ، طلبه نشويد زيرا مشكلات زيادى بر سر راه است ، الان وضعيت بسيار بهتر از سابق شده است سابقاً در مدرسه حجتيه در ماه رمضان براى يك لقمه نان معطل بوديم ، يكى از فضلاء براى من نقل كرد ، به قدرى تهيدست بوديم ، كه به سراغ نانهاى خشك و دور ريخته مىرفتيم ، و مىديديم ، كه پر از فضله شده ، و چه بسا چون مضطر بوديم ، فضله‌ها را از نانها جدا كرده و نانها را مىخورديم ، گاهى براى گذراندن زندگى نماز استيجارى قبول مىكرديم ، در حالات بزرگان بنگريد كه از فرط تهيدستى پوسته ميوه‌ها را شبانه از كنار كوچه‌ها جمع كرده و مىشستند و مىخوردند ، و چه بسا دو هم حجره‌اى جداگانه دور از چشم ديگرى چنين مىكردند ، و به يكديگر وانمود مىكردند ، كه در بيرون غذا خورده‌اند ، پول روغن چراغ و چراغ خريدن نداشتند ، و از اين روى شبها در زير نور شمع يا چراغى كه براى روشن كردن دستشوئيها تعبيه شده بود به مطالعه مىپرداختند و يا از پرتو مهتاب بهره مىجستند ، آرى اين گونه به جائى رسيدند .\r\nفكر نكنيد اين رشته چنين مشكلاتى دارد ، شما زندگى دانشمندان بزرگ را مطالعه كنيد ، تا ببينيد هر كدام كه به مقامات عالىاى رسيده‌اند ، زندگى آميخته با رنج و مشقت و ناراحتى را سپرى كرده‌اند ، نيوتن و گاليله و اديسون و غيره سالها رنج و بيخوابى كشيده و صبر و استقامت را نَصْب العين خود قرار دادند تا به اهداف خود رسيدند ، بعضى از دانشمندان غذائى كه براى شام آنها مىآوردند ، از بس مشغول مطالعه و\r\nتدبّر بودند ، تا صبح سرد مىشد ، و بعد متوجه مىشدند غذا نخورده‌اند !\r\nآرى اقدام به هر كارى زحمت دارد بايد استقامت كرد ، صبر خميرمايه همه\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nچيزهاست ، اينكه اينقدر بر آن اصرار مىشود ، به خاطر كليدى بودن اين صفت است ، پيامبران به خصوص پيامبر گرامى اسلام ( صلى الله عليه وآله ) اگر صبر نداشتند ، به اين مقام هرگز نمىپرسيدند ، از سمت عقب تاريخ و از گذشته‌هاى تاريك بنگريد ، تا نقش اين صفت را در جاى جاى ازمنه و امكنه تاريخ و در خودسازى افراد بشر نظاره‌گر باشيد ، اين نصيحت را هم از من داشته باشيد كه با استقامت و شكيبائى عالِم مىشويد نه با استعدادها ، چه بسا افراد با استعددى را ديديم ، كه به جائى نرسيدند ، و كم استعدادهائى را ديديم كه به فراز قلّه علم رسيدند .\r\nدر پايان اين بحث به دو نمونه از وقايعى كه صبر در آنها نقش مهمى داشته اشاره مىكنم :\r\n1 - داستان آسيه بنت خُوَيْلد ( همسر فرعون ) - بدون شك از پيشگامان صبر در راه عقيده آسيه همسر فرعون و ملكه مصر است ، قلب او با نور خدا روشن و بارور شده ، مگر مىتواند عشق خدا را براى هميشه در زير لايه‌هاى ترس و واهمه از فرعون كتمان كند ، هرگز ! پس از مدتى فرعون متوجه شد كه دشمنش موسى ( عليه السلام ) در قلب خانه او نفوذ كرده ، و با كمند اعتقاديش قلب همسرش را به بند كشيده است ، هرچه به همسرش اصرار كرد بيا و آبروى ما را حفظ كن ، و دست ايمان از دامن موسى ( عليه السلام ) كوتاه كن ، فائده نداشت ، آخر الامر تهديد كرد تا جائى كه گفت تو را مىكشم ، ولى آسيه قهرمان صبر و استقامت همچنان پايدارى مىكرد ، و دست از ايمانش برنمىداشت ، وقتى سخنان فرعون كارگر نيفتاد ، دستور داد او را به چهار ميخ كشيده ، و سنگ بزرگى بر روى او گذارند ، ولى او همچنان مقاوم بود ، و مضمون آخرين نفسهاى او و زمزمه نهائى لبان او اين بود ، كه : خدايا من وصله ناهماهنگ اين دستگاه شاهنشاهى هستم ، مرا از دست فرعون و رفتار غيرانسانى او نجات بده ، و خانه‌اى در نزد خود در بهشت برين برايم مهيا نما ، و چنين هم شد كه در اثر صبر به ظفر رسيد .\r\n\r\n","description":"","footnote":"","page_name":" 384 ","page_number":384},
  {"content":"\r\n\r\n صبر و ظفر هر دو از دوستان قديمند * بر اثر صبر نوبت ظفر آيد \r\nآرى برادر مواظب باش از زنى كمتر نباشى ، زنى كه خداوند متعال وقتى مىخواهد مصداق صبر و مقاومت در برابر ظالمين را مثال بزند او را به عنوان تمثيل ذكر مىكند :\r\n« وَ ضَرَبَ اللّهُ مَثَلا لِلّذِينَ آمَنوا امْرَأتَ فرعونَ اذْ قالَتْ رَبِّ ابْنِ لى عِندَكَ بَيتاً فىِ الجَنَّةِ و نَجَّنِى مِن فِرعَونَ و عَمَلِهِ و نَجِّنِى مِنَ القَومِ الظّالِمِينَ »\r\n: « ( و خداوند براى مؤمنين مثل مىآورد ، همسر فرعون را زمانى كه ( از همسرش بيزارى جست و در برابر ظلم و شرك او مقاومت كرد و در زير شكنجه‌ها صبور بود و ) گفت : پروردگار من بنا كن نزد خود خانه‌اى در بهشت و مرا از ( شرّ ) فرعون و كردارش نجات ده و از قوم ظالمين رهائيم بخش » . « 1 »\r\nحقيقتاً چه جملات كوتاه و زيبائى در لحظات پايان زندگى بر لب داشت ، جملاتى كه ، بايد درس زندگى براى تك‌تك زنان و مردان ما باشد ، جملاتى كه بهانه‌هاى واهى را از دست تمام كسانى كه فشار محيط يا همسر را مجوزى براى ترك اطاعت خدا و تقوى مىشمرند ، مىگيرد . مسلماً زرق و برق و جلال و جبروتى برتر از دستگاه فرعون وجود نداشت ، چنان كه فشار و شكنجه‌اى فراتر از شكنجه‌هاى فرعون جنايتكار نبود ، ولى نه آن زرق و برق و نه اين فشار و شكنجه ، آن زن مؤمن را به زانو نياورد ، و همچنان به راه خود در مسير رضاى خدا گام برداشت ، تا جان خويش را در راه خالق خويش فدا كرد .\r\n2 - واقعه ديگر داستان طالوت و پيروان او است ، و چون داستانى بسيار عبرت‌انگيز و قابل توجه است ، و در قرآن كريم در ضمن شش آيه در سوره بقره « 2 » آمده است تا حدودى بطور مشروح ذكر مىكنيم :\r\n« قوم يهود كه در زير سلطه فرعونيان ضعيف و ناتوان شده بودند ، بر اثر\r\n\r\n\r\n","description":"","footnote":"\r\n( 1 ) . سوره التحريم ، آيه 11 .\r\n( 2 ) . آيات 247 تا 252 ( الم تَرَ الى الملأ . . . و لكن الله ذو فضل على العالمين ) .\r\n","page_name":" 385 ","page_number":385},
  {"content":"\r\n\r\nرهبريهاى خردمندانه حضرت موسى ( عليه السلام ) از آن وضع اسف‌انگيز نجات يافته ، و به قدرت و عظمت رسيدند .\r\nخداوند به بركت اين پيامبر نعمت‌هاى فراوانى به آنها بخشيده كه از جمله « صندوق عهد » « 1 » بود ، قوم يهود با حمل اين صندوق در جلو لشكر يك نوع اطمينان خاطر و توانائى روحى پيدا مىكردند ، و اين قدرت و عظمت تا مدتى بعد از موسى ( عليه السلام ) همچنان ادامه داشت ، ولى همين پيروزيها و نعمتها كم‌كم باعث غرور آنها شد ، و تن به قانون‌شكنى دادند ، سرانجام به دست فلسطينيان شكست خورده ، و قدرت و نفوذ خويش را همراه « صندوق عهد » از دست دادند ، به دنبال آن ،\r\n\r\n\r\n","description":"","footnote":"\r\n( 1 ) . « تابوت » يا « صندوق عهد » - « تابوت » در لغت به معنى صندوقى است كه از چوب مىسازند و اينكه مىبينيم به صندوق نقل و انتقال جنازه‌ها تابوت مىگويند ، به همين مناسبت است ، اما بايد توجه داشت كه : معنى اصلى تابوت اختصاص به مردگان ندارد ، بلكه هرگونه صندوق چوبى را شامل مىشود ، درباره اينكه تابوت بنىاسرائيل به عبارت ديگر ( صندوق عهد ) چه بوده ، و به دست چه كسى ساخته شد و محتويات آن را چه چيز تشكيل مىداد ؟ در روايات و تفاسير ما و همچنين در كتب « عهد قديم » ( تورات ) سخن بسيار است ، و از همه روشنتر چيزى است كه در احاديث اهل‌بيت ( عليهم السلام ) و گفته‌هاى بعضى از مفسران ، مانند ابن‌عباس آمده است و آن اينكه « تابوت » همان صندوقى بود كه مادر موسى عليه‌السّلام او را در آن گذاشت ، و به دريا افكند و هنگامى كه بوسيله عمّال فرعون از دريا گرفته شد و موسى عليه‌السّلام را از آن بيرون آوردند ، همچنان در دستگاه فرعون نگاهدارى مىشد و سپس به دست بنىاسرائيل افتاد ، بنىاسرائيل اين صندوق خاطره‌انگيز را محترم مىشمردند و به آن تبرك مىجستند .\r\nموسى عليه‌السّلام در واپسين روزهاى عمر الواح مقدس كه احكام خدا بر آن نوشته بود ، به ضميمه زره خود و يادگارهاى ديگرى در آن نهاد ، و به وصىّ خويش « يوشع بن نون » سپرد و به اين ترتيب اهميت اين صندوق در نظر بنىاسرائيل بيشتر شد ، و لذا در جنگهائى كه ميان آنان و دشمنان واقع مىشد ، آن را با خود مىبردند ، و اثر روانى و معنوى خاصى در آنها مىگذارده ، و لذا گفته‌اند ، تا زمانى كه : اين صندوق خاطره‌انگيز با آن محتويان مقدس در ميانشان بود ، با سربلندى زندگى مىكردند ، ولى تدريجاً مبانى دينى آنها ضعيف شد ، و دشمنان بر آنها چيره شدند ، و آن صندوق را از آنها گرفتند اما « اشموئيل » طبق آيات مورد بحث به آنها وعده داد كه به زودى صندوق عهد به عنوان يك نشانه بر صدق گفتار او به آنها باز خواهد گشت » ( تفسيرنمونه ، جلد 2 ، صفحه 173 ) .\r\n","page_name":" 386 ","page_number":386},
  {"content":"\r\n\r\nچنان دچار پراكندگى و اختلاف شدند ، كه در برابر كوچكترين دشمنان قدرت دفاع از خود نداشتند تا جائى كه دشمنان گروه كثيرى از آنها از سرزمين خود بيرون راندند . و حتّى فرزندان آنها را به اسارت گرفتند .\r\nاين وضع سالهائى ادامه داشت تا آنكه خداوند پيامبرى به نام ( اشموئيل ) را براى نجات و ارشاد آنها برانگيخت آنها نيز كه از ظلم و جور دشمنان به تنگ آمده بودند ، و به دنبال پناهگاهى مىگشتند ، گرد او اجتماع كردند و از او خواستند رهبر و اميرى براى آنها انتخاب كند ، تا همگى تحت فرمان و هدايت او يك دل و يك رأى با دشمن نبرد كنند ، تا عزت از دست رفته را باز يابند .\r\nاشموئيل كه به روحيات و سست همتى آنان به خوبى آشنا بود ، در جواب گفت از آن بيم دارم كه چون فرمان جهاد در رسد ، از دستور امير و رهبر خود سرپيچى كنيد ، و از مقابله و پيكار با دشمن شانه خالى نمائيد ، آنها گفتند چگونه ممكن است ما از فرمان امير سرباز زنيم ، و از انجام وظيفه دريغ نمائيم ، در حالى كه دشمن ما را از وطن خود بيرون رانده ، و سرزمين‌هاى ما را اشغال نموده ، و فرزندان ما را به اسارت برده است .\r\n« اشموئيل » ديد كه جمعيت با تشخيص درد به سراغ طبيب آمده‌اند ، و گويا رمز عقب‌ماندگى خود را درك كرده‌اند به درگاه خداوند روى آورده و خواسته قوم را به پيشگاه خداوند عرضه داشت ، به او وحى شد كه « طالوت » را به پادشاهى ايشان برگزيند . اشموئيل عرض كرد خداوندا من هنوز « طالوت » را نديده و نمىشناسم وحى آمد ما او را به جانب تو خواهيم فرستاد هنگامى كه او نزد تو آمد فرماندهى سپاه را به او واگذار ، و پرچم جهاد را به دست وى بسپار !\r\n* * *\r\n\r\n","description":"","footnote":"","page_name":" 387 ","page_number":387},
  {"content":"\r\n\r\n\r\nطالوت كيست ؟\r\nطالوت مردى بلند قامت و تنومند و خوش‌اندام بود ، اعصابى محكم و نيرومند داشت ، و از نظر قواى روحى نيز بسيار زيرك و دانشمند و با تدبير بود ، و بعضى علت انتخاب نام طالوت را براى وى همان طول قامت او مىدانند ، ولى با اين همه شهرتى نداشت ، و با پدرش در يكى از دهكده‌ها در ساحل رودخانه‌اى مىزيست و چهارپايان پدر را به چرا مىبرد و كشاورزى مىكرد .\r\nروزى بعضى از چهارپايان او در بيابان گم شدند ، طالوت به اتفاق يكى از دوستان خود به جستجوى آنها در اطراف رودخانه به گردش آمد ، اين وضع تا چند روز ادامه يافت ، تا اينكه به نزديك شهر صوف رسيدند .\r\nدوست وى گفت ما اكنون به سرزمين « صوف » شهر « اشموئيل » پيامبر رسيده‌ايم بيا نزد وى رويم شايد در پرتو وحى و فروغ رأى او به گم شده خويش راه يابيم ، هنگامى كه وارد شدند ، با « اشموئيل » برخورد كردند همين كه چشمان اشموئيل و طالوت به يكديگر افتاد ، ميان دلهاى آنان آشنائى برقرار شد ، اشموئيل از همان لحظه « طالوت » را شناخت و دانست كه اين جوان همان است ، كه از طرف خداوند براى فرماندهى جمعيت تعيين شده ، هنگامى كه طالوت سرگذشت خود را براى اشموئيل شرح داد و گفت : اما چهارپايان هم اكنون در راه دهكده رو به باغستان پدرت روانه هستند ، و از ناحيه آنها نگران مباش . ولى من تو را براى كارى بسيار بزرگتر از آن دعوت مىكنم ، خداوند تو را مأمور نجات بنىاسرائيل ساخته است ، طالوت نخست از اين پيشنهاد تعجب كرد ، و سپس با خوشوقتى آن را پذيرفت . اشموئيل به قوم خود گفت : خداوند طالوت را به فرماندهى شما برگزيده ، و لازم است همگى از وى پيروى نمائيد ، بنابر اين خود را براى جهاد در برابر دشمن آماده سازيد ، بنىاسرائيل كه براى فرمانده و رئيس لشگر امتيازى از نظر نسب\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nو ثروت لازم مىدانستند ، و هيچ كدام را در طالوت نمىديدند ، در برابر اين انتصاب او ، سخت به حيرت افتادند ، زيرا به عقيده آنها وى نه از خاندان « لاوى » بود كه سابقه نبوت داشتند ، و نه از خاندان « يوسف » و « يهودا » كه داراى سابقه حكومت بودند ، بلكه از خاندان « بنيامين » گمنام بود ، و از نظر مالى نيز تهىدست بود ، لذا به عنوان اعتراض گفتند او چگونه مىتواند بر ما حكومت كند و ما از او سزاوارتريم ؟ ! « اشموئيل » كه آنان را سخت در اشتباه مىديد ، گفت : خداوند او را بر شما قرار داده ، و شايستگى فرمانده و رهبر به نيروى جسمى و قدرت روحى است ، كه هر دو به اندازه كافى در طالوت هست ، و از اين نظر بر شما برترى دارد ، ولى آنها نشانه‌اى كه دليل بر اين انتخاب از ناحيه خدا باشد ، مطالبه كردند ! اشموئيل گفت : نشانه آن اين است كه : تابوت ( صندوق عهد ) كه از يادگارهاى مهم انبياء بنىاسرائيل عليهم‌السّلام است و مايه دلگرمى و اطمينان شما در جنگها بوده ، در حالى كه جمعى از فرشتگان آن را حمل مىنمايند به سوى شما باز مىگردد ، و چيزى نگذشت كه صندوق عهد بر آنها ظاهر شد ، « 1 » آنها با ديدن اين نشانه فرماندهى طالوت را پذيرفتند .\r\n\r\n\r\n","description":"","footnote":"\r\n( 1 ) . چگونه فرشتگان صندوق عهد را آوردند ؟ در پاسخ اين سؤال نيز مفسران سخنان بسيار گفته‌اند و از همه روشن‌تر اينكه : در تاريخ آمده است هنگامى كه ( صندوق عهد ) به دست بت‌پرستان فلسطين افتاد و آن را به بت‌خانه خود بردند ، به دنبال آن گرفتار ناراحتىهاى فراوان شدند ، بعضى گفتند اينها همه از آثار ( صندوق عهد ) است ، لذا تصميم گرفتند آن را از شهر و ديار خود بيرون بفرستند ، و چون كسى حاضر به بيرون بردن آن نبود ، ناچار آن را به دو گاو بستند و آنها را در بيابان سر دادند ، اتفاقاً اين جريان درست مقارن با نصب « طالوت » به فرماندهى بنىاسرائيل بود ، فرشتگان خدا مأموريت يافتند كه اين دو حيوان را به سوى شهر « اشموئيل » برانند ، هنگامى كه بنىاسرائيل ( صندوق عهد ) را در ميان خود ديدند ، آن را به عنوان آيت و نشانه‌اى از طرف خداوند بر مأموريت « طالوت » تلقى كردند ، بنابراين اگر چه در ظاهر آن دو گاو آن را به طرف شهر آوردند ، لكن در واقع بوسيله فرشتگان الهى اين كار انجام شد ، و به همين جهت حمل صندوق به فرشتگان نسبت داده شده است ، اصولا فرشته و ملك در قرآن و اخبار معنى وسيعى دارد كه علاوه بر موجودات روحانى عاقل ، يك سلسله از نيروهاى مرموز اين جهان را نيز در برمىگيرد ( تفسير نمونه ، جلد 2 ، صفحه 175 ) ( در روايتى آمده كه هر قطره باران را فرشته‌اى حمل كرده و به جانب زمين مىآورد ، بعضى گفته‌اند شايد مراد از فرشته و ملك همان نيروى جاذبه باشد ولى اين در حدّ احتمالى مورد پذيرش است ) .\r\n","page_name":" 389 ","page_number":389},
  {"content":"\r\n\r\nطالوت فرماندهى سپاه را به عهده گرفت و در مدتى كوتاه لياقت و شايستگى خود را در اداره امور مملكت و فرماندهى سپاه به اثبات رسانيد ، سپس آنها را براى مبارزه با دشمنى كه همه چيز آنها را به خطر انداخته بود ، دعوت كرد ، و به آنها تأكيد نمود تنها كسانى با من حركت كنند كه تمام فكرشان در جهاد باشد ، و آنها كه بنائى نيمه‌كاره يا معامله‌اى نيمه تمام و امثال آن دارند ( مثلا مسافرى در سفر دارند يا تازه عقد كرده‌اند ، و به طور كلى آنهائى كه فكرشان مشغول است و فكرى متمركز براى جهاد ندارند ) در اين پيكار شركت نكنند . به زودى جمعيتى به ظاهر زياد و نيرومند جمع شدند و به جانب دشمن حركت كردند . بر اثر راهپيمائى در برابر آفتاب همگى تشنه شدند ، طالوت براى اينكه به فرمان خدا آنها را آزمايش و تصفيه كند گفت : به زودى در مسير خود به رودخانه‌اى مىرسيد ، خداوند به وسيله آن شما را آزمايش مىكند كسانى كه از آن بنوشند و سيراب شوند ، از من نيستند ، و آنها كه جز مقدار كمى ننوشند ، از من هستند ! همين كه چشم آنها به نهر افتاد ، خوشحال شدند و به زودى خود را به آن رسانيدند ، و سيراب گشتند ، تنها عدّه معدودى بر سر پيمان باقى ماندند . طالوت متوجّه شد كه لشكر او از اكثريتى بىاراده و سست عهد و اقليتى از فراد باايمان تشكيل شده است ، از اين رو اكثريت بى انضباط و نافرمان را رها كرد و با همان عدّه كم و با ايمان از شهر گذشت و به سوى ميدان جهاد پيش رفت . سپاه كوچك طالوت از كمى نفرات متوحّش شده ، به طالوت گفتند : ما توانائى در برابر اين سپاه قدرتمند را نداريم . اما آنها كه ايمان راسخ به رستاخيز داشتند و دلهايشان از محبت خدا لبريز بود ، از زيادى و نيرومندى سپاه دشمن و كمى عدّه خود نهراسيدند ، با كمال شجاعت به طالوت گفتند : تو\r\nآنچه را صلاح ميدانى فرمان ده ، ما نيز همه جا با تو همراه خواهيم بود ، و به خواست خدا با همين عدد كم با آنها\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nجهاد خواهيم كرد ، چه بسا جمعيت‌هاى كم كه به اراده پروردگار بر جمعيتهاى زياد پيروز شدند و خداوند با استقامت كنندگان است .\r\n« طالوت » با آن عدّه كم اما مؤمن و مجاهد آماده كارزار شد ، آنها از درگاه خدا درخواست شكيبائى و پيروزى نمودند . همين كه آتش جنگ شعلهور شد « جالوت » از لشكر خويش بيرون آمد و در بين دو لشكر مبارز طلبيد ، صداى رعب‌آور وى دلها را مىلرزاند ، و كسى را جرأت ميدان رفتن او نبود . در اين ميان نوجوانى بنام « داود » « 1 » كه شايد بر اثر كمى سن براى جنگ هم به ميدان نيامده بود ؛ بلكه براى كمك به برادران بزرگتر خود كه در صف جنگجويان بودند ، از طرف پدرش مأموريّت داشت ، ولى با اين حال بسيار چابك و ورزيده بود ، با فلاخنى كه در دست داشت يكى دو سنگ آن‌چنان ماهرانه پرتاب كرد ، كه درست بر پيشانى و سر جالوت كوبيده شدند ، و او در ميان وحشت و تعجب سپاهيانش به زمين سقوط كرد ، و كشته شد ، با كشته شدن جالوت ترس و هراس عجيبى به سپاهيانش دست داد ، و سرانجام در برابر صفوف لشكر طالوت فرار كردند و بنىاسرائيل پيروز شدند . « 2 »\r\nشاهد اصلى ما از اين حادثه تاريخى كه در ضمن 6 آيه در قرآن بيان شده ، در يك آيه است : « ولمّا بَرزُوا لجالُوتَ و جُنُودِهِ قالُوا رَبَّنَا افرِغْ عَلَينَا صَبرَا وَ ثَبِّتْ\r\n\r\n\r\n","description":"","footnote":"\r\n( 1 ) . گرچه در آيه فوق تصريح نشده كه اين داود همان داود پيامبر پدر سليمان ( عليه السلام ) است ولى جمله « و آتاء اللّهُ المُّلكَ و الحكمةَ و علّمَهُ ممّا يَشاء » : « خداوند حكومت و دانش به او داد و از آنچه مىخواست به او آموخت » نشان مىدهد كه او به مقام نبوت رسيد ؛ زيرا اين تعبير معمولا درباره انبياء گفته مىشود ، در آيه 20 سوره ص درباره داود پيامبر صلّى الله عليه و آله مىخوانيم : « و شدَّدْنا ملكهُ و آتيناهُ الحِكْمة » : پايه حكومت او را محكم ساختيم و به او دانش داديم ) و از احاديثى كه در ذيل آيه نقل شده به روشنى استفاده مىشود كه او همان داود پيامبر صلّى الله عليه و آله معروف بوده است . ( تفسير نمونه ، جلد 2 ، صفحه 179 ) .\r\n( 2 ) . اقتباس از تفسير مجمع البيان و الدّر المنثور و قصص قرآن ( بالتلخيص ) به نقل از تفسير نمونه ذيل آيات مورد بحث .\r\n","page_name":" 391 ","page_number":391},
  {"content":"\r\n\r\nاقدامَنَا وَ انْصُرنَا عَلىَ القَومِ الكافِرِينَ » ( و هنگامى كه در برابر جالوت و سپاهيان او قرار گرفتند ، گفتند : پروردگارا پيمانه شكيبائى و استقامت را بر ما بريز و قدمهاى ما را ثابت بدار و ما را بر جمعيّت كافران پيروز بگردان » . « 1 »\r\nدر اين آيه تعبير به : افْرغ شده است . افراغ در اصل به معنى ريختن ماده از ظرف است به طورى كه ظرف از آن مايع خالى شود ، در اينجا همراهان طالوت به هنگام دعا مىگويند : خداوندا ، پيمانه صبر و استقامت را به روى ما بريز . از اين جمله استفاده مىشود كه آخرين درجه صبر و بردبارى را از خدا طلب مىكنند ، يعنى اگر فرض كنيد صبر به صورت آبى در ظرفى باشد از خداوند مىخواهند كه تمام آن را بر آنها بريزد .\r\nسپس مىگويند :\r\n« ثَبِّت اقدامَنا »\r\nيعنى : قدمهاى ما را استوار و ثابت و محكم گردان ، تا هرگز فرار نكنيم . در واقع دعاى اول اشاره به جنبه باطنى و درونى و اين دعا اشاره به جنبه ظاهرى و برونى دارد ، و مسلّماً ثبات قدم از نتائج روح استقامت و صبر است .\r\nو در پايان مىگويند : « و انصرنا على القوم الكافرين » اين جمله در حقيقت نتيجه صبر و بردبارى است كه در دو جمله از خدا طلبيدند .\r\nبه دنبال اينكه مولى فرمودند : پرهيزكاران صبر مىكنند ايام كمى را در دنيا و به دنبال آن راحتى طويلى به انتظار آنهاست مىفرمايند : « تجارة مربحة يسّرها لهم ربهم » : « ( اين صبر در ايام قليل و عوض آن راحتى طويل ) معامله سودمندى است ، كه پروردگار آنها براى آنها ميّسر كرده است » .\r\n* * *\r\n\r\n\r\n","description":"","footnote":"\r\n( 1 ) . سوره البقره ، آيه 251 .\r\n","page_name":" 392 ","page_number":392},
  {"content":"\r\n\r\n\r\nتجارة مُربحة يسّرها لهم ربّهم\r\nدر آيات و روايات ما تعابيرى براى دنيا ذكر شده است : 1 - « الدنيا مزرعة الآخرة » : اين جمله كه بسيار بين علماء هم متداول است ، گرچه در روايتى نيافتيم ، ولى اقتباسى زيبا از آيات و روايات است ، و به تعبير ديگر اصلى اصطيادى از منابع اسلامى است ، در آيه 20 سوره شورى آمده : « مَنْ كانَ يُريدُ حَرثَ الآخِرَة نَزِد لَهُ فِى حَرثِهِ وَ مَن كَانَ يُرِيدُ حَرثَ الدُّنيا نُؤتِهِ مِنها و مَالَهُ فِى الآخِرَةِ مِنْ نَّصيِب » : « كسى كه زراعت آخرت را بخواهد به او بركت داده و بر محصولش مىافزائيم ، و آنكه فقط كشت دنيا را مىطلبد كمى از آن به او دهيم و در آخرت هيچ بهره و نصيبى نخواهد داشت » . در تشبيهى بسيار جالب دنيا به كشتزارى مانند شده ، كه آماده كشت است ، هم آمادگى پرورش كشت دنيا و هم كشت آخرت را دارد ، تا كشاورز چه كشت كند ، يعنى كشت و محصول تابع نيّت و اراده زارع است . بذر اين زمين اعمال انسانها است ، هر كس عملى نيك براى خدا و در جهت آخرت بيفشاند ، مسلّماً در آخرت برداشت كند ، و كسى كه عملى براى بهره و استفاده دنيا نشاند بدون شك در اين دنيا بهره‌بردارى كند ، و به تعبير ديگر برداشت محصول تابع زمان دوام و بقاء محصول است ، اگر بذرى كه استعداد تا آخرت را داشت ، در زمين دنيا نهاد آخرت برداشت مىكند ، و اگر بذرى كه استعداد تا آخرت را نداشت ، چاره‌اى جز برداشت آن در دنيا نيست ، و از همين روى زارع اول در آخرت با دست پر است زارع دوم دست خالى و تهى ، پس بين دو عالم چنين نيست كه ارتباطى نباشد ، ارتباط به اين نحو است كه اينجا كاشت و داشت و در آخرت برداشت .\r\nنكته جالب اينجا است كه خداوند مىفرمايد : به كسى كه كشت دنيا را براى دنيا بخواهد بهره و نصيب كمى از كشتش به او عطا مىكنيم ، نه تمام آن را و اين مطلب را با ( مِنْ تبعيضيّة ) بيان مىفرمايد : « نُؤتِه مِنها » ولى درباره كسى كه كشت دنيا را\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nبراى آخرت بخواهد ، مىفرمايد : علاوه بر اينكه تمامى بهره و نصيب را به او مىدهيم زراعت او را هم زيادتى مىبخشيم .\r\nنكته ديگر اينكه در مورد زارع دنيا براى آخرت نمىگويد در دنيا نصيب و بهره‌اى ندارد ، ولى در مورد زارع دنيا براى دنيا مىگويد در آخرت نصيبى ندارد ، و اين اشاره دارد به اينكه كسى كه براى آخرت خود تلاش كرد دنيا را هم دارد ، ولى تلاش كننده براى دنيا ، علاوه بر اينكه دنياى پرثمرى ندارد ، آخرتى هم ندارد . « 1 »\r\nلطف الهى را ببين كه زمين را براى ما مهيّا كرده ، و باران رحمتش را كه همان امكانات و زمينه‌سازى او براى انجام اعمال خير ما است ، را فراهم نموده ، و فرمود : در مسير من و خواسته من اگر كشت كردى بهره‌هاى بسيار و محصول فراوان به تو خواهم داد ، محصولى كه در وقت قحطى و گرسنگى مردم از اعمال نيك در روز قيامت ، بسيار مثمر ثمر و نجات دهنده و حياتبخش خواهد بود .\r\nبا اين محبت و لطف و عنايت الهى كه زمين و بذر از او ، امكانات و زمينه پرورش اعمال از او ، چه عذرى براى زارع مىماند ، كه چيزى كشت نكند ، يا علف هرزه كشت كند . از آيه فوق روشن مىشود كه هم دنياطلبى و هم آخرت‌طلبى نياز به تلاش و كوشش دارد ، پس چقدر بيخردى است كه انسان تلاش و زحمت بر خود هموار كند ، و در آخر چيزى به جز بهره پست دنيا چنان كه از نامش پيداست به دست نياورد . هماهنگ با اين آيه كه بر ، كِشْتِ طالب آخرت مىافزائيم ، در آيات ديگر دارد « مَنْ جَاءَ بِالْحَسَنَةِ فَلَهُ عَشْرُ أَمْثَالِهَا » : « كسى كه حسنه‌اى انجام دهد براى او 10 برابر اجر و پاداش است » « 2 » ، در آيه ديگرى مىخوانيم « لِيُوَفِّيَهُمْ أُجُورَهُمْ وَيَزِيدَهُمْ مِّنْ\r\nفَضْلِهِ » : « براى اينكه وفا كند اجرهاى آنها را و زياد كند از فضلش » . « 3 »\r\n\r\n\r\n","description":"","footnote":"\r\n( 1 ) . نظير همين معنا در آيات ( 18 و 19 ) . سوره اسراء به شكل ديگرى آمده است .\r\n( 2 ) . سوره الانعام ، آيه 160 .\r\n( 3 ) . سوره الفاطر ، آيه 30 .\r\n","page_name":" 394 ","page_number":394},
  {"content":"\r\n\r\nدر آيه 261 بقره در مورد انفاق مىفرمايد : « كسانى كه اموال خود را در راه خدا انفاق مىكنند ، همانند بذرى هستند كه هفت خوشه بروياند ، كه در هر خوشه يكصد دانه باشد و ، خداوند آن را براى هر كس بخواهد ( و شايستگى داشته باشد ) دو يا چند برابر مىكند و خدا ( از نظر قدرت و رحمت ) وسيع و ( به همه چيز ) آگاه است\r\n« كَمَثلِ حَبّة انْبَتَتْ سبعَ سنابِلَ فى كلِّ سُنبلَة مأةُ حَبّة »\r\nبعضى فكر مىكنند اين فرض در خارج امكان ندارد ، كه يك دانه 700 دانه شود ، و لذا بعضى گفته‌اند : شايد ارزن مراد باشد ، نه گندم ؛ ولى جالب توجه اين است كه در چند سال قبل كه سال پربارانى بود ، در مطبوعات اين خبر انتشار يافت كه نواحى شهرستان بوشهر در پاره‌اى از مزارع بوته‌هاى گندمى بسيار بلند و پرخوشه ديده شد ، كه گاهى در يك بوته در حدود 4000 دانه گندم وجود داشت ، و اين خود مىرساند كه تشبيه قرآن يك تشبيه كاملا واقعى است » . « 1 »\r\nپس اى برادرم نيّت و همّ خود را آخرت قرار ده كه اگر چنين كردى دنيا هم به تو روى آرد ، و سعى خود را در راه دنيا به خاطر دنيا صرف مكن ، كه به هدف نخواهى رسيد . در حديثى از پيامبر گرامى اسلام ( صلى الله عليه وآله ) اين مطلب آمده است :\r\n« مَنْ كانَتْ نِيّتُه الدنيا فَرَّق الله عليه امره و جعل الفقر بين عينيه و لم يا ته من الدنيا الّا ما كتب له و مَنْ كانت نيّته الآخرة جمع اللّه شمله و جعل غناه فى قلبه و اتَتْه الدنيا و هى راغمةٌ » :\r\n« كسى كه نيّت و هدفش دنيا باشد ، خداوند كار او را پريشان كرده ، و ( وى را در سرگردانى رها مىكند ) و فقر را در بين دو چشمش قرار مىدهد ( به نحوى كه اگر به ظاهر وضع خوبى هم دارد ولى به خاطر نيّتش خود را فقير مىپندارد ، و لذا حرص مىزند ) و از دنيا به قدرى\r\nكه براى او مقرّر شده ، به او مىرسد ، و كسى كه نيّت ( و سعيش ) آخرت باشد خداوند پراكندگىهاى او را جمع كرده ، و غنا را در قلب او\r\n\r\n\r\n","description":"","footnote":"\r\n( 1 ) . تفسير نمونه ، جلد 2 ، صفحه 235 .\r\n","page_name":" 395 ","page_number":395},
  {"content":"\r\n\r\nقرار داده ، و دنيا به سوى او روى مىآورد ، در حالى كه تسليم او است » . « 1 »\r\n2 - در يكى از سخنان حكيمانه مولى در نهج‌البلاغه ، 8 صفت براى دنيا ذكر شده است . داستان از اينجا آغاز مىشود كه : حضرت شنيدند مردى دنيا را مذمّت مىكرد ، و به بدى از آن ياد مىنمود ؛ حضرت پس از آنكه به او فرمودند : اى مذمت كننده و نكوهنده دنيا ، تو خود فريفته دنيائى ، و از آن مذمّت مىكنى ؟ ! تو خودت فريب دنيا را خورده‌اى نه اينكه دنيا تو را فريب داده است ؟ چه موقع دنيا تو را سرگردان كرده و يا فريب داده ؟ آيا به جاهاى بر خاك افتادن پدرانت و پوسيده شدن آنها يا به خوابگاههاى مادرانت در زير خاك فريبت داد ؟ چقدر تلاش كردى آنها را از بيمارى نجات دهى ؟ چقدر طبيب براى آنها آوردى و نتوانستى نجاتشان بدهى و بالاخره دست اجل آنها را برد ؟ مگر دنيا آنها را عبرت براى تو قرار نداد ، مگر مرگ آنها براى تو سرمشق نبود ؟ پس آنچه با ديگران كرد ، با تو نيز خواهد كرد !\r\nفرمودند :\r\n« انّ الدّنيا : دارُ صِدق لِمَنْ صَدَقَها و دارُ عافِية لِمنٌ فَهم عنها و دارُ غَنىَّ لمن تزوَّد منها و دارُ مَوعِظَة لِمَنْ اتَّعَظَ بها ، مَسجِدُ احِبَّاء الله و مُصَلّى ملائكة الله ، و مَهْبِطُ وَحْىِ الله ، و مَتْجَرُ اولياء الله اكْتَسبوا فيها الرَّحمة رَبِحوا فيها الجنَّة » :\r\n« دنيا سراى راستى و صدق است براى كسى كه آن را تصديق كند ، و سخن آن را بپذيرد ، و سراى ايمنى و عافيت است ، براى كسى كه درك كرد آن عافيت را ، ( اگر از دنيا به طور مطلوب استفاده كند ، در دنيا عافيت را و در آخرت ايمنى از عذاب را به دست آورده است ) و سراى بى نيازى است براى كسى كه توشه از آن برگيرد و سراى پند و اندرز است ، براى كسى كه پندپذير باشد ، ( لحظه لحظه و گوشه گوشه دنيا موعظه و پند است چنان كه حضرت در صدر گفتار به آن\r\n\r\n\r\n","description":"","footnote":"\r\n( 1 ) . مجمع البيان ، ذيل آيه 20 سوره شورى ؛ تفسير نمونه ، جلد 20 ، صفحه 400 .\r\n","page_name":" 396 ","page_number":396},
  {"content":"\r\n\r\nمذمّت كننده تذكر دادند ) جاى سجود و عبادت دوستان خدا و محل نماز گزاردن يا درود فرستادن و طلب آمرزش ملائكه است . محل نزول و فرودگاه وحى الهى ، و محل تجارت دوستان خداوند است ، در دنيا كسب رحمت كرده و بهشت را سود مىبرند » . « 1 » عطار اين داستان را به نظم آورده مىگويد :\r\n آن يكى در پيش شير دادگر * ذم دنيا كرد بسيارى مگر\r\nحيدرش گفتا كه دنيا نيست بد * بد توئى زيرا كه دورى از خرد\r\nهست دنيا بر مثال كشتزار * هم شب و هم روز بايد كشت و كار\r\nزانكه عزّ و دولتِ دين سر به سر * جمله از دنيا توان برد اى پسر !\r\nتخم امروزينه فردا بر دهد * ورنكارى « اى دريغا » بر دهد !\r\nگر ز دنيا بر نخواهى برد تو * زندگى ناديده خواهى مرد تو\r\nدائماً در غصّه خواهى ماند باز * كار سخت ، و مرد سست و رَه دراز \r\nبحث ما در صفت اخير است ، كه حضرت ذكر مىفرمايد و در اين خطبه متقين هم به آن اشاره دارد ، يعنى : تجارتخانه بودن دنيا . دنيا همانند بازارى است كه در آن تبادل كالا صورت مىگيرد ، و چه اصطلاح زيبائى ، بازار به معنى باز آر يعنى . هر\r\n\r\n\r\n","description":"","footnote":"\r\n( 1 ) . نهج‌البلاغه كلمات قصار ، كلمه 126 فيض‌الاسلام و 131 صبحى صالح .\r\n","page_name":" 397 ","page_number":397},
  {"content":"\r\n\r\nچه بردى عوض آن را باز آور ، مبادا ضرر كنى و شىء گران بهائى را با كم بهائى مبادله كنى .\r\nحال ببينيم در اين بازار چه خبر است ؟ در روايت آمده :\r\n« الدنيا سوق رَبِحَ فيها قومٌ و خَسِرَ فيها آخرون » :\r\n« دنيا بازارى است كه در آن عدّه‌اى سود كرده و عدّه‌اى ديگر متضرر مىشوند » ، اين بازار هم مثل بازارهاى متعارف داراى فروشنده ، خريدار ، مثمن ( كالاى در معرض فروش ) ، ثمن ( قيمت كالا ) و دلّال است ، فروشنده ، انسانها و خريدار خدا و مثمن اقوال و اعمال خير و شر و شايد بتوان گفت نفس متكامل از اعمال خير و يا نفس متسافل و پست شده از اعمال شر است . زيرا انسان در موقع مرگ در برابر روح و نفسى كه از او گرفته مىشود ، بهائى متناسب دريافت مىكند ، بهاء خوب در برابر جنس خوب و بهاء بد در برابر جنس بد ، و چيزى كه عوض دارد گله ندارد !\r\nاما ثمن بهاء يا بهشت و جوار الهى و رضوان خداوندى و يا جهنم و دورى و حرمان از رحمت الهى است . در بعضى آيات آمده كه : براى نَفْس شما بهائى نيست مگر بهشت ، پس خود را به غير آن نفروشيد ،\r\n« انّه ليس لانفسكم ثمن الّا الجنة فلا تَبيعوها الّا بها » « 1 »\r\nيعنى بهاى واقعى نفوسى كه مىتواند ، راه اطاعت و سعادت را طى كند ، چيزى جز جنّت نيست ، در روايت ديگرى آمده :\r\n« من باع نفسه به غير نعيم الجنة فقد ظلمها » :\r\n« كسى كه نفس خود را به غير نعمتهاى بهشت بفروشد به نفس خود ظلم كرده است » « 2 » و از اين مهمتر در روايتى چنين آمده :\r\n« الا انَّ ثَمَن ابدانكم الجنه فلا تبيعوها بغيرها » :\r\n« آگاه باشيد كه بهاى بدنهاى شما بهشت است پس به غير آن نفروشيد » .\r\nاز اين روايت استفاده مىشود كه بهشت در برابر رنج پرارزش انسانى شىء\r\n\r\n\r\n","description":"","footnote":"\r\n( 1 ) . بحارالانوار ، جلد 78 ، صفحه 13 و ميزان الحكمة ، جلد 2 ، صفحه 92 روايت از امام على ( عليه السلام ) است .\r\n( 2 ) . از غرر الحكم امام على ( عليه السلام ) و جلد 2 ميزان الحكمة ، صفحه 92 .\r\n","page_name":" 398 ","page_number":398},
  {"content":"\r\n\r\nقليلى است و هرگز نبايد طرف معامله با آن قرار گيرد . مزد به زحمت انداختن بدن در\r\nمسير عبادت و بندگى بهشت است ، و بهاى روان و نفس آدمى كه قادر به تكامل و رسيدن به اوج صفات الهى است ، چيزى است كه براى ما هرگز قابل درك نيست . التذاذ روح در آخرت در جوار قرب حق و رضوان او كه ( رِضْوانُ الله اكبر ) شايد مقدار كمى از بهاى روح متكاملى است كه فروخته مىشود .\r\nدر حقيقت دو چيز عرضه كرده‌ايم : 1 - جسم . 2 - نفس و روح ، اگر نفس مسير صحيح خود را طى كند ، بايد جسم را به عنوان مركبى براى رسيدن به مقامات عالى به كار گيرد ، مركبى كه چنين راهوار و رهرو به سوى خيرات باشد ، آنقدر ارزش دارد ، كه بهايش جنّت و خلد برين است . اگر چنين بهائى براى چنين مركبى پرداخت مىشود مسلّم است كه بهاى راكب قابل سنجش براى مقياس ذهنى ما نيست ، ولى همين قدر مسلم است كه مدت كمى زندگى در اين دنيا را با زندگى ابدى و جاودانى آخرت عوض كرده‌ايم ، و مسلّماً از افرادى خواهيم بود ، كه از بازار دنيا با دستى پر خارج مىشويم ؛ البته اين ثمن حقيقى جسم و روح است ، ثمنى كه اگر داده شود ، فروشنده ضرر نكرده ، بلكه سود برده است ، ولى ثمن ديگرى هم هست كه بايد آن را ثمن بخس و ناچيز ناميد ، و آن لذت خيالى كم‌دنيا و به دست آوردن جهنم است ، كه : در حقيقت اين گونه فروشندگان فكر مىكنند لذت را اكتساب نموده‌اند در حالى كه آنچه لذّت مىپندارند ، دفع و رفع الم و نگرانى است مثل اين كه غذاى مطبوع و آب سرد و گوارا مىنوشد و يا به مشتهيات جنسى مىپردازد ، و لذت مىبرد ، در حالى كه اين لذت نيست ، براى فرار از درد گرسنگى و تشنگى و طغيان شهوات چنين مىكند ، و وقتى آرام گرفت فكر مىكند لذّتى را درك كرده است ، ولى بايد بداند آنچه در پى آن در دنيا مىگردد در آخرت است و سراب دنيا را عوضى گرفته است ، امورى را كه لذت مىپندارد آب نمائى بيش نيست آرى چون حقيقت را نديده ره افسانه زدند . به قرينه ثمن حقيقى بايد\r\nگفت : جهنم رفتن هم بهاى\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nمركبهاى تنبل و خوشگذرانى است ، كه روانهاى چنين افراد بيچاره‌اى را جابجا مىكند ، و درد فراق و جدائى از رحمت و رضوان الهى و در حيطه غضب الهى بودن بهاى كمى از رذالت و حضاضت نفسانى آنها است ، اين گونه اشخاص هر چه به پايان زندگى نزديك مىشوند ، به قعر جهنم نزديكتر مىشوند چنان كه در روايتى از رسول اكرم ( صلى الله عليه وآله ) به اين مضمون آمده كه فرمودند ، سنگى حدود 70 سال پيش از لبه جهنم رها شده بود ، و امروز به قعر آن رسيد ، و مرادشان اين بود كه فلان كافر شرور امروز از دنيا رفت ، يعنى چنين نفسى كه از راه صحيح منحرف مىشود ، از اول مسير خود را به طرف قعر جهنم جهت مىبخشد .\r\nاما دلالان اين بازار چه كسانى هستند ؟ همانگونه كه بازارهاى متعارف دو گونه‌اند : گونه‌اى در صدد راهنمائى و صلاح و گونه‌اى مترصّد حقه‌بازى و كلك و متضرّر كردن خريدار و مشترى هستند ، در بازار دنيا هم ، چنين است :\r\n1 - دلالانى كه به خير و صلاح و پربار بودن بهره و سود معامله براى طرفين معامله مىانديشند ، كه اينها دو دسته‌اند :\r\nالف : رسولان و پيامبران الهى كه نفس خود را به زحمت و عمر خود را به تعب گذرانده ، و هيچ توقّع اجر و پاداشى ندارند ، آنهائى كه فقط به خير كسانى كه وارد بازار دنيا مىشوند ، مىانديشند .\r\nب : عقول انسانها كه در كنار اين رسولان خارجى به عنوان رسولان باطنى در راستاى آنها به خيرات رهنمون مىكنند تا چقدر فروشنده اين بازار مستبصر و بينا شود .\r\n2 - دلالانى كه به شرارت و فساد سوق مىدهند كه اينها هم دو دسته‌اند : الف - شياطين انس و جن كه از خارج در صدد افساد هستند . ب - هواهاى نفسانى كه در برابر عقل دكان باز كرده و جبهه‌گيرى مىكنند . در حقيقت شياطين در برابر رسولان خارجى و هواهاى نفسانى كه ميل به سركشى دارند ، در برابر رسول داخلى\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nيعنى عقل عَلَم مخالفت برافراشته‌اند ، و در صدد كساد كسب و كار آنها برآمده‌اند .\r\nالبته بايد اين را متذكر شوم كه : موفقيت در اين بازار نياز به توفيق الهى و فرا گرفتن آموزشهاى پيامبران و اولياء الهى دارد كه : ما جنسهاى خود را هر چه بيشتر بفروشيم ، و تا مىتوانيم تمام جيبهاى خود را از بهاى جنسها پر كنيم ، و با دستى پر بازار دنيا را بدون ناراحتى ترك كنيم ، چه بسا افراد بد و نيك وقتى از اين بازار خارج مىشوند ، ناراحت باشند ، همانند كسانى كه وارد غارى شوند ، و اشياء برّاقى را ببينند ، و عده‌اى گويند اينها گوهرهاى شب چراغ است ، و عده‌اى گويند نه ، آن عده كه منكرند ، گويند چرا دست خود و بار خود را سنگين كنيم ، و چيزى برنمىدارند ، و عده‌اى گويند احتياطاً مقدارى برمىداريم ، وقتى بيرون مىآيند و در برابر پرتو خورشيد قرار مىگيرند ، متوجه مىشوند گوهر و درّ است ولى هر دو دسته ناراحتند دسته اول گويند : چرا نياورديم ، و دسته دوم گويند : چرا كم آورده‌ايد .\r\nبا اين توضيحات واضح مىشود كه خداوند همچون پدرى مهربان به انسانها سرمايه و زمينه كار و فعاليت داده و به آنها گفته ، تا با آموزشهاى پيامبران الهى و عقل هماهنگ شوند ، و سودى گران فراهم نمايند ، و در پايان هم من ، اجناسى را كه در اين مدّتِ مثلا 70 سال به دست آورده‌ايد ، خريدارم . حال چگونه كسانى كه سرمايه را از بين برده و جنسى براى عرضه ندارند ، توقع دارند بهائى دريافت كنند ؟ ! آنهائى كه دست خالى از اين بازار برمىگردند چگونه توقع سرور و نشاط دارند ؟ !\r\nخدايا تو مىدانى ما در صدد بهره‌برى از سرمايه‌اى كه به ما عطا نمودى ، هستيم ، ولى گاهى چنان ضعيف النفس مىشويم ، كه به حرف دلالان مفسد گوش مىسپاريم ، و فريب جلوه‌هاى ظاهرى و خوش‌زبانى آنها را مىخوريم ، ولى هرگز در صدد مخالفت با تو نبوده و نيستيم ،\r\nچنان كه مىدانى محبوب‌ترين چيزها كه ايمان به تو است را اختيار نموده و به تو سر سپرده‌ايم . پس در اين موارد هم مثل همه موارد ديگر و مثل هميشه نيرومندمان گردان ، و از مهلكه‌ها و دامهائى كه اين دلالان براى فريب ما گسترده‌اند ،\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nنجاتمان بخش ، پروردگارا ما را در زمره متّقين قرار ده كه مولى على ( عليه السلام ) مىفرمايد : ايام قليلى را صبر كرده و راحت طويلى به دست آوردند ، و همچنانكه خود زمينه اين تجارت را فراهم آوردى « يسّرها لهم ربّهم » خود كمك كن ، تا حفظ سرمايه تو كرده ، و با ازدياد سرمايه به تو روى آوريم .\r\nدر آيات مختلف هم اين مسئله تجارت و بيع و شراء انعكاس يافته است ، كه دو نمونه را متذكر مىشويم :\r\n1 - ( إِنَّ اللهَ اشْتَرَى مِنَ الْمُؤْمِنِينَ أَنفُسَهُمْ وَأَمْوَالَهُمْ بِأَنَّ لَهُمُ الْجَنَّةَ يُقَاتِلُونَ فِى سَبِيلِ اللهِ فَيَقْتُلُونَ وَيُقْتَلُونَ وَعْداً عَلَيْهِ حَقّاً فِى التَّوْرَاةِ وَالْانجِيلِ وَالْقُرْآنِ وَمَنْ أَوْفَى بِعَهْدِهِ مِنْ اللهِ فَاسْتَبْشِرُوا بِبَيْعِكُمُ الَّذِى بَايَعْتُمْ بِهِ وَذَلِكَ هُوَ الْفَوْزُ الْعَظِيمُ )\r\n« خداوند از مؤمنان جانها و اموالشان را خريدارى مىكند ، به اينكه براى آنها بهشت باشد ( به اين گونه ) كه در راه خدا پيكار كنند ، مىكشند و كشته مىشوند ، اين وعده حقّى است بر خدا كه محقق و مسجّل شده در تورات و انجيل و قرآن ، و چه كسى وفادارتر است به عهدش از خدا ، پس بشارت باد شما را به داد و ستدى كه با خدا كرديد و اين پيروزى رستگارى عظيمى است » . « 1 »\r\nدر اين آيه مؤمنان فروشنده و خداوند خريدار و متاع جانها و اموال ، و قيمت اين متاع بهشت ، و سند معامله سه كتاب آسمانى بزرگ : تورات ، انجيل و قرآن است ، اگر چه ثمن سريعاً پرداخت نمىشود ، و بر ذمّه خداوند است تا اين افراد را به بهشت رساند ، ولى اين معامله خطرات نسيه را در برندارد ، زيرا نسيه قادر هم نقد است ، خداوند قادر و بى نياز است ، و از هر كس به عهد و پيمانش وفادارتر است ، نسيان و فراموشى به او راه ندارد ، و كارى بر خلاف حكمت انجام نمىدهد ، كه از آن پشيمان شود ،\r\n\r\n\r\n","description":"","footnote":"\r\n( 1 ) . سوره التوبه ، آيه 111 .\r\n","page_name":" 402 ","page_number":402},
  {"content":"\r\n\r\nبنابراين جاى شك و ترديدى نيست ، كه : در رأس موعد بهاء را پراخت خواهد كرد ، سپس تبريك مىگويد : ( بشارت باد شما را به اين معامله‌اى كه انجام داديد ) « 1 »\r\nدر اينجا دو نكته قابل توجه است :\r\nالف - خداوند مالك همه اشياء است ، و با اينكه جان و مال همه از او است ، همانها را خريدارى كرده ، و در برابرش بهاء مىدهد ، در حالى كه در معاملات متعارف بايد مالى كه به فروش مىرسد از خريدار نباشد و گرنه فروختن معنى ندارد .\r\nب - در معاملات متعارف بايد تعادلى بين كالا و قيمت باشد كه متناسب با عرضه و تقاضا است ، در حالى كه در معامله با خداوند اين مسئله رعايت نشده و در مقابل جان و مال ، زندگى و حيات ابدى پرداخت مىشود ، حديثى از جابربن عبدالله انصارى در ذيل اين آيه وارد شده كه پيامبر در مسجد بودند و با صداى بلند آيه را تلاوت كردند مردى از انصار پيش آمده ، از روى تعجب از پيامبر ( صلى الله عليه وآله ) پرسيد ، راستى اين آيه بود كه نازل شد ؟ ! پيامبر ( صلى الله عليه وآله ) فرمودند : « آرى » ، مرد انصارى گفت :\r\n« بيع ربيع لانقيل و لا نستقيل » :\r\n« چه معامله پرسودى نه اين معامله را بهم مىزنيم و برمىگردانيم ، و نه اگر بازگشتى از ما بخواهد مىپذيريم » . « 2 »\r\n2 - ( يَا أَيُّهَا الَّذِينَ آمَنُوا هَلْ أَدُلُّكُمْ عَلَى تِجَارَة تُنجِيكُمْ مِّنْ عَذَاب أَلِيم - تُؤْمِنُونَ بِاللهِ وَرَسُولِهِ وَتُجَاهِدُونَ فِى سَبِيلِ اللهِ بِأَمْوَالِكُمْ وَأَنفُسِكُمْ ذَلِكُمْ خَيْرٌ لَّكُمْ إِنْ كُنتُمْ تَعْلَمُونَ - يَغْفِرْ - لَكُمْ ذُنُوبَكُمْ وَيُدْخِلْكُمْ جَنَّات تَجْرِى مِنْ تَحْتِهَا الْانْهَارُ وَمَسَاكِنَ طَيِّبَةً فِى جَنَّاتِ عَدْن ذَلِكَ الْفَوْزُ الْعَظِيمُ - 12 - وَأُخْرَى تُحِبُّونَهَا نَصْرٌ مِّنَ اللهِ وَفَتْحٌ قَرِيبٌ وَبَشِّرِ الْمُؤْمِنِينَ )\r\nاى كسانى كه ايمان آورديده‌ايد ، آيا راهنمائى كنم شما را به تجارتى كه از عذاب دردناك رهائى بخشد ، به خدا\r\n\r\n\r\n","description":"","footnote":"\r\n( 1 ) . استبشروا از ماده بشارت در اصل از بشره به معنى صورت گرفته شده است و اشاره به خوشحالى و خرسندى است كه آثار آن در صوت و بشره انسان آشكار شود .\r\n( 2 ) . تفسير درّ المنثور ، طبق نقل الميزان و تفسير نمونه جلد 8 ، صفحه 180 .\r\n","page_name":" 403 ","page_number":403},
  {"content":"\r\n\r\nو رسولش ايمان آوريد ، و با مال و جانتان در راه خدا جهاد كنيد ، اين بهتر از هر چيزى براى شما است ، اگر بدانيد ( اگر اين كار را كنيد ) گناهان شما را مىبخشد ، و شما را داخل باغهائى از بهشت مىكند ، كه نهرها از زير ( درختان ) آن جارى است و وارد مساكن پاكيزه‌اى در باغهاى هميشه جاويد بهشتى مىكند ، و اين پيروزى و رستگارى عظيمى است و نعمت ديگرى كه دوست مىداريد ، ( و خدا به شما ارزانى مىدارد ) يارى از خدا و پيروزى نزديك است و مؤمنان را بشارت ده 
  ] . « 1 »\r\nدر اين آيات دو ماده تجارت را ايمان و جهاد در راه خدا قرار داده ، و در عوض سه چيز عطا مىفرمايد :\r\n1 - غفران و آمرزش از گناهان .\r\n2 - دخول در منزلهائى طيّب و پاكيزه كه در باغهاى بهشتى واقع است .\r\nراغب در مفردات گويد : معنى « طيّب » در اصل چيزى است كه حواس ظاهر و باطن از آن لذّت برد ، اينكه مساكن آنها با صفت طيّب توصيف شده نشانه اين است كه مسكنى كه وسيله آرامش و سكون است ، چنان تعبيه شده ، كه از نظر ظاهرى انسان را به لذت و از نظر باطنى به سرور وامىدارد ، مثل بعضى خانه‌هاى اين دنيا نيست كه اگر هم به ظاهر خوب باشد ، ولى روح در فشار و جان در عذاب است ، هر وقت به در و ديوار آن مىنگرد به فكر اقساط عقب افتاده و اقساطى كه در پيش دارد ، مىافتد .\r\nجالب توجه است كه در قرآن سه چيز مايه آرامش شمرده شده است : 1 - تاريكى شب ( وَجَعَلَ اللَّيْلَ سَكَناً ) « 2 » 2 - خانه‌هاى مسكونى ( وَاللهُ جَعَلَ لَكُمْ مِّنْ بُيُوتِكُمْ سَكَناً ) « 3 » 3 - همسران يكدل ( وَمِنْ آيَاتِهِ أَنْ خَلَقَ لَكُمْ مِّنْ أَنفُسِكُمْ أَزْوَاجاً\r\n\r\n\r\n","description":"","footnote":"\r\n( 1 ) . سوره الصّف ، آيه 10 تا 13 .\r\n( 2 ) . سوره الانعام ، آيه 96 .\r\n( 3 ) . سوره النحل ، آيه 80 .\r\n","page_name":" 404 ","page_number":404},
  {"content":"\r\n\r\nلِّتَسْكُنُوا إِلَيْهَا ) « 1 » .\r\n3 - يارى و پيروزى قريب - در پيروزى موعود كه در اين آيات آمده ، اختلاف است : بعضى از مفسران به فتح مكه و بعضى به بلاد ايران و روم و بعضى به كل فتوحات اسلامى كه به فاصله نزديكى به دنبال ايمان و جهاد مسلمين به دست آمد ، تفسير كرده‌اند ولى از آنجا كه مخاطب اين آيات فقط اصحاب و ياران پيامبر گرامى اسلام ( صلى الله عليه وآله ) نيستند بلكه اين خطاب هميشه زنده ، همه مؤمنان در طول تاريخ را مخاطب قرار مىدهد جمله ( نصر من الله و فتح قريب ) متوجه آنها هم خواهد شد ، هر چند مصداق بارز اين جمله همان فتح مكه بود .\r\nدر حديثى آمده ، هنگامى كه در « ليلة عقبه » ( شبى كه پيامبر ( صلى الله عليه وآله ) در نزديكى مكه مخفيانه با جمعى از مردم مدينه ملاقات و از آنها بيعت گرفتند ) عبدالله بن رواحه گفت : هر شرطى مىخواهى ضمن اين پيمان براى پروردگارت و خودت بكن ، پيامبر ( صلى الله عليه وآله ) فرمودند : « اما براى پروردگارم شرط اين است كه : به هيچ وجه چيزى را شريك او قرار ندهيد ، اما براى خودم همانگونه كه : از خود و اموالتان دفاع مىكنيد ، از من نيز دفاع نمائيد » عبدالله گفت در مقابل آن به ما چه داده خواهد شد ، فرمود : « بهشت » ، عبدالله گفت : « ربح البيع لانقيل و لا نستقيل » : « چه معامله پرسودى ، نه فسخ مىكنيم و نه فسخ آن را مىپذيريم » . « 2 »\r\nتا به اينجا روشن شد كه دنيا همچون بازارى براى عرضه كالاها است ، و بايد دانست هر عملى اگر چه بسيار كوچك قابل محاسبه خواهد بود ، و چه بسا عمل بسيار كوچكى علاوه بر اجر اخروى ثمرات بسيارى در همين دنيا دارد ، شما ببينيد حضرت موسى ( عليه السلام ) نزديك دروازه مدين وقتى ديد دو دختر محجوب براى آب برداشتن منتظرند ، و نوبت به آنها داده نمىشود ، غيرت او اجازه نداد آنها بايستند ،\r\n\r\n\r\n","description":"","footnote":"\r\n( 1 ) . سوره الروم ، آيه 21 .\r\n( 2 ) . تلخيص از تفسير نمونه ، جلد 24 ، ذيل آيات فوق از سوره صّف .\r\n","page_name":" 405 ","page_number":405},
  {"content":"\r\n\r\nخودش با دست خود براى رضاى خدا آب براى آنها كشيد ، و همين عمل بسيار كوچك موجب شد ، تا صاحب همسرى چون دختر شعيب پيامبر ( عليه السلام ) و خانه و كاشانه‌اى شود ، و از همه مهمتر در محضر شعيب پيامبر ( عليه السلام ) كه پيامبر مدين بود ، درس نبوت فرا گيرد .\r\nنمونه ديگر « طوعه » است ، طوعه آن زن بزرگوارى است كه وقتى همه درها به روى مسلم بن عقيل ( عليه السلام ) ، آن مظلوم ، آن نماينده حجّت خدا حسين بن على ( عليه السلام ) بسته مىشود ، درب خانه او به روى باز مىگردد و به او پناه مىدهد ، وقتى حضرت مسلم ( عليه السلام ) وارد كوفه شد ، گذشته از مردان با شخصيت زنان بزرگى هم بودند ولى تاريخ نام طوعه را بر صفحات زرين خود به يادگار گذارده است ، آرى نام طوعه در تاريخ كوفه و كربلا به ياد دارد ، همه ساله در منابر نام اين زن برده مىشود و از او به نيكى ياد مىكنند ، فقط براى اينكه شبى مسلم سرگردان را پناه داد . بارى هر عمل خيرى اگرچه بسيار كوچك باشد ، باارزش و داراى جايگاه بلندى خواهد بود ، و در اين بازارا و تجارتخانه دنيا هرگز كَم نخواهد شد .\r\nمرحوم الهى واله در ذيل اين فراز ( صبروا اياماً قصيره اعقبتهم راحة طويلة ) چنين مىسرايد :\r\n جزاى صبر آنان يك دو روزى * بيامد راحت جاويد روزى\r\nدو روزى صبر از اين لذات بايد * كه در پى راحت جاويدت آيد\r\nشتابد چرخ افسونگر تو مشتاب * به صبر از لذت اكنون روى برتاب\r\nدر اقليم روان آسايش جان * رهين ترك شهوتهاست ميدان \r\n\r\n","description":"","footnote":"","page_name":" 406 ","page_number":406},
  {"content":"\r\n\r\n برنج صبر تن در ده زمانى * پى آسايش جان جاودانى\r\nشكيب اى جان كه دوران بى مدارا * نبخشد جرعه آبى گوارا\r\nمدارا كن كه گردون كجمدار است * بپاى اى دل گر او ناپايدار است\r\nاگر عهد محبت را نپائى * نيابد گوهر جانت صفائى\r\nز ما صبر و زگردون بى قرارى * ز دلبر ناز و از دل آه و زارى\r\n( الهى ) با شكيبائى همى ساز * نياز آور چو آن دلبر كند ناز\r\nز راه پارسايان پيروى كن * ز تاج صبر بر سر خسروى كن\r\nكه صبر اشراق خورشيد روانست * سر ايمان و تاج خسروانست\r\nكه صبر آن خوش نهال باغ اميد * بر آسايش دهد در عمر جاويد\r\nكه صبر تلخ شيرين‌تر ز قند است * بذوق عشق كان شيرين پسند است \r\n* * *\r\n\r\n","description":"","footnote":"","page_name":" 407 ","page_number":407},
  {"content":"\r\n . \r\n","description":"","footnote":"","page_name":" 408 ","page_number":408},
  {"content":"\r\n\r\n\r\n16 و 17 - زهد در دنيا وشكستن زنجيرهاى اسارت\r\n16 - ارادتهم الدنيا فلم يُريدوها ، 17 - و اسرتهم فَفَدوا انْفُسَهم منها\r\nترجمه : دنيا به آنها روى آورد ، و آنها از آن روى گردان شدند ( دنيا ) خواست آنها را اسير خود سازد ولى آنها با فداكارى ، خويشتن را آزاد ساختند .\r\n* * * شرح : دنيا دائماً در پى به دست آوردن پرهيزكاران است ، و شايد بتوان گفت دنيا و نمودهاى كاذب آن اساساً به دنبال چنين افرادى مىگردد ، زيرا افراد سست اراده خود به طرف دنيا مىروند . و نيازى براى دنيا نيست تا آنها را به نهد و دام خود كشد ، دنيا به دنبال افرادى است كه از خود مقاومت نشان داده تا به دام مكر و فريب او نيفتند ، حبّ مفرط دنيا ، يكى از زنجيرهاى ضخيم و محكم شيطان است .\r\nگويند يكى از شاگردان شيخ انصارى ( رحمهم الله ) خواب ديد كه بر دوش شيطان زنجيرهائى در قطرهائى متفاوت است ، از او پرسيد اينها چيست ؟ گفت : ابزارى است كه : افراد را با آن به دام مىاندازم ، گفت : اينها براى به دام انداختن كيست ؟ گفت : اين براى فلان عالم و آن براى فلان عالم ديگر تا رسيد به بزرگترين زنجيرها گفت اين متعلق به كيست ؟ گفت : از براى شيخ انصارى است و ديشب دو مرتبه شيخ را به بند كشيدم\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nو او آن را درهم شكست ، سؤال كرد زنجير من كدام است ، گفت اى بيچاره تو زنجير ندارى ، نياز هم ندارى كه خود بدون زنجير مىآئى .\r\nبعد از اين خواب ، به شيخ جريان را گفت : شيخ فرمود صحيح گفته ديشب نياز به پول داشتم و مقدار كمى از وجوه شرعى نزد من بود كه تصرف در آن را براى خودم صحيح مىدانستم چند مرتبه برداشتم كه خرج كنم ولى منصرف شدم .\r\nآرى برادر ، همچون شيخ انصارى را شيطان اراده مىكند ، با زنجير دنيا به دام اندازد ، و آيا فكر كرده‌اى كه ما زنجير داريم يا نه ؟ آيا او براى به دام انداختن ما مىآيد يا ما خود دست و پاى خود را به زنجير او تقديم مىكنيم من چه گويم كه خود بهتر دانى ؟ ! شيطان دست بردار نيست ، و خود قسم خورده همه را گمراه كند ، مگر بندگان مخلص خدا را ، آنقدر ظريف و دقيق كار مىكند ، و اميد براى گمراه ساختن انسانها با هر وسيله‌اى دارد ، كه هرگز مأيوس نمىشود ، در روايتى آمده كه : جبرئيل شيطان را در كوه طور در وقت مناجات با خدا ديد ، به او گفت تو را اينجا چه كار ؟ اينجا صبحت وحى و الواح مقدس و راز و نياز با خدا است ، اينجا صبحت از موسى ( عليه السلام ) است ، نه فرد عادى ، وى گفت : مىدانم ، ولى حتى در اينجا هم مأيوس نيستم ، آن چنان دنبال مىكنم تا موفق شوم ، اين نشان مىدهد شيطان به دنبال فريب بندگان مخلص الهى هم هست ، اگرچه نمىتواند ، با موسى ( عليه السلام ) چنين كند ، معلوم است كه با ما چه مىكند ، معلوم است كه براى به دام انداختن پرندگان شكم‌پرست چه دانه‌هاى فريبنده و جالبى مىپاشد و هرگز از زياد نشستن در كمينگاهها خسته نشده و هرگز مأيوس نمىشود !\r\nمقاومت سنگين در برابر دنيائى كه به منزله بند شيطان براى به بند كشيدن انسانها است ، مقاومى با صفات على ( عليه السلام ) مىطلبد ، مردى كه لحظه‌اى از\r\nشيطان و كيدش غافل نشد كه غفلت همان و به بند كشيده شدن همان .\r\nدر روايتى از امام صادق ( عليه السلام ) گوشه‌اى از برخورد مولى على ( عليه السلام ) با دنيا\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nمنعكس شده ، كه جاى عبرت دارد ، مرحوم شيخ حرّ عاملى در وسائل الشيعه و مرحوم شيخ انصارى در بحث ولايت مكاسب محرمه « 1 » خود آورده است ، امام صادق ( عليه السلام ) در قسمتى از جواب نامه نجاشى والى اهواز كه از حضرت طلب نصيحت كرده بود ، در مورد دنيا فرمودند ، پدرم از پدرانش از حسين بن على ( عليه السلام ) نقل مىكند كه مىفرمود : پدرم براى من نقل فرمود كه : روزى در بستانى از بساتين فدك « 2 » كار مىكردم در حالى كه فدك به فاطمه زهرا ( عليها السلام ) منتقل شده بود ، ناگهان زنى زيباروى بر من وارد شد ، در حالى كه من بيلى در دست داشته ، و مشغول اصلاح زمين بودم ، وقتى نظر من به او افتاد ، او را در زيبائى به « بُثَينَة بنت عامر » كه از زيباترين زنان قريش بود تشبيه كردم ، سپس او گفت اى پسر ابيطالب آيا با من ازدواج مىكنى ؟ تا تو را از اين بيل رهائى بخشم ، و تو را بر گنجهاى زمين راهنمائى كنم ، تا براى بقيه عمر تو و فرزندان تو باشد ، حضرت فرمودند : « تو كيستى ؟ تا خواستگاريت كنم » گفت من دنيا هستم ، فرمود « برو و همسر ديگرى برگزين » بعد حضرت مىفرمايد مشغول كار شدم ، و اين شعر را انشاء كردم . « 3 »\r\n لقد خاب مَنْ غرّتْه دنيا دَنيِّة * و ما هى ان غرّت قرونا بنائل ( بطائل ) \r\nزيانكار است كسى كه دنياى پست او را فريب دهد ، و او نمىرسد به هدف اگر انسانهاى قرنهائى را بفريبد ( يعنى در فريفتن سيرائى ندارد .\r\n\r\n\r\n","description":"","footnote":"\r\n( 1 ) . وسائل ، جلد 12 ، صفحه 153 - 150 و مكاسب ، صفحه 60 از نسخه‌هاى يك جلدى .\r\n( 2 ) . فدك قريه‌اى از قريه‌هاى مدينه بوده كه در دست يهوديان بود ، فاصله آن تا مدينه به اندازه مسافت دو روز بود و رسول گرامى ( صلى الله عليه وآله ) و على ( عليه السلام ) آن را بدون جنگ فتح كرده و جزو انفال شد و پس از نزول آيه ( فَآت ذا القربى حقّه ) حضرت از جبرئيل پرسيدند ، ذو القربى كيست گفت فاطمه عليهاالسّلام و حضرت آن را به فاطمه عليهاالسّلام دادند ، ولى پس از رحلت حضرت رسول صلّى الله عليه و آله با قهر و غلبه مستردّ شد ( براى اطلاع بيشتر به انوار نعمانية ، جلد 1 ، صفحه 89 مراجعه شود ) .\r\n( 3 ) . اين اشعار با اختلافى در كلمات آن نقل شده كه به نسخه‌اى بسنده كرده‌ايم .\r\n","page_name":" 411 ","page_number":411},
  {"content":"\r\n\r\n اتَتْنا على ذى العزيز بثينة * و زينتها فى مثل تلك الشمائل \r\n( وارده شد بر ما به شكل « بثينة » در حالى كه زينت او هم مثل او بود ) .\r\n فقلت لها ، غرّى سواى فانّنى * عزوف عن الدنيا و لست بجاهل \r\nبه او گفتم غير مرا فريب ده زيرا من روىگردان از دنيايم و جاهل نيستم ( كه فريب تو را خورم ) .\r\n و ما انَا و الدّنيا فانّ محمداً * احِلَّ صَريعا بين تلك الجنادل \r\nمرا با دنيا چكار ، كه محمد ( صلى الله عليه وآله ) ( با آن عظمتش ) در بين سنگها مدفون شد .\r\n و هيهات امنى بالكنوز و ودّها * و اموال قارون و ملك القبائل \r\nو دور است كه آرزو كنم ( و فريب خورم به ) گنجها و دوستى آنها و اموال قارون و سلطنت قبائل .\r\n الَيْس جميعاً للفناء مصيرنا * و يطلب من خزّانها بالطوائل \r\nآيا همه ما به سوى فناء و نيستى نمىرويم ؟ ! و آيا از خزنيه داران دنيا به تفصيل محاسبه نخواهد شد ؟ ! .\r\n فَغرّى سواى انّنى غير راغب * بما فيك من عزّ و ملك و نائل \r\nپس ديگرى را فريب ده كه من رويگردان از عزّت و ملك و عطاياى تو هستم .\r\n\r\n","description":"","footnote":"","page_name":" 412 ","page_number":412},
  {"content":"\r\n\r\n فقد قنعت نفسى بما قد رزقته * فشأنك يا دنيا و اهل الغوائل \r\nمن نفس خود را قانع كرده‌ام به آنچه روزى آن است ، پس شأن تو اى دنيا با اهل صفات ناپسند است ( كه من از آنها نيستم ) .\r\n فانّى اخاف الله يوم لقائه * و اخشى عذاباً دائماً غير زائل \r\nمن از روز ملاقات خداوند مىترسم و از عذاب دائمى و غير زائل آن خوف دارم .\r\nسپس امام صادق ( عليه السلام ) مىفرمايند : « مولى على ( عليه السلام ) خارج شد از دنيا ، با اينكه در گردن او حقى براى احدى نبود ، و ملاقات كرد خداوند را در حالى كه مورد ستايش بود ، و ملامت و مذمّتى به او متوجه نبود ، و ائمه بعد از او به او اقتداء كردند . و دامن خود را ملوّث به معصيت و شرى از شرور دنيا نكردند » .\r\nاى برادر اين دنيا چيست كه به آن دل بسته‌ايم ، دنيائى كه اندوخته‌هايش نابود ، سلطنت و حكومتش مسلوب ، و آباديهايش مخروب خواهد شد ( لِدوا للموت و ابنوا للخراب ) .\r\nچه خيرى در آن است ، كه : مثل بنائى خراب مىگردد ، چه خيرى در اين عمر است كه مثل فناء شدن زاد و توشه فناء مىشود ، چه نيكى در اين مدت زندگى است كه مثل به سر آمدن سير به سر مىآيد و مثل انقطاع سفر منقطع مىگردد .\r\nبه قول سعدى :\r\n هر كه آمد عمارتى نو ساخت * رفت و منزل به ديگرى پرداخت \r\nپس اى برادر با قناعتت دنيا را بدست آور ، نه اينكه دنيا تو را با دنائتت به دست آرد ، شاهى و آقائى به برخورداريهاى درونى است نه فراورده‌هاى برونى .\r\nبه قول آن شخص كه در حمام به فتحعلى شاه برخورد كرد و گفت : تا لب\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nرخت‌كن حمام شاهى ، يعنى اگر لباسهاى سلطنت را به در آورى ، ديگر شاه از غير شاه مشخص نيست ، وجه تمايز او با بقيه لباس او است ، سلطنت دنيوى در ظاهر متفاوت است ، به خلاف سلطنت باطنى كه بزرگترين نعمتها طيب نفس ، رضايت‌خاطر و خرسندى روح است ، اگر اين بود شخص دارا و اگر ثروت بود و اين نبود ، نادارا است .\r\nجا دارد اشاره به مطلب ظريفى كنم كه بىارتباط با بحث ما هم نيست ، علماء اخلاق قائل به وضوى باطنى همسو با وضوى ظاهريند ، وضوء در نزد اهل حقيقت كه از آن به طور مطلق تعبير به طهارت شده ، عبارتست از طهارت سرّ ( و باطن ) از مشاهده غير ، مطلقا ، يعنى به غير از رضاى حق به چيزى نينديشد ، نيّت در اين وضو اين است كه سالك در باطن و سرش قصد كند ، كه : براى ابد غير او نبيند و به غير او مثل امور دنيوى توجه نكند ، زيرا متوجه به غير او مشرك به شرك خفى است ، و مشرك در لسان قرآن نجس است ( انَّمَا المُشْركونَ نَجَس ) « 1 » طهارت بدون اين نيّت محقق نخواهد شد ، و توحيد حقيقى بدون اين طهارت حاصل نخواهد گشت ، بلكه عمل بدون اين نيّت راه ، به وادى شرك خواهد برد سپس دست دل را از كثافات پاك كن كه قبل از وضوء دست شويند ، سپس مضمضه « 2 » است يعنى چشيدن حلاوت ذكر ، و به دنبال آن استنشاق « 3 » است ، كه تخليه ذهن از كثافات نفسانى است . بايد بينى و دهان قلب و روح را از گرفتگى و كثافات تطهير كرد ، بايد قلب را كه مخرج حروف و كلمات است تطهير كرد ، تا حرف و كلمه‌اى به جز در راستاى الله خارج نگردد ، بايد چنان تطهير كرد كه گويا در قلب فقط مقاطع حروف الله جاى دارد و بس .\r\n\r\n\r\n","description":"","footnote":"\r\n( 1 ) . سوره توبه ، آيه 28 .\r\n( 2 ) . مضمضه در وضوى ظاهرى آب در هان گرداندن قبل از شروع به وضوء است كه جزء مستحبات محسوب مىشود .\r\n( 3 ) . استنشاق در وضوى ظاهرى آب در بينى كردن قبل از وضو است كه اين هم از مستحبات است .\r\n","page_name":" 414 ","page_number":414},
  {"content":"\r\n\r\nسپس صورت و وجه دل را از كدورات نفسانى پاك كن ، تا آبروئى نزد محبوب حاصل كنى ، وقتى بنا باشد بدن و لباس از نجاسات پاك باشد ، آيا قلب سزاوار پاكى نيست ؟ و وقتى قشر و پوسته نزديك بدن باشد و قشر و پوسته بعيد يعنى جامد واجب التطهير باشد ، قلب و درون تطهيرش اوْجب خواهد بود . امام على ( عليه السلام ) مىفرمايد : « چگونه است كه : دينت را به هر رجسى و نجسى مىپسندى ، و اما لباس بىارزش دنيائيت را هميشه پاك نگه مىدارى ؟ !\r\nپس دنيا را بر كنارى زن كه او جيفه است و طالب و مطلوب هر دو نجس » .\r\nسپس دست را تا ميان يعنى مِرفَقْ بشوى كه آلت رفق و مدارا است و اشاره به ميانه‌روى در امور دنيوى است ، نه يكباره دست شستن از دنيا كه رهبانيت مردود است ، و نه غوطهور شدن در دنيا و مشتهيات آن كه مغضوب است ، دستى كه چنين طاهر شد به گناه و خطا و غفلت فاحش هم نيالايد ، كه : شرط ميانه‌روى دورى از اين امور است .\r\nآرى دست‌شوئى نشانه دست‌شوئى از دنيا و اجناس آن و از آخرت و نعمتهاى آن است ، دست‌شوئى از دنيا جدائى و مفارقت از حرام دنيا و اكتفاء به ضرورت و دست‌شوئى از آخرت بريدن طمع از نِعَم اوست ، كه : عبد حقيقى آن است ، كه : براى رسيدن به محبوب قيام و قعود كند نه براى نعمتهاى او كه از بازرگانى بيش نخواهد بود سپس مسح سر بايد كرد مسح سر حقيقى كه از آن تعبير به عقل يا نفس مىكنند ، و بواسطه اين مسح محبت دنيا و مال و جاهش يك سره فداى محبت دوست خواهد شد ، و با اين مسح ، سر و دِماغِ قلب هميشه با طراوت و همراه با تازگى خواهد بود .\r\nاما مسح پا در وضوى معنوى مرد اختلاف است ، بعضى آن را قوه نظريه ( مرحله‌اى كه عقل درك حسن و قبح مىكند ) و عمليه ( مرحله‌اى كه امر به فعل محسنات و\r\nترك مقبّحات مىكند ) و بعضى قوه شهويه و غضبيه دانند ، با اين مسح ،\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nمتوضّى ( وضو گيرنده ) ملتزم مىشود كه اين دو پا را ، در غير مسير محبوب به حركت درنياورد ، و با اين مسح از خدا استقامت ولينت و سرعت مىطلبد تا هر چه سريعتر به مقرّ و قرارگاه و مقصد خود رسد ، و شايد به همين قوه نظريه و عمليه اشاره باشد ( فَاخْلَع نَعْليك ) در قرآن مجيد در داستان حضرت موسى ( عليه السلام ) يعنى با پيمودن راه بوسيله اين دو پا ديگر نياز به نعلين و كفش نيست ، ديگر وصال حاصل شده ، ديگر توجه به غير خدا نيازى نيست كه اگر توجهى به غير او هم بود در راه رسيدن به محبوب بود حال ديگروقت پرداختن به او است و توجه به غير او شرك است . « 1 »\r\nپس با وضوى ظاهرى و فقهى تطهير ظاهر مىشود ، گرچه مؤثر در تطهير باطنى نيز هست ، اگر نگوئيم اصل تشريع طهارت ثلات ( وضو ، تيمم ، غسل ) براى تطهير باطنى است چنان كه در ذيل آيه وضوء و تيمم دارند :\r\n( ما يُريدُ اللهُ لِيَجعَلَ عَلَيكُم مِن حَرَج وَلَكِن يُريدُ لِيُطَهِّرَكُم )\r\n: « خداوند اراده نكرده كه بر شما حرج قرار دهد ، بلكه اراده كرده تا تطهير كند شما را » . « 2 »\r\nو اما وضوى باطنى ، چنان كه برخى از عارفان گفته‌اند : عبارت است از پاك كردن نفس از رذائل اخلاقى و برنامه‌هاى پست و فرومايه و پاك كردن عقل از افكار هلاك كننده و آنچه باعث گمراهى و گمراه كردن است ، و نيز عبارت است از پاك كردن سرّ درون از نظر به اغيار و پاك كردن تمام اعضاء از كارهائى كه عقلا و شرعاً ناپسند است .\r\nبا اين هر دو وضوء ( ظاهرى و باطنى ) مصداق روايت پيامبر گرامى ( صلى الله عليه وآله ) « الوضوء على الوضوء نور على نور » تحقق مىيابد ، چرا چنين نشود كه صفاى ظاهر و باطن با هم در مىآميزد و به تعبير ديگر نور شرع در وضوى فقهى با نور بصيرت كه\r\n\r\n\r\n","description":"","footnote":"\r\n( 1 ) . بعضى نعلين را به دنيا و آخرت و بعضى به عالم ظاهر و باطن و بعضى به نفس و بدن تعبير كرده‌اند كه هر كدام محتمل است .\r\n( 2 ) . سوره مائده ، آيه 6 . .\r\n","page_name":" 416 ","page_number":416},
  {"content":"\r\n\r\nنشأت گرفته از وضوى باطنى ، يعنى توجه و عمل خالص است ، الفت برقرار كرده\r\nو سبب ثبات و استقامت سالك در دنيا و آخرت شوند ، كه در قرآن آمده ( يُثَبِّتُ اللهُ الَّذِينَ ءَآمَنُوا بِالْقَوْلِ الثَّابِتِ فِى الْحَيَاةِ الدُّنْيَا وَفِى الْاخِرَةِ ) « 1 »\r\nپس اى برادر به جائى نرسى تا وقتى كه قصد دارى به دنيا رسى ، اسباب فريب دنيا بسيار است و از جمله آنها مال و اولاد و همسر است ، براى هر سه مطالب و نمونه‌هايى ذكر مىكنم تا با بصيرت عمل كنى .\r\n\r\nمال دنيا :\r\nگويند مرد صالحى در خدمت سلطان هند « خرم‌شاه » بود و درآمدش 400 هزار دينار ، و اين مقدار را انفاق مىكرد ، روزى سلطان باخبر شد و او را طلب كرده و گفت : شنيده‌ام ، كه : مال را دوست ندارى ؟ گفت : اشتباه مىكنيد زيرا بسيار حريص بر مال هستم ، واحدى از خواصّ تو احرص از من نيست ، زيرا اموالم را با خود تا آخرين دينارش را مىگيرم ، و آنها براى بعد از خود مىگذارند ، پس من كه خود مىگيرم و انفاق مىكنم ، حريص‌تر بر مال خود هستم .\r\nآرى به اين جهت است كه اولياء الهى اراده فقر مىكنند . يكى از پيشوايان معصوم عليهم‌السّلام فرمود : وقتى فقر به تو روى آورد بگو : « مرحباً بشعار الصالحين » و وقتى غنا و بىنيازى روى آورد ، بگو گناهى است كه عقوبتش به جلو افتاده و انّالله و انا اليه راجعون .\r\nطىّ كرن مسير سعادت و طريق مستقيم بدون دغدغه مشروط به سبكبار بودن از اموال دنيوى است حكايت شده كه عارفى با كيسه پولى به تنهائى سفر مىكرد ، در بين راه ترس بر او مستولى شد ، و توهم كرد كه شايد دزدانى به او حمله\r\n\r\n\r\n","description":"","footnote":"\r\n( 1 ) . سوره ابراهيم ، آيه 27 .\r\n","page_name":" 417 ","page_number":417},
  {"content":"\r\n\r\nكرده ، و اين كيسه سبب شود ، كه : جانش را هم از دست بدهد ، از اين روى كيسه را انداخت و با دلى مطمئن به راه افتاد ، از قضا مردى ديگر كه در همين مسير حركت مىكرد به كيسه پول رسيد ، و برداشت و پس از مدتى به آن عارف رسيده از او پرسيد اى برادر آيا اين طريق امن است ، گفت اگر آنچه من انداختم تو برداشته‌اى نه ، و اگر برنداشته‌اى آرى .\r\n* * * \r\nعشق اولاد و همسر\r\nاز اسباب فريب دنيا و وسيله آزمايش اراده انسانى حبّ افراطى به زن و فرزند و اولاد است ، مردى نزد على ( عليه السلام ) آمد و گفت : « الّلهم انّى اعوذبك من الفِتَن » : « خدايا از فتنه‌ها و امتحانات به تو پناه مىبرم » حضرت فرمودند : « لا تَقُل هذا فان اولادك من الفتن » : « اين چنين مگوى كه فرزندان تو از فِتَن است » و از آنها نبايد به خدا پناه برى ، و سپس براى تأييد حرف خود به آيه قرآن استشهاد كردند كه : ( انَّما اموالُكُم و اولادُكُم فِتنة ) و فرمودند : « قُل اللهم انى اعوذبك من مضلات الفتن » : « بگو خدايا از لغزشگاههاى امتحانات به تو پناه مىبرم » يعنى امتحان هميشه هست و اين امرى اجتناب‌ناپذير است ، ولى از خدا براى قبولى خود در امتحانات استمداد كنيد ، كه مردود نشويد .\r\nگويند پيامبر اكرم ( صلى الله عليه وآله ) روزى بر منبر خطبه مىخواندند و حسنين وارد مسجد شدند ، در حالى كه لباس نو به تن داشتند ، لباس حسين ( عليه السلام ) به پايش گيركرد و بر زمين خورد ، حضرت كه اين منظره را مشاهده كردند از منبر پائين آمده ، و هر دو را با خود بالاى منبر برده و نشاندند ، سپس به خطبه ادامه داده و فرمودند : « صدق الله حيث قال انما اموالكم و اولادكم فتنه و الله لمّا رأيت الحسين عثر به طرف ثوبه لم املك نفسى حتى وقعت عليه » :\r\n« خداوند راست فرمود كه اموال و اولاد شما وسيله\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nآزمايش شما هستند به خدا قسم چون ديدم ، حسين بوسيله جامه‌اش بر زمين خورد ، تسلط بر نفس خود را از دست داده و به طرف او رفتم » همچنين عشق افراطى به زن و همسر از عوامل بسيار مؤثر در عشق به فريب خوردن از دنيا است .\r\nبا اين وصف آيا دلبستگى به دنيا حماقت نيست ؟ ! دنيائى كه در تعبيرات امام باقر ( عليه السلام ) حريص بر آن مثل كرم ابريشم است و بايد گفت بلكه بدتر ، زيرا كرم ابريشم پس از تنيدن ابريشم و محبوس كردن خود ، با شكافتن پيله پرواز مىكند ، ولى انسان حريص بر دنيا در تارهاى دنيوى محبوس شده تا جان دهد در تعبيرات امام صادق ( عليه السلام ) هم آمده كه : حضرت از كتاب امام على ( عليه السلام ) نقل مىكنند كه دنيا مثل مارى است كه ظاهر آن نرم و در درونش سمّ كشنده است ، عاقل مىترسد و بچه جاهل به طرفش مىرود و فقط به ظاهر نظر مىكند ، بلكه بايد گفت دنيا بدتر از مار است كه مار ماده سياهى دارد كه براى درمان مار گزيده به كار آيد ، و با قرار دادن آن بر موضع گزيدگى سم را مىمكد ، ولى دنيا فقط گزنده است .\r\nمرحوم سيد نعمت الله جزائرى صاحب انوار نعمانية گويد : يكى از دوستان مورد اعتمادم گفت : مارى در خانه داشتيم كه چند بچه داشت ، روزى براى سنجش علاقه مار به بچه‌هايش ديگى بر روى بچه‌هاى آن گذارديم ، وقتى مار به خانه برگشت ، و بچه‌ها را نديد ، ناگهان ديديم ، وارد ظرف شيرى كه براى آشاميدن تهيه كرده بوديم شد ، و زهر خود را در آن ريخت زيرا متوجّه شده بود كه ما او را از بچه‌هايش جدا كرده‌ايم ، پس از مدتى ديگ را از روى بچه‌ها برداشتيم ، و مار چون بچه‌هاى خود را ديد با كمال تعجب ديديم به سراغ ظرف شير رفته ، و درون آن رفت و خود را با خاك آلوده كرده و دوباره درون ظرف رفت به طورى كه رنگ شير تيره شد و آن چنين كرد تا ما ديگر آن شير را نياشاميم ، اين مقدار را مار فهميد ،\r\nاما دنيا اين مقدار را هم نمىفهمد ، و فقط در صدد كشندگى است .\r\nمگر در دنيا چه مقدار زندگى مىكنيم ، كه اين قدر بر آن حريصيم ، در روايتى\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nاز حضرت رسول گرامىاسلام ( صلى الله عليه وآله ) آمده : « مالى و الدّنيا انّما مَثَلى و الدّنيا كمثل راكب قال ( من القيلولة ) فى ظلّ شجرة فى يوم صيف ثمّ راح و تركها » : « مرا با دنيا چكار ! مَثَل من و دنيا همانند راكبى است ، كه در سايه درختى در روزى تابستانى مىآرمد ، و پس از استراحت ترك آن درخت مىكند » .\r\nروايت شده كه حضرت عيسى ( عليه السلام ) بالاى كوهى رفت ، و فردى را در آفتاب سوزان مشغول عبادت ديد ، گفت چرا در سايه‌اى عبادت نمىكنى ؟ گفت : از پيامبر ( عليه السلام ) شنيدم كه از 700 سال بيشتر زنده نيستم و عقلم اجازه نداد به بنائى بپردازم ، حضرت عيسى ( عليه السلام ) فرمود خبر دهم تو را به آنچه مايه تعجب تو شود گفت چيست ؟ گفت : قومى در آخر الزمان آيند كه عمرشان از 100 تجاوز نكند و خانه‌ها و قصرها سازند و باغها و بستانها برپا كنند و آرزوى آنها به اندازه هزار سال است ، گفت : به خدا قسم اگر زمان آنها را درك مىكردم ، تمام عمرم را در سجده واحدى به سر مىبردم . بعد به عيسى ( عليه السلام ) گفت در اين غار رو تا چيز عجيب‌ترى بينى ، پس داخل شد و بر تختى از سنگ ، ميّتى ديد كه بر سرش لوحى از سنگ بود ، و بر آن نوشته بود « انَا فلان الملك انَا الذّى عَمّرتُ الفَ سنَة و بَنَيت الفَ مدينة و تزوّجت بالفَ بكر و هزَمتُ الفَ عسكر ثُمّ كانَ مَصيرى الى هذا فَاعْتَبروا يا اولى الالْباب » : « من فلان پادشاهم ، من كسى هستم كه هزار سال عمر كردم ، و هزار شهر بنا نمودم و با هزار دختر باكرة ازدواج كردم و هزار لشكر را در مصاف با خود فرارى داده و نابود نمودم و پايان كار من اين است ، پس عبرت بگيريد اى صاحبان خرد » .\r\nدر مورد چنگيز هم گويند : وصيت كرد دست مرا از تابوت پس از مرگم بيرون كنيد ، تا مردم ببينند با اين همه لشكركشى و كشور گشائى چيزى با خود نبردم !\r\nپس اى برادر به چه مىانديشى ؟ كه دنيا پس از مرگش اين است و در حياتش هم معلوم است ، كه چقدر مورد تحوّل است ، از عجائب تحولات آن گويند :\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nيكى از خلفاى عباسى را روزى خليفه نمودند و فردا عزل كردند ، و اموالش را از او گرفتند بطورى كه محتاج شده و در كنار درب مسجد گدايى مىكرد و مرتب مىگفت : رحم كنيد كسى را كه ديروز امير شما و امروز سائل شما است .\r\nآرى اسباب فريب دنيا بسيار است ، و دواى همگى واحد ، و آن تفكّر در فناء دنيا و سرعت زوال و دگرگونى احوال آن است .\r\nشخصى از امام صادق ( عليه السلام ) از چگونگى :\r\n« تفكّر ساعة خير من قيام ليلة »\r\nسؤال كرد ، و اينكه چگونه شخصى تفكر كند ؟ فرمود :\r\n« يمرّ بالخربة او بالدار فيقول اين ساكنوك ، اين ياتوك ، مالك لا تتكلمين » ؟ :\r\n( مرور مىكند به خرابه و يا خانه پس مىگويد كجايند ، ساكنين تو ، كجايند بنا كنندگان تو ، چرا جواب نمىدهى » ؟ !\r\nامام صادق ( عليه السلام ) از وصاياى لقمان نقل مىكنند ، كه به پسرش گفت :\r\n« يا بُنَىّ انّ الدنيا بحر عميق قد غرق فيه عالم كثير فلتكن سَفينَتُك فيها تقوى الله و حشوها الايمان و شراعها التوكل و قيّمها العقل و دليلها العلم و سكّانها الصبر » :\r\n« پسرم ! دنيا درياى عميقى است كه عالَم بزرگى در آن غرق شده ( اگر مىخواهى غرق نشوى ) بايد كشتى خود را تقوا و پرواى از خدا قرار دهى ، و آن را از ايمان پُر سازى و بادبان آن را توكّل و سرپرست آن را عقل و راهنماى آن را علم و سكّانش را صبر قرار دهى » .\r\nشاعرى در وصف دنيا چنين سروده :\r\n يا خاطب الدنيا الدنيّة انّها * شرك الردى و قرارة الاكدار \r\n( اى طالب دنياى پست ، دنيا وسيله صيد افراد پست و قرارگاه افراد سپاه دل است ) .\r\n دُنيا اذا ما اضْحَكت فى يومها * ابْكتْ غداً تَعساً لها من دار \r\n( دنيا زمانى كه مىخنداند در روزى ، مىگرياند فرادى آن روز ، مرگ بر اين\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nدنيا چه بد خانه‌اى است ) .\r\n غاراتها لا تنقضى و اسيرها * لا يفتدى بعظائم الاخطار \r\n( غارتهاى آن سپرى نمىشود و اسير آن فداء براى نجات خود از خطرهاى بزرگ نمىپردازد ) .\r\nو ديگرى گفته :\r\n هى الدنيا تقول بملأ فيها * حذار حذار من بطشى و فتكى \r\n( دنيا مىگويد به مردمانى كه در آن هستند : بترسيد ، بترسيد از حيله و نيرنگ من ) .\r\n فلا يغرركم حُسْنُ ابتسامى * فقولى مضحك و الفعل مبكى \r\n( خندان بودن من شما را فريب ندهد ، كه قول من خنده‌آور و فعل من گريه‌آور است ) . « 1 »\r\n* * * مرحوم الهى در ذيل اين فراز\r\n( تجارة مريحة يسرّها لهم ربّهم )\r\nچنين مىسُرايد :\r\n در اين بازار پر سود و زيان بود * ز لطف ايزد آنان را همه سود\r\nنگارنده نظام آفرينش * نكوتر ساخت نقش اهل بينش \r\n\r\n\r\n","description":"","footnote":"\r\n( 1 ) . اين دو بيت اخير را بر روى سنگ قبر قطب راوندى واقع در صحن مطهر حضرت معصومه عليه‌السّلام حك كرده‌اند روايات مذكور در اين فراز را به اضافه مطالب متنوّع ديگر درباره دنيا در جلد سوم انوار نعمانية تأليف سيد نعمت الله جزائرى از صفحه 95 به بعد مطالعه فرمائيد .\r\n","page_name":" 422 ","page_number":422},
  {"content":"\r\n\r\n جهان بازار و سودا پارسائى * گر آسان سازد الطاف خدائى\r\nبر اين سودا اگر يك مشترى نيست * از آن پر سودتر سوداگرى نيست\r\nنه اين سودا بسعى خود توان كرد * ز لطف خاص بخشد ايزد فرد\r\nنكويان را هم از فيض ازل بود * نه كز جهد خود اين سوداى پرسود\r\nبفرمان ازل آيد كم و بيش * ز دريا موج را جنبش نه از خويش\r\nو گرنه در حساب ملك هستى * كجا نظم بلندى بود و پستى\r\nنه مهر و مه بذات خود برافروخت * نه خاك اين گلشن آرائى خود آموخت\r\nكدام استاره گشت از خود فروزان * كدام آتش به حكم خويش سوزان \r\n\r\n","description":"","footnote":"","page_name":" 423 ","page_number":423},
  {"content":"\r\n\r\n نه هرگز گوهر از خود گوهرى يافت * كه هم‌سنگ سيه چون لعل مىتافت\r\nنه شاه از خود بشاهى باج گيرد * كه هر قلّاش خواهد تاج گيرد\r\nيكى يابد ز « تُؤتِى الملك » شاهى * كه گيرد حكمش از مه تا به ماهى\r\nيكى را خواند يهدى الله به درگاه * كه شد با دانش و دين از ره آگاه\r\nيكى را فضل ايزد راه ننمود * به رويش در ز لطف خاص نگشود\r\nكجا سودا به تدبير آورد سود ؟ * چنين گر بود هر كس بى زيان بود\r\nبسا كس در متاع خود زيان كرد * كه بس انديشه سود از جهان كرد\r\nبسا دانا كه نادان گشت در حال * چو آن سوداگر برگشته اقبال \r\n\r\n","description":"","footnote":"","page_name":" 424 ","page_number":424},
  {"content":"\r\n\r\nدر ذيل فراز ( ارادتهم الدنيا فلم يريدوها و اسرتهم ففدوا انفسهم منها ) نيز چنين مىسرايد :\r\n هم آنان را برين دار مجازى * بود تازى ز فرط بى نيازى\r\nچگونه دَنِّيى آنان را فريبد * عجوزى زشت سلطان را فريبد\r\nشود شيرى زبون روبه پير * عقابى افكند دامى مگس‌گير\r\nبرنگى دل زاهل دل توان برد * به سنگى كاسه گردون شود خرد\r\nشغالى صيد سيمرغى تواند * كمندى شير گردونرا كشاند\r\nبه خارى سينه گردون توان خست * به موئى شهپر عنقا توان بست\r\nمحال است اين سخن در دانش و دين * كه بر مادون كند ما فوق تمكين \r\n\r\n","description":"","footnote":"","page_name":" 425 ","page_number":425},
  {"content":"\r\n\r\n جهان گر گيرد آنان را به بازى * بر او نخوت كنند از سرفرازى\r\nگريزند از فريب خط و خالش * نخواهند از خرد نقد وصالش\r\nدل پاكان ز اوساخ طبيعت * نخواهد افسر و كاخ طبيعت\r\nهزاران نقش اگر گيتى برآرد * به چشم خاكيان زيبا نگارد\r\nبه خاكى طايران عرش پرواز * نبگشايند هرگز چشم پرناز\r\nكسى كز عشق ، سرمست نگار است * مدام از شوق دل سرگرم يار است\r\nكجا با اين جهانش آشنائى است * كه پر نيرنگ و رنگ بى وفائى است \r\n* * *\r\n\r\n","description":"","footnote":"","page_name":" 426 ","page_number":426},
  {"content":"\r\n\r\n\r\nحكايت ( تاجر و فرزندش )\r\n شنيدم تاجرى ناهوشيارى * پى سودا روان شد در ديارى\r\nسحرگاهان كه آهنگ سفر كرد * قضا را بر سر كوئى گذر كرد\r\nبه راهش بوق در گرمابه‌اى ديد * بهاى آن متاع نغز پرسيد\r\nبه پاسخ گفت با تاجر كه يك بوق * بهايش ده درم باشد در اين سوق\r\nبه شهرى رفت و از هر چيز پرسيد * در آنجا زان متاع نغز بگزيد\r\nهزاران بار حمل اشتران كرد * به شهر خويش آن نادان بياورد\r\nدلش شادان در آن سودا همى بود * كه در هر بوق درهم‌ها كنم سود \r\n\r\n","description":"","footnote":"","page_name":" 427 ","page_number":427},
  {"content":"\r\n\r\n وليك آن غالف از رسم تجارت * در آن سودا نبرد الّا خسارت\r\nكه صد سال ار بماند بوق حمام * نيابد مشترى ور بدهيش وام\r\nفغان زين سود و اين سودا كه ما را * بدين تمثيل ماند حال ما راست\r\nهمه بوق تخيّل را خريديم * زهى سوداى بى سودى گزيديم\r\nدريغا حسرتا دردا كه در دهر * به جاى نوش مينوشى همه زهر\r\nسراسر سود پندارى زيان را * نهان را ننگرى بينى عيان را\r\nمتاع اين جهان بوق است هشدار * بر آن اندك نياز افتد نه بسيار\r\nگر افزون ز احتياج خويش خواهى * كنى سرمايه خود را تباهى \r\n\r\n","description":"","footnote":"","page_name":" 428 ","page_number":428},
  {"content":"\r\n\r\n تو را سرمايه جان ، سود آفرينش * نكو بگزين چو دارى نقد بينش\r\nز بينائى به ملك پارسائى * دَرِ دولت به روى خود گشائى\r\nكه هر كس بر رخ اين درگاه بگشود * تعالى الله زهى سوداى پر سود \r\n\r\n","description":"","footnote":"","page_name":" 429 ","page_number":429},
  {"content":"\r\n . \r\n","description":"","footnote":"","page_name":" 430 ","page_number":430},
  {"content":"\r\n\r\n\r\n18 - 20 - عبادات شبانه ، تلاوت قرآن و ترتيل\r\nامّا الّيلُ 18 - فصافّونَ اقْدامَهم 19 - تالينَ لاجزاء القرآن 20 - يُرَتّلونَه « 1 » ترتيلا\r\nترجمه : 18 - ( پرهيزكاران ) در شب براى زنده‌دارى همواره به پا ايستاده‌اند 19 - و قرآن را شمرده 20 - با تدبّر تلاوت مىكنند .\r\n* * * شرح : پرهيزكاران با علم به فضيلت عظيم و اجر خطيرى كه براى تهجّد و شب زنده‌دارى است ، براى نماز شب به پا ايستاده و شب را با قيام خود زنده مىكنند ، قيامى كه خداوند به پيامبرش امر كرد كه حتماً انجام دهد ، و نماز شب را بر او واجب گردانيد\r\n( وَمِنَ اللَّيْلِ فَتَهَجَّدْ بِهِ نَافِلَةً لَّكَ عَسَى أَنْ يَبْعَثَكَ رَبُّكَ مَقَاماً مَّحْمُوداً ) :\r\n« بعضى از شب را شب‌زنده‌دارى كن نماز شب بخوان كه مختص به تو است ، باشد كه پروردگارت به مقام محمود ( شفاعت ) مبعوثت گرداند » . « 2 »\r\nقيام در برابر خدا چنان مورد توجه بارگاه ربوبى است ، كه در مورد صفات ياران پيامبر مىفرمايد :\r\n( أَشِدَّاءُ عَلَى الْكُفَّارِ رُحَمَاءُ بَيْنَهُمْ تَرَاهُمْ رُكَّعاً سُجَّداً يَبْتَغُونَ\r\n\r\n\r\n","description":"","footnote":"\r\n( 1 ) . در بعضى نُسَخ يُرَتّلونها است كه ضمير به اجزاء قرآن باز مىگردد .\r\n( 2 ) . سوره الاسراء ، آيه 79 .\r\n","page_name":" 431 ","page_number":431},
  {"content":"\r\n\r\nفَضْلا مِّنَ اللهِ وَرِضْوَاناً سِيمَاهُمْ فِى وُجُوهِهِمْ مِّنْ أَثَرِ السُّجُودِ ) : «\r\nشديد بر كفار و رحيم بر رفقاء خود هستند ، مىبينى آنها را كه راكع و ساجدند و از پروردگار خود فضيلت و رضوان مىطلبند ، بر رخسارشان نورانيتى از اثر سجود آنها نقش بسته است » . « 1 »\r\nآرى اثر قيام در تاريكى شب نورانيّت سيماى آنها است ، از امام صادق ( عليه السلام ) در تفسير آيه فوق آمده كه : مراد از ( سِيمَاهُمْ فِى وُجُوهِهِمْ مِّنْ أَثَرِ السُّجُودِ ) شب‌زنده‌دارى و نماز است .\r\nقرآن در جاى ديگر در مدح شب زنده‌داران چنين مىفرمايد : ( أَمَّنْ هُوَ قَانِتٌ آنَاءَ اللَّيْلِ سَاجِداً وَقَائِماً يَحْذَرُ الْاخِرَةَ وَيَرْجُوا رَحْمَةَ رَبِّهِ ) [ آيا كسى كه براى اطاعت الهى شب را به سجود و قيام مىگذراند و از آخرت بيمناك و به رحمت پروردگارش اميد دارد ( با كسى كه شبها به خواب و گويا هيچ غمى ندارد مساوى است ) » « 2 » هرگز !\r\nدر جاى ديگر مىفرمايد : ( انّ ناشِئَةَ الليّلِ هِىَ اشدُّ وَطْأ وَ اقْوَمُ قيلا ) همانا نماز در شب بهترين شاهد اخلاص ( و صفاى ) قلب و دعوى صدق ايمان است « 3 » زيرا در شب نفس با صفا و خالى از كدورات امور روزمره است ، امام صادق ( عليه السلام ) نيز در تفسير اين آيه فرموده‌اند : مراد وقتى است كه انسان براى خدا نه براى غير او از فراش خود برخيزد .\r\nدر فضيلت نماز شب همين بس كه امام صادق ( عليه السلام ) از پدرشان نقل كردند « 4 » : « كه مردى از امام على ( عليه السلام ) از قيام و نماز در شب سؤال كرد ، حضرت فرمودند : « بشارت\r\n\r\n\r\n","description":"","footnote":"\r\n( 1 ) . سوره الفتح ، آيه 29 .\r\n( 2 ) . سوره الزمر ، آيه 9 .\r\n( 3 ) . سوره الزمر ، آيه 6 .\r\n( 4 ) . شرح نهج‌البلاغه خوئى ، جلد 12 ، صفحه 123 .\r\n","page_name":" 432 ","page_number":432},
  {"content":"\r\n\r\nباد تو را ، كسى كه عُشر ( يك دهم ) از شبى را با اخلاص و براى بدست آوردن ثواب الهى نماز گزارد ، خداوند به ملائكه‌اش گويد : براى اين بنده من معادل آنچه در شب رويش و رشد مىكند ، اعم از دانه‌ها و برگها و درختان به عدد نِىها و شاخه‌هاى خرما و گياهان ، حسنه بنويسيد .\r\nو كسى كه يك نوهم از شب را نماز گزارد ، خداوند ده ( 10 ) حاجت او را مستجاب خواهد كرد و نامه عملش را به دست راستش خواهد داد ، ( نامه اعمال افراد صالح بدست راست و غيرصالح بدست چپ داده خواهد شد ) .\r\nو كسى كه يك هشتم از شب را به نماز گذراند خداوند اجر شهيد صابر و صادق النيّة به او خواهد داد و اهل‌بيت خود را شفاعت مىكند .\r\nو كسى كه يك هفتم از شب را به نماز گذراند ، در روزى كه از قبر خارج مىشود ، با صورتى نورانى مثل ماه شب چهارده خواهد بود ، و با افراد ايمن از عذاب ، از او صراط خواهد گذشت و كسى كه يك ششم را چنين كند در زمره بازگشتگان به سوى خدا نامش ثبت شود ، و گناهان قبل و بعد او بخشيده خواهد شد .\r\nو كسى كه يك پنجم از شب را چنين كند ابراهيم خليل الرحمن ( عليه السلام ) در جايگاهش او را ملاقات و با او همنشين مىشود ، و كسى يك چهارم از شب را به اين صورت گذراند ، در زمره اولين رستگاران خواهد بود ، و مثل باد سريع از صراط گذشته و وارد بهشت بدون حساب شود .\r\nو كسى كه يك سوم از شب را به نماز سپرى كند ، مَلَكى را ملاقات نمىكند ، مگر اينكه آن فرشته به جايگاهى كه خدا به او ارزانى داشته ، غبطه خورد و به او گفته مىشود از هر درى كه خواهى وارد بهشت شو .\r\nو كسى كه نيمى از شب را چنين كند اگر زمين را هفتاد هزار مرتبه پر از طلا كنند و به او دهند ، جزاى او نخواهد بود ، و با اين عملش در نزد خدا\r\nافضل است ، از اينكه 70 بنده از اولاد اسماعيل ( عليه السلام ) را آزاد كند .\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nو كسى كه دو سوم از شبى را احياء كند براى او به اندازه ريگها حسنه است ، كه كوچكترين آنها 11 مرتبه از كوه بزرگتر است .\r\nو كسى كه تمام شب را احياء كند در حالى كه قرآن تلاوت مىكند و به ركوع و سجود و ذكر باشد ، ثوابى به او داده مىشود كه كوچكترين آن خروج از گناهان است ، مثل اينكه مادرش او را تازه زائيده ، و نوشته مىشود ، براى او به عدد مخلوقات حسنه و درجه و نورى در قبر او ايجاد شده و گناه و حسد از قلبش كنده مىشود ، و پناه داده مىشود از عذاب قبر ، و برائت از آتش به او اعطا شده ، و جزو مؤمنين و ايمن شدگان از عذاب الهى مبعوث مىشود ، و پروردگار به ملائكه گويد نگاه كنيد : به بنده من كه براى رضاى من شبى را احياء كرد ، او را در بهشت جاى دهيد ، بهشتى كه براى او در آن صدهزار شهر و در هر شهرى هر چه خواهد و چشم لذّت برد موجود باشد ، و كرامت و مزيد و نزديكى به حق كه براى او هست به ذهن احدى خطور نكرده و نمىكند » .\r\nدر اينجا مناسب است سخنى هم درباره اصل نماز و فضيلت نماز اول وقت گوئيم ، نماز بهترين اعمال و مدار قبول اعمال ديگر و يا ردّ آنها شمرده شده ، و در اخبار بزرگان دين آمده ، كسى كه نمازش قبول شود ساير اعمالش نيز قبول و اگر مردود شود ، بقيه هم مردود است\r\n« انْ قُبِلَتْ قُبِلَ ما سِواها و انْ رُدَّت ، رُدَّت ما سِواها »\r\nنماز نخستين فروع بعد از 5 اصل دين شناخته شد ، و خود حاكى از اهميت آن در جايگاه نظام مكتبى اسلام است ، پس رعايت نماز از بزرگترين وظايف يك مسلمان است ، به محض رسيدن وقت آن بايد مبادرت به انجام آن نمايد و از همين روى امام حسن ( عليه السلام ) وقتى صداى مؤذّن را مىشنود رنگش تغيير كرده و چهره‌اش به زردى مىگرائيد ، و وقتى از علت آن سؤال مىشد ، مىفرمود : خداوند شخصى را براى ندا دادن من فرستاده تا خدمت\r\nاو رسم و خدمتش كنم ، و نمىدانم قبولم مىكند يا نه ، پس چگونه رنگم تغيير نكند ؟ !\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nوقت فضيلت آن اول وقت است بطورى كه نماز اول وقت داراى فوائدى است كه تعدادى از آن را از كتاب انوار نعمانية « 1 » نقل مىكنيم :\r\n1 - نماز اول وقت به صورت سفيد و زيبا صعود كرده ، و در حقّ مصلّى دعا مىكند ، و مىگويد : حفظ كردى مرا پس خداوند حفظت كند .\r\n2 - نماز امام زمان ( عج ) و ديگر صلحاء در اول وقت واقع مىشود ، و نماز افراد عادى در صورتى كه در اول وقت واقع شود با نماز حضرت صعود كرده و اگر خللى در آن باشد به بركت نماز حضرت ناديده گرفته مىشود ، زيرا تمام نمازهاى اول وقت يك مجموعه محسوب شده كه ، يا پذيرفته و يا ردّ مىشود ، و به همين جهت نماز جماعت تشريع شده كه نمازهاى مؤمنين با هم صعود ، و به طرف حضرت حق رفته ، يا همگى پذيرفته و يا ردّ مىشود ، و قبول شدن آن مسلّم است ، زيرا جماعت كثيرى اگر تعاون بر عبادت داشته باشند ، مسلماً بين آنها مقبول الصلاة غالباً موجود است ، و حتّى جماعت علاوه بر تصحيح خللها مؤثّر در تزييد ثوابها هم خواهد بود ، مثلا نماز متأهّل 70 برابر مجّرد و نماز كسى كه عطر استعمال مىكند 70 برابر نماز غير استعمال كننده آن است ، همچنين ثواب نماز كسى كه پيش از نماز صدقه مىدهد ، بيشتر از كسى است كه صدقه نمىدهد ، وقتى هر يك از افراد شركت كننده در جماعت يكى از مستحبات را رعايت كند ، براى همگى اين ثوابها ثبت مىشود ، به خلاف نماز فرادى كه فقط ثواب مستحبى را دارد كه رعايت كرده است ، از خصوصيات ديگر نماز جماعت اين است كه اگر فرادى و به تنهائى نماز بخواند ، شيطان مقابل او قرار گرفته ، و وسواس غفلت را در قلب او القاء مىكند ، و لذا جنگ و جهاد عظيمى بين نمازگزار و شيطان درمىگيرد ، و به همين جهت محراب را محراب ( محل\r\nحرب و جنگ ) گفته‌اند ، اما اگر مؤمنان مجتمع باشند بر شيطان غلبه كرده\r\n\r\n\r\n","description":"","footnote":"\r\n( 1 ) . انوار نعمانية ، جلد 2 ، صفحه 338 .\r\n","page_name":" 435 ","page_number":435},
  {"content":"\r\n\r\nو او را از خود دور مىكنند و براى هر چه بيشتر دور شدن شيطان در اول نماز و هنگام تلاوت قرآن امر به استعاذه « اعوذ بالله من الشيطان الرجيم » شده است زيرا شيطان همچون سگى وحشى به انسان حملهور مىشود ، و عقل ايجاب مىكند ، در موقع ورود به منزلى كه سگى وحشى در نزد درب آن است ، صاحبخانه را براى دفع شر آن صدا زنيم ، و نماز هم بابى از ابواب الله و دربى از دربهاى ورودى به بارگاه حضرت حق است ، كه شيطان براى عدم ورود به آن ممانعت مىكند و تنها زنجير كننده او ياد حق است و بس .\r\nدر فضيلت نماز جماعت هم سخن بسيار گفته شده و فقط به روايتى اكتفاء مىكنيم :\r\nقالَ رسولُ اللّه ( صلى الله عليه وآله ) : « مَنْ كان جار بيت الله و لم يحضر الجماعة ثلاث ايام متواليات فعليه لعنة الله و الملائكة و الناس اجمعين فان تزوج فلا تزوجون و ان مرض فلا تعودوه ، الا فَلا صَلاةَ لَهُ ، الا صَوم له ، الا فلا زكات لَه ، الا فَلا حجّ له ، الا فَلا جَهاد له » :\r\n« رسول گرامى فرمود : كسى كه همسايه مسجد باشد و سه روز متوالى در جماعت حاضر نشود ، لعنت خدا و ملائكه و جميع مردم بر او باشد ، اگر خواست ازدواج كند به او زن ندهيد ، و اگر مريض شد به عيادتش نرويد ، بدانيد و آگاه باشيد كه نه نمازى و نه روزه‌اى و نه زكات و حجّى و نه جهادى براى او خواهد بود » . « 1 »\r\n3 - سومين فائده از فوائد نماز اول وقت اين است كه : نماز اول وقت « رضوان اللّه » و نماز آخر وقت « غفران اللّه » است و رضاى الهى كجا و عفود و غفران كجا ؟ عفو او گناه است و گويا كسى كه نماز به تأخير انداخته به جرمى مرتكب شده است و بخاطر توجه ائمه به نماز اول وقت ، شيخ طوسى از روايات آنها چنين استفاده كره كه تأخير نماز از وقت فضيلتش مگر براى صاحبان عذر ، جائز نيست ، بايد گفت كمال بى لطفى است اگر بدون عذر موجّه نماز را به تأخير اندازيم ،\r\n\r\n\r\n","description":"","footnote":"\r\n( 1 ) . انوار نعمانية ، جلد 2 ، صفحه 341 .\r\n","page_name":" 436 ","page_number":436},
  {"content":"\r\n\r\nچگونه اگر شخصيت بزرگى وقت خاصى را براى ملاقات با ما گذارد خشنود شده و تأخير نكرده و با خوشحالى استقبال مىكنيم ، ولى براى اول وقتى كه خدا ما را به سوى خود فراخوانده سهل‌انگارى مىكنيم ؟\r\nبا توجه به همين مطلب بود كه پيامبر گرامى اسلام ( صلى الله عليه وآله ) در اول وقت مىفرمود : « ارِحنا بلال » يعنى اى بلال با اذان گفتن از اشتغالات دنيوى رهائيمان بخش ، از بعضى زنان پيامبر ( صلى الله عليه وآله ) هم روايت شد كه گفته : پيامبر با ما صحبت مىكرد ولى وقت نماز ما او را نمىشناختيم و او ما را .\r\nامام على ( عليه السلام ) هم در وقت اذان براى نماز به خود مىپيچيد و مضطرب بود ، و وقتى علت آن سؤال مىشد ؟ مىفرمود : آمد وقت امانتى كه خدا به سماوات زمين عرضه كرد و آنها اباء كردند از حملش .\r\nامام چهارم على بن حسين ( عليه السلام ) هم وقتى براى وضو مهيّا مىشد رنگ صورتش زرد مىشد ، وقتى از اين حالت سؤال مىشد ، مىفرمود : « ما تَدْرونَ بينَ يَدَى مَنْ اقُوم » : « چه مىدانيد در برابر چه كسى ايستاده‌ام » .\r\nحال به اصل متن برگرديم ، سؤالى كه مطرح است اين كه حضرت بعد از شمردن صفات متّقين و رسيدن به برنامه آنها ، آيا بدون توجّه ، ابتداى به برنامه شبانه كرده‌اند ، زيرا برنامه‌هاى روز بازتابى از برنامه‌هاى شب است ، روز صفحه‌اى براى تأثير اعمال شبانه و مجلائى زيبا براى تجلّى نور شب است ، روز آنها همچون تابلوئى جالب است كه رنگها را از شب تلقّى مىكند و در نهايت جهت دهنده روز آنها افعال و اذكار شبانه آنهاست ، اين نيروى محرك كه به مبدأ نيرو متّصل شده و هرگز اين مبدأ خاموشى را در خود جاى نداده است ، عاملى مؤثّر در تكامل روحى آنهاست ، اين راز و نياز شبانه سيراب كننده جان تشنه آنها و غذاى روحى آنها در مسير كمال آنهاست رزقنا الله انشاء الله .\r\nپس روشن شد ، كه تقدّم برنامه‌هاى شبانه تصادفى نبوده ، بلكه نشان دهنده\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nاين است ، كه : بدون اين برنامه‌ها در شب نمىتوان در اقيانوس جامعه شناگر ماهرى بود ، و از حوادث و طوفانها و موجها جان سالم به در برد .\r\nپس از تشريح\r\n« امّا الليل فصافون اقدامهم »\r\nبه سراغ\r\n« تالين لا جزاء القرآن يرتلونه ترتيلا )\r\nمىرويم » .\r\n* * * \r\nاهميت قرآن\r\nابتدا نكاتى به اختصار درباره قرآن بيان مىكنيم . « 1 »\r\n1 - فضل قرآن و عظمت آن : در قرآن كريم درباره عظمت آن آمده : ( لَوْ أَنْزَلْنَا هَذَا الْقُرْآنَ عَلَى جَبَل لَّرَأَيْتَهُ خَاشِعاً مُّتَصَدِّعاً مِّنْ خَشْيَةِ اللهِ ) : « اگر نازل مىكرديم اين قرآن را بر كوهى ، همانا آن را خاشع و شكافته مىديدى از خوف و ترس خداوند » « 2 » يعنى اگر كوه داراى عقل و شعور بود ، چنين مىشد ، پس بعضى از مردم مثل كفار كه اثرپذير نيستند قلب آنها از سنگ سخت‌تر است درباره فضل آن در روايات آمده : قال النبى ( صلى الله عليه وآله ) :\r\n« فضل القرآن على سائر الكلام كفضل الله على خلقه » :\r\n« پيامبر فرمودند : « فضيلت قرآن بر ديگر كلامها مثل فضيلت خدا بر مخلوقات او است » « 3 » يعنى در اينجا مقياس‌سنجى كلامها برحسب مقياس‌سنجى متكلمين است .\r\n2 - حافظ قرآن - قال النبى ( صلى الله عليه وآله ) : « عدد دَرَج الجنة عدد آيات القرآن . فاذا دَخَل صاحب القرآن الجنة قيل له : ارقَأ واقْرَأ ، لكل آية درجة ، فلا تكون فوق حافظ القرآن درجة » : « پپامبر گرامى اسلام ( صلى الله عليه وآله ) فرمودند : « عدد درجات بهشت به عدد آيات قرآن است ، زمانى كه صاحب و تلاوت كننده قرآن داخل بهشت شود ، گفته مىشود : براى او : بالا\r\n\r\n\r\n","description":"","footnote":"\r\n( 1 ) . رجوع شود به كتاب الحياة بحث حرمة القرآن ، جلد 2 ، صفحه 151 .\r\n( 2 ) . سوره حشر ، آيه 21 .\r\n( 3 ) . بحارالانوار ، جلد 92 ، صفحه 19 از جامعه الاخبار ، صفحه 46 .\r\n","page_name":" 438 ","page_number":438},
  {"content":"\r\n\r\nرو و بخوان ، براى هر آيه‌اى درجه‌اى است ، بالاتر از درجه حافظ قرآن درجه‌اى نيست » . « 1 »\r\nقال الصادق ( عليه السلام\r\n) : « الحافظ للقرآن ، العامِلُ به ، مع السفرة الكِرام البرَرَة » :\r\n« حافظ قرآن كه عامل به آن باشد با فرشتگان ارجمند نيكوكار مصاحب است » . « 2 »\r\n3 - حامل قرآن - قال النبى ( صلى الله عليه وآله ) :\r\n« اشْرافُ امّتى حملة القرآن و اصحابُ الليل » :\r\n« افراد با شرافت امّت من حاملين قرآن و شب زنده‌داران هستند » « 3 » و چه نيكوست كه حامل قرآن خود ، از شب زنده‌داران باشد .\r\n4 - تلاوت كننده قرآن : قال النبى ( صلى الله عليه وآله ) :\r\n« . . . ولِتالِى آية مِنْ كِتابِ اللّه خَيرٌ مِنْ تَحْتِ العرش الى تُخوم السّفلى » :\r\n« براى تلاوت كننده آيه‌اى از قرآن ارزش و ثوابى بهتر از آنچه زير عرش تا زمين است موجود است » « 4 » يعنى ثواب آن بهتر است از آنچه بين عرش و طبقات پائين است . قال النبى ( صلى الله عليه وآله ) : « . . . ويدفَعُ عن تالى القرآن بلوى الاخرة » ( . . . و دفع مىشود از تلاوت كننده قرآن بلاى آخرت و گرفتار شدن در آن ) . « 5 »\r\nدر روايتى ديگر پيامبر ( صلى الله عليه وآله ) خطاب به سلمان مىفرمايد : « اى سلمان ! بر تو است خواندن قرآن ، زيرا قرائت آن كفّاره گناهان و پوششى براى آتش و امانى از عذاب است . . . مؤمن زمانى كه قرآن مىخواند خداوند با نظر رحمت به او مىنگرد » . « 6 »\r\nدر روايتى ديگر خطاب به او گويند : « اى سلمان ، مؤمن زمانى كه قرائت قرآن\r\n\r\n\r\n","description":"","footnote":"\r\n( 1 ) . بحارالانوار ، جلد 92 ، صفحه 22 از كتاب ( الامامة و التبصرة ) .\r\n( 2 ) . امالى صدوق ، صفحه 53 .\r\n( 3 ) . امالى صدوق ، صفحه 207 .\r\n( 4 ) . بحارالانوار ، جلد 92 ، صفحه 19 از جامع الاخبار ، صفحه 46 - 48 .\r\n( 5 ) . بحارالانوار ، جلد 92 ، صفحه 19 از جمامع الاخبار ، صفحه 46 - 48 .\r\n( 6 ) . بحارالانوار ، جلد 92 ، صفحه 18 - 17 از جامع الاخبار ، صفحه 46 - 48 ( به نقل از جلد 2 الحياة ، صفحه 253 ) .\r\n","page_name":" 439 ","page_number":439},
  {"content":"\r\n\r\nكند خداوند درهاى رحمت را به روى او گشايد . . . و نيست چيزى بعد از تعلّم علم محبوب‌تر در نزد خداوند از قرائت قرآن ، و با كرامت‌ترين بعد از انبياء در نزد خداوند علماء هستند ، و بعد از آنها حاملين قرآن ، خارج مىشوند از دنيا مثل خارج شدن انبياء ، و محشور مىشوند از قبرهايشان با انبياء و با آنها از صراط مىگذرند ، و ثوابى مثل ثواب انبياء دريافت مىكنند ، پس خوشا به حال طالب علم و حامل قرآن از كرامت و شرافتى كه نزد خدا براى آنها آماده شده است » . « 1 »\r\n5 - مستمع قرآن : قال على ( عليه السلام ) :\r\n« مَنْ استمع آية من القرآن خير له من ثَبير ذهبا » :\r\n« كسى كه استماع آيه‌اى از قران كند بهتر است ، براى او از اينكه كوه « ثَبير » ( كه كوه بزرگى است در يمن ) را طلا كرده به او دهند » . « 2 »\r\nقال الصادق ( عليه السلام\r\n) : « مَنْ اسْتَمَعَ حَرفاً من كتابِ اللّه من غير قراءة كتب الله له حسنَةَ و مَحى عنه سيّئة و رفع له درجة » :\r\n« كسى كه حرفى از كتاب خدا را بدون قرائت بشنود خداوند براى او حسنه نوشته و گناه او را محو و درجه او را رفيع گرداند » . « 3 »\r\n6 - فضل قرائت قرآن در نماز : حضرت على ( عليه السلام ) از پيامبر ( صلى الله عليه وآله ) نقل مىكنند كه فرمود : « قرائت قرآن در نماز افضل از قرائت آن در غير نماز ، و قرائت قرآن در غير نماز افضل از ذكر خداوند تعالى ، و ذكر او افضل از صدقه ، و صدقه افضل از روزه ، و روزه سپرى از آتش قهر الهى است » . « 4 »\r\n7 - تعليم و تعلّم قرآن : خداوند مىفرمايد : ( . . . كُونُوا عِبَاداً لِّي مِنْ دُونِ اللهِ وَلَكِنْ كُونُوا رَبَّانِيِّينَ بِمَا كُنْتُمْ تُعَلِّمُونَ الْكِتَابَ وَبِمَا كُنتُمْ تَدْرُسُونَ ) : « . . . ربّانى و عارف به خدا و عابد او باشيد ،\r\n\r\n\r\n","description":"","footnote":"\r\n( 1 ) . بحارالانوار ، جلد 92 ، صفحه 18 از جامع الاخبار .\r\n( 2 ) . بحارالانوار ، جلد 92 ، صفحه 19 از جامع الاخبار .\r\n( 3 ) . عُدَّة الداعى ، صفحه 270 .\r\n( 4 ) . بحارالانوار ، جلد 92 ، صفحه 20 از جامع الاخبار ، صفحه 46 - 48 .\r\n","page_name":" 440 ","page_number":440},
  {"content":"\r\n\r\nبه سبب تعليم قرآن و تعلّم آن » « 1 » از اين آيه استفاده مىشود تعليم و تعلّم قرآن نقش بسزائى در نزديك كردن بنده به مولاى حقيقى و ربّ العالمين دارد و مىتواند منبع بزرگ معرفت براى شناسائى هر چه بهتر حق باشد .\r\nقال النبى ( صلى الله عليه وآله ) :\r\n« خياركم من تَعَلّم القرآن و عَلَّمَه » :\r\n« بهترين شما كسى است كه قرآن را ياد گرفته و ياد دهد » . « 2 »\r\nقال الصادق ( عليه السلام ) :\r\n« ينبغى للمؤمن انْ لا يموت حتّى يتعلّم القرآن او يكونَ فى تَعَلّمه » :\r\n« براى مؤمن شايسته است كه نميرد تا اينكه تعلّم قرآن كند ، يا در حال تعلّم قرآن باشد » . « 3 »\r\n8 - كيفيت قرائت قرآن :\r\nالف ) ادب ظاهرى : در قرآن كريم آمده : ( . . . وَ رَتِّلِ القرآن ترتيلا ) : ( قرآن را با تأنّى و وضوح تلاوت كن » . « 4 »\r\nدر جاى ديگر مىفرمايد :\r\n( وَإِذَا قُرِءَ الْقُرْآنُ فَاسْتَمِعُوا لَهُ وَأَنصِتُوا لَعَلَّكُمْ تُرْحَمُونَ ) :\r\n« زمانى كه قرآن قرائت مىشود گوش فرا دهيد ، و ساكت باشيد ، تا مورد رحمت خداوندى قرار گيريد ) « 5 » در روايات معصومين عليهمم‌السّلام هم وارده شده ، از جمله پيامبر گرامى ( صلى الله عليه وآله ) مىفرمايد :\r\n« لِكُل شىء حِليةٌ و حلية القرآن الصوت الحسن » :\r\n« براى هر چيزى زيورى است و زيور قرآن صداى خوب است » « 6 » و نيز امام صادق ( عليه السلام ) در مورد آيه ( ورتّل القرآن ترتيلا ) فرموده‌اند :\r\n« هو انْ تَتَمكّثَ فيه و تُحَسّن به صوتك » :\r\n« ترتيل\r\n\r\n\r\n","description":"","footnote":"\r\n( 1 ) . سوره آل عمران ، آيه 79 .\r\n( 2 ) . وسائل الشيعه ، جلد 4 ، صفحه 825 به نقل از الحياة ، جلد 2 ، صفحه 155 .\r\n( 3 ) . عدة الداعى ، صفحه 269 .\r\n( 4 ) . المزمّل ، آيه 4 .\r\n( 5 ) . الاعراف ، آيه 204 .\r\n( 6 ) . وسائل ، جلد 4 ، صفحه 859 .\r\n","page_name":" 441 ","page_number":441},
  {"content":"\r\n\r\nآن است كه مَكث و توقف كنى در خواندن قرآن و ( عجله ننمائى ) و صداى خود را در قرآن خواندن نيكو قرار دهى » . « 1 »\r\nاز اين تفسير و ديگر سخنان بزرگان دين روشن مىشود كه : امام على ( عليه السلام ) در اين خطبه به حُسْن ظاهرى و ادب ظاهرى اشاره كرده‌اند ، زيرا فرمودند : ( تالين لاجزاء القرآن يرتّلونه ترتيلا ) از موارد تأدّب ظاهرى نظر كردن به قرآن است كه خود عبادتى مستقل است . در روايت نبوى آمده :\r\n« النَّظَر فى ثلاثة اشياء عبادة : النظر فى وجه الوالدين ، و فى المصحف ، و فى البحر » :\r\n« نظر كردن در سه چيز عبادت است : 1 - نظر در سيماى پدر و مادر . 2 - در قرآن . 3 - در دريا » « 2 » درباره آداب تلاوت قرآن مطلب بسيار زيبائى است ، كه در دو روايت بسيار جالب بيان شده است ، روايت اول از امام صادق ( عليه السلام ) است كه : فرمودند : قال رسول الله ( صلى الله عليه وآله ) :\r\n« نظّفوا طريق القرآن » :\r\n« راه قرآن را تميز كنيد » قيل :\r\n« يا رسول الله ! و ما طريق القرآن » ؟ :\r\n« گفته شد : يا رسول الله ، طريق و راه قرآن چيست ؟ » : قال : « افواهكم » : « فرمود : دهانهاى شما » قيل : « بماذا ؟ » گفته شد : « به چه چيز » ؟ قال : « بالسواك » : « فرمود به مسواك كردن » . « 3 »\r\nروايت دومى از امام رضا ( عليه السلام ) است كه از پدرانش نقل مىكند تا به رسول الله ( صلى الله عليه وآله ) مىرسد : قال رسول اللّه :\r\n« افواهكم طرق من طرق ربّكم ، فنظّفوها » :\r\n« دهانهاى شما راههاى پروردگار شما است ، پس آن را تميز و نظيف كنيد » . « 4 »\r\nائمه هدى عليهم‌السّلام كه خود چنين دستوراتى صادر مىكردند ، خود اولين عمل كنندگان به آنها بوده‌اند ، در روايت آمده كه امام سجاد ( عليه السلام ) بهترين مردم از نظر صوت قرآن بودند ، و صدا را بلند مىكردند ،\r\nتا اهل منزل بشنوند و به قدرى جاذبه\r\n\r\n\r\n","description":"","footnote":"\r\n( 1 ) . وسائل ، جلد 4 ، صفحه 856 .\r\n( 2 ) . بحار ، ج 10 ، ص 368 .\r\n( 3 ) . بحارالانوار ، جلد 76 ، صفحه 131 از كتاب « المحاسن » ، صفحه 558 .\r\n( 4 ) . بحارالانوار ، جلد 76 ، صفحه 130 از « صحيفة الرضا » ، صفحه 11 .\r\n","page_name":" 442 ","page_number":442},
  {"content":"\r\n\r\nداشت كه سقّاها كه عبور مىكردند ايستاده و گوش فرا مىدادند و امام باقر ( عليه السلام ) هم وقتى در شب قرآن تلاوت مىكردند ، صدا را بلند كرده به طورى كه افراد ايستاده و گوش مىكردند . « 1 »\r\nب - ادب باطنى : از قرآن كريم مىتوان استفاده كرد كه مراعات ادب باطنى در خواندن كتابى نشانه ايمان به آن كتاب است ، زيرا در مورد مؤمنين اهل كتاب چنين گويد : ( الَّذِينَ آتَيْنَاهُمْ الْكِتَابَ يَتْلُونَهُ حَقَّ تِلَاوَتِهِ أُوْلَئِكَ يُؤْمِنُونَ بِهِ ) « 2 » : « كسانى كه به آنها كتاب داديم ( يعنى يهود و نصارى كه به آنها تورات و انجيل داديم » و حق خواندنش را به جاى آوردند آنها مؤمنين به آن كتابند » و بديهى است كه بدون ادب باطنى حق خواندن ، اداء نخواهد شد .\r\nدر جاى ديگر مىفرمايد :\r\n( اللهُ نَزَّلَ أَحْسَنَ الْحَدِيثِ كِتَاباً مُّتَشَابِهاً مَّثَانِىَ تَقْشَعِرُّ مِنْهُ جُلُودُ الَّذِينَ يَخْشَوْنَ رَبَّهُمْ )\r\n: « خداوند نازل كرد بهترين قول را به صورت كتابى كه اجزاى آن متشابهند ، و هيچگونه تناقضى بين آنها نيست ، كتابى كه بعضى قصّه‌ها و اخبار و احكام و مواعظ آن مكرّر است و پوستها ( و دلهاى ) كسانى كه خوف از خدا دارند از اين كتاب مىلرزد » . « 3 »\r\nامام صادق ( عليه السلام ) وقتى قرآن را به دست مىگرفتند قبل از خواندن آن دعاهائى مىخواندند از جمله مىفرمودند : « خدايا ، نظر مرا در قرآن عبادت و قرائت و خواندن در آن را فكر ، و فكر مرا در آن عبرت قرار ده ، و مرا از جمله كسانى قرار ده ، كه از\r\n\r\n\r\n","description":"","footnote":"\r\n( 1 ) . الوسائل ، جلد 4 ، صفحه 9 - 858 .\r\n( 2 ) . البقرة ، آيه 121 .\r\n( 3 ) . الزمر ، آيه 23 ، مَثانى را مرحوم علامه طباطبائى در تفسير الميزان ، شخص ثور جلد چند ؟ جمع مُثنية به معنى معطوف گرفته‌اند زيرا بعضى آيات بر بعضى ديگر منعطف و بعضى در روشن كردن و تفسير بعض ديگر دخيل است و مرحوم طبرسى در مجمع البيان در وجه نامگذارى قرآن به مثانى گفته زيرا قصص و اخبار و احكام و مواعظ آن مُثَنّى ( مكرّر ) مىشود و همچنين در تلاوت اگر مكرر شود خستگى نمىآورد .\r\n","page_name":" 443 ","page_number":443},
  {"content":"\r\n\r\nمواعظ تو در قرآن مُتَّعظ و پندآموز ، و از معاصى تو اجتناب كنم ، و در موقع خواندن آن بر گوشم مُهر مَزَن ، و بر چشمم پرده ميفكن ، و قرائت مرا قرائت و خواندن بدون تدبّر قرار مده ؛ بلكه چنان قرارم ده كه در آيات و احكام آن تدبّر كنم ، و گيرنده شرايع دين تو باشم ، و نظر مرا در آن نظر غفلت و تلاوت مرا تلاوتى بيهوده قرار مده ، كه تو رئوف و رحيم هستى » . « 1 »\r\nاز كلمات ديگر امام صادق ( عليه السلام ) اين است كه فرمود : كسى كه قرآن را بخواند ، و خاضع براى خدا نشود ، و قلب او رقيق نگردد ، و لباس حزن و ترس در درونش نپوشد ، پس عظمت خداوندى را سبك شمرده است . . . . پس نظر كن چگونه كتاب پروردگارت و منشور ولايتت را تلاوت مىكنى ، و چگونه به اوامر و نواهى او جواب مىگوئى ، و چگونه امتثال حدود او مىكنى . . . و نزد وعده‌ها ( و احسانها ) و وعيدها ( و عذابهاى وعده داده شده ) توقف كن ، و در مثالها و مواعظ او تفكّر كن\r\n« وَ احْذَر انْ تَقَع مِنْ اقامتِك حروفَه فى اضاعَةِ حدودِه »\r\nيعنى بترس از اينكه حروف قرآن را بپاى دارى و در حفظ و خواندن آن كوشا باشى ، ولى حدود ( و اوامر و نواهى ) او را ضايع كنى ، و به عبارت ساده‌تر ، به الفاظ بپردازى و با الفاظ معانى را ضايع كنى . و در خواندن و حفظ الفاظ تلاش مىنمائى ، و در تعلّم مفاهيم تعلّل ميورزى . « 2 »\r\nدر روايتى ديگر امام صادق ( عليه السلام ) فرمودند :\r\n« انّ القرآن نَزَلَ بالحزّن فاقرؤوه بالحزن » :\r\n« همانا قرآن با حُزن نازل شد پس آن را با حزن قرائت كنيد » . « 3 »\r\nدر احاديث آمده كه : حَفصْ گفت : « نديدم احدى را كه در خوف از خدا و در اميدوارى به او محكمتر از موسى بن جعفر ( عليه السلام ) باشد ، او قرائتش با حزن و\r\nاندوه بود ، و در هنگام خواندن ، گويا انسانى را مخاطب قرار داده است » . « 4 »\r\n\r\n\r\n","description":"","footnote":"\r\n( 1 ) . بحارالانوار ، جلد 92 ، صفحه 207 از كتاب « مصباح الانوار » ؛ الحياة ، جلد 2 ، صفحه 160 .\r\n( 2 ) . بحارالانوار ، جلد 85 ، صفحه 43 .\r\n( 3 ) . وسائل ، جلد 4 ، صفحه 857 .\r\n( 4 ) . وسائل ، جلد 4 ، صفحه 857 .\r\n","page_name":" 444 ","page_number":444},
  {"content":"\r\n\r\n9 - آثار قرائت قرآن :\r\nدر قرآن كريم ازدياد ايمان و توكّل بر پروردگار از آثار قرائت قرآن به شمار آمده است . در سوره انفال چنين فرمايد : ( . . . وَإِذَا تُلِيَتْ عَلَيْهِمْ آياتُهُ زَادَتْهُمْ إِيمَاناً وَعَلَى رَبِّهِمْ يَتَوَكَّلُونَ ) : « . . . و زمانى كه آيات خداوند بر آنها تلاوت مىشود ، ايمان مؤمنين به خدا زياد و بر پروردگار توكّل مىكنند » . « 1 »\r\nدر جاى ديگر تواضع و به خاك افتادن و گريه از خوف خداوند را ارمغان قرائت قرآن به حساب مىآورد : ( إِذَا تُتْلَى عَلَيْهِمْ آيَاتُ الرَّحْمَنِ خَرُّوا سُجَّداً وَبُكِيّاً ) : « . . . زمانى كه آيات پروردگار بر آنها تلاوت مىشود به صورت سجده بر خاك افتاده و مىگريند » . « 2 »\r\nتا به اينجا چهار اثر ذكر شد : 1 - ازدياد ايمان ، 2 - توكّل بر پروردگار ، 3 - تواضع و به خاك افتادن ، 4 - گريه از خوف خدا . حال به بعض ديگر از آثار در روايات مىپردازيم :\r\n5 - نورانيت خانه ، 6 - ايجاد خير كثير ، 7 - تمتّع و بهره بردن ديگران از قرائت قارى قرآن ، 8 - درخشندگى و نورافشانى خانه‌اى كه در آن قرآن تلاوت مىشود براى اهل آسمان ، همچنانكه ستارگان آسمانى براى اهل دنيا نورافشانى مىكنند و در واقع خانه‌هائى كه در آن قرآن خوانده مىشود ستارگان زمين براى اهل آسمان هستند . ( قال النبى ( صلى الله عليه وآله\r\n) : « نَوّروا بيوتَكم بتلاوة القرآن ! . . . فانّ البيت اذا كثُرَ فيه تلاوة القرآن كثر خيرهُ و امتَعَ اهلَه و اضاءَ لاهل السماء كما تَضىء نجوم السماء لاهل الدنيا » ) . « 3 »\r\n9 - رفع عذاب : قال النبى ( صلى الله عليه وآله ) :\r\n« لا يُعَذِّبُ الله قلبا وعى القرآن » :\r\n« عذاب\r\n\r\n\r\n","description":"","footnote":"\r\n( 1 ) . سوره الانفال ، آيه 2 .\r\n( 2 ) . سوره مريم ، آيه 58 .\r\n( 3 ) . عدة الداعى ، صفحه 9 - 268 .\r\n","page_name":" 445 ","page_number":445},
  {"content":"\r\n\r\nنمىكند خدا قلبى را كه در آن قرآن جاى دارد » . « 1 »\r\n10 - بركت بسيار : 11 - حضور ملائكه ، 12 - هجرت و دور شدن شياطين . « قال على ( عليه السلام ) :\r\nالبيتُ الذى يُقرأ فيه القرآن و يُذكَر اللّه - عزوجل - فيه تكثُر بركته و تحضُرُه الملائكة و تهجره الشياطين . . . . » « 2 »\r\n13 - عدم هلاكت مردم : امام على ( عليه السلام ) در زمره كسانى كه حرمت آنها موجب عدم هلاكت مردم مىشود كودكان متعلّم و فراگيرنده قرآن را شمرده « و الوِلدان يتعلّمون القرآن » . « 3 »\r\n14 - دفع بلاء ، 15 - محفوظ بودن از شر دشمنان ، 16 - نزول باران : قال الباقر ( عليه السلام ) : . . .\r\nورَجُلٌ قرأ القرآن . . . . فباولئك يدفع الله العزيز الجبّار البلاءَ و باولئك يُديل اللّه - عزوجل - من الاعداء و باولئك يُنزل اللّه - عزوجل - الغيثَ من السماء » . « 4 »\r\n17 . اختلاط قرآن با گوشت و خون . 18 . قرار گرفتن در زمره فراشتگان با كرامت و نيك\r\n19 - قرآن مانع از عذاب قارى قرآن است : قال الصادق ( عليه السلام ) :\r\n« مَنْ قرأ القرآن و هو شابٌ مؤمن اختلط القرآن بلحمه و دَمه و جَعَلَه الله مع السَفَرةِ الكِرام البَرَرة و كان القرآنُ حجيزاً عنه يوم القيامة » . « 5 »\r\n20 - نزديك بودن دُعا به اجابت : امام صادق ( عليه السلام ) از پدر بزرگوارشان اين حديث را نقل مىكنند :\r\n« اغتنموا الدعاء عند خمس : عند قراءة القرآن و عند الاذان و عند نزول الغيث و عند التقاء الصِّفين للشهادة و عند دعوة المظلوم ، ليس لها حجابّ دونَ العرش » :\r\n« دعاء را پنج وقت غنيمت شمريد ( كه نزديك به اجابت باشد ) در وقت قرائت قرآن و اذان و نازل شدن باران و در وقت برخورد دو جناح ( حق و باطل )\r\n\r\n\r\n","description":"","footnote":"\r\n( 1 ) . امالى شيخ طوسى ، جلد 1 ، صفحه 6 .\r\n( 2 ) . الكافى ، جلد 2 ، صفحه 610 .\r\n( 3 ) . علل الشرايع ، صفحه 521 .\r\n( 4 ) . الكافى ، جلد 2 ، صفحه 627 .\r\n( 5 ) . ثواب الاعمال ، صفحه 126 .\r\n","page_name":" 446 ","page_number":446},
  {"content":"\r\n\r\nدر جنگ به قصد شهادت و در وقت دعوت مظلوم ، در اين پنج وقت حجابى براى استجابت دعا جز عرش الهى نيست » . « 1 »\r\nحال به معنى ترتيل بپردازيم تا معنى « يرتَلونه ترتيلا » روشن شود . امام صادق ( عليه السلام ) در بيان آيه : ( وَ رَتّل القرآن ترتيلا ) فرمودند : امام على ( عليه السلام ) چنين فرموده :\r\n« بَيّنه تبيانا و لا تَهُذّه هَذَّ الشِعر و لا تَنْثره نَثْرَ الرَّمل و لكن اقْرعوا به قلوبكم القاسية و لا يكن هَمُّ احدكم آخر السورة » « 2 » :\r\n« واضح كن قرآن خواندنت را و نه مثل شعر به سرعت بخوان و نه مثل شن و ريگ بيابان پراكنده بخوان به طورى كه فاصله زياد شود ، و لكن قلبهاى سخت و با قساوت خود را با قرآن خواندن بكوبيد و هرگز همّت شما رسيدن به آخر سوره نباشد ( بلكه هميشه به دنبال كيفيّت و اثرپذيرى باشيد ، نه به دنبال كميت و زياد خوانى فقط » .\r\nدر روايات گذشته در قسمت ادب ظاهرى روايتى را در ذيل همين آيه قرآن : ( ورتّل القرآن ترتيلا ) از امام صادق ( عليه السلام ) آورديم ، كه فرمودند :\r\n« هو انْ تَتَمكّثَ فيه و تُحَسّن به صوتَك »\r\n« ترتيل مكث كردن و توقف در قرائت قرآن است ، ( كه نه زياد سريع خوانده شود و نه بسيار كُند و آهسته ) و اينكه نيكو كنى صوت خود را در خواندن قرآن » .\r\nسؤال : در بعضى روايات مثل روايتى كه گذشت مىگويد : همّت شما سريع خواندن و رسيدن به آخر سوره نباشد ، بلكه همّت شما بهتر خواندن باشد نه بيشتر خواندن ، در بعضى ديگر از روايات هر چه بيشتر خواندن مورد توجه و عنايت قرار گرفته است ، چگونه اين دو دسته روايات قابل جمع هستند ؟ !\r\nجوابهاى مختلفى ممكن است براى وجه جمع پيدا كرد ، كه به سه قسمت آن اشاره مىكنيم : 1 - ممكن است بگوئيم مراد از هر چه بيشتر خواندن ، مجرّد\r\n\r\n\r\n","description":"","footnote":"\r\n( 1 ) . امالى صدوق ، صفحه 234 .\r\n( 2 ) . وسائل ، ج 4 ، ص 856 ؛ مجمع البيان ، ذيل همين آيه در سوره مزمّل .\r\n","page_name":" 447 ","page_number":447},
  {"content":"\r\n\r\nبيشتر خواندن بدون تدبّر نيست ؛ بلكه مراد اين است كه وقت بيشتر گذارده و آيات بيشترى را با تأمّل و تعمّق بيشترى قرائت كنيم . 2 - ممكن است مراد اين باشد كه آيات تأمّل و تدبر شده را سريعتر بخوانيد . 3 - وجهى كه بيشتر به ذهن و به واقع نزديكتر است ، اين است كه دو دسته روايات ناظر به اختلاف حالات انسان است ، در بعضى مواقع حال تدبّر و تعمّق هست ، و در بعضى مواقع حال قرائت قرآن فقط هست ، ولى حال تعمّق و تدبّر عميق نيست . گفتنى است كه : اين وجوه به ذهن ما آمده و ممكن است افرادى با دقت بيشترى وجوه بهترى بيابند و اميدوارم مطالعه كنندگان به اين توفيق دست يابند انشاء الله تعالى .\r\nبا توضيحاتى كه داده شد روشن گرديد كه از صفات پرهيزكاران شب زنده‌دارى و قيام در قلب تاريكى شب و تلاوت قرآن و راز و نياز با خداوند است ، تلاوتى با ترتيل كه نشانه تدبّر در معانى قرآن و ره‌توشه گرفتن از مفاهيم بلند آن است .\r\nمرحوم الهى در ذيل ( امّا الليل فصافّون اقدامهم ) در وصف شب چنين مىسرايد :\r\n شب آمد رفيق دردمندان * شب آمد شب حريف مستمندان\r\nشب آمد شب كه نالد عاشق زار * گهى از دست دل گاهى زد گدار\r\nشب آمد شب كه گردد محفل من * سيه چون زلف دلبر يا دل من\r\nشب است آشوب رندان نظرباز * شب است آهنگ بزم عشق دمساز \r\n\r\n","description":"","footnote":"","page_name":" 448 ","page_number":448},
  {"content":"\r\n\r\n شب است انجم فروز كاخ نُه طاق * شب است آتش‌زن دل‌هاى مشتاق\r\nشب از فرياد مرغ حق شود مست * به تار طرّه جانان زند دست\r\nشب است اختر شناسان را دل افروز * شب است آتش به جانان را جگر سوز\r\nشب آمد عرصه گيتى كند تنگ * به فرياد آورد مرغ شباهنگ\r\nشب آمد كاروان عشق را مير * شب آمد قلزم پر موج تقدير\r\nشب آمد كشتى درياى توحيد * شب آمد شهپر عنقاى تجريد\r\nشب آمد حكمت‌آموز دل پاك * شب آمد گوهر افروز نُه افلاك\r\nشب آمد موج‌زن درياى حيرت * شب آمد مستى صهباى حيرت \r\n\r\n","description":"","footnote":"","page_name":" 449 ","page_number":449},
  {"content":"\r\n\r\n شب آمد دلفريب آسمانى * چراغ افروز صبح شادمانى\r\nشب آمد منظر زيباى افكار * شب آمد صفحه پرنقش اسرار\r\nشب آمد پرده پر گوهر نور * شب آمد محفل اسرار مستور\r\nشب آمد دفتر خوش داستانها * قياس‌آموز علم آسمان‌ها\r\nشب آمد پرده پوش مست و هشيار * فروغ ديده و دل‌هاى بيدار\r\nشب است آئينه زلف نكويان * حجاب افكن ز روى ماهرويان\r\nشب از زلف نگاران راز گويد * حديث عشق با دل باز گويد\r\nشب از طاوس زريّن ، بال بشكست * خروس از ناله هشيار شد مست \r\n\r\n","description":"","footnote":"","page_name":" 450 ","page_number":450},
  {"content":"\r\n\r\n شب آمد نقشه صحراى افلاك * شب آمد طوطياى چشم ادراك\r\nبه شب مردان كه در ره تيز گامند * بسان شمع سوزان در قيامند\r\nبه شب مرغان حق را سوز و سازست * به خاك عشق شب روى نياز است\r\nشب آن معراجى عرش آشيانه * ف « سُبْحان الذى اسرى » ترانه\r\nفراز بارگاه عرش بنشست * ز جام « لى مع الله » گشت سرمست\r\nشب آن مه تافت بر جاى پيمبر * سپهر عشق را بخشيد زيور\r\nسزد شب را كه شاه كشور عشق * چنين گفت از دل دانشور عشق\r\nكه مشتاقان حق چون شمع سوزان * به شب استاده با قلب فروزان \r\n\r\n","description":"","footnote":"","page_name":" 451 ","page_number":451},
  {"content":"\r\n\r\n همى خوانند خوش در پرده با شور * چو شمع از دفتر عشق آيت نور\r\nبه كويش غير آه شب روان نيست * نسيم صبحگاه آگاه از آن نيست\r\nبه روز از چهره گلهاست شاداب * به شب فرياد بلبل مىبرد تاب\r\nبه روز از چشم احساس است بيدار * به شب احساس جان آمد پديدار\r\nبروز از روزى مردم گشايند * به شب دلهاى مشتاقان ربايند\r\nاگر روز آورد بر جسمها جان * شب آرد جان به كوى وصل جانان\r\nشب از چشم طبيعت رفت در خواب * دل بيدار گشت از شوق بىتاب\r\nشب اربيدانشان آرام يابند * به شب ارباب دانش كام يابند \r\n\r\n","description":"","footnote":"","page_name":" 452 ","page_number":452},
  {"content":"\r\n\r\n شب ار آرامش خورشيد خواهند * برامش « 1 » لعبت « 2 » ناهيد « 3 » خواهند\r\nشب ار سازد يكى سياره گمراه * به راه آرد هزار استاره و ماه\r\nشب ار چشم بتان خونريز باشد * سرمستان نشاطانگيز باشد\r\nشب تار آينه صنع الهى است * به ظلمت آب حيوان را گواهى است\r\nهزاران چلچراغ روشن از خود * شب افروزد بر اين سقف زمرّد\r\nبرون ار راز عالم شد پديدار * به شب در پرده رقصد مست و هشيار\r\nزر افشان كرد روز ار دامن خاك * پر از دُرّ كرد شب دامان افلاك \r\n\r\n\r\n","description":"","footnote":"\r\n( 1 ) . رامش : مخفف آرامش .\r\n( 2 ) . لُعْبَتْ : بازيچه ، اسباب‌بازى ، در فارسى به معنى دلبر و معشوق زيبا مىگويند .\r\n( 3 ) . سياره و كره زهره ( فرهنگ عميد ) .\r\n","page_name":" 453 ","page_number":453},
  {"content":"\r\n\r\n اگر خورشيد باشد خسرو روز * سپاه انجم شب باد فيروز \r\nحكايت شب عاشقان سبحان\r\n شنيدستم شبى شب زنده‌دارى * بگردون داشت چشم اشكبارى\r\nهمى ديد آن نظر باز شبانه * كواكب را به چشم عاشقانه\r\nفلك مىديد و لعل از ديده مىسفت * به ياد حق سخن با ماه مىگفت\r\nدل و ديده سپرد آن خوش نظاره * به گيسوى شب و ناز ستاره\r\nبه مشگين طرّه شب شانه مىزد * و زان راه دل ديوانه مىزد\r\nگهى با زهره كردى مهره بازى * گهى با مشترى خوش دلنوازى \r\n\r\n","description":"","footnote":"","page_name":" 454 ","page_number":454},
  {"content":"\r\n\r\n ز لعل ماه گاهى بوسه مىخواست * نشاطش مىفزود و غصّه مىكاست\r\nگهى ابرى نقاب ماه مىگشت * زناز مهوشان آگاه مىگشت\r\nلبش خوش نغمه سبّوح مىزد * دلش در پرده ساز روح مىزد\r\nبه ياد آوردش از يار نهانى * تماشاى جمال آسمانى\r\nبه چشمان در تماشاى سماوات * به جان با روى جانان در مناجات\r\nحديث دل به شام تار مىگفت * غزل بر ياد زلف يار مىگفت\r\nنظر بر انجم رخشنده مىدوخت * به حيرت همچو شمع بزم مىسوخت\r\nهمى گفتا كه يارب آسمان چيست * مرصع طاق زيبا طَيْلسان « 1 » چيست \r\n\r\n\r\n","description":"","footnote":"\r\n( 1 ) . رداء ، جامه گشاد و بلند ، طيالس و طيالسه جمع آن است . ( فرهنگ عميد ) .\r\n","page_name":" 455 ","page_number":455},
  {"content":"\r\n\r\n همى گفتا الهى يا الهى * مرا بر آسمانت نيست راهى\r\nتو آگاهى فراز آسمان چيست * فروزان ماه و تابان اختران چيست\r\nگهرهائى بود رخشان كواكب * و يا روشن چراغى نجم ثاقب\r\nكه بنشاند اين بتان بر طاق مينا * در آنان كرد حيران چشم بينا\r\nسروش غيب گفتش ناگهانى * خدا بين شو زنقش آسمانى\r\nدر اين آئينه حسن يار پيداست * به چشم جان رخ جانان هويداست\r\nهزاران كشتى نور است تابان * در اين درياى بى ساحل شتابان\r\nهمه مجبور عشقند اين قوافل * شتابان كو به كو منزل به منزل \r\n\r\n","description":"","footnote":"","page_name":" 456 ","page_number":456},
  {"content":"\r\n\r\n به جز حيرت در اين نُه پرده رَه نيست * گدا را ره به كاخ پادشه نيست\r\nكه هر شمعى در اين محفل جهانيست * زمينى يا زمين و آسمانى است\r\nبه حكم حسّ نشايد گشت مغرور * كه پندارد چراغى روشن از دور\r\nهمه افلاكيان مستند و مدهوش * به اسرار نهان گويا و خاموش\r\nكمر بسته به حكم عشق سرمد * ندارد ملك عشق پار « 1 » سرحد\r\nبلند انديشه را آنجا رهى نيست * به جز حيرت خرد را آگهى نيست\r\nولى چون شمع اين كاخ شهانه * تو افروزان دل از آه شبانه\r\nچه شب گردد به راه عشق ميتاز * زديده پرده غفلت برانداز \r\n\r\n\r\n","description":"","footnote":"\r\n( 1 ) . پار : گذشته ، سال گذشته ، پارسال ، پايار هم گفته شده ، و نيز مخفّف پاره .\r\n","page_name":" 457 ","page_number":457},
  {"content":"\r\n\r\n چو شب گردد اگر هشيارى اى دوست * نباشد خوشتر از بيدارى اى دوست\r\nچو شب گردد به ساز عشق برخيز * رها كن دل به زلف دلبر آويز\r\nبه همراه شباهنگان افلاك * به راه عشق ناز از بستر خا ك\r\nبه خاك از آب چشمان آتش افروز * دل از مه طلعتان آسمان سوز\r\nبه ديده باش چون ابر گهربار * به دل سوزان‌تر از شمع شرر بار\r\nگهى با فكر و گه با ذكر سبّوح * صبوحى « 1 » زن مگر روشن شود روح\r\nچو مرغ حق ز دل با ناله زار * به ذكر حق سحر گردان شب تار\r\nكه بخشندت ز الطاف الهى * ز آه شب نشاط صبح گاهى \r\n\r\n\r\n","description":"","footnote":"\r\n( 1 ) . شرابى كه صبح زود بخورند ( صَبُوح : هر چيز كه صبح بخورند مانند شير يا شراب ) .\r\n","page_name":" 458 ","page_number":458},
  {"content":"\r\n\r\n\r\n21 - حزن در سايه قرآن\r\n21 - يُحَزّنون به انْفُسَهُم\r\nترجمه : پرهيزكاران با خواندن قرآن جان خويش را محزون مىسازند .\r\n* * * شرح : پروادارندگان و متّقيان با خواندن قرآن خود را محزون مىگردانند ، « حزن » را علماى اخلاق مثل مرحوم نراقى در جامع السعادات چنين تعريف نموده است :\r\n« الحزنُ هو التحسّر و التَّألّم لفقد محبوب او فوت مطلوب » :\r\n« حزن عبارت است از حسرت و ناراحتى براى از دست دادن شخصى كه محبوب انسان است ، يا از دست رفتن چيزى كه مطلوب او است » . « 1 »\r\nحزن متقيان را مىشود ، به دو گونه تفسير كرد : 1 - حزن از وعده‌هاى عذاب الهى ، و اينكه مبادا اين وعيدها و وعده عقابها گريبان‌گير آنها شود ، زيرا اعمالى كه انجام داده‌اند ، گرچه فى نفسه زياد است ، ولى آنها به نظر قليل به آن نگريسته ، و از عاقبت خود بيم دارند ، و از اين رو با قرآن خواندن خود را متنبّه كرده و به ياد\r\n\r\n\r\n","description":"","footnote":"\r\n( 1 ) . جامع السعادات ، جلد 3 ، صفحه 213 .\r\n","page_name":" 459 ","page_number":459},
  {"content":"\r\n\r\nعذابها افتاده و محزون مىشوند . با خواندن قرآن به ياد طولانى بودن مسير و كمى زاد و توشه مىافتند و نمىدانند در نهايت به چه وادى سر مىسپارند ، با تلاوت قرآن به ياد فرصتهاى از دست رفته‌اى مىافتند ، كه مىتوانستند بيشتر بهره برگيرند ، ولى نگرفتند ، آنها به ياد مرگ و قبر و سؤال نكير و منكر و برزخ و عقبات و فراز و نشيب مسير خود به طرف آخرت مىافتند ، و اگرچه اميدوارند ولى مخزونند كه چه مىشود آيا اين مقدار طاعتها و عبادت‌هاى ما جوابگوى سؤالات دادگاه الهى خواهد بود يا نه ؟ !\r\nاينها حقيقتاً خدا ترسان روزگارند ، اينها كسانى هستند كه با مرور به قرآن به خود آمده ، بر خود مىلرزند ، و گويا پيامبر ( صلى الله عليه وآله ) را مىبينند كه آيات را بر آنها مىخواند . چرا نترسند كه خداوند به پيامبرش فرمود بگو :\r\n( وَأُوحِىَ إِلَىَّ هَذَا الْقُرْآنُ لِانذِرَكُمْ بِهِ وَمَنْ بَلَغَ ) :\r\n« اين قرآن به سوى من وحى شد تا شما و كسانى را كه اين آيات به آنها مىرسد انذار كنم » . « 1 »\r\nاين خداترسان نمونه‌هاى بارزى براى ( مَنْ بَلَغ ) هستند كه قرآن بدانها رسيد و آنها انذار خدا و رسولش را پذيرفتند ، و به دنبال اين ترس از جهل به عاقبت خويش محزون شدند ، آنها نواى قرآن را در فضاى گوش جان ، جاى دادند ، و گويا قرآن با سكوتش با آنها سخن گفت ، و امر و نهى كرد كه اين ويژگى قرآن است ، چنان كه مولى على ( عليه السلام ) در نهج‌البلاغه فرمود :\r\n« فالقرآن آمرٌ زاجر و صامِتٌ ناطِق » « 2 » :\r\n« قرآن امر كننده و نهى كننده و ساكت ناطق است » امر كننده نسبت به معروفات و نهى كننده نسبت به منكرات است ، ساكت و بىصدا است ، زيرا جز حروفى و كلماتى بيش نيست ، و در عين حال ناطق است ، زيرا گوياى ادلّه و براهين الهى\r\nاست . آرى ، چرا نترسند كسانى كه با دل و جان كلام الهى و سخنان ائمه و هاديان راه را شنيدند ، واقعاً جاى\r\n\r\n\r\n","description":"","footnote":"\r\n( 1 ) . سوره الانعام ، آيه 19 .\r\n( 2 ) . خطبه 182 فيض‌الاسلام و 183 صبحى صالح .\r\n","page_name":" 460 ","page_number":460},
  {"content":"\r\n\r\nلرزيدن و قالب تهى كردن است ، براى كسى كه درك حقيقى عقبات را كند ، و قابليّت فهم معارف الهى را داشته باشد .\r\nبراى آگاهى از فراز و نشيب اين راه پرخطر كلماتى از مولى را كه در نهج‌البلاغه فرموده ، بشنويم . خود مولى در خطبه 183 كه در وصف قرآن و لزوم تحصيل ملكه تقوى است ، چنين مىفرمايد : « بترسيد از خداوندى كه شما در برابر نظر او هستيد و زمام شما به دست اوست و حركات و سكنات شما را در اختيار دارد . ( و قدرتمند بر هر كارى است ) . . . شما در دنيا كه جاى ماندنتان نيست ، مسافر و رهگذريد ، شما را به كوچ كردن از آن اعلام و به توشه برداشتن از آن امر فرموده‌اند ، و بدانيد اين پوست نازك ( بدن شما ) طاقت آتش دوزخ را ندارد ، پس ( از ابتلاى به آن ) به خودتان رحم كنيد ، كه شما خود را در دنيا به مصيبتها و سختيها آزموده‌ايد ، ( نتوانسته‌ايد بر كوچكترين ناكاميهاى آن شكيبا باشيد ) آيا ديده‌ايد يكى از خودتان كه چگونه ناله و اظهار درد مىكند : از خارى كه بدن او فرو رود و از لغزيدنى كه او را خونين كند ، و از ريگ گرم ( بيابان ) كه او را بسوزاند ، پس چه حالتى خواهد داشت ، هرگاه بين دو طبقه از آتش باشد در حالى كه همخوابه سنگ سوزان و همنشين شيطان گردد ، آيا مىدانيد آنگاه كه مالك ( دوزخ ) بر آتش غضب كند آتشها بر روى هم مىغلطند و يكديگر را مىگويند ؟ . . . اى پير سالخورده ! كه ناتوانى در وجودت رخنه كرده ، چگونه خواهى بود زمانى كه طوقهاى آتش به گردنها انداخته شود و غُل‌هاى جامعه به دست و گردن افتد ؟ تا گوشتهاى بازوها را بخورد ، ( اگر بر اثر معاصى به اين عذاب و سختيها گرفتار شوى چه مىكنى ) ، پس اى گروه بندگان از خدا بترسيد ، از خدا بترسيد ، در حالى كه در تندرستى پيش از بيمارى ( رسيدن مرگ ) و در فراخى و آسايش ( دنيا )\r\nپيش از تنگى و سختى ( قبر ) آسوده\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nهستيد ، ( مىتوانيد رضا و خشنودى خدا و رسول را به دست آورده و از گرفتارى بعد از مرگ رهائى يابيد ) پس در راه آزادى خويش پيش از آنكه درهاى آزادى بر روى شما بسته شود ( و رهائى ممكن نباشد ) چشمهاى خود را بيدار نگاهداريد ( شب زنده‌دار باشيد ) و شكمهاتان را لاغر سازيد ، ( روزه بگيريد ) و قدمهايتان را به كار بريد ، ( در كار خير قدم نهيد ) و اموالتان را ( در راه خدا ) ببخشيد و اندامتان را فداى جانهايتان نمائيد ، و در اين كار بخل نورزيد ( بدنها را كه به زودى فانى گشته ، زير خاك مىپوسد ، در راه عبادت و بندگى و جهاد با دشمنان دين به كار بريد ، تا از عذاب هميشگى برهيد و در بهشت جاويد به سر بريد » .\r\nمگر مىشود كسى به اين حقايق ايمان داشته باشد ولى بيمناك و هراسناك نباشد ، بىجهت نيست كه پيامبر گرامى اسلام ( عليه السلام ) فرمود :\r\n« انى لَاعجب كيف لا اشيب اذا قَرأتُ القرآن » :\r\n« بسيار در عَجَبَم كه چرا وقتى قرآن مىخوانم پير نمىشوم » « 1 » چرا جاى تعجب نباشد كه انسان اين آيات عذاب و تهديد را بخواند ، و از ناراحتى پير نشود .\r\nبه اصل بحث برگرديم ، تا به اينجا تفسير اول حزن بيان شد ، كه حزن متّقين از اين است كه احتمال مىدهند ، ( فوت مطلوب ) شود ، و به آنجائى كه بايد برسند نرسند ، و از قافله بهشتيان عقب بمانند . از « ربيع بن خثيم » ( خواجه ربيع معروف ) پرسيدند :\r\n« مالَكَ مهموماً » :\r\n« چرا هميشه محزون و غمناكى ؟ ! » قال :\r\n« لانّى مطلوب » :\r\nگفت : « زيرا من طلب شده و مطلوبم » يعنى طالبى دارم كه تحت فرمان او هستم ، و مرا مكلّف به تكاليف كرده ، چنان كه سلطان به خادم خود دستوراتى داده و خادم با اينكه وظيفه خود را انجام داده ، ولى باز نگران است ، كه شايد قصور و تقصيرى كرده باشد ، پس چگونه مهموم نباشم ؟ !\r\n\r\n\r\n","description":"","footnote":"\r\n( 1 ) . بحارالانوار ، جلد 16 ، صفحه 258 ( تفسير ديگرى مىشود براى اين روايت گفت كه صرف‌نظر مىكنيم ) .\r\n","page_name":" 462 ","page_number":462},
  {"content":"\r\n\r\n2 - تفسير دوم حزن متّقين اين است كه : به خاطر فراق و هجران از محبوب و معشوق خود اندوه‌ناكند ، آنها با خواندن قرآن و كلمات معشوق محزون شده و به ياد محبوب و محبتهاى او افتاده ، و در فراق او مىنالند ، اين حزن ، حزن فقد محبوب است . آنها در اين دنيا خود را غريب احساس مىكنند كه دور از يار و ياور مجبور به زندگى در آن هستند ، آنها در غم فراق و دورى از محبوب و نعمتهاى هميشگى او مىسوزند ، آنها در هجران غم عشق گرفتارند ، در اشعار شعرا بسيار سخن از غم عشق گفته است ، اما چه خوش است غم عشقى كه بر دل متقيان حاكم است اين غم نه مثل غهم‌هاى عشّاق ديگر است ، زيرا غم عشق آنها غم عشق خدا و غم عشق اينها غم عشق معشوق مجازى است .\r\nدر اينجا جا دارد نظرى به عشق حقيقى و مجازى كنيم ، مراد از عشق حقيقى آن است كه معشوق حقيقتى ازلى و ابدى باشد و واقعيتى غير از او در جهان نباشد ، حقيقتى كه بىنياز از غير است ذاتى كه واجد جميع صفات ثبوتيه و فاقد صفات سلبيه است ، و در علم كلام و فلسفه اثبات شده كه غير از واجب الوجود ( الله تبارك و تعالى ) موجودى داراى اين ويژگيها نيست ، و برعكس عشق مجازى تابع معشوق مجازى است . يعنى اگر معشوق مجازى شد عشق وابسته به آن هم مجازى مىشود . زيرا عشق ، وابسته به معشوق است ، و شاهد بر اين مطلب اين است كه عاشق هميشه در صدد برآورده كردن مطلوبهاى معشوق است ، تا او را راضى كند . بنابراين هر چه معشوقى كه عشق پايبند به او است ، با دوام‌تر باشد ، عشق پر دوام‌تر و هر چه كمالات او بيشتر باشد عشق كامل‌تر است و چه زيبا است عشقى كه به تعاشق رسد ، يعنى از دو طرف باشد و محبت دو طرفى گردد و چه بهتر كه اين تعاشق در عشق حقيقى باشد ، يعنى خدا هم بر فرد مؤمن عاشق ، عشق ورزد .\r\n تا كه از جانب معشوق نباشد كششى * كوشش عاشق بيچاره به جائى نرسد \r\n\r\n","description":"","footnote":"","page_name":" 463 ","page_number":463},
  {"content":"\r\n\r\nالبته شايان ذكر است كه عشق به موجودى كه مظهر حقيقى خدا باشد ، هم عشق حقيقى است ، و به همين جهت عشق به مولى امام زمان ( عج‌الله ) هم از آن جهت كه بقيّة الله و حجة خداوند بر مردم است ، عشق حقيقى است ، و همينطور عشق به يك‌يك ائمه چه در زمان خود آنها و چه در زمان بعد از آنها و نيز عشق به اولياء راستين الهى عشق حقيقى خواهد بود . پس عاشق و معشوقهائى كه مشاهده مىكنيم عاشق و معشوقهاى مجازيند حتى عشق ليلى و مجنون و فرهاد و شيرين مجازى است ، غم هجرانِ محبوب حقيقى است كه به وصل دائمى منجر مىشود ، زيرا اين محبوب ازلى و ابدى است و در نهايت ، عاشق به او خواهد رسيد ، ولى در عشق‌هاى مجازى غم هجران و دورى از محبوب در صورتى كه وصل هم در پى داشته باشد ، موقتى است و ناچار بايد از هم جدا شوند و چه غم‌انگيز است دورى دو يار !\r\n يقولون انّ الموتَ صعبٌ على الفتى * و اللّه مفارقةُ الاحباب اصْعَبُ \r\n« گويند : مرگ براى جوان سخت و مشكل است ؛ ولى به خدا قسم مفارقت و دورى از دوستان مشكل‌تر است » فراق از يار مجازى دورى نهائى او را به دنبال دارد ، و اين سنّت الهى است ، كه قابل تغيير و تبدّل نيست ، ( فَلَنْ تَجِدَ لِسُنَّتِ اللهِ تَبْدِيلا وَلَنْ تَجِدَ لِسُنَّتِ اللهِ تَحْوِيلا ) « 1 » بايد از دنياى مجازى رخت بربست و عشق متعلّق به آن را هم به او واگذاشت و رفت ، و دور شدن محبوب همان و به مصيبت و ناراحتى گرفتار شدن همان ، و اين نيست مگر اينكه عاشق ، معشوق مجازى را به جاى حقيقى برگزيند ، و به دنبال او برود ، غم عشق متّقيان غم عشق خداوند باقى است ، زيرا خود را دور از وصل او مىبينند ولى در عين حال راضى هستند ، زيرا در اين عشق زمام وصل و هجران و درد و درمان عاشق به دست معشوق است چنان كه اصل عشق به\r\n\r\n\r\n","description":"","footnote":"\r\n( 1 ) . سوره فاطر ، آيه 43 .\r\n","page_name":" 464 ","page_number":464},
  {"content":"\r\n\r\nدست اوست ، و عاشق اين را درك كرده ، و پذيرفته است و زبان حالش چنين است كه :\r\n يكى درد و يكى درمان پسندد * يكى وصل و يكى هجران پسندد\r\nمن از درمان و درد و وصل و هجران * پسندم آنچه را جانان پسندد \r\nاما در عشقهاى مجازى قوام عشق به دست طرفين است ، گرچه ممكن است يكى آمال خود را در مسلخ ديگرى ذبح كند تا دعواى صداقت او بر ديگرى آشكار شود .\r\nحال روشن مىشود كه غم عشق پرهيزكاران غمى سازنده است زيرا كه در صدد رسيدن به خواسته‌هاى معشوقى است كه : بقاء دارد ، و مجمع صفات كماليه است ، اما غم عشّاق مجازى چه بسا به زير كشنده انسان از مسند فطرت طبيعى است ، كه بر آن متولد شده ، نه تنها سير نكرده كه به دنبال تحقق آرمانها و مطلوبهاى معشوق از درجه به زير آمده ، و در سرماى شديد رذايل منجمد شده ، و ديگر تحرّكى ندارد ، و در مقابل ، عاشق الهى در حد معتدل و صراط مستقيم و حرارت مطلوب مشغول تحرّك و خودسازى است ، اولى از نظر زندگى انسانى براى خود زمستانى سرد و غيرقابل زيست و مرگ‌آور آورده ، و دومى تابستانى معتدل و نشاطآور و زنده كننده مشاعر انسانى اخلاقى ، پس خوشا به حال آن غمديدگان الهى كه در وصول به وصال لحظه شمارى كرده ، و واى به حال مَن كه هنوز در آتش غفلت مىسوزم و از سوختن خود هم غافلم .\r\n* * *\r\n\r\n","description":"","footnote":"","page_name":" 465 ","page_number":465},
  {"content":"\r\n . \r\n","description":"","footnote":"","page_name":" 466 ","page_number":466},
  {"content":"\r\n\r\n\r\n22 - درمان طلبيدن از قرآن\r\n22 - ويستثيرون به دواء دائهم .\r\nترجمه و پرهيزگاران درمان دردهاى خود را از قرآن مىگيرند .\r\n* * * شرح : از توضيحاتى كه داده شد ، روشن مىشود همچنانكه درد حُزن متقيان بواسطه تلاوت قرآن تشديد مىشود ، دواى آن هم از قرآن به دست مىآيد ، اگر حزن آنها از عواقب امور و جهل به آن باشد ، با خواندن قرآن نور اميد هر چه بيشتر در قلب آنها تجلّى كرده و هر چه بيشتر تلاش مىكنند ، و بهره بر مىگيرند ، و اگر حزن آنها بواسطه دورى و عدم وصال به محبوب باشد ، قرآن به عنوان نامه‌اى اميدبخش و نويد دهنده در راه رسيدن به اين وصال است ، در آيات متعددى سخن از رضوان و لقاء الهى است به نحوى كه خوانندگان مؤمن مىيابند . ( انَّهم يرونه بعيداً - و نَريه قَريباً ) « 1 » يعنى كافران و منافقان رسيدن به رضوان و نِعَم و لقاء الهى را دور مىپندارند ، و ما قريب مىدانيم .\r\nآيات قرآن كه ساكت و ساكن در بين الدّفتين ( دو جلد آن ) قرار دارد ، به منزله داروخانه بسيار عظيمى است ، كه هر بيمارى به مقتضاى ظرفيّت علمى خود\r\n\r\n\r\n","description":"","footnote":"\r\n( 1 ) . سوره معارج ، آيات 6 و 7 .\r\n","page_name":" 467 ","page_number":467},
  {"content":"\r\n\r\nمىتواند توشه برگيرد ، اگر اين بيمارى عالم باشد و ظرفيت متناسبى براى برداشت دارو داشته باشد ، بسيار استفاده مىكند ، هر چه علم و وسيله برداشت بيشتر باشد ، بيشتر برمىدارد ، و طبيعى است كه : فرق است بين بيمار عالم و بيمار بىسواد و بدون اطلاع كه نياز به دارو دارد ، ولى متحيّر است چه بردارد ، و با چه كميت و كيفيتى استفاده كند ، اگر عاقل باشد دست نمىزند زيرا چه بسا خوردن داروئى از روى جهل همان به دنبال آمدن مرگ همان . و نيز فرق است ، بين بيمار عالمى كه دست ندارد تا داروئى برگيرد ، يا بيمار عالمى كه علاوه بر اينكه دست دارد زنبيلى هم براى جمع كردن داروهاى مفيد دارد .\r\nپس روشن شد كه نعمت دارو فراهم است ، فقط بيمار عالمى با وسيله حمل لازم است ، تا به درون اين داروخانه رود ، و از داروها طَرْفى بندد ، اين در صورتى است كه بيمار عالم باشد ، اما اگر جاهل باشد نياز به داروشناسى دارد ، كه در اين داروخانه هم موجود است و آن ائمه معصومين عليهم‌السّلام و هاديان دستگاه الهى است ، كه داروهاى مختلف را براى هر دردى معرّفى مىكنند .\r\nبنابراين مىتوان فرقهائى بين قرآن ( داروخانه الهى ) با داروخانه‌هاى متعارف قائل شد ، و درباره ويژگيهاى داروخانه الهى چنين گفت :\r\n1 - داروخانه الهى در دسترس هر فردى است و اگر نباشد به راحتى قابل تهيّه است ، به خلاف داروخانه‌هاى متعارف .\r\n2 - داروخانه الهى به روى هر مريضى باز است ، و هيچ وقت بسته نيست .\r\n3 - هر مريض عالمى حق ورود و برداشت دارو و داروخانه الهى را دارد به خلاف داروخانه‌هاى معمولى .\r\n4 - بيمار در داروخانه الهى بدون معطّلى مىتواند دارو تحويل گيرد .\r\n5 - در داروخانه الهى هرگونه داروئى يافت مىشود و هرگز جواب ردّ به بيمار داده نمىشود .\r\n\r\n","description":"","footnote":"","page_name":" 468 ","page_number":468},
  {"content":"\r\n\r\n6 - داروخانه الهى بدون هيچ منّتى دارو تحويل مىدهد .\r\n7 - در داروخانه الهى در قبال گرفتن دارو پولى پرداخت نمىشود .\r\n8 - در داروخانه الهى به هيچ وجه داروى اشتباهى تحويل داده نمىشود .\r\n9 - داروهاى داروخانه الهى بدون شك در صورت تشخيص دقيق آنها و بكارگيرى لازم ، بيمارى را بهبود مىبخشد ولى داروهاى داروخانه‌هاى متعارف كه دكتر تجويز مىكند ، ممكن است در اثر فهم ناقص او مؤثر واقع نشود يا تأثير كامل و كافى براى ريشه‌كن كردن بيمارى را نداشته باشد .\r\n10 - داروهاى داروخانه الهى به موازات بهبودى بيمار اثر سوئى ندارد در حالى كه همه اطباء متخصّص تصريح مىكنند كه داروهاى ما حتى يك آسپرين و مسكن ساده گرچه درد را تسكين مىدهد ، ولى بر دستگاه گوارش و ديگر اعضاء تأثير سوء مىگذارد .\r\nدرباره درد و درمان در ذيل فراز « مَشْيُهُم التواضع » مطالبى به عرض رسيد ، و حال نكاتى ديگر متذكر مىشويم : در قرآن از طرفى اشاره به مرض جسمى و روحى شده ، و از طرفى اشاره به شفاء جسمى و روحى ، در قرآن 10 مرتبه كلمه مريض كه منظور مريض جسمى است استعمال شده ، كه دو نمونه آن را ذكر مىكنيم :\r\n1 - ( فَمَنْ كَانَ مِنْكُمْ مَّرِيضاً أَوْ عَلَى سَفَر فَعِدَّةٌ مِنْ أَيَّام أُخَرَ ) « 1 » خداوند متعال در اين آيه روزه را بر همه مكلّفين واجب كرده ، مگر اينكه كسى مريض يا در سفر باشد كه او بايد در صورت بهبودى و در حَضَر ( يعنى در وقت حضور در وطن ) قضاء آن را بجا آورد .\r\n2 - ( لَّيْسَ عَلَى الْاعْمَى حَرَجٌ وَلَا عَلَى الْاعْرَجِ حَرَجٌ وَلَا عَلَى الْمَرِيضِ حَرَجٌ ) « 2 » در مورد افراد نابينا و گنگ و مريض كه قادر به\r\nجنگ كردن و به جهاد رفتن\r\n\r\n\r\n","description":"","footnote":"\r\n( 1 ) . سوره البقره ، آيه 184 .\r\n( 2 ) . سوره النور ، آيه 61 .\r\n","page_name":" 469 ","page_number":469},
  {"content":"\r\n\r\nنيستند مىفرمايد كه هيچ حرجى و مشكله‌اى بر آنها نيست .\r\nو اما در مورد مرض روحى بسيار استعمال شده ، و 12 مرتبه « فى قلوبهم مرض » يك مرتبه « فى قلبه مرض » كه مجموعاً 13 مرتبه مىشود ، در قرآن استعمال شده است ، خطاب اين آيات معمولا به منافقين و شهوت‌پرستان است ، در اينجا هم سه نمونه ذكر مىكنيم :\r\n1 - در آيات اول سوره بقره كه حالات منافقين را بيان مىكند ، چنين مىخوانيم : ( فى قُلُوبِهِمْ مَرضٌ فَزادهُمُ اللّهُ مَرضا ) آدم منافق انسان سالمى نيست ، او بيمار دل است ، خداوند انسان را بر فطرت واحد يگانه‌پرستى و يكرنگى آفريده ، و كسى كه شخصيت دوگانه پيدا كند ، و هر وقتى به سوئى متمايل شود ، و منافقانه عمل كند اين انسان از فطرت سليم خود به سقيم و از صحت به بيمارى افتاده است ، چنان كه طبيعت سالم انسانى اين است ، كه : با دو چشم خدادادى يك چيز را آن‌طورى كه هست ببيند ، پس اگر دوبين ( لوچ ) شد از مسير صحت به مسير بيمارى و از طبيعت سالم به غير سالم روى آورده است ، انسان در مسير زندگى خود چنان كه بر فطرت واحد آفريده شده بايد به سوى مقصد واحد كه خداوند واحد است ، حركت كند و رضاى او را در نظر داشته باشد ، اگر اين فطرت دستخوش حوادث گرديده ، و از حوادث به اثنينيت ( دوگانگى ) رسيد مسلماً هدف واحد او هم به وحدت خود ثابت نبوده ، و هدفش ارضاء دو گروه است ، نه خداوند يگانه . اگر در توحيد ذاتى و صفاتى و عبادى مشرك نباشد ( چنان كه منافقين صدر اسلام بودند ) مسلّماً در توحيد افعالى مشرك و ثَنَوى است ، يعنى معتقد است كه كارهاى او بايد از طريق اين دو گروهى باشد ، كه طالب رضاى آنها است ، و اگر رضايت آنها جلب نشود ، امور او بر زمين مىماند ، پس دوگانه پرست در افعال است ( ثنويه در افعال ) و چه مرضى از اين بالاتر .\r\n2 - درباره منافقين و شهوت‌پرستان در سوره احزاب مىخوانيم : ( يَا نِسَاءَ\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nالنَّبِىِّ لَسْتُنَّ كَأَحَد مِّنَ النِّسَاءِ إِنْ اتَّقَيْتُنَّ فَلَا تَخْضَعْنَ بِالْقَوْلِ فَيَطْمَعَ الَّذِى فِى قَلْبِهِ مَرَضٌ وَقُلْنَ قَوْلا مَّعْرُوفاً ) : « اى زنان پيغمبر ! شما مانند يكى از زنان ديگر نيستيد ، اگر خداترس و پرهيزگار شديد ، پس با نرمى و نازكى سخن نگوئيد ، كه كسى كه در قلبش مرض است به شما طمع مىكند ، بلكه متين و درست سخن گوئيد » . « 1 »\r\nهمچنين در همين سوره مىفرمايد : ( لَّئِنْ لَّمْ يَنْتَهِ الْمُنَافِقُونَ وَالَّذِينَ فِى قُلُوبِهِمْ مَّرَضٌ وَالْمُرْجِفُونَ فِى الْمَدِينَةِ لَنُغْرِيَنَّكَ بِهِمْ ثُمَّ لَا يُجَاوِرُونَكَ فِيهَا إِلَّا قَلِيلا ) : « اگر منافقين و آنان كه در دلهايشان مرض است و همچنين شايعه پراكنان دست از كارهايشان بر ندارند ، ما هم تو را بر آنها برانگيزانيم ، و مسلط كنيم تا از آن پس جز اندك زمانى در جوار تو زيست نكنند » . « 2 »\r\nدر شأن نزول اين آيه آمده كه : شهوت‌پرستان و منافقين هنگام شب ، موقعى كه زنان مسلمان براى اقامه نماز در مسجد پيامبر ( صلى الله عليه وآله ) حاضر مىشدند ، در بين راه مزاحم آنها شده ، و با مزاح و سخنان ناروا آنها را آزار مىدادند ، در اين مواقع اين آيات نازل شد . « 3 »\r\nچنان كه گذشت انسان منافق بيمار است ، زيرا قلبى كه با شك و نفاق آميخته شد ، همچون عضوى است كه مورد حمله ميكروبها قرار گرفته و بيمار است ، و همچون ميوه رسيده و لذيذى است كه آفت زده باشد ، و نيز انسان شهوت‌پرستى كه از حالت اعتدال عفاف در اثر افراط به پرتگاه شَرّه و فجور « 4 » افتاده ، بيمار است ،\r\n\r\n\r\n","description":"","footnote":"\r\n( 1 ) . سوره الاحزاب ، آيه 32 .\r\n( 2 ) . سوره الاحزاب ، آيه 60 .\r\n( 3 ) . تفسير على بن ابراهيم طبق نقل نور الثقلين ، جلد 4 ، صفحه 307 ؛ تفسير نمونه ، جلد 17 ، صفحه 426 .\r\n( 4 ) . در ذيل فراز ( و انفسهم عفيفه ) ذكر شد كه حالت تعادل قوه شهويه عفّت و حالت افراط آن شَرّه يا فجور و حالت تفريط آن خمود است .\r\n","page_name":" 471 ","page_number":471},
  {"content":"\r\n\r\nو چه بسا اين بيمارى به حدّى مىرسد كه ( جنون جنسى ) نامند و امروزه دانشمندان انواع اين بيمارى را در كتابهاى خود توضيح داده‌اند ، كه علاقمندان مىتوانند به آنجا رجوع نمايند .\r\nطبيعت آدمهاى شهوت‌پرست طورى است كه با كوچكترين سخن تحريك‌آميز تحريك مىشود ، و چون روح آنها در مقابل اين سخنان واكسينه نشده ، سريعاً متأثر مىگردد ، و حتى سخنى رقيق از زنى را چراغ سبزى براى آمال شهوى و تسليم شدن در برابر تمايلات نفسانى خود ، مىدانند بايد از حالات آنها عبرت گرفت ، و روح را ايمن كرد ، بنابر آنچه گذشت روشن شد ، كه هم مرض جسمانى و هم مرض روحانى در قرآن ذكر شده ، و حال به سراغ موارد استعمال شفا مىرويم : در قرآن چهار مرتبه كلمه « شفاء » استعمال شده است ، يك بار به معنى « شفاء جسمى » و سه بار شفاء روحى .\r\nالف - شفاء جسمانى : ( يَخْرُجُ مِنْ بُطُونِهَا شَرَابٌ مُّخْتَلِفٌ أَلْوَانُهُ فِيهِ شِفَاءٌ لِّلنَّاسِ ) : « خارج مىشود از شكم زنبور عسل ، عسلى كه داراى رنگهاى مختلف است ، و در آن شفاء مردم است » . « 1 » « 2 »\r\n\r\n\r\n","description":"","footnote":"\r\n( 1 ) . سوره النحل ، آيه 69 ( دو آيه و سورة النحل در مورد زنبورعسل است و - تمامى دو آيه چنين است : ( وَأَوْحَى رَبُّكَ إِلَى النَّحْلِ أَنِ اتَّخِذِى مِنْ الْجِبَالِ بُيُوتاً وَمِنْ الشَّجَرِ وَمِمَّا يَعْرِشُونَ ثُمَّ كُلِى مِنْ كُلِّ الثَّمَرَاتِ فَاسْلُكِى سُبُلَ رَبِّكِ ذُلُلا يَخْرُجُ مِنْ بُطُونِهَا شَرَابٌ مُّخْتَلِفٌ أَلْوَانُهُ فِيهِ شِفَاءٌ لِّلنَّاسِ إِنَّ فِى ذَلِكَ لَايَةً لِّقَوْم يَتَفَكَّرُونَ ) : « پروردگار تو به زنبور عسل وحى ( الهام غريزى ) فرستاد كه از كوهها و درختان و داربستهائى كه مردم مىسازند خانه‌هائى برگزين سپس از تمام ثمرات تناول كن و راههائى را كه پروردگارت براى تو تعيين كرده به راحتى بپيما ، از درون شكم آنها نوشيدنى خاصّى خارج مىشود ، به رنگهاى مختلف كه در آن شفاى مردم است در اين امر نشانه روشنى است براى جمعيتى كه اهل فكرند » .\r\n( 2 ) . در اينجا مناسب ديدم نكاتى بسيار جالب درباره عسل و زنبور عسل متذكّر شوم : 1 - عسل از چه\r\n","page_name":" 472 ","page_number":472},
  {"content":"\r\n\r\n\r\n\r\n","description":"","footnote":"\r\nساخته مىشود - زنبور عسل معمولا از ماده قندى مخصوصى كه بُن و بيخ گلها است استفاه مىكند ، ولى زنبورشناسان مىگويند : احياناً از تخمدان گلها و دمبرگها و ميوه‌ها نيز استفاده مىكنند و لذا قرآن مىفرمايد : ( مِنْ كل الثَّمراتِ ) يعنى از همه ميوه‌ها .\r\nجمله عجيبى كه از موريس مترلينگ دانشمند زيست‌شناس نقل شده ، اهميت اين تعبير قرآن را آشكار مىكند او مىگويد : « همين امروز اگر زنبور عسل ( اعم از وحشى و اهلى ) از بين برود يكصد هزار نوع از گياهان و گلها و ميوه‌هاى ما از بين خواهد رفت ، و از كجا كه اصولا تمدّن ما از بين نرود » ( اولين دانشگاه ، جلد 5 ، صفحه 55 ) مراد او اين است كه زنبورهاى عسل در جابه‌جا كردن گرده‌هاى نر و بارور كردن گياهان ماده و به دنبال آن پرورش ميوه‌ها بسيار سهم عظيمى دارند ، كه بعضى از دانشمندان اين عمل آنها را از عسل سازى آنها مهمتر مىدانند .\r\n2 - راههاى مطمئن و رام : قرآن مىفرمايد خداوند به زنبور عسل وحى و الهام كرد كه ( فاسلكى سبل ربّك ) : « در جاده‌هاى پروردگارت كه رام و تسليم تو است گام بردار » زنبورشناسان با مطالعاتى دريافته‌اند كه صبحگاهان زنبورهائى كه مأمور شناسائى گلها هستند ، از كندو خارج شده و مناطق پرگل را كشف كرده ، و به كندو باز مىگردند و حتى سمت و جهت و فاصله محل را دقيقاً به ديگران اطلاع مىدهند ، زنبورها براى گمراه نشدن ، مناطق را با پراكنده بوهاى مختلف نشانه‌گذارى مىكنند ، به طورى كه امكان سرگردانى نيست و احتمالا آيه اشاره به اين مطلب دارد .\r\n3 - عسل در كجا ساخته مىشود : شايد هنوز بسيارى فكر كنند زنبور عسل ، شيره گلها را مكيده و در دهان خود جمع و در كندو ذخيره مىكند در حالى كه چنين نيست ، بلكه شيره گل را به بعضى از حفره‌هاى درون خود كه زنبورشناسان چينه‌دان گويند مىفرستند ، و در آنجا كه حكم يك كارخانه كوچك مواد شيميائى را دارد ، تغيير و تحوّلهاى مختلفى پيدا كرده و شهد گلها به عسل تبديل گرديده و مجدداً زنبور آن عسل را از بدن خود خارج مىكند ، عجيب اين كه سوره نحل از سوره‌هاى مكّى است و در منطقه مكّه نه گل و گياهى وجود دارد ، و نه زنبورهاى عسل ولى قرآن با اين ظرافت از آنها سخن مىگويد : ( يخرجُ مِنْ بُطونها شرابٌ مختلفٌ الوانهُ ) .\r\n4 - رنگهاى مختلف عسل - رنگ عسل برحسب آنكه زنبور بر چه گل و ثمره‌اى نشسته ، متفاوت است ، به همين جهت در پاره‌اى از موارد قهوه‌اى تيره ، گاهى نقره‌اى سفيد ، گاه بىرنگ ، گاه زردرنگ ، گاه شفاف زمانى تيره ، گاه زرد طلائى ، گاه خرمائى و حتى گاهى مايل به سياهى است ، اين تنوع رنگها علاوه بر گويائى تنوع سرچشمه عسلها ،\r\n","page_name":" 473 ","page_number":473},
  {"content":"\r\n\r\n\r\n\r\n","description":"","footnote":"\r\nگوياى تنوع ذوقها و سليقه‌هاى مردم است ، زيرا امروزه ثابت شده كه رنگ غذا در تحريك اشتهاى انسان بسيار مؤثر است ، قديمىها نيز گويت اين مسئله روانى را درك كرده بودند كه به غذاهاى خود زعفران ، زردچوبه و مواد رنگى ديگر مىزدند ، تا از طريق بصرى نيز ميهمانها را بر سر اشتها درآورند . در كتب غذاشناسى هم بر اين مطلب تأكيد شده است .\r\n5 - عسل ماده‌اى شفابخش : مىدانيم بسيارى از داروهاى اساسى در گياهان نهفته است ، كه بسيارى از آنها هنوز براى ناشناخته است ، دانشمندان مىگويند : زنبور عسل چنان دقّتى در مكيدن شيره گياهان دارد كه مواد داروئى در آنها را نيز جذب كرده ، و بطور زنده در عسل حفظ مىكند ، دانشمندان براى عسل خواص بسيار زيادى گفته‌اند كه : هم جنبه درمانى و هم پيشگيرى و هم نيروبخشى دارد و براى نمونه به آنها اشاره‌اى مىكنيم : 1 ) عسل زود جذب خون شده و به همين جهت نيروبخش و در خونسازى مؤثر است . 2 ) عسل از ايجاد عفونت در معده و روده جلوگيرى مىكند . 3 ) عسل بر طرف كننده پبوست است . 4 ) عسل براى افرادى كه دير به خواب مىروند مؤثر است ( مشروط بر اينكه نوشيده شود زيرا زيادى آن خواب را كم مىكند ) . 5 ) عسل براى رفع خستگى و فشردگى عضلات مؤثر است . 6 - عسل اگر به زنان باردار داده شود ، شبكه عصبى فرزند آنها قوى خواهد شد . 7 ) عسل ميزان كلسيم خون را بالا مىبرد . 8 ) عسل براى كسانى كه دستگاه گوارش آنها ضعيف است مؤثر است خصوصاً كه به نفخ شكم مبتلا باشند . 9 ) عسل به علت سرعت جذب آن ، انرژىزا و ترميم قوا مىكند . 10 ) عسل در تقويت قلب مؤثر است . 11 ) عسل براى درمان بيماريهاى ريوى كمك كننده خوبى است . 12 ) عسل به خاطر خاصيت ميكرب‌كشىاش براى مبتلايان به اسهال مفيد است . 13 ) عسل در درمان زخم معده و اثنى عشر عامل مؤثرى شمرده شده است . 14 ) عسل به عنوان معالج رماتيسم ، نقصان قوه نمو عضلات و ناراحتىهاى عصبى شناخته شده است . 15 ) عسل در رفع سرفه و صاف شدن صدا مؤثر است .\r\nاين نمونه‌اى از خواص درمانى عسل بود ، علاوه بر اين از عسل براى ساختن داروهاى لطافت پوست و زيبائى صورت ، طول عمر ، ورم دهان و زبان ، ورم چشم ، خستگى و ترك‌خوردگى پوست و مانند آن استفاده مىكنند .\r\nمواد و ويتامينهاى وجود در عسل بسيار است ، از مواد معدنى مىتوان : آهن ، فسفر ، پتاسيم ، يد ، منيزيم ، سرب ، مس ، سولفور ، نيكل ، روى و سديم را براى نمونه نام برد ، از مواد آلى نيز مىتوان : صمغ ، پولن ، اسيدلاكتيك ، اسيدفورميك ، اسيد سيتريك ، اسيد تاتاريك و روغنهاى معطّر و از ويتامينها مىتوان ويتامينهاى ششگانه ( آ - ب - ث - د - كا - ا ) را نام برد ، بعضى نيز قائل بوجود ويتامين\r\n","page_name":" 474 ","page_number":474},
  {"content":"\r\n\r\n\r\n\r\n","description":"","footnote":"\r\n( پ ب ) در عسل هستند و بايد با صراحت گفت عسل در خدمت درمان بهداشت و زيبائى انسانها است .\r\nدر روايات اسلامى نيز بر روى خاصيت درمانى عسل تكيه شده است ، در روايات متعددى از على ( عليه السلام ) و امام صادق ( عليه السلام ) و بعضى ديگر از معصومين نقل شده كه فرمودند : « ما اشْتَشْفى الناس به مثل عسل » : « مردم به چيزى مانند عسل استشفاء نمىكنند » و در تعبيرى ديگر فرمودند : « لم يستشفِ مريض به مثل شربة عسل » : « هيچ بيمارى به مانند شربت عسل درمان نكرده است » در تعبيرى ديگر آمده : « العَسَلُ شِفاء » : « عسل درمان است » در احاديث ، عسل براى درمان دل‌درد نيز توصيه شده است از پيامبر گرامى روايت شده كه فرمود : « مَنْ شرب العسل فى كلّ شهر مرةٌ يريد ما جاء به القرآن عوفى من سبع و سبعين داء » : « كسى كه ( لااقل ) هر ماه يك بار عسل بنوشد و شفائى را كه قرآن از آن ياد كرده بطلبد ، خدا او را از 72 نوع بيمارى شفا مىبخشد » . البته از آنجا كه هر حكم عامى ، موارد استثنائى هم دارد ، در موارد نادرى عسل مورد نهى قرار گرفته است .\r\n6 - تلاش زنبور عسل براى انسانها است ( للناس ) : از نكات جالب كه زنبورشناسان ذكر مىكنند اين است كه زنبور عسل براى رفع گرسنگى خود ، نياز به دو يا سه گل دارد تا از آنها تغذيه كند در حالى كه در هر ساعت بطور متوسط روى دويست و پنجاه گل نشسته و كيلومترها راه مىپيمايد ، و اين همه فعاليت در واقع در راه زندگى انسانها و براى انسانها انجام مىگيرد .\r\n7 - عدم فاسد شدن عسل : عسل از غذاهائى است كه هرگز فاسد نمىشود و حتى ويتامينهاى آن هم به مرور زمان از دست نمىرود ، دانشمندان علت اين را وجود پتاسيم در عسل مىدانند كه مانع رشد ميكروبها مىشود و به علاوه داراى مقدارى مواد ضدعفونى كننده مانند اسيد فورميك است و لذا مصريان قديم از اين خاصيت استفاده كرده و مردگان خود را موميائى مىكردند .\r\n8 - نيش زنبور عسل خاصيت درمانى دارد : دانشمندان طبق برنامه‌اى كه دارند پى برده‌اند كه نيش زنبور عسل براى بيماريهائى مانند رماتيسم ، مالاريا ، درد اعصاب و بعضى ديگر از امراض مؤثر است البته نيش زدن زنبور به عنوان خودكشى محسوب مىشود ، زيرا با نيش زدن مىميرد . قابل توجه است كه گزش يك يا چند زنبور معمولا قابل تحمل است ولى گزش دويست تا سيصد عدد زنبور باعث فلج شدن دستگاه تنفسى و احتمالا مرگ است ( بحثهاى فوق از تفسير نمونه در ذيل آيه ، جلد 11 با استفاده از كتابهاى اولين دانشگاه و آخرين پيامبر و زنبور عسل نوشته مترلينگ و شگفتيهاى عالم حيوانات و بعضى كتب ديگر نوشته شد ) .\r\n","page_name":" 475 ","page_number":475},
  {"content":"\r\n\r\nب - شفاء روحانى و باطنى -\r\n1 - ( قَدْ جَاءَتْكُمْ مَّوْعِظَةٌ مِّن رَّبِّكُمْ وَشِفَاءٌ لِّمَا فِى الصُّدُورِ وَهُدًى وَرَحْمَةٌ لِّلْمُؤْمِنِينَ ) : « موعظه و شفائى براى سينه‌ها و قلبهاى شما و\r\nهدايت و رحمتى براى عالميان از طرف پروردگارتان براى شما آمد ( و آن قرآن بود ) » . « 1 »\r\n2 - ( وَنُنَزِّلُ مِنْ الْقُرْآنِ مَا هُوَ شِفَاءٌ وَرَحْمَةٌ لِّلْمُؤْمِنِينَ ) : « نازل مىكنيم قرآنى را كه شفاء و رحمت براى مؤمنين است » . « 2 »\r\n3 - ( قُلْ هُوَ لِلَّذِينَ آمَنُوا هُدىً وَشِفَاءٌ ) : « بگو اى پيامبر براى مؤمنين كه قرآن هدايت و شفا است » « 3 » تا به اينجا روشن شد كه قرآن شفاء دردهاى بىدرمان معنوى و باطنى مؤمنين است و در مقابل افزاينده بيمارى كافرين و منافقان لجوجى است ، كه ديگر در برابر سخنان حق خاضع نمىشوند و همچون خفّاشانى از نور حقيقت قرآن گريزانند .\r\nممكن است گفته شود ، چرا قرآن شفاء و دواى درد باطنى مؤمنين است و افزاينده درد كافرين و ظالمين ؟ ! ( ولا يَزيدُ الظالِمينَ الّا خَسارا )\r\nدر جواب گوئيم : قرآن داروئى است كه : با روحهاى مستعدّ داراى ايمان تناسب دارد ، و براى اين گونه بيماران مفيد است ، و امراض چنين بيمارانى را بر طرف مىكند ولى با روحهاى كفار و منافقين و مشركين لجوجى كه قلب آنها سياه شده تناسب ندارد ، بلكه بيمارى آنها را تشديد مىكند ، مثل اينكه بعضى بدنها با پنىسيلين سازگار نيست ، و به همين جهت در موقع تزريق تست مىكنند ، تا ببينند اثر سوء نداشته باشد ، همين پنىسيلين در افرادى مفيد و نابود كننده ميكروب و شفابخش است . همين مطلب در امراض روحى هم هست ، قرآن داروئى است كه با ساختار روحى مؤمنين سازگار است ، و لذا شفا حاصل مىشود ولى با ساختمان روحى\r\n\r\n\r\n","description":"","footnote":"\r\n( 1 ) . سوره يونس ، آيه 57 .\r\n( 2 ) . سوره الاسراء ، آيه 82 .\r\n( 3 ) . سوره فصّلت ، آيه 44 .\r\n","page_name":" 476 ","page_number":476},
  {"content":"\r\n\r\nمنافقين و كافرين لجوج نه .\r\nالبته قرآن مايه هدايت و شفاء هر بيمارى است ، كه طالب شفا باشد ، گرچه كافر باشد ، ولى كافرى كه طالب و در جستجوى حقيقت باشد ، قرآن آن را هم هدايت كرده و درمانى براى دردهاى روحى او است ، اما كافر و ظالم و منافقى قابل درمان نيست كه لجاجت كرده و طالب شفا نباشد ، چطور طبيب بيمارى را درمان كند ، كه خود طالب درمان نيست .\r\nقرآن همچون قطرات حياتبخش باران است كه در باغ لاله رويد و در شوره‌زار خس ، گل را طراوتش افزايد و خس و خار را جانگدازى ، به قول شاعر :\r\n درختى كه تلخ است اندر سرشت * گرش بَر نشانى به باغ بهشت\r\nو از جوى خُلْدَش به هنگام آب * به بيخ انگبين ريزى و شهد ناب\r\nسرانجام گوهر به كار آورد * همان ميوه تلخ بار آورد \r\nدرخت وجود آنها گرچه با آب حيات قرآن آبيارى شود چون سرشتى تلخ دارند ، آب حيات و گوارا را هم در مسير بار دادنِ ميوه تلخ مصرف كنند ، و لذا بايد چنين درختانى از بيخ و بن ريشه‌كن شوند ، نه اينكه بريده شوند . قرآن علاوه بر اينكه دواى درد مؤمنين است نسخه شفابخشى نيز براى كفار و منافقين و گم‌گشتگان وادى ضلالت است كه طالب حقيقتند و نمىيابند . در كلمات مولى در نهج‌البلاغه مىخوانيم :\r\n« فاستشفوه من ادوائكم و استعينوا به على لاوائكم فانّ فيه شفاء من اكبر الداء و هو الكفر و النفاق و الغىّ و الضلال » :\r\n« از اين كتاب بزرگ آسمانى براى بيماريهاى خود شفا خواهيد ، و براى مشكلاتتان كمك گيريد ، زيرا در آن ، شفاء بزرگترين بيماريهاست و آن كفر و نفاق و جهل و ضلالت است » . مولى از چهار مرض\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nبسيار بزرگ سخن مىگويد كه : زندگى دنيا و آخرت را تباه مىكند كفر موجب بىهدفى انسان در مسير زندگى مىشود ، انسان بى هدف و بىايمان ، انسان تهى و بيوزنى است ، كه مثل فضانوردان در فضاى زندگى با هر نسيمى\r\nبه طرفى مىروند ، اما انسان معتقد به خدا سنگين است ، كه بادهاى كوه بركن هم او را به حركت درنمىآورد ، هر آن دست انسان را گرفته و در آفاق و انفس سير مىدهد ، تا با آيات الهى آشنا كند و ايمان را در قلب انسانها رسوخ دهد .\r\nانسان جاهلى را هم كه دچار بيمارى ( غَىّ ) « 1 » و جهالت شده نجات مىدهد ، انسان گمشده در وادى ( ضلال ) « 2 » و ضلالت را هم از حيرت رهانده و مسير را به او مىنماياند ، نه اينكه فقط راهنماست كه راهبر است ، يعنى تا رسيدن به مقصد دست را گرفته و مىبرد ، نه اينكه فقط بگويد راه از اين طرف است .\r\nقرآن هم انسان جاهلى را كه از روى اعتقاد فاسد به جهالت و گمراهى افتاده راهنما است ، و هم گمراهى را كه از راه صواب منحرف شده ، خواه از روى اعتقاد فاسد و خواه بدون اعتقاد فاسد ، خواه ضلالت شخص زياد باشد ، به حدّ كفر ، و خواه ضلالت در اعتقادات و اصول ، و خواه ضلالت در احكام و فروع .\r\nاگر سؤال شود چهار بيمارى كه مولى در اين كلامشان فرموده‌اند ، چگونه\r\n\r\n\r\n","description":"","footnote":"\r\n( 1 ) . ( الْغىّ ) چنان كه صاحب مفردات گويد عبارت است از جهلى كه از اعتقاد فاسد حاصل شود ، ( جهل يك وقت ناشى از هيچ اعتقادى نيست و يك وقت از اعتقاد فاسد است ، اين دومى را غىّ نامند « الغىّ جهل من اعتقاد فاسد و ذلك انّ الجهل قد يكون من كون الانسان غير معتقد اعتقاداً لا صالحا و لا فاسداً و قد يكون من اعتقاد شى فاسد و هذا النحو الثانى يقال له الغىّ » مفردات ، صفحه 369 .\r\n( 2 ) . ( الضّلال ) مفردات گويد عبارت است از انحراف از طريق مستقيم و گمراهى ، خواه سهواً و خواه عمداً ، خواه كم و خواه زياد « الضّلال العدول عن الطريق المستقيم و يضادّه الهداية قال تعالى ( فمن اهتدى فانما يهتدى لنفسه و مَنْ ضَلّ فانّما يضلّ عليها ) و يقال الضّلال لكل عدول عن المنهج عمداً كان او سهواً ، يسيراً كان او كثيراً » 297 .\r\n","page_name":" 478 ","page_number":478},
  {"content":"\r\n\r\nدر مورد متّقيان صادق است كه در خطبه متقين‌مى فرمايند از قرآن شفا مىطلبند در حالى كه پرهيزكار و متقى ، هستند نه كافر و نه منافق ؟ !\r\nدر جواب گوئيم : مرضهائى مثل كفر و نفاق و غىّ و ضلال كه در سرحد كفر باشد ، براى آنها نيست ، و اين كلام مولى شفابخشى قرآن را نسبت به كافرين بيان مىكند ، ( البته در صورتى كه خود در صدد شفا خواهى باشند ) علاوه بر اينكه متقيان براى عدم انحراف و پيشگيرى از مبتلا شدن به اين امراض بايد آن نسخه را مورد عمل قرار دهند ، يعنى گرچه مبتلا نشده‌اند ، ولى براى جلوگيرى از ابتلاء نياز به قرآن دارند ، و اما حضرت در كلمات ديگرى شفابخشى قرآن را براى مطلق امراض كه شامل غير امراض كفّار و منافقين است ، بيان فرموده‌اند .\r\nدر جاى ديگر از نهج‌البلاغه مىخوانيم :\r\n« الا انّ فيه علم ما ياتى و الحديث عن الماضى و دواء دائكم و نظم ما بينكم » :\r\n« آگاه باشيد كه در آن ( قرآن ) علم خبرهاى آينده و داستان حوادث اقوام گذشته و دواى دردهاى شما و نظم زندگى اجتماعى شما است » . « 1 »\r\nدر جاى ديگر مىفرمايد :\r\n« و عليكم بكتاب الله فانه الحبل المتين و النور المبين و الشفاء النافع و الرَّى الناقع و العصمة لِلْمُتُمَسّك و النجاة للمتعَلّق ، لا يَعوَج فيُقام و لا يَزيغ فَيُستَعْتَب « ولا تُخْلقُه كثرة الردّ » و وُلوج السَّمع من قال به صدق و من عمل به سَبَقَ » :\r\n« شما را توصيه مىكنم به كتاب خداوند كه رشته محكم و روشنائى آشكار و شفاى نافع و سيرابى گوارا است ، هر كس به آن روى آورد ، در امان است ، و هر كس به آن چنگ زند نجات يابد ، كجى در آن نيست تا نياز به راست شدن داشته باشد ، و خطا نمىكند كه عتاب و ملامت شود و كثرة تكرار و زياد شنيدن آن ، آن را كهنه نمىكند ، هر كس تكلم به قرآن كرد صادق و هر كس عامل به آن شد گوى\r\n\r\n\r\n","description":"","footnote":"\r\n( 1 ) . نهج‌البلاغه ، خطبه 158 صبحى صالح و 157 فيض‌الاسلام .\r\n","page_name":" 479 ","page_number":479},
  {"content":"\r\n\r\nسبقت را از ديگران ربود ) . « 1 »\r\nو همچنين فرمود :\r\n« و تَعَلَّمُوا القُرآنَ فَانَّه احسنُ الحديث و تفقَّهوا فيه فانّه ربيع القلوب و استشفوا بنوره فانه شفاء الصدور ، و احسنوا تلاوته فانّه انْفَعُ\r\nالقَصَص » « 2 » :\r\n« قرآن را ياد بگيريد كه بهترين كلام است ، و در آن تفقّه و دقت و تأمل كنيد ، كه بهار قلبها است ، ( يعنى موجب شكوفائى قلوب است ) و به نور آن طلب شفا كنيد كه شفاى سينه‌ها و دلها است ، و خواندن آن را نيكو كنيد كه بهترين گفتنى و نافع‌ترين سخن است » . « 3 »\r\nامام سجاد ( عليه السلام ) نيز در يكى از دعاهاى صحيفه سجاديه كه در مورد ختم قرآن است ، چنين مىفرمايد :\r\n« وَ جَعَلْتَهُ نوراً تهتدى من ظُلم الظَلالة و الجَهالَة باتّباعه و شِفاء لِمَنْ أَنْصَتَ بِفَهمِ التصديق الى اسْتِماعه » :\r\n« و قرار دادى ( اى خداوند متعال ) قرآن را به صورت نور كه هدايت جوئيم از ظلمتهاى گمراهى و جهل به وسيله پيروى كردن آن ، و قرار دادى آن را شفاء و درمان براى كسى كه سكوت كرد براى شنيدنش ، آن هم شنيدنى از روى تصديق و باور نمودن ( نه از روى تكذيب و انكار ) » « 4 » و اين همان نكته‌اى است كه عرض كرديم ، انسان بيمار وقتى بهبودى مىيابد كه خود طالب بهبودى باشد .\r\nبهترين دليل براى شفابخشى قرآن مقايسه وضع اسف‌بار جاهليت قبل از اسلام با بعد از اسلام است ، ديديم كه : چگونه عرب جاهلى كه بوئى از انسانيّت نبرده بود ، و جز خونريزى و خونخوارى چيزى به ياد نداشت ، با آمدن قرآن و به كار بستن آن و متابعت از طبيب زمان خود پيامبر عظيم الشان اسلام ( صلى الله عليه وآله ) به كجا رسيد ، به\r\n\r\n\r\n","description":"","footnote":"\r\n( 1 ) . نهج‌البلاغه خطبه 156 صبحى صالح و 155 فيض‌الاسلام .\r\n( 2 ) . قَصَص ( به فتح قاف ) مصدر و به معنى قصه گفتن و قِصَص ( به كسر قاف ) جمع قصّه و به معنى قصه‌ها است .\r\n( 3 ) . نهج‌البلاغه خطبه 110 صبحى صالح و 109 فيض‌الاسلام .\r\n( 4 ) . صحيفه سجاديه ، دعاى 42 .\r\n","page_name":" 480 ","page_number":480},
  {"content":"\r\n\r\nجائى كه ابرقدرتهاى زمان خود را به زانو درآوردند ، و امان را از حكومت بزرگ ايران و روم گرفتند ، و الان هم مىبينيم مسلمانان امروز در اثر پشت كردن به قرآن و دستورات آن وزير بار ولايت حاكمان جور رفتن چه بر سرشان آمده ، تمام عزّتى را كه پيشينيان ما براى ما كسب كرده بودند با دست خود در اثر پشت كردن به قرآن از دست داديم ، و مىدهيم .\r\nآرى قرآن كه مايه وحدت در بين عرب جاهلى شد ، كنار گذاشتن آن موجب تفرقه و تسلّط بيگانگان بر ما و منابع ما گرديد ، با پشت كردن به قرآن از قوّت به ضعف و از علم به جهل و از پيشرفت به واماندگى و از عزّت به ذلّت روى آورديم ، و آن مجد و عظمت را به تدريج از دست داديم ، و مىگوئيم چرا به اين روز افتاده‌ايم ؟ ! ما با دست خود پايگاه مطمئن ايمان را براى خود خراب كرديم و به آنچه باعث اتحاد و وحدت ما بود پشت پا زديم و گويا دشمنان ما از آن استقبال كردند ، گويا قرآن براى دشمنان ما نازل شده بود ، كه نداى وحدت آن را شنيدند و در برابر ما همگى جبهه گرفتند ، و در نتيجه ما را به خاك سياه نشاندند آنها كه با شعار هميشه زنده تاريخ كه هرگز كهنه نمىشود ، يعنى : « تفرقه انداز و حكومت كن » ممالك اسلامى را دچار تشتّت كردند ، آنها كردند آنچه كه كردند و ما هنوز خوابيم !\r\nآرى برادرم تا وقتى قرآن را فقط در طاقچه‌هاى خانه‌ها و در كنار مقابر و مجالس ترحيم و در موقع خطبه عقد و انتقال از منزلى به منزل ديگر و در وقت مسافرت رفتن به كار گيريم ، وضع به همين منوال است ، و بايد از بيمارى فردى و اجتماعى بناليم ، واقعاً شرم‌آور است كه با قرآن چنين كرديم و با چه روئى در قياس به محضر رسول گرامى ( صلى الله عليه وآله ) و قرآن عزيز و بالاتر از همه خداوند متعال رويم ، آيا به ما نمىگويند هدف از نزول قرآن همين بود كه كرديد ؟ !\r\nقرآن كتاب عدالت ، مساوات ، آزادى و حق و خير است ، و در يك جمله كتاب شفاى تمام دردها است ، درد روحى ، اجتماعى ، تربيتى ، اخلاقى و غيره ، همه امراضى\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nكه امروز ما به آنها مبتلا هستيم .\r\nدر اينجا بسيار مناسب است روايت جالبى را از امام جواد ( عليه السلام ) ذكر كنم ، تا روشن شود چطور در اثر عدم توجه به قران خداوند قرآن و علاقه به آن را از ملتى مىگيرد ، و دشمنان را بر سر آنها مسلّط مىگرداند .\r\nحضرت مىفرمايند :\r\n« وَ كُلُّ امَّة قَد رَفَعَ الله عنهم علمَ الكتابِ حين نَبَذوه و ولّاهم عَدُوّهم حين تَوَلّوه و كان نَبْذُهم الكتاب انْ اقاموا حروفَه و حَرّفوا حدودهَ فهم يَرونُه و لا يرعَونه و الجهّال يُعْجِبُهم حفظُهم للرواية و العلماء يحزُنُهم تركُهُم للرعاية » :\r\n« هر امّتى كه خداوند علم قرآن را از آنها برداشت وقتى بود كه خود قرآن را ترك كردند و هر امّتى كه خداوند بر آنها دشمنانشان را مسلّط كرد وقتى بود كه خود زير سلطه دشمن رفتن را قبول كردند ، و ترك كردن و كنار گذاشتن آنها قرآن را به اين صورت بود كه حروف و كلمات و الفاظ قرآن را حفظ مىكردند ، ولى حدود و احكام آن را تحريف مىكردند ، روايت قرآن مىكردند ، ولى مراعات آن نمىكردند ، نادانان حفظ قرآن را براى روايت كردن آن ترجيح مىدادند و علماء از اينكه ترك رعايت قرآن مىشود محزون و غمگين مىشدند » . « 1 »\r\nبا توجه به اين روايت ، حركت قهقرائى امّت اسلامى و به عقب برگشتن آنها كاملا روشن مىشود و چقدر دقيق منطبق بر اين زمان مىشود ، كه مىبينيم در كشورهائى مثل حجاز و عراق و مصر حفظ الفاظ قرآن بسيار مورد توجه است ، به طورى كه بچه‌هاى كوچك مبادرت به حفظ قرآن مىكنند ، در حالى كه احكام آن مراعات نمىشود ، و در كنار اين عدم رعايت ، علماى راستين محزونند ، و خون دل مىخورند ، با چشمى گريان و دلى پرخون نظاره‌گر اين اوضاع هستند ، و كارى از دست آنها ساخته نيست ، آنقدر كه به صورت زيبا و تجويد قرآن توجه مىشود ، به\r\n\r\n\r\n","description":"","footnote":"\r\n( 1 ) . بحارالانوار ، جلد 78 ، صفحه 358 ، چاپ قديم ( در مواعظ امام جواد ( عليه السلام ) ) ؛ فروع كافى ، جلد 8 ، صفحه 53 ؛ ميزان الحكمة ، ج 8 ، صفحه 85 .\r\n","page_name":" 482 ","page_number":482},
  {"content":"\r\n\r\nتفسير و بيان احكام توجه نمىشود ، و اين نقشه‌اى بود كه بعد از به انحراف كشيدن خط امامت بعد از پيامبر ( صلى الله عليه وآله ) كشيده شد ، و تا به حال ادامه دارد ، اين سياست شومى بود كه بعد از پيامبر ريخته شد كه قرآن خوانده شود ولى تفسير نشود . به اميد روزى كه به هوش آئيم و براى رفع همه دردها و خصوصاً درد و تفرقه و نفاق به سراغ قرآن رويم ، كه آن ريسمان محكمى است كه مأمور چنگ زدن به آنيم . ( واعتصموا بحبل الله جميعاً و لا تفرقوا ) « 1 » مرحوم الهى اين نغمه سراى باغ عشق و عرفان در ذيل چند فراز گذشته ( تالين لاجزاء القرآن يرتلونه ترتيلا يحزّنون به انفسهم و يستثيرون به دواء دائهم ) چنين گويد .\r\n همه شب تا سحر آن عشقبازان * ز شوق دوست چون شمع گذازان\r\nكنند اجزاء قرآن را تلاوت * به ترتيب و تفكر وز درايت\r\nكز آن خواندن غمين گردد دل پاك * غمى كان در نشاط آرد نه افلاك\r\nكنند از فكر در آيات قرآن * هزاران درد جان خويش درمان\r\nكتاب عشق قرآن است درياب * صحيفه سرّ سبحان است درياب \r\n\r\n\r\n","description":"","footnote":"\r\n( 1 ) . سوره آل عمران ، آيه 103 .\r\n","page_name":" 483 ","page_number":483},
  {"content":"\r\n\r\n برو گر عاشقى اين دفتر آموز * زنور دانش آن دل بيفروز\r\nكز اين دانش نه دانش‌هاى ديگر * توان گشتن به كوى دوست رهبر\r\nكزين دانش رهى از خودپرستى * بياموزى رموز عشق و مستى\r\nكز اين جام الَستى گر كنى نوش * خودى گردد ز سرمستى فراموش\r\nبسوزى خودپرستى و خودى را * بيفرزوى چراغ بيخودى را\r\nهر آن دانش كه ناز و نخوت آرد * فزون در دل هوا و شهوت آرد\r\nكجا درمان درد خودپرستى است * كجا آن مىزصهباى الَستى است\r\nمىاى كان عقل را هشيار سازد * دل از خواب هوس بيدار سازد\r\nفزآيد مستيش هشيارى دل * زدايد دارويش بيمارى دل \r\n\r\n","description":"","footnote":"","page_name":" 484 ","page_number":484},
  {"content":"\r\n\r\n روان هشيار و دل پر نور سازد * غرور و مستى از جان دور سازد\r\nمِى شيرين پاك آسمانى است * ز قرآن جو كه تاك آسمانى است\r\nكتاب سرّ لاريبى است قرآن * ظهور شاهد غيبى است قرآن\r\nشهود غيبى و غيب شهودى است * صعود قومى و قوسى صعودى است\r\nخوشا آنان كه شب زين دفتر عشق * همى خوانند نام دلبر عشق\r\nخوشا آنان كه هر شب تا سحرگاه * بدين خوش نغمه از دل بر كشند آه\r\nتو هم زين داستان عشق فرمان * ( الهى ) ساز ، درد خويش درمان \r\n* * *\r\n\r\n","description":"","footnote":"","page_name":" 485 ","page_number":485},
  {"content":"\r\n . \r\n","description":"","footnote":"","page_name":" 486 ","page_number":486},
  {"content":"\r\n\r\n\r\n23 - 27 - واكنش پرهيزگاران * در برابر قرآن مجيد\r\n( فَاذا مَرّوا بآية فيها تَشويقٌ ركَنُوا اليها طَمَعاً و تَطَلَّعَت نُفوسُهم اليها شوقاً و ظَنّوا انّها نُصْبَ اعْيُنِهم و اذا مَرّوا بآية فيها تَخْويف أَصغَوا مَسامع قلوبِهم و ظَنُّوا انّ زَفير جَهَنَّم و شَهيقها فى اصول آذانِهِم ) :\r\nترجمه : « پرهيزكاران هرگاه به آيه‌اى برسند كه در آن تشويق باشد با علاقه فراوان به آن روى آورند و روح جانشان با شوق در آن خيره شود و آن را همواره نصب العين خود مىسازند ، و هرگاه به آيه‌اى برخورد كنند كه در آن بيم باشد ، گوشهاى دل خويشتن را براى شنيدن آن باز مىكنند و صداى ناله و به هم خوردن زبانه‌هاى آتش با آن وضع مهيبش در درون گوششان طنين‌انداز است » .\r\n* * * شرح : مولى در ادامه برنامه شبانه متّقين ، اشاره به تلاوت قرآن و تفكّر و تأمّل آنها بر روى آيات قرآن مىكند ، يعنى آنها مثل كسانى نيستند كه فقط الفاظ قرآن را لقلقه زبان كنند ؛ بلكه تلاوت آنها توأم با تأمّل و تفكّر است آنها اين كلام مولى على ( عليه السلام ) را شنيده‌اند و به كار بسته‌اند كه :\r\n« الا لا خير فى قراءة ليس فيها تدبّر الا\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nلاخير فى عبادة ليس فيها تعقّه » « 1 » :\r\n« آگاه باشيد كه خيرى در تلاوتى نيست كه در آن تدبّر و دقت نباشد ، بدانيد كه خيرى در عبادتى نيست كه در آن آگاهى و فهم نباشد » ، كدام يك از ما اين گونه عمل به سيره متّقين مىكنيم ، كدام يك از ما تأمّل و تدّبر در آيات و احكام الهى مىكنيم .\r\nآيا جاى نكوهش و سرافكندگى نيست كه براى كتاب داستان و قصه و كتابى كه داراى حكايات خنده‌آور است ، اينقدر وقت مىگذاريم ، و حتى دقت مىكنيم مطلبى از ذهن ما غائب نشود ، ولى يك صدم اين مقدار را - اگر قرآن بخوانيم - براى فهم قرآن به كار نمىبنديم ، آيا زشت نيست اين همه دقت در يك مسئله رياضى و يا فيزيك و شيمى و غيره مىكنيم و قرآن را به فراموشى سپرده‌ايم ، چقدر بى توجهى است كه فلان آقا يا خانم فوق ليسانس خود را گرفته و اين همه وقت و فكر صرف كرده تا بتواند به اين درجه علمى رسد ، ولى هنوز ياد نگرفته چگونه از روى قرآن بخواند ، چه رسد به اينكه در معانى دقيق آن تأمّل و تفكّر كند ، چقدر قبيح است كه گوينده اخبار و برنامه‌هاى راديو و تلويزيون ما بعداز سالها كه از انقلاب اسلامى گذشته ، با توجه به اينكه دوره دانشگاهى را گذرانده وقتى يك آيه كوچك به او مىدهند نتواند صحيح بخواند ، اينها درد است كه هنوز نتوانيم از روى كتابى كه قانون انسان‌سازى و جامعه‌سازى است بخوانيم ، كتابى كه تمام درمان دردهاى ما در آن است ، كتابى كه اصلاح كننده دنيا و آخرت ما است ، چقدر فاصله است بين روش ما با روش متّقين ؟ ! ولى چاره نيست ، در نااميدى بسى اميد است بايد تلاش كرد تا لااقل خود را به مرز آنها نزديك كنيم .\r\nتفكّر ، حيات قلب انسان بصيراست ، اگر تدبّر از بين رفت روح بصيرت رخت برمىبندد ، و قلب بينا از بينائى باز مىايستد ، انسانى كه داراى باطنى بينا\r\n\r\n\r\n","description":"","footnote":"\r\n( 1 ) . بحارالانوار ، جلد 92 ، صفحه 211 ؛ معانى الاخبار ، جلد 2 ، صفحه 49 ؛ ميزان الحكمة ، جلد 8 ، صفحه 88 .\r\n","page_name":" 488 ","page_number":488},
  {"content":"\r\n\r\nو ضميرى روشن است ، تا مادامى كه تفكّر مىكند اين بينائى را دارا است ، اما بينائى بدون روشنائى به تنهائى در بيابان تاريك و ظلمانى مسائل و حوادث\r\nزندگى كارآئى ندارد ، زيرا بدون روشنائى امكان وصول به مقصد غيرممكن است . قرآن است كه نور هدايت و چراغ تاريكىها است ، و چه جالب اين مطلب را امام به حق ناطق ، صادق اهل‌بيت عليهم‌السّلام مىفرمايد :\r\n« انّ القرآن فيه مَنار الهُدى و مصابيح الدُّجى ، فَلْيَجُلْ جال بَصَرَه و يفتَح للضياء نَظَره ، فَانّ التفكّر حياة قلب البصير كما يمشى المستنير فى الظلمات بالنور » « 1 » :\r\n« اين قرآن راهنماى هدايت و چراغ شب تاريك است ، پس جولان دهد صاحب‌نظر چشم بصيرت خود را در آن و بگشايد نظر باطنى خود را براى استفاده از نور آن ، زيرا كه تفكّر زندگى و حيات دلِ بينا است ، چنانچه در ظلمات و تاريكىها به نور استعانت كنند ، در ظلمات جهل و تاريكيهاى ظلالت به نور هدايت قرآن بايد هدايت جست » .\r\nقرآن عهد و پيمان الهى با بندگان خود است و نيكوست كه هر روز انسان با خواندن آن تجديد عهد و ميثاق با خداى خود كند ، در روايت هم آمده كه امام صادق ( عليه السلام ) فرمودند :\r\n« القرآن عهد اللّه الى خلقه فقد ينبغى للمرء المسلم ان ينظُرَ فى عهده و انْ يَقْرَأ منه فى كلّ يوم خمسين آية » :\r\n« قرآن عهد خداوند به سوى بندگان او است ، سزاوار است ، براى مسلمان كه در عهد خود نظر كند ، و در هر روز 50 آيه از آن را تلاوت كند » . « 2 »\r\nدر حديثى ديگر از امام سجاد ( عليه السلام ) آمده است :\r\n« آيات القرآن خزائن فكلّما فتِحتْ خزينةٌ ينبغى لك ان تنظر ما فيها » :\r\n« آيات قرآن گنجينه‌هائى است كه هرگاه گنجينه‌اى باز شد سزاوار است آنچه در آن است دقت و نظر كنى » « 3 » اگر انسان به گنجى رسد بسيار دقت مىكند و خوب بررسى مىنمايد تا كمال استفاده را از آن\r\n\r\n\r\n","description":"","footnote":"\r\n( 1 ) . كافى ، جلد 2 ، كتاب فضل القرآن ، حديث 5 .\r\n( 2 ) . كافى ، جلد 2 ، كتاب فضل القرآن ، باب فى قراءته ، حديث 1 و 2 .\r\n( 3 ) . كافى ، جلد 2 ، كتاب فضل القرآن ، باب فى قراءته ، حديث 1 و 2 .\r\n","page_name":" 489 ","page_number":489},
  {"content":"\r\n\r\nبنمايد ، اين انسان هم بايد وقتى در قرآن وارد شد و هر آيه‌اى را از جلوى چشمش گذراند ، بسيار تأمّل كند كه هر آيه‌اى گنجى است كه با ديدن و قرائت كردن آن به رويش گشوده مىشود و با تأمّل و بررسى در آن استفاده و مورد بهره‌بردارى قرار مىگيرد ، و چه گنجى از اين بهتر كه هم براى دنياى فانى سودمند است هم براى آخرتِ باقى مفيد ، و بواسطه مراعات تفكّر و ادب قرائت ، پيشوايان معصوم عليهم‌السّلام از زياد خواندن و با سرعت خواندن آن در مدتهاى كوتاه جلوگيرى مىكردند در روايت آمده كه محمدبن عبدالله به امام صادق ( عليه السلام ) گفت : « من قرآن را در يك شب ختم مىكنم » ، حضرت فرمودند : من خوشم نمىآيد قرآن را در كمتر از يك ماه ختم كنى » . « 1 »\r\nدر روايتى ديگر ابن عمرو گفت : پيامبر ( صلى الله عليه وآله ) به من فرمودند : « بخوان يك دور قرآن را در هر ماه » ، گفتم : « بيشتر در خود قدرت مىبينم » ، فرمودند : « در 20 شب بخوان » ، گفتم : « قدرت بيشترى دارم » ، فرمود : « در 10 شب بخوان » ، گفتم : « قدرت بيشترى دارم » ، فرمود : « بخوان در هفت شب و زياد مكن بر اين مقدار ( يعنى در ظرف هفت شب بيشتر از يك دوره قرآن مخوان ) » . « 2 »\r\nاينها همه نشان دهنده توجه اولياء دين به تدبّر در آيات قرآن است و براى جلوگيرى از عدم تفكّر در آيات ، اصحاب را منع مىكردند كه در مدّت كوتاهى ختم قرآن كنند زيرا طبيعى است كه هر چه سرعت قرائت بيشتر باشد ، تعمّق و تدبّر در معانى آن كم مىشود گاهى اين سؤال مطرح مىشود ، كه : چگونه مىتوان بين رواياتى كه مىگويند بسيار قرآن بخوانيد ، و رواياتى كه مىگويند تدبّر و تفكّر كنيد ، جمع كرد ؟ جواب روشن است : اين دو دسته از روايات تضادى با هم ندارد ، زيرا از رواياتى كه ذكر شد\r\nمعلوم مىشود كه پيامبر و ائمه عليهم‌السّلام برحسب حال كسى كه قرآن\r\n\r\n\r\n","description":"","footnote":"\r\n( 1 ) . كافى ، جلد 2 ، صفحه 617 ؛ ميزان الحكمة ، جلد 8 و صفحه 88 .\r\n( 2 ) . كنز العمال ، خبر 2815 ؛ ميزان الحكمة ، جلد 8 ، صفحه 88 .\r\n","page_name":" 490 ","page_number":490},
  {"content":"\r\n\r\nمىخواند به او تأكيد مىكنند بسيار قرآن بخواند و بسيار ختم قرآن كند ولى وقتى مىبينند به حدّى مىرسد ، كه زياد و سريع خواندن به تفكر در آيات ضرر مىزند و هدف اصلى كه فهم و درك است ضايع مىشود ، نهى مىكنند و مىگويند كمتر از يك ماه يا يك هفته ( برحسب حال سؤال كننده ) بيش از يك ختم قرآن نكند .\r\nپس زياد و با سرعت خواندن قرآن تا جائى است كه به تأمّل در آيات ضرر نزند ، اگر كسى مىبيند در يك سال يك ختم قرآن با فكر و تأمّل مىتواند بكند نبايد تا مىتواند كمتر از يك سال بخواند ، البته توجيهات ديگرى هم كرده‌اند كه از جمله :\r\n1 - رواياتى كه تأكيد بر زياد خواندن مىكند ، هدفى را دنبال مىكند و آن حفظ شدن و سالم ماندن قرآن از تحريف آن ، زيرا هر چه بيشتر خوانده شود محفوظتر و مُحَرّفان ، نااميدتر مىشوند ، و رواياتى كه تكيه بر روى فهم مىكند ، هدف ديگرى را دنبال مىكند كه : آن هدايت مردم و توسعه در بينش آنهاست ، و حال كه تقريباً از دست تحريف‌گران قرآن در امان مانده ، بايد به هدف دوم پرداخت .\r\n2 - شايد اشاره به اختلاف حالات باشد ، گاهى انسان حالت روحى او مناسب دقيق شدن در مطلبى است آن وقت تفكّر كند ، و گاهى امر دائر مدار قرآن خواندن سريع و يا به دنبال كار ديگر رفتن است ، در اين حالت روخوانى قرآن مقدّم است ، و چه بسا انسان را به وادى تفكر مىكشاند .\r\n3 - رواياتى كه تأكيد بر زياد خواندن مىكند ، مراد اين باشد كه آياتى كه روى آنها تفكّر شده بيشتر و سريعتر خوانده شود . . .\r\nالبته به نظر مىرسد از همه بهتر همان بود كه گفتيم يعنى زياد خواندن با تفكّر و تدبّر و هيچ تضادى هم به قرينه رواياتى كه ذكر شد ندارد .\r\nپرهيزكاران وقتى به آياتى كه بشارت و تشويق در آن است ، و ذكرى از بهشت و نعمتهاى آن شده ، مىرسند ، آن نعمتها را از خداوند طلب مىكنند و وقتى به آيات\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nمشتمل بر خوف و ترس و عذاب برخورد مىكنند به خدا پناه مىبرند .\r\nدر روايت است كه امام هشتم ( عليه السلام ) در سفر خود به خراسان شبها در فِراش خود بسيار تلاوت قرآن مىكردند ، و وقتى به آيه‌اى كه ذكر بهشت يا جهنّم بود مىرسيدند ، مىگريستند ، و بهشت را از خدا طلب و از آتش جهنم پناه به او مىبردند . « 1 »\r\nپرهيزكاران چنان به آيات مشتمل بر تشويق توجه دارند گويا نعمتها در برابر ديدگان آنهاست ، گويا بهشت را مىبينند ، و از طرفى چنان گوش به آيات مشتمل بر عذابهاى الهى مىسپارند ، كه گويا زفير و شهيق جهنم را مىشنوند . « زفير و شهيق » دو موجود زنده‌اى هستند كه تنفس مىكنند مثل انسان و اسب و غيره ، به درون بردن هوا را نيز زفير و بيرون كردن آن را شهيق گويند ، و به تعبير ديگر دم و بازدم . آيا نمىشود از اين استفاده كرد كه جهنم هم موجودى زنده است كه داراى زفير و شهيق است ، دم و بازدم دارد ، به طورى كه صداى آن محسوس است ، و چنان كه ما تنفس يك انسان يا اسبى را كه دويده به خوبى مىشنويم ، اهل معرفت هم دم و بازدم جهنم را مىشنوند ، آنچه ما از بهشت و جهنم در نظر خود ترسيم كرده‌ايم بسيار متفاوت است . ما نعمتهاى بهشت را تشبيه به باغهاى پرميوه و جهنم را تشبيه به گودالى آتشين مىكنيم ، ولى حقيقت غير از آن چيزى است كه ما تصور مىكنيم ، اينكه قرآن مىفرمايد : ( وَجِىءَ يَوْمَئِذ بِجَهَنَّم ) « 2 » : « جهنم آورده مىشود » يعنى چه ، جهنم به سوى گنهكاران مىآيد چه مفهومى دارد ؟ يا اينكه\r\nمىفرمايد : ( وَأُزْلِفَتِ الْجَنَّةُ لِلْمُتَّقِينَ ) « 3 » « بهشت براى پرهيزكاران نزديك آورده مىشود » يعنى چه ؟ حركت جهنم و بهشت چه معنى دارد ؟ آتش جهنم از درون مىسوزاند و اول قلب را سوزانده و بعد جسم را يعنى\r\n\r\n\r\n","description":"","footnote":"\r\n( 1 ) . بحارالانوار ، جلد 92 ، صفحه 210 ؛ ميزان الحكمة ، جلد 8 ، صفحه 88 .\r\n( 2 ) . سوره الفجر ، آيه 23 .\r\n( 3 ) . سوره الشعراء ، آيه 90 و سوره ق ، آيه 31 .\r\n","page_name":" 492 ","page_number":492},
  {"content":"\r\n\r\nچه ؟ ( نَارُ اللهِ الْمُوقَدَةُ - الَّتِى تَطَّلِعُ عَلَى الْافْئِدَةِ ) « 1 » آيا اين آتش معمولى دنيوى است ، نه هرگز ، آتش دنيوى آتش سرد شده است ، اول جسم را مىسوزاند ، و بعد دِل را و قابل مقايسه با آتش اخروى نمىباشد .\r\nدر ذيل آيه ( وَجِىءَ يَوْمَئِذ بِجَهَنَّم ) مرحوم طبرسى در مجمع البيان روايت تكان دهنده‌اى نقل مىكند ، كه : مضمون آن چنين است : ابى سعيد خدرى گويد : در وقتى اين آيه نازل شد رنگ چهره رسول الله ( صلى الله عليه وآله ) تغيير كرد ، بطورى كه در صورت آن نمايان بود ، اصحاب كه حال حضرت را چنين ديدند ، نزد حضرت على ( عليه السلام ) رفته و گفتند : حادثه‌اى رخ داده كه در صورت پيامبر آثار آن را ملاحظه كرديم ، مولى از پشت حضرت آمد و ايشان را در بغل گرفت و گفت اى پيامبر خدا ، پدرم و مادرم فداى تو باد چه اتفاقى رخ داده ؟ حضرت فرمودند ، جبريئل اين آيه را بر من خواند : ( وَجِىءَ يَوْمَئِذِ بِجَهَنَّم ) مولى فرمود چگونه جهنم را مىآورد ، فرمود : هفتاد هزار ملك با 70 هزار ملك با 70 هزار زمام امام او را مىكِشَند و او مىخواهد فرار كند ، اگر او رها كنند ، اهل محشر را آتش مىزند ، سپس من به او عرضه مىشوم ، او مىگويد : مرا با تو چه كار يا محمد ، خداوند حرام كرده بدن تو را بر من ، و هر كسى سخن از خود مىگويد و به فكر خود است ولى محمد ( صلى الله عليه وآله ) ؟ گويد : « ربّ امتى ، امّتى » : « پروردگار من ، امتم ، امتم » « 2 » . بعضى در صدد توجيه بر آمده‌اند و اينكه قرآن درباره حركت كردن بهشت و جهنم مجازگوئى\r\nكرده ، و مراد اين است كه بهشت و جهنم در معرض ديد آنها قرار مىگيرد ، ولى دست برداشتن از ظاهر آيه بدون قرينه بر خلاف ، صحيح نيست . ما چه مىدانيم اوضاع جهنم و بهشت در قيامت و عذابها و نعمتها چگونه است ؟ ! پس ظاهر آيه هر چه هست همان را اخذ مىكنيم .\r\n\r\n\r\n","description":"","footnote":"\r\n( 1 ) . سوره الهمزة ، آيه 6 و 7 .\r\n( 2 ) . مجمع البيان ، جلد 5 ، صفحه 489 و قريب به همين معنى در تفسير درّ المنثور هم آمده و الميزان در جلد 20 ، ص 415 و نمونه در جلد 26 ، صفحه 472 در ذيل همين آيه آورده‌اند .\r\n","page_name":" 493 ","page_number":493},
  {"content":"\r\n\r\nپس با وجود اين عذابها و عقوبت‌ها كه حقيقتش بر ما پوشيده است ، اهل معرفت حق دارند ، با خواندن قرآن و اين آيات عذاب پير شوند ، و عجب است كه ما مىخوانيم ولى هيچ تغييرى در حالمان پيدا نمىشود ، گويا قلوب ما از سنگ هم سخت‌تر شده است ! ( كالحِجارَةِ او اشدّ قَسْوة ) « 1 » .\r\nمرحوم خوئى در منهاج البراعة « 2 » در ذيل اين فقره از آيه آورده كه خطمشى قرائت كنندگان قرآن را مشخص مىكند .\r\n1 - امام صادق ( عليه السلام ) فرمودند :\r\n« ينبغى للعبد اذا صلّى ان يُرتّل فى قرائته فاذا مَرّ بآية فيها ذكر الجنّة و ذكر النار سأل الله الجنة و تَعَوّذ بالله مِنَ النار و اذا مَرّ بِيا ايّها الناس و يا ايها الذين آمنوا يقول لبّيك ربّنا » :\r\n« سزاوار است براى عبدى كه در مقابل مولاى خود به نماز مىايستد ، ترتيل را در قرائت آيات رعايت كند و وقتى مرور به آيه‌اى كرد كه در آن ذكر بهشت و ذكر آتش است ، از خدا بهشت را طلب كند و پناه به خدا برد از آتش و وقتى « يا ايها الناس و يا ايها الذين آمنوا » را قرائت كرد بگويد لبيك ربّنا » .\r\n2 - روايت دوم تقريباً به همين مضمون از امام صادق ( عليه السلام ) است : « سزاوار است براى كسى كه قرآن مىخواند وقتى به آيه‌اى كه در آن طلب و درخواست يا ترس و خوف است رسيد ، طلب كند ، در آن وقت بهترين چيزى را كه اميد دارد ، و طلب كند عافيت و رهائى از آتش و عذاب را » .\r\n3 - زُهرى در حديثى گويد :\r\n« كان على بن الحسين ( عليه السلام ) اذا قَرَءَ مالك « ملك » يوم الدين يُكرّرها حتّى كاد انْ يموت » :\r\n« امام سجاد ( عليه السلام ) وقتى در نماز به ( مالك يوم الدين ) مىرسيد آنقدر تكرار مىكرد به طورى كه نزديك بود جان از بدنش مفارقت كند » .\r\n\r\n\r\n","description":"","footnote":"\r\n( 1 ) . سوره بقره ، آيه 74 .\r\n( 2 ) . منهاج البراعة ، جلد 12 ، صفحه 126 ، دو حديث اول را از طريق صاحب وسائل و سومى را از طريق كلينى نقل كرده است .\r\n","page_name":" 494 ","page_number":494},
  {"content":"\r\n\r\nكسى كه بتواند مانند پرهيزگاران قرآن بخواند ، بزرگترين نعمت به او عطا شده است ، و شايد اين نوع قارى مراد پيامبر باشد كه فرمود :\r\n« من قرأ القران ثمّ رأى انّ احداً اوُتِىَ افْضَل مما اوُتِى فقد استصغَر ما عظّمه الله » :\r\n« اگر كسى قرآن بخواند ( به بالاترين نعمت اهلى دست يافته است ) و اعتقاد پيدا كند كه به ديگرى بيشتر نعمت اعطا شده است او آنچه را كه خداوند عظيم و بزرگ شمرده ، كوچك شمرده است » « 1 » يعنى خداوند قرآن خواندن را نعمت بسيار عظيم دانسته بطورى كه بالاتر از آن نعمتى نيست اگر كسى آن را كوچك شمارد ، نعمت بزرگ خدا را كوچك شمرده است .\r\nاين برنامه متّقين مَحَكى براى شناختن خود ماست ، آيا ما هم در موقع تلاوت آيات الهى يا شنيدن آن چنين هستيم ؟ آيا در موقع شنيدن آيات عذاب تفكّرى نسبت به قيامت داريم ؟ آيا به مقام عين اليقين رسيده‌ايم ، كه اين گونه بهشت و جهنم را ببينيم ، و صداها را بشنويم ؟ معنى اينكه در روايت مىگويد وقتى به : « يا ايها الناس و يا ايها الذين آمنوا » رسيديد لبيك گوئيد ، چيست ؟ آيا غير از اين است كه طرف خطاب من هستم ؟ آيا غير از اين است كه آيا بشارت و بهشت و تخويف و جهنّم را شنيدم ، آيا شنيدن مسئوليت‌آور نيست ؟ تا خود را متّصف به اوصاف اهل بهشت ، و از اوصاف اهل آتش دور كنيم آيا همين مقدار كافى است كه : وقتى آيات بهشت و جنهم را شنيديم ، لفظاً درخواست نعمتهاى بهشت و دورى از عذاب كنيم ؟ ! نه هرگز ، حاشا و كلّا كه چنين باشد . بلكه بايد عملا همچنين كنيم ، بايد عمل خود را بر عمل بهشتيان منطبق كرده ، و هر چه بيشتر از عمل اهل\r\nنار تبرّى و دورى جوئيم ، خداوند ما را در اين راه ثابت‌قدم گرداند ، و توفيق تدّبر و تفكّر در آيات خودش را به ما عنايت فرمايد .\r\n\r\n\r\n","description":"","footnote":"\r\n( 1 ) . شرح نهج‌البلاغه ابن ابى الحديد ، جلد 10 - 9 ، صفحه 143 .\r\n","page_name":" 495 ","page_number":495},
  {"content":"\r\n\r\nاى برادرى كه هنوز سنّى از تو نگذشته ، سعى كن تا جوانى ، قرائت قرآن را براى خود ملكه كنى ، تا نورانيّت قرآن با خون و گوشت و پوست تو درآميزد ، و زيبائيهاى قرآن در قلب تو مستقر شود به طورى كه قرآن باطن تو شود ، گاهى انسان به جائى مىرسد كه مثل امام على ( عليه السلام ) و معصومين عليهم‌السّلام ديگر خود ، قرآن جامع و فرقان قاطع و كلام الله ناطق مىشود ، اينها آية الله عظماى الهى هستند ، و اين تعجب ندارد كه گاهى مىشود انسان به جائى رسد كه باطن او عين ذكر و عبادت مىشود .\r\nآرى تا جوانى بكوش كه قلب جوان بسيار پذيرش دارد ، بذر را مىگيرد ، چه بذر خدا باشد ، چه بذر شيطان ، ولى سعى كن قلب تو محل رشد بذر شيطان نشود ، و به همين جهت مبادا با اهل فسوق و عصيان و معصيت نشست و برخاست كنى ، كه هر چه در زمين قلب تو كِشْتند ، همان برداشت كنى ، و ديديم كه هر كه ناليد از رفيق و يار بد ناليد .\r\nدر حديث است : « مؤمنى كه قرائت قرآن كند در حالى كه جوان است ( نورانيّت ) قرآن با گوشت و خون او آميخته مىگردد خداوند او را با سفراء كرام نيكوكار محشور كند و قرآن پناه اوست ، در قيامت ، و در محضر حق گويد : خداوندا ! هر عاملى اجر عملش را گرفت ، غير از عامل به من ، پس بهترين عطاياى خود را به او برسان ، پس خداى تعالى دو حُلّه از حلّه‌هاى بهشتى را بر او بپوشاند و بر سر او تاج كرامت نهد ، پس خطاب شود ، آيا راضى شدى ؟ قرآن عرض مىكند : من اميد بيشتر داشتم ، پس امن و امان را به دست راست او دهند و خُلد برين را به دست چپ و داخل بهشت شود ، و به او گفته شود : قرائت كن ، و بالا بيا درجه‌اى ، پس به قرآن خطاب شود : آيا او را به مقامات عالى رسانديم و تو راضاى شدى ؟ عرض مىكند آرى » . « 1 »\r\n\r\n\r\n","description":"","footnote":"\r\n( 1 ) . چهل حديث ، صفحه 423 .\r\n","page_name":" 496 ","page_number":496},
  {"content":"\r\n\r\nدر روايتى از امام باقر ( عليه السلام ) آمده كه فرمودند : پيامبر گرامى اسلام فرموده‌اند :\r\n« مَنْ قَرَأَ عَشْر آيات فى ليلة لم يُكتَبْ مِنَ الغافلين و مَنْ قَرَأ خمسين آيةً كُتِبَ من الذّاكرين و مَنْ قَرَأ مِأتة آيه كُتِبَ مِن القانطين و مَنْ قَرَأ مِائتى آية كُتِبَ من الخاشعين و مَنْ قَرَأ ثلاثمائِة آية كُتِبَ منَ الفائزين و مَنْ قَرَأ خمسمائه آية كُتِبَ مِن المجتهدين و مَنْ قَرَأ الف آية كُتِبَ له قِنطارٌ مِن بِرٍّ ، القنطارُ خمسةَ عَشَرِ الفَ ( خمسون الفَ ) مثقال مِنْ ذَهَب و المثْقال اربعةٌ و عِشْرون قيراطا اصغره مِثلُ جَبَل احُد و اكبرها ما بينَ السماء و الارض » . « 1 »\r\n« رسول خدا ( صلى الله عليه وآله ) فرمود : هر كس در شبى ده آيه قرائت كند از غافلان به حساب نيايد و هر كس پنجاه آيه بخواند از ذاكران به حساب آيد ، و هر كس صد آيه بخواند ، از مطيعان و هر كس دويست آيه بخواند از خاشعان ، و هر كس سيصد آيه بخواند از رستگاران ، و هر كس پانصد آيه بخواند از كوششگران به حساب آيد ، و هر كس هزار آيه خواند ، هزار « قنطار » نيكى برايش نوشته شود » .\r\n\r\nاخلاص در قرائت قرآن\r\nاز مسائل مهم كه بايد آن را جزو اركان تأثير قرآن در قلوب دانست ، اخلاص در قرائت است ، اگر عملى بدون آن صورت گيرد ، بى ارزش و از درجه اعتبار خالى است . اخلاص روح عبادت ، سرمايه تجارت اخروى و رأس المال تجارتهاى دنيوى است ، اگر قرائت قرآن براى اغراض غير الهى مثل اينكه مردم خوششان آيد ، يا به اين وسيله دكّانى باز كرده و قصد پول به جيب زدن داشته باشد ، نه ثواب ندارد كه ، عقاب دارد . از امام صادق ( عليه السلام ) نقل شده كه از پدرش و او از پدرانش نقل كرده كه :\r\n« مَنْ قَرَأ القرآن ياكُلُ به الناس جاء يوم القيامة و وجهُهُ عظمٌ\r\n\r\n\r\n","description":"","footnote":"\r\n( 1 ) . چهل حديث ، صفحه 423 به نقل از كافى جلد 2 ؛ كتاب فضل القرآن باب ثواب قراءة القرآن ، حديث 5 .\r\n","page_name":" 497 ","page_number":497},
  {"content":"\r\n\r\nلا لَحم فيه »\r\nفرمود : « كسى كه قرائت قرآن كند براى استفاده از مردم ، در روز قيامت مىآيد در حالى كه صورت او استخوانى بدون گوشت است » « 1 » ، در واقع\r\nچنين شخصى كه فكر مىكند مال مردم را با قرآن مىخورد كه در حقيقت خود را مىخورد ، و در روز قيامت باطن هر چيز آشكار خواهد شد خواهد ديد كه گوشت صورت خود را مىخورده است ، خدا نكند قاريانى كه بر سر مقابر و در مجالس فاتحه قرائت قرآن مىكنند ، براى كسب پول باشد . بايد قصد را خالص كنند ، و قصد پول به جيب زدن نداشته باشند ، نبايد پولى را هم كه بانىها به آنها مىدهند ، در عوض قرآن خواندن قبول كنند ، خدا نكند آنها كه مىبينند آواز خوش دارند ، و اگر در چنين مجالسى قرآن بخوانند خوب استفاده مىكنند ، به اين نيّت قرآن بخواند خدا نكند اين عمل را براى خود شغل كند و دست از كار و كسب مفيد بكشند .\r\nبايد اداره‌اى در اين نظام اسلامى مسئول نظارت بر كار چنين افرادى باشد ، تا قرآن را به عنوان دكّانى مورد استفاده قرار ندهند ، و خدا نكند بعضى از اينها متدين هم نباشند . بى مناسبت نيست اين نكته را هم متذكّر شوم كه شبيه چنين تعبيرى كه نسبت به قرآن است نسبت به روايات ائمه و احكام الهى هم هست . مرحوم محدث نورى ( ره ) در كتاب لؤلؤ و مرجان كه براى آداب اهل منبر نوشته ( و براى همه اهل منبر خواندن آن از واجبات است ) چنين گويد : شيخ معظم كلينى در كافى روايت كرده از حضرت امام محمدباقر ( عليه السلام ) كه فرمود به ابى النعمان در ضمن وصايا كه به او كردند :\r\n« ولا تستاكل النّاس بِنا فَتَفْتَقِر » :\r\n« مخور مال مردم را به سبب و وسيله ما كه فقير خواهى شد » و ظاهراً مراد فقر در دنيا و آخرت هر دو باشد . . . و شيخ مفيد اين خبر را در « امالى » روايت كرده ، به اين عبارت\r\n« يا ابا النعمان لا تستاكل بنا النّاس\r\n\r\n\r\n","description":"","footnote":"\r\n( 1 ) . وسائل الشيعه ، جلد 4 ، صفحه 837 .\r\n","page_name":" 498 ","page_number":498},
  {"content":"\r\n\r\nفلا يزيدك الله بذلك الّا فقراء »\r\nحاصل آن كه مخور بوسيله ما مال مردم را كه خداى تعالى نيفزايد به اين كسبت براى تو جز فقر و پريشانى را ، و شيخ كشى در رجال خود روايت كرده از قاسم بن عوف كه امام زين العابدين ( عليه السلام ) به او فرمودند :\r\n« و ايّاك ان تَسْتَاكِل بنا فيزيدك الله فقرا » . . .\r\nمرحوم آخوند ملامحمد صالح\r\nمازندرانى و غير او در شرح اين كلام . . . چنين ذكر كردند كه مراد كسى است كه علم را آلت قرار مىدهد از براى خوردن اموال مردم و آن را سرمايه مىكند كه به آن كسب كند و وسعت دهد در معاش خود . « 1 »\r\nدر جاى ديگر چنين گويد : ثقة الاسلام كلينى در جامع كافى در باب « المستاكل بعلمه و المباهى به » روايت نموده از ابى عبدالله الصادق ( عليه السلام ) كه\r\nفرمود « مَنْ اراد الحديث لمنفعة الدنيا لم يكن له فى الاخرة نصيب و مَنْ اراد به الاخرة اعطاه الله خير الدنيا و الآخرة » :\r\n« هر كس قصد كند از حديث يعنى از ياد گرفتن و نقل آن از براى ديگران ، منفعت دنيوى را ، كه بوسيله آن مالى بدست آرد ، براى او در آخرت حظ و نصيبى نخواهد بود و هر كه قصد كند از تعليم و تعلّم آن ، خير آخرت را ، خداوند به او عطا مىفرمايد خير دنيا و آخرت را » .\r\nو نيز فقره اول را در آنجا از آن جناب به سند ديگر روايت كرده و شيخ فقيه محمدبن ادريس حلّى در كتاب سرائر از كتاب ابى القاسم جعفربن محمد بن قولويه نقل كرده كه : او از جناب ابوذر روايت كرده كه فرمود :\r\n« مَنْ تَعَلّم علما من عِلم الاخرة يريد به عرضا من عرض الدنيا لم يجد ريح الجنة » :\r\n« هر كه بياموزد علمى از علوم آخرت را و غرض او از آن ياد گرفتن ، تحصيل متاعى باشد از متاعهاى دنيا ، بوى بهشت را احساس نخواهد كرد » و شيخ ابن ابى جمهور احسائى در كتاب غوالى اللئالى روايت كرده از اميرالمؤمنين ( عليه السلام ) كه رسول خدا\r\n\r\n\r\n","description":"","footnote":"\r\n( 1 ) . لؤلؤ و مرجان ، صفحه 15 و 14 .\r\n","page_name":" 499 ","page_number":499},
  {"content":"\r\n\r\n( صلى الله عليه وآله ) فرمود :\r\n« مَنْ اخَذَ العلم مِنْ اهله و عمل به نجى و من اراد به الدنيا فهو حَظَهُ » :\r\n« هر كس بستاند علم را از اهلش و به آن عمل كند نجات يافته ، و هر كه قصد كند به آن تحصيل دنيا را پس بهره او از آن علم همان است كه قصد كرده و تحصيل نموده است » ، يعنى ديگر از آخرت حظ و نصيبى ندارد و ( سليم بن قيس هلالى ) از اصحاب اميرالمؤمنين ( عليه السلام ) همين مضمون را در كتاب خود از آن جناب با زيادتى نقل كرده ، كه :\r\n« و من اراد به الدنيا هلك و\r\nهو حَظّه »\r\nو حاصل زيادتى آنكه علاوه بر نداشتن نصيبى در آخرت هلاك نيز شده ، به جهت اين معامله كه علم دين داده و مال دنيا گرفته است و بر اين مضمون اخبار بسيار است . « 1 »\r\nمبلّغين دينى و روضه خوانها نبايد در مقابل گفتن احكام و روضه خواندن قصد پول گرفتن داشته باشند ، بايد قصد را خالص كرده و براى رضاى خداى متعال كار كنند ، البته مردم بايد بدانند مبلغين شيعه مانند مبلغين و علماء اهل تسنّن وابسته به مراكز دولتى نبوده و نيستند ، و بايد خود ، آنها را تأمين كنند و بالاخره بايد زندگى آنها اداره شود ، گاهى شنيده مىشود مىگويند چرا روحانيون كار نمىكنند مگر على ( عليه السلام ) كار نمىكرد ، اولا بايد بگويم علم ائمه و از جمله آنها على ( عليه السلام ) علم لَدُّنى بود و نياز به زحمت كشيدن و تحصيل كردن نداشتند و ثانياً بزرگترين ظلم تاريخ در حق على ( عليه السلام ) اين بود كه بيل به دست على دادند تا در نخلستانها كار كند ، مگر على ( عليه السلام ) براى كشاورزى آمده بود ، آن على ( عليه السلام ) كه فرمود از من بپرسيد قبل از اينكه از ميان شما بروم ، كه به طُرُق آسمان آشناترم تا طرق زمين ، آيا اين على ( عليه السلام ) بايد به كشاورزى مشغول شود ، آيا او كه عالم به حوادث گذشته و آينده بود ، بايد بيل بزند ، او چراغ جامعه بود و بايد در رأس حكومت كار مىكرد ، نه ميان آب و گِل ثالثاً مگر تعليم و تعلم و پرورش يك جامعه كار نيست ، مگر كار فقط بيل به دست گرفتن است\r\n\r\n\r\n","description":"","footnote":"\r\n( 1 ) . لؤلؤ و مرجان ، صفحه ( 17 و 16 و 15 ) ؛ مرحوم كلينى بابى دارد تحت عنوان ( المستاكل بعلمه و المباهى به ) كه اين روايات را جمع كرده است .\r\n","page_name":" 500 ","page_number":500},
  {"content":"\r\n\r\nرابعاً چرا اين اشكال به تحصيل‌كرده‌هاى امروزى نمىشود كدام محصلى تا قبل از فارغ التحصيل شدن اگر بخواهد به مقامات عالى و به پيشرفتهاى علمى رسد ، كار مىكند ، او كه مىخواهد به درجات عالى رسد فقط فكرش در درسش است نه كار ، چرا اين اشكال را به معلمين عزيز و آموزگاران گرانقدر نمىكنند ، مگر آنها بايد حتماً بيل به دست\r\nگيرند تا كار كرده باشند ، مگر كار آنها عبادت نيست ، پس مواظب باشيد فريب كسانى كه نداى اسلام بدون روحانيت را سر مىدادند نخوريد ، كه اگر اينها نبودند همين مقدار احكام را هم نداشتيم ، اگر شيخ مفيدها و شيخ طوسىها و شيخ انصارىها و صاحب جواهرها و مجلسىها و شيخ بهائىها و . . . نبودند چه داشتيم ؟ !\r\nمبلغين در عين اينكه توقعى براى دريافت وجه در مقابل تبليغ نبايد داشته باشند ، مردم هم بايد زندگى آنها را تأمين كنند تا بتوانند تحصيل كنند و در مقابل افكار خطرناك الحادى و اشكالاتى كه به ساحت مقدس قرآن و پيامبر ( صلى الله عليه وآله ) و امامان عليهم‌السّلام مىشود دفاع نمايند ، البته مردم بايد آن روحانىنماهائى كه نه تحصيل كرده و نه درس مىخوانند و فقط براى امرار معاش لباس روحانى پوشيده‌اند و آبروى اين قشر را مىبرند شناخته و از سوء استفاده‌هاى آنها جلوگيرى كنند ، بايد اين فكر از بين برود كه وقتى مىگفتند روحانى يك مشت كَلّاش و دوره‌گرد و افرادى كه بر سر قبور قرآن مىخواندند در ذهن مىآمد اينها روحانى نيستند .\r\nاز مطلب دور نشوم كه بحث در اخلاص در قرائت قرآن بود ، در روايت امام پنجم ، قاريان قرآن را به سه دسته تقسيم مىكنند .\r\nعن ابى جعفر ( عليه السلام ) قال :\r\n« قرّاء القرآن ثلاثة : رَجُلٌ قرأ القرآن فاتّخذه بضاعةٌ و استَدَرَّ به الملوك و استطال به على الناس ، و رَجُلٌ قَرَأ القرآن فحَفِظَ حروفَه وضَيَّعَ حدوده و اقامُه اقامة القَدَح ، فلا كثّر الله هؤلاء من حملة القرآن ، و رَجُلٌ قَرَأ القرآن فوضع دواء القرآن على داء قَلبِه فَأَسهَرَ به ليلَهُ و أظْمَأَ به نهارَه و قام به فى مساجده\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nوتجافى به عن فِراشِه ، فَبِاولئك يدفَعُ الله العزيز الجَبّارُ البلاء و باولئك يُديلُ الله منَ الاعداء و باولئك يَنزل الله الغيث من السماء فوالله لهؤلاء فى قُرّاء القرآن أَعَزّ مِنَ الكبريت الاحمَر » . « 1 »\r\nامام باقر ( عليه السلام ) فرمود : « قرآن خوانان سه گروه‌اند : يكى آنكه قرآن خواند و آن را سرمايه كسب خود كند و پادشاهان را با آن بدوشد و به مردم بزرگى بفروشد . و ديگر مردى است كه قرآن را بخواند و حدود آن را نگهدارى كند ولى حدود آن را ضايع سازد و آن را چون قدح ( جام آب ) نگهدارى كند . خداوند امثال اينان را در قرآن خوانان زياد نكند . و ديگرى مردى است كه قرآن خواند و داروى قرآن را بر دل دردمندش نهد و براى ( خواندن و به كار بستن و دقت در معانيش ) شب زنده‌دارى كند و روزش را به تشنگى سپرى نمايد و در محلهاى نمازش به قيام ايستد و از بستر خواب به خاطر آن دورى گزيند و به خاطر همين گروه است كه خداوند عزيز و جبار بلا را بگرداند و به بركت ايشان است خداوند دشمنان را بازدارد و به سبب آنان است كه خداى عزوجل از آسمان باران فرستد ، پس به خدا سوگند اينها در ميان قرآن خوانان از كبريت احمر كمياب‌ترند » .\r\nدر روايتى ديگر از رسول گرامى چنين آمده است : « كسى كه ياد گيرد قرآن را و عمل به آن نكند و عوض آن اختيار كند حبّ دنيا و زينت آن را ، مستوجب غضب خدا شود ، و در درجه يهود و نصارى است كه كتاب خدا را پشت سرشان انداختند .\r\nو كسى كه قرائت قرآن كند و قصد سُمعه و خودنمائى داشته باشد و بوسيله آن دنيا را طلب كند ملاقات كند خدا را در روز قيامت در صورتى كه روى او استخوان بىگوشت است و قرآن به پشت گردن او زند تا او را داخل آتش كند بيفتد در آن با آنها كه افتادند .\r\n\r\n\r\n","description":"","footnote":"\r\n( 1 ) . كافى ، جلد 2 ، كتاب فضل القرآن ، باب النوادر ، حديث 1 .\r\n","page_name":" 502 ","page_number":502},
  {"content":"\r\n\r\nو كسى كه قرائت قرآن كند ، ولى به آن عمل نكند ، خداوند او را روز قيامت كور محشور فرمايد ، مىگويد « خداوندا من كه بينا بودم ، پس چرا مرا كور محشور كردى ؟ مىفرمايد : چنانچه تو نسيان آيات ما كردى كه بر تو فرو فرستاديم ، امروز نيز تو نسيان شدى » پس او را بسوى آتش فرستند .\r\nو كسى كه قرائت قرآن كند براى خدا و خالص از ريا و براى ياد گرفتن معالم دين ، ثواب او مثل ثوابى است كه به جميع ملائكه و انبياء و مرسلين دهند ، ( يعنى از سنخ ثواب آنها به او مرحمت فرمايند ) .\r\nو كسى كه تعلّم كند قرآن را براى ريا و سمعه تا آنكه با جاهلان جدال كند و به علماء مباهات ورزد و دنيا را به آن طلب كند ، خداوند استخوانهاى او را روز قيامت از هم پراكنده مىسازد و در آتش ، كسى عذابش از او بيشتر نيست ، و از شدت غضب و سخط خداوند به جميع انواع عذاب او را معذّب كنند .\r\nو كسى كه تعلّم قرآن كند و در علم تواضع نمايد ، و تعليم بندگان خدا دهد ، و از خداوند اجر طلبد ، در بهشت از او كسى ثوابش بزرگتر نيست ، و منزله‌اى از منزله او بالاتر نمىباشد و هيچ منزل رفيع و درجه بلندى در بهشت نيست ، مگر آنكه بزرگتر و وافرتر آن را او دارد » « 1 » . اين منازل عالى وقتى به دام مراد انسان افتد و به او داده شود كه رنج كشيده و خالصانه حق تلاوت قرآن را اداء كند و به قول شاعر :\r\n گل مراد تو آنگه نقاب بگشايد * كه خدمتش چو نسيم سحر توانى كرد \r\nخاصيت نسيم سحر را گفته‌اند اين است كه در شكفتن گلها مؤثر است .\r\nتو هم اگر خواهى گُل مرادت بشكفد و به مقصود رسى ، بايد مثل نسيم سحر\r\n\r\n\r\n","description":"","footnote":"\r\n( 1 ) . چهل حديث ، صفحه 427 .\r\n","page_name":" 503 ","page_number":503},
  {"content":"\r\n\r\nدر سحر ، نسيم الفاظ پرمعناى قرآن را ايجاد كنى و با نسيم عبادت ، گل ايمان خود را شكوفاتر سازى ( وَبِالْاسْحَارِ هُمْ يَسْتَغْفِرُونَ ) « 1 »\r\nگفتيم كه متقين به آيات تشويق و نعمتهاى بهشتى كه مىرسند ، اميد و رجاء آن را دارند ، و از طرفى به آيات تهديد و تخويف و عذاب كه مىرسند ، ترسيده و به خدا پناه مىبرند ، به اين مناسبت ابتدا روايتى را از رسول اكرم ( صلى الله عليه وآله ) نقل مىكنيم ، كه ترسناك‌ترين و اميدوارترين آيه در آن گنجانده شده ، و سپس نمونه‌هائى از آيات تشويق و تهديد را ذكر مىكنيم :\r\nرسول گرامى اسلام ( صلى الله عليه وآله ) طبق اين حديث فرموده‌اند : « اعظم آية فى القرآن آية الكرسى و اعدل آية فى القرآن ( انَّ الله يأمر بالعدل و الاحسان . . . ) « 2 » و اخوفُ آية فى القرآن ( فمن يعمل مثقال ذرة خيراً يره و مَنْ يعمل مثقال ذرّة شرّاً يره ) « 3 » و ارْجعى آية فى القرآن ( قُل يا عبادى الذين اسرفوا على انْفُسِهم لا تَقْنطوا من رحمة الله ) « 4 »\r\nحال به سراغ نمونه‌هائى از آيات تخويف و تشويق رويم و از هر يك دو نمونه ذكر كنيم : اما آيات تخويف : 1 - ( يا ايّها الذين آمنوا مالَكُم اذا قيل لكم انفروا فى سبيل الله اثّاقلتم الى الارض أرَضيتم بالحَيوة الدّنيا من الآخرة فما متاع الحيوة الدنيا فى الآخرة الّا قليل ) « 5 » : « اى كسانى كه ايمان آورده‌ايد چه شده است شما را كه هرگاه گفته مىشود به جهاد در راه خدا رويد سنگين شده ، به زمين مىچسبيد ، آيا راضى شديد به زندگانى دنيا و ترك زندگى آخرت كرديد پس متاع زندگى دنيا به نسبت آخرت بسيار قليل است » .\r\n2 - ( الّا تَنْفُروا يُعَذّبْكم عذاباً أليما و يستبدل قوماً غيرَكُم و لا تَضُرّوه شَيئاً و اللّهُ على كلّ شى قدير ) : « اگر ( به سوى ميدان جهاد ) حركت نكنيد شما را مجازات دردناكى كرده و گروه ديگرى غيز از شما به جاى شما قرار مىدهد ، و هيچ زيانى به او\r\n\r\n\r\n","description":"","footnote":"\r\n( 1 ) . سوره الذاريات ، آيه 18 .\r\n( 2 ) . سوره نحل آيه 90 .\r\n( 3 ) . سوره زلزله آيه 8 و 7 .\r\n( 4 ) . سوره زمر آيه 53 .\r\nكنزل العمّال ، خبر 25391 ؛ ميزان الحكمة ، جلد 8 ، صفحه 103 .\r\n( 5 ) . سوره توبه آيه 38 .\r\n","page_name":" 504 ","page_number":504},
  {"content":"\r\n\r\nنمىرسد ، و خداوند بر هر چيزى توانا است » . « 1 »\r\nمسلمان وقتى اين آيات را مىخواند بايد بداند در مقام جهاد اگر كوتاهى كند اين خطاب قرآن متوجه او است ، اين آيه اگرچه در مورد جنگ تبوك « 2 » است ، ولى مورد هيچگاه محصّص نيست ، يعنى شمول اين آيه نيست به ما هم هست و ما اگر در مقام جهاد زبانى ، قلمى ، مالى ، جانى قصور كنيم ، چطور مىتوانيم در مقابل هجوم دشمن به مرزهاى كشورهاى اسلامى ساكت باشيم ، چگونه مىتوانيم ببينيم صهيونيسم با عِرض و آبروى مسلمانان چنين مىكند ، مگر على ( عليه السلام ) نبود كه وقتى شنيد خلخالى از پاى زنى يهودى در حكومت اسلامى ربوده شد ، فرمود : اگر براى اين مصيبت كسى بميرد مورد ملامت نيست ، چگونه راضى شويم ، با ناموس\r\n\r\n\r\n","description":"","footnote":"\r\n( 1 ) . سوره التوبه ، آيه 39 .\r\n( 2 ) . درباره شأن نزول اين آيات از ابن‌عباس و ديگران نقل شده كه آيات درباره جنگ تبوك نازل شده است يعنى همان وقتى كه پيامبر صلّى الله عليه و آله از طائف به مدينه بازگشتند ، مردم را براى جنگ با روميان كه همان جنگ تبوك است آماده كردند ، اين آيات نازل شد . در روايات آمده كه پيامبر صلّى الله عليه و آله معمولا مقاصد جنگى و هدفهاى نهائى و اسرار جنگى را قبل از شروع جنگ براى مسلمانان روشن نمىساختند ، زيرا مىترسيدند كه به دست دشمن افتد ولى در مورد « تبوك » چون مسافت بين مدينه و سرزمين روم زياد بود ، و بايد مسلمانان هم آماده مىشدند ، پيامبر صلّى الله عليه و آله صراحتاً خبر از مبارزه با روميان دادند ، در ضمن فصل تابستان و گرما و وقت برداشت محصوص غلات و ميوه بود ، و مسافت زياد و گرما و وقت برداشت محصول همه دست به دست هم داده ، و جنگ را بر مسلمانان مشكل مىساخت . و لذا بعضى در اجابت دعوت پيامبر ترديد كردند ، تا اينكه اين آيات نازل شد ، و آنها را با ملايمت چنان كه در آيه اول است و بعد با تهديد ، چنان كه در آيه دوم است ، مخاطب قرار داد ، ( اين شأن نزول را به طور اجمال بسيارى از مفسران مانند طبرى در ( مجمع البيان ) ، فخررازى در ( تفسير كبير ) و آلوسى در ( روح المعانى ) آورده است .\r\nقابل ذكر است كه تبوك منطقه‌اى ميان مدينه و شام بود كه الان مرز عربستان است و در آن روز نزديك سرزمين امپراطورى روم شرقى كه بر شامات مسلط بود ، قرار داشت ، فاصله آن را تا مدينه 610 كيلومتر و تا شام 692 كيلومتر نوشته‌اند ، واقعه جنگ تبوك در سال 9 هجرى حدود يكسال بعد از جريان فتح مكه روى داد ( خلاصه شده از تفسير نمونه ، جلد 7 ، ذيل آيه مذكور ، صفحه 413 - 412 ) .\r\n","page_name":" 505 ","page_number":505},
  {"content":"\r\n\r\nمسلمين چنين كنند ؟ بايد جهاد زبانى ، قلمى و مالى كرد و هزينه جهاد و دفع تبليغات مسموم دشمن را تأمين كرد ، بايد جهاد بدنى و جانى كرد ، نه فقط با كافران كه با منافقان خطرناكتر از آنها كه قابل اصلاح نيستند ، بايد جنگيد ، تا كى ببينيم ، وهابيت بر عليه اسلام راستين تبليغات كند وهابيتى كه نه شيعه را قبول دارد نه سنّى را ، وهابيتى كه به طور نامشروع بوجود آمده و رشد كرده است ، چگونه راضى شويم كه به قرآن و پيامبر ( صلى الله عليه وآله ) و تمامى مسلمين اعم از شيعه و سنّى اهانت شود ، و ساكت باشيم ، چرا نبايد فريادى به جز فرياد امام امت ( ره ) بر عليه شيطانى كه كتاب آيات شيطانى را نگاشت كشيده شود ، فرياد بر عليه سلمان رشدى خائن كه خود را مسلمان مىپندارد ، تا كى بشنويم به مقدسات ما توهين كنند ، اگر قيام نكنيم مرده‌ايم ، حيات ما به قيام ماست ، مرگ ما به سكوت ما است ، بين حق و باطل هرگز صلح برقرار نمىگردد اين جنگ از سنّتهاى لايتغيّر الهى است ، اگر فرياد زديم و مقابله كرديم دشمن عقب‌نشينى مىكند چنان كه در فتواى امام امت در حمايت از قرآن و پيامبر گرامى اسلام صلّى الله عليه و آله ديديم چه شد ، فتوائى كه حكم ارتداد سلمان رشدى و قتل او را صدر كرد ، او گرچه كشته نشود ولى مرده است ، مگر مىتواند از سوراختى كه در آن خزيده است خارج شود ، چندى پيش در جرائد نوشتند كه در كنفرانسى كه بنا بود او سخنرانى كند و دقيقاً محل مورد كنترل بود ، نتوانست شركت كند ، زيرا مأموران امنيتى از شركت او در جلسه جلوگيرى كردند و لذا متن سخنرانى او توسط ديگرى خوانده شد .\r\nحاميان چنين افرادى و بانيان چنين نقشه‌هائى بايد بدانند به غير از ضرر چيزى متوجه آنها نخواهد شد ، فتواى امام چنان كرد كه در كنفرانس اسلامى ، عَلىرغم تمايل بعضى از كشورها به ارتداد او صحه گذاشته شد ، گرچه درباره كشتن او سخنى گفته نشد ، حاميان او گرچه تلاش كردند كه اين عمل را مخالف\r\nآزادى قلم و بيان و عقيده جلوه دهند ، ولى جهانيان فهميدند كه مرز و محدوده آزادى آنها تا\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nچه حدى است ، تا كثيف‌ترين اهانت و دشنام به\r\nعقيده يك ميليارد مسلمان و انسان ، اگر ميليونها تومان خرج مىكرديم ، تا اين رسوائى را براى غرب اثبات كنيم ، اينچنين كه خود با دست خود اثبات كردند نمىشد ، با دست خود سلمان رشدى پليد را به ظاهر بر ضد مسلمانان به صحنه كشيدند ، و خود را از صحنه انسانيت خارج كردند .\r\nآرى اين آيات تهديد و عذاب بايد محرك ما در جهت تأمين رضاى الهى باشد ، و هيچگاه براى دنيا و مال دنيا از مسير او منحرف نشويم .\r\nامام سجاد ( عليه السلام ) در ضمن دعائى كه براى مرزبانان كشورهاى اسلامى دارند ، چنين گويند\r\n: « وَ انْسِهِم عند لقائهم العدّو ، ذِكرَ دُنياهُم الخَدّاعَة الغَرور وَامْحُ عَنْ قُلوبِهم خَطراتِ المالِ المفتون » :\r\n« بارالها فكر اين دنياى فريبنده را به هنگامى كه آنها در برابر دشمنان قرار مىگيرند از نظرشان دور فرما و اهميت اموال فتنه‌انگيز و دلربا را از صفحه قلوبشان محور گردان » . « 1 » و اين نيست جز براى اينكه با دلى لبريز و مالامال از عشق خدا پيكار كنند .\r\nدر حديثى از پيامبر گرامى اسلام صلّى الله عليه و آله همچنين مىخوانيم :\r\n« و الله ما الدنيا فى الآخرة الّا كم يجعل احدكم اصبعه فى اليم ثمّ يرفعها فلينظر بِمَ ترجع » :\r\n« به خدا سوگند دنيا در برابر آخرت نيست مگر مثل اينكه يكى از شما انگشتش را به دريا زند و بردارد ، و ببيند چه مقدار آب به آن است » « 2 » يعنى دنيا ، مثل ، نَمى است كه به انگشت است و آخرت چون درياست كه اين دو قابل قياس با هم نيستند ، پس هدف را خدا قرار ده و در راهش مبارزه كن ، و بدان اگر ما مبارزه نكرديم ، مسلم خداوند\r\n\r\n\r\n","description":"","footnote":"\r\n( 1 ) . دعاء 27 صحيفه سجاديه ، ( ص 148 ، شرح صحيفه سجاديه از عزالدين جزائرى ) .\r\n( 2 ) . تفسيرنمونه ، اين حديث از اين گونه بدون ذكر مدرك در جلد 7 ذيل همين آيات آورده و لكن حديث را در ميزان الحكمة از بحارالانوار ، جلد 73 ، صفحه 119 چنين از رسول الله صلّى الله عليه و آله نقل كرده است ( ما الدنيا فى الاخرة الّا مثلُ ما يجعل احدكم اصبعه فى اليم فلينظر بم يرجع ) .\r\n","page_name":" 507 ","page_number":507},
  {"content":"\r\n\r\nكسان ديگرى را دارد ، تا به جاى ما در حمايت از\r\nاهدافش در برابر دشمنانش بجنگند و خلاصه در يك كلام پيام اين آيات چنين است : سربنلد زندگى كن و سربلند بمير و تن به ذلت مده .\r\n2 - ( وَيْلٌ لِّلْمُطَفِّفِينَ\r\n 1 \r\nالَّذِينَ إِذَا اكْتَالُوا عَلَى النَّاسِ يَسْتَوْفُونَ  2  وَإِذَا كَالُوهُمْ أَوْ وَّزَنُوهُمْ يُخْسِرُونَ  3  أَلَا يَظُنُّ أُولَئِكَ أَنَّهُمْ مَّبْعُوثُونَ  4  لِيَوْم عَظِيم  5  يَوْمَ يَقُومُ النَّاسُ لِرَبِّ الْعَالَمِينَ ) : « واى بر كم‌فروشان - آنها كه وقتى براى خود كيل مىكنند ( و مىفروشند ) حق خود را به طور كامل مىگيرند - و هنگامى كه خواهند براى ديگران كيل يا وزن كنند ( و بخرند ) كم مىگذارند - آيا آنها باور ( يا گمان ) ندارند كه برانگيخته مىشوند - در روزى بزرگ - روزى كه مردم در پيشگاه ربّ العالمين مىايستند » . « 1 »\r\nوقتى انسان اين آيات را تلاوت مىكند بايد در اعمال كسب و فعاليتش دقت كند ، آيا كم‌فروش نيست ، آيا به دنبال كلاه بر سر مردم گذاردن يا كلاه برداشتن از سر آنها نيست ، معروف در بين مفسّرين اين است كه ( يَظُنّ ) را به معنى يقين و باور گرفته‌اند ، يعنى آيا باور و يقين ندارند كه در روز بزرگى برانگيخته مىشوند ؟ ! آيا باور به معاد ندارند ؟ ولى احتمالى « 2 » هم داده شده كه ( يَظُنّ ) به معنى همان گمان عرفى باشد ، يعنى آيا گمان ندارند و احتمال نمىدهند كه روز قيامتى هست و برانگيخته مىشوند ، يعنى كم‌فروشان يقين كه ندارند ، احتمال هم نمىدهند ، و به تعبير ديگر احتمال وجود معاد موجب جلوگيرى از ارتكاب جرم و كم‌فروشى است ، اگر اين صفت رذيله در ما است ، بدانيم كه گمان و احتمال هم نسبت به معاد نمىدهيم يا متوجه نيستيم كه در قلبمان بى توجهيم .\r\nچگونه اعتقاد به معاد داريم و احتكار و گرانفروشى مىكنيم ، چرا تورم ايجاد\r\n\r\n\r\n","description":"","footnote":"\r\n( 1 ) . آيات اول تا ششم سوره المطفين .\r\n( 2 ) . به تفسير نمونه ، جلد 26 ذيل همين آيات رجوع شود .\r\n","page_name":" 508 ","page_number":508},
  {"content":"\r\n\r\nمىكنيم ، تورمى كه شمشير تيز و برنده‌اياست كه لبه آن متوجه مستضعيفين و محرومين جامعه است ، خداوند در اين آيات به كسانى كه به حق مردم ظلم مىكنند ، اعلان جنگ داده است ، تا اين باور به مبدأ و معاد در فرهنگ جامعه ما رشد نكند ، اين تخلفات بيداد مىكند ، جريمه و زندان تا حدى و به صورت مقطعى مؤثر است ، بايد وجدان و ترمز درونى جلوگيرى كند ، اگر هر مسلمانى تأمّل و تفكّر در اين آيات كند و درك حقايق نمايد و حتى گمان به روز قيامت پيدا كند حتماً خود را اصلاح كرده و جامعه رو به سعادت مىرود ، زيرا جامعه مركّبى و مجموعه‌اى اعتبارى از افراد است هر فردى اگر مؤظّف به اصلاح خود بود چنان كه هست جامعه اصلاح مىشد .\r\nبايد فهميد خوشبختيها و بدبختيها به هم پيوسته است ، بر فرض هم كسى با دزدى ، كم‌فروشى و گرانفروشى ثروتى به دست آورد آيا در كاخى كه در كنار كوخهاى محرومين مىسازد ، مىتواند خوشبخت باشد بدون دردسر زندگى كند ؟ ! چگونه در ميان انبوهى بيچاره مىتواند در رفاه باشد ؟ ! آيا اگر هنوز وجدانى داشته باشد مىتواند راحت زندگى نمايد .\r\nبعضى از اين كم‌فروشان و ثروتمندانى كه از راه نامشروع ثروت اندوخته‌اند مفاهيمى همچون ايثار و گذشت و كمك به محرومين و احسان در نظرشان بدون معناست ، واژه‌اى بى محتوى است ، اصلا آنها نظرى به جامعه ندارند ، اگر توجهى هم به جامعه كنند و جامعه‌اى بخواهند براى اين است كه بيشتر منفعت شخصى برند ، حال ما توقع هم داريم وجوه شرعيه مثل خمس و زكات و صدقه دهند ، چه خيالى داريم ، اگر مىدادند و بدهند كه اين گونه تجمع ثروت نمىشود ، و خون مظلومان در شيشه نمىرود .\r\nاينجا جاى تذكر است كه بسيارى از ما زيارت عاشورا را مىخوانيم و اين جمله را هم بسيار تكرار مىكنيم كه\r\n« الّلهم العَنْ اوّل ظالِمِ ظَلَمَ حقّ محمد و آل محمد و آخِرَ تابع له على ذلك »\r\n( خدايا لعنت كن اولين ظلم كننده بر حق محمد و آل محمد\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nو لعنت كن آنان كه پس از او ظلم كرده و مىكنند در حق محمد و آل محمد » اگر دقّت كنيم بسيارى از ما بر خود لعنت مىفرستيم و متوجه نيستيم زيرا خمس كه مشتمل بر حق سادات و حق امام است ، اگر پرداخت نشود ، به منزله دزدى از مال آنها و ظلم در حق آنها است ، كه : از عترت پيامبرند ، پس دقّت كن از ظلم كنندگان بر آنها مباشى ، خداوند همه ما را به راه مستقيم خود هدايت فرمايد ، و از لغزش در لغزشگاهها محافظت نمايد .\r\nاين كم‌فروشى نه تنها در مغازه كَسَبه باشد ، كه : هر كس متناسب با شغلش مىتواند يك كم‌فروش باشد ، آن كارگر و كارمند و معلم و . . . . كه در مقابل حقوق معيّنى بايد ساعت معينى كار كند اگر كمتر كار كند كم‌فروشى كرده ، و مسؤول است ، اگر واقعاً كارمندانى كه بايد 8 ساعت كار كنند ، فقط يك ساعت كار مفيد و براى خدا مىكردند ، و كارمندان ما حتى 2 ميليون بودند ، مىدانيد در روز دو ميليون ساعت كار مفيد و ارزنده داشتيم ، ولى حيف و صد حيف كه در يك ساعت از 8 ساعت كار مفيد بسيارى از آنها براى خدا هم جاى تأمّل است ، يك ساعت كارى كه بدون رشوه و پارتى باشد بسيار كم است !\r\nچرا بايد هر وقت نياز به وسيله‌اى داريم ، سراغ وسائل خارجى و غيرايرانى را بگيريم ، مگر خودمان از خودمان چه ديده‌ايم ، كه وسائل خود را بىبها مىدانيم ، اى كاش مخلصانه كار مىكرديم ، نه براى خدا كه براى وجدان خود ، مگر آن كمونيست در كشورهاى صنعتى كه اينقدر جنس عالى تحويل مىدهد براى خدا كار مىكند نه براى راحتى وجدان خود يا حداقل براى حفظ حيثيت شركت خود چنين مىكند .\r\nآرى اصلاح جامعه چون مولاى متقيان على ( عليه السلام ) را مىطلبد كه هر روز صبح در بازار كوفه در حالى كه تازيانه در دست داشت مىگشت و مىگفت : « اى گروه تجّار از خدا\r\nبترسيد » وقتى بازاريان صداى على ( عليه السلام ) را مىشنيدند هر چه در دست\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nداشتند ، بر زمين گذاشته به سخنانش گوش فرا مىدادند ، سپس مىفرمود : « از خداوند خير بخواهيد و با آسان گرفتن كار بر مردم بركت بجوئيد ، و به خريداران نزديك شويد ، حلم را زينت خود قرار دهيد ، از سوگند بپرهيزيد ، از دروغ اجتناب كنيد ، از ظلم خوددارى نمائيد ، حق مظلومان را گرفته ، با انصاف با آنها برخورد كنيد ، به ربا نزديك نشويد ، « اوفوا الكيال و الميزان بالقسط و لا تبخسوا الناس اشيائهم و لا تَعْثَوا فى الارض مفسدين » « 1 » : « پيمانه و وزن را به طور كامل وفا كنيد ، و از اشياء مردم كم نگذاريد و در زمين فساد نكنيد » .\r\nبه اين ترتيب در بازارهاى كوفه گردش مىكرد سپس به دار الاماره باز مىگشت ، و براى دادخواهى مردم مىنشست . « 2 » ضمن حديثى از رسول گرامى اسلام ( صلى الله عليه وآله ) آمده : « ولا طَفَّفُوا الكيل الّا مُنِعُوا النَبات و اخذوا بالسِّنين » : « هيچ گروهى كم‌فروشى نكرد مگر اينكه زراعت آنها از بين رفته و قحطى آنها را فرا گرفت » . « 3 »\r\nبا بررسى تاريخ نيز مىبينيم كه گناه بارز قوم شعيب ( عليه السلام ) كه در ( مَدْيَنْ ) « 4 » مىزيستند و با عذاب الهى نابود شدند ، همين كم‌فروشى بود ، داستان اين قوم در سوره‌هاى مختلف مثل اعراف و شعراء و هود آمده ، و بسيار جاى عبرت است كه عاقبت آنها چه شد ، در آيه 85 سوره هود حضرت شعيب ( عليه السلام ) بعد از امر به عبادت خداوند يگانه ، انگشت روى كم‌فروشى آنها گذارده ، مىفرمايد : ( ولا تَنْقُصوا المكيالَ و الميزان ) سپس در آيه 86 حضرت شعيب ( عليه السلام ) و خطيب « 5 » الانبياء به قوم خود\r\n\r\n\r\n","description":"","footnote":"\r\n( 1 ) . سوره هود ، آيه 85 .\r\n( 2 ) . كافى ، باب آداب التجارة ، حديث 3 ( با كمى اختصار ) به نقل از جلد 26 ، نمونه صفحه 251 ذيل همين آيات .\r\n( 3 ) . تفسير فخررازى ، جلد 31 ، صفحه 88 .\r\n( 4 ) . نام آبادى و قبيله شعيب بود و در مشرق خليج عقبه قرار داشته و گفته‌اند مدين نام يكى از فرزندان ابراهيم ( عليه السلام ) بوده و فرزندان اسماعيل عليه‌السّلام در آن جا سكونت داشته‌اند و با مصر و لبنان و فلسطين تجارت داشته‌اند ( نمونه جلد 6 ذيل آيه 85 و جلد 9 ، صفحه 200 ذيل آيه 86 هود ) .\r\n( 5 ) . حضرت شعيب را خطيب الانبياء نامند زيرا سخنان او حساب شده ، رسا و دلنشين بود ( سفينة البحار ، ماده ( شعيب ) به نقل از تفسير نمونه ، جلد 9 ، صفحه 213 ) .\r\n","page_name":" 511 ","page_number":511},
  {"content":"\r\n\r\nمىگويد : ( وَيَا قَوْمِ أَوْفُوا الْمِكْيَالَ وَالْمِيزَانَ بِالْقِسْطِ وَلَا تَبْخَسُوا النَّاسَ أَشْيَاءَهُمْ وَلَا تَعْثَوْا فِي الْارْضِ مُفْسِدِينَ ) : « اى قوم من پيمانه و وزن را با عدالت وفا كنيد و بر اشياء ( و اجناس ) مردم عيب مگذاريد و از حق آنان مكاهيد و در زمين فساد مكنيد » . بايد در اين آيات دقت كرد كه يكى از عوامل نابودى جامعه كم‌فروشى و گرانفروشى است ، عاملى است كه موجب دوقطبى شدن جامعه مىگردد ، آنها كه با اين روش ثروتى به هم مىزنند فكر مىكنند كلاه بر سر مردم گذارده‌اند ، كه در حقيقت كلاه بر سر خود گذارده‌اند ، داستان معروفى است كه يكى از علماى قم خطاب به بازاريها كرده مىگفت : اى اهل بازار مبادا دهاتىهائى كه از اطراف براى خريد مىآيند كلاه بر سر شما گذارند بسيار مواظب باشيد ، يكى از آنها در جواب گفت : آقا شما ما را دست كم گرفته‌ايد ، كه ما كلاه سر آنها گذارده و اجناس را به قيمت گران‌تر به آنها مىفروشيم ، آن عالم در جواب فرموده بود من همين را مىگويم كه شما خيال مىكنيد كلاه سر آنها گذارده‌ايد زيرا جلو شما را وقتى مىگيرند كه قدرت ردّ كردن اموال آنها را نداريد ، و آن موقع مىفهميد كلاه بر سر كه رفته است !\r\nقابل توجه است كه در روايتى از امام صادق ( عليه السلام ) آمده كه خداوند « وَيْل » را درباره هيچكس در قرآن قرار نداده مگر اينكه او را كافر نام نهاده ، همانگونه كه مىفرمايد : ( فويل للذين كفروا من مَشْهَد يوم عظيم ) : « واى بر كافران از مشاهده روز بزرگ » « 1 » از اين روايت استفاده مىشود كه كم‌فروشى بوى كفر مىدهد ، و اگر دقيق شويم مىتوان فهميد كه كم‌فروشى گرچه به زبان مىگويند به خدا معتقدم ، ولى به رزّاقيت خداوند كافر است ، و گرنه بايد بداند كم‌فروشى و گرانفروشى در روزى او تأثير ندارد !\r\n\r\n\r\n","description":"","footnote":"\r\n( 1 ) . سوره مريم ، آيه 37 و اصول كافى ، مطابق نقل نور الثقلين جلد 5 ، صفحه 527 ؛ نمونه جلد 26 ذيل آيات اول سوره مطففين .\r\n","page_name":" 512 ","page_number":512},
  {"content":"\r\n\r\nكم‌فروشى نه فقط در كسب و شغل و حرفه و صنعت كه به عبادت هم سرايت كرده و مىبينيم كه در نماز نيز كم‌فروشى مىكنيم ، تا بتوانيم از سر و ته نماز مىزنيم ، و آنقدر سريع مىخوانيم ، كه گويا حيوان درنده‌اى براى دريدن ما به دنبال ماست ، و حتى سلام نماز را اگر در صف جماعت باشيم داده و نداده از مسجد فرار مىكنيم ، چرا اين چنين مىكنيم ، مگر نشنيده‌ايم آنچه از عبدالله بن مسعود صحابى معروف نقل شده كه گفت : « نماز نيز قابل پيمانه است ، كسى كه كيل آن را بطور كامل اداء كند ، خداوند پاداش او را كامل مىدهد ، و هر كس از آن كم بگذارد درباره او همان جارى مىشود ، كه خداوند درباره « مطفّفين ( كم‌فروشان ) » فرموده است » « 1 » اما از آيات تشويق نيز دو نمونه ذكر مىشود :\r\n1 - در آيه 69 سوره عنكبوت مىخوانيم ( وَالَّذِينَ جَاهَدُوا فِينَا لَنَهْدِيَنَّهُمْ سُبُلَنَا ) : « و آنان كه مجاهدت در راه ما ( و براى ما ) كردند آنها را به راههاى خود هدايت مىكنيم » وقتى قارى قرآن اين آيه را قرائت مىكند ، بايد به دو نكته توجّه كند : 1 - جهاد . 2 - اخلاص . و اينكه اين دو ، شرط هدايت الهى است جهاد را از « جاهدوا » و اخلاص در نيت و اعتقاد و عمل را از كلمه « فينا » بايد استفاده كند ، يعنى اگر مجاهدت و كوششى در راهى توأم به اخلاص شد ، خداوند با تأكيد بسيار « 2 » فرموده كه من متكفّل هدايت و رسيدن به هدف او هستم ، اطلاق اين عبارت شامل جهاد نفسانى و خارجى و نيز معنوى و مادى مىشود ، اگر كاسب در كسب و كار خود ، كارمند در كار خود ، محصل در تحصيل خود ، براى رضاى خدا و با خلوص نيت تلاش كند بداند كه خداوند وعده داده است كه راهها را بر روى او مىگشايد ، گاهى ديده مىشود فرد كاسبى زودتر از مغازه كنارى خود سركار مىآيد ،\r\nو ديرتر مىبندد ، ولى مىگويد نمىدانم چرا كسب من رونق ندارد ، و كارهايم گره خورده است ! ؟\r\n\r\n\r\n","description":"","footnote":"\r\n( 1 ) . مجمع البيان ، جلد 10 ، صفحه 452 ؛ نمونه جلد 26 ، صفحه 247 .\r\n( 2 ) . لازم تأكيد و نون تأكيد ثقيله در ( لنهدينّهم ) شاهد اين تأكيد است .\r\n","page_name":" 513 ","page_number":513},
  {"content":"\r\n\r\nاى برادر نيت را خالص كن ، و در صدد كساد بازار ديگران مباش ، و بدان كه روزى دهنده به همه خداست و تو كوچكتر از آنى كه مانع روزى كسى شوى ، اگر خالصانه كار كردى ، خواهى ديد كه معنى : ( يرزقه مِنْ حيثُ لا يحتسب ) « 1 » يعنى چه ؟ و با تمام وجود آن را لمس مىكنى .\r\nاگر در جهاد با دشمن خارجى كه بر سر مسلمانان مسلّط شده ، و به حريم امن آنها تعدّى كرده ، اخلاص را ضميمه كنيم و هر دسته و فرقه‌اى براى منافع شخصى خود كار نكند ، و خدا را در نظر گيرد ، ديرى نمىپايد كه مسلمانان عظمت خود را باز مىيابند ، شما ببينيد اعراب با اسرائيل چقدر جنگ كردند ، ولى همه آنها به نام اعراب و اسرائيل ، نه اسلام و اسرائيل ، عنوان عرب را عَلَم كردند ، حاضر نشدند مسئله بيت المقدس را اسلامى كنند . سراغ 100 ميليون عرب رفتند و سراغ 1000 ميليون مسلمان نيامدند ، گفتند : « العزّة للعرب » ! ! چه مىشد بگويند ، العزّة لله و لرسوله ممالك و للمؤمنين ؟ آخر چه كسى حاضر است ، جان خود را براى سران و رؤساى ممالك عربى دهد ؟ ! اگر شعار عوض شد و عنوان عنوان اسلام و خدا و رسول او شد همه حاضرند براى اينها جان دهند چنان كه در جنگ ايران و عراق ديديم چگونه جوانان ما به نام اسلام و عشق امام حسين ( عليه السلام ) و اهل‌بيت عليهم‌السّلام جان باختند ، خسارت مالى و جانى را بايد جائى داد كه ارزش آن را داشته باشد گرچه اساساً در راه خدا خسارت نيست .\r\nآرى اين كشورهاى عربى بايد چندين بار شكست بخورند ، و به اين روز افتند ، تا بدانند شعار بايد ( العزّة لله ) شود البته اينكه مىگويم شعار اين باشد شعارى كه حقيقتاً محتوايش هم ، چنين باشد ، نه شعار خالى .\r\nمىدانيم از حدود 16 ميليون يهودى 3 ميليون صهيونيسم « 2 » هستند ولى اين\r\n\r\n\r\n","description":"","footnote":"\r\n( 1 ) . سوره طلاق ، آيه 3 .\r\n( 2 ) . نام صهيونيسم از صهيون كه كوهى نزديك بيت المقدس است و در تورات هم نام برده شده ، گرفته شده است .\r\n","page_name":" 514 ","page_number":514},
  {"content":"\r\n\r\nعده كم به سرزمينهائى كه ادعاء مىكردند ، قانع نيستند ، و نقشه توسعه‌طلبى از نيل تا فرات را در انديشه مىپرورانند ، و همين عده كم ، آن همه عرب را به ضعف كشانده‌اند ، گويا همت و غيرت اسلامى كه اين همه اسلام روى آن تكيه دارد ، آنها از اسلام به ارث برده‌اند آنها بيت‌المقدس « 1 » و مسجد الاقصى محل معراج پيامبر ، الخليل محل تولد حضرت ابراهيم ( عليه السلام ) ، بيت اللحم محل تولد حضرت عيسى ( عليه السلام ) ، غزّه محل دفن هاشم بن عبدمناف يكى از اجداد پيامبر ( صلى الله عليه وآله ) و بسيارى از اماكن مقدس را اشغال كردند ، و قصد توسعه‌طلبى هم دارند .\r\nولى برادرم هنوز دير نشده و هنوز صداى رساى قرآن بلند است و ما را به جهاد با خلوص كه نتيجه‌اش پيروزى و سربلندى و عزّت است فرا مىخواند . هنوز نداى مولى على ( عليه السلام\r\n) « كونا للظالم خصما و للمظلوم عونا » : « خصم ظالم و يار مظلوم باشيد »\r\nبلند است بايد نهضت و قيام فلسطين تقويت شود ، قيامى كه تداوم بخش مبارزات صلاح الدين ايوبىها و عزّالدين قسامها است همين مبارزه و جهاد و كشته و زخمىهاى در فلسطين نشانه حيات مردم فلسطين است ، معلوم است هنوز روح اسلامى و غيرت در آنها نمرده ، هنوز خود را ذليل و خوار نمىپندارند ، گرچه بميرند زنده‌اند ، به خلاف رؤسا و حكام و سلاطين بعضى كشورهاى عربى كه ذلّت را پذيرفته‌اند ، و گرچه زنده باشند مرده‌اند .\r\nو به قول شاعر :\r\n\r\n\r\n","description":"","footnote":"\r\n( 1 ) . بيت المقدس مكانى است كه در حدود هزار سال قبل از ميلاد بنا شده است ، در حكومت چهل ساله حضرت داود ( عليه السلام ) كه بيمارى و با يا بيمارى واگيردار ديگرى در آن منطقه آمد ، حضرت مردم را به بيرون شهر در محلى فرستاد تا به دعا مشغول شوند و چنين كردند و بيمارى بر طرف شد و به امر حضرت اين محل را سنگ‌چين كرده و معبد و مسجد ناميدند و چون از شهر دور بود مسجدالاقصى ( مسجد دور تر ) ناميدند .\r\n","page_name":" 515 ","page_number":515},
  {"content":"\r\n\r\n ان المرءُ ميّتاً بانقضاء حياته * و لكن بانْ يُبْعى عليه فيُخْذَلا \r\n« مرد با سپرى شدن زندگى و مردن او نمىميرد و لكن مرگ او وقتى است كه بر او ظلم شده ذليل شود » . « 1 »\r\nمجاهدين اسلامى در انحاء عالم بايد بدانند غير از خداوند يار و ياورى ندارند ، و كشورهائى كه ادعاى حمايت مىكنند ، و با چهره‌اى به ظاهر باز پذيراى آنانند ، تا وقتى آستين بالا نزده‌اند و به ميدان نيامده‌اند ، در آستين مار دارند و لاف مىزنند و به قول شاعر عرب :\r\n و ما كُلّ مَنْ يُبدى البَشاشَة كائناً * اخاك اذا لَم تُلفِه لك مُنْجِدا \r\n« هر كس كه اظهار گشاده‌روئى كند ، تا تو او را ياور نيافته‌اى ( و در مرحله عمل ياورى نكرد ) برادر تو نيست » « 2 » امام امت ( ره ) در يكى از رهنمودهاى خود چنين گويند : « و وصيت من به ملتهاى كشورهاى اسلامى است كه انتظار نداشته باشيد كه از خارج كسى به شما در رسيدن به هدف ، كه آن اسلام و پياده كردن احكام اسلام است كمك كند خود بايد به اين امر حياتى كه آزادى و استقلال را تحقق مىبخشد ، قيام كنيد و علماء اعلام و خطباء محترم كشورهاى اسلامى دولتها را دعوت كنند كه از وابستگى به قدرتهاى بزرگ خارجى خود را رها كنند ، و با ملت خود تفاهم كنند در اين صورت پيروزى را در آغوش خواهند كشيد و نيز ملتها را دعوت به وحدت كنند و از نژادپرستى كه مخالف دستور اسلام است بپرهيزند و با برادران ايمانى خود در هر كشورى و با هر نژادى كه هستند دست برادرى دهند كه اسلام بزرگ آنها را\r\nبرادر خوانده و اگر اين برادرى ايمانى با همت دولتها و ملتها و با تأييد\r\n\r\n\r\n","description":"","footnote":"\r\n( 1 ) . شرح ابن عقيل ، جلد 1 ، صفحه 318 .\r\n( 2 ) . شرح ابن عقيل ، جلد 1 ، صفحه 269 .\r\n","page_name":" 516 ","page_number":516},
  {"content":"\r\n\r\nخداوند متعال روزى تحقق يابد ، خواهيد ديد كه بزرگترين قدرت جهان را مسلمين تشكيل مىدهند به اميد روزى كه با خواست پروردگار عالم اين برادرى و برابرى حاصل شود » .\r\nخلاصه مطلب اينكه از مجموع بيانات روشن شد تنها راه پيروزى جهاد با اخلاص و توجه است . اما جهاد نفس و درون هم كه مهمتر از جهاد خارجى و برون است نياز به كوششى و تلاشى خالصانه در راه خدا دارد كه مجالى براى بسط آن در اين مقام نيست .\r\nخلاصه مطلب اينكه وقتى به آيه مورد بحث مىرسيم بايد ميزان جهاد و خلوص خود را اندازه‌گيرى كنيم آن هم جهاد در همه ابعاد سياسى ، نظامى ، اقتصادى ، فرهنگى و مهمتر از همه جهاد نفسانى و خداوند ما و ملت ما را در تمام اين ميدانهاى جهاد با پيروزى و سرافرازى بيرون آورد .\r\n2 - در سوره طور چنين مىخوانيم : ( إِنَّ الْمُتَّقِينَ فِى جَنَّات وَنَعِيم\r\n 17 \r\nفَاكِهِينَ بِمَا آتَاهُمْ رَبُّهُمْ وَوَقَاهُمْ رَبُّهُمْ عَذَابَ الْجَحِيمِ  18  كُلُوا وَاشْرَبُوا هَنِيئاً بِمَا كُنتُمْ تَعْمَلُونَ  19  مُتَّكِئِينَ عَلَى سُرُر مَّصْفُوفَة وَزَوَّجْنَاهُمْ بِحُور عِين ) : « همانا پرهيزكاران در باغهاى بهشت و نعمتهاى بسيارند - آنها به نعمتى كه خدا نصيب آنها كرده دلشادند ، و خدا از عذاب دوزخ محفوظشان داشته است - ، و خطاب شود بخوريد و بياشاميد گوارايتان باد و اين بخاطر اعمال شماست - آنها بر تختها تكيه زده‌اند و حور العين را جفت آنها قرار داديم ) . « 1 »\r\nدر سوره كهف همچنين مىخوانيم : ( إِنَّ الَّذِينَ آمَنُوا وَعَمِلُوا الصَّالِحَاتِ كَانَتْ لَهُمْ جَنَّاتُ الْفِرْدَوْسِ نُزُلا  107  خَالِدِينَ فِيهَا لَا يَبْغُونَ عَنْهَا حِوَلا ) : « همانا براى كسانى كه ايمان آورده و عمل صالح انجام دادند باغهاى بهشت فردوس است و اين\r\n\r\n\r\n","description":"","footnote":"\r\n( 1 ) . سوره الطور ، آيه 17 تا 20 .\r\n","page_name":" 517 ","page_number":517},
  {"content":"\r\n\r\nبه عنوان خوشامد اينهاست ( و مقامات بالاترى به آنها داده مىشود ، هميشه در بهشت ابدى هستند و طلب انتقال از آنجا نمىكنند ) . « 1 »\r\n« فردوس » « 2 » به طورى كه بعضى مفسرين گويند : باغى است كه نعمتها و مواهب در آن جمع باشد ، پس فردوس بهترين و برترين باغهاى بهشت است . « 3 » در سوره كهف اين برترين باغهاى بهشت را تعبير به « نُزُل » كرده است ، « نُزُل » اولين چيز است كه براى ميهمان مىبرند ما در زمستان چائى و تابستان مثلا شربت مىبريم ، اين را عرب ( نُزُل ) تعبير مىكند ، و اين به عنوان خوشامد است نه تمام پذيرائى ، پس باغ فردوس به عنوان شربتى براى مؤمنين است ، معلوم مىشود جلوه‌هاى مخصوص پروردگار و حالات روحانى عجيبى است ، كه ما را از درك آن بهره‌اى نيست جز حسرت ، مقاماتى است كه به مغزى خطور نكند و بر زبانى نيايد ، مقاماتى است كه يك فرد بهشتى وقتى به آنها مىرسد توجّهى به باغ و ميوه و حور العين نكند يكى از اين مقامات رضوان الله است كه ( رضوان الله اكبر ) يعنى وقتى مىبينند خداوند از آنها راضى شده احساسى دارند كه با هيچ چيز معامله نكنند يكى از مقامات ديگر اينكه گاهى چندين هزار سال محو جمال حقند ، و در جلوه‌اى از جلوات او غرقند ، كه تصوير و تصور آن براى ما ممكن نيست .\r\nو جالب توجه است كه در آيه 102 همين سوره كهف مىفرمايد : ( إِنَّا أَعْتَدْنَا جَهَنَّمَ لِلْكَافِرِينَ نُزُلا ) : « ما دوزخ را براى\r\nكافرين به عنوان « نُزُل » مهيّا كرده‌ايم » يعنى چنان كه بهشت فردوس و نعمتهاى آن ( نُزُل ) براى بهشتيان بود ، جهنم و عذاب الهى\r\n\r\n\r\n","description":"","footnote":"\r\n( 1 ) . سوره الكهف ، آيه 107 و 108 .\r\n( 2 ) . فردوس را بعضى گفته‌اند در اصل از زبان رومى گرفته شده و بعضى ريشه آن را از زبان حبشى مىدانند ، كه به زبان عرب انتقال يافته است ( تفسير فخررازى و تفسير مجمع البيان ، نقل از جلد 12 ، صفحه 569 ذيل آيه 108 كهف ) .\r\n( 3 ) . تفسير نمونه ، جلد 12 ، صفحه 563 .\r\n","page_name":" 518 ","page_number":518},
  {"content":"\r\n\r\nبراى كافرين هم ( نُزُل ) است ، يعنى عذابهائى ما فوق اين آتش و جهنم دارند كه قابل تصورّ براى ما نيست ، در دعاى كميل حتماً ملاحظه فرموده‌ايد كه مولى بعد از اينكه اظهار ضعف در مقابل بلاهاى دنيوى و عقوبات و ناملايمات آن مىكند ، و مىگويد : بلاء دنيا دوامش كم و مدتش كوتاه است مىفرمايد : چگونه بر بلاء آخرتى كه ناملايمات و دردش بيشتر و مدتش طولانى است مقاومت كنم ، سپس كلام را به اينجا مىرساند كه : « فَهَبْنى يا الهى و سيدى و مولاى و ربّى صبرتُ على عذابك فكيف اصبر على فِراقك وهبنى صبرتُ على حَرّ نارِك فَكيفَ اصبرُ عن النّظر الى كرامتك » : « بر فرض اى معبود و آقا و مولاى و پروردگارم صبر كردم بر عذاب ( دردناك و جانسوز تو ) چگونه صبر كنم ، بر دورى و فراق از تو و بر فرض صبر كردم بر سوزش آتش تو ، چگونه صبر كنم بر چشم‌پوشى و دورى از كرامت و بزرگوارى تو » .\r\nاز اين كلمات مولى در دعاى شريف كميل فهميده مىشود كه : فراق و دورى از خداوند و عدم رضايت او از بنده‌اش و حرمان از لقاء و دورى از رحمت و كرامت او ، از زمره عقوباتى است كه بالاتر از عذاب جهنم و سوختن جسم است ، زيرا مولى مىفرمايد اگر بر عذاب صبر كنم ، چگونه بر اين امور صبر كنم ؟ ! و به طور كلى مىتوان گفت هر نعمتى كه ما فوق بهشت براى بهشتيان بود ضد آن عذابى ما فوق عذاب جهنم براى جهنميان است . خداوند جرعه‌اى از حالات بهشتيان را به ما بنوشاند تا مست آن جمال شويم و ما را از حالات جهنميان دور دارد تا فرحناك از اين دورى شويم ، بگذار اين بهشتيان و جهنميان را با اين حالات تنها گذاريم كه از درك آنها و جايگاههاى آنها عاجزيم و به سراغ چيزى رويم كه لااقل درك كنيم .\r\nوقتى تلاوت كننده آيات به اين آيات مىرسد ، بايد دقت كند ، چه چيزى باعث شده متقين به اين مقامات رسند ، آيا چه بهائى به آن پرداختند ؟ اگر قارى اين\r\nآيات دقت در اين آيات كند خود خواهد فهميد ، به چه بهائى اين نعمتها را دهند ، به ايمان و عمل صالح ، چرا كه در سوره كهف فرمود اين نعمتها پاداش كسانى است كه\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nايمان و عمل صالح داشته باشند .\r\nعمل صالح ميوه ايمان است ، چنان كه اين تعبير ( الذين آمنوا و عملوا الصالحات ) بسيار در قرآن ديده مىشود ، لوازم و ابزار زندگى در آن جهان عمل صالح است ، يعنى انجام مسؤوليتهائى كه خداوند متعال در هر شرايطى بر دوش انسان گذارده است ، ابزار زندگى اين دنيا در اين دنيا فراهم مىشود ، ولى از آخرت در همين دنيا آن روز ، روز حساب است نه عمل و امروز روز عمل است نه حساب ، كافرين هم مىدانند آن عالم ، عالَم عمل نيست ، لذا مىگويند خدايا ما را به دنيائى كه بوديم فرست ، تا عمل صالح بجاى آوريم ، ولى با جواب « كَلّا » روبرو مىشوند ، و به آنها جواب رد داده مىشود ، آرى « اليوم عمل و لا حساب وغداً حسابٌ و لا عمل » اين اعمال صالح مصالح ساختمانى آن قصور و وسائل آسايش آن بهشت‌ها است ، بايد از رهگذر دنيا ساختمان آخرت را ساخت ( الدنيا مزرعة الاخرة ) و از اين روى مولى على ( عليه السلام ) در نامه‌اى خطاب به فرزند خود مىفرمايد : ( اصْلِح مَثْواك ) اصلاح خانه آخرت كن ، يعنى الان بايد آخرت خود را اصلاح كنى محافظت بر عمل صالح پشت شيطان را شكسته و دست او را از انسان قطع مىكند ، اين را پيامبر گرامى اسلام ( صلى الله عليه وآله ) در ضمن حديثى فرمودند :\r\n« المُؤازرة على العمل الصالح يقطع دابره » :\r\n« محافظت و استدامه بر عمل صالح پشت شيطان را مىشكند » . « 1 »\r\nعمل صالح دائره وسيعى دارد كه از پوسته هندوانه از بين راه برداشتن براى اينكه انسانى بر زمين نخورد را مىگيرد تا شهادت در راه خدا و يارى ستمديده و پوشاندن برهنه و احترام عالم ، البته عمل صالحى مفيد است كه با خلوص نيت تحقق يابد ، كه خلوص لُبّ و مغز عمل است ، عمل بدون اخلاص مانند گردوى بىمغز است\r\nفكر مىكنى بهشتى براى خود ساختى ولى آنجا كه مىروى مىبينى\r\n\r\n\r\n","description":"","footnote":"\r\n( 1 ) . اصول كافى ، جلد 4 ، ص 62 .\r\n","page_name":" 520 ","page_number":520},
  {"content":"\r\n\r\nچيزى آماده نشده است . در روايتى آمده كه خداوند به حضرت موسى ( عليه السلام ) فرمود : تاكنون عمل خالصى انجام داده‌اى ؟ گفت : آرى نماز خوانده‌ام ، روزه گرفته‌ام ، ذكر گفته‌ام ، فرمود نمازت جواز عبور از پل صراط است ( يعنى وسيله شناختن است كه او مؤمن و معتقد است ، و از كافرين شناخته مىشود ) و روزه سپر از آتش ، و ذكر موجب ترفيع درجات در بهشت است ، پس همه براى خودت بوده ، موسى ( عليه السلام ) گريست و عرض كرد : خداوندا كارى به من بياموز كه فقط براى تو باشد ، خطاب شد : ستمديده‌اى را يارى كرده‌اى ؟ ! برهنه‌اى را پوشانده‌اى ؟ تشنه‌اى را سيراب نموده‌اى ؟ به عالمى احترام كرده‌اى ؟ اينها اعمال خالص است . « 1 »\r\nاز اين روايت استفاده مىشود ، عمل خالص آن است كه : قصد نفع بردن از آن نكنيم گرچه خداوند خود نفع مىدهد ، بايد قصد نفع رساندن به غير در عمل لحاظ كنيم ، گرچه عملى بسيار كوچك باشد ، گاهى فردى عملى را انجام مىدهد و ديگرى ضد آن را ولى چون خود و نفع مردم را لحاظ كرده‌اند ، هر دو عمل صالح انجام داده‌اند ، آن داستان معروف است كه كسى در راه ميخى ديد آن را در زمين فرو كرد به گمان اينكه اگر كسى با اسب يا حيوان ديگر عبور كرد ، افسار اسب را به اين ميخ ببندد ، و لختى بيارمد ، ديگرى پس از آن آمد و ميخ را بيرون آورده و به كنارى افكند ، و گفت شايد كسى از اينجا عبور كند ، و اين ميخ را نبيند پايش به آن بخورد و مجروح گردد ، اين دو هر دو عمل صالح انجام داده‌اند گرچه بر خلاف يكديگر كار كرده‌اند .\r\nپس اى برادر ببين عمل صالح و وظيفه‌اى كه امروز بر دوش تو است چيست ، خداوند ما را در رسيدن به سطح مطلوب در همه زمينه‌ها يارى ، و توفيق انجام\r\nهرچه بيشتر عمل صالح را به ما عنايت فرمايد . انشاءالله .\r\n\r\n\r\n","description":"","footnote":"\r\n( 1 ) . كتاب نصائح از آية الله مشكينى .\r\n","page_name":" 521 ","page_number":521},
  {"content":"\r\n\r\nبحث در تدبر و تفكر در آيات الهى بود و به مناسبت دو نمونه از آيات تهديد و دو نمونه از تشويق را متذكر شديم با توضيحاتى كه داده شد ، روشن گرديد كه بايد تلاش كرد تا در زمره كسانى نباشيم ، كه خداوند متعال فرمود :\r\n( أَفَلَا يَتَدَبَّرُونَ الْقُرْآنَ أَمْ عَلَى قُلُوب أَقْفَالُهَا ) :\r\n« آيا در قرآن تدبّر نمىكنند ؟ يا بر دلهاى آنها قفل نهاده شده است » « 1 » در خود بنگر مبادا بواسطه اعمال زشت و صفات ناپسند ، قلب ما قفل خورده و نمىدانيم ، چرا از قرآنى كه نور است گريزانيم ؟\r\n( قَدْ جَاءَكُمْ مِنَ اللهِ نُورٌ ) « 2 »\r\nچرا از كتابى كه تماماً يادآورى و ذكر و بركت است غافليم\r\n( وَهَذَا ذِكْرٌ مُّبَارَكٌ ) « 3 »\r\nچرا از نسخه شفابخش و رحمت الهى بيزاريم\r\n( وَنُنَزِّلُ مِنَ الْقُرْآنِ مَا هُوَ شِفَاءٌ وَرَحْمَةٌ لِّلْمُؤْمِنِينَ ) « 4 »\r\nدر حديثى از امام صادق ( عليه السلام ) در تفسير جمله ( أَمْ عَلَى قُلُوب أَقْفَالُهَا )\r\nچنين آمده است :\r\n« انّ لَكَ قلباً و مسامع و انّ الله اذا اراد ان يهدىَ عبداً فَتَحَ مسامع قَلبه و اذا اراد به غَير ذلك خَتَم مسامع قلبه فلا يصلح ابداً و هو قول الله عزوجل ( أَمْ عَلَى قُلُوب أَقْفَالُهَا\r\n) : « براى تو قلبى است و گوشهائى كه ( راه نفوذ در آن است ) و خداوند هرگاه بخواهد بنده‌اى را ( به خاطر تقوايش ) هدايت كند ، گوشهاى قلب او را مىگشايد ، و هنگامى كه غير از اين بخواهد بر گوشهاى قلبش مهر مىنهد ، به گونه‌اى كه هرگز اصلاح نخواهد شد ، و اين معنى سخن خداوند است »\r\n( أَمْ\r\n\r\n\r\n","description":"","footnote":"\r\n( 1 ) . سوره محمّد ، آيه 24 . تدبّر از ماده دَبر به معنى بررسى نتائج و عواقب چيزى است به عكس تفكّر كه بيشتر به بررسى علل و اسباب چيزى گفته مىشود و به كار بردن هر دو تعبير در قرآن مجيد پرمعنا است - اقْفال در آيه جمع قُقْل در اصل از ماده ( قَفول ) به معنى بازگشت كردن يا ( قَفيل ) به معنى اشياء خشك است و از آنجا كه وقتى در را ببندند و بر آن قفل زنند هر كس بيايد از آنجا باز مىگردد ، و همانند موجود خشك و غير قابل انعطاف چيزى در آن نفوذ نمىكند ، به اين ابزار مخصوص قفل گفته شده است ( تفسير نمونه ، جلد 21 ، صفحه 469 ذيل همين آيه ) .\r\n( 2 ) . سوره المائده ، آيه 15 .\r\n( 3 ) . سوره الانبياء ، آيه 50 .\r\nمبارك چيزى است كه داراى خير مستمر و مداوم باشد ، و اين تعبير در مورد قرآن اشاره به دوام استفاده جامعه انسانى از تعليمات آن است ، و چون مطلق آمده هرگونه خير و سعادت دنيا و آخرت را شامل مىشود .\r\n( 4 ) . الاسراء ، آيه 82 .\r\n","page_name":" 522 ","page_number":522},
  {"content":"\r\n\r\nعَلَى قُلُوب أَقْفَالُهَا ) . « 1 »\r\nاز آياتى كه امر به تدبّر مىكند به خوبى استفاده مىشود كه قرآن براى هر كس قابل فهم است ، ولى به مقدار بضاعت علمى ، و اگر قابل فهم نبود ، امر به تدبّر لغو بود و خداوند بزرگتر از آن است كه سخن لغو گويد ، پس آنچه بعضى فكر مىكنند قرآن قابل فهم ما نيست ، و كتابى فوق فهم ما است ، اينها يا عالمانه و يا جاهلانه قرآن را طرد مىكنند ، و متوجّه نيستند ، ما فكر مىكنيم به طرفدارى از اين كتاب الهى سخن مىگويند ، و ظاهر سخن آنها هم زيبا است ، ولى اگر در سخن آنها دقت شود ، مفهوم حرفشان اين است كه : قرآن را بايد فقط خواند و از متن زندگى و جامعه كنار گذارد ، زيرا فقط الفاظى مىفهميم و معانى آن را درك نمىكنيم ، آيا از خود نبايد بپرسيم اگر قرآن قابل تدبّر و درك نيست چرا فقط در خود قرآن چهار مرتبه امر به تدبّر شده ، و اين غير از مواردى است كه امر به تفكر و تفقّه و غيره شده است يعنى فقط ماده ( تدبّر ) اين قدر مورد تأكيد قرار گرفته است . ( أَفَلَا يَتَدَبَّرُونَ الْقُرْآنَ ) « 2 » آيا نخوانده‌اند كه خداوند غايت انزال قرآن را تدبّر در آيات آن و تذكر قرار داده است\r\n. ( كتابٌ انزلناه اليك مباركٌ ليدّبّروا آياته و لِيتذَكّرَ اوُلُوا الالباب )\r\n: « اين كتابى است پربركت كه بر تو نازل كرده‌ايم ، تا در آيات آن تدبر كنند ، و صاحبان مغز ( و انديشه ) متذكّر شوند « 3 » » در پايان بايد بگويم ، بحث در مورد قرآن\r\n\r\n\r\n","description":"","footnote":"\r\n( 1 ) . نور الثقلين ، جلد 5 ، صفحه 41 ؛ نقل از نمونه ، جلد 21 ، صفحه 470 .\r\n( 2 ) . سوره النساء ، آيه 82 .\r\n( 3 ) . سوره ص آيه 29 .\r\n","page_name":" 523 ","page_number":523},
  {"content":"\r\n\r\nبسيار وسيع و گسترده است و قرآن بحرى است كه هر چه از آن آب برداشته شود كمبودى در آن احساس نمىشود و از اين روى بحث را به همين جا خاتمه مىدهيم و اميد است در مجالهائى ديگر سخنان تازه‌اى از قرآن استفاده كنيم .\r\nمرحوم الهى در ذيل فراز\r\n( فاذا مرّوا بآية فيها تشويق ركنوا اليها طمعا و تطلّعت نفوسهم اليها شوقا و ظنّوا انها نصب اعينهم )\r\nچنين مىسرايد :\r\n چو آنان بگذرند از دفتر عشق * در آن آيت كه ناز دلبر عشق\r\nبه رحمت از پى تشويق ديدار * نمايد لطف و دلجوئى بسيار\r\nكنند از دل فغان چون بلبل از شوق * طمع بندند بر وصل گل از شوق\r\nتو گوئى نزد آن آيات رحمت * همى بينند باز ابواب جنّت\r\nنوازش‌هاى آن آيات دلبر * قرار از دل ربايد هوش از سر\r\nزعشق ، افروزد آتش به دلها * نمايد گلستان‌ها زآب و گل‌ها \r\n\r\n","description":"","footnote":"","page_name":" 524 ","page_number":524},
  {"content":"\r\n\r\n سپاه شوق را دلدار سازد * كُمِيت عقل را رهوار سازد\r\nنفوس پاك آن پرهيزكاران * بِوَجد آرد چو بلبل در بهاران\r\nكه گوئى در بهشتند آرميده * ز دلهاشان گل رضوان دميده\r\nالهى آتش عشقم برافروز * بلطف خويش بختم ساز فيروز\r\nبه لطف خود چو آن آزاد مردان * دلم روشن بنور شوق گردان \r\nو نيز در ذيل ( واذا مروا باية فيها تخويف اصغوا اليها مسامع قلوبهم و ظنّوا انّ زفير جهنم و شهيقها فى اصول آذانهم ) چنين مىسرايد :\r\n بر آن آيات پر تخويف دلدار * چه بگشايند گوش عقل هشيار\r\nتو گوئى بشنوند افغان دوزخ * زفير از شعله سوزان دوزخ \r\n\r\n","description":"","footnote":"","page_name":" 525 ","page_number":525},
  {"content":"\r\n\r\n جهنم را به گوش دل زفيرى است * كه گوئى اژدهاى خورده تيريست\r\nكه هر بيداد و عصيان در جهانست * شرار دوزخى در وى نهانست\r\nو ليكن جان مردان دل آگاه * بدان فرياد و آن غوغا برد راه \r\n* * *\r\n\r\n","description":"","footnote":"","page_name":" 526 ","page_number":526},
  {"content":"\r\n\r\n\r\n« فهرست منابع »\r\n1 . آداب النفس - عارف حكيم محمد عيناثى\r\n2 . السيرة النبوية - ابن هشام\r\n3 . الكامل - مبرّد\r\n4 . المفردات فى غريب القرآن - راغب اصفهانى\r\n5 . المنطق المقارن - محمدعلى گرامى\r\n6 . اخلاق محتشمى - محتشم السلطنة ( حسن اسفنديارى )\r\n7 . اعلام القرآن - دكتر محمد خزائلى\r\n8 . الغارات - ابواسحاق ابراهيم بن محمد ثقفى كوفى\r\n9 . الجعفريات - قاضى ابى المحاسن الرويانى\r\n10 . الاختصاص - شيخ مفيد\r\n11 . اخلاق حسنه - فيض كاشانى\r\n12 . الاخلاق - سيد عبدالله شُبّر\r\n13 . المنجد - بولس المعلوف اليسوعى\r\n14 . احياء العلوم - غزالى\r\n15 . الحقائق - فيض كاشانى\r\n16 . ارزشها و ضدارزشها در قرآن - ابوطالب تجليل\r\n\r\n","description":"","footnote":"","page_name":" 527 ","page_number":527},
  {"content":"\r\n\r\n17 . اقبال الاعمال - سيد رضى الدين الطاووس ( سيدبن طاووس )\r\n18 . اخلاق فلسفى - محمدتقى فلسفى\r\n19 . اسد الغابة - جَزَرى\r\n20 . اسرار الحكم - حاجى سبزوارى\r\n21 . الكنى و الالقاب - محدّث قمى\r\n22 . ارشاد - شيخ مفيد\r\n23 . ايمان و وجدان - . . . .\r\n24 . الحياة - محمدرضا ، على ، محمد حكيمى\r\n25 . الامامة و التبصرة - ابى الحسن على بن الحسين بن بابويه قمى ( پدر شيخ صدوق )\r\n26 . المعجم المفهرس لالفاظ نهج‌البلاغه - دشتى ، محمدى\r\n27 . الترغيب - ابى جعفر البرقى\r\n28 . امالى - صدوق\r\n29 . المحاسن - ابى اجعفر البرقى\r\n30 . امالى - شيخ طوسى\r\n31 . اثناعشريه فى المواعظ العددية - آية الله مشكينى\r\n32 . بداية الحكمة - علامه طباطبائى\r\n33 . باب حادى عشر - علامه حلى\r\n34 . بيدادگران اقاليم قبله - محمدرضا حكيمى\r\n35 . باغ اپيكيور - آناتول فرانس - ترجمه كاظم عمادى\r\n36 . بحث در آثار و افكار و احوال حافظ - . . .\r\n37 . پاسدار اسلام - ( مجله )\r\n38 . تفسير كبير - فخررازى\r\n\r\n","description":"","footnote":"","page_name":" 528 ","page_number":528},
  {"content":"\r\n\r\n39 . تفسير قرطبى - محمد الانصارى القرطبى\r\n40 . تفسير روح المعانى - آلوسى بغدادى\r\n41 . تفسير ابوالفتوح رازى\r\n42 . تفسير عياشى - محمدبن مسعود بن عياشى السمرقندى\r\n43 . تفسير صافى - ملا محسن فيض كاشانى\r\n44 . تفسير المنار - محمدرشيد رضا\r\n45 . تفسير طبرى ( جامع البيان ) - محمدبن جرير طبرى\r\n46 . تفسير البصائر - يعسوب الدين رستگارى\r\n47 . تفسير الميزان - علامه طباطبائى\r\n48 . تفسير جوامع الجامع - مرحوم طبرسى\r\n49 . تفسير اطَيب البيان - آيةاللّه عبدالحسين طيّب\r\n50 . تفسير برهان - سيد هاشم برهانى\r\n51 . تفسير الخازن - علاء الدين بغدادى صوفى معروف به خازن\r\n52 . تفسير روح البيان - الشيخ اسماعيل حقّى البرسوى\r\n53 . تاريخ بيهقى\r\n54 . تحف العقول - حرّانى\r\n55 . تنبيه الخواطر - سيد حسين طباطبائى يزدى\r\n56 . تكامل در پرتو قرآن - سلطانى\r\n57 . ترجمه الميزان - موسوى همدانى\r\n58 . تفسير الدر المنثور - جلال الدين سيوطى\r\n59 . تفسير على بن ابراهيم قمى\r\n60 . توحيد مفضّل - مفضّل بن عمر جعفى\r\n61 . ترجمه مصباح الشريعه - حسن مصطفوى\r\n\r\n","description":"","footnote":"","page_name":" 529 ","page_number":529},
  {"content":"\r\n\r\n62 . ثمرات الانوار - محمدبن ابى الفتح\r\n63 . ثواب الاعمال شيخ صدوق\r\n64 . جامع السعادات - محمدمهدى نراقى\r\n65 . جلوه حق - آية الله مكارم شيرازى\r\n66 . جامع الاخبار - شيخ صدوق\r\n67 . چهارده معصوم - عمادزاده\r\n68 . چهل حديث - امام خمينى ( ره )\r\n69 . خصال - شيخ صدوق\r\n70 . خلاصه بيماريهاى گوش و حلق و بينى - دكتر عليم مروستى\r\n71 . خواندنيهاى دلنشين - سعيدى لاهيجى\r\n72 . ديوان اشعار - مرحوم الهى قمشه‌اى\r\n73 . داستان راستان - شهيد مطهرى\r\n74 . دار السلام - حاجى نورى\r\n75 . رسائل فلسفيه - محمدبن زكريا رازى\r\n76 . رسالة لبّ اللباب - آية الله سيد محمدحسين حسينى طهرانى\r\n77 . رسالة « الانسان بعد الدنيا » - علامه طباطبائى\r\n78 . رجال كشى\r\n79 . زندگى و شخصيت شيخ انصارى - مرتضى انصارى\r\n80 . زينة المجالس - مجدالدين محمد حسينى\r\n81 . سفينة البحار - محدّث قمى\r\n82 . سيماى فرزانگان - رضا مختارى\r\n83 . سير حكمت در اروپا - فروغى\r\n84 . سياحت شرق - قوچانى\r\n\r\n","description":"","footnote":"","page_name":" 530 ","page_number":530},
  {"content":"\r\n\r\n85 . شرح نهج‌البلاغه - ابن ابى الحديد\r\n86 . شرح نهج‌البلاغه - ابن ميثم\r\n87 . شرح نهج‌البلاغه خوئى ( منهاج البراعة )\r\n88 . شرح مكاسب - كلانتر\r\n89 . شرح منطق كبرى - . . .\r\n90 . شرح مصباح الشريعه و مفتاح الحقيقه - عبدالرزاق گيلانى\r\n91 . شرح منظومه - سبزوارى\r\n92 . شفاء - بوعلى سينا\r\n93 . شرح نهج‌البلاغه - محمدتقى جعفرى\r\n94 . شرح صحيفه سجاديه - جزائرى\r\n95 . شرح ابن عقيل - بهاء الدين عبدالله ابن عقيل العقيلى\r\n96 . صحيفه سجاديه - امام سجاد ( ع )\r\n97 . صحيح بخارى - محمدبن اسماعيل بخارى\r\n98 . صحيح مسلم - مسلم نيشابورى\r\n99 . عيون اخبار الرضا ( ع ) - شيخ صدوق\r\n100 . عين الحيوة - مجلسى\r\n101 . عيون اخبار - ابن قتيبه\r\n102 . عدل الهى - شهيد مطهرى\r\n103 . عدّة الداعى - احمدبن فهد الحلى\r\n104 . علل الشرايع - شيخ صدوق\r\n105 . غرر الحكم - على ( عليه السلام )\r\n106 . غوالى اللئالى - شيخ محمدبن على بن ابراهيم ابى جمهور احسائى\r\n\r\n","description":"","footnote":"","page_name":" 531 ","page_number":531},
  {"content":"\r\n\r\n107 . فوائد الرضوية - محدث قمى\r\n108 . فتوح البلدان بلازرى\r\n109 . فيض القدير - محدث قمى\r\n110 . فيزيك پزشكى - ذبيح الله عزيزى - دكتر گلبان مقدم\r\n111 . فروع كافى - شيخ كلينى\r\n112 . فرهنگ عميد - حسن عميد\r\n113 . قرآن مجيد\r\n114 . قصص العلماء - ميرزا محمد تنكابنى\r\n115 . قصص قرآن - رسولى محلاتى\r\n116 . قصه‌هاى قرآن - مصطفى زمانى\r\n117 . قصص انبياء عليهم‌السّلام - ابواسحق ابراهيم نيشابورى\r\n118 . كنز الفوائد - . . .\r\n119 . كمال الدين - شيخ صدوق\r\n120 . كيمياى سعادت - غزالى\r\n121 . كنز العمال - علاء الدين هندى\r\n122 . گنجينه دانشمندان - شريف رازى\r\n123 . لئالى الاخبار - شيخ محمد نبى تويسركانى\r\n124 . لغت نامه دهخدا\r\n125 . لؤلؤ و مرجان - حاجى نورى\r\n126 . مجلدات بحار الانوار - مجلسى\r\n127 . مجلدات تفسير مجمع البيان - مرحوم طبرسى\r\n128 . مجلدات ميزان الحكمه - محمد رىشهرى\r\n129 . مجلدات وسائل الشيعه - شيخ حرّ عاملى\r\n\r\n","description":"","footnote":"","page_name":" 532 ","page_number":532},
  {"content":"\r\n\r\n130 . مجلدات تفسير نمونه - آية الله مكارم شيرازى\r\n131 . مجلدات محجة البيضاء - فيض كاشانى\r\n132 . مجلدات اصول كافى - شيخ كلينى\r\n133 . مجلدات پيام قرآن - آية الله مكارم شيرازى\r\n134 . مجلدات تفسير نور الثقلين - علامه عبدعلى بن جمعة العروسى الحويزى\r\n135 . مجلدات معادشناسى - آية الله سيد محمدحسين حسينى طهرانى\r\n136 . مجلدات عرفان اسلامى - شيخ حسين انصاريان\r\n137 . مجلدات انوار نعمانية - سيد نعمة الله جزائرى\r\n138 . مجلدات اولين دانشگاه و آخرين پيامبر - دكتر پاك‌نژاد\r\n139 . مجموعه ورّام - ورّام بن ابى فراس\r\n140 . معالم الاصول - حسن بن زين الدين عاملى ( فرزند شهيد ثانى )\r\n141 . منية المريد - شهيد ثانى\r\n142 . مشكوة الانوار - مرحوم طبرسى\r\n143 . مفاتيح الجنان - محدث قمى\r\n144 . مجمع البحرين - طريحى\r\n145 . ملاصدرا - هانرى كربن فرانسوى « ترجمه ذبيح الله منصورى »\r\n146 . مجاهد شهيد حاج شيخ محمدتقى بافقى\r\n147 . مسكن الفواد - شهيد ثانى\r\n148 . مكارم الاخلاق - امام سجاد ( عليه السلام )\r\n149 . مناقب شهرآشوب\r\n150 . معجم البلدان - شهاب الدين ياقوت حموى\r\n\r\n","description":"","footnote":"","page_name":" 533 ","page_number":533},
  {"content":"\r\n\r\n151 . منتهى الامال - محدث قمى\r\n152 . مصباح الشريعه و مفتاح الحقيقة - منسوب به امام صادق ( عليه السلام )\r\n153 . معالم التنزيل - . . .\r\n154 . معراج السعادة - شيخ احمد نراقى\r\n155 . معماى هستى - آية الله مكارم شيرازى\r\n156 . من لا يحضره الفقيه - شيخ صدوق\r\n157 . مراصد الاطلاع - ( مختصر معجم البدان ) - صفى الدين بغدادى\r\n158 . مستدرك الوسائل - حاجى نورى\r\n159 . مرآة العقول - مرحوم مجلسى\r\n160 . مطلوب كل طالب - رشيد الدين و طواط\r\n161 . مقامات معنوى - . . .\r\n162 . مسافر سرگشته - دكتر پوران شجيعى\r\n163 . مرد خسيس - مصطفى زمانى\r\n164 . مصباح الانوار - . . .\r\n165 . معانى الاخبار - شيخ صدوق\r\n166 . نهج‌البلاغه - فيض الاسلام\r\n167 . نهج‌البلاغه - صبحى صالح\r\n168 . نفثة المصدور - محدث قمى\r\n169 . نهج الصباغة ( شرح نهج‌البلاغه ) - آية الله محمدتقى تسترى\r\n170 . نور الابصار - شبلنجى\r\n171 . نهج السعادة - شيخ محمدباقر محمودى\r\n172 . نصايح - آية الله مشكينى\r\n173 . همائى نامه - . . .\r\n\r\n","description":"","footnote":"","page_name":" 534 ","page_number":534},
  {"content":"\r\n . \r\n","description":"","footnote":"","page_name":" 535 ","page_number":535},
  {"content":"\r\n . \r\n\r\n","description":"","footnote":"","page_name":" 536 ","page_number":536}
  ]