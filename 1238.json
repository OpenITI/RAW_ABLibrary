[
  {"content":"\r\nحكم الاوامر\r\nترجمه\r\nعلل الشرايع\r\nصدوق\r\nعليه الرحمة\r\nبقلم فاضل محقق\r\nسيد هدايت الله مسترحمى\r\nحق طبع مخصوص ناشر است\r\nكتابفروشى مصطفوى بوذرجمهرى\r\nطهران تلفن 529593\r\n","description":"","footnote":"","page_name":" 1 ","page_number":1},
  {"content":"\r\n\r\n[ مقدمه 
  ]\r\nبِسْمِ الله الرَّحْمنِ الرَّحِيمِ\r\nبنام خداوند بخشندهء مهربان\r\nالحمد لله الَّذى فطر الخلائق بقدرته ، و وهبهم العلم بوجوب وجوده و وحدانيته ، و علمهم الحكمة و الاسباب للاغراض ( تكامل ) و فاعل الافعال للاغراض ، فأوضح بذلك الشّريعة و الدّين و الحجّة ، لئلا يكون للناس بعد الرسل على الله الحجة ، و الصلاة ، و السلام على اول المعلول ، و صاحب الخلق المجبول ، و قائد الخير و البركة ، و منقذ العباد من الهلكة ، أول النبيين ميثاقا ، و آخرهم مبعثا ، الذى اسمه في السماء أحمد .\r\nو في الارض أبى القاسم محمّد صلى الله عليه و آله و على بن عمه و صهره و خليفته من بعده و المخلوق من طينته على بن أبى طالب عليه السّلام الذى هو سبب الهداية و الارشاد ، و ولايته مراج المعرفة و الرشاد ، و على آله الذين هم أحد الثقلين ، و الذين هم كمثل سفينة نوح في أحاديث الفريقين عليهم السّلام سيما على سيدنا و مولانا ملقن أوامر القرآن و معلن أحكام الفرقان و مظهر الايمان صاحب العصر و الزّمان ( عج ) و لعنة الله على أعدائهم إلى غاية الازمان و بعده الى نهاية الجنة و النيران .\r\nو بعد چنين گويد اين بندهء اميدوار برحمت و فضل پروردگار ، سيد هدايت الله مسترحمى بن سيد محمّد رضا بن الحاج سيد حسين الشهير بحاج آقا بزرگ بن سيد محمّد الشهير به سيد جان بن سيد ابو طالب حسنآبادى جرقويه اى اصفهانى كه مدتها در فكر بودم علت احكام با اين كيفيت و كميت كه بندگان به آن مأمورند چيست تا آنكه مشاهده نمودم كتاب علل الشرائع شيخ جليل و فاضل نبيل ، محمّد بن على بن بابويه معروف بشيخ صدوق رضوان الله عليه را كه مشتمل بر منافع بسيار و فوائد بيشمار و متضمن احاديث شريفه و احوالات بعضى از انبياء است ، ديدم در حقيقت تا حدى بمطلوب خود رسيدم ، و نيز فكر كردم كه بطور يقين افرادى هم هستند علاقه دارند\r\n","description":"","footnote":"","page_name":" 2 ","page_number":2},
  {"content":"\r\nكه بدانند چرا بايد اين تكاليف واجبه را انجام دهند و يا از آنچه كه شارع مقدس آنها را نهى فرموده بچه جهت و علت بوده زيرا حس كنجكاوى در همه هست ، اگر چه بعضى هرگز تصور نميكنند كه احكام الهى داراى حكمت و فلسفه اى باشد ، و جاى بسى تعجب است كه بعضى معتقدند احكام الهى كلا تعبديست و چون و چرا ندارد ، البته اين چنين هست در بجا آوردن واجبات و ترك منهيات كه ميبايد منظور بندگان خدا باشد و لكن نه آنكه احكام اصلا علت نداشته باشد چنان كه خداوند در قرآن بعضى از حرامها را معلول علت فرموده ، از جمله ميفرمايد : * ( وَيَسْئَلُونَكَ عَنِ الْمَحِيضِ قُلْ هُوَ أَذىً فَاعْتَزِلُوا النِّساءَ فِي الْمَحِيضِ وَلا تَقْرَبُوهُنَّ حَتَّى يَطْهُرْنَ ) * ، از تو ميپرسند از حيض ( عادت زنانگى ) بگو حيض آزاريست پس هنگام حيض از زنان كناره كنيد و به آنها نزديك نشويد ( براى مقاربت ) تا پاك شوند ، كه در اين آيه كناره گيرى را معلول به علت حيض ميشمارد و تا پاك شدن زنان اجازه نزديكى به آنها را نميدهد .\r\nو نيز ميفرمايد : * ( يَسْئَلُونَكَ عَنِ الْخَمْرِ وَالْمَيْسِرِ قُلْ فِيهِما إِثْمٌ كَبِيرٌ ) * ، اى پيغمبر از تو مىپرسند در موضوع شراب و قمار بگو در اين دو چيز گناه بسيار بزرگست ( كه گذشته از نافرمانى خداوند ضرر بدنى و مالى دارد ) كه در اين آيه علت تحريم شراب و قمار را گناه و ضرر ميداند و اجتناب از آنها را تعبدا نمىخواهد بلكه به علت و حكمت مربوط مىنمايد ، و ساير حكمتهائى كه در اين باره است و ان شاء الله در محل خود نوشته خواهد شد و ناگفته نماند كه : علتهائى كه بيان مىشود تمامى آنها علت تامه نيست كه علت غائى باشد ، بلكه اندكى از اسرار احكام است زيرا بعضى از آنها بر سبيل انضمامست و آن جزء علتست كه سبب باشد و گاهى علت ناقصه است كه آن را وجه مصلحت و مقتضاى حال و جعل حكمت گويند مثل غسل جمعه كه حكمتش براى رفع كثافت و بوى متعفن بدنست و آن جعل حكمت است نه علت تامه ، و بسا باشد كه در هر حكمى علتهاى بسيار باشد و عقول همه كس به آن نتواند رسيد بدين سبب در خور عقول ضعيفه اين علتها را فرموده‌اند و در واقع و نفس الامر همه حقست و همه علتست .\r\n","description":"","footnote":"","page_name":" 3 ","page_number":3},
  {"content":"\r\nو چون عربى بود و برخى از پارسى زبانان را از آن بهرهء وافر نبود بلكه بعضى از آن بهره نداشتند از اين جهت تصميم گرفتم آن را ترجمه نمايم تا هر كسى بتواند از آن منتفع گردد و بهره مند شود و هم عمل نموده باشم بدستور مبارك حضرت صادق عليه السّلام كه شيخ كلينى در جلد اول اصول كافى روايت نموده آن حضرت بمفضل بن عمر فرموده : احاديث ما را بنويس و برادران ( دينى ) خود را بهره مند كن از علم و دانش خود تا اگر وفات كردى ارث بگذارى كتابهاى حديث و اخبار ما را در ميان اولاد خود ، زيرا بعد از اين زمانى خواهد آمد هرج و مرج كه مردمان در آن زمان انسى نميگيرند مگر با كتابهاى خودشان .\r\nو تا آنجائى كه من اطلاع دارم اين كتاب يك مرتبه بقلم شريف علامه محقق شيخ محمّد تقى اصفهانى مشهور بآقا نجفى رحمه الله و جزاه الله خير الجزاء ترجمه شده در سنهء 1297 هجرى قمرى و مزيت و برترى اين ترجمه بر ترجمه ايشان واضح است و لكن بنا بقول ابن مالك :\r\n\r\nو هو بسبق حائز تفضيلا\r\nمستوجب ثنائى الجميلا\r\n\r\nاحترام ايشان بر ما واجب است و بايد نام شريف آن بزرگوار را بنيكوئى ياد نمائيم .\r\nو هم چنان كه ملاحظه مىشود آن را ترجمه لفظ بلفظ و بعضى از روايات را بناچارى نقل بمعنى نمودم و هر كلمه و جمله و مطلبى كه محتاج بتوضيح و شرح بود توضيح و شرح آن را در بين دو خط هلالى و يا در پاورقى نوشتم تا ترجمه از شرح فرق داشته باشد و كوچكترين تصرفى در اصل عبارت حديث ننموده باشم ، و جهت آنكه بسبك امروز ننوشتم براى اين بود كه از ناحيه خود ننوشته‌ام و ترجمه كتاب عربى است و فقط حتى المقدور در توضيح مطالب و روان و ساده بودن عبارت كوشيدم ، و در برخى از موارد كه روايت مكرر بود و عبارت حديث يكى بود از ترجمه آن خوددارى و صرف نظر نمودم تا خستگى و ملال خاطر براى خوانندگان پيش نيايد و هم از حجم كتاب كاسته شود ، و ضمنا بايد اذعان و اعتراف و اقرار نمايم كه من نميتوانم ادعا كنم كه كما هو حقه تمام روايات اين كتاب را فهميده‌ام و توانسته‌ام مراد و مقصود ائمه عليهم السّلام را بنويسم و گمان هم نميكنم كسى پيدا شود و بتواند ادعا كند و بگويد :\r\n","description":"","footnote":"","page_name":" 4 ","page_number":4},
  {"content":"\r\nمن مراد و مقصود تمام روايات را مىفهمم ، زيرا مىبينم بسيارى از كتب علماى سابق را كه بعضى از روايات را معنى و شرح نموده‌اند و امروز بواسطه كشفيات و ترقى علم واضح و معلوم شده و مىشود كه معنى و شرح آنان ناقص و تقريبا اشتباهست ، از اين جهت بعضى از روايات اين كتاب را بدون شرح و پاورقى ترجمه نمودم و تحقيق مطلب را بدانشمندان معاصر و آينده واگذار كردم .\r\nو چون اسامى روات مورد استفاده عموم نبود و هم براى خاطر اختصار و كمى حجم كتاب اسقاط نمودم و تنها بترجمه متن حديث اكتفا كردم و قسمتى از روايات با اينكه مورد احتياج عموم نبود از جهت آنكه روايت ناقص نباشد آن را ترجمه نمودم ، و ناميدم آن را به ( حكم الاوامر ) .\r\nاميد است ببركت و شفاعت اهل بيت رسالت عليهم السّلام گناهان و لغزشهايم بخشيده گردد و زيان اين خادم علوم و اخبار آنها مبدل بسود شود ، و تمناى آن را دارم كه اگر نظر خوانندگان باشتباهى برخورد كرد خورده نگيرند و به نظر محبت و عطوفت اصلاح فرمايند و از تذكر به اين بنده غفلت نكنند تا در چاپهاى بعد جبران شود چون مترجم اين كتاب با طيب خاطر از انتقادات فضلا و صاحبنظران بىغرض استقبال مىكند ، و خواهشمندى آن هست كه مرا از دعا فراموش ننمايند و لا حول و لا قوة إلا با لله العلى العظيم و عليه التكلان و هو المعين و نعم الوكيل و المعين .\r\nطهران\r\nچهارشنبه نهم ذى قعده 1398\r\nسيد هدايت الله مسترحمى\r\n","description":"","footnote":"","page_name":" 5 ","page_number":5},
  {"content":"\r\n\r\nباب اول علت شباهت فرزند بعمو و يا دائى خود ، و جهت آنكه آسمان را اسماء ، و دنيا را دنيا ، و آخرت را آخرت ، و آدم را آدم ، و حوا را حوا ، و درهم را درهم ، و دينار را دينار ناميدند ، و جهت آنكه باسب إجد ، و بقاطر عد ، و بالاغ خر گفتند .\r\nرئيس المحدثين و ناقد الاخبار و حافظ الاحاديث الذى ولد بدعاء صاحب الامر و ولى العصر شيخ صدوق عليه الرحمة و حشره الله مع أوليائه بسند خود روايت مىكند و مرقوم فرموده .\r\n1 - حديث نمودند ما را . . . كه روزى خدمت أمير المؤمنين عليه السّلام مردى يهودى آمد عرض كرد به آن حضرت : چند مطلبست از شما ميپرسم اگر جواب را بطور صحيح بدهيد دين مقدس اسلام را اختيار مينمايم .\r\nآن حضرت فرمود : هر چه بفكرت ميرسد و ميخواهى سؤال كن كه اگر به تمام اقطار عالم بگردى كسى را عالمتر از ما اهل بيت ( پيغمبر اسلام صلى الله عليه و آله ) نخواهى يافت ، يهودى گفت : بيان كنيد كه اين زمين بر چه چيزى قرار گرفته و چگونه مىشود كه فرزندى شبيه عمو و يا دائى خود ميگردد ، و كدام نطفه ( از مرد يا از زن ) مو و پوست و خون و گوشت و استخوان و رگ ( بدن فرزند ) مىشود ، و چرا آسمان را سماء ، و دنيا را دنيا ، و آخرت را آخرت ، و آدم را آدم ، و حوا را حوا و درهم را درهم ، و دينار را دينار ناميدند ، و چرا باسب إجد ، و بقاطر عد ، و بالاغ خر گفتند .\r\nفرمود : اما زمين قرار گرفته بر دوش ملكى و پاهاى او به روى سنگ محكم و بزرگيست ، و آن سنگ بر شاخ گاو . ( نرى ) است و دست و پاهاى گاو بر پشت ماهى است در درياى اسفل ، و دريا بر ظلمت ، و ظلمت بر باد عقيم ، و باد عقيم بر ثرى ( خاك\r\n","description":"","footnote":"","page_name":" 6 ","page_number":6},
  {"content":"\r\nرطوبتدار ) است و ما وراء ثرى را كسى جز خداوند نميداند ( و علم علما و دانشمندان هر زمانى در كشف حقيقت آن ناقص و گمراهست ) « 1 » .\r\n\r\n","description":"","footnote":"\r\n« 1 » روايت فوق از متشابهات اخبار است و بحقيقت و مراد آن من نتوانستم پى ببرم جز آنكه بگويم كه احتمال اين ميرود فرمايش آن حضرت در باره زراعت و فلاحت باشد زيرا تمام شئون زندگى مردم در هر زمانى وابسته بزراعت است و زراعت و محصول وابسته بمرد داناى محكم رأى و تدبير و زمين و آب و باد است ، و سالم بدست آمدن محصول را كسى جز خدا نميداند ، و كيف كان بايد سكوت كرد زيرا .\r\nدر بحار از خصال شيخ صدوق نقل مينمايد از حضرت امير المؤمنين عليه السّلام كه فرموده : هر وقت حديثى از ما شنيديد و معنى آن را نتوانستيد بفهميد و درك كنيد آن حديث را به حال خود وابگذاريد تا زمانى كه بمرور زمان بر شما معنى آن كشف شود و معلوم و واضح گردد .\r\nو از احتجاج طبرسى نقل مىكند كه حضرت صادق عليه السّلام در جواب سؤال مردى طبيعى مسلك و مذهب فرموده :\r\nو ليس تحت الريح العقيم الا الهواء و الظلمات و لا وراء ذلك سعة و لا ضيق و لا شىء يتوهم ، يعنى پشت سر باد عقيم چيزى نيست مگر هوا و تاريكى و پشت سر آنها هيچ وسعت و تنگى و چيزى كه در وهم و خيال آيد نيست و در موضوع پيدايش زمين اختلافست ، بعضى گويند : از ذرات كوچك فضائى تشكيل يافته كه بمرور زمان به يكديگر چسبيده‌اند و به اين شكل كنونى درآمده ، و بعضى گويند : جسم ملتهبى بوده كه از خورشيد جدا شده و بتدريج از سرعت حركت و گرمى افتاده و بدين شكل كه مشاهده مىشود درآمده ، و بعضى از ماديون ميگويند كه عالم در اثر تصادف پيدا شده با اينكه چنين تصادفى محال و غير ممكن است ، و عقايد ديگر ، و ليكن ميتوان گفت كه اين گونه عقايد بحدس و تخمين و فرضيه نزديكتر است تا حقيقت ، و ما كه مسلمان و معتقد و پيرو قرآن و بيانات شريفهء كافيه خاندان نبوت ميباشيم بايد ببينيم آنها چه فرموده‌اند زيرا آنچه كه مسلم است و در صحت آن نميتوان و نميشود شك و ترديد نمود بيانات ايشانست ، و در عين حال علم امروزه و كشفيات كنونى را انكار نداريم تا آنجا كه مخالف دين و قرآن و روايات و اخبار صحيحه نباشد ، و ميتوان گفت عقايد امروزه بيشتر از گفته‌ها و عقايد سابقين با قرآن و فرمايشات ائمه عليهم السّلام مطابقت دارد ، و اين خود يكنوع اعجاز است كه از آن بزرگواران سر زده است كه آنچه دانشمندان امروز بعد از هزار و سيصد و هشتاد و يك سال با اختراع اسبابها و دوربينها و تلسكوبها و ذره بينها و امتحانات و تجربيات و صرف كردن ميلياردها وجوه و صرف وقت و كمكهاى فكرى به يكديگر كشف كرده‌اند و از بسيار اندكى پى برده‌اند قرآن مجيد ما بما گوشزد نموده و پيغمبر اكرم صلى اللَّه عليه و آله و ائمه ما عليهم السّلام كه در جزيرة العرب كه به هيچ وجه وسائل امروزه فراهم نبوده نشو و نما كرده‌اند بدون اسباب و در دست داشتن اين آلات مخترعه حقايق را بطريق وحى دانسته و آنقدر كه در خور فهم بشر آن روز و امروز بوده از پيش خبر داده‌اند و فرموده‌اند كه : زمين در مرحلهء اول كفى بود روى آب كه در اثر امواج و باد شديد بارادهء خداوند جمع شده بود و سپس بامر خدا منجمد و بسته گرديد و به شكل قطعه زمين كوچكى درآمد در جايى كه فعلا خانه كعبه است و بعد از زير خانه كعبه پهن شد و حضرت امير المؤمنين عليه السّلام در خطبه اشباح اشاره بدين مطلب ميفرمايد و روزى كه زمين پهن شد دحو الارض ناميدند كه مطابق با روز 25 ذو القعده بوده چنان كه در تمام كتب ادعيه متذكر اين مطلب هستند ، و قرآن پهن شدن زمين را بالصراحة بيان مينمايد و ميفرمايد : * ( الَّذِي جَعَلَ لَكُمُ الأَرْضَ فِراشاً ) * ، آن خدائى كه براى شما زمين را گسترد و مانند فرش پهن نمود ، و ميفرمايد ، * ( وَالأَرْضَ مَدَدْناها وَأَلْقَيْنا فِيها رَواسِيَ ) * ، زمين را ما بگسترديم و در آن كوههاى بزرگ و محكم نهاديم ، و در بحار ( 11 - ج ) نقل مينمايد حضرت امير المؤمنين عليه السّلام فرموده : جهت آنكه مكه را مكه ناميدند براى اين بود ( لان اللَّه مك الارض من تحتها ) خداوند كشيد زمين را از مكه و پهن فرمود آن را .\r\nو كيف كان اين بحث بسيار دامنه دار است و * ( كُلُّ حِزْبٍ بِما لَدَيْهِمْ فَرِحُونَ ) * ، هر دسته اى بفكر و دليل و برهان و عقيدهء خود خوشحال و دلخوش هستند ، و بطورى كه ميگويند زمين كروى شكل و تقريبا شلجمى است كه در دو قطب كمى فرورفتگى و در استوا برآمدگى دارد ، و كروى بودن زمين را با دلايلى چند ثابت نموده‌اند از جمله اگر در بيابانى بايستيم و به اطراف خود نگاه كنيم حد فاصل زمين و آسمان را به صورت يك دائره مىبينيم كه آن را افق مينامند موقع گرفتن ماه ( خسوف ) سايه زمين به روى كرهء ماه شكل دايره دارد و زمين يكى از سيارات منظومهء شمسى است كه پيوسته در اين فضاى متناهى در حركت مىباشد و از خود نور و حرارت ندارد ، و چنان كه ميگويند داراى 14 حركت است از جمله حركت وضعى و يا دورانى كه در مدت 23 ساعت و 56 دقيقه و 49 ثانيه يك بار از مغرب بمشرق بدور محور خود گردش مىكند ، دوم حركت ساليانه يا انتقالى كه در مدت 365 شبانه روز و 6 ساعت و 9 دقيقه يك مرتبه بدور خورشيد كه هسته مركزى اوست در ضمن يك دائرهء بيضى ميگردد و سال شمسى از آن پديد مىآيد ، و بعضى گويند كه زمين داراى 12 حركت است ، و فوائد حركت وضعى : پيدايش شب و روز ، تعيين وقت ، حركت ظاهرى كرات ديگر نسبت به زمين ، اختلاف زمان در نقاط مختلفه آن ، مسكونى بودن تمام نقاط آن ( كه اگر حركت وضعى زمين اجرا نميشد نصف كره هميشه تاريك ميبود ) تغيير جهت بادها ، اختلاف اعمال كربنگيرى و تنفسى نباتات در روز و شب :\r\nفوائد حركت انتقالى : تفاوت حرارت محيط نيم كره شمالى و جنوبى در فصول مختلفه ، تفاوت ساعات شب و روز در فصول زمستان و تابستان ، نزول باران و غيره كه هر يك همراه فوائد كثيرى است ، و سرعت حركت وضعى باعث توليد حوزهء مغناطيس در قطبين زمين شده و طى طيران خود تركيبات آهنى منتشره در فضا را كه كرات ديگر هنگام عبور بجا گذارده‌اند جذب مينمايد چنان كه اكثريت دانشمندان منظرهء صبح كاذب را نتيجهء وجود تركيبات آهنى در فضا بخصوص نزديك قطب شمال ميدانند ، و شايد اشاره بنزول و مجذوب آهن به زمين باشد آيهء شريفه : * ( وَأَنْزَلْنَا الْحَدِيدَ فِيه بَأْسٌ شَدِيدٌ ) * . ، ما فرو فرستاديم ( و ميفرستيم ) آهن را ( به زمين ) كه در آن فوائد و نتايج بيشمار است و بطورى كه دانشمندان امروز ميگويند حركت زمين بدور خورشيد در هر ثانيه 29 كيلومتر و نيم است ، و سالها پيش از اسلام و پس از اسلام معتقد بودند كه زمين ساكن و ثابت است و خورشيد بدور زمين در گردش است تا آنكه يكنفر پروفسورى دم از حركت زمين زد عوض تحقيق در مطلب او را 6 سال كشيشان مسيحى زندانى كردند و آخر الامر مسمومش نمودند تا آنكه ديگران پس از او دنبال تحقيقات او را گرفتند و بوسيله اختراع آلات مخصوص بمرور حركت وضعى و انتقالى زمين و سرعت سير و ساير حالات آن را ثابت نمودند بالاخره دانشمندان جهان پس از بررسيهاى كامل و بيشتر علمى مدلل و مبرهن نمودند كه از تعارض جاذبه‌ها و دافعه‌ها حركات متعددهء ديگرى هم عارض زمين مىشود كه سنگينى و فرورفتگى كوهها در زمين باعث نگاهدارى و تعادل حركت زمين ميباشند .\r\nاكنون نظرى به قرآن و بيانات اهل بيت رسالت كنيم همچنان كه از پيش اشاره شد يكى از معجزات قرآن اينست كه در هر زمانى از آيات شريفه مطالبى بدست مىآيد كه منطبق با كشفيات جديد آن زمان مىباشد مثلا كوشش كردند و فهميدند كه تمام موجودات متحركند ، و قرآن پيش از همه تمام موجودات را متحرك اعلام نمود ، و در سورهء ( يس ) پس از ذكر زمين و شمس و قمر و مدار نجومى و كهكشان ( از مفهوم آيات ) ميفرمايد : * ( وَكُلٌّ فِي فَلَكٍ يَسْبَحُونَ ) * ، همهء نامبردگان در آيات قبل در مدار خود حركت و شناورى ميكنند و اين مطلب از اين معلوم مىشود كه لفظ كل را بطور نكره آورده و متعلق آن را حذف نموده و اسقاط متعلق افادهء عموم مىكند .\r\nو در موضوع حركت زمين در سورهء طه ميفرمايد : * ( الَّذِي جَعَلَ لَكُمُ الأَرْضَ مَهْداً ) * . آن خدائى كه قرار داد براى شما زمين را گهواره ، كه در اين آيه زمين را بگهواره تشبيه فرموده پس براى فهم خصوصيات زمين بايد اوصاف گهواره را در نظر گرفت ، گهواره اولا داراى حركت است و اگر نتواند حركت كند لغت مهد بر آن صدق نميكند پس زمين هم داراى حركت مىباشد ، ثانيا مسير حركت آن بطور منحنى است على هذا فهميده مىشود كه زمين نيز حركتش منحنى است چنان كه گفته شد حركت زمين بدور خورشيد به صورت بيضى است ، با در نظر گرفتن مراتب فوق ميتوان گفت بهتر از كلمهء ( مهد ) تشبيهى نميتوان پيدا كرد كه از هر حيث و جهت موافق اوصاف زمين باشد ، آرى قرآن ميلياردها حقايق را با بيانى كه امروز تا حدى بهتر درك مىشود در آيات متعدد اعلام فرموده ، و حضرت امير المؤمنين عليه السّلام در بارهء حركت زمين در يكى از بيانات خود ( در نهج البلاغه ) فرموده :\r\nو عدل حركاتها بالراسيات من جلاميدها ، خداوند حركات زمين را بواسطهء كوههاى محكم كه از جنس سنگ است تعديل نمود ، اگر خوف اطالهء مطلب نبود مطالب فوق را مفصلتر از اين مينوشتم ليكن ان شاء اللَّه اگر موفق شدم در چاپ دوم اين كتاب جبران خواهم كرد ، اين بود شمه اى از آيات قرآن و گوشه اى از بيانات خاندان نبوت و اينجا است كه بايد سر تعظيم و تكريم در پيشگاه آنان فرود آورد و با كمال صراحت اقرار و اذعان و اعتراف كرد كه فهم چنين مسائل علمى در اوائل اسلام با نبودن آلات و ادوات امروزه ميسر نيست جز استفاده از دستگاه دهندهء وحى و گيرندهء نبوت و وصايت ، و كليه سطح زمين طبق مساحت تقريبى بالغ بر پانصد و ده مليون كيلومتر مربع است كه 134 مليون كيلومتر مربع آن خشكى و بقيه آبست ، و فاصلهء زمين از خورشيد معتقدند كه تقريبا 150 مليون كيلومتر است و بفصول سال فاصله كم و زياد مىشود ، و حرارت خورشيد در حدود هفت هزار درجه است و نور آن در هشت دقيقه 13 ثانيه به زمين ميرسد ، و سه چهارم جرم خورشيد سوخته شده و يك چهارم ديگر آن باقى است كه اگر اين نيم سوخته شود قيامت به پا مىشود : و قرآن : ميفرمايد * ( إِذَا الشَّمْسُ كُوِّرَتْ\r\nبيايد زمانى كه تمام جرم خورشيد سوخته و كدر و تاريك شود ، در آن هنگام است كه قيامت به پا خواهد شد و دانشمندان امروز عقيده دارند كه كرهء زمين رو بويرانى و فرسودگى نهاده و لا ينقطع ذرات و اجزاء آن از اطراف او جدا مىشود و در فضا پراكنده ميگردد ، و تأييد مىكند اين عقيده را آيهء چهلم سوره رعد كه ميفرمايد :\r\n* ( أَ وَلَمْ يَرَوْا أَنَّا نَأْتِي الأَرْضَ نَنْقُصُها مِنْ أَطْرافِها ) * ، و آيه 44 سوره انبياء كه ميفرمايد :\r\n* ( أَ فَلا يَرَوْنَ أَنَّا نَأْتِي الأَرْضَ نَنْقُصُها مِنْ أَطْرافِها ) * ، آيا مردم نميبينند كه ما زمين را ناقص ميكنيم و از اطراف آن ميكاهيم .\r\nو اطراف كره زمين را هوا فرا گرفته كه قريب 79 درصد ازت و 21 درصد اكسيژن مىباشد و ضخامت آن هوا را متجاوز از صد كيلومتر تخمين زده‌اند ، و نيز مقدارى بخار آب و گاز انيدريد كربنيك كه از تنفس موجودات زنده حاصل مىشود در آن موجود است ، و بسيارى از دانشمندان متأخرين ميگويند : هوا پر است از ماده اتر ، و ايجاد نور در چشم در نتيجه برخورد اين ماده است با عصب چشم .\r\nو در جنة العالية از خصال نقل مينمايد از حضرت باقر عليه السّلام كه فرموده : چون حق تعالى فانى ميگرداند اين خلق و اين عالم را و ساكن گرداند اهل بهشت را در بهشت و اهل جهنم را در جهنم ، خلق مىكند عالمى را غير از اين عالم ، و خلق تازهء ايجاد مىكند از غير جنس بشر كه او را بيگانگى پرستش كنند و از براى ايشان خلق مىكند زمينى را غير از اين زمين و آسمانى را غير از اين آسمان ، و شايد گمان كنى كه خدا همين يك عالم را آفريده است و خلقى به غير از شما نيافريده بلكه به خدا قسم كه حق تعالى هزار هزار عالم و هزار هزار آدم آفريده است ، و شبيه همين روايت در بحار نقل مينمايد از حضرت صادق عليه السّلام جز آنكه آن حضرت در خاتمه حديث فرموده :\r\nحتما نميگويم كه خدا بعد از اين زمين زمين ديگرى خواهد آفريد .\r\n","page_name":" 7 ","page_number":7},
  {"content":"\r\nو اينكه فرزند شبيه بعمو و يا دائى خود مىشود آنست كه : اگر نطفه مرد سبقت و پيشى گرفت بر نطفه زن به داخل رحم شدن فرزند شبيه بعمو و يا عمه خود ميگردد ،\r\n","description":"","footnote":"","page_name":" 8 ","page_number":8},
  {"content":"\r\n( چون آنها نيم خون هستند ) و رگ و استخوان و عصب او از نطفه مرد است ، و اگر نطفه زن پيشى گرفت و زودتر داخل رحم شد فرزند ( در اثر نيم خون ) شبيه بدائى\r\n","description":"","footnote":"","page_name":" 9 ","page_number":9},
  {"content":"\r\nو يا خاله خود مىشود ، و از نطفه زنست مو و پوست و گوشت ( و خون و ناخن ) فرزند زيرا نطفه زن زرد و رقيقست .\r\n","description":"","footnote":"","page_name":" 10 ","page_number":10},
  {"content":"\r\nو آسمان را سماء گفتند چون مشتق از وسم است و چون باران از آسمان به زير\r\n","description":"","footnote":"","page_name":" 11 ","page_number":11},
  {"content":"\r\nمىآيد آن را وسم الماء ناميدند يعنى معدن آب ( كه در اثر كثرت استعمال مخفف شد و\r\n","description":"","footnote":"","page_name":" 12 ","page_number":12},
  {"content":"\r\nسماء ناميده شد ، و يا اينكه چون احاطه بر زمين دارد و ما فوق زمين است آن را سماء گفتند زيرا هر چيزى كه ما فوق چيزى باشد نسبت به او سماء گفته مىشود كه مشتق از سمو باشد يعنى علو و بلندى ) - « 1 » .\r\nو دنيا چون دنى ( و پستتر ) است از هر چيزى ( بحسب مكانت و شرافت ) از اين جهت آن را دنيا ناميدند .\r\nو آخرت را به اين سبب آخرت گفتند كه ( بعد از دنيا است و ) در او است ثواب و جزا و مكافات اعمال ( و جزاى اعمال متأخر از عملست ) .\r\nو آدم را براى اين آدم ناميدند كه چون خلق شده از أديم ( ظاهر روى ) زمين ، و كيفيت خلقت او چنين است كه : خداى تعالى امر فرمود بجبرئيل كه بياورد از روى زمين چهار قسم خاك ، سفيد ، و سياه ، و سرخ ، و زرد ، و فرمود كه اينها را از زمين هموار و ناهموار و سخت و سست بياورد ، و نيز به او امر فرمود كه بياورد چهار قسم آب ، شيرين ، و تلخ ، و شور ، و متعفن ، پس ( از آنكه حاضر نمود ) خداى سبحان خاكها و آبها را بدست قدرت خود به يكديگر ممزوج فرمود ، و قرار داد آب شيرين را در دهان آدم ، و آب شور را در چشمهاى او ، و آب تلخ را در گوشهاى او ، و آب متعفن را در بينى او ، و حوا را براى اين جهت حوا ناميدند كه چون از ( براى ) موجودى حى و زنده آفريده شد .\r\nو علت آنكه باسب إجد گفتند اين بود كه : اولين كسى كه سوار بر اسب شد قابيل بود ، در آن روزى كه برادر خود هابيل را كشت و در آن روز ( موقعى كه سوار بر اسب بوده مضمون ) اين شعر را گفت :\r\n\r\nاجد اليوم و ما\r\nترك الناس دما\r\n\r\n« 2 »\r\n\r\n","description":"","footnote":"\r\n« 1 » تحقيق در آسمان و چگونگى وجود و پيدايش آن در باب نوادر علتها بيايد ان شاء اللَّه .\r\n« 2 » يعنى : مىيابم امروز كه مردم ترك نميكنند خون را بلكه طلب مينمايند ، و شعر به زبان سريانى بوده زيرا قابيل مانند حضرت آدم بلغت و زبان سريانى سخن ميگفته و اولين كسى كه به زبان عربى تكلم نمود يعرب بن قحطانست و شايد يكى از شعراى عرب مضمون شعر او را به زبان عربى بشعر ترجمه كرده ، و احتمال داده مىشود كه مصرع اول ترجمه گفتار قابيل باشد كه حضرت ترجمه كرده باشند و مصرع دوم كلام خود آن حضرت باشد و در اين صورت مصرع اول چنين مىشود :\r\n\r\nاجد اليوم دما\r\n\r\nامروز سعى ميكنم در ريختن خونى .\r\nو در بعضى از كتابها و بنا نوشته شده ، در اين صورت شعر از قابيل است و شعر و معنى آن چنين مىشود : اجد اليوم و بنا ترك الناس دما ، امروز سعى و كوشش ميكنم كه از پدرم آدم فرار كنم و مردم بسبب ما ترك احترام خون را بنمايند و و يك ديگر را ميكشند ، و فرار قابيل براى آن بوده كه مبادا آدم او را بقصاص بكشد ، و لفظ قابيل را در بعضى از كتابها مثل تورات قاين و در بعضى قابين نوشته‌اند .\r\n","page_name":" 13 ","page_number":13},
  {"content":"\r\nاز اين جهت ( مردم ) اسب را إجد نام گذاردند ، و بقاطر عد گفتند چون : اولين كسى كه بر قاطر سوار شد آدم بود ، و پسرى داشت بنام معد كه بسيار علاقه بحيوانات داشت و هر وقت آدم سوار بر قاطر ميشد معد قاطر را ميراند ، و هر گاه در راه رفتن كندى ميكرد آدم معد را صدا ميزد تا او را براند ، از اين جهت مردم ( بواسطه كثرت استعمال ميم آن را انداختند و ) بقاطر عد گفتند ، و جهت آنكه بالاغ حر گفتند اينست كه : اولين كسى كه سوار بر الاغ شد حوا بود كه بر آن سوار ميشد و به زيارت قبر هابيل ( فرزند مقتول خود ) ميرفت ، و در بين راه ميگفت : وا حراه ( آه دلم ميسوزد ) و هر وقت اين كلمه را ميگفت الاغش بسرعت راه ميرفت و چون نميگفت بكندى راه ميرفت ، لذا مردم ( بسبب زياد گفتن در زبان آنها مخفف شد و ) آن را حر ناميدند .\r\nو جهت آنكه درهم را درهم گفته‌اند اين بود كه : چون درهم دارهم ( خانه هم و اندوه ) است براى كسى كه آن را جمع كند ، خاصه اگر در راه اطاعت خدا آن را\r\n","description":"","footnote":"","page_name":" 14 ","page_number":14},
  {"content":"\r\nصرف و خرج و انفاق ننمايد و مستحق آتش جهنم شود ، لذا ( بسبب كثرت استعمال مخفف شد و آن را درهم گفتند .\r\nو جهت آنكه دينار را دينار ناميدند اين بود كه چون : دار نار ( يعنى خانه آتش ) است و هر كه آن را جمع كند و صرف در طاعت خدا ننمايد ( و حقوق واجبهء آن از قبيل خمس و سهم مبارك امام عليه السّلام و زكات ندهد ) در آتش جهنم خواهد رفت ( و لفظ دار نار مخفف گرديد در زبان مردم و دينار ناميده شد ) « 1 » .\r\nمرد يهودى عرضكرد راست گفتى يا امير المؤمنين ، آنچه را كه بيان نمودى همه را در تورات يافته بودم و اكنون مسلمان ميشوم ، و اسلام را اختيار كرد و در خدمت آن حضرت بود تا در جنگ صفين شهيد گرديد .\r\n\r\nباب دوم علت و چگونگى پيدايش آتشپرستى\r\n1 - حديث كرد ما را پدرم از . . . از حضرت صادق عليه السّلام كه ميفرمود : چون قربانى هابيل قبول شد و قابيل مشاهده كرد كه ( شبه ) آتش قربانى برادرش هابيل را\r\n\r\n","description":"","footnote":"\r\n« 1 » دينار بكسر دال مشتق از دنر ( بتشديد نون از باب تفعيل ) و در اصل دنار ( بتشديد نون ) بوده و نون اول را بدل كردند بياء تا اشتباه نشود بمصدرهائى كه بر وزن فعال بفتح فاء است مثل سلام و كلام ، و نيز گفته شده كه دينار معرب ( دين آرا ) است و كيف كان اسم است از براى سكه طلا و در اصطلاح شرع عبارتست از مضروبى كه وزن آن يكمثقال هيجده نخودى طلا باشد .\r\nو در مجمع البحرين گويد : درهم بكسر دال و سكون راء و فتح و يا كسر هاء فارسى معرب و از پيش آن را درهام ميگفته‌اند و بوزنهاى مختلف ميساختند تا در اثر يك اختلاف همه را يك وزن ساختند و درهم اسلامى در زمان رسول خدا صلى اللَّه عليه و آله هر ده عدد هفت مثقال شرعى وزن داشته .\r\n","page_name":" 15 ","page_number":15},
  {"content":"\r\nقبول نمود ( و قربانى او را قبول نكرد در خشم شد و شيطان هم كه يگانه دشمن سعادت بشر است وقت را غنيمت شمرد براى اغوا و گمراهى او لذا ) شيطان پيش او آمد و گفت ( ميدانى علت قبولى قربانى هابيل چه بود قابيل جواب داد نميدانم ، گفت ) برادرت هابيل آتش را مىپرستيد كه قربانيش را پذيرفت ( و اگر بخواهى كه قربانى تو هم قبول شود بايد آتش را پرستش كنى ، قابيل قبول كرد و ليكن ) گفت آن آتش را نمىپرستم كه هابيل مىپرستيد ، بلكه آتش ديگر را ستايش و پرستش ميكنم ، و آنقدر در عبادت آتش خواهم كوشيد تا قربانى مرا مانند قربانى هابيل بپذيرد . و ( براهنمائى شيطان ) آتشكده اى ساخت و قربانيها در ميان آتش افكند تا بسوخت ، و چنان به آتشپرستى مشغول شد كه به كلى از خداى عز و جل غافل گرديد و بىخبر ماند ، و چنان شد كه ( بعضى از ) فرزندانش جز آتشپرستى چيز ديگرى از او ارث نبردند ، و بمرور زمان آتشپرستى رواج كامل يافت . « 1 »\r\n\r\n","description":"","footnote":"\r\n« 1 » بعضى نوشته‌اند كه آتشپرستى از زمان حضرت ابراهيم عليه السّلام شروع گرديد و علتش را چنين ميگويند كه : نمرود وقتى كه از احتجاج ابراهيم عاجز شد آتش تهيه كرد و او را در آتش انداخت و آن حضرت نسوخت ، شيطان ( به صورت بنى آدم شد و ) بمردم گفت : چون ابراهيم به آتش تواضع ميكرد بدين سبب او را نسوزانيد ، و شما هم به آتش احترام كنيد تا شما را نسوزاند ، لذا آتشپرستى شايع گرديد .\r\nو ميتوان گفت كه طبق حديث فوق منشأ آتشپرستى قابيل بوده و بعد از خاطرها محو شده و از زمان حضرت ابراهيم باز شروع گرديده و رواج يافته ، و علت آنكه قابيل هابيل را كشت براى خاطر زن نبوده كه در بين عوام الناس مشهور است ، بلكه به جهت وصايت بود كه بامر خداوند حضرت آدم هابيل را وصى خود گردانيد و شيطان پيش قابيل رفت و گفت : آيا ميدانى هابيل وصى پدرت شد و تو ميبايد بعد از وفات پدرت آنچه را كه هابيل دستور ميدهد عمل كنى و در تحت فرمان او باشى ، قابيل گفت : اكنون چه كنم ، شيطان گفت : بايد بنزد آدم به روى و بگوئى كه من و هابيل برادر هستيم و بايد وصايت مانند اشياء ارثى دو قسمت شود و يك قسم آن براى من باشد . قابيل بگفته شيطان عمل كرد و به پدر گفت : بايد وصايت را بين من و هابيل قسمت كنى ، حضرت آدم فرمود : بامر خدا هابيل را وصى خود گردانيدم و از پيش خود او را وصى نكرده‌ام كه تو را هم شريك بنمايم ، قابيل گفت قبول ندارم ، تا آخر الامر بوحى الهى حضرت آدم فرمود بايد قربانى كنيد و قربانى هر يك از شما كه قبول شد وصى من خواهد بود ، و قربانى كردند و از هابيل قبول شد ، و قابيل بدستور و راهنمائى شيطان هابيل را كشت تا وصايت و خلافت و نبوت براى شخصى او به تنهائى باشد و غافل از اين بود كه نبوت و وصايت بأمر خداوند است و باراده و دلخواه بندگان نيست ، و در اسلام هم اين عمل تكرار شد كه سبب گمراهى بعضى گرديد و تفرقه بين مسلمانان پديد گشت كه تا ظهور موفور السرور ولى عصر ( عج ) ادامه دارد .\r\nاللهم العن أول ظالم ظلم حق محمّد و آل محمّد و آخر تابع له على ذلك\r\n","page_name":" 16 ","page_number":16},
  {"content":"\r\n\r\nباب سوم علت و چگونگى پيدايش بتپرستى\r\n1 - حديث كرد مرا پدرم از . . . از حضرت صادق عليه السّلام كه ميفرمود ، در موقع تفسير آيهء : * ( وَقالُوا لا تَذَرُنَّ آلِهَتَكُمْ وَلا تَذَرُنَّ وَدًّا وَلا سُواعاً وَلا يَغُوثَ وَيَعُوقَ وَنَسْراً ) * ، ود ، و سواع ، و يغوث ، و يعوق ، و نسر : بندگانى بودند ( زمان حضرت نوح ) كه عبادت خداى تعالى را مينمودند ، و چون از دنيا رفتند طايفه و قبيله آنها غمگين و خاطر افسرده شدند و ضجه و زارى نمودند و سخت گريستند ، شيطان ( كه يگانه دشمن سعادت و تقوى و عبادت بشر است وقت را غنيمت شمرد و ) بنزد ايشان آمد و گفت ( اين قدر گريه نكنيد و خود را به زحمت نيندازيد ) من براى شما بتهائى\r\n","description":"","footnote":"","page_name":" 17 ","page_number":17},
  {"content":"\r\nشبيه آنها بسازم تا به آنها انس بگيريد و آرام شويد و بتوانيد خدا را عبادت نمائيد ( آن مردم جاهل قبول كردند و ) شيطان بتهائى شبيه به ، ود ، و سواع ، و يغوث ، و يعوق ، نسر ، بساخت و آن مردم هنگام عبادت ( بدستور شيطان بتها را ) مقابل خود ميگذاشتند ، و چون فصل زمستان و بارندگى شد ( كه باطاقهاى خود ميرفتند از ترس سردى هوا ) آن بتها را هم باطاقها بردند و اين رويه را داشتند تا مردند و زمان فرزندانشان كه شد گفتند پدران ما اينها را عبادت مينمودند و ما هم بايد ( از پدران خود پيروى نمائيم و اين بتها را ) عبادت كنيم ( و رفته رفته بتپرستى رواج يافت و شروع گرديد ) و اشاره به همين است آيهء : * ( وَلا تَذَرُنَّ وَدًّا وَلا سُواعاً وَلا يَغُوثَ وَيَعُوقَ وَنَسْراً ) * ، هرگز نبايد رها كنيم بتهاى ود و سواع و يغوث و يعوق و نسر را « 1 » .\r\n\r\nباب چهارم علت آنكه درخت بيد را خلاف ناميدند\r\n1 - حديث كرد مرا پدرم از . . . كه حضرت باقر عليه السّلام ميفرمود علت آنكه درخت بيد را ( بلغت اهل شام ) خلاف ناميدند آنست كه چون شيطان از چوب آن درخت صورت بت سواع را ( از لحاظ شكل براى تعليم ساختن بت به بت پرستان ) بر خلاف بت ود ساخت لذا ( اين اسم و علم شد و ) درخت بيد را خلاف ( بر وزن كتاب ) ناميدند\r\n\r\n","description":"","footnote":"\r\n« 1 » بعضى گويند علت بتپرستى از اين جهت شد كه حضرت اسماعيل بن خليل وقتى كه مبعوث برسالت گرديد و قوم جرهم را بدين پدر خود حضرت ابراهيم عليه السّلام دعوت كرد و آنها نيز قبول كردند ، و بعد از فوت حضرت اسماعيل اختلافاتى بين آن قوم پيدا شد بطورى كه بعضى از ايشان ناچار شدند كه از مكه بيرون روند ، و چون علاقه خاصى به خانه كعبه داشتند هر يك سنگى بعنوان يادگارى برداشتند و احترام مينمودند به نحوى كه موقع عبادت در مقابل خود مىنهادند و بالنتيجه بمرور زمان بتپرستى رواج يافت خاصه در نسل بعدى آنها كه گفتند پدران ما اين سنگها را ميپرستيدند و ما هم بايد پيروى از پدران خود كنيم و اين سنگها را ستايش نمائيم .\r\n","page_name":" 18 ","page_number":18},
  {"content":"\r\nچنين گويد ( علامه صدوق ) كه اين حديث طولانى بود و ليكن ما محل حاجت آن را انتخاب كرديم و ذكر نموديم .\r\n\r\nباب پنجم علت آنكه حيوانات از يك ديگر تنفر دارند\r\n1 - حديث نمودند ما را . . . از حضرت صادق عليه السّلام كه ميفرمود : حيوانات وحشى و پرندگان و درندگان و هر چه از ( اقسام و انواع ) حيوانات كه خداوند خلق فرموده مخلوط يك ديگر بودند تا زمانى كه قابيل هابيل را كشت ، و حيوانات بفزع درآمدند و تنفر بين ايشان پديد آمد و از يك ديگر جدا شدند ، و هر حيوانى بهم جنس و شكل خود پيوست و با او انس پيدا كرد و از غير شكل و جنس خود فرار كرد « 1 » .\r\n\r\nباب ششم علت آنكه بعضى از مردم بهتراند از ملائكه و بعضى بدتر و پستتر هستند از حيوانات\r\n1 - حديث كرد مرا پدرم از . . . از عبد الله بن سنان كه گفت پرسيدم از حضرت صادق كه : ملائكه از جهت قرب به حق و مقام و منزلت ) افضل و برترند يا بنى آدم .\r\nفرمود : فرموده است امير المؤمنين عليه السّلام كه خداوند قرار داده براى ملائكه عقل را بدون شهوت ( جنسى و غيره ) و قرار داده براى حيوانات شهوت را بدون عقل ، و قرار داده براى بنى آدم هم عقل و هم شهوت را ، پس هر كه از بنى آدم\r\n\r\n","description":"","footnote":"\r\n« 1 » علامهء مجلسى در بحار نقل مينمايد كه محمّد بن على بن ابراهيم در كتاب خود ميگويد : حيوانات وحشى را از اين جهت وحشى گفتند كه چون وحشت كردند و هراسان شدند از حضرت آدم زمانى كه هبوط كرد و به زمين آمد .\r\n","page_name":" 19 ","page_number":19},
  {"content":"\r\nعقلش غالب شود بر شهوتش از ملائكه بهتر و افضلست ، و هر كسى شهوتش بر عقلش زيادتى كند از حيوانات پستتر و بدتر است ( زيرا بعضى از اعمال را مرتكب مىشود كه حيوانات مرتكب نميشوند و نيز در قيامت معذبست و حيوانات معذب نيستند ) - « 1 »\r\n\r\n","description":"","footnote":"\r\n« 1 » همانند روايت فوق بيان رسول خدا صلى اللَّه عليه و آله و سلَّم است كه فرموده : خداوند خلق فرمود ملائكه را ، و عقل را در ايشان قرار داد ، و آفريد حيوانات را و در ايشان مقرر داشت شهوت را ، و آفريد بنى آدم را و در ايشان مقرر فرمود عقل و شهوت را پس هر كسى كه غلبه پيدا كرد عقل او بر شهوتش ( بعبادت و مجاهدت ) بالاتر است از ملائكه و كسى كه غلبه پيدا كرد شهوت او بر عقلش ( بواسطهء كثرت معاصى و متابعت هواى نفسانى ، عقل او مغلوب گرديده و نفس پيرو او نشد ) از حيوانات پستتر خواهد بود ، و تأييد اين جملهء بيان آن حضرت گفتار الهى است كه فرموده : * ( أُولئِكَ كَالأَنْعامِ بَلْ هُمْ أَضَلُّ ) * ، آنان كه پيرو هواى نفس شدند و دامن خود را آلودهء بگناه نمودند همانند حيوانات هستند بلكه گمراه تر و پستترند .\r\nو نيز آن حضرت در بيان و تعريف امت خود فرموده : امت من بر سه قسمند ، قسمى شباهت به پيغمبران دارند و آنها كسانى هستند كه همتشان مصروفست بر نماز خواندن و زكات دادن ، و قسمتى شبيه ملائكه‌اند و ايشان كسانى هستند كه همت بر تسبيح و تكبير و تهليل دارند ، و قسمتى شبيه بحيواناتند و آنان كسانى هستند كه فقط توجه به خوردن و آشاميدن و خوابيدن دارند .\r\nو در ديوان منسوب به حضرت أمير عليه السّلام مسطور است :\r\nرأيت العقل عقلين فمطبوع و مسموع\r\n: عقل بر دو قسم است يكى طبيعى و ذاتى كه آدمى با خود آورده از أصل آفرينش و بسبب همين است كه انسان از ساير حيوانات ممتاز است - دوم - كسبى كه بكسب و تجربه و استماع قضايا و مطالب علمى و غير علمى حاصل شود ، و اين چنين عقل نزديك به زمان بلوغ بهم ميرسد و روز بروز محكم مىشود بمدد علم و دانش صحيح و رفتار و كردارهاى درست و آلوده بگناه نشدن ، و اين هر دو عقل در مردمان متفاوت هست كه بعضى داراى كامل و بعضى داراى ناقص ميباشند و به قدر كمال و نقص آن تكليف كرده‌اند و باندازهء آن در قيامت حساب خواهند گرفت ، و هر كه را عقل طبيعى و ذاتى نباشد از عقل كسبى هيچ بهره ندارد .\r\n","page_name":" 20 ","page_number":20},
  {"content":"\r\n\r\nباب هفتم علت آنكه پيغمبران و ائمه ( ع ) افضلند از تمام ملائكه\r\n1 - حديث كرد ما را . . . از حضرت رضا از آباء كرامش از حضرت امير - المؤمنين عليه السّلام از رسول خدا صلى الله عليه و آله كه ميفرمود : خلق نفرموده خداوند كسى را افضل و گرامىتر از من ، على عليه السّلام عرضكرد : يا رسول الله شما افضل هستيد يا جبرئيل .\r\nفرمود : يا على پروردگار فضيلت داده انبياء و مرسلين خود را بر ملائكه مقربين ، و فضيلت داده مرا بر تمامى ايشان و فضيلت بعد از من براى تو و سپس براى أئمه بعد از تو است ، و ملائكه خادم ما و خادم دوستان ما هستند .\r\nيا على ملائكهء حمله عرش و ملائكه اطراف آن حمد و ستايش مينمايند خداوند را و طلب مغفرت ميكنند براى كسانى كه ايمان آورده‌اند ( و بياورند ) بولايت ما ( كه ما را ولى و حجت خدا ميدانند ) .\r\nيا على : اگر ما نبوديم خداى تعالى خلق نميفرمود آدم و حوا ( و أولاد آنها ) و بهشت و جهنم و آسمان و زمين را ( با آنچه كه در آنها است ) و چگونه ما افضل نباشيم از ملائكه و حال آنكه سبقت و پيشى گرفتيم بر ملائكه در خداشناسى و تسبيح و تهليل و تقديس خداوند .\r\nو علت سبقت ما اين شد كه : اولين چيزى كه خدا خلق كرد ارواح ما بود « 1 »\r\n\r\n","description":"","footnote":"\r\n« 1 » از اين روايت معلوم مىشود كه اول ما خلق اللَّه نور وجود مقدس حضرت نبوى و أئمه عليهم السّلام است و افضليت آن حضرت بر تمام پيغمبران با دلايل عقلى و نقلى ثابت گرديده و بر محقق و متتبع مخفى نيست ، و در بعضى از اخبار است كه\r\nاول ما خلق اللَّه لوح\r\nو در بعضى قلم و در بعضى عرش و در بعضى روح رسول خدا و در بعضى نور و در بعضى عقل و در بعضى هوا و در بعضى آب و در بعضى مشيت ، و آنچه كه بخاطر من ميرسد اينست كه مجموع اين روايات را مىشود چنين توجيه كرد كه : هر يك از اينها نسبت به چيز ديگر\r\nاول ما خلق اللَّه\r\nهستند ، مثلا نسبت بكليه عوالم وجود از اول تا آخر نور وجود مقدس رسول خدا صلى اللَّه عليه و آله و سلم است در حالى كه انوار ائمه توأم با نور آن حضرت بوده ، و نسبت به آن كسانى كه وحى بايشان مىشود از قبيل ملائكه و بعضى از مخلوقات ديگر مانند زنبور عسل و غيره لوحست ، و نسبت به كسانى كه از طرف خداوند وحى را ميرسانند از قبيل جبرئيل و ملائكه ديگر قلم است ، و نسبت بعالم علوى عرش ، و نسبت بعالم سفلى و عناصر آب و تأييد مىكند اين مطلب را روايت ششم باب 77 همين كتاب و نسبت بمجردات و روحانيين عقل چنان كه بيايد در حديث 10 باب 96 ، و نسبت بأجسام لطيفه كه حاجب نباشند هوا ، و نسبت بكليه افعال الهى پس از خلقت نور وجود مقدس خاتم الأنبياء مشيت ، و حضرت صادق عليه السّلام فرموده : خلق اللَّه المشية بنفسها ثم خلق الاشياء بالمشية ، خداوند مشيت را خلق فرمود و تمامى اشياء را بمشيت آفريد\r\n","page_name":" 21 ","page_number":21},
  {"content":"\r\nو ما را بتوحيد و ستايش خود گويا فرمود ، و پس از خلقت ما خلق فرمود ملائكه را ، و چون ملائكه ما را يك نور ديدند بزرگ و با عظمت شمردند ( و گمان خدائى بما بردند ) پس ما تسبيح خداى سبحان گفتيم تا ملائكه بدانند ما نيز همانند ايشان مخلوق هستيم و خدا غير از ما است و منزه از صفات ما مىباشد و ملائكه به تسبيح ما تسبيح گفتند و خداى را از صفات مخلوق منزه نمودند ، و چون شأن و رتبهء ما را بزرگ و با جلالت ديدند\r\nلا إله الا الله ) *\r\nگفتيم تا بدانند كه غير از خدا ( ى قادر لم يزلى ) خداى ديگرى نيست ، و ما خدا نيستيم كه بايد عبادت ما را بنمايند . و بدانند كه ما بندهء خدا هستيم و ملائكه بمتابعت ما تهليل گفتند\r\n","description":"","footnote":"","page_name":" 22 ","page_number":22},
  {"content":"\r\nو چون عظمت محل و مقام ما را مشاهده نمودند : تكبير گفتيم تا بدانند كه خدا بزرگتر از آنست كه محلى براى او تصور شود ، و كسى ببزرگى محل او نميرسد .\r\nو چون عزت و قدرت ما را كه خدا بما عنايت كرده بود ديدند گفتيم : * ( لا حول و لا قوة الا با لله ) * ، تا بدانند ملائكه كه ما حول و قوه اى نداريم مگر از خداوند .\r\nو چون مشاهده نمودند نعمتهائى كه خداوند بما مرحمت فرموده بود ، گفتيم : * ( الحمد لله ) * ، تا بدانند كه خداوند سزاوار حمد و ستايش است در مقابل نعمتهائى كه لطف ميفرمايد ، پس ملائكه نيز گفتند : * ( الحمد لله ) * ، و بسبب ما هدايت يافتند بمعرفت و يگانگى و تسبيح و تهليل و تمجيد خداوند .\r\nو خداوند پس از خلقت ما خلق فرمود آدم را و ما را بوديعه و امانت در صلب او قرار داد ، و امر فرمود بملائكه كه سجده كنند بر آدم ، و سجدهء ايشان براى عبادت خدا و براى آدم اكرام و براى تعظيم و احترام ما بود چون در صلب او بوديم ، پس چگونه ما افضل از ملائكه نباشيم و حال آنكه تمامى آنها سجده نمودند بر ( پدر همه ما ) آدم .\r\nو ديگر آنكه چون عروج داد و بالا برد مرا ( خداوند ) بآسمانها جبرئيل اذان و اقامه گفت و هر فصلى را دو مرتبه گفت ، و بعد از إتمام به من گفت : پيش بايست يا محمّد ( براى إمامت نماز ) گفتم : آيا مقدم شوم بر تو ، گفت آرى زيرا خداوند پيغمبران را بر تمامى ملائكه فضيلت و برترى داده ، و تو را بيك فضيلت خاصى مخصوص فرموده ، از اين جهت پيش ايستادم و با ملائكه نماز خواندم . و اين بزرگى خود را از روى فخر ( و مباهات و تكبر ) نميگويم ( بلكه از جهت بيان نعمت و شكر خدائيست ) و ( پس از نماز ) بالا رفتيم تا رسيديم بحجابى از نور و جبرئيل ايستاد و به من گفت شما برويد ، گفتم اى جبرئيل در چنين ( وقت و ) موضعى مرا تنها ميگذارى و جدا ميشوى ، گفت يا محمّد انتهاى حد من كه خداوند مقرر فرموده تا همين مكانست و اگر ( به قدر بند انگشتى ) تجاوز كنم بالهايم خواهد سوخت ، پس مرا نورى احاطه كرد و بسرعت در نور برده شدم تا آنجائى كه ارادهء خداى تعالى بود ، و به من ندا شد\r\n","description":"","footnote":"","page_name":" 23 ","page_number":23},
  {"content":"\r\n( از طرف خداوند كه ) يا محمّد ، گفتم * ( لبيك و سعديك تباركت و تعاليت ) * ، پس از آن ندا به من خطاب شد : يا محمّد ، توئى بندهء من و منم پروردگار تو ، پس فقط مرا عبادت كن و به من توكل داشته باش ، همانا تو نور ( و خليفه ) من هستى در ميان بندگانم ، و فرستادهء من هستى بسوى مخلوقاتم و حجت من هستى در زمين و براى تو و متابعان و پيروان تو ( و براى پيغمبران و بندگان صالح پيش از تو ) خلق نمودم بهشت را ، و براى مخالفان و دشمنان تو ( و انبياء و بندگان صالح ) آفريدم جهنم را و براى اوصياء تو لازم نمودم كرامت خود را و براى شيعيان ايشان واجب نمودم ( و عطا مينمايم ) ثوابها و اجرهاى بزرگ خود را ، گفتم خدايا اوصياء من كيانند ، به من ندا شد : يا محمّد ، نامهاى اوصياء تو در ساق عرش من نوشته شده ( نظر كن ) در حالى كه در پيشگاه پروردگارم ( در مقام مكالمه ) بودم بساق عرش نظر كردم دوازده نور ديدم كه در دوازده سطر و در هر سطرى با خط سبز نام يكى از اوصياء من نوشته شده بود ، كه اول ايشان نام على بن ابى طالب و آخر آنها مهدى امت من بود ، گفتم خدايا اينهايند اوصياء بعد از من ، خطاب آمد : يا محمّد اينهايند اولياء و احباء و اصفياء و حجج من بعد از تو در زمين و ايشانند اوصياء و خلفاء تو و بهترين خلق من بعد از تو .\r\nو بعزت و جلالم قسم بواسطهء ايشان ظاهر مينمايم و غلبه مىدهم دين خود را و كلمات حقه خود را بالا ميبرم و عالى ميگردانم ، و بسبب آخرى ايشان ( حضرت مهدى ( عج ) پاك ميكنم زمين را از ( ظلم و جور و كفر و وجود ) دشمنانم و بحيطه تصرف او مىدهم مشرقها و مغربهاى زمين را « 1 » و بادها و ابرها را مسخر او گردانم و كليهء اسباب\r\n\r\n","description":"","footnote":"\r\n« 1 » مراد از مشرقها و مغربها مشرق و مغرب شهرها و دهكده‌هاى دنيا است چون هر شهر و دهكده اى بالنسبه بافق خود مشرق و مغرب دارد ، و نيز دليلست بر اينكه غير از كره زمين ما زمينهاى ديگرى هم هست كه مدار نجومى جداگانه دارند ، و اين يكى از معجزات قرآن و اخبار خاندان نبوت است كه بعد از قرنها ثابت گرديده و قرآن مجيد بما گوشزد نموده و اهل بيت عصمت كه در جزيرة العرب كه به هيچ وجه وسائل امروزه فراهم نبوده نشو و نما كرده‌اند و بدون اسباب و آلات حقايق را دانسته و آنقدر كه در خور فهم و درك بشر بوده از پيش خبر داده‌اند چنان كه أمير مؤمنان عليه السّلام راجع بكواكب فرموده ( مدائن كمدائنكم هذه ) يعنى آنها شهرهائى و يا مملكتهائى هستند مانند شهرها و مملكتهاى شما ( كه ساكنينى دارد ) .\r\nو هم فرموده‌اند كه : خداى را مخلوقاتيست در اين فضا كه نميدانند بنى آدمى هم هست همچنان كه شما از وجود آنها اطلاع نداريد علامه مجلسى در بحار ( 10 - ط جديد ) نقل مينمايد بدين مضمون كه ابن الكواء از حضرت امير المؤمنين عليه السّلام پرسيد كه خدا در قرآن ميفرمايد : * ( بِرَبِّ الْمَشارِقِ وَالْمَغارِبِ ) * ، و * ( رَبُّ الْمَشْرِقَيْنِ وَرَبُّ الْمَغْرِبَيْنِ ) * ، و * ( رَبُّ الْمَشْرِقِ وَالْمَغْرِبِ ) * ، اين اختلاف چيست و چگونه است ، آن حضرت پس از سرزنش او فرمود : مراد از * ( رَبُّ الْمَشْرِقَيْنِ وَرَبُّ الْمَغْرِبَيْنِ ) * ، مشرق و مغرب فصل زمستان و تابستان است ، زيرا طلوع و غروب آفتاب در اين دو فصل در يك مكان نيست ، و رب المشارق و المغارب ، مراد سيصد و شصت ( و پنج ) برج خورشيد است كه در هر روزى در يكى از اين برجها طلوع و غروب مىكند و براى همين است كوتاهى و بلندى روز و شب ، و رب المشرق و المغرب ، بر همه معلوم است و اشاره فرمود به طرف مشرق و مغرب و فرمود : اينست مشرق و مغرب\r\n","page_name":" 24 ","page_number":24},
  {"content":"\r\n( و وسائل روى زمين ) را بدست او دهم و با لشكريانم او را يارى كنم و با فرشتگانم او را مدد نمايم تا دعوت ( بتوحيد ) را آشكار كند و جمع نمايد مردم را باقرار نمودن بيگانگى و توحيد من ، و پس از آن پادشاهى و ملك او را هميشگى و ادامه مىدهم ، و تا روز قيامت ( پادشاهى و زمامدارى ) روزگار را بين دوستانم بنوبت ميگردانم و دست بدست بگردانم « 1 » .\r\n2 - حديث كردند ما را . . . از حضرت صادق عليه السّلام كه : هر وقت جبرئيل بر حضرت رسول صلى الله عليه و آله و سلَّم وارد ميشد ، مقابل و در خدمت آن حضرت مانند غلام در پيش\r\n\r\n","description":"","footnote":"\r\n« 1 » اشاره است برجعت ائمه عليهم السّلام\r\n","page_name":" 25 ","page_number":25},
  {"content":"\r\nمولايش مىنشست و هيچ گاه بدون اذن آن حضرت بر حضرتش وارد نميگرديد .\r\n3 - حديث كردند ما را . . . از حضرت صادق عليه السّلام كه در جنگ احد وقتى كه مسلمانان ( در اثر غفلت محافظان قله كوه احد و شنيدن صداى شيطان و مشركين كه ميگفتند پيغمبر كشته شد وحشت كردند و هراسان شدند و ) رو بهزيمت نهادند و فرار كردند و رسول خدا صلى الله عليه و آله را تنها گذاردند ، امير المؤمنين عليه السّلام و ابو دجانه ( سماك بن اوس بن خرشه از بزرگان صحابه و شجاعان نامى و از قبيله خزرج است ) خدمت آن حضرت باقى ماندند رسول خدا صلى الله عليه و آله به ابو دجانه فرمود : آيا مىبينى قوم خود را ( كه فرار كردند ) عرض كرد : مىبينم ، آن حضرت فرمود : تو نيز برو و به آنها ملحق شو ، عرضكرد من اين چنين بيعت نكرده بودم كه اكنون فرار كنم ، اگر ايشان فرار كردند من خواهم ماند تا گاهى كك در ركاب شما شهيد شوم آن حضرت فرمود : بيعت خود را از تو برداشتم اگر بخواهى بقوم و قبيلهء خود ملحق شوى ، عرضكرد به خدا قسم من نميروم كه مردم گرداگرد يك ديگر جمع شوند و حكايت كنند كه من شما را تنها گذاشته‌ام و فرار كرده‌ام ، آن حضرت دعاى خير در حقش فرمود .\r\nو حضرت امير المؤمنين عليه السّلام پيش روى آن حضرت جنگ ميكرد و از هر طرف كه دشمن به قصد رسول خدا مىآمد دفع و طرد مينمود تا اينكه تعداد زيادى از مشركان كشته و مجروح شدند و ( آنقدر كارزار شدت يافت كه ) شمشير امير المؤمنين عليه السّلام شكسته شد . خدمت رسول خدا صلى الله عليه و آله آمد و گفت : يا رسول الله مرد با شمشير ميجنگد و شمشير من شكسته شده ، رسول خدا صلى الله عليه و آله و سلَّم ذو الفقار ( شمشير دودم ) را به او داد و على مشغول جنگ گرديد و پيوسته مشركان را از حضرت رسول دفع مينمود ، كه شنيدند منادى از آسمان ندا كرد : * ( لا سيف إلا ذو الفقار و لا فتى إلا على ) * ، جبرئيل نازل گرديد و بپيغمبر عرضكرد : يا رسول الله اين مواسات و جوانمردى و برادريست كه على آشكار مىكند ، آن حضرت فرمود : آرى على از منست و من از على ، جبرئيل گفت : انا منكما ، من نيز از شما دو نفرم چنين گويد مصنف اين كتاب ( شيخ صدوق ره ) اينكه جبرئيل گفت :\r\n","description":"","footnote":"","page_name":" 26 ","page_number":26},
  {"content":"\r\nأنا منكما ، تمنا و آرزوئيست كه كرده و خواهش نموده از پيغمبر كه او را جزو خودشان بدانند ، بنا بر اين اگر جبرئيل افضل از آنها ميبود اين تمنا و خواهش را نميكرد و خود را از درجه خود فرود نمىآورد ، و آرزوى مقامى كه از رتبهء خود پستتر باشد نمينمود ( پس قول كسى كه ميگويد : ملائكه از بشر افضل و برتر است ، باطلست ) .\r\n4 - حديث كردند ما را . . . از حضرت صادق عليه السّلام كه ميفرمود : وقتى كه رسول خدا صلى الله عليه و آله را بمعراج بردند و وقت نماز شد جبرئيل براى نماز اذان و اقامه گفت ، و معروض داشت يا رسول الله مقدم شويد ( براى إمامت ) آن حضرت فرمود تو پيش بايست ، عرضكرد ما ( ملائكه ) از زمانى كه مأمور شديم به سجده نمودن بر آدم ابو البشر مقدم نميتوانيم شد بر اولاد او ( چون مسجود بر ساجد افضلست ) .\r\n5 - حديث كرد ما را . . . از عمار ياسر كه گفت شنيدم از حضرت رسول صلى الله عليه و آله و سلَّم كه ميفرمود : دو فرشته اى كه مأمور بر حفظ و ثبت اعمال على بن ابى طالب عليه السّلام هستند فخر مينمايند بر اينكه حافظ و ضابط اعمال على عليه السّلام هستند بر باقى فرشتگانى كه مأمور حفظ و ثبت و ضبط اعمال ساير مردم ميباشند ، زيرا آن حضرت هرگز در مدت زندگى خود عملى را كه موجب سخط و خشم و غضب خداوند باشد انجام نداده « 1 » .\r\n\r\n","description":"","footnote":"\r\n« 1 » علامه مجلسى در ( 5 - 323 ) بحار از احتجاج طبرسى نقل مينمايد كه زنديقى از حضرت صادق عليه السّلام پرسيد علت چيست كه دو فرشته مأمور ثبت و ضبط اعمال انسان هستند با اينكه شما معتقد ميباشيد كه خدائى هست و عالم بأسرار و كارهاى مخفى و آشكار مردم است ، فرمود : اين از لطف خداوند است كه مقرر فرموده زيرا بندگان موقعى كه بخواهند عمل زشتى را مرتكب شوند متوجه اين ميشوند كه خدا ناظر اعمال آنها است و دو فرشته ثبت خواهند كرد و در قيامت شهادت ميدهند و بالنتيجه ممكنست مرتكب آن عمل زشت و امثال آن نشوند و ديگر آنكه فكر مينمايند اگر عمل نيكو و خيرى را انجام دادند فراموش نميشود و ثبت ميگردد و اين خود تقويت قلب و باعث انجام دادن اعمال خير و كارهاى نيكو مىشود .\r\nو جهت آنكه در شب و روز ملائكه هائى كه مأمور بثبت اعمال مردم مىباشد عوض ميشوند براى آنست كه ملائكه‌ها از اعمال زشت مردم باخبر نشوند\r\n","page_name":" 27 ","page_number":27},
  {"content":"\r\n\r\nباب هشتم در اينكه قرار داده نشده هيچ حكم و دستورى ( در اسلام ) مگر براى علت و جهتى\r\n1 - حديث كرد مرا پدرم از جميل بن دراج كه گفت پرسيدم از حضرت صادق عليه السّلام از ( علت جعل و بودن ) حلال و حرام ( اشياء و افعال ) .\r\nفرمود : البته قرار داده نشده است ( در اسلام و أديان حقه ديگر ) چيزى از حلال و حرام مگر از براى علت و حكمتى ( كه مورد احتياج و بر منفعت و يا ضرر فرد و يا نوع مردم است ، و خداوند عادل و حكيم و عالمست و هر چيزى را در محل و موقعيت خود قرار داده ) - « 1 »\r\n\r\n","description":"","footnote":"\r\n« 1 » يعنى تشريع نفرموده خداى تعالى حكمى از احكام را مگر به جهت حكمتى و حلال نفرموده اشياء حلال را مگر بواسطه حسن و نيكوئى و منفعت آن ، و حرام ننموده حرامى را مگر به علت قبح و زشتى و ضرر آن ، و در كتاب تراش ريش بدين مضمون مينويسد : كليه قوانين و دستورات اسلامى كه برنامهء دينى عموم مسلمين را نشان ميدهد بر روى پنج پايهء كامل منظم و مرتب گرديده كه عبارتست از : واجب ، و مستحب ، و حرام ، و مكروه ، و مباح و از نظر علمى و اجتماعى و بطور مختصر هر يك از اين پنج قانون را طبق منطق امروز تشريح مىشود تا خوانندگان عزيز را بيشتر متوجه نظريات بلند شارع مقدس اسلام و قوانين اين دين بزرگ بنمايم - واجب - هر امرى كه ترك آن نسبت بدين ، اجتماع ، بهداشت ، اصلاحات عمومى ، امور زندگانى فرد و يا جامعه يا بهر كدام از اين امور لطمه اى وارد سازد و ضربه بزند و عدم إجراء و انجام آن زيان و ضرر كلى داشته باشد دين مقدس اسلام براى حفظ اصلاحات اجتماعى ترك آن را غدغن أكيد فرموده و اجراى آن را بنام ( واجب ) دستور مؤكد داده است مستحب - امورى كه ترك آن نسبت بجامعه يا فرد زيانى نداشته باشد ولى اجراى آن در راه اصلاحات عمومى ، حفظ بهداشت ، بيدارى اجتماع كمك بهم نوع ، تسهيل امور زندگانى ، و غيره به تمام يا هر كدام از اين امور بستگى داشته و سودمند باشد شارع بنام ( مستحب ) ناميده و عموم پيروان خود را در راه اجراى آن سفارش و تشويق فرموده است .\r\nحرام - هر عملى كه اجراى آن بيكى از امور اجتماعى ، اخلاقى ، اصلاحى ، بهداشتى ، و آنچه لازمه زندگانى جامعه است خطرى متوجه كند و انجام آن زيان فردى يا اجتماعى همراه داشته باشد اسلام بنام حرام ناميده و دستور كلى در پرهيز و اجتناب از آن را براى هميشه داده است .\r\nمكروه - امورى كه بجا آوردن آن اندك زيانى براى آن مترتب شود ، در اين صورت اسلام پرهيز آن را نيكو دانسته و اجتناب از آن را بنام ( مكروه ) ناميده است .\r\nمباح - امور و اعمالى كه در راه مقصد زندگانى اجراى آن زيانى بفرد يا اجتماع نرساند و نيز نفعى بر آن مترتب نباشد قانونگذار اسلام عمل كردن و نكردن آن را يكسان دانسته و بنام ( مباح ) آن را خوانده و ثواب و عقابى نيز براى آن تعيين نفرموده و روايت متن جوابست براى كسانى كه در اثر كوته فكرى و جهل و نادانى ايراد ميگيرند بر احكام دين مقدس اسلام .\r\n","page_name":" 28 ","page_number":28},
  {"content":"\r\n\r\nباب نهم علت آفرينش بشر و اختلاف احوال آنها\r\n1 - حديث كردند ما را . . از حضرت صادق عليه السّلام كه روزى حضرت امام حسين ع\r\n","description":"","footnote":"","page_name":" 29 ","page_number":29},
  {"content":"\r\nباصحاب خود فرمود : اى مردم خداوند خلق ننموده است بندگان را مگر از براى آنكه او را بشناسند و چون او را شناختند عبادتش كنند ، و چون او را عبادت نمودند بىنياز شوند از عبادت غير او مردى عرضكرد : يا ابن رسول الله پدر و مادرم فداى تو باد ، معرفت خدا ( يعنى حق و حقيقت خداشناسى و طريق موصلهء بسوى او كه خطائى نشود و انسان را بدون گمراهى به آن مطلوب برساند ) چگونه است .\r\nفرمود : شناختن اهل هر زمانست امام زمان خودشان را كه واجب است بر آنها اطاعت فرمايشات و أوامر و نواهى او چنين گويد ( صدوق ره ) يعنى بدانند اهل هر زمانى كه خداوند هيچ زمانى را خالى نميگذارد از وجود امام معصوم ، زيرا اگر امامى نباشد مردم مصون نمىمانند و ايمن نخواهند بود از عبادت غير خدا « 1 » .\r\n2 - حديث كردند ما را . . از محمّد بن عماره كه گفت پرسيدم از حضرت صادق عليه السّلام كه : چرا و براى چه جهتى خداوند بشر را خلق نمود ، فرمود : خداى تعالى بشر را عبث و بيهوده نيافريده و آنها را مهمل وانگذارده بلكه ( ايشان را تكليف بانجام دادن عبادات فرموده و آنان را محاسبه خواهد نمود و ) خلق فرمود آنها را براى اظهار قدرت خود ، و ايشان را باطاعت و بندگى خود تكليف فرموده تا مستوجب و مستحق بهشت شوند ، و خلق نفرموده ايشان را كه منفعت و سودى ببرد ، و يا بسبب ايشان دفع سوء و ضررى از خود بنمايد ، بلكه آنان را آفريده كه منفعت بايشان برساند و متنعم بنعمتهاى هميشگى آخرت خود گرداند .\r\n\r\n","description":"","footnote":"\r\n« 1 » چنان كه فرموده‌اند : بسبب ما عبادت خدا مىشود كه اگر ما نبوديم كسى عبادت خدا نميكرد و همهء مردم گمراه ميبودند : چون امام حافظ دين و عقايد مذهبى مردم است و اگر امام نباشد خرافات و بدعتها بين مردم پديد مىآيد و انحراف و گمراهى بسيار مىشود ، چنان كه بيايد در باب ( 103 ) و امروزه بر علما است حفظ دين و عقايد مردم و امام زمان ( عج ) فرموده است اگر اشتباهى شد در احكام دين من رفع آن را خواهم نمود . و علما حجتند بر مردم و من حجت خدا هستم بر علما\r\n","page_name":" 30 ","page_number":30},
  {"content":"\r\n3 - حديث كردند ما را ، از محمّد بن زيد كه گفت شرفياب شدم خدمت حضرت رضا عليه السّلام براى آنكه از آن حضرت از توحيد و خداشناسى سؤال كنم ، چون خدمت حضرتش رسيدم و پرسيدم ، فرمود : حمد و ستايش براى آن خدائيست كه خلق و ايجاد فرموده است موجودات را بقدرت كامله و حكمت بالغه خود بدون آنكه براى موجودات خلق شده ماده و ( هستهء ) اصلى باشد كه از آن ماده مخلوقات را آفريده باشد تا بتوان قدرت و حكمتش را باطل دانست ( و بگوئيم قدرت و حكمت ندارد ) و خلق فرمود آنچه را خواست بهر قسم و كيفيت و نوعى كه ميخواست ، و موجودات را خلق نمود براى اظهار حكمت و ربوبيت خود ، و عقلها از ضبط حكمتش عاجزند و اوهام و خيالها بكنه حكمتش نميرسند و ديده‌هاى مخلوقات نميتوانند او را ببينند ( چون جسم نيست ) و به مقدار و اندازه نميتوان او را محدود و توصيف و تعريف كرد ( زيرا هر چه به مقدار و اندازه و محدود باشد جسمست و مكان لازم دارد و زمان در او تأثير مىكند و خدا جسم نيست كه مكان بخواهد و زمان هم در او تأثير نميكند چون زمان يكى از مخلوقات اوست و تحت تأثير زمان واقع شدن از صفات مخلوقست و خداى تبارك و تعالى منزه است از صفات مخلوقات خود ) عبارات و الفاظ ( بندگان ) از وصف او عاجز است ، و وصف وصفكنندگان در اوصافش گمراه و گمنام است ، و مخفى و پنهانست ( از فكر بشر ) بدون آنكه چيزى او را مخفى و پنهان كرده باشد .\r\nو پوشيده است بدون اينكه ساترى او را پوشانده باشد ، و شناخته مىشود ( بعلامات و آيات ) بدون آنكه ديده شود ، و وصف كرده مىشود بدون اينكه صورت و هيكلى باشد ، و نعت كرده مىشود بدون آنكه جسم باشد ( آرى ) نيست خدائى مگر آن خداى كبير متعال « 1 »\r\n\r\n","description":"","footnote":"\r\n« 1 » اعتقاد بوجود خدا فطريست و مهمترين اصلى است كه در طبيعت وجود انسان نهاده شده و با جان و دلش سرشته گرديده چنان كه آيه - 61 - سوره عنكبوت به همين مطلب اشاره ميفرمايد : اگر سؤال كنى كه آسمانها و زمين را چه كسى آفريده و خورشيد و ماه مسخر فرمان كيست ، جواب دهند كه خدا آفريده ، يكى از دانشمندان مسيحى گفته پيش از آنكه عقول ما وجود خدا را كشف كند ، دلهاى ما بوجود او گواهى داده است ، و يكى ديگر از دانشمندان گفته : كلمه اى كه در انكار خدا گفته شود لب گويندهء خود را ميسوزاند . و روايت فوق طرد مىكند و باطل ميگرداند بسيارى از عقايد خرافيه بعضى از مردم را ، مانند مشبهه و كراميه كه ( دو فرقه‌اند از مسلمين و ) قائلند خدا جسم است و ميتوان او را ديد در دنيا و آخرت .\r\nو اشاعره ( فرقهء ديگر از مسلمين ) معتقدند باينكه در آخرت مردم خدا را مىبينند و ليكن ما شيعهء دوازده امامى عقيده داريم كه خدا جسم نيست و نميتوان او را ديد چنان كه در اصول كافى در كتاب توحيد در اين باره روايات زيادى را نقل مىكند ، از جمله از حضرت صادق عليه السّلام كه آن حضرت فرموده : اى پسر آدم اگر قلب تو را مرغى بخورد سير نميشود و اگر پارچه نازكى روى چشم تو كشيده شود ديگر چيزى را نمىبينى با اين حال ميخواهى پى بحقيقت و كنه خدا ببرى و عالم ملكوت و آسمان و زمين را ببينى و بفهمى اگر راست ميگوئى كه ميتوانى ببينى و بفهمى پس خورشيد يكى از مخلوقات خداست به او زياد نگاه كن و چشم بر هم نگذار ، با اينكه على التحقيق نميتوانى ، و اين خورشيد يكى از هزارها خورشيد مدار كهكشان جوّ متناهى مخلوق خداوند است .\r\n","page_name":" 31 ","page_number":31},
  {"content":"\r\n4 - حديث كردند ما را از حبيب سجستانى ( سيستانى ) كه گفت شنيدم از حضرت امام محمّد باقر عليه السّلام كه فرمود : چون خداوند فرزندان آدم را از پشت آدم بيرون آورد كه عهد و ميثاق از ايشان بگيرد بخداوندى خود و نبوت همهء پيغمبران ، اولين عهد و ميثاقى كه گرفت ( بعد از گرفتن عهد و اقرار بيگانگى خود ) عهد و پيمان بنبوت محمّد بن عبد الله صلى الله عليه و آله بود ، پس وحى فرمود بآدم كه نظر كن چه مىبينى ، آدم نظر كرد بذرارى خود كه ذرات بودند و آسمان مملو بود از آنها ، آدم گفت خدايا چه بسيارند فرزندان من ، براى چه أمرى ايشان را آفريده اى ، و براى چه\r\n","description":"","footnote":"","page_name":" 32 ","page_number":32},
  {"content":"\r\nسبب اراده دارى بگرفتن عهد و پيمان از ايشان .\r\nخطاب رسيد : براى آنكه مرا عبادت كنند و شريكى براى من قائل نشوند و ايمان به پيغمبران من بياورند و پيروى و متابعت ايشان نمايند .\r\nآدم گفت : خدايا چگونه است كه بعضى از ذرارى من بزرگتر از بعضى ديگر هستند و بعضى نورانىتر از بعضى از ايشان ميباشند و بعضى كم نورند ، و بعضى هيچ نورى ندارند .\r\nخطاب رسيد : اين چنين خلق كرده‌ام ايشان را تا هر يك از آنها را بسبب حالشان امتحان كنم در همه حالات .\r\nآدم گفت : خدايا مرا رخصت ميدهى سخن بگويم ( و سؤالى بنمايم ) .\r\nخطاب رسيد : سخن بگو كه روح ( ناطقهء ) تو از روح ( هاى خلق شده ) منست .\r\nگفت : خدايا اگر ايشان را خلق ميكردى بر يك شكل و اندازه و يك طبيعت و يك رنگ و يكعمر و يك روزى ( و ثروت ) البته بعضى از ايشان بر بعضى ديگر ظلم نميكردند و در ميان ايشان حسادت و دشمنى پيدا نميشد و در هيچ أمرى با يك ديگر اختلاف نمينمودند .\r\nحقتعالى فرمود : با روح برگزيدهء من ( كه در تو قرار داده‌ام ) سخن گفتى و و بضعف طبيعت خود به چيزى كه علم و دانش و اطلاع از آن ندارى سخن گفتى ، و منم خداى خالق عليم ، و بعلم خود خلقت ايشان را مختلف نمودم ، و بمشيت من جارى مىشود امر من در ميان ايشان ، و بازگشت همهء آنها بسوى تقدير و تدبير منست ، و تدبير و تبديل براى خلق من نيست ( كه امورات بتدبير و تبديل آنها انجام گردد ) .\r\nو جز اين نيست كه خلق نكرده‌ام جن و انس را مگر براى اينكه ( فقط پرستش و ) عبادت مرا بنمايند ، و خلق نمودم بهشت را براى كسى كه مرا عبادت و اطاعت كند و پيروى پيغمبران من نمايد ، و خلق كردم جهنم را براى كسى كه به من كافر شود و معصيت و نافرمانى مرا كند و متابعت پيغمبران من نكند ، و پروائى ندارم ( از اينكه چنين شخصى معذب باشد ) .\r\n","description":"","footnote":"","page_name":" 33 ","page_number":33},
  {"content":"\r\nاى آدم خلق نمودم تو را و درارى تو را بدون آنكه احتياجى به تو و بايشان داشته باشم ، و خلق نكردم شما را مگر براى آنكه امتحان نمايم كداميك از شما نيكوكار ( و عابد و ) زاهدتر است در دنيا ، و براى همين جهت خلق نمودم دنيا و آخرت و حيات و ممات و طاعت و معصيت و بهشت و جهنم را ، و چنين اراده كرده‌ام در تقدير و تدبير و علم خود « 1 » .\r\n\r\n","description":"","footnote":"\r\n« 1 » علامه مجلسى در بحار از احتجاج طبرسى نقل مينمايد كه مردى طبيعى مذهب از حضرت صادق عليه السّلام پرسيد كه : آيا خدا قادر بود تمام مردم را مطيع و موحد و خداپرست خلق كند ، آن حضرت فرمود قادر بود و ليكن اگر تمام مردم را مطيع مينمود خداپرستى مردم جبر بود ، و ديگر در مقابل عباداتشان ثوابى نداشتند و عاصى از مطيع معلوم نميشد چون در عبادت مجبور بودند ، و نيز خلقت بهشت و جهنم عبث بود و خداوند منزه است از اينكه كار عبث كند ، و خداوند وقتى كه مردم را خلق فرمود أمر نمود بايشان كه اطاعت و عبادتش كنند و غير او را نپرستند و از تمام معاصى نهى فرمود آنان را ، و براى اتمام حجت پيغمبران را بسوى ايشان فرستاد و بوسيله آن پيغمبران مردم را به احكام و دستورات خود مطلع نمود تا اگر معصيت نمودند نتوانند عذر بياورند و بگويند ما نميدانستيم كه بايد تو را عبادت كنيم ، و مقرر داشت براى مطيعان و عبادتكنندگان ثواب و درجه و مقام در بهشت ، و براى گناهكاران عقاب و عذاب در جهنم ، و مطلب ديگر آنكه خداوند اصل طبيعت و خلقت تمامى مردم را بر توحيد و خداپرستى قرار داده ، و اينكه بعضى كافر ميشوند و مطيع أوامر و نواهى خدا نميشوند آنست كه بعد از به دنيا آمدن انكار حق را مينمايند و مرتكب اعمال ناشايسته ميگردند و كافر ميشوند ، و خداوند كسى را در اصل خلقت كافر و گناهكار خلق ننموده ( چون دشمنى با كسى ندارد كه او را كافر و گناهكار خلق كند و بعد او را بجهنم ببرد ، و خداوند منزه و برتر است و از عدل او دور است كه كسى را كافر خلق كند و بعد او را بعبادت امر نمايد و مجبور كند ) و نيز مردى از آن حضرت پرسيد : چرا ثواب و عقاب در اين دنيا قرار داده نشد و در آخرت مقرر گرديد ، فرمود : دنيا محل امتحان و مركز كسب ثواب و بدست آوردن رحمت خداوند است ، و هم پر شده از آفات و بليات و شهوات تا معلوم گردد چه بنده اى مطيع و فرمان بردار است و چه كسى گناهكار ( و اين مطلب تا آخر عمر هر كسى معلوم نخواهد شد بنا بر اين ديگر عمرى ندارد كه به نتيجه اعمال و رفتار و كردار خود برسد ) از اين جهت در آخرت به ثواب و عقاب و عذاب خواهند رسيد .\r\nو قرآن ميفرمايد : * ( وَلَوْ يُؤاخِذُ اللَّه النَّاسَ بِما كَسَبُوا ما تَرَكَ عَلى ظَهْرِها مِنْ دَابَّةٍ وَلكِنْ يُؤَخِّرُهُمْ إِلى أَجَلٍ مُسَمًّى\r\nاگر خداوند از كردار زشت خلق مؤاخذه كند ( در دنيا ) در پشت زمين هيچ جنبنده اى را باقى نگذارد و ليكن كيفر خلق را بتأخير افكند تا بوقت معينى .\r\nو بعضى را عقيده آنست كه هنوز بهشت و جهنم خلق نشده‌اند و اين عقيده بر خلاف قرآن و اخبار است زيرا در قرآن خداى تعالى ميفرمايد * ( هذِه جَهَنَّمُ الَّتِي يُكَذِّبُ بِهَا الْمُجْرِمُونَ ) * ، اين همان جهنم است كه گناهكاران ميگويند جهنمى در كار نيست ، آياتى كه خداوند در باره جهنم فرموده زياد است و براى نمونه اين يك آيه بيان شد و اما روايات بحديست كه در چندين جلد كتاب هم نميتوان آنها را جمع كرد ، و براى نمونه دو روايت از صدها هزار روايت ذكر مىشود ، اول شيخ صدوق رضوان اللَّه عليه در عيون اخبار الرضا و توحيد و أمالى بسند خود از عبد السلام روايت كرده كه گفت به حضرت رضا عرضكردم : خبر ده مرا آيا بهشت و جهنم خلق شده‌اند و يا بعد از اين خلق ميشوند ، فرمود : بلى خلق شده‌اند ، و رسول خدا صلَّى اللَّه عليه و آله زمانى كه بمعراج رفت داخل بهشت گرديد ، و جهنم را نيز مشاهده نمود ، من عرضكردم كه يكقوم ميگويند بهشت و جهنم خلق نشده‌اند و بعد از اين خلق خواهند شد ، فرمود :\r\nآن قوم از ما نبوده‌اند و ما نيز از آنها نيستيم ، و هر كه انكار نمايد و بگويد خلق نشده‌اند رسول خدا صلَّى اللَّه عليه و آله و سلم و ما ائمه را تكذيب نموده و ولايت ما را ندارد و در جهنم مخلد در عذاب خواهد بود .\r\nدوم - در كتاب صفات الشيعه از عماره روايت نموده كه حضرت صادق عليه السّلام فرمود شيعه ما نيست كسى كه چهار چيز را انكار كند ، معراج رسول خدا صلَّى اللَّه عليه و آله و سلم ، سؤال در قبر ، و بودن بهشت و جهنم ، و شفاعت .\r\n","page_name":" 34 ","page_number":34},
  {"content":"\r\n","description":"","footnote":"","page_name":" 35 ","page_number":35},
  {"content":"\r\nو مختلف گردانيدم ( ظاهر ) صورت و بدن و رنگ و طاعت و معصيتهاى ايشان را و قرار دادم بعضى از آنان را سعادتمند و شقى و بينا و نابينا و كوتاه و بلند ( قد ) و خوش صورت و زشت صورت و عالم و جاهل و غنى و فقير و اطاعتكننده و معصيتكننده و صحيح و بيمار و سليم الاعضاء و غير سليم الاعضاء و كسى كه دردهاى سخت دارد و كسى كه هيچ درد ندارد ، تا نظر كند صحيح البدن به بيمار و حمد و ثناى مرا بجا آورد كه او را عافيت و سلامتى داده‌ام ، و نظر كند بيمار بصحيح ( الاعضاء و بدن ) و دعا كند و از من بخواهد تا او را عافيت و شفا دهم ، و بر بلاى من صبر مينمايد و او را ثواب جزيل عطا ميكنم ، و غنى بر فقير نظر كند و حمد و ثنا و شكر نعمتهاى مرا بجا آورد ، و فقير نظر نمايد بر ثروتمند و مرا بخواند و درخواست ( نعمت و بركت ) كند ، و مؤمن بكافر نظر كند و مرا حمد نمايد چون او را هدايت نموده‌ام .\r\nپس براى همين است كه ايشان را خلق نمودم تا امتحانشان كنم در آشكار و پنهان و در خوبيها و بديها و در سلامتى و بيمارى و آنچه كه بايشان عطا ميكنم و يا منع مينمايم ، و منم خداى مالك قادر ، و براى منست كه اجرا كنم آنچه را مقدر كرده‌ام و با منست تغيير و تبديل آن مقدرات ، و مقدم دارم آنچه را كه تأخير انداخته‌ام ، و تأخير اندازم آنچه را كه مقدم داشته‌ام .\r\nو منم خداوندى كه هر چه بخواهم ميتوانم انجام دهم ، و كسى را نميرسد و نميتواند كه سؤال و پرسشى كند و چون و چرا نمايد در آنچه كه انجام داده‌ام ( و مىدهم ، زيرا من حكيم هستم و كارى را بدون حكمت نميكنم ) و لكن من سؤال مينمايم از آنچه\r\n","description":"","footnote":"","page_name":" 36 ","page_number":36},
  {"content":"\r\nكه بندگانم انجام ميدهند « 1 » .\r\n\r\n","description":"","footnote":"\r\n« 1 » عالم ذر را بعضى انكار نموده‌اند بواسطه بعضى از استبعادات و شبهات ، و ميگويند اگر عالم ذرى ميبود چرا ما ياد نداريم ، در جواب ايشان بايد گفت : اولا اين انكار اجتهاد مقابل نص است ، زيرا خداوند در قرآن عالم ذر را متذكر و ياد آورى فرموده ، و روايات و اخبار در موضوع عالم ذر و چگونگى آن از خاندان عصمت عليهم السّلام زياد است كه از حد تواتر گذشته ، ثانيا ، اگر بخاطر نداشتن شما دليل بر نبودن آنست پس شما عالم رحم را نيز ياد نداريد و نميدانيد كه در آنجا چگونه و در چه حالى بوديد ، آيا اين ياد نداشتن دليل بر نبودن عالم رحمست .\r\nو جهت آنكه ما عالم ذر را ياد نداريم آنست كه اگر به ياد داشتيم موجب فساد و اخلال نظم امور ميشد و نااطمينانى بين مردم پديد مىآمد ، چون خوبى و بدى مردم در آن موقع كاملا معلوم شده ، و يكى از علت ارسال رسل براى يادآورى عالم ذر است چنان كه حضرت امير المؤمنين عليه السّلام در ضمن بيان خلقت آدم عليه السّلام ميفرمايد : غايت و نتيجه فرستادن انبياء و رسل آنست كه طلب كنند از مردم اداء آن چيزى را كه بر آن عهد و ميثاق از آنها گرفته شده و آن اقرار بربوبيت و اطاعت أوامر خداوند و عمل نمودن بدستورات پيغمبرانست ، و به ياد مردم بياورند نعمت فراموش شده الهى را و شبهه ديگر كه ميگويند : چگونه صلب حضرت آدم گنجايش اين همه ذريه را داشت ، جوابش اينست كه اولا آنها در نهايت كوچكى بودند ( كه اگر مجموع آن را كه باعث پيدايش بشر است از همه رنگها و نژادها كه متولد شده‌اند و خواهند شد در يك جا جمع كنند به اندازه ظرفيت يك انگشتانه نخواهد شد ) و ثانيا حضرت آدم هم همين تعجب را نمود كه سؤال كرد : خدايا چگونه گنجايش پيدا كرد اينها را صلب من ، خداوند فرمود : اى آدم لطف صنعت و نفوذ قدرت من اينها را در صلب تو گنجانيد .\r\nو نيز شكى نيست كه در موقع أخذ عهد و ميثاق از بنى آدم تمام آنها دارى نطق و بيان و شنيد و عقل و فهم و شعور و ادراك بوده‌اند چنان كه در كافى ( 2 - 12 ) از ابو بصير نقل مينمايد كه حضرت صادق عليه السّلام ميفرمود : موقع أخذ ميثاق خداوند ايشان را داراى فهم نمود تا پس از پرسش بتوانند جواب بگويند ، زيرا اگر اين چنين نبودند صحيح نبود از غير ذو العقول عهد و پيمان گرفتن ، و بعضى گويند كه أخذ ميثاق پيش از هبوط بوده و جمعى گويند بعد از هبوط بوده و آدم پشت كوه عرفات بخواب رفته بود كه قدرت خداوند أعقاب او را تا روز قيامت از صلب او بعرصه شهود آورد به صورت و هيئت ذر ( ذر چيزهائيست كه در نهايت كوچكى باشد مانند ذرات هوا كه در فضا پراكنده‌اند . ) و كيف كان : حكمت عالم ذر ظهور فضل و عدل الهى و تأسيس بنيان معرفت و خداشناسى است زيرا اگر عالم ذر و معرفت به خدا در آن عالم نبود كسى در دنيا خدا را نميشناخت ، و چون در دنيا فراموش نمودند آن عالم را خداوند انبياء و رسل را فرستاد كه مردم را متذكر سازند و نعمت فراموش شده را بيادشان بياورند و بتوسط آيات و علامات آنها را متنبه كنند به آن معرفت فطرى ، و شايد اشاره به همين موضوع باشد آيه : * ( وَلَقَدْ عَهِدْنا إِلى آدَمَ مِنْ قَبْلُ فَنَسِيَ وَلَمْ نَجِدْ لَه عَزْماً ) * ، كه مراد از آدم آدم نوعى باشد يعنى اولاد آدم چنان كه مفهوم روايت باب يازدهم همين كتاب همين است پس كسانى كه در دنيا زير بار رفتند و وفا بعهد كردند و انكار ننمودند و مطابق با فطرت خود و گفته انبياء عمل نمودند اولياء و دوستان خدا شدند و بمقامات عاليه رسيدند و فضل الهى شامل حال آنها گرديد ، و كسانى كه معاندت ورزيدند و بر خلاف فطرت خود رفتار كردند و انكار الوهيت و ربوبيت خدا را نمودند و گفته پيغمبران را رد كردند كافر و دشمنان خدا شدند .\r\n","page_name":" 37 ","page_number":37},
  {"content":"\r\n5 - براى ما حديث نمودند . . . از مسعده كه مردى به حضرت صادق عليه السّلام عرضكرد كه : ما آفريده شده‌ايم براى يك أمر عجيبى ، آن حضرت فرمود : أمر عجيب چيست اى بنده خدا ، عرضكرد آفريده شده‌ايم براى فنا و نابود شدن ( كه پس از مردن\r\n","description":"","footnote":"","page_name":" 38 ","page_number":38},
  {"content":"\r\nاثرى از بدن ما باقى نميماند و تا أبد فانى خواهيم بود ) .\r\nآن حضرت فرمود : ساكت باش ( چنين نيست ) اى پسر برادر « 1 » بلكه\r\n\r\n","description":"","footnote":"\r\n« 1 » علت آنكه آن حضرت آن مرد را پسر برادر خطاب نموده ممكنست براى تلطف و مهربانى بوده چون رويه أئمه عليهم السّلام چنين بوده ، و شايد براى آن بوده كه او را متوجه باهميت مطلب نمايد ، و شايد هم يكى از وابستگان حضرت بوده : و گويا در معاد و حشر و بهشت و جهنم شك و ترديد داشته همانند بسيارى از مردم ديروز و امروز كه چنين شك و ترديد را داشته و دارند چنان كه ابى بن خلف استخوان پوسيده اى را خدمت رسول خدا صلَّى اللَّه عليه و آله آورد و عرضكرد ، ما كه همانند اين استخوان پوسيده و متلاشى ميشويم آيا دو مرتبه زنده خواهيم شد ، در اين موقع آيه شريفه نازل گرديد ( اى پيغمبر ) بگو زنده ميگرداند آن خدائى كه در اولين مرتبه او را خلق كرده ( يس 78 ) و مردى دهرى و طبيعى مذهب به حضرت صادق عليه السّلام عرضكرد : چگونه زنده مىشود بدنى كه پوسيده و متلاشى شده و گاه هر قطعه از آن در مكانى و يا لابلاى ديوارها باشد ، فرمود : خدائى كه قدرت داشته و از عدم صرف همه چيز را خلق فرموده همان خدا قدرت دارد كه مجددا خلق فرمايد بدنهاى پوسيده و متلاشى شده را ، و تأييد اين بيان را مينمايد آيه شريفه ( 16 ) سوره قاف كه ميفرمايد : مگر ما موقعى كه مردم را در مرتبه اول خلق كرديم خسته و وامانده شديم و عاجز گرديديم كه ديگر نتوانيم آنها را براى مرتبه دوم خلق نمائيم ، و در سوره روم ( 26 ) ميفرمايد :\r\nخلقت دوباره آسانتر است از خلقت اوليه ، زيرا خلقت اوليه از عدم صرف بود و خلقت ثانوى ماده وجود دارد كه از آن خلق شوند و در تحقيقات علمى امروز ثابت شده كه هرگز ماده معدوم و نابود نميشود و فناى مطلق در دنيا وجود ندارد و اين فنائى را كه مىبينيم تغيير شكل و صورتست كه عارض ماده ميگردد مانند شمع كه ميسوزد و دود شده و به طرف بالا ميرود و ما گمان ميكنيم كه به كلى شمع سوخته و نابود گشته با اينكه چنين نيست زيرا در فضا ذرات آن با وضع و شكل و صورت ديگرى موجود و محفوظ است ، گر چه تغيير شكل و صورت داده ليكن تغيير ماهيت نداده طبق قانون اصل بقاء و اين اصلى است كه علم كاملا آن را تأييد مىكند بنا بر اين مرگ هم جز تغيير شكل و صورت چيز ديگرى نيست .\r\nو علامه مجلسى در بحار ( 7 - 43 ) از فروع كافى ( 1 - 69 ) از حضرت صادق ع نقل مينمايد كه در جواب سائلى فرموده : مىپوسد جسد ميت ( مگر جسد پيغمبر و امام و علماى دينى ) بطورى كه گوشت و استخوان باقى نميماند مگر ( ماده و ) طينتى كه از آن خلق شده كه آن به حال خود باقى خواهد ماند تا مرتبه دوم خلق شود همانند خلقت اوليه او .\r\nو مرد ديگرى به آن حضرت عرضه داشته اگر على التحقيق محشر و معادى هست حد اقل بايد هر صد سال يكنفر زنده شود و مردم را خبر دهد از قضاياى محشر تا مردم به شك و ترديد نباشند ، فرمود : هر كه چنين معتقد باشد و اين گونه سخنان را بگويد تكذيب نموده خدا را زيرا در قرآن كما هو حقه بيان فرموده ( مثل - * ( وَأَنَّ السَّاعَةَ آتِيَةٌ لا رَيْبَ فِيها ) * ، بدون شك قيامت و محشر خواهد آمد ) و تكذيب نموده تمامى پيغمبران و اوصياء ايشان را چون آنان خبر داده‌اند كه محشر و قيامت هست ، و گذشته از اين مگر اصحاب كهف بعد از سيصد و نه سال زنده نشدند و عزيز پيغمبر زنده نشد و آن افرادى كه با حضرت موسى بكوه طور رفتند مگر نمردند و زنده نشدند .\r\nو بحثى است مفصل در موضوع آكل و مأكول و اهل ادب مىتوانند به جلد ( 7 - 23 - 360 ) بحار مراجعه فرمايند .\r\nو ترديدى نيست كه معاد جسمانيست و اگر خوف اطاله كلام نبود تمام آيات و روايات مربوطه به اين بحث را نقل مينمودم ، بدين علت فقط به بيان علامه مجلسى در بحار ( 7 - 47 ) اكتفا مىشود كه ميفرمايد شكى نيست كه معاد جسمانيست و اين از جمله ضروريات دينست و هر كه منكر معاد جسمانى باشد از عداد مسلمين و از دائره اسلام خارج است ، و طرز زنده شدن مردگان را ( در 7 - 23 ) بحار از امالى شيخ صدوق و كتاب حسين بن سعيد نقل مينمايد كه حضرت صادق عليه السّلام فرموده : زمانى كه خداوند بخواهد مردم را زنده كند چهل روز باران مىبارد ( و برخورد با اسپرماتوزوئيد كه جرثومه حياتست ميكنند ) و بالنتيجه استخوانها و اعضا و جوارح جمع مىشود و گوشت روئيده و زنده ميگردد ، و معاد و حشر مخصوص انسان نيست بلكه حيوانات هم معاد و حشر دارند بمنطوقه : * ( وَإِذَا الْوُحُوشُ حُشِرَتْ ) * ، روزى كه وحوش ( و طيور و حيوانات ديگر ) بعرصه قيامت محشور شوند .\r\nو در بحار ميفرمايد : جهت آنكه حيوانات بمحشر مىآيند براى قصاص است و شايد ان شاء اللَّه تا موقع چاپ جلد دوم اين كتاب اطلاعات بيشترى در اين زمينه بدست بيايد و به نظر خوانندگان برسد\r\n","page_name":" 39 ","page_number":39},
  {"content":"\r\nخلقشده‌ايم براى بقاء و هميشه بودن ( همچنان كه رسول خدا فرموده : ( ما خلقتم للفناء بل خلقتم للبقاء و إنما تنقلون من دار إلى دار ) ، شما براى نيستى خلق نشده‌ايد بلكه براى\r\n","description":"","footnote":"","page_name":" 40 ","page_number":40},
  {"content":"\r\nباقى بودن خلق شده‌ايد و فقط از خانه اى به خانه ديگر منتقل ميشويد ) چگونه فانى و نابود ميگردد ( اهل ) بهشتى كه در آن هلاكت ( و مرگ ) نيست ، و آتشى كه هيچ وقت خاموش نميشود « 1 » و ليكن بايد بگوئى كه ما منتقل ميشويم از خانه اى به خانه ديگر ( يعنى از دنيا منتقل خواهيم شد بآخرت ) .\r\n\r\n","description":"","footnote":"\r\n« 1 » در موضوع خلود در بهشت و جهنم ، خداوند فرموده : هميشه خواهند بود چنان كه ميفرمايد * ( هُمْ فِيها خالِدُونَ ) * ، اهل جهنم هميشه مخلد خواهند بود ، و ميفرمايد : * ( خالِدِينَ فِيها أَبَداً ) * ، بهشتيان در بهشت هميشه خواهند بود ، * ( وَما هُمْ مِنْها بِمُخْرَجِينَ ) * ، اهل بهشت و جهنم از بهشت و جهنم بيرون نخواهند آمد ، و جهت آنكه بهشتيان در بهشت و جهنميان در جهنم هميشه خواهند ماند آنست كه روى نيت و قصد آنها است زيرا بهشتى اگر هميشه در دنيا بماند از اطاعت خدا رو نميگرداند و جهنمى اگر تا أبد در دنيا بماند قصدش جز گناه كردن چيز ديگرى نيست لذا روى نيت ايشان خداوند عمل ميفرمايد : و بيايد در اين موضوع حديثى در باب ( 299 ) و طبق آيه شريفه : * ( كُلُّ شَيْءٍ هالِكٌ إِلَّا وَجْهَه ) * ، هر چيزى جز ذات مقدس واجب الوجود فانى و نابود مىشود ميتوان گفت كه بالاخره بهشت و جهنم پايانى دارد بمنطوقه استثناء در آيات شريفه : * ( وَأَمَّا الَّذِينَ سُعِدُوا فَفِي الْجَنَّةِ خالِدِينَ فِيها ما دامَتِ السَّماواتُ وَالأَرْضُ إِلَّا ما شاءَ رَبُّكَ ) * ، آنان كه به راه سعادت و خداپرستى واقعى رفته باشند در بهشت هميشه خواهند بود تا آسمانها و زمين باقيست مگر آنكه مشيت خداوند غير آن را بخواهد ( كه زايل و نابودشان سازد ) * ( خالِدِينَ فِيها ما دامَتِ السَّماواتُ وَالأَرْضُ إِلَّا ما شاءَ رَبُّكَ إِنَّ رَبَّكَ فَعَّالٌ لِما يُرِيدُ ) * ، جهنميان در جهنم مخلدند تا آسمانها و زمين باقى و برقرار است مگر آنكه مشيت الهى ( فنا و نابود نمودن ايشان را ) بخواهد ، البته خدا هر چه را اراده كند و بخواهد مينمايد ، و حديثى در همين موضوع مرحوم شيخ بهاء الدين ( ره ) در كشكول ( ص - 73 - 3 چاپ قم ) نقل مينمايد كه : سيأتى على جهنم زمان ينبت في قعرها الجرجين ، بيايد زمانى بر جهنم كه در قعر آن شاهى كه يكى از سبزيهاى معروف است سبز شود ، و كلا التقديرين العلم عند اللَّه لانه عليم خبير\r\n","page_name":" 41 ","page_number":41},
  {"content":"\r\n6 - خبر دادند ما را . . . از حسن بن على الوشاء كه : روزى نيست مگر آنكه ملكى از مشرق ندا مىكند : اى كاش مردم ميدانستند براى چه خلق شده‌اند ، ملك ديگرى از طرف مغرب در جواب او گويد : ( اگر چنين فكرى ميكردند ) البته عمل مينمودند به آنچه كه براى آن خلق شده‌اند « 1 » 7 - خبر داد مرا . . . از أنس از نبى اكرم صلى الله عليه و آله از جبرئيل كه فرمود خداى تعالى هر كه اهانت كند بيكى از اولياء و دوست من ( بداند كه ) در حقيقت با من جنگ نموده و ( اگر ترديد و تأمل در امور براى من جايز بود ) هيچ ترديدى براى من مانند\r\n\r\n","description":"","footnote":"\r\n« 1 » براى دانستن اينكه بشر براى چه امرى آفريده شده بحديث ( 10 و 12 ) همين باب مراجعه شود .\r\n","page_name":" 42 ","page_number":42},
  {"content":"\r\nترديد در قبض روح مؤمن نيست ، كه او مرگ را كراهت دارد ( و دوست ميدارد كه زنده بماند و عبادت مرا بنمايد ) و من خوش ندارم اندوهناكى او را و لكن ناچار است كه مرگ را بچشد ، و تقرب به من پيدا نميكند بنده مؤمن مگر موقعى كه ادا نمايد ( و بجا آورد ) آنچه را كه واجب نموده‌ام بر او ، و بنده ( خاص ) من آن كسى است كه بدرگاه من تضرع و زارى كند ( و اعمال و مستحباتى كه بر او واجب نكرده‌ام بجا بياورد ) تا او را دوست بدارم ، و هر كه را من دوست بدارم چشم و گوش و دست و يارىكننده او هستم ، و اگر دعائى كند مستجاب مينمايم ، و اگر چيزى را درخواست كند به او عطا ميكنم ، و به بعضى از بندگان مؤمن خودم تمام آنچه را كه درخواست كند عطا نميكنم تا عجب و خودپسندى در دل او راه نيابد كه ايمانش فاسد گردد . زيرا بعضى از بندگان با ايمان من هستند كه صلاحيت ندارد ايمان ايشان مگر آنكه توأم با فقر باشد كه اگر آنها را ثروتمند نمايم ايمانشان فاسد ميگردد ( و مرتكب گناه ميشوند ) و بعضى از بندگان باايمان من هستند كه صلاحيت ندارد ايمانشان مگر بداشتن ثروت كه اگر فقير باشند ايمانشان فاسد گردد « 1 » و بعضى از بندگان مؤمن من هستند كه ايمانشان سالم نميماند مگر آنكه بيمار باشند زيرا اگر صحيح الجسم باشند ايمانشان فاسد ميگردد ، و بعضى از بندگان باايمان هستند كه ايمانشان وابسته به صحت جسم ايشانست كه اگر بيمار باشند ( مگر در مواقع خاصى ) ايمانشان فاسد خواهد شد ، چون فقط من عالم هستم به آنچه كه در قلوب بندگانم مىباشد .\r\n\r\n","description":"","footnote":"\r\n« 1 » تأييد بر اين مطلب آيه شريفه ( 27 ) سوره شورى است كه ميفرمايد :\r\n* ( وَلَوْ بَسَطَ اللَّه الرِّزْقَ لِعِبادِه لَبَغَوْا فِي الأَرْضِ وَلكِنْ يُنَزِّلُ بِقَدَرٍ ما يَشاءُ إِنَّه بِعِبادِه خَبِيرٌ بَصِيرٌ ) * ، اگر وسيع گرداند خدا روزى را بر بندگان خود طبق خواسته ايشان البته سركشى و طغيان و ظلم خواهند كرد ، و لكن خدا روزى مردم را بقدرى كه خود بخواهد و صلاح بندگان باشد عطا خواهد فرمود زيرا خداوند حالات بندگان خود را كاملا ميداند و از درون قلبشان اطلاع دارد و بصلاح و فساد آنان آگاهست .\r\nعلامه طبرسى در مجمع البيان در ذيل اين آيه ميفرمايد : اگر كسى بگويد ديده مىشود افرادى كه ثروتمند هستند و نافرمانى خدا و ظلم و ستم و فساد ميكنند خواهيم گفت كه ميدانيم خداى سبحان مطابق مصلحتى كه خود ميداند با بندگان عمل ميفرمايد و اينكه بعضى ثروتمند هستند و نافرمانى خدا و گناه ميكنند شايد حالشان مساوى باشد كه اگر فقير هم بودند باز مرتكب گناه ميشدند و ترك عبادت و اطاعت خدا را مينمودند و براى اتمام حجت خداوند آنها را ثروتمند نموده كه در قيامت نگويند اگر ما ثروت ميداشتيم مطيع و فرمان بردار ميبوديم و اينكه مرتكب عصيان شده‌ايم بسبب فقر و تهى دستى بوده ، و شايد هم اگر فقير مىبودند ظلم و ستم و عصيانشان بيشتر از موقع ثروتمند بودنشان ميبود ، و اللَّه اعلم بتفاصيل احوالهم .\r\nو علامه مجلسى در ( 5 - 282 ) بحار از تفسير بيضاوى بدين مضمون نقل مينمايد كه خداوند براى نظام عالم بعضى را ثروتمند و بعضى را فقير فرمود تا ثروتمندان فقرا را به كار وادارند تا زندگى ايشان به خوبى اداره شود ، زيرا اگر تمام مردم ثروتمند و يا فقير ميبودند اختلال در زندگى آنان پديد مىآمد چنان كه در ذيل باب 13 بيايد\r\n","page_name":" 43 ","page_number":43},
  {"content":"\r\n8 - حديث كردند ما را . . . از يونس بن ظبيان كه گفت حضرت صادق عليه السّلام ميفرمود مردمى كه عبادت خدا را مينمايند بر سه قسمند ، بعضى خدا را عبادت ميكنند براى اميد بثوابش و اين گونه عبادت مانند خدمت كردن حريصان و طمع دارها است ( كه كارى انجام ميدهند تا صاحب كار اجرت و مزدى به آنها دهد ) و جمعى عبادت ميكنند خدا را از خوف و ترس آتش جهنم او ( كه ايشان را بجهنم نبرد ) و اين چنين عبادت مانند كار كردن غلامان ترسناكست ( كه از ترس سياست و عقوبت مولاى خود مطيع و منقادند ) و قسمى عبادتشان بواسطه محبت با خدا است ( نه از جهت ترس جهنم رفتن و يا طمع در ثواب و بهشت ) و من هم مانند ايشان خدا را عبادت ميكنم بدوستى و محبتى كه\r\n","description":"","footnote":"","page_name":" 44 ","page_number":44},
  {"content":"\r\nبه او دارم ، و اين گونه عبادت و بندگى عبادت آزادمردان ( و بندگان خاص ) است و شيوه بندگى بزرگمنشانست ، و چنين افرادند كه از فزع و هول و هراس روز قيامت ايمنند .\r\nو شاهد بر اين مطلب قول خداوند است كه ميفرمايد : * ( وَهُمْ مِنْ فَزَعٍ يَوْمَئِذٍ آمِنُونَ ) * ، ايشانند كه از هول و فزع روز قيامت ايمن باشند .\r\nو ميفرمايد : * ( قُلْ إِنْ كُنْتُمْ تُحِبُّونَ الله فَاتَّبِعُونِي يُحْبِبْكُمُ الله وَيَغْفِرْ لَكُمْ ذُنُوبَكُمْ ) * ، بگو اى پيغمبر ( به تمام مردم ) اگر شما خدا را دوست ميداريد متابعت من كنيد ( كه پيغمبر خدا هستم در گفتار و كردار و اطاعت خدا نمودن ) تا خداوند شما را دوست بدارد و گناهانتان را بيامرزد پس هر كه خدا را دوست بدارد خداى تعالى او را دوست ميدارد ، و هر كسى را خدا دوست بدارد ايمن است از فزع روز قيامت 9 - حديث كردند ما را از رسول خدا صلَّى الله عليه و آله كه ميفرمود : از جمله مطالب مندرجه در صحف حضرت موسى عليه السّلام اين بوده ( كه خدا ميفرمايد ) اى بندگان من خلق نكرده‌ام شما را براى آنكه بر مخلوقات خودم افزوده كنم ، و يا ( چون تنها بودم و يا از تنهائى وحشت كرده باشم شما را آفريدم كه ) با شما انس و الفت بگيرم ، و يا از شما استمداد نمايم بر امرى كه عاجز شده باشم ، و يا از شما سود و منفعتى عايد من گردد ، و يا بسبب شما دفع ضررى از خود بنمايم ( اى موسى ) اگر تمامى اهل آسمانها و زمين اجتماع كنند ( و در همه حال كوشش نمايند ) بر اطاعت و عبادت و بندگى من نميتوانند كوچكترين ذره‌اى بر مملكت من افزوده نمايند .\r\n10 - حديث كردند ما را . . . از ابو بصير كه گفت پرسيدم از حضرت صادق عليه السّلام از ( تفسير ) اين آيه : * ( وَما خَلَقْتُ الْجِنَّ وَالإِنْسَ إِلَّا لِيَعْبُدُونِ ) * ( خلق نكردم جن و بشر را مگر براى آنكه مرا عبادت نمايند ) فرمود : يعنى خلق نموده ايشان را تا امر كند به آنان كه عبادتش كنند .\r\nباز پرسيدم پس معنى اين آيه چيست كه ميفرمايد : * ( وَلا يَزالُونَ مُخْتَلِفِينَ ) *\r\n","description":"","footnote":"","page_name":" 45 ","page_number":45},
  {"content":"\r\n* ( إِلَّا مَنْ رَحِمَ رَبُّكَ وَلِذلِكَ خَلَقَهُمْ ) * ، هميشه مردم در ( حق و باطل چون يهود و نصارى و مجوس و غيرهم به جهت عدم تفكر و تدبر در دلايل واضحه در ) اختلاف خواهند بود مگر آن كسى كه پروردگار تو ( يا محمّد ) برحمت و لطف خاص خود او را رحمت كند و براى همين جهت خلق شده‌اند تمامى مردم فرمود : يعنى خلق نموده ايشان را تا انجام دهند اعمالى را كه مستوجب رحمت است و ( چون انجام دادند ) ايشان را مورد رحمت مخصوص خود قرار دهد « 1 » 11 - حديث كردند ما را ( همانند اول روايت فوق با اندكى اختلاف ) .\r\n12 - حديث نمودند ما را . . . از جميل بن دراج كه گفت پرسيدم از حضرت صادق عليه السّلام اينكه خدا ميفرمايد : * ( وَما خَلَقْتُ الْجِنَّ وَالإِنْسَ إِلَّا لِيَعْبُدُونِ ) * ، معنى آن چيست ، فرمود : خداوند خلق فرمود مردم را براى عبادت نمودن ، عرضكردم عبادت خاص يا عام ، فرمود عام « 2 »\r\n\r\n","description":"","footnote":"\r\n« 1 » گويا ابو بصير توهم نموده كه تعارض و تناقض است بين دو آيه ، زيرا در آيه اول ميفرمايد علت خلقت بشر براى عبادتست و در آيه دوم ميفرمايد : علت خلقت بشر براى مشمول رحمت الهى شدنست ، لذا آن حضرت براى او بيان فرموده كه آيه دوم بر حسب توافقست يعنى اگر عبادت نمودند ايشان را مورد رحمت خود قرار ميدهد و از بحار از تفسير عياشى مفهوم مىشود آيه * ( وَما خَلَقْتُ\r\nبه آيه * ( وَلا يَزالُونَ\r\nمنسوخ شده بنا بر اين شايد مراد ابو بصير از سؤال تعيين نسخ آيه بوده .\r\n« 2 » مراد از خاص و عام آنست كه خاص يعنى فقط مؤمنين عبادت كنند ، و عام يعنى مؤمن و كافر هر دو عبادت كنند ، و راوى پرسيده كه مؤمن و كافر مكلفند بعبادت نمودن يا مؤمن تنها موظف بعبادتست و آن حضرت در جواب فرموده : بهر دو تكليف شده كه عبادت الهى را بنمايند و چنان نيست كه هر كس كافر شد عبادت از او ساقط باشد منتها عبادت با كفر سازش ندارد و قبول نميشود هر چند از اول تا آخر عمر خود عبادت نمايد ، و عبادت با كفر همانند نماز بدون نيت و ركوع و سجود است\r\n","page_name":" 46 ","page_number":46},
  {"content":"\r\n13 - حديث كردند ما را . . . از على بن فضال كه گفت به حضرت رضا عليه السّلام عرضكردم : چرا خداوند مردم را بر انواع مختلف و صورتهاى گوناگون آفريده و ايشان را بيك نوع و يك صورت نيافريد .\r\nفرمود : براى آنكه در وهم و خيالهاى مردم خطور نكند كه خدا عاجز است ، و هيچ شكل و صورتى در قوه وهميه و خياليه هيچ ملحد و منكر خدائى و يا غير ملحدى ) خطور نمينمايد مگر آنكه خداوند همانند آن صورت و شكل يك نفرى را آفريده است و ( آنها را بصورتهاى مختلف آفريد تا ) كسى نگويد كه آيا خدا قادر بود بصورتهاى ديگرى هم بيافريند .\r\nپس مردم را بصورتهاى مختلف خلق فرمود كه به مجرد ديدن انواع و شكلهاى ايشان ( از كوتاه و بلند و زشت و زيبا و سالم الاعضاء و غير سليم الاعضاء و سياه و سفيد و سرخ و زرد و غيره ) دانسته شود كه خداى تعالى به همه چيز ( و همه نوع و شكل آفريدن قادر است « 1 » .\r\n\r\n","description":"","footnote":"\r\n« 1 » بعضى گويند كه اين فكر و خيال هم پيش مىآيد كه آيا خداوند قادر بودن همه مردم را يك شكل خلق كند ، بايد در جواب گفت : اين چنين قدرت مسلم است كه داشته و دارد ، زيرا از باب مثل يكنفر نجارى كه ميتواند انواع و اقسام درب و پنجره بسازد و خياطى كه ميتواند همه نوع لباس بدوزد على التحقيق آن نجار ميتواند يكنوع درب بسازد و آن خياط قادر است همه پارچه‌ها را يكنوع و يك قسم لباس بدوزد و در صورتى كه نجارى همه دربها را يك اندازه و يك شكل بسازد آن وقت آدمى متفكر مىشود كه آيا ميتواند دربها را به اندازه و شكلهاى مختلف بسازد .\r\nبنا بر اين قدرت نمائى در مختلف خلق نمودن است ، و نه فقط تنها صورت ظاهرى مردم مختلف است از قبيل شكل صورت و مو و خطوط انگشتان و غيره بلكه اعضاى درونى آنها هم مختلف است تا جايى كه يك گلبول و يا سلول كسى شبيه بگلبول و سلول ديگرى نيست حتى فرزند هم كه از قانون توارث بهره مند است گروه خونش مستقيما با پدر و مادر تنها شبيه نيست بلكه از گروه خون هر دو نفر ايشان دارد مثلا اگر گروه خون پدر ( ب ) باشد و گروه خون مادر ( آ ) باشد گروه خون فرزند ( ب آ ) مىباشد با مختصر تغييرى در شكل ، و همين تغيير شكل است كه در نسلهاى بعدى تغيير كلى پيدا مىشود خاصه از نسل هفتم ببعد ، و ميتوان گفت يكى از علتهاى آنكه خداوند در صورتها و شكلها و رنگهاى مردم اختلاف قرار داد آنست كه اگر صورتهاى مردم شبيه به يكديگر ميبود مانند حيوانات ، فسادهاى بيشمارى داشت ، مثلا ، اگر كسى جنايتى را مرتكب ميشد بواسطه شباهت شكل و صورت ديگرى را بعوض او قصاص ميكردند و بمجازات ميرساندند و همچنين در معاملات و تجارت وارث و قرض و قراردادها و غيره اختلاف شديد واقع ميشد كه حل و فسخ آن بسى مشكل و دشوار بلكه تقريبا محال بود .\r\nبنا بر اين حكمت خداى عز و جل در اختلاف صور مردم قرار گرفت و تقريبا عين لطف و عدل الهى است و خالق بشر چنان در صورت ظاهرى بشر اختلاف قرار داده كه امروزه بعد از هزاران زحمت و مرارت و صرف و خرج مليونها تومان و دينار و دلار و ليره و پونت كشف نموده‌اند كه خطوط نقشهاى سر انگشت مردم چنان كه اشاره شد يكسان نيست و اين در اثر انگشت نگارى نيكو معلوم گرديده كه در دنيا مورد استفاده و كشف جرائم شده ، و همچنين معلوم شده كه موى سر مردم مختلف است از لحاظ خلقت و ساختمان بطورى كه هيچ شباهتى بهم ندارند ، * ( فَتَبارَكَ اللَّه أَحْسَنُ الْخالِقِينَ ) * .\r\n","page_name":" 47 ","page_number":47},
  {"content":"\r\n\r\nباب دهم علت آنكه آدم را آدم ناميدند\r\n1 - حديث كرد مرا پدرم از حضرت صادق عليه السّلام كه فرمود علت آنكه آدم را\r\n","description":"","footnote":"","page_name":" 48 ","page_number":48},
  {"content":"\r\nآدم ناميدند اين بود كه چون آدم از أديم ( ظاهر روى ) زمين خلق گرديد . « 1 »\r\n\r\n","description":"","footnote":"\r\n« 1 » در اشتقاق لفظ آدم ، بعضى گويند كه اسمى است عجمى و جامد و مشتق از كلمه اى نشده ، و بعضى گويند كه مشتق است از : ادمه ( بضم همزه ) بمعنى گندمى رنگ چون پوست بدن حضرت أبو البشر گندمى رنگ بوده ، و گفته شده است كه از : آدم ( إئداما - از باب افعال ) چنان كه در مجمع البحرين است بمعنى الفت و دوستى و اصلاح نمودن بين ديگران ، و گفته شده كه مشتق از أديم الارض است بمعنى روى زمين ، چون آن حضرت از روى زمين خلق شده چنان كه روايت فوق دلالت بر همين دارد .\r\nو در باره طينت آدم و چگونگى خلقت آن حضرت بيايد در باب ( 385 ) نوادر علتها ان شاء اللَّه با عقايد امروزه در باره بشر و فرضيه هائى كه گفته‌اند در باره پيدايش بشر ، و در تفسير البرهان در آخر سوره ابراهيم از حضرت باقر عليه السّلام نقل مينمايد كه خداوند هشت پدر از اين زمين خلق فرموده يكى بعد از ديگرى و هر يك داراى فرزندان شدند و سپس دوران زندگى و عمر آنها سپرى گرديده و آخرين ايشان آدم أبو البشر عليه السّلام است .\r\nفاضل ، نهاوندى در جنة العاليه ميفرمايد كه شخصى از حضرت امير المؤمنين ع پرسيد قبل از آدم در عالم كه بوده ، فرمود : آدم ، دوباره پرسيد پيش از آن آدم كه بود ، فرمود : اگر صد مرتبه سؤال كنى خواهم گفت آدم .\r\nو آياتى كه خداوند و اخبارى كه خاندان نبوت عليهم السّلام در باره اينكه آدم و فرزندهاى او از خاك آفريده شده‌اند فرموده‌اند زياد است ، و اين واقعيتى است كه علم آن را تصويب و تقرير كرده اگر شما مشتى از خاك قابل زراعت را برداريد و مورد آزمايش و تجزيه و تحليلهاى شيميائى قرار دهيد خواهيد ديد كه از ( شانزده عنصر ) كالسيوم و فسفر و غير اينها تركيب شده ، و اگر يك قطعه گوشت بدن انسان را برداريد و آزمايشات نامبرده را در باره آن اجرا كنيد خواهيد ديد آن هم از ( شانزده عنصر ) كه عينا همان عناصر تركيب دهنده خاكند تركيب شده است و همين عناصر خاكيست كه از راه خوردنيها به بدن انسان منتقل ميشوند .\r\n","page_name":" 49 ","page_number":49},
  {"content":"\r\nچنين گويد ( شيخ صدوق ) كه اسم زمين چهارم أديم است ، و آدم از آن آفريده شده ، لذا گفته شده كه از أديم زمين خلق گرديده و او را آدم مينامند .\r\n\r\nباب يازدهم علت آنكه انسان را انسان گفتند\r\n1 - حديث كردند ما را . . . از حضرت صادق عليه السّلام كه ميفرمود انسان را از اين جهت انسان ناميدند ، چون فراموش كار است چنان كه خداوند به آن اشاره كرده و ميفرمايد : * ( وَلَقَدْ عَهِدْنا إِلى آدَمَ مِنْ قَبْلُ فَنَسِيَ ) * ، ما با آدم عهد بستيم ( كه فريب شيطان نخورد و نزديك درخت نرود ) و لكن فراموش كرد ( و فريب او را خورد و نزديك درخت رفت و ميوه آن را تناول نمود ) « 1 » .\r\n\r\n","description":"","footnote":"\r\n« 1 » بعضى گفته‌اند بدين جهت انسان را انسان ناميدند كه چون أنيس عالم بالا بوده ، و گويند كه از همين جهت است چون از زمان گذشته او خبر دهند او را بنام انسان ميخوانند چنان كه خداى تعالى فرموده : * ( هَلْ أَتى عَلَى الإِنْسانِ حِينٌ مِنَ الدَّهْرِ ) * ، و نيز چون آن انس را فراموش كرد او را ناس گفتند چنان كه فرموده : * ( يا أَيُّهَا النَّاسُ ) * ، يعنى اى فراموش كار ، و مقصود روايت فوق همين است ، و گروهى معتقدند كه انسان را براى اين جهت انسان گفتند كه چون انس ميگيرد با هر كسى كه با او طرح دوستى و الفت بيندازد ، و بعضى گويند : چون انسان مدنى الطبع است و نميتواند مانند حيوانات به تنهائى زندگى كند و حتما مونس و كمك حالى لازم دارد كه با او انس بگيرد تا رفع احتياجاتش بشود ، مانند نجارى و آهنگرى و صنعتگرى و فلاحت و غيره از اين جهت انسانش گفتند .\r\nبنا بر اين اگر مشتق از أنس مهموز الفاء از باب ضرب و علم و شرف باشد تأييد اين مطلب را مينمايد و وزنش فعلانست ، و اگر بگوئيم مشتق از نسى معتل اللام يائى از باب علم مىباشد تأييد روايت را مىكند و وزنش افعلانست كه إنسيان بوده باشد و ياء آن بسبب كثرت استعمال افتاده ، و لفظ انسان اطلاق بر جنس بشر مىشود و در مؤنث انسانة هم استعمال شده .\r\n","page_name":" 50 ","page_number":50},
  {"content":"\r\n\r\nباب دوازدهم علت آنكه حضرت آدم بدون پدر و مادر ، و حضرت عيسى بدون پدر خلق شدند ، و ساير مردم خلق نشدند مگر با پدر و مادر\r\n1 - حديث كرد ما را . . . از ابو بصير كه گفت عرضكردم به حضرت صادق عليه السّلام چرا آدم ( و حوا ) بدون پدر و مادر ، و حضرت عيسى بدون پدر خلق شدند و ساير مردم خلق نشدند ( و نميشوند ) مگر از پدر و مادر .\r\nفرمود : براى آنكه بدانند مردم تماميت و كمال قدرت خداى قادر را كه ميتواند و قادر است خلق نمايد بدون پدر و مادر و خلق كند بدون پدر ، هم چنان كه قادر است و خلق نموده ( و مينمايد ) مردم را با پدر و مادر .\r\n\r\nباب سيزدهم علت آنكه خداوند قرار داد ارواح را در بدنها\r\n1 - حديث كرد ما را . . . از عبد الله بن فضل هاشمى كه گفت عرضكردم به حضرت صادق عليه السّلام بچه علت و سبب خداوند ارواح بندگان را در بدنهاى آنها قرار داد بعد از آنى كه ارواح در ملكوت اعلا در بلندترين محلها ( و مقامها ) بودند ، فرمود : خداى تعالى ميدانست كه اگر ارواح را در آن مقام و محلى كه داشتند به حال خودشان واميگذارد ( و ببدنها نمىآورد و اين احتياجات و فقر كه بواسطه بدن مىبينند مشاهده نميكردند\r\n","description":"","footnote":"","page_name":" 51 ","page_number":51},
  {"content":"\r\nو هميشه در آن عالمى كه داشتند در حال شرافت و علو مرتبه خود ميبودند از خالق و معبود خود غافل ميشدند و ) شوق پيدا ميكردند و مايل ميگرديدند بادعاى خدائى نمودن بدين علت و سبب ايشان را جاى داد بقدرت كامله و حكمت بالغه خود در بدنهائى كه مقدر نموده بود در ابتداى تقدير به جهت لطف و رحمتى كه نسبت به آنها داشت ، و محتاج گردانيد بعضى از آنها را ببعضى ديگر ، و بعضى را ( در دنيا ) بر بعضى برترى داد ، و درجات بعضى را ( نسبت بعبادت و بندگى ايشان در آخرت ) بر بعضى بالاترى داد ، و كفايت امور بعضى را بدست بعضى ديگر سپرد « 1 » و پيغمبران را ( كه از جنس خود\r\n\r\n","description":"","footnote":"\r\n« 1 » تأييد بيان آن حضرت آيه - 31 - سوره زخرفست كه ميفرمايد : * ( نَحْنُ قَسَمْنا بَيْنَهُمْ مَعِيشَتَهُمْ فِي الْحَياةِ الدُّنْيا وَرَفَعْنا بَعْضَهُمْ فَوْقَ بَعْضٍ دَرَجاتٍ لِيَتَّخِذَ بَعْضُهُمْ بَعْضاً سُخْرِيًّا وَرَحْمَتُ رَبِّكَ خَيْرٌ مِمَّا يَجْمَعُونَ ) * ، ما معاش و روزى مردم را در دنيا تقسيم كرده‌ايم ، و بعضى را بر بعضى ( بمال و جاه دنيوى ) برترى داديم به جهت آنكه تا آنها ( بثروت خود ) بعضى را مسخر خدمت كنند و به كار وادارند ( تا اصلاح امور زندگى و معاش ايشان شود و سبب قوام و نظام عالم گردد ) زيرا اگر همه مردم از نظر فقر و ثروت يكسان ميبودند موجب فساد و هلاك آنان ميشد .\r\n* ( وَلَوْ لا أَنْ يَكُونَ النَّاسُ أُمَّةً واحِدَةً لَجَعَلْنا لِمَنْ يَكْفُرُ بِالرَّحْمنِ لِبُيُوتِهِمْ سُقُفاً مِنْ فِضَّةٍ وَمَعارِجَ عَلَيْها يَظْهَرُونَ ) * ، و اگر تمامى مردم كافر ( و از خدا غافل و بوساوس شيطانى گرفتار ) نميشدند براى كسانى كه ايمان ندارند ( و نماز نميخوانند و عبادات واجبه ديگر را انجام نميدهند ) آنقدر اموال دنيائى به آنها ميداديم كه سقف اطاقهاى خود را با نقره بسازند و خانه‌هاى خود را چندين طبقه و كاخهاى چندين اشكوبه و مجلل بسازند كه براى رفتن بطبقات فوقانى خانه‌هاى خود احتياج به نردبانها ( و اسباب ديگر ) داشته باشند .\r\n* ( وَلِبُيُوتِهِمْ أَبْواباً وَسُرُراً عَلَيْها يَتَّكِؤُنَ ) * ، و منزلهايشان را ( از بزرگى و وسعت ) درهاى متعدد و تختها ( و مبل و ميز و صندليها ) ى بيشمار قرار ميداديم ( چون دنيا در پيشگاه ما به قدر بال مگسى ارزش ندارد ) و آيات اشاره است بثروتمندان كه بايد براى مردم كار و شغل ايجاد كنند ، و هم جوابست براى كسانى كه ميگويند نمازخوانها كجا را گرفته‌اند ، و جوابست براى بعضى از نمازگزاران كه ميگويند ، ما با اينكه نماز ميخوانيم چيزى نداريم و آنهائى كه كافر و فاسق و مشركند و نماز نميخوانند همه گونه وسائل راحتى در دسترس دارند ، و فكر نميكنند آن ثروتى را كه در نظر دارند جز وزر و بدبختى و گرفتارى چيز ديگرى نيست ، و آن ثروتى نيكو است و سبب عزت و راحتى دنيا و آخرتست كه از مجراى كسب حلال بدست بيايد و حقوق واجبه آن از قبيل خمس آل محمّد صلَّى اللَّه عليه و آله و سهم مبارك امام عليه السّلام ادا گردد و بيانى در ذيل ( ص - 43 ) گذشت كه مناسب با مقامست مراجعه شود\r\n","page_name":" 52 ","page_number":52},
  {"content":"\r\nآنها است ) بسوى ايشان فرستاد تا آنها را ( برحمت و بهشت خداوند ) بشارت دهند .\r\nو ( از عذابش ) بترسانند ، و وادارند و امر نمايند آنها را بعبادت و بندگى آنچنانى كه خداوند به آن امر نموده ، و قرار داد از براى ( گناهكاران ) ايشان عقوباتى در دنيا و آخرت ، و ثوابهاى زياد و بيشمارى براى ( اطاعتكنندگان ) آنها در دنيا و آخرت تا اينكه بيشتر راغب و مايل شوند بعبادت و كارهاى خير و پرهيز نمايند از بديها ، و ( نيز فرستاد پيغمبران را تا ) اينكه ايشان را دلالت و راهنمائى كنند بطلب معاش و طرز كسب نمودن ، و تا از اين كيفيات بدانند كه آنها بندگان خدا و مخلوق اويند ( و بفهمند كه هر چه دارند از مراحم و عطاياى پروردگار است ، و او است كه ضعف را بقوه تبديل مينمايد ) پس روى آورند بعبادت خداوند تا به اين واسطه مستحق نعمتهاى ابديه و بهشت جاويدان شوند و ايمن گردند از آنچه كه نبايد پيرامون آن بروند سپس فرمود : اى پسر فضل خداى تعالى خيرخواه و مهربانتر است ببندگان از خودشان ( زيرا بندگان بنفس خود ظلم ميكنند بسبب گناه نمودن ) .\r\nآيا نميبينى مردم را كه همه آنها علو و برترى بر غير خود را دوست ميدارند بطورى كه ادعاى خدائى ميكنند ( مانند دقيانوس و نمرود و فرعون ) و بعضى ( بباطل )\r\n","description":"","footnote":"","page_name":" 53 ","page_number":53},
  {"content":"\r\nادعاى پيغمبرى مينمايند و يا ( بنا حق ) مدعى امامت ميشوند با اينكه مىبينند كه ناقصند ( از عقل و ادراك ) و ضعيف ( هستند از نظر قدرت ) و عاجزند ( از تدبير در امور به تنهائى ) و بىارزش هستند ( در اثر جهالت ) و فقير و محتاج ( ميباشند به تحصيل علم ) و ببلاها و دردها مبتلا ميشوند و مرگ بر آنها غلبه دارد ( باز نافرمانى و طغيان ميكنند ) .\r\nاى پسر فضل خداوند كارى را نميكند مگر آنكه بصلاح بندگانست و خداوند ظلم نميكند به كسى و ليكن مردم بخودشان ظلم ميكنند ( كه كوتاهى مينمايند در اطاعت پروردگارشان و مرتكب گناه و كردار ناپسند ميشوند ) « 1 » .\r\n\r\n","description":"","footnote":"\r\n« 1 » روح : جسم و ماده رقيق و لطيفى است بسيط و هوائى مانند ، نور ، اتر ، امواج ، ( و مسبوق بماده نيست ) و تا كنون علم حقيقت و كميت و كيفيت آن را درك نكرده ، و علتش آنست كه خدا و رسول و ائمه عليهم السّلام در باره چگونگى و كميت و كيفيت آن سكوت نموده‌اند ، حتى وقتى جمعى از اعراب از پيغمبر اكرم صلَّى اللَّه عليه و آله و سلم از حقيقت روح پرسيدند آيه شريفه نازل شد : * ( يَسْئَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي وَما أُوتِيتُمْ مِنَ الْعِلْمِ إِلَّا قَلِيلًا ) * ، اگر از تو اى پيغمبر سؤال ميكنند از حقيقت روح ، در جواب آنها بگو : روح از عالم امر است و ( شما حقيقت آن را درك نميكنيد زيرا ) علم و فهم شما ناقص و اندكست .\r\nبعضى از مفسرين گفته‌اند اين آيه طفرة در جوابست كه حقيقت و كنه مطلب بيان نشده و سؤالكننده قانع و ساكت گرديد ، و بعضى از محققين گفته‌اند : آن حضرت مأمور شد كه حقيقت را بيان كند ( و اين سخن صحيح است زيرا آن حضرت پرسشها را بلا جواب نميگذاشته و مردم را حيران و سرگردان نمينموده ) و فرمود : روح از عالم أمر است ( كه عالم جبروتش نيز گويند ) يعنى از آن عالمى است كه به هيچ يك از حواس پنجگانه درك نميگردد ، ديده و شنيده و چشيده و بوئيده و لمس نشود ، بر خلاف بدن كه از عالم محسوس است ، و مركز روح دماغ انسانست بنا بفرمايش حضرت رضا عليه السّلام .\r\nچنان كه در بحار ( 6 - 111 - جديد ) از مناقب ابن شهر آشوب نقل مينمايد كه صباح بن نصر هندى از آن حضرت پرسيد مكان روح كجا است ، فرمود : مكان روح دماغست و شعاع و اثر آن در تمام بدن پراكنده مىباشد مانند خورشيد كه در آسمان است و شعاع آن پراكنده است در زمين و براى همين است وقتى كه سر انسان بريده شد روح خارج ميگردد و انسان مىميرد ، و سقراط حكيم معتقد و با دلايل چند ثابت نموده ( چنان كه در كتابهاى فلسفه نوشته شده ) كه روح پيش از آنكه بعالم مادى آيد وجود داشته ، و نيز گويد روح چيزيست كه ديده نميشود ، يعنى روح با طبيعت جسم فرق دارد زيرا جسم بيكى از حواس پنجگانه درك مىشود و روح چنين نيست ، و چون طبيعت روح با طبيعت جسم متفاوتست ناچار بر خلاف جسم است و مركب نميباشد زيرا تركيب از طبيعت اجسامست در اين صورت چون روح بسيط و غير مركبست قابل انحلال و تجزيه نميباشد و نيز روح فرمانده است و بدن فرمانبر ، زيرا اصولا امورى كه بالا و برترند هميشه فرمانده و امورى كه پستترند فرمانبر هستند .\r\nو روح از امور بالا و برتر است و چون مركب نيست قابل انحلال و زوال نخواهد بود .\r\nو يكى از فلاسفه آلمان بنام ( عمانوئيل كانت ) گفته عقل را راهى نيست كه حقيقت خدا و حقيقت روح را دريابد چون عقل انسان فاقد چنين قدرتيست و از طرفى عقل بشر نميتواند به چيزى كه از خودش بزرگتر و عظيمتر است نائل گردد ، زيرا ميدان جولانگاه عقل ماده و ماديات و ملموسات و محسوسات است و خداوند منزه از ماده و منزه از اينست كه ملموس و محسوس شود .\r\nو يكى از خصائص روح آنست كه فانى نميشود به مردن انسان طبق بيان حضرت صادق عليه السّلام چنان كه در بحار است كه مردى طبيعى مذهب از آن حضرت پرسيد : وقتى كه چراغ خاموش شد نورش كجا ميرود ، فرمود نورش ميرود و ديگر بازنمىگردد ، عرضكرد : پس روح انسان هم اين چنين است وقتى كه از بدن خارج شد ديگر به بدن بازنمىگردد و بالنتيجه قيامت و بهشت و جهنم نخواهد بود ، فرمود : اين قياس تو صحيح نيست زيرا آتش در اجسام مخفى شده ، همانند آتش در سنگ كه جزو لا يتجزى آن است و موقعى كه آهنى به او زده شود آتش از آن پديد مىآيد و آتش ثابت ميماند و نورش ميرود ، و ليكن روح جسمى است رقيق كه ( در اثر سير نزولى استعدادى بر بدن وارد شده و ) در قالب كثيف جاى گرفته و همانند چراغ نيست كه تو گفتى ، و خدائى كه فرزند را در رحم مادر از آب صاف خلق ميفرمايد و تركيب بندى مينمايد بدنش را برگ و عصب و دندان و مو و استخوان و غير ذلك ، همان خدا پس از مردن انسان باز او را زنده ميفرمايد و به حالت اوليه برميگرداند .\r\nعرضكرد : پس روح كجا است موقعى كه از بدن انسان خارج مىشود تا زمان بعث كه مجددا بدن انسان زنده ميگردد با اينكه بدن پوسيده و متلاشى گشته ، فرمود : در دست آن ملكى است كه او را قبض نموده ، عرضكرد ماده روح از خون است يا از غير خون ، فرمود : ماده روح از خونست و بودن روح در بدن بواسطه جريان خونست در بدن ، و هم بواسطه خون است رطوبت جسم و صفاى رنگ بدن و صداى خوب و خنده زياد .\r\nو هر گاه خون بسته شد روح از بدن خارج ميگردد و صاحبش از دنيا ميرود ، و سقراط و ابن مسكويه و گاليله و بعضى ديگر متفقاند كه روح بسيط است و معدوم نميشود ، و ميگويند پس از مرگ حافظه و فكر و عاطفه و هر احساسى كه داريم براى روح باقى ميماند و جز تن خاكى چيزى از دست نميرود .\r\n","page_name":" 54 ","page_number":54},
  {"content":"\r\n\r\nباب چهاردهم علت آنكه حوا را حوا ناميدند\r\n1 - ما را حديث نمودند . . . از حضرت صادق عليه السّلام كه ميفرمود : جهت آنكه حوا را حوا ناميدند اين بود كه چون از ( براى ) موجودى زنده آفريده شد ، چنان كه\r\n","description":"","footnote":"","page_name":" 55 ","page_number":55},
  {"content":"\r\nخداى تعالى به اين مطلب اشاره مىكند و ميفرمايد : * ( خَلَقَكُمْ مِنْ نَفْسٍ واحِدَةٍ وَخَلَقَ مِنْها ) *\r\n","description":"","footnote":"","page_name":" 56 ","page_number":56},
  {"content":"\r\n* ( زَوْجَها ) * ، تمامى شما را از يكنفر خلق نمود و براى آن يكنفر جفتى ( بنام حوا ) آفريد « 1 »\r\n\r\n","description":"","footnote":"\r\n« 1 » حوا اولين زنى است كه خداى تعالى بيد قدرت خود او را از كتم عدم بعرصه وجود آورد ، و دومين مخلوق خداى خالقست از جنس بشر ، و نهصد و سى و يك سال عمر كرد ، و در مجمع البحرين در لغت حوا گويد چهل هزار اولاد و فرزندان اولاد خود را ديد و پس از آنكه داعى حق را لبيك گفت و از دنيا رفت در مكه پهلوى حضرت آدم به خاك سپرده شد و بيايد در باب ( 222 ) حديثى از ابن سلام كه پرسيد از رسول خدا صلَّى اللَّه عليه و آله و سلم آدم از حوا خلق شده يا حوا از آدم ، فرمود : حوا از آدم و اگر آدم از حوا خلق گرديده بود طلاق بدست زنها بود ، عرضكرد از تمامى ( طينت ) بدن آدم يا از بعض آن ، فرمود :\r\nاز بعضى از آن زيرا اگر از تمامى آن بود قصاص در زنها همانند قصاص در مردها ميبود ، عرضكرد : از ( باقيمانده گل ) ظاهر و يا از باطن بدنش خلق شد ، فرمود از باطن و اگر از ظاهر خلق شده بود حجاب بر زنها واجب نبود و زنان مانند مردان بودند در واجب نبودن پوشيدن بدن خود ، عرضكرد از طرف راست و يا از طرف چپ او خلق شد ، فرمود : از طرف چپ و براى همين است كه ارث زن نصف ارث مرد است و شهادت دو نفر زن برابر با شهادت يك مرد است ، عرضكرد : از كجاى بدنش خلق شد ، فرمود : از باقيمانده گل دنده چپ آدم .\r\nو بعضى براى تسميه حوا بحوا سه وجه ذكر نموده‌اند ( اول ) او را حوا گفتند به جهت آنكه حق سبحانه او را از ( باقيمانده گل ) حى يعنى آدم زنده خلق نمود ( دوم ) او را حوا ميگويند چون خداوند او را أصل و منشأ تمام اولاد آدم قرارداد لانها اصل كل حى ( سوم ) تسميه او بحوا براى اين بود كه در زنخ و يا در لبهاى او خالى سرخ مايل بسياهى رنگ بوده .\r\n","page_name":" 57 ","page_number":57},
  {"content":"\r\n\r\nباب پانزدهم علت آنكه زن را ( به زبان عربى ) مراه گفتند\r\n1 - حديث كردند ما را از حضرت صادق عليه السّلام كه ميفرمود : علت آنكه زن را ( به عربى ) مراه ( بكسر ميم و سكون راء و فتح همزه ) گفتند آنست كه چون از مرء ( بفتح ميم و سكون راء يعنى مرد ) خلق شده ، زيرا خلق شده حوا از ( باقيمانده گل ) آدم .\r\n\r\nباب شانزدهم علت آنكه زنها را نساء گفتند\r\n1 - پدرم فرمود كه حديث كردند ما را . . . از حضرت صادق عليه السّلام در يك حديث طولانى ( از جمله در آن حديث اين بود ) كه جهت اينكه زنان را ( در عرب ) نساء ناميدند اين بود كه چون براى آدم غير از حوا مونسى نبود ( از نظر جفتجوئى پس بدين علت زنان را نساء گفتند : يعنى مونس مردان ) .\r\n\r\nباب هفدهم چگونگى ابتداى نسل بشر\r\n1 - حديث كردند ما را . . . از زراره كه پرسيدند از حضرت صادق عليه السّلام از\r\n","description":"","footnote":"","page_name":" 58 ","page_number":58},
  {"content":"\r\nابتداى نسل بشر از فرزندان حضرت آدم ، و گفتند كه بعضى از مردم ميگويند :\r\nخداوند وحى فرمود به حضرت آدم كه دختران خود را به پسرانش تزويج و همسر نمايد و أصل و ريشه تمامى مردم از آن برادرها و خواهرانست .\r\nآن حضرت ( در حالى كه از اين حرف باطل ناراحت شدند ) فرمودند : خداوند منزه و برتر از اينست كه گوينده اى در باره اش چنين سخنى بگويد ، كه برگزيدگان خلق و أحباء و أنبياء و رسل و حجج و اهل ايمان ( از امم سابقه ) و اهل اسلام را از حرام آفريده و قدرت نداشته آنها را از حلال بيافريند ، با اينكه عهد و پيمان آنها را بر حلال و پاك و پاكيزگى گرفته است ، به خدا قسم خبر به من رسيده كه حيوانى را ( مانند اسب و خر ) بطورى كه نشناسد بخواهرش جهانيدند و چون ( از مجامعت ) فراغت يافت شناخته كه خواهرش بوده آلت خود را با دندان بگرفت و چندان كشيد تا از بدنش جدا شده و به زمين افتاده و مرده زراره ميگويد كه از خلقت حوا پرسيده شد و عرضكردند : جماعتى ميگويند كه خداى تعالى خلق كرد حوا را از دنده آخر دنده‌هاى چپ آدم « 1 » فرمود :\r\nسبحان الله ) *\r\n\r\n","description":"","footnote":"\r\n« 1 » اين قول گفتار يهوديانست و يكى از تحريفات تورات فعلى همين است چنان كه در آيه ( 21 ) باب دوم سفر پيدايش نوشته : و خداوند خدا خوابى گران بر آدم مستولى گردانيد تا بخفت و يكى از دنده هايش را گرفت و گوشت در جايش پر كرد ، و خداوند خدا آن دنده را كه از آدم گرفته بود زنى بنا كرد و ويرا بنزد آدم آورد ، و آدم گفت همانا اينست استخوانى از استخوانهايم و گوشتى از گوشتم از اين سبب نساء ناميده شود زيرا كه از انسان گرفته شد .\r\nو از اين قبيل تحريفات در تورات فعلى زياد است ، و اگر كسى بگويد چرا زن يك دنده بيش از مرد دارد ، جواب گوئيم : جهت و علتش آنست كه براى حفاظت و نگهدارى جنين است در رحم چنان كه علامه مجلسى در سماء و العالم از كتاب علل محمد بن على بن ابراهيم نقل مينمايد و حقيقت مطلب همين است تا ديگران چه بگويند .\r\n","page_name":" 59 ","page_number":59},
  {"content":"\r\nو تعالى عن ذلك علوا كبيرا ) * ، منزه است خداوند از آنچه آنها ميگويند : كسى كه اين چنين سخنى را بگويد قائل مىشود كه خدا قادر نبوده خلق كند حوا را از غير دندهء آدم .\r\nو خداوند راه تشنيع و طعن را به روى پيغمبر خود باز كرده كه كسى بگويد آدم با بعضى از بدن خود جماع ميكرده ، چه سبب شده كه آنها اين گونه سخنان را ميگويند ، خدا حكم كند ميان ما و ايشان .\r\nسپس آن حضرت فرمود ( حقيقت قضيه آنست كه ) چون حقتعالى خلق كرد آدم را از خاك ، امر كرد ملائكه را كه بر او سجده نمايند ، و خواب را بر آدم غالب نمود ، و مجددا ( از باقيمانده گل آدم ) خلق كرد حوا را و او را در ميان پاهاى آدم جاى داد تا زنان تابع مردان باشند ، و حوا حركت كرد و از حركت او آدم بيدار شد ، ندائى بحوا رسيد كه از آدم دور شو ، چون آدم نظرش بر حوا افتاد مشاهده نمود كه بسيار شبيه است به صورت خودش و ليكن فرقى كه دارد اينست كه او زنست ، پس با حوا سخن گفت ، و حوا نيز بلغت او جواب داد ، آدم از او پرسيد تو كيستى ، گفت من خلقى هستم چنان كه مىبينى و خداى تعالى مرا خلق كرده است .\r\nدر اين هنگام آدم مناجات كرد و گفت : خدايا كيست اين مخلوق نيكو كه قرب او مونس من گرديد و نظر كردن بسوى او مرا از وحشت و دهشت بيرون آورد .\r\nخداى تعالى وحى فرمود : اين كنيز من حوا است ، آيا ميخواهى با تو باشد و مونس تو گردد و با تو سخن گويد و بهر چه امر نمائى اطاعت كند ، عرضكرد : بلى اى خداى من ، و تو را به اين نعمت حمد و شكر مينمايم تا زنده هستم ، خداوند باز وحى فرمود : اكنون كه طالب او هستى او را از من خطبه و خواستگارى كن ( زيرا ) كه او كنيز منست ، و صلاحيت دفع شهوت ( و غريزه جنسى ) تو را دارد ، و در آن هنگام خداوند شهوت مقاربت با زن را در آدم قرار داد .\r\nآدم عرضكرد : پروردگارا از تو خواستگارى ميكنم او را ، و بچه چيز در مقابل اين خواستگارى و خواهش از من راضى ميشوى ، وحى رسيد رضاى من در اينست\r\n","description":"","footnote":"","page_name":" 60 ","page_number":60},
  {"content":"\r\nكه معالم ( و احكام ) دين مرا به او تعليم نمائى ، آدم عرضكرد : قبول كردم اگر تو همين را بخواهى .\r\nحق سبحانه وحى فرمود : من همين را ميخواهم و او را به تو تزويج نمودم ، بسوى خود دعوتش كن .\r\nآدم بحوا گفت بيا نزد من ، حوا ( بالهام الهى ) در جواب گفت تو بايد بيائى نزد من زيرا در خواستگارى تو پيش قدم شدى .\r\nخداوند امر فرمود بآدم كه تو برو پيش حوا ، آدم بامر خداوند برخاست و به طرف حوا رفت و براى همين جهت است كه بايد مردان براى خواستگارى بسوى زنان بردند و اينست قصه آدم و حوا ( و هر كه غير اين بگويد بر باطلست و بر خلاف حقيقت سخن گفته 3 - حديث كرد مرا پدرم از . . . زراره كه گفت پرسيدند از حضرت صادق عليه السّلام كه چگونه بوده پيدايش نسل از فرزندان حضرت آدم ، زيرا بعضى از مردم ميگويند به حضرت آدم وحى رسيد كه دختران خود را به پسران خود تزويج نمايد ، و ميگويند :\r\nاصل و ريشه تمامى مردم از آن برادرها و خواهرانست ، فرمود : حقتعالى منزه و برتر از اينست كه گوينده اى در باره حضرتش چنين بگويد ، آيا انبياء و رسل و مؤمنين و مؤمنات و مسلمين و مسلمات را از حرام آفريده و قدرت نداشته آنها را از طريق حلال بيافريند و با اينكه از خود اين مردم عهد و پيمان بر حلال و پاك و پاكيزگى گرفته است ( كه جز از حلال نخورند و نپوشند و متوجه نسلشان باشند كه از مجراى غير شرعى متولد نشوند ) .\r\nبه خدا قسم خبر دادند مرا كه بعضى از حيوانات را ( مانند اسب و الاغ ) بطورى كه نشناسد بخواهرش جهانيدند و چون آن حيوان از مقاربت فراغت يافت و خواهرش را بشناخت آلت خود را با دندان گرفته و آنقدر كشيده تا اينكه قطع گرديده و مرده و نيز حيوان ديگرى با مادرش مباشرت و جماع نموده و بعد از شناختن همان كار را\r\n","description":"","footnote":"","page_name":" 61 ","page_number":61},
  {"content":"\r\nكرده و خود را كشته ، پس چگونه اين عمل را ميتوان به انسان نسبت داد با امتياز او بر حيوان به ( اشرف مخلوقات بودن ) و انسانيت و علم و فضل .\r\nجز آنكه ( بگوئيم ) اين قسمت از مردم كه مىبينيد از علوم اهل بيت پيغمبران خود روگردان و اعراض نموده‌اند ، و عقايد و احكام خود را فرا گرفته‌اند از محل و اشخاصى ( مغرض و جاهل و دور از دين و ديانت ) كه مأمور نبوده‌اند ( از طرف خداوند كه ) از آنها تعليم و فرا گيرند ( چون چنين كرده‌اند ) پس گمراه شدند و بجهل و نادانى دچار گرديدند ( و بوادى سرگردانى و هلاكت قدم نهاده‌اند ) .\r\nسپس فرمود : واى به حال اين دسته از مردم ، كجايند و چرا اختلاف ميكنند در چيزى كه فقهاى حجاز و عراق ( عرب و عجم ) هم در آن اختلاف ندارند همانا خداى عز و جل امر فرمود ( بملك موكل ) بقلم كه بنويسد بر لوح محفوظ آنچه كه تا روز قيامت بايد بشود و مىشود دو هزار سال پيش از آفرينش آدم أبو البشر ، و از جمله چيزهائى كه ( ملك موكل به ) قلم نوشت در شريعت و اديانها اين بود كه خواهران بر برادران حرامست ( ازدواجشان ) و نيز نوشت چيزهاى ديگرى كه حرامست چنان كه ما مىبينيم در هر چهار كتاب مشهور در عالم ، تورات ، و انجيل ( پيش از تحريف شدن آنها ) و زبور ، و قرآن ، كه نازل فرموده آنها را خداوند از لوح محفوظ بر پيغمبرانش عليهم السّلام كه تورات بر حضرت موسى عليه السّلام و زبور بر حضرت داود عليه السّلام و انجيل بر حضرت عيسى عليه السّلام و قرآن مجيد بر محمّد صلَّى الله عليه و آله « 1 » و در هيچ يك\r\n\r\n","description":"","footnote":"\r\n« 1 » كلمه تورات در لغت عرب بمعنى شريعت و ناموس است و توراتى كه فعلا در دست يهوديانست على التحقيق از حضرت موسى نيست زيرا پر است از خرافات و مطالبى كه هيچ صاحب عقل و شعورى آن را باور نميكند و شمه اى از مطالب آنها در پاورقى اين كتاب اشاره شده ، و گذشته از اين چند نفر از علماى يهود كتابهائى بر رد اين تورات فعلى نوشته‌اند ، و دو قسم ترجمه توراتى كه من دارم مشتمل بر پنج سفر ( بكسر سين و سكون فاء و راء ) است سفر تكوين يا پيدايش داراى پنجاه باب سفر خروج داراى چهل باب سفر لاويان ( يا لويان ) داراى بيست و هفت باب سفر اعداد داراى سى و شش باب سفر تثنيه ( يا مثنى ) داراى سى و چهار باب و هر كس بخواهد بداند كه تورات اصلى متضمن چه گفتارى بوده بكتاب حديث قدسى مراجعه نمايد .\r\nزبور ( بفتح زاء و ضم باء و سكون واو ) در مجمع البحرين گويد : اسمست براى كتابهائى كه متضمن احكام شرعيه نباشد و براى همين جهت كتاب نازله بر حضرت داود را زبور ناميدند چون احكام الهى در آن ذكر نشده ( زيرا آن حضرت پيغمبر اولو العزم نبوده ) و داراى صد و پنجاه سوره بوده و تمامى آن موعظه و نصيحت و حمد و ثناى الهى بوده ، و زبور فعلى كه جزو كتب عهد عتيق و جديد چاپ شده و نزد من موجود است تقريبا از قرائنى ميتوان گفت قسمتى از آن بعد از آن حضرت تهيه و تنظيم و تأليف شده ، و آن را مزامير هم ميگويند ، و مزمور ( 45 ) آن در باره پيغمبر اكرم و على و فاطمه و ائمه عليهم السّلام است ، و مزمور ( 46 ) آن در باره حضرت ولى عصر ( عج ) است و در قرآن آيه ( 105 ) سوره انبياء به آن اشاره شده .\r\nو انجيل - اصل لغت آن يونانيست و گويا از كلمه ( اوانكليون ) گرفته شده و معنى آن آموزش نوين و بشارتست ، و در اصطلاح قرآن عبارت از مجموعهء وحىهائيست كه خداوند به حضرت عيسى عليه السّلام نازل فرموده ، و در فتنه بخت نصر انجيل اصلى از بين رفت و مفقود گرديد و شاگردان آن حضرت چند انجيل نوشتند و بعد از شاگردان آن حضرت كتابهائى نوشته و بنام انجيل ناميدند تا آنكه بين كشيشان گفتگو شد و پس از نزاعها چهار انجيل را معتبر دانستند كه عبارتست از : انجيل متى ( بفتح ميم و تشديد تاء ) داراى بيست و هشت باب و انجيل مرقس ( بفتح ميم و سكون راء و ضم قاف و سكون سين مهمله ) داراى شانزده باب ، و انجيل لوقا ( بضم لام و سكون واو ) داراى بيست و چهار باب ، و انجيل يوحنا ( بضم ياء و سكون واو و فتح حاء و تشديد نون ) داراى بيست و يك باب ، و در ميان ابواب و آيات اين چهار انجيل قسمتى از سخنان و مواعظ حضرت عيسى عليه السّلام ديده مىشود كه متضمن دعوت مردم است بخداشناسى و خداپرستى ، و بعضى از مطالب اين انجيلها آنقدر شرمآور است كه من خجالت ميكشم بنويسم كه چه در آنها نوشته ، و على المشهور بهترين انجيلها انجيل برنابا است كه يوسف بارنابا شاگرد و از حواريين حضرت عيسى بوده آن را نوشته و دانشمند مرحوم حيدر قليخان سردار كابلى آن را به زبان فارسى ترجمه نموده و گويا در كرمانشاه بچاپ رسيده و من آن را نديده‌ام و بطورى كه شنيده‌ام و در بعضى از كتابها ديده‌ام ، كشيشان دشمن سرسخت اين انجيل هستند زيرا صريحا بآمدن پيغمبر خاتم بشارت داده و نام آن حضرت را نوشته و نيز تصريح نموده كه حضرت عيسى بدار آويخته نشده و بجاى او ديگرى بدار آويخته شده و علت ديگرى كه دشمنى كشيشان را به اين انجيل ميتوان گفت آنست كه اگر آن را رسمى و معتبر ميدانستند ديگر نميتوانستند گناه مسيحيان را به بخشند و بهشت را به آنها بفروشند و در مقابل ثروت سرشار بيشمار و منافع بيشمارى را بدست بياورند زيرا اين انجيل حقايق را كاملا بيان داشته و روشن و واضح نموده است .\r\nو كتاب اعمال رسولان هم از اين مرد بزرگست كه محتويات آن با قرآن بيشتر مطابقت دارد مخصوصا در شش موضوع مسيح بيهود گفت : به من خدا و پسر خدا نگوئيد ويرا بدار نياويختند بلكه خداوند او را به آسمان برد به بعثت حضرت خاتم الأنبياء محمّد بن عبد اللَّه صلَّى اللَّه عليه و آله و سلم بشارت داده « 4 » حضرت ابراهيم فرزند خود اسماعيل را قربانى كرد نه اسحاق را « 5 » آنكه گوساله طلا ساخت و بمردم گفت : اين خداى شماست سامرى بود نه هارون « 6 » گناهان را فقط خداوند ميبخشد و بطورى كه اطلاع يافتم انجيل برنابا در كتابخانه ( فينا ) در ايتاليا موجود است و ليكن ديدن آن بسى مشكل و سخت است زيرا نهى شديد شده كه بدست مردم داده نشود .\r\nو در باره قرآن من نميتوانم بلكه كوچكتر از آن هستم كه چيزى بنويسم زيرا اظهر من الشمس و أبين من الامس ، مىباشد جز آنكه بنويسم خوانندگان به خود قرآن و تفاسير و روايات و اخبار و احاديث خاندان نبوت مراجعه فرمايند مخصوصا نهج - البلاغه تا حقيقت مطلب برايشان معلوم گردد و به بينند معنى : و لا رطب و لا يابس ، را .\r\n","page_name":" 62 ","page_number":62},
  {"content":"\r\nاز اين چهار كتاب ( آسمانى ) حلال نيست ازدواج خواهر با برادر ، و من على التحقيق ميگويم كسى كه بگويد خواهر با برادر ميتواند ازدواج كند و يا شبيه آن را بگويد\r\n","description":"","footnote":"","page_name":" 63 ","page_number":63},
  {"content":"\r\nقصد نكرده مگر تقويت نمودن عقايد و گفتار مجوس و آتشپرستان را ( و تقويت عقايد باطله كفر است ) پس چه شده آنها را ( كه اين گونه سخنان را ميگويند ) فما لهم قاتلهم الله .\r\n","description":"","footnote":"","page_name":" 64 ","page_number":64},
  {"content":"\r\nسپس حضرت صادق عليه السّلام بشرح و بيان ابتداى نسل از فرزندان حضرت آدم ع پرداخت و فرمود : حوا هفتاد شكم بزائيد و در هر مرتبه اى يك پسر و يك دختر متولد ميگرديدند تا آنكه قابيل هابيل را ( براى وصى پدر بودن ) كشت ، حضرت آدم از داغ جوانش هابيل چنان فزع و جزع نمود كه پانصد سال توانائى مباشرت با حوا را نداشت و نزديكى نكرد و از آن ببعد همبستر شد و خداوند حضرت شيث را به تنهائى بدون توأم با خواهرى بآدم عنايت فرمود ، و اسم شيث هبة الله است و آن حضرت اول كسى است كه از آدميان در زمين وصى و جانشين پيغمبر شد « 1 » و بعد از حضرت شيث خداوند يافث را بآدم مرحمت فرمود و يافث هم بدون همزاد متولد گرديد ، و چون\r\n\r\n","description":"","footnote":"\r\n« 1 » اول وصى حضرت هابيل است زيرا علت كشته شدن آن حضرت بواسطه وصايت بود كه قابيل بسبب وسوسه شيطانى ميگفت بايد وصايت و نبوت ميان من و هابيل تقسيم گردد و چون پذيرفته نشد مرتكب اين جنايت گرديد تا وصايت براى خودش باشد ، و اينكه مشهور است كه هابيل براى خاطر زن كشته شد مبناى صحيحى ندارد چنان كه در صفحه ( 16 ) گذشت و در باره حضرت شيث شايد مراد اين باشد كه وصيى بود كه بعد از پيغمبر زنده ماند .\r\n","page_name":" 65 ","page_number":65},
  {"content":"\r\nبه حد بلوغ و رشد رسيدند ، و اراده نمود خداوند كه نسل زياد شود چنان كه مىبينيد ( زياد شده‌اند ) و تزويج خواهر با برادر حرام بود از اين جهت حقتعالى حوريه اى بنام نزله ( يا بركه ) بود در عصر روز پنجشنبه از بهشت فرستاد و امر فرمود بآدم كه او را تزويج و همسر يافث نمايد ، و پس از آنكه حضرت آدم آنها را به دو فرزند خود تزويج نمود براى حضرت شيث پسرى متولد گرديد و براى يافث دخترى متولد شد و چون به حد بلوغ و رشد رسيدند خداى تعالى امر فرمود بآدم كه دختر يافث را به پسر شيث تزويج كند ، و حضرت آدم اطاعت امر كرد و آنها را همسر يك ديگر نمود ، و از ايشان ( و فرزندان حضرت هابيل ) متولد شدند انبياء و مرسلين و برگزيدگان و نسل آنها ، و معاذ الله از اينكه صحيح باشد آنچه را كه ميگويند ، كه پيدايش نسل ( بشر ) از ازدواج برادرها با خواهرها بوده « 2 » .\r\n\r\n","description":"","footnote":"\r\n« 2 » در اسلام چند قسم ازدواج را حرام فرموده از جمله با زن پدر به جهت احترام پدر ، و با مادر پدر ، و مادر مادر هر چه بالا رود ، و مادر خود ، و عمه ، و خاله ، و خواهر ، و دختر برادر ، و دختر خواهر ، هر چه پائين رود ، و خواهرزن با بودن زن در قيد نكاح ، و مادر پدر زن ، و مادر زن ، هر چه بالا رود ، و دختر زن كه از شوهر سابق و يا بعدى داشته باشد ، و دختر دختر زن ، و دختر پسر زن ، و دختر ، و دختر پسر ، و دختر دختر خود ، و هر چه پائين رود ، و عروس ، و همه اينها غير از زن پدر و عروس چه نسبى باشند و چه رضاعى يكسانند به جهت احترام و همخون بودن و يا شركت در نيم خون بودن كه اگر نزديكى با بعضى از اينها واقع شد و نسلى بوجود آمد ضعيف و ناتوان و گاه ناقص الخلقه و آبله و كودن و يا شرور هستند و مخصوصا با آن دسته كه همخون مىباشد اگر مقاربت كرد و فرزندى متولد گرديد مبتلا به بيمارى شبكورى دائمى خطرناك مىشود و يا نابينا ميگردد .\r\nو طبق قانون و قاعده توارث نسلهاى بعدى آنها هم به همين بيمارى مبتلا خواهند بود ، و دين مقدس اسلام جلوگيرى فرموده از پيدايش افراد نابينا زيرا عنصر بدون فائده و كل بر جامعه ميباشند .\r\nو جهت آنكه اسلام ازدواج در ظهار را جايز نميداند مگر بعد از اداى كفاره ظهار ، و هم در لعان و هم ازدواج با زن سه طلاقه را مگر بعد از محلل و با زن نه طلاقه اكيدا حرام فرموده براى تأديب مرد و زنست و براى آنكه مردم امر طلاق و جدائى و ظهار و لعان را كوچك و بىاهميت نشمارند .\r\nو بعضى زير پا گذاشته‌اند وجدان و احترام و دين و بهداشت و اخلاق و انسانيت را مانند زردشتيها كه ازدواج با مادر و خواهر را مجاز ميدانند و عده اى از يهوديها دختر خواهر را مجاز ميدانند و ميگويند چون نطفه از ديگريست و حساب جهات ديگرش را نميكنند ، آرى : * ( وَمَنْ يَبْتَغِ غَيْرَ الإِسْلامِ دِيناً فَلَنْ يُقْبَلَ مِنْه وَهُوَ فِي الآخِرَةِ مِنَ الْخاسِرِينَ\r\nهر كس غير دستور اسلام عمل نمايد در پايان كار جز ضرر و زيان و خسارت فائده ديگرى نخواهد برد .\r\nو بر عكس زردشتيها و يهوديها در بعضى از ممالك حكم چنين است كه اگر خواهر و برادرى در راه به يكديگر بربخورند ، بايد هر چه زودتر از پيش يك ديگر بگريزند و مخفى شوند ، و بالاتر از اين حتى حق ندارند نام يك ديگر را ببرند و بايد مواظب باشند كلماتى را كه قسمتى از نام ديگرى در ضمن آنها مندرجست موقع سخن گفتن به كار نبرند ، و كيفر نزديكى جنسى با خواهر را اعدام ميدانند بوسيله بدار آويختن .\r\n","page_name":" 66 ","page_number":66},
  {"content":"\r\n\r\nباب هيجدهم پيغمبران مرسل و غير مرسل و ائمه ( ع ) برترند يا ملائكه\r\nبحثى كه رئيس المحدثين شيخ صدوق عليه الرحمه و اسكنه الله تعالى ان شاء الله في رضوانه در اين باب متذكر شده بيان محمّد بن بحر الشيبانى معروف برهنى ( بضم\r\n","description":"","footnote":"","page_name":" 67 ","page_number":67},
  {"content":"\r\nراء و سكون هاء - كرمانى ) است كه در كتاب خود نوشته است ، و من آن كتاب را نديده‌ام و چون اين بحث و مناظره علمى بود و براى عموم فائده نداشت و ممكن بود كه عكس نتيجه دهد از اين جهت صرف نظر از ترجمه شد ، و آنچه را كه مؤلف و مترجم اين كتاب - معتقدند آنست كه : جميع انبياء و ائمه عليهم السّلام على التحقيق از تمام ملائكه افضل و مقام شريفشان شامختر و برتر است چنان كه از حديث باب و احاديث باب و صدر حديث باب ( 147 ) همين كتاب اين مطلب كاملا معلوم و واضح مىشود\r\n\r\nباب نوزدهم علت آنكه حضرت ادريس ( ع ) را ادريس ناميدند\r\n1 - خبر داد ما را . . . از وهب بن منبه كه حضرت ادريس مردى بود بلند قد و فربه و سينه پهن و موهاى بدنش اندك و موى ( اطراف ) سرش بسيار و يكى از گوشهايش ( كمى ) بزرگتر از گوش ديگرش بود ، و ( بسيار باهوش و فراست بود و سرعت انتقال داشت و ) مطالب را با دقت كامل فكر ميكرد ، و ( آنقدر باادب و باوقار بود كه ) آهسته سخن ميگفت و در راه رفتن قدمها را كوتاه برميداشت ، و آن حضرت را براى اين جهت ادريس ناميدند كه : احكام الهى ( را از حلال و حرام بمردم ياد ميداد ) و سنتهاى اسلام را بسيار درس ميداد و در ميان ( خويشان و ) قوم خود زندگى ميكرد و توجه مردم را بكرات آسمانى و زمين و منظومه شمسى جلب مينمود و ميفرمود ( اى مردم ) اين آسمانها و زمينها و اين خلق بسيار و خورشيد و ماه و ستارگان و ابرها و باران و ساير مخلوقات خداى مدبرى هست كه بقدرت كامله خود آنها را در مدار خود قرار داده ، پس چگونه ما توجه به اين خداى مدبر نبايد بنمائيم و ( حال آنكه ) ما بايد او را عبادت كنيم بطورى كه حق عبادتش ادا شود ، و طايفه اى از ( بزرگان عقل و هوش ) قوم خود را به منزل خود دعوت نمود و ايشان را آنقدر موعظه و نصيحت كرد و دعوت بتوحيد و خداشناسى نمود و ايشان را بصفات الهى\r\n","description":"","footnote":"","page_name":" 68 ","page_number":68},
  {"content":"\r\nآگاه و متذكر ساخت كه يكى بعد از ديگرى او را اجابت نمودند ، و تعداد آنها هفت نفر بود كه دعوتش را پذيرفتند در مرتبه اول ، و پيوسته بر تعدادشان افزوده شد تا هزار نفر شدند ، و چون هزار نفر مرد از قومش متدين و خداپرست گرديدند ، بايشان فرمود : بيائيد صد نفر مرد از خوبان خود كه در عقيده بتوحيد ثابت باشند انتخاب كنيم ، ( طبق دستور آن حضرت ) جمع شدند و انتخاب نمودند و از آن صد نفر هفتاد نفر و از هفتاد نفر ده نفر و از ده نفر هفت نفر را انتخاب كردند و به آن هفت نفر فرمود بيائيد دعا كنيم تا ديگران آمين بگويند ، شايد خداوند ما را بعبادت و بندگى خود راهنمائى فرمايد .\r\nپس ( از آمادگى كامل ) دستهاى خود را بر زمين نهادند و دعا كردند ، ليكن اثرى ظاهر نشد .\r\nدستهاى خود را به طرف آسمان بلند نمودند و دعا كردند و ديگران آمين گفتند ( اين مرتبه دعايشان مستجاب شد و ) خداوند وحى فرمود به حضرت إدريس ، و علوم و دانش باشياء را به او آموخت ، و او را مبعوث برسالت نمود .\r\nو آن حضرت را با آنهائى كه به او ايمان آورده بودند دلالت و راهنمائى كرد بر عبادت خود ، و پيوسته ايشان مشغول بعبادت خدا بودند و آنى شرك به خدا نياوردند ، تا خداوند حضرت ادريس را به آسمان بالا برد « 1 » و بعد از صعود آن حضرت متفرّق و پراكنده ( و از دين خارج ) شدند كسانى كه متابعت او را ميكردند مگر اندكى ،\r\n\r\n","description":"","footnote":"\r\n« 1 » اسم آن حضرت اخنوع ، و در بحار بضم همزه است و در ترجمه تورات بفتح و سكون خاء اول و ضم نون و سكون خاء دوم ، و ملقب بادريس و جد پدرى حضرت نوح است و از پيغمبران مرسل و اولين مدرس بشر بوده كه مجلس درسى تشكيل داده و علم نجوم و هندسه و هيئت و فلسفه و حكمت و حساب و منطق را از اختراعات آن حضرت ميدانند و در مجمع البيان گويد كه اين علوم معجزه آن حضرت بوده ، و اولين كسى است كه لباس دوختن و غذا پختن و نوشتن را تعليم مردم نموده و پيش از آن حضرت مردم براى لباس خود از پوست حيوانات استفاده ميكرده‌اند ، و مورّخين معتقدند كه كلمه شيعه و رافضى از پيروان آن حضرت پديد آمده و رافضى كسى را گويند كه باطل را رها كرده و به حق پيوسته باشد ، و شيعيان را « رافضى » از آن جهت گويند كه خلفاء ثلاث را رفض و رها كردند ، و جبرئيل براى حضرتش سى صحيفه آورد ، و 365 سال عمر كرد كه او را به آسمان بردند ، و حضرت باقر عليه السّلام فرموده كه آن حضرت را ملك - الموت بين آسمان چهارم و پنجم قبض روح نمود ، و در ( 280 - 11 ) بحار از حضرت صادق عليه السّلام نقل مينمايد كه هر وقت كوفه رفتى ( حتما ) برو به مسجد سهله و در آن نماز بخوان و حاجات دينى و دنيائى خود را از خدا بخواه ( كه مستجاب مىشود ) زيرا آن مسجد خانه حضرت ادريس بوده و در آن نماز ميخوانده ، و قريب به همين مضمون در بحار از فروع كافى ( 139 - 1 ) دو روايت نقل مىكند .\r\n","page_name":" 69 ","page_number":69},
  {"content":"\r\nو اختلاف بين ايشان پديد آمد ، و چيزهائى را جزو دينش نمودند و بدعتها گذاردند تا زمانى كه حضرت نوح ( ع ) بسوى ايشان مبعوث گرديد .\r\n\r\nباب بيستم علت آنكه حضرت نوح ( ع ) را نوح ناميدند\r\n1 - حديث كرد ما را پدرم از حضرت صادق عليه السّلام كه اسم حضرت نوح عبد الغفار بوده و جهت آنكه آن حضرت را نوح ناميدند اين بود كه : زياد بر حال خود ( گريه و ) نوحه ميكرد .\r\n2 - حديث كرد مرا از حضرت صادق عليه السّلام كه : اسم حضرت نوح عبد - الملك بوده و حضرتش را نوح ناميدند چون پانصد سال گريه نمود .\r\n3 - حديث كرد مرا پدرم از حضرت صادق عليه السّلام كه اسم حضرت نوح\r\n","description":"","footnote":"","page_name":" 70 ","page_number":70},
  {"content":"\r\nعبد الاعلى بوده و آن حضرت را بدين جهت نوح ناميدند كه پانصد سال گريست .\r\nچنين گويد مصنف ( شيخ صدوق رحمه الله ) كه در روايات فوق فرق نميكند در اسم آن حضرت زيرا همه اينها معنى عبوديت و بندگى را مىرساند\r\n« 1 » .\r\n\r\nباب بيست و يكم علت آنكه حضرت نوح را بنده شاكر گفتند\r\n1 - حديث كرد مرا پدرم از حضرت باقر عليه السّلام كه : حضرت نوح را از آن جهت بنده شاكر گفتند كه در هر صبح و شام ميگفت :\r\nاللهم انى اشهدك انه ما امسى و اصبح بى من نعمة او عافية في دين او دنيا فمنك وحدك لا شريك لك ، لك الحمد ، و لك الشكر بها على حتى ترضى الهنا ) *\r\n« 2 » .\r\n\r\nباب بيست و دوم شيطان و اجنه كجا بودند موقع طوفان ، و علت آنكه طوفان را طوفان ناميدند ، و پيدايش قوس\r\n1 - خبر دادند ما را . . . از وهب بن منبه كه يهود و نصارى ميگويند شيطان در\r\n\r\n","description":"","footnote":"\r\n« 1 » نوح بضم نون و سكون واو ، و در ترجمه تورات بضم نون و فتح واو و سكون حاء ثبت شده ، و اسمى است منصرف به علت ساكن الوسط بودن با اينكه دو سبب از اسباب غير منصرف در او جمع است يكى علميت و ديگرى عجمه ، و در سالى كه حضرت آدم از دنيا رفت آن حضرت متولد گرديد و دو هزار و پانصد سال عمر كرد و شغل آن حضرت نجارى بوده .\r\n« 2 » يعنى : خدايا تو را شاهد ميگيرم كه در هر صبح و شام كه نعمت و عافيت دينى و دنيائى به من ميرسد از تو است ، و توئى كه در هيچ امرى شريكى براى تو نيست حمد من براى تو است ، و بر من لازم است كه بر تمام نعمتهاى تو شكر كنم تا از من راضى و خوشنود شوى اى خداى ما ، و اين دعا در حاشيه مفاتيح الجنان در ضمن دعاهاى صبح و شام نوشته شده و در اصول كافى ( ج 2 - 99 ) دعا را چنين نقل فرموده :\r\nاللهم ما اصبحت بى من نعمة او عافية في دين او دنيا فمنك وحدك لا شريك لك لك الحمد و لك الشكر بها علىّ يا رب حتى ترضى و بعد الرضا .\r\nو در همان كتاب - 535 دعا را چنين نقل كرده :\r\nاصبحت اشهدك ما اصبحت بى من نعمة او عافية في دين أو دنيا فإنها منك وحدك لا شريك لك فلك الحمد على ذلك و لك الشكر كثيرا ، و نوشته كه آن حضرت در هر صبح و شام اين دعا را سه مرتبه ميخوانده .\r\n","page_name":" 71 ","page_number":71},
  {"content":"\r\nجو هوا رفت موقعى كه كره زمين ( مگر خانه كعبه ) را آب گرفت ، و ميان زمين و آسمان پرواز مينمود بقوه و قدرتى كه خداى تعالى به او عنايت فرموده بود ، و لشكريانش ( كه اولاد خودش هستند ) با او بودند « 1 » .\r\n\r\n","description":"","footnote":"\r\n« 1 » شياطين فرزندان إبليس و اجسام لطيفه آتشى و داراى حركات سريعه هستند و كار ايشان القاء وسوسه بنفس آدمى است بفساد و گمراهى و دور نمودن از عبادت و اطاعت الهى ، و گاهى كمك ميكنند انسان را بر سحر و نيرنجات و طلسمات .\r\nو بعضى گفته‌اند كه : شياطين عبارتست از قوه خياليه فاسده كه در خاطر انسان پديد مىآيد ، و اين حرف صحيح نيست زيرا قرآن و روايات او را كاملا معرفى نموده‌اند كه جاى شك و ترديد در وجود خارجى آنها نيست ، و شيطان فرزند زياد دارد كه از خود او بوجود مىآيند كه پاهاى خود را به يكديگر ميمالد و ذراتى از آن ميريزد و هر ذره‌اى شيطان مىشود و همه آنها ذكورند ، در مجمع البحرين گويد كه شيطان لشكر خود را به دو قسمت تقسيم نموده ، قسمتى را موكل بر بشر و قسمتى را موكل بر مؤمنان جن نموده و بعضى گويند كه جن و شياطين يكى هستند و بعضى گويند اين اشتباهست و شايد اشتباه آنها از اين ناشى شده كه چون جنس هر دو از آتش است و شيطان سنگ محك و امتحانست براى مردم و فصل مميز است براى خوبان و بدها و مؤمن و كافر و نيكوكار و زشتكردار .\r\nو در اخبار و احاديث و روايات اسلامى ميكربات مضره را هم بنام شيطان ناميده زيرا در عصر ائمه عليهم السّلام ادراك اشياء منحصر بدرايت و استعداد فطرى بوده و درك اشياء نامحسوس در قديم امكان نداشته چون آلات و ادوات امروز ما را نداشته‌اند .\r\nاز اينجا است كه در بعضى از دستورات بهداشتى پيشوايان اسلام متكى بشيطان و غيره ميشدند و كثافات و ميكربها را تشبيه بشيطان كرده و مردم را وادار بپرهيز از آن مينمودند مثلا در باب دهم وسائل از رسول خدا صلَّى اللَّه عليه و آله نقل نموده كه فرمود : لا تبيتوا القمامة في بيوتكم فاخرجوها نهارا فإنه مقعد الشيطان ، زباله و كثافات را در داخل خانه جا ندهيد آنچه را كه در شب جمع مىشود روز خارج سازيد زيرا محل خاكروبه نشيمنگاه شيطانست و نيز در همان كتاب و باب از آن حضرت نقل نموده كه مكرر ميفرموده : و لا تؤووا التراب خلف الباب فإنه مأوى الشيطان . و خاكروبه را پشت درب اطاق و خانه خود جاى ندهيد و نريزيد زيرا پناهگاه شيطان خواهد شد\r\n","page_name":" 72 ","page_number":72},
  {"content":"\r\nو جنيان همانند باد روى آب قرار گرفتند و براى همين است كه جن را وصف مينمايند كه مانند باد است « 1 » .\r\n\r\n","description":"","footnote":"\r\n« 1 » جن جسم لطيف و موجوديست با عقل و علم و اراده ، و چون از نظرها مخفى هستند آنها را جن گفتند : و بودن وجود خارجى آنها مورد اتفاقست بتصريح آيات قرآن و اخبار كه 48 آيه در قرآن دلالت بر وجود خارجى آنها دارد ، و از آيات شريفه و روايات مرويه استفاده مىشود كه آنها نيز مانند بشر مكلف هستند و ثواب و عقاب دارند ، و بر خلاف تصور بعضى ، اجنه عالم بغيب نيستند و دليل بر اين مطلب آيه ( 14 ) سوره سباء است و يك نحوه قدرتى فوق توانائى بشر دارند و كارهائى را مىتوانند انجام دهند كه از قوه و قدرت بشر ساخته نيست ، و بسبب رياضت مخصوصى ميتوان آنها را ديد و ليكن نه به شكل اصلى ايشان ، و بر سحر و نيرنجات و طلسمات كمك ميكنند ، و بعضى از ايشان مؤمن و بعضى كافرند ، چنان كه قرآن از قول آنها ميفرمايد * ( وَأَنَّا مِنَّا الْمُسْلِمُونَ وَمِنَّا الْقاسِطُونَ ) * ، و مؤمنين آنها در قيامت بعالم اعراف كه سومين منتهاى خط سير بشر است خواهند رفت زيرا بهشت اختصاص به بشر دارد و زندگى آنها مانند زندگى بشر است چه در احكام دينى و چه در امور دنيوى از قبيل سلطنت و وزارت و تشكيلات دولتى ، و در اجراى حكم جنايت و جنحه تخطى نميكنند و عفو و بخشش هم ندارند ، و شكل آنها بر خلاف شكل بشر و ملائكه است .\r\n","page_name":" 73 ","page_number":73},
  {"content":"\r\nو طوفان را بدين جهت طوفان ناميدند چون آب روى همه چيز ( از قبيل كوه و درخت و تپه و غيره ) را گرفت و آن را به عربى طفى الماء گويند .\r\nو هنگامى كه حضرت نوح از كشتى فرود آمد : خدا وحى فرمود : اى نوح من آفريدم خلق را براى آنكه مرا عبادت كنند ، و ايشان را امر نمودم كه اطاعت مرا نمايند ، و ليكن نافرمانى مرا كردند و عبادت غير مرا نمودند ، و به همين سبب مستوجب خشم و غضب من شدند تا آنكه آنها را غرق در آب نمودم ، و ليكن از اين ببعد ) قرار دادم قوس را در آسمان ( تا زمانى كه در جو هوا ديده مىشود و علامت ايمنى براى بندگانم و شهرهاى خود ، و آن را عهد و پيمان نمودم بين خود و بندگانم كه ايمن باشند بسبب آن از غرق شدن ( تمامى ) آنها تا روز قيامت ، و كيست وفاكننده تر از من بعهد خود « 1 » .\r\n\r\n","description":"","footnote":"\r\n« 1 » قوس عبارتست از نيم دائره اى كه گاه طرف مشرق و گاه در طرف مغرب ديده مىشود برنگ بنفشه و سرخ و كبود و سبز و زرد ، و آن را قوس قزح ( بضم قاف و فتح زاء بر وزن صرد ) ناميدن خوب نيست زيرا قزح اسم شيطانست و ميبايد آن را قوس اللَّه و قوس الرحمن ناميد ، چنان كه علامه مجلسى در بحار نقل مينمايد كه امير المؤمنين عليه السّلام در جواب ابن الكواء فرمود : نگو قوس قزح زيرا قزح نام شيطانست و بگو قوس اللَّه ، و پيدايش آن از عكس روشنى آفتابست در وقتى كه هوا صاف و نمىبر آن عارض شده باشد در اثر باران ، و در مجمع البحرين گويد قزح نام كوهيست در مزدلفه كه مستحب است حاجيان بر آن بالا روند .\r\n","page_name":" 74 ","page_number":74},
  {"content":"\r\nپس حضرت نوح ( از اين وحى ) شاد و خشنود شد و بشارت داد مردم را كه خداوند قوس را علامت ايمنى مردم و شهرها ( و قراء و قصباتشان ) قرار داده از غرق شدن\r\n\r\nباب بيست و سوم علت آنكه تمامى مردم غرق شدند در زمان حضرت نوح\r\n1 - حديث نمودند ما را . . . از عبد السلام كه گفت پرسيدم از حضرت رضا عليه السّلام بچه علت و سبب خداوند دنيا را ( با تمامى مردم غير از آنهائى كه با حضرت نوح بودند ) غرق نمود با اينكه در ميان ايشان اطفال و مردمان بىگناه بودند ، فرمود : در ميان آنها اطفال نبود زيرا خداوند صلبهاى مردان و ارحام زنان ايشان را چهل سال ( قبل ) عقيم و نازا كرده بوده و نسلشان قطع شده بود ، و غرق گرديدند در حالى كه طفلى در ميان ايشان نبود و خداوند هلاك نميكند كسى را كه گناه نداشته باشد ، و ( قسمت عمده آنها ) غرق شدند از جهت تكذيب كردن ايشان بپيغمبر خدا حضرت نوح را ، و باقى آنها غرق گرديدند بسبب آنكه راضى بودند ( چون سكوت نمودند و اعتراضى نكردند ) بر تكذيب ايشان ، زيرا هر كه غائب باشد از امرى و راضى باشد به آن امر\r\n","description":"","footnote":"","page_name":" 75 ","page_number":75},
  {"content":"\r\nمانند كسى است كه حاضر باشد و آن امر را انجام داده باشد « 1 » .\r\n\r\nباب بيست و چهارم علت آنكه دهكده حضرت نوح را قرية الثمانين ناميدند\r\n1 - حديث كردند ما را از عبد السلام هروى كه حضرت رضا عليه السّلام ميفرمود :\r\nپس از آنكه حضرت نوح با فرزندان و متابعانش از كشتى پياده شدند دهكده اى ساختند و در آن ساكن گرديدند ، و چون هشتاد نفر بودند آن دهكده را قرية الثمانين ( يعنى دهكده هشتاد نفرى ) ناميدند .\r\n\r\n","description":"","footnote":"\r\n« 1 » داستان طوفان و كشتى نوح از داستانهاى قديمى بشر است ، و بر خلاف نظريه بعضى كه آن را افسانه مىپندارند ، در تاريخ بشر واقع شد ، و دليل بر اين مطلب قسمتهاى عمده كشتى حضرت نوح است كه كشف شده ، و فاضل معاصر آقاى عماد زاده در تاريخ انبياء عكسى چاپ نموده از كشتى آن حضرت و مينويسد كه از حفريات عراق پيدا شده ، و روز يك شنبه سوم ذو الحجه 79 خبرگزارى پارس اطلاع داد كه در قله كوه آرارات قسمتى از كشتى حضرت نوح كشف گرديد و قسمت عمده آن در سال 28 شمسى در يخ بندهاى همان كوه پيدا گرديد و بحث در اينست كه آيا آب تمام روى زمين را فرا گرفته و همه موجودات زنده را ( جز آنهائى كه در كشتى بودند ) هلاك نموده و يك قسمت از زمين را فراگرفته يا فقط نيم كره آسيا كه قوم حضرت نوح در آن ساكن بوده‌اند محل وقوع اين حادثه بوده صفحات تاريخ كاملا بما نشان نميدهد ، و اختيار يكى از آن مشكل است زيرا سند و دليلى بر هيچ طرفى در دست نيست ، و در قرآن صريح در يكطرف ديده نميشود ، و آيه * ( وَجَعَلْنا ذُرِّيَّتَه هُمُ الْباقِينَ\r\nنوح و فرزندانش را فقط نگاه داشتيم ) هم دليل نميشود كه بعضى توهم كرده‌اند چون افرادى از همراهيان نوح تا بعد از طوفان زنده بودند و سپس مردند و نسلى هم از ايشان باقى نماند ، و در تورات بصراحت ميگويد كه : طوفان تمام روى زمين را فراگرفته چنان كه در ترجمه باب پنجم سفر پيدايش ( يا تكوين ) نوشته شده ( و خدا محو كرد هر موجودى را كه بر روى زمين بود از آدميان و بهائم و حشرات و پرندگان آسمان پس از زمين محو شدند و نوح با آنچه همراه وى در كشتى بودند فقط باقى ماندند ) و اين هم قابل قبول نيست چون در تورات تحريف پديد آمده خاصه در قصص و تاريخ آن ، و كيف كان بايد منتظر كشفيات جديدى بود تا حقيقت قضيه معلوم گردد ، و در ( 11 - 312 - ط جديد ) بحار از تفسير على بن ابراهيم روايتى از حضرت صادق عليه السّلام نقل مينمايد كه آب كليه زمين را فراگرفت مگر خانه كعبه را .\r\n","page_name":" 76 ","page_number":76},
  {"content":"\r\n\r\nباب بيست و پنجم علت آنكه پسر نوح از پدر جدا شد\r\n1 - حديث نمودند براى ما . . . از حسن بن على الوشاء از حضرت رضا عليه السّلام از پدر بزرگوارش از حضرت صادق عليه السّلام كه ميفرمود خداى تعالى به حضرت نوح فرمود كه ( ايام - يا كنعان ) فرزند تو ( كه فرمان تو را نميبرد ) از اهل تو نيست ، زيرا مخالفت پدر را مينمود و خداوند هر كس كه متابعت حضرت نوح را ميكرد از اهل او قرارش داد و سپس ( حضرت رضا ) از من پرسيدند كه مردم ( عامه ) آيه : * ( إِنَّه عَمَلٌ غَيْرُ صالِحٍ ) * ، كه در حق فرزند حضرت نوح نازل شده چگونه قرائت ميكنند ، عرضكردم : بر دو وجه قرائت ميكنند يكى : * ( إِنَّه عَمَلٌ غَيْرُ صالِحٍ ) * ، و يكى : * ( إِنَّه عَمَلٌ غَيْرُ صالِحٍ ) * « 1 »\r\n\r\n","description":"","footnote":"\r\n« 1 » دو وجه قرائت يكى : بفتح عين و لام و كسر ميم كه فعل ماضى باشد از باب علم و فتح غير بنا بر اينكه صفت باشد و بتقدير مضاف يعنى دو عمل غير صالح ، صاحب عمل بدى بوده كه آن مخالفت با پدر باشد ، و يكى : بفتح عين و ميم و رفع لام عمل كه اسم با تنوين مرفوعى باشد و رفع غير بنا بر تأويل شدن عمل به معمولا يعنى ( معمولا غير صالح ) و معنى چنين مىشود كه كنعان از طريق غير صالح و صحيح كه زنا باشد بوجود آمده ، و آن حضرت اين قول را تكذيب فرموده ، زيرا كنعان زنازاده نبود و نيز پيغمبران منزهند از اينكه خداوند بگذارد كه نسبت بحرم ايشان چيزى واقع شود كه موجب ننگ و سبب تنفر ديگران گردد .\r\nو بعضى گويند كه مرجع ضمير إنه سؤال حضرت نوح است كه گفته : انه من اهلى ، يعنى هذا القول منك غير صالح ، و اينكه قرآن در سوره تحريم ميفرمايد : * ( فَخانَتاهُما ) * ، خيانت انها ، بيعفتى نبوده بلكه خيانت زن حضرت نوح اين بوده كه آن حضرت را نسبت بجنون و ديوانگى داده ، و خيانت زن حضرت لوط اين بوده كه مردم را از ورود مهمان بر آن حضرت اطلاع داده . سعدى گويد\r\n\r\nپسر نوح با بدان بنشست\r\nخاندان نبوتش گم شد\r\n\r\nيكى از اشتباههاى بعضى در طرز خواندن اين شعر اينست كه نبوتش ( بتقديم نون بر باء ) ميخوانند با اينكه صحيح آن ( بنوتش ) مىباشد يعنى باء مقدمست بر نون و معنى شعر چنين مىشود كه : خاندان ابن و پسر نوح بودنش گم شد و از اهليت افتاده طبق آيه شريفه : * ( إِنَّه لَيْسَ مِنْ أَهْلِكَ ) * ، و اگر نبوتش بخوانيم كه نون مقدم بر باء باشد معنى اين شعر چنين مىشود : كنعان پيغمبر بوده و بواسطه مخالفت با پدر مقام نبوت از دستش رفته ، و اين صحيح نيست زيرا كسى كه پيغمبر باشد از تمام گناهان كبيره و صغيره چه پيش از بعثت و چه بعد از بعثت معصوم است و اگر او پيغمبر ميبود مخالفت با پدر نميكرد .\r\nو بحث است در اينكه چگونه شده كنعان ناخلف گرديده و چرا حضرت نوح او را نيكو تربيت نكرده ، بايد گفت اخلاق و صفات مادر از مجراى خون و شير در اولاد اثر مىكند طبق قانون توارث و براى همين است كه در موضوع رضاع فرموده‌اند بايد زن خوش اخلاق و با صفات نيكو و باايمان و خوش صورت انتخاب شود ، و كنعان در اثر تحت تربيت مادر بودن اخلاق فاسد مادر در او اثر كرده و ناخلف شده\r\n\r\nخشت اول گر نهد معمار كج\r\nتا ثريا ميرود ديوار كج\r\n\r\nبنا بر اين به عهده مادران وظيفه بزرگ و مسئوليت سنگينى واگذار شده و ميبايد منتهاى كوشش را بنمايند و فرزند عزيز خود را نيكو تربيت نمايند زيرا فرموده‌اند : من لم يؤدبه الابوان يؤدبه الزمان ، هر كه را پدر و مادر تربيت نكردند روزگار او را تربيت و ادب مينمايد ، و براى تربيت فرزند است كه اسلام فرموده زن بايد در خانه بنشيند و در مجامع عمومى شركت نكند و با مردان نامحرم ملاقات و همنشينى ننمايد و بسينما و كافه و كاباره‌ها قدم نگذارد تا فكرش آرام و خاطرش آسوده باشد و بتواند كاملا آنچنان كه شايد و بايد است فرزند تربيت كند ، و ليكن متأسفانه زنان مردم ما به همه جا قدم ميگذارند و گاه باتفاق فرزندان خود و بالنتيجه فرزندانشان هرزه و بىتربيت و ادب بزرگ ميشوند و گناهش را به گردن محيط و زمانه و جامعه ميگذارند و فكر نميكنند كه جامعه از همانها تشكيل يافته و محيط را همانها بوجود آورده‌اند .\r\n","page_name":" 77 ","page_number":77},
  {"content":"\r\nفرمود دروغ ميگويند زيرا فرزندش بود ، و چون در دين با پدر مخالفت كرد خداوند نفيش نمود و فرمود : از اهل تو نيست .\r\n","description":"","footnote":"","page_name":" 78 ","page_number":78},
  {"content":"\r\n\r\nباب بيست و ششم علت آنكه نجف را نجف ناميدند\r\n1 - حديث كردند ما را . . . از حضرت صادق عليه السّلام كه : نجف كوهى بوده\r\n","description":"","footnote":"","page_name":" 79 ","page_number":79},
  {"content":"\r\nبزرگ و آن همان كوهيست كه پسر حضرت نوح گفت : پناه ميبرم و بالا ميروم بكوهى كه مرا از غرق شدن حفظ نمايد ، و در آن زمان روى زمين كوهى بلندتر و بزرگتر از آن نبود ، خداوند به آن كوه خطاب فرمود كه : آيا ( بندهء گناهكار من اگر به تو پناه بياورد ) او را پناه ميدهى ، كوه ( از هيبت آن خطاب ) در هم شكست و از جاى كنده شد و مانند ريگ گرديد و پاشيده شد در بلاد شام و در جاى آن كوه درياى بزرگى پديد آمد ، و آن را درياى - نى - ميناميدند و پس از مدتى خشك شد ، و مردم آنجا را ، نىجف ميگفتند ، يعنى درياى خشك شده ، و اين لفظ در السنه و افواه مردم بود تا در اثر كثرت استعمال مخفف گرديد و آن را نجف ناميدند .\r\n\r\nباب بيست و هفتم علت آنكه حضرت نوح بر قوم خود نفرين كرد\r\n1 - حديث كرد ما را . . . از حنا بن سدير « 1 » از پدرش كه گفت عرضكردم به حضرت باقر عليه السّلام : چرا حضرت نوح بر قوم خود نفرين كرد و گفت : پروردگارا باقى مگذار بر روى زمين از كافران ديارى را ، زيرا اگر آنها را باقى و زنده بگذارى گمراه ميكنند بندگان ( نيمه پاك و سست ايمان ) تو را ، و هم از ايشان جز فرزند فاجر و كافر متولد نشود .\r\nفرمود : چون آن حضرت ميدانست كه ايمان نمىآورند ( نفرين كرد ) گفت عرضكردم كه چگونه و از كجا ميدانست .\r\nفرمود : وحى به او شده بود كه جز همين افرادى كه ايمان آورده‌اند ديگر كسى از قومت ايمان نخواهند آورد ، براى اين جهت بود اين چنين نفرين در حقشان نمود\r\n\r\n","description":"","footnote":"\r\n« 1 » حنان ( بتشديد نون حنا ) بن سدير ( بفتح سين بر وزن شريف ) حكيم بن صهيب مكنى بابى الفضل الصير في الكوفى از صحابه حضرت صادق عليه السّلام و كاظم عليه السّلام و واقفى است و در ضعف و موثق بودنش اختلافست\r\n","page_name":" 80 ","page_number":80},
  {"content":"\r\n( و نفرين او مستجاب شد و مردم غرق شدند )\r\n« 1 » .\r\n\r\nباب بيست و هشتم علت و چگونگى پيدايش نژاد سياه پوستان و ترك و سقالبه و يأجوج و مأجوج\r\n1 - حديث كردند ما را . . . از حضرت عبد العظيم الحسنى ( مدفون در رى رضوان الله عليه ) كه گفت شنيدم از حضرت امام على النقى عليه السّلام كه ميفرمود :\r\nحضرت نوح دو هزار و پانصد سال عمر كرد ، و روزى در كشتى بخواب رفته بود و بادى وزيد و ( دامن لباسش را بالا زد و ) عورتش نمايان شد ، حام و يافث ( از ديدن عورت پدر ) خنديدند ، و سام ايشان را زجر كرد و ملامت و منع نمود از خنديدن ، و هر چه عورت پدر را ميپوشانيد ، حام و يافث آن را ميگشودند كه ( در آن هنگام ) حضرت نوح بيدار گرديد و مشاهده كرد كه آنها ميخندند ، سبب خنده آنها را پرسيد سام قضيه را بيان داشت ، حضرت نوح ( در خشم شد و ) دست به طرف آسمان بلند كرد و گفت : خدايا تغيير بده آب صلب ( نطفه ) حام و يافث را ، و خداوند ( نفرينش را مستجاب كرد و ) آب صلب حام و يافث را تغيير داد ، بدين جهت تمامى سياه پوستان هر كجا باشند از اولاد حامند و تمامى ترك و سقالبه و يأجوج و مأجوج و اهل چين ( زردپوستان ) از اولاد يافثاند ، و تمامى سفيد پوستان از نسل سام ميباشند « 2 » و سپس حضرت نوح بحام و يافث فرمود : خداوند قرار دهد فرزندان شما را بندهء\r\n\r\n","description":"","footnote":"\r\n« 1 » بيان آن حضرت تفسير آيهء - 35 - سورهء هود است .\r\n« 2 » طبق نظريه پزشكان مادّه اى در زير پوست بدن انسان وجود دارد كه هر چه آن مادّه مقدارش زيادتر باشد رنگ پوست تيره تر مىشود و در بدن سياه پوستان آن ماده خيلى زياد است و در سفيد پوستان بسيار كم و در سرخ و زرد پوستان بطور متوسط وجود دارد ، و بعضى از عوامل ديگر مانند آفتاب باعث ازدياد آن ماده مىشود ، و بيايد در پاورقى باب 75 مطلبى مناسب با اين مقام مراجعه شود .\r\nو در المنجد قسمت ادب و علوم گويد : سقالبه اقوامى هستند ساكن در اروپاى شرقى و اروپاى وسطى و يأجوج و مأجوج و محل سكناى آنان در قرآن و روايات ذكر شده و تا حدّى مورد اختلافست و بهتر آنست كه اهل ادب به « الهيئة و الاسلام » علامه معاصر سيد هبة الدين شهرستانى مراجعه فرمايند و اينكه در بعضى از كتابها ديده مىشود كه داراى دو گوش بزرگ هستند بطورى كه شبها يكى را فرش و ديگرى را لحاف خود مينمايند شايد مراد اين باشد كه اينها باديه و صحرانشين و بيابان گرد ميباشند كه هر كجا باشند و شب فرا رسد همان جا بار فرود مىآورند و از سكونت در شهر و دهكده‌ها گريزانند زيرا جزو قبائل وحشى هستند\r\n","page_name":" 81 ","page_number":81},
  {"content":"\r\nفرزندان سام تا روز قيامت زيرا سام با من نيكى كرد و شما عملى را مرتكب شديد كه سبب عاق من گرديديد ، و ( اميدوارم كه ) پيوسته علامت عاق من بشما در فرزندانتان ، و علامت نيكى سام به من در فرزندانش ظاهر و هويدا باشد تا قيامت .\r\n\r\nباب بيست و نهم علت آنكه خداوند براى پيغمبران كشاورزى و چوپانى را اختيار فرموده\r\n1 - حديث كرد مرا پدرم از . . . از محمّد بن عطيّه كه گفت شنيدم از حضرت صادق عليه السّلام كه ميفرمود : بهترين چيزى كه خداوند براى پيغمبرانش اختيار فرموده فلاحت و كشاورزى و چوپانيست ، و جهتش اين بوده كه كراهت نداشته باشند از باران ( كه رحمت الهى است و هميشه منتظر نزول رحمت خدا باشند ) .\r\n2 - حديث كرد مرا پدرم از . . . از حضرت صادق عليه السّلام كه ميفرمود : مبعوث نفرموده خداوند پيغمبرى را مگر آنكه او را بشغل چوپانى ( در اوائل عمر ) واداشته\r\n","description":"","footnote":"","page_name":" 82 ","page_number":82},
  {"content":"\r\nتا بدين وسيله او را تعليم دهد طريق و طرز راهنمائى و هدايت مردم را ، و عادت كند كه از اخلاق پست و بد ايشان حليم باشد و بردبارى و صبر نمايد .\r\n\r\nباب سىام علت آنكه باديكه قوم عاد را هلاك كرد باد عقيم ناميده شد و جهت آنكه بلاد قوم عاد ريگستانست و كوه ندارد و علت آنكه قوم عاد را * ( إِرَمَ ذاتِ الْعِمادِ ) * ناميدند ) *\r\n1 - خبر دادند ما را . . . از وهب بن منبّه كه گفت : باد عقيم زير اين زمين است كه ما روى آن زندگى ميكنيم ، و هفتاد هزار ملك بر آن موكلست ، و قوم عاد « 1 » چون نافرمانى خدا نمودند حقتعالى آن باد را بر آنها مسلط فرمود و موكلان از خداوند اذن خواستند كه باد باندازهء سوراخ دماغ گاوى بيرون آيد ، ليكن خداوند اذن نداد ، زيرا اگر اذن ميداد ، به روى زمين چيزى را باقى نميگذاشت و همه را ميسوزانيد .\r\n\r\n","description":"","footnote":"\r\n« 1 » قوم عاد سيزده قبيله بزرگ بتپرست بوده‌اند كه در حجاز و عراق و ايران و هند و حضرموت سكنى داشته‌اند و قسمت عمدهء آنها در سرزمين احقاف كه بين يمن و عمّانست بوده‌اند ، و خداوند حضرت هود را براى هدايت آنها بسوى ايشان فرستاد ، و ليكن آن حضرت هر چه آنان را نصيحت كرد و فرمود ايمان به خدا بياوريد و بترسيد از خشم و غضب و عذاب او ، آن مردم جاهل كه غرق بتپرستى شده بودند بوسوسه شيطان ايمان نياوردند و فرمان آن حضرت را نبردند تا آخر الامر بسبب باد عقيم سوزان هلاك شدند ، و خداى مهربان براى عبرت ما مسلمانان قصهء آنها را در قرآن بيان فرموده ، وفقنا اللَّه و اياكم المطاعات و الاجتناب عن المعاصى و السيئات و نعوذ باللَّه من الخذلان و الطغيان .\r\nو روايت فوق از وهب بن منبه نقل شده و در نهايت ضعف است .\r\n","page_name":" 83 ","page_number":83},
  {"content":"\r\nبدين جهت خداوند خطاب فرمود كه : بيرون نمائيد از باد عقيم به قدر سوراخ حلقه انگشترى ، و بسبب همان باد هلاك شدند قوم عاد ، و بواسطه همين باد خداى تعالى در ( موقع فناى دنيا و ) ابتداى قيامت كوهها و تلَّها و شهرها و قصبه‌ها را هموار خواهد نمود ، چنان كه ميفرمايد : * ( يَسْئَلُونَكَ عَنِ الْجِبالِ فَقُلْ يَنْسِفُها رَبِّي نَسْفاً فَيَذَرُها قاعاً صَفْصَفاً لا تَرى فِيها عِوَجاً وَلا أَمْتاً ) * ، اى پيغمبر از تو ميپرسند كه كوهها ( موقع فنا و نابودى دنيا ) چه مىشود ، بگو كه خداى من كوهها را چنان از بنياد بر كند كه خاك شود و خاكش را بر باد دهد ، و پست و بلنديهاى زمين را چنان هموار گرداند كه در آن كوچكترين پست و بلندى ديده نشود .\r\nو علت آنكه اين باد را باد عقيم مينامند آنست كه چون توأم با عذابست و عقيمست از رحمت ( كه از او رحمت پيدا نميشود مانند بادهاى ديگر كه سبب تلقيح ميشوند ) مانند مرد كه عقيم است و از او فرزندى متولد نميگردد .\r\nو موقعى كه بر قوم عاد وزيد متلاشى و خورد كرد خانه‌ها و شهرها و قلعه‌ها و جميع عمارات ايشان را و همه را مانند ريگ روان نمود كه باد آن را به هوا ميبرد ، چنان كه قرآن به آن ناطقست و ميفرمايد * ( ما تَذَرُ مِنْ شَيْءٍ أَتَتْ عَلَيْه إِلَّا جَعَلَتْه كَالرَّمِيمِ ) * ، آن تندباد عقيم بر چيزى نميگذشت مگر آنكه او را مانند استخوان پوسيده نرم ميگردانيد ) .\r\nو سبب آنكه ريگ در بلاد و شهرهائى كه قوم عاد بوده‌اند بسيار است آنست كه :\r\nچون هفت شب و هشت روز پى در پى آن تند باد عقيم بر ايشان وزيد ، و مردان و زنان آنها را از زمين بلند ميكرد و به زمين ميكوبيد و چنان شدند كه گوئى ساقه درخت خرماى خشكى بوده‌اند و به خاك افتاده‌اند .\r\nچنان كه خداى سبحان ميفرمايد : * ( تَنْزِعُ النَّاسَ كَأَنَّهُمْ أَعْجازُ نَخْلٍ مُنْقَعِرٍ ) * آن باد عقيم مردم قوم عاد را از جاى برميكند چنان كه ساق درخت خرما را از ريشه ميكنند ، و كوههاى ( سرزمين ) ايشان را از بيخ مىكند و ريز ريز ميكرد و به اين سبب در جايگاه آنان ريگست و كوه نميباشد .\r\n","description":"","footnote":"","page_name":" 84 ","page_number":84},
  {"content":"\r\nو جهت آنكه ايشان را « * ( إِرَمَ ذاتِ الْعِمادِ ) * » مينامند آنست كه چون : عمودها و ستونها از كوه به قدر بلندى كوه ميتراشيدند و نصب ميكردند و قصر روى آنها ميساختند\r\n\r\nباب سى و يكم علت آنكه حضرت ابراهيم ( ع ) را ابراهيم ناميدند\r\n1 - شنيدم از يكى از علماء كه ميفرمود : إبراهيم را بدين جهت إبراهيم ناميدند كه : چون همّت بنيكى داشت و با ديگران نيكى مينمود ، و نيز گفته شده است كه چون هميشه همتش براى آخرت بود و از دنيا بيزار و روگردان بود إبراهيم ناميدند آن حضرت را « 1 » .\r\n\r\nباب سى و دوم علت آنكه خداوند حضرت ابراهيم را خليل خود گردانيد\r\n1 - حديث كردند ما را . . . از ابن ابى عمير از . . . كه گفت عرضكردم به حضرت صادق عليه السّلام : چرا خداى عز و جل حضرت ابراهيم ( ع ) را خليل خود گردانيد .\r\nفرمود براى آنكه بسيار ( براى تواضع و عبوديت خدا ) بر زمين سجده ميكرد ( كه صورت خود را بعنوان اظهار بندگى به روى خاك مينهاد ) .\r\n2 - حديث نمودند ما را . . . از حضرت رضا از حضرت صادق عليهما السّلام كه ميفرمود : خداوند براى اين جهت إبراهيم را خليل خود نمود ( از بين أنبياء ) چون هيچ كس از او چيزى درخواست نكرد كه او را رد كند و نيز هرگز از غير خدا چيزى\r\n\r\n","description":"","footnote":"\r\n« 1 » در مجمع البيان ( 1 - 199 ) ميفرمايد : در لفظ إبراهيم پنج لغت است :\r\nإبراهيم ، و إبراهام ، و إبراهم ( بفتح هاء بدون ياء ) و إبراهم ( بكسر هاء و بدون ياء ) و إبرهم ( بكسر همزه و فتح راء و هاء ) .\r\n","page_name":" 85 ","page_number":85},
  {"content":"\r\nسؤال ننمود و درخواست نكرد .\r\n3 - حديث كردند ما را . . . از حضرت امام على النقى عليه السّلام كه : خداى عز و جل إبراهيم را براى اين جهت خليل خود گردانيد كه بسيار صلوات بر محمّد و آل محمّد ميفرستاد .\r\n4 - حديث نمودند ما را از جابر بن عبد اللَّه الانصارى كه گفت شنيدم از رسول خدا صلَّى الله عليه و آله ميفرمود : خداوند إبراهيم را خليل خود نگردانيد مگر براى إطعام و غذا دادن بمردم ( كه بدون مهمان غذا نميخورد و گاهى تقريبا مسافت زيادى راه ميرفت تا مهمان پيدا كند ) و نماز بسيار ميخواند خاصه در نيمهء شبها كه مردم در خواب بودند « 1 » .\r\n5 - حديث كرد مرا پدرم از حضرت امام محمّد باقر عليه السّلام كه : چون\r\n\r\n","description":"","footnote":"\r\n« 1 » خليل دوستى را گويند كه هيچ خللى در شرايط دوستى نكند و مشتق از خلَّه ( بفتح خاء و تشديد لام است ) بمعنى احتياج و فقر ، و يا مشتق از خله ( بضم خاء و تشديد لام است ) بمعنى عالم بأسرار و داشتن نهايت صداقت و محبت ، بنا بر اين حقيقت معناى خليل عبارتست از شخصى نيازمند و محتاج و فقير به خدا ، و چون آن حضرت با نهايت درجه عفت و استغناى نفس از ديگران منقطع شده و فقط بسوى خداى متعال متوجه گرديده بود او را لقب خليل دادند ، و روايات فوق سبب خليل شدن آن حضرت را باختلاف نقل ميفرمايد و لكن در حقيقت مختلف نيست چون مجموعهء اين صفات كه در حضرتش آشكار گرديد به آن مقام عالى رسيد .\r\nچنان كه در مجمع البحرين گويد : روايت شده كه خداوند آن حضرت را بندهء خاص خود گردانيد پيش از آنكه حضرتش را نبى گرداند ، و نبى گردانيد قبل از آنكه او را رسول گرداند ، و رسولش گردانيد پيش از آنكه او را خليل خود نمايد ، و خليل خود گردانيد پيش از آنكه او را امام نمايد ، و موقعى كه او را امام گردانيد در حقش فرمود : * ( إِنِّي جاعِلُكَ لِلنَّاسِ إِماماً ) * ، تو را امام و پيشوا و راهنماى مردم قرار دادم .\r\n","page_name":" 86 ","page_number":86},
  {"content":"\r\nخداوند إبراهيم را خليل خود گردانيد بشارت خليل بودن را ملك الموت آورد ، در حالى كه به صورت جوانى خوشرو ، و دو لباس سفيد پوشيده بود و ( چنان با طراوت بود كه گوئى ) از سرش آب و روغن ميريخت ، چون آن حضرت خواست داخل خانهء خود شود ديد كه او از خانه بيرون مىآيد .\r\nو آن حضرت بسيار با غيرت بود بطورى كه هر وقت از خانه بيرون ميرفت درب خانه را مىبست و كليد آن را با خود مىبرد .\r\nو روزى از پى كارى بيرون رفت و درب را بست ، چون بازگشت و درب را گشود ، ديد مردى ميان خانه ايستاده است و در غايت حسن و بمنتها درجه جمال ، غيرت آن حضرت به جوش آمد به نحوى كه از جاى بدر رفت و سخت منقلب و ناراحت گرديد و گفت : اى بنده خدا چه كسى تو را داخل خانه من نموده .\r\nعرضكرد : خداى خانه مرا داخل خانه نموده است .\r\nفرمود : خداى خانه أحق و سزاوارتر است از من ، تو كيستى ، عرضكرد :\r\nملك الموت ، آن حضرت وحشت و دهشت كرد و ترسيد و فرمود : آمده اى براى قبض روح من ، گفت براى چنين امرى نيامده‌ام بلكه خداوند بنده اى را خليل خود گردانيده و آمده‌ام كه اين بشارت را به او برسانم .\r\nفرمود كيست آن بنده شايد ( بتوانم خود را به او برسانم و ) خدمت او نمايم تا زنده هستم ، گفت توئى آن بنده خاص ، آن حضرت خورسند و خوشحال گرديد و نزد ساره ( زوجه خود ) آمد و فرمود خداوند مرا خليل خود گردانيده .\r\n6 - حديث كردند ما را . . . از حضرت صادق عليه السّلام كه ميفرمود : چون ملائكه از جانب خداوند بسوى حضرت ابراهيم آمدند ( براى هلاك قوم حضرت لوط ) براى ايشان گوساله اى ( ذبح كرد و قسمتى از آن ) را طبخ نمود و بنزد آنها آورد و فرمود : بخوريد ، گفتند نميخوريم ، تا بگوئى قيمتش را ، آن حضرت فرمود : چون خواهيد بخوريد بگوئيد\r\nبسم الله ) *\r\n: ( الرحمن الرحيم ) و چون فارغ شويد بگوئيد :\r\n","description":"","footnote":"","page_name":" 87 ","page_number":87},
  {"content":"\r\nالحمد لله ) *\r\n( رب العالمين ) جبرئيل رو بهمراهان خود كه سه نفر بودند كرد و گفت : سزاوار است و استحقاق آن را دارد كه خداوند او را خليل خود گرداند سپس حضرت صادق عليه السّلام فرمود : چون حضرت ابراهيم را در آتش انداختند ( فرشته مقرب پروردگار ) جبرئيل در هوا آن حضرت را ملاقات كرد در حالى كه به زير مىآمد و گفت : اى ابراهيم آيا تو را حاجتى هست ( و اگر بخواهى يك پر زنم و آتش را خاموش كنم ) فرمود : به تو هيچ حاجتى ندارم ( زيرا تو نيز مانند من عاجز و بنده خدائى و فقط خدا است كه قادر است و به او بايد عرض حاجت نمود و پناه برد و يارى او مرا بس است ) .\r\n7 - حديث كردند مرا . . . از حضرت صادق عليه السّلام كه ميفرمود : زمانى كه حضرت ابراهيم را ( نمروديان ) در آتش انداختند ، خداى عز و جل وحى فرمود به آتش كه : اگر بابراهيم اذيتى رساندى بعزت و جلال خودم قسم تو را عذاب مينمايم .\r\nو فرمود : چون حقتعالى وحى فرمود به آتش كه : سرد و سلامت باش بر ابراهيم ، تا سه روز آتش هيچ گرمى و حرارت نداشت بطورى كه آبى بسبب آتش گرم نشد .\r\n8 - شنيدم از استادم محمّد بن عبد اللَّه بن محمّد طيفور موقعى كه تفسير مينمود قول حضرت ابراهيم « ع » را كه عرض نموده : * ( رَبِّ أَرِنِي كَيْفَ تُحْيِ الْمَوْتى ) * ( پروردگارا به من بنما چگونه مرده‌ها را زنده ميكنى ) ميگفت كه خداوند امر فرمود به آن حضرت :\r\nزيارت و ديدار كند بنده اى از بندگان صالح و نيكوكار را ، و آن حضرت ( طبق دستور الهى ) حركت كرد و به زيارت او رفت و ( وقتى كه بنزد او رسيد ) با او سخن گفت ، و ( در ضمن گفتارشان ) آن بنده شايسته گفت : خدا را در دنيا بنده اى هست كه اسمش ابراهيمست و او را خليل خود گردانيده .\r\nآن حضرت فرمود : علامت و نشانه آن بنده چيست ، گفت : خدا براى او مرده را زنده ميگرداند .\r\n","description":"","footnote":"","page_name":" 88 ","page_number":88},
  {"content":"\r\nحضرت ابراهيم توهم كرد و فكر نمود ( و با خود گفت ) شايد آن ابراهيم من باشم ( چون اسم من نيز ابراهيم است ) بدين جهت ( براى يقين باينكه آيا خود او است ) از خداى متعال درخواست كرد كه مرده را براى او زنده فرمايد .\r\nوحى رسيد : آيا ايمان ( بزنده شدن مردگان ) ندارى ، عرضكرد ايمان دارم و ليكن ميخواستم ( تا بمشاهده آن ) دلم مطمئن شود و قلبم آرام گيرد كه من خليل تو هستم « 1 » و گفته شده كه مراد آن حضرت اين بوده كه مرده زنده شدن معجزه او باشد همچنان كه پيغمبران ديگر معجزه داشته‌اند ( و هر يك بالنسبه به وضع زمان خود اظهار و ابراز نمودند ) و آن حضرت سؤال و درخواست كرد از خداوند كه مرده را براى او زنده گرداند ، و خداى تعالى نيز او را امر فرمود كه در مقابل ( زنده گردانيدن مرده ) براى او زنده اى را بميراند ، و همان دم بود كه دستور يافت پسرش اسماعيل را ذبح نمايد « 2 »\r\n\r\n","description":"","footnote":"\r\n« 1 » شك و ترديدى نيست كه حضرت ابراهيم در قدرت داشتن خداوند و ايمان بزنده شدن مردگان شك و تعجبى نداشته و اين درخواست براى اطمينان قلب مشاهده كنندگان ميخواسته ، كه آنها ببينند و يقين كنند و قدرت حق را با چشم مشاهده نمايند ، و بدانند آن مردم نادان بتپرست كه آن حضرت مرد الهى و داراى معجزه و براستى پيغمبر خدا است و بسوى ايشان مبعوث گرديده و اقرار بنبوتش كنند و دعوتش را بپذيرند و دست از بتپرستى بازدارند و به راه سعادت و خوشبختى خود قدم بگذارند .\r\n« 2 » در موضوع شخص ذبيح شكى نيست كه حضرت اسماعيل بوده و روايات مربوطه از حد تواتر گذشته و اجماع تمام مورّخين اسلاميست و نسب پيغمبر اسلام به حضرت اسماعيل ميرسد و آن حضرت فرموده : انا ابن الذبيحين ، منم فرزند دو ذبيح ، اول حضرت اسماعيل دوم حضرت عبد اللَّه پدر بلا واسطه و بلافصلش .\r\nو در اصول كافى ( 1 - 151 - ط جديد ) در ضمن روايتى ميفرمايد : و أمر إبراهيم ان يذبح اسحاق ، خدا امر كرد بابراهيم كه فرزندش اسحاق را ذبح نمايد ، و جهتش تقيه بوده ، و در تورات باب 22 سفر پيدايش حضرت اسحاق را ذبيح نوشته ، و اينها بر خلاف حقيقت است زيرا اصح حضرت اسماعيلست .\r\n","page_name":" 89 ","page_number":89},
  {"content":"\r\nو ( براى زنده شدن مرده ) خداوند بحضرتش امر فرمود چهار مرغ را كه عبارتند از ، طاوس ، و كركس ، و خروس ، و مرغ آبى ، ذبح نمايد ، و ( مراد از ) طاوس زينت دنيا است و كركس طول امل و خروس شهوت و مرغآبى حرص كه خدا ( به اشاره و كنايه ) ميفرمايد : اگر دوست ميدارى قلبت زنده شود به من و مطمئن گردد بايد بيرون نمائى اين چهار صفت را از قلب خود ، زيرا اگر در قلبى اين صفات باشد به من مطمئن نميشود « 1 » .\r\n( شيخ صدوق رحمه الله فرمايد ) پرسيدم از او : چگونه خدا از ابراهيم پرسيد كه آيا ايمان ندارى ، با اينكه عالم بود به حال آن حضرت ، و ميدانست كه ايمان كامل دارد .\r\nدر جواب گفت : چون سؤال آن حضرت كه گفت : خدايا به من بنمايان چگونه مرده را زنده ميگردانى ، به صورت ظاهر موهم آن بود كه يقين نداشته و بدگمانى در باره او پديد مىآمد ، و خداوند از او اقرار گرفت تا اين توهم و خيال بى جا از حضرتش زايل شود و اين تهمت از او دور گردد و از شك ( بردن در حق او ) تبرئه شود .\r\n9 - حديث كردند ما را . . . از حضرت صادق عليه السّلام كه ميفرمود : فرموده\r\n\r\n","description":"","footnote":"\r\n« 1 » تعبيراتى كه محمّد طيفور در بارهء صفات مرغها گفته از ذوق نظر خود او است و من روايتى را نديده‌ام و علامه مجلسى كه در روايات يد طولائى داشته در حيوة القلوب ميفرمايد ( اين سخنان ابن طيفوره مستند بحديث نيست و محل اعتماد نيست ) و احتمال ميرود كه روايتى شايد به نظر او رسيده كه ما به آن دست نيافته باشيم ، و تحقيق در اين مطلب و مرغها در باب 385 از بيان حضرت صادق عليه السّلام بيايد ان شاء اللَّه .\r\n","page_name":" 90 ","page_number":90},
  {"content":"\r\nاست حضرت أمير المؤمنين علي عليه السّلام زمانى كه خداى متعال اراده فرمود كه حضرت ابراهيم را قبض روح نمايد ، ملك الموت را بسوى او فرستاد ، چون بخدمتش حاضر شد گفت : ( السلام عليك يا إبراهيم ) ، آن حضرت فرمود : ( و عليك السلام يا ملك الموت ) آيا آمده اى براى قبض روح من به اختيار من يا خبر مرگ مرا آورده اى ( و بقهر مرا قبض روح خواهى كرد ) ملك الموت گفت : آمده‌ام كه تو را به اختيار خودت قبض روح نمايم و اجابت كن ( داعي حق را ) آن حضرت فرمود : آيا ديده اى دوستى دوست و خليل خود را بميراند ، ملك الموت ( چون جوابى نداشت و يا مجاز نبود ) برگشت و در موقف و مقام خود ايستاد و عرضكرد : الهى شنيدى آنچه را كه خليل تو ابراهيم گفت ، خطاب آمد : برگرد و بابراهيم بگو هرگز دوستى را ديده اى كه مايل بديدار و لقاء دوستش نباشد ، با اينكه دوست ( حقيقى ) آنست كه دوست بدارد و مايل و راغب باشد ملاقات نمودن دوست خود را ( ملك الموت پس از نزول به زمين و عرضكردن اين مطلب ، حضرت ابراهيم مجاب شد و راضى بمرگ گرديد و فرمود : مرا قبض روح بنما ) .\r\n\r\nباب سى و سوم علت آنكه خداوند فرمود : حضرت ابراهيم وفا بعهد خود كرد\r\n1 - حديث كرد مرا پدرم . . . از حضرت صادق عليه السّلام موقعى كه تفسير ميفرمود قول خداى تعالى را كه فرموده : * ( وَإِبْراهِيمَ الَّذِي وَفَّى ) * ( إبراهيم وفا بعهد خود نمود ) ميفرمود : جهتش آن بوده كه آن حضرت در هر صبح و شام اين دعا را ميخواند ( أصبحت و ربى محمود أصبحت لا اشرك با لله شيئا و لا ادعو مع الله إلها آخر و لا أتخذ معه وليا ) « 1 » و به همين سبب هم بود كه آن حضرت را بندهء شاكر ناميدند .\r\n\r\n","description":"","footnote":"\r\n« 1 » در كافى ( 2 - 535 ج ) كتاب الدعا : و لا أدعو معه الها ، مىباشد و متعرض است كه آن حضرت در هر صبح و شام اين دعا را سه مرتبه ميخوانده .\r\n","page_name":" 91 ","page_number":91},
  {"content":"\r\n\r\nباب سى و چهارم علت آنكه حضرت اسماعيل مادر خود هاجر را پهلوى خانه كعبه دفن نمود\r\n1 - حديث نمودند ما را . . . از حضرت صادق عليه السّلام كه ميفرمود : حضرت اسماعيل مادر خود هاجر را كنار خانه كعبه ( كه فعلا مشهور به حجر اسماعيلست ) از اين جهت دفن نمود كه قبر او ( مخفى نشود و ) پايمال نگردد ، و به همين علت هم بود كه قبر او را بلند ساخت « 1 » .\r\n\r\nباب سى و پنجم علت آنكه اسبها را جياد ناميدند و چگونگى اهلى شدن آنها\r\n1 - حديث كردند ما را . . . از عبد اللَّه بن عباس ( پسر عموى پيغمبر ) كه أسبهاى عربى وحشى بودند در سرزمين عربستان تا زمانى كه حضرت ابراهيم و اسماعيل عليهما السّلام خانه كعبه را ساختند ، خداى تعالى وحى فرمود بابراهيم كه : من گنجى به تو عنايت مينمايم كه به كسى پيش از تو نداده‌ام ، و ( آن اطاعت و انقياد اسبها است ) .\r\nپس از اين وحى آن حضرت با حضرت اسماعيل بر كوهى ( در سرزمين مكه ) كه آن را جياد ميگفتند بالا رفتند و اسبان را طلبيدند و گفتند : ألا هلا ألا هلم ، ( اى\r\n\r\n","description":"","footnote":"\r\n« 1 » در موضوع بلند ساختن قبر در اسلام فقط قبر پيغمبر و امام و امامزاده بلا واسطه و با واسطه در صورتى كه با تقوا باشند و هم خواص بندگان خدا و علما را ميتوان بلند ساخت و آثار و نشانه براى قبور ايشان نهاد ، و اگر هم خراب شود جايز است ساختن و تعمير نمودن آن ، و قبور باقى مردم را در ابتداى امر ميتوان به قدر چهار انگشت باز از سطح زمين بلندتر ساخت و زائد بر اين مكروهست و اگر بمرور زمان كهنه و خراب شد مكروهست تعمير آن .\r\n","page_name":" 92 ","page_number":92},
  {"content":"\r\nاسبان بيائيد ) و در آن سرزمين اسبى نماند مگر آنكه بنزد ايشان آمدند و مطيع و منقاد آنها گرديدند ، و به اين سبب بود كه اسبان را جياد ناميدند ، و از آن روز ببعد اهلى شدند ( و تحت تصرف بشر درآمدند ) و پيوسته از خدا خواهانند كه مورد محبت صاحبانشان باشند « 1 » .\r\n\r\nباب سى و ششم علت آنكه حضرت ابراهيم تمناى مرگ نمود با اينكه قبلا از آن كراهت داشت\r\n1 - حديث كرد مرا پدرم از . . . از حضرت باقر عليه السّلام كه چون حضرت ابراهيم أعمال و مناسك حج را بجا آورد بشام بازگشت و از دنيا رحلت فرمود .\r\nو علتش اين بود كه ملك الموت براى قبض روح او آمد ، آن حضرت اظهار كراهت نمود ملك الموت بناچار بسوى پروردگار برگشت و عرضكرد كه : ابراهيم از مردن كراهت دارد .\r\n\r\n","description":"","footnote":"\r\n« 1 » و تأييد اين مطلب را مينمايد روايتى كه از رسول خدا صلَّى اللَّه عليه و آله و سلم نقل شده كه آن حضرت ميفرموده : اركبوا الخيل فإنها ميراث ابيكم اسماعيل ، سوار شويد بر اسبها زيرا ميراث پدر شما حضرت اسماعيل است .\r\nو در طرائف العلوم گويد : در علم بيطارى ثابت شده كه اسب خوب آنست كه داراى دندانهاى باريك و پيوسته و سفيد ، و لبهاى زيرين درازتر ، و بينى فراخ و كشيده ، و پيشانى پهن ، و درازگوشتر و ميان گوشها گشاده ، و باريك تن و خورد موى ، و سمهاى بلند و سياه ، باشد ، - و اسب بد آنست كه : چون صداى اسبان را بشنود جواب ندهد ، و چون او را بطويله برند دست چپ را پيش نهد و چنين اسبى شنا نميداند ، و ازرق چشم و زاغچشم شبكور مىشود ، و اسب سياه قدم فراموشكار خواهد بود ؛ و بيشتر اسبها يك استخوان در پهلوى راست زيادتر از دنده‌هاى چپ دارند و اگر دندهء راست و چپ اسبى مساوى شد در دويدن هيچ اسبى به او نميرسد .\r\n","page_name":" 93 ","page_number":93},
  {"content":"\r\nخداى متعال فرمود : وابگذار إبراهيم را كه دوست ميدارد زنده بماند و مرا عبادت نمايد ، تا آنكه روزى آن حضرت مرد بسيار پيرى را ديد كه از ( شدت و ناتوانى ) پيرى آنچه را كه در دهان ميگذارد نميتوانست نگاه بدارد و از دهانش مىافتاد ( با خود گفت اگر من هم بمانم و زياد پير شوم به اين درد مبتلا خواهم شد ) پس از زنده بودن خاطرش آزرده گرديد و ميل به مردن پيدا كرد ، تا آنكه به خانه خود آمد ، و هنگام ورود به خانه مشاهده نمود شخصى را به نيكوترين صورت كه هرگز مانند او را نديده بود ، پرسيد : كيستى ، گفت ملك الموت ، فرمود : سبحان الله كيست كه قرب ترا نخواهد و مايل به زيارت و ملاقات تو نباشد و حال آنكه به اين صورت نيكو هستى ، ملك الموت عرضكرد : اى خليل الرحمن همانا خداى تعالى هر گاه اراده فرمايد و بخواهد خيرى را براى بندهء ( صالح ) خود با اين صورت نيكو مرا بنزد او خواهد فرستاد ، و هر گاه به بنده اى بدى خواهد ( بسبب گناه بسيارش ) مرا به غير اين صورت ( و به طرز وحشتناكى ) خواهد فرستاد .\r\nو حضرتش را در شام قبض روح نمود ، و حضرت اسماعيل بعد از رحلت آن حضرت وفات يافت در سن صد و سى سالگى و در حجر خود كنار قبر مادرش هاجر دفن گرديد 2 - حديث كردند ما را . . . از حضرت صادق عليه السّلام كه ميفرمود : ساره به حضرت ابراهيم عرضكرد : اى ابراهيم پيرشده اى و ( داراى فرزند نيستى ) اگر از خدا طلب ميكردى فرزندى را كه ديدگان ما به او روشن ميشد بسيار خوب ميبود و يقينا درخواست تو پذيرفته است چون خداوند تو را خليل خود گردانيده و دعاى تو را مستجاب مينمايد .\r\nآن حضرت از خداوند درخواست پسر دانائى را نمود كه به او عنايت فرمايد « 1 » .\r\n\r\n","description":"","footnote":"\r\n« 1 » در روائح النسمات فرمايد : بدان كه حقيقت بندگى دعا كردن و از خدا خواستن يعنى اظهار ذلت و حاجت پيش خدا بردنست و اگر بنده دعا نكند و از در ذلت و مسكنت بدرگاه خداوند متعال برنيايد خدا به او اعتنا نخواهد كرد چنان كه فرموده : * ( قُلْ ما يَعْبَؤُا بِكُمْ رَبِّي لَوْ لا دُعاؤُكُمْ\r\n( اى رسول ما بامت خود بگو كه اگر - ناله و زارى و توبه و - دعاى شما نبود خدا بشما چه توجه و اعتنائى داشت ) و درخواست از غير خدا از جمله كبائر شمرده شده و تقريبا در حد شركست چنان كه فرموده‌اند : إن كل ذنب يرتكبها المؤمن لعل اللَّه يغفر له إلا السؤال عن الخلق فلا يغفر له أبدا ، هر گناهى را كه مرتكب شود مؤمن اميد هست كه خدا بيامرزد آن را مگر سؤال از مردم كه آمرزيده نخواهد شد ، خلاصه احاديث بسيار در مذمت سؤال از خلق از معادن وحى و تنزيل رسيده ، و سؤال از خداوند متعال ممدوح بوده به تصريح آيات قرآنيه و أخبار متواتره بيشمار بلكه امر شده چنان كه فرموده : * ( ادْعُونِي أَسْتَجِبْ لَكُمْ ) * ، و فرموده‌اند عاجزترين مردم كسى است كه از دعا كردن عاجز باشد ، و از جمله مسلمات و محققاتى كه هيچ گونه ترديدى و شبههء در آن نيست آنست كه جميع آنچه در عالم صورت وجود پيدا كرده و مىكند از گذشته و آينده و از كلى و جزئى از ازل تا أبد و در علم خدا گذشته بدون أسباب و وسايط صورت نگرفته و نگيرد و پيدايش آنها منوط بعلل و اسباب مرتبطه منظمه در عالمست .\r\nچنان كه خداى تعالى ميفرمايد : * ( وَآتَيْناه مِنْ كُلِّ شَيْءٍ سَبَباً ) * ، نهايت اينست كه اسباب هر چيزى بمقتضاى آن چيز است ، و روايت فوق كه مشعر بر اينست كه ساره به آن حضرت عرضكرد دعا كنيد : در أثر تعليمات قبلى آن حضرت بوده كه به او سفارش ميفرموده :\r\nهمه چيز را بايد از خدا بخواهى .\r\n","page_name":" 94 ","page_number":94},
  {"content":"\r\nخداى متعال وحي فرمود به او : كه مىبخشم و عنايت مينمايم به تو پسر عالم و دانائى را و تو را بسبب او امتحان خواهم كرد .\r\nسپس حضرت صادق عليه السّلام فرمود : حضرت ابراهيم بعد از بشارت ( به فرزند ) مدت سه سال گذشت تا حضرت اسماعيل متولد گرديد .\r\nو نيز ساره گفت : به حضرت ابراهيم كه نيكو ميبود اگر از خدا طلب ميكردى\r\n","description":"","footnote":"","page_name":" 95 ","page_number":95},
  {"content":"\r\nكه مرگ تو را تأخير ميانداخت و عمرت دراز ميشد و با ما زندگى مينمودى ، زندگى ما توأم با عيش و عشرت ميگرديد .\r\nآن حضرت ( بنا به خواهش ساره ) از خدا درخواست طول عمر نمود ، حق تعالى وحى نمود به او كه زيادتى عمر را بطلب هر قدر كه ميخواهى و دوست ميدارى ( كه زنده بمانى ) تا به تو عطا كنم .\r\nآن حضرت ساره را خبر داد كه خدا چنين وحى نموده ، ساره ( خرم و خوشحال گرديد و ) گفت : از خدا بطلب كه تو را نميراند تا زمانى كه تو از او طلب نمائى .\r\nآن حضرت آنچه را كه ساره گفته بود از خداوند درخواست كرد ، و خداى تعالى وحى فرمود : كه چنين باشد ( تا تو نخواهى تو را نميرانم ) .\r\nآن حضرت ساره را از اين وحى مطلع نمود ، ساره گفت براى شكرانه اين نعمت كه خدا بحضرتت عنايت فرموده غذائى آماده كن و فقرا و محتاجان را دعوت نما كه بسر سفرهء تو حاضر شوند .\r\nاز اين جهت آن حضرت غذائى مهيا نمود و مردم را دعوت كرد ، چون حاضر شدند مشاهده كرد كه در ميان آن مردم پيرمرد ضعيف و نابينا و خميده قامتى است كه شخصى دست او را گرفته و كنار سفره نشانيد ، و آن پيرمرد لقمه اى برداشت و خواست به دهان خود گذارد كه دستش لرزيد و بسبب ضعف و پيرى بجانب راست و چپ حركت ميكرد تا آخر الامر دستش به پيشانيش چسبيد ، آن شخصى كه همراه او بود دستش را گرفت و لقمه را به دهان او گذاشت ، پيرمرد لقمهء ديگر را برداشت و خواست بر دهان گذارد كه دستش به چشمانش خورد ، آن شخص دستش را گرفت و بدهانش نهاد .\r\nحضرت إبراهيم پيوسته به آن پيرمرد نظر ميكرد و تعجب از حال او كرد ، و از آن شخصى كه همراه پيرمرد بود پرسيد سبب آن را ، گفت آنچه را كه مىبينى در اثر ضعف و ناتوانى و پيريست .\r\nحضرت ابراهيم با خود گفت اگر من هم بمانم و زياد پير شوم همانند اين پير مرد خواهم شد و به درد او مبتلا ميگردم ( چه بهتر تا مبتلا نشده‌ام درخواست مرگ\r\n","description":"","footnote":"","page_name":" 96 ","page_number":96},
  {"content":"\r\nنمايم ) پس از ( اين فكر از ) خدا درخواست كرد و گفت : خدايا بميران مرا به همان أجليكه براى من نوشته بودى كه مرا احتياج بزيادتى عمر نيست بعد از آنچه كه مشاهده كردم .\r\n\r\nباب سى و هفتم علت آنكه ذو القرنين را ذو القرنين ناميدند\r\nفرمود پدرم حديث نمودند مرا . . . از أصبغ بن نباته كه : وقتى حضرت أمير المؤمنين عليه السّلام بالاى منبر بود ( در كوفه ) كه ابن الكواء به پا خواست و عرضكرد :\r\nيا أمير المؤمنين خبر بده مرا از ذو القرنين كه پيغمبر بود يا پادشاه ، و نيز خبر بده مرا كه دو قرن او از طلا بود يا از نقره ، آن حضرت فرمود كه : نه پيغمبر بود و نه پادشاه و دو قرن او نه از طلا بود و نه از نقره بلكه بندهء صالح ( و عابد و زاهد ) و شايسته اى بود كه خدا را دوست ميداشت و خدا هم او را دوست ميداشت و اطاعت و فرمانبردارى كرد خدا را و مردم را باطاعت خداوند دعوت مينمود ، و خداوند هم او را يارى فرمود ، و جهت آنكه او را ذو القرنين گفتند اين بود كه قوم ( و طائفه و عشيرهء ) خود را باطاعت خدا ميخواند و لكن قومش فرمان او را نبردند و او را زدند بطورى كه يكطرف سرش شكست و مدتى از نظر آنها غائب شد و ( معالجه سر خود را نمود و ) پس از چند روز بسوى ايشان برگشت و آنها را باز باطاعت خدا دعوت نمود ، قومش بار ديگر او را زدند به نحوى كه طرف ديگر سر او شكسته شد ، و در ميان شما مردم مسلمان هم مانند ذو القرنين هست « 1 » .\r\n\r\n","description":"","footnote":"\r\n« 1 » در بارهء ذو القرنين سخن بسيار گفته‌اند تا جايى كه بعضى او را اسكندر رومى ميدانند و بعضى با فشار و اصرار خواسته‌اند كه ثابت نمايند : ذو القرنين كورش كبير است و تكيه بآئين زرتشتى و كتب عهد عتيق نموده‌اند ، و چون اختلاف شديد و زياد است بناچار از شرح و تفصيل آن خوددارى و بروايتى كه استاد ما مرحوم شيخ صدوق ( ره ) نقل نموده‌اند اكتفا كردم و مرا همين بس است ، زيرا دانستن آن جزو ما يحتاج مذهبى نيست .\r\nو اينكه حضرت أمير المؤمنين عليه السّلام فرموده : در ميان شما مردم مسلمان هم مانند ذو القرنين هست ، مراد وجود مبارك خودشانست ، زيرا بر سر آن حضرت دو مرتبه ضربت زدند : يكى ضربت عمرو بن عبد ودّ ملعون در جنگ خندق و يكى ضربت أشقى الاولين و الآخرين ابن ملجم ملعون ، و اين جمله از اخبار غيبى آن حضرت بوده چون موقعى كه اين مطلب را فرمود هنوز ضربت ابن ملجم بر سر آن حضرت فرود نيامده بود .\r\nو در مجمع البحرين ( در لغت قرن ) مينويسد : كه پدر اسكندر يكى از سرآمد علماى نجوم بود بطورى كه در آن زمان كسى همانندش نبود و عمر طولانى كرد ، شبى به همسر خود گفت بسيار خسته شده‌ام و بيخوابى كشيده‌ام اندكى ميخوابم و مواظب باش و نگاه به آسمان كن وقتى كه ستاره اى از آنجاى آسمان - و به او نشان داد جاى آن را - طلوع كرد مرا بيدار كن كه با تو هم بستر شوم تا فرزندى متولد گردد كه تا آخر دنيا زنده بماند ، و خوابيد .\r\nبر حسب اتفاق خواهر همسر او گفتگوى آنها را شنيد و منتظر طلوع آن ستاره شد تا موقعى كه طلوع نمود ، شوهر خود را بيدار نمود و قصه را به او گفت و همبستر شدند و بخضر حامله گرديد ، و پدر اسكندر كه از خواب بيدار شد مشاهده كرد كه وقت گذشته و ستاره طلوع نموده و از محل خود گذشته ، با كمال خشم بزن خود گفت چرا مرا بيدار نكردى ، گفت حيا كردم تو را بيدار نمايم ، پدر اسكندر گفت مدت چهل سال بود كه منتظر اين ستاره بودم و تو عمر و زحمت مرا ضايع كردى ، و ليكن در همين ساعت ستارهء ديگرى طلوع مينمايد و با تو همبستر ميشوم و تو بفرزندى حامله خواهى شد كه سلطان شرق و غرب زمين مىشود و دنيا را بقبضه قدرت خود بگيرد ، و طولى نكشيد كه ستارهء مورد نظر او طلوع نمود و با زن خود همبستر شد و اسكندر متولد گرديد و خضر و اسكندر در يك شب در رحم مادر قرار گرفتند و در يك شب متولد شدند .\r\nو در لآلئ الاخبار قريب به همين مضمون نقل مينمايد .\r\n","page_name":" 97 ","page_number":97},
  {"content":"\r\n\r\nباب سى و هشتم علت آنكه أصحاب رس را أصحاب رس و جهت آنكه عجم ماه‌هاى خود را بآبان و آذر و غيره ناميدند\r\n1 - حديث كردند ما را . . . از حضرت رضا از آباء كرام خود از حضرت امام حسين عليه السّلام كه ( در ماه رمضان ) سه روز پيش از آنكه حضرت أمير المؤمنين عليه السّلام\r\n","description":"","footnote":"","page_name":" 98 ","page_number":98},
  {"content":"\r\nشهيد شود مردى از أشراف ( قبيلهء ) بنو تميم بنام عمرو خدمت آن حضرت آمد و عرضكرد : يا أمير المؤمنين خبر بده مرا از اصحاب رس كه در چه زمانى بوده‌اند و منزلهاى ايشان در كدام سرزمين و مملكت بوده ، و پادشاه آنان چه كسى بوده ، و آيا خداوند پيغمبرى براى آنها مبعوث گردانيده ، و بچه چيزى هلاك شدند ( و چه شد كه هلاك گرديدند ) زيرا مىبينم وصف آنها را در قرآن ( كه ميفرمايد : * ( كَذَّبَتْ قَبْلَهُمْ قَوْمُ نُوحٍ وَأَصْحابُ الرَّسِّ وَثَمُودُ ) * ) و ليكن تاريخ زمان و چگونگى حال و زندگى ايشان را ( متذكر نشده و ) نمىبينم ( و از كسى هم نشنيده‌ام ) .\r\nآن حضرت فرمود مطلبى را پرسيدى از من كه پيش از تو كسى آن را نپرسيده بود ، و بعد از من كسى تو ( و غير تو ) را از احوال آنها خبر نخواهد داد ( مگر آنكه از من نقل كند ) اى عمرو : هيچ آيه اى در قرآن نيست مگر آنكه من اطلاع كامل دارم از تفسير آن و ميدانم در كجا و براى چه نازل شده ، و نيكو ميدانم در صحرا بوده يا در كوه ، و شهر بوده يا بيابان ، و ميدانم چه وقت از شب و روز نازل گرديده ، آنگاه اشاره به سينه مبارك خود نمود و فرمود : در اين مكان علم بسيار هست و ليكن ( متأسفانه بايد\r\n","description":"","footnote":"","page_name":" 99 ","page_number":99},
  {"content":"\r\nبگويم ) طالبين و خواهان آن اندك هستند ، و زود باشد كه پشيمان شوند ( چرا قصص و معنى آيات را از من نپرسيده‌اند و از علم من استفاده نكرده‌اند ) چون ( از ميان ايشان ميروم و ) ديگر مرا نخواهند يافت .\r\nاى برادر تميمى قصهء ايشان آنست كه : قومى بوده‌اند درخت صنوبرى كه آن را شاه درخت ميگفتند ميپرستيدند ، و آن درخت را يافث بن نوح كاشته و غرس نموده بود در كنار چشمه اى كه آن را روشاب ( روشناب ، روشن آب ، دوشاب ، دوشان ) ميگفته‌اند ، و آن چشمه بعد از طوفان براى حضرت نوح بيرون آمده بود ، و ايشان را بدان جهت اصحاب رس گفتند كه\r\n( رسّوا نبيهم ) ) *\r\nپيغمبر ( مبعوثشدهء بسوى ) خود را زنده در گور نمودند و اين مردم بعد از زمان حضرت سليمان بن داود ميزيسته‌اند ، و دوازده شهر داشتند در كنار نهرى در بلاد مشرق كه آن را « رس » ميناميدند و آنان را بنام آن نهر : أصحاب رس ناميدند ، و در آن زمان بزرگترين نهر بود در زمين ( از نظر اجتماع مردم و آبادانى ) و آبى شيرين و گوارائى داشته و شهرى بزرگتر و آبادتر و پرنعمتتر از شهرهاى ايشان نبود و اسامى شهرهاى آنها از اين قرار بوده :\r\nآبان ، آذر ، دى ، بهمن ، اسفندار ، پروردين ، اردىبهشت ، أمرداد ( خرداد ) ، مرداد تير ، مهر ، ( شهريورد ) شهريور « 1 » و بزرگترين شهر آنها : اسفندار ( كه پايتخت\r\n\r\n","description":"","footnote":"\r\n« 1 » علامه مجلسى در بحار از عرائس ثعلبى نقل مينمايد كه أصحاب رس پيش از حضرت سليمان بوده‌اند ، و آن نهر را امروز أرس ( بفتح همزه و راء و تشديد سين ) مينامند ، طول آن هشتصد كيلومتر است و از مشرق آسياى صغير سرچشمه ميگيرد و در مغرب درياى خزر بخليج قزل آغاج به دريا ميريزد ، و قسمت بيشتر اين نهر در مرز ايران و شوروى قرار گرفته ، و در يكتاپرستى گويد در كتاب أوستا بنام « دائيتيا » نام برده شده .\r\nو أصحاب رس جزو پيروان پيغمبر ايرانى بوده‌اند بنام « شتآشو زرتشت » و خداوند در قرآن آنها را مجوس و در رديف ساير امتهاى اهل كتاب ذكر مىكند و ميفرمايد : * ( إِنَّ الَّذِينَ آمَنُوا وَالَّذِينَ هادُوا وَالصَّابِئِينَ وَالنَّصارى وَالْمَجُوسَ ) * و ميفرمايد : * ( كَذَّبَتْ قَبْلَهُمْ قَوْمُ نُوحٍ وَأَصْحابُ الرَّسِّ وَثَمُودُ ) * ، اى پيغمبر اسلام پيش از اين مردم زمان شما قوم نوح و مردمى كه كنار نهر رس بودند و قوم ثمود پيغمبران خود را تكذيب كردند .\r\nو در مجمع البحرين در لغت مجس گويد : در خبر است كه مجوسها پيغمبرى داشته‌اند و كتابى داشتند ليكن آن را سوزانيدند و آن پيغمبر را كشتند ، و دستورات كلى زرتشت عبارت بوده از : انديشه نيك ، گفتار نيك ، كردار نيك ، و به چهار عناصر : آب و خاك و باد و آتش ، توجه داشته .\r\nو در يكتاپرستى گويد : آتش در عقيدهء ايرانيان قديم مانند عناصر ديگر طبيعت پاك و گراميست و مظهر تجليات انوار أهورا مزدا بشمار ميرود و از همين لحاظست كه نسبت به آن توجه مخصوصى داشتند و در معابد و آتشكده‌هاى خود آتش روشن ميكردند و نميگذاشتند خاموش شود اين عمل كه يادگار نياكان ما مىباشد فعلا در ميان زرتشتيان متداولست .\r\nو در همان كتاب و فروغ مزديسنى مينويسد : بهمن ، نخستين آفريدهء اهورا مزدا و فرشته مقدسى است كه مظهر انديشه نيك و خرد و دانائى خداوند است و نگهدارى جانوران سودمند با او است ، و در خواب روح شتآشو زرتشت را بپيشگاه جلال اهورا مزدا ( بفتح ميم و سكون زاء ) راهنمائى كرد ، و دومين أمشاسپند ، و در فارسى بهمن و در أوستا : وهومنه ( بضم واو و هاء و فتح ميم و نون ) و به زبان پهلوى : وهومن گويند :\r\nاردىبهشت : نام فرشته مظهر تقدس و تقوى و درستى و سومين أمشاسپند ، و اين كلمه را در أوستا : أشاوهيشته ( بفتح همزه و واو و سكون شين و فتح تاء ) و در پهلوى : أرته وهيشته ( بفتح همزه و سكون راء و فتح تاء ) گويند .\r\nشهريور : چهارمين أمشاسپند و مظهر قدرت رحمانى و سلطنت آفريننده كل جهان ، و اين كلمه در أوستا : خشتراوئيريه ( بفتح خاء و شين و سكون تاء و فتح واو ) و در پهلوى خشتريور ثبت شده .\r\nاسفندارمذ : مظهر علاقه و محبت و حلم و تواضع و پنجمين أمشاسپند و در أوستا :\r\nسپنته آرمئيتى ( بكسر سين و پاء و فتح تاء و همزه ممدوده و فتح ميم و كسر ياء ) و در پهلوى سپندارمت ( بفتح ميم ) نوشته شده .\r\nخورداد : ششمين أمشاسپند و مظهر سعادت و كمال ، و در أوستا : هئوروتات و در پهلوى خوردات نام برده شده أمرداد : هفتمين أمشاسپند و مظهر آخرين سير تكامل و جاودانى و در أوستا :\r\nأمرتات ( بفتح همزه و كسر ميم و راء ) و در پهلوى : أمردات ( بكسر ميم ) ثبت گرديده :\r\nو اين مختصرى بود از كتاب يكتاپرستى كه انجمن زرتشتيان تهران به اين بنده اهدا نموده است و اندك فرقى دارد با كتاب فروغ مزديسنى و در هر دو كتاب شرح مفصلى در موضوع فوق نوشته شده ، و موضوعى كه در متن صفحه 64 و پاورقى صفحه 67 گذشت انكار دارند و ليكن از سياق بعضى از عبارات كتابها معلوم مىشود كه تمام آنها آنچنان ازدواج را نميكنند و يك يا چند فرقه ايشان هستند كه انجام ميدهند ، و طبق بيان شهرستانى در ملل و نحل ملت زرتشت هفتاد فرقه شده‌اند :\r\nبنا بر اين نميتوان گفت : اهل خانه داناترند بدرون خانه ، و چون اينها منكرند پس اصلا چنين عملى به كلى نبوده و نيست .\r\n","page_name":" 100 ","page_number":100},
  {"content":"\r\nآنها ) بوده و پادشاه ايشان در آن شهر مسكن داشته و اسمش : تركوذ ( بركوذ ) بن غابور ( عابور - غالوبر ) بن يارش ( فارش - پادش - نوش ) بن سازن ( شارب - سارب ) بن نمرود بن كنعان ، فرعون زمان حضرت ابراهيم عليه السّلام بوده .\r\n","description":"","footnote":"","page_name":" 101 ","page_number":101},
  {"content":"\r\nو چشمهء آب رس و درخت اصلى صنوبر در اين شهر بوده ، و در شهرهاى ديگر تخم و ساقه آن صنوبر را كاشته بودند و نهرى از چشمه اى كه در پاى صنوبر بزرگ جارى\r\n","description":"","footnote":"","page_name":" 102 ","page_number":102},
  {"content":"\r\nبود برده بودند و آنها نيز درختانى كهن و بزرگ شده بودند ، و آب چشمه و نهرهاى ديگر كه از چشمهء بزرگ جارى نموده بودند بر خود و حيوانات حرام ميشمردند و از آن آب نمىآشاميدند و ميگفتند اين آبها سبب و مايهء زندگانى خدايان ما است و سزاوار نيست كسى از سرمايهء زندگى خدايان ناقص نمايد ، و هر كسى از آن آب مينوشيد او را واجب القتل ميدانستند و ميكشتند .\r\nو چون آب از سرچشمهء بزرگ ميگذشت ( و به نهرهاى كوچك كه مخصوص خوردن بود وارد ميشد ) ميخوردند و بحيوانات خود ميدادند .\r\nو در هر ماهى از ماه‌هاى سال در يكشهر از آن شهرها يك روز را عيد قرار داده بودند و اهل آن شهر جمع ميشدند پيش درخت صنوبرى كه در آن شهر بود و به روى درخت پرده اى از حرير ميكشيدند كه انواع و اقسام صورتها و نقشها كشيده بودند ، و گوسفند و گاو مىآوردند و براى آن درخت بعنوان قربانى آتش ميزدند ، چون دود و بخار آن قربانيها در هوا بلند ميشد و ميان ايشان و آسمان حائل ميگرديد همه از براى آن درخت به سجده مىافتادند و ميگريستند و تضرع و زارى ميكردند و درخواست مينمودند كه از ايشان خوشنود گردد ( و از تقصيرات آنها درگذرد ) .\r\nشيطانى ( از شياطين كه يگانه دشمن سعادت و دين و دنياى بشر هستند براى آنكه اغوا و گمراه شوند و پى بحقيقت و خداشناسى نبرند ) مىآمد و شاخهاى درخت را تكان و حركت ميداد و از ساق درخت مانند صداى طفلى فرياد ميكرد كه :\r\nاى بندگان من از شما كاملا راضى و خوشنود شدم ، خاطرهاى شما شاد و ديدگان شما روشن باشد آن مردم ( گمراه شده چون اين صدا را مىشنيدند ) سر از سجده برميداشتند و شراب مينوشيدند و دست ميزدند و دف و سنج و انواع سازهاى ديگر ( معموله آن زمان را ) مينواختند و يك شبانه روز در پاى آن درخت بلهو و لعب مشغول ميبودند و سپس بجايگاههاى خود باز ميگشتند .\r\nو به همين سبب عجم ( بعنوان افتخار و ياد بود اين ايام و امكنه اسامى ) ماه‌هاى خود را بآبان و آذر و غيره ناميدند باعتبار نام آن شهرها .\r\n","description":"","footnote":"","page_name":" 103 ","page_number":103},
  {"content":"\r\nو هر ماهى كه عيد شهرى بود ميگفتند اين عيد فلان شهر است ( روز اول آبان ماه عيد شهر آبانست ) و چون عيد شهر بزرگ ايشان ميشد كوچك و بزرگ ( مرد و زن ) ايشان از شهرهاى خود به آن شهر مىآمدند و پيش درخت صنوبر بزرگ و چشمه اصلى حاضر ميشدند و خيمه اى كه از ابريشم و انواع صورتها بر آن نقش و ترسيم شده بود نزديك آن درخت ميزدند و از براى آن خيمه دوازده درگاه مقرر كرده بودند كه هر درگاهى مخصوص اهل يكى از آن شهرها بود ، و از خارج آن خيمه براى صنوبر سجده ميكردند و قربانيها براى آن درخت مىآوردند چندين برابر آنچه از براى درختان ديگر برده بودند و قربانى مينمودند .\r\nو شيطان ملعون مىآمد و آن درخت را حركت ميداد و از ميان آن درخت با صداى بلندى با ايشان سخن ميگفت و وعدها ميداد و بآمال و آرزويشان اميدوار ميساخت ( و بزندگى خوش و خرّم و رسيدن باوج مقام و رياست و ثروت و كامرانى نويدها ميداد ) و ايشان را چندين برابر آنچه شياطين ديگر از آن درختان اميدوار گردانيده بودند اميدوار ميساخت .\r\nپس سر از سجده برميداشتند و از سرور و خوشحالى به خوردن شراب و طرب و لهو و لعب و ساز مشغول ميشدند كه مدهوش ميگرديدند .\r\nو دوازده شبانه روز به همين رويّه اشتغال داشتند و سپس بشهرها و خانه‌هاى خود برميگشتند .\r\nو چون كفر ايشان و پرستيدن آنان غير خدا را بسيار طول كشيد خداى متعال مبعوث فرمود پيغمبرى را از پيغمبران بنى إسرائيل ( بنام حنظلة بن صفوان ) از فرزندان يهودا بن يعقوب عليهم السّلام بسوى ايشان و مدتى طولانى در ميان آنها بماند و به پرستش خدا و عبادت او دعوت نمود و ليكن پيروى آن حضرت را نكردند ، آن حضرت ديد آن مردم بسيار در ضلالت و گمراهى فرو رفته‌اند و قبول نصايح او را نمىنمايند و از خواب غفلت بيدار نميشوند و بصلاح و رشد خود توجهى ندارند و هنگام عيد بزرگ ايشان فرا رسيد ، با خداى تعالى مناجات كرد و گفت خدايا اين بندگان تو به غير از\r\n","description":"","footnote":"","page_name":" 104 ","page_number":104},
  {"content":"\r\nتكذيب من و كافر شدن به تو امر ديگرى را اختيار نميكنند و درختى را مىپرستند كه از آن نفع و ضررى نميبينند .\r\nبنا بر اين ( جاى آن را دارد ) همهء درختان ايشان را ( كه مىپرستند ) خشك كنى و قدرت و تسلط خود را بايشان بنما ( نفرين آن حضرت بهدف اجابت رسيد ) چون صبح شد ديدند كه تمام درختان خشك شده ( و برگهاى آنها ريخته ) وحشتى در ميان آنها پديدار شد و دو فرقه شدند ، فرقه اى گفتند اين مردى كه دعوى پيغمبرى خداى آسمان و زمين مىكند براى خدايان ما سحر و جادو كرده است كه ما را از خدايان خود بسوى خداى خودش بگرداند و متوجه سازد .\r\nو فرقهء ديگر گفتند بلكه خدايان ما بر تمامى ما خشم و غضب كرده‌اند چون ديدند كه اين مرد عيب ايشان را ميگويد و مذمت و بدگوئى مىكند و ما را بعبادت غير ايشان دعوت مينمايد و ما او را منع از اين عمل نميكنيم و او را بازنمىداريم از گفتارش .\r\nو به اين سبب حسن و طراوت و سبزى و خرّمى خود را پنهان نموده‌اند تا ما ( براى خاطر و يارى خدايان خود ) بغضب و خشم آئيم و انتقام از اين مرد ( كه دعوى خداى ديگر دارد ) بگيريم .\r\nپس همه رأى دادند و اجتماع و اتفاق نمودند بر قتل آن حضرت و چيزهائى شبيه بلوله ساختند و به يكديگر متصل نمودند به قدر عمق آن چشمه بزرگ و در آن فرو بردند تا بقعر رسيد و آبهاى ميان آن را خالى كردند و در ميان آن رفتند و چاهى كندند ( به طول يك متر يا كمى بيشتر ) و آن پيغمبر الهى را در آن چاه افكندند و سنگى بزرگ به روى دهانهء چاه گذاردند و اطرافش را محكم بستند و لوله‌ها را از آب بيرون آوردند و گفتند : اكنون اميدواريم كه خدايان ما از ما راضى و خوشنود شوند كه ديدند كشتيم آن كسى را كه از عبادت ايشان ما را منع مينمود ، و در زير درخت صنوبر بزرگ او را زنده بگور كرديم تا شايد طراوت و سبزى خود را براى ما بازگردانند هم چنان كه سبز و خرّم بودند\r\n","description":"","footnote":"","page_name":" 105 ","page_number":105},
  {"content":"\r\nو تمامي آن مردم ( گمراه و جاهل و از خدا بىخبر ) در آن روز كنار چشمه ماندند و مىشنيدند صداى نالهء پيغمبر خود را كه با پروردگار مناجات ميكرد و ميگفت : اى خداى من ميبينى تنگي مكان و شدت و غم و اندوه مرا ، خدايا ترحمى نما بر ضعف حال و بيچارگى من و ( درخواست ميكنم هر چه زودتر ) مرا قبض روح نما و ( تمنا مينمايم كه ) تأخير مينداز اجابت دعاى مرا ( و تضرع و زارى نمود ) تا برحمت الهى و اصل شد .\r\nخداى متعال بجبرئيل وحى فرمود كه : اى جبرئيل آيا گمان ميكنند اين بندگان من كه بحلم من مغرور شده‌اند و ايمن از عذاب من گرديده‌اند و پرستش و عبادت غير مرا مينمايند و كشتند رسول مرا - اينكه با غضب من مقاومت مىتوانند بكنند و يا از ملك و حيطهء پادشاهى من مىتوانند بيرون روند ، چگونه مىتوانند و حال آنكه انتقام خواهم گرفت از هر كسى كه نافرمانى مرا بنمايد و از عذاب من نترسد ، بعزت خودم قسم : ايشان را چنان كنم كه مورد عبرت و پند عالميان شوند بدين سبب در همان روزى كه مشغول بطرب و لهو و لعب و شادى در عيدگاه خود بودند بطور ناگهانى باد تند سرخ رنگى بر ايشان وزيدن گرفت كه به يكديگر ميخوردند و زمين در زير پايشان مانند كبريت افروخته گرديد و ابرى سياه و تاريكى بر سر آنها آمد و آتش باريد و چنان بدنهاى ايشان گداخته شد كه همانند مس گداخته گرديد .\r\nفنعوذ با لله من غضبه و نزول نقمته ، پناه ميبريم به خدا از غضبش و نازل شدن نقمت و عذاب او .\r\n\r\nباب سى و نهم علت آنكه حضرت يعقوب را يعقوب و اسرائيل ناميدند\r\n1 - حديث كردند ما را . . . از حضرت صادق عليه السّلام كه ميفرمود : حضرت يعقوب و برادرش عيص ( عيسو - عيساد ) دو قلو بودند و حضرت يعقوب بعد از عيص\r\n","description":"","footnote":"","page_name":" 106 ","page_number":106},
  {"content":"\r\nمتولد گرديد ، به اين سبب آن حضرت را يعقوب ناميدند .\r\nو حضرت يعقوب را إسرائيل ميگفتند يعنى بندهء خدا ، چون - إسرا - بمعنى بنده است ، و - ئيل اسم خداى عز و جل است .\r\n2 - و در خبر ديگر است كه اسرائيل يعنى قوّت خدا ، چون - إسرا - بمعنى قوتست و - ئيل - يكى از نامهاى خداوند است .\r\n3 - حديث كردند ما را . . . از كعب الاحبار كه : بدين جهت حضرت يعقوب را اسرائيل الله گفتند كه : خادم بيت المقدس بود ، و اول كسى بود كه داخل بيت - المقدس ميشد و آخر كسى بود كه از آن خارج ميگرديد ، و هر شب قنديلهاى بيت المقدس را روشن ميكرد و ( هنگام خروج خاموش نميكرد ) چون صبح مىآمد ميديد قنديلها خاموش است ( با خود گفت حتما كسى در شب مىآيد و خاموش مىكند بايد ببينم كيست ) .\r\nشبى در بيت المقدس كمين نشست و ديد يكى از جنيان بنام - ايل - قنديلها را خاموش مىكند آن حضرت او را دستگير نمود و بستونى بست ، و چون صبح شد مردم ديدند حضرت يعقوب جنى را اسير كرده و بستون بسته .\r\nبه اين سبب آن حضرت را اسرائيل ( يعنى اسيركنندهء ايل ) گفتند .\r\n( شيخ صدوق فرمايد ) اين حديث طولانى بود و مورد حاجت از آن در اين كتاب بيان شد و تمامى آن را در كتاب خود بنام « نبوت » نوشته‌ام .\r\n\r\nباب چهلم علت آنكه پيغمبران و مؤمنان مبتلا ببلا ميشوند\r\n1 - حديث كرد ما را پدرم از . . . از حضرت صادق عليه السّلام كه ميفرمود : در كتاب حضرت امير المؤمنين على عليه السّلام است كه : بيشتر و سختتر است ( از باقى مردم ) بلاى پيغمبران و بعد از ايشان اوصياء آنها و بعد آنان كه مرتبه ايشان از اوصياء كمتر است ( و از ديگران برترند ) و مؤمنان به قدر حسناتشان مبتلا ببلا ميگردند .\r\n","description":"","footnote":"","page_name":" 107 ","page_number":107},
  {"content":"\r\nپس هر كسى عملش صحيح باشد و دينش سالم ( از انحراف و بدعتها ) باشد بلايش از ديگران بيشتر و سختتر است ، زيرا خداى عز و جل قرار نداده دنيا را أجر و ثواب در مقابل اعمال مؤمن و عقوبت براى گناهان كافر .\r\nو هر كس اندك باشد عملش و سست باشد دينش بلايش ( از مؤمنان ) كمتر خواهد بود ، و سرعت بلا بسوى مؤمن بيشتر است از سرعت باران بسوى زمين .\r\n2 - حديث كردند ما را . . . از حضرت صادق عليه السّلام كه ميفرمود : اگر مؤمن در كوه باشد ( و در آنجا زندگي نمايد ) خداى متعال كسى را ميفرستد كه او را أذيت كند تا ( بسبب صبر نمودنش بر اذيت ) او را اجر عنايت فرمايد .\r\n3 - حديث كردند ما را . . . از حضرت امام حسين عليه السّلام كه رسول خدا صلى الله عليه و آله ميفرمود : پيوسته من و پيغمبران و مؤمنانى كه پيش از من بوده‌اند مبتلا بوده‌ايم بيك نفرى كه ما را اذيت نمايد ، و اگر مؤمن بالاى كوهى باشد خداى تعالى كسى را ميفرستد كه او را اذيت برساند تا او را اجر و مقام دهد .\r\nو حضرت امير المؤمنين على عليه السّلام ميفرمود هميشه من مظلوم بوده‌ام از روزى كه متولد شده‌ام تا به حال حتى ( برادرم ) عقيل چشمانش درد ميكرد و ميخواستند دوائى در چشمش بريزند ميگفت دوا در چشم من نريزيد مگر آنكه چشمان على را قبلا دوا بريزيد ، و آنقدر اصرار ميكرد كه ناچار ميشدند در چشم من دوا بريزند با اينكه چشمان من هيچ درد نميكرد « 1 »\r\n\r\n","description":"","footnote":"\r\n« 1 » عقيل برادر حضرت امير المؤمنين و بيست سال از آن حضرت بزرگتر بوده و عالم بانساب عرب و از نيك و بد حسب و نسب ايشان كاملا آگاه بوده و بدين جهت تا حدى او را دوست نميداشتند و در حسن و حاضر جوابى معروف بوده ، و در سنه پنجاه هجرى در سن 93 يا 96 رحلت كرد ، و دو فرزندش با سه نفر از فرزندان فرزندانش در كربلا در ركاب حضرت امام حسين عليه السّلام شهيد شدند .\r\nو روايت فوق سبب قدح عقيل نميشود بلكه بيايد در باب 114 روايتى در مدح او و بلاها و گرفتاريهائى كه ما بندگان گرفتار آن ميشويم از سه قسم خارج نيست :\r\nيا براى ازدياد اجر و مقام و رتبه است در پيشگاه خداوند چنان كه روايت دوم و سوم بصراحت مشعر بر آنست ، و يا براى امتحانست ، كه حجت باشد بر خود ما ، و يا بواسطه ارتكاب گناهانست كه براى بيدارى و هوشيارى و بخويشتن آمدن ما از باب لطف خداى منان بر ما منت ميگذارد و ما را مبتلا ميسازد\r\n","page_name":" 108 ","page_number":108},
  {"content":"\r\n\r\nباب چهل و يكم علت آنكه حضرت يعقوب مبتلا بفراق حضرت يوسف شد\r\n1 - حديث كردند ما را . . . از ابو حمزه ثمالى كه گفت يك روز جمعه نماز صبح را با حضرت امام زين العابدين عليه السّلام در مسجد مدينه ادا نمودم و چون آن حضرت از نماز و تعقيبات فارغ شدند ، بسوى منزل خود حركت فرمودند و من در همراهى آن حضرت بودم ، چون به خانه رسيديم آن حضرت كنيز خود را كه سكينه نام داشت طلبيد و به او فرمود : هر سائلى آمد بدر خانه او را محروم نكنيد و غذايش دهيد زيرا امروز جمعه است من عرضكردم : چنين نيست كه هر كسى سؤال كند مستحق باشد ، فرمود ( چنين است و ليكن ) اى ابو حمزه ميترسم كه بعضى از آنها كه سؤال مينمايند مستحق ( حقيقى باشند و ايشان را چيزى ندهيم و بما اهل بيت نازل شود آنچه كه به حضرت يعقوب و خاندانش نازل گرديد .\r\nالبته طعام بدهيد زيرا حضرت يعقوب هر روز گوسفندى ذبح ميكرد ( چون عائله او زياد بود ) و قسمتى از آن را صدقه ميداد به فقرا و قسمتى از آن را خود و اهل و عيال او صرف مينمودند ، تا شب جمعه اى موقع افطار سائل مؤمن روزه دار مسافر غريب مستحقى كه در پيشگاه خداى تعالى با قرب و منزلت بود بر در خانهء آن حضرت آمد و گفت طعام دهيد سائل غريب مسافر گرسنه را از زيادى غذاى خود ، و چندين مرتبه\r\n","description":"","footnote":"","page_name":" 109 ","page_number":109},
  {"content":"\r\nتكرار كرد و ليكن مىشنيدند و سخنش را باور نميكردند چون نااميد شد و تاريكى شب همه جا را فرا گرفت گريست و ( جمله اى بدين مضمون ) گفت : * ( إِنَّا لِلَّه وَإِنَّا إِلَيْه راجِعُونَ ) * ، و شكايت كرد گرسنگى خود را به خداوند و شب را با گرسنگى بسر برد ، و صبح نمود در حالى كه روزه بود و صبر كرد بر گرسنگى و حمد خداى را بجاى آورد .\r\nو يعقوب و خاندانش شب را با شكم سير خوابيدند ، و صبح نمودند در حالى كه زيادى غذاى شب آنها مانده بود ، حقتعالى وحى فرمود بيعقوب در صبح همان شب كه :\r\nاى يعقوب ذليل نمودى بندهء مرا و غضب مرا بسوى خود كشيدى و مستوجب تأديب و عقوبت من شدى و باعث گرديدى كه تو و فرزندت مبتلا ببلا شويد .\r\nاى يعقوب همانا محبوبترين پيغمبران و گرامىترين ايشان نزد من آن پيغمبريست كه ترحم بمساكين و بيچارگان بندگان مرا بنمايد و با ايشان مجالست و معاشرت نمايد و اطعام كند و پناگاه و ملجأ ايشان باشد .\r\nاى يعقوب ترحم نكردى به بندهء من ذميال ( بكسر ذال و سكون ميم ) را با اينكه او بندهء خالص منست و در عبادت من منتهاى سعى و كوشش را مينمايد و باندكى از غذا قانعست و شب گذشته از درب خانهء تو عبور كرد ( و چون روزه بود و افطارى نداشت براى سدّ جوع خود ) شما را صدا زد و طلب غذائى نمود و گفت : طعام دهيد سائل غريب راهگذر را ، و شما او را طعام نداديد ، و ( با حال يأس و نااميدى جمله اى بدين معنى ) گفت : * ( إِنَّا لِلَّه وَإِنَّا إِلَيْه راجِعُونَ ) * ، و اشك ديدگانش جارى شد و به من شكايت كرد و شب را گرسنه بسر برد و حمد و ثناى مرا بجاى آورد ، و روز را روزه گرفت و تو و خاندان تو اى يعقوب شب را با شكم سير خوابيديد و باقيمانده غذاى شب شما تا صبح باقى بود .\r\nاى يعقوب مگر ندانسته اى كه عقوبت و بلا بدوستان من زودتر ميرسد تا\r\n","description":"","footnote":"","page_name":" 110 ","page_number":110},
  {"content":"\r\nبدشمنان من ، و اين از لطف و حسن نظر منست باولياء خودم ، و استدراج « 1 » و امتحان منست نسبت بدشمنانم .\r\nبعزت خودم قسم نازل كنم و فرو فرستم بر تو بلا را ، و تو و فرزندان تو را در معرض مصيبت و عقوبت قرار دهم ، بايد مهيا و آمادهء بلاى من شويد و راضى باشيد به قضا و مقدرات من و صبر كنيد در مصائب .\r\nابو حمزه گويد عرضكرد : فدايت شوم در چه وقت حضرت يوسف آن خواب را ديد « 2 »\r\n\r\n","description":"","footnote":"\r\n« 1 » استدراج آنست كه خداى تعالى بندهء گناهكار را مدتى در گناهكارى أمان دهد و از اسباب دنيوى برخوردار و از نعمتهاى پى در پى اين جهان بمرور كامروايش گرداند بطورى كه گمان لطف برده و مغرور شود و غافل و هواپرست گردد ، ليكن بواسطهء گناهانش تحت فشارش خواهد انداخت و به عذاب و هلاكت دنيوى و اخروى گرفتارش سازد تدريجا .\r\nچنان كه ميفرمايد : * ( سَنَسْتَدْرِجُهُمْ مِنْ حَيْثُ لا يَعْلَمُونَ ) * .\r\n« 2 » خواب ديدن يكى از آيات بزرگ الهى است كه خداوند براى كشف حقايق گذشته و آينده به بشر عنايت فرموده ، و تمام خوابها بر سه قسم است .\r\nچنان كه رسول خدا صلى اللَّه عليه و آله فرموده :\r\nالرؤيا على ثلثة ، بشرى من اللَّه تعالى و تحزين من الشيطان ، و الذى يحدث به الانسان لنفسه فيراه في منامه ، بشارت و فيض است از طرف خداوند « طبق آيه شريفه : * ( لَهُمُ الْبُشْرى فِي الْحَياةِ الدُّنْيا ) * و اين را رؤياى صادقه مينامند كه بسبب اتصال روح بعالم ملكوت و ارتباط بما وراء طبيعت ديده مىشود .\r\nو همين خوابست كه رسول خدا صلى اللَّه عليه و آله و سلم فرموده : يك جزو از چهل و شش جزو نبوتست ، يعنى الهام و وحى بوسيله خواب ديدن بر انبياء ميشد و بر آنها حجت قطعى بوده و بدون درنگ به آنچه ميديدند عمل ميكردند مانند حضرت ابراهيم كه دستور قربانى نمودن حضرت اسماعيل را در خواب ديد بلادرنگ براى انجام آن اقدام فرمود .\r\nو در ( 8 - 90 ) كافى از حضرت رضا عليه السّلام نقل مينمايد كه حضرت رسول صلى اللَّه عليه و آله هر روز صبح از صحابه خود مىپرسيد كسى خواب نديده و ديگر حزن و وسوسه است از ناحيه شيطان از مجراى غذا و براى همين است كه اگر حرارت بر انسان مستولى شد آتش و اگر برودت و سردى غالب شد آب مىبيند .\r\nو ديگر آنچه كه در خاطر انسان نهفته شده است و در فكر آن بوده و سرايت بحسّ مشترك مىكند و بواسطه قوهء مخيله انسان آن را مشاهده مينمايد و اين گونه خواب را اضغاث و احلام گويند .\r\nو بعضى از افراد هستند و بوده‌اند كه ميگويند خواب ديدن در اثر خاطرات گمشده و سركوفته شده و تمايلات واپس زده شده و خواهشهاى عملى نشده است و كشف آينده و گذشته را نمىنمايد با اينكه از تجربيات و تحقيقات علمى بطلان اين عقيده ثابت گرديده و جاى شك و ترديد براى كسى باقى نماند و هر كس را بنگريم در مدت زندگى خود اگر چه يك مرتبه هم كه شده خوابى ديده كه در اثر هيچ يك از اينها نبوده .\r\nو علت اينكه بعضى از خوابها راست و بعضى دروغست آنست كه حضرت صادق عليه السّلام بمفضل فرمود : اگر همهء خوابها راست ميبود تمام مردم پيغمبر بودند چون تمام خوابهاى پيغمبران راست بوده و امتيازى بين پيغمبران و مردم نبود .\r\nو اگر همهء خوابها دروغ ميبود نفعى در آنها نبود ، پس چنين مقرر فرموده كه گاهى راست باشد و مردم منتفع گردند و دفع ضرر از خود بنمايند و گاه دروغ كه اعتماد بر آن ننمايند بنا بمصلحتى كه در آن نهفته و پنهانست .\r\nو خوابهائى كه در آخر شب و يا پيش از ظهر ديده شود تأثير بسزائى دارد .\r\n","page_name":" 111 ","page_number":111},
  {"content":"\r\nفرمود : در همان شبى كه يعقوب و خاندانش با شكم سير خوابيدند و ذميال گرسنه خوابيد و يوسف چون خواب را ديد صبح به پدر خود حضرت يعقوب نقل كرد ( كه ديدم يازده ستاره و آفتاب و ماه مرا سجده كردند ) حضرت يعقوب سخت مغموم\r\n","description":"","footnote":"","page_name":" 112 ","page_number":112},
  {"content":"\r\nشد از شنيدن خواب و وحى هم به او شد كه مستعد بلا باش ، بيوسف فرمود ( فرزند عزيزم اين خواب از خوابهاى صادقه است و ) برادران خود را از اين خواب آگاه مكن زيرا ميترسم حيله و مكرى در بارهء تو بنمايند ، و يوسف ( باراده و مشيّت خداوند ) غافل از دستور پدر شد ، و خواب را ببرادران نقل كرد .\r\nحضرت سجاد عليه السّلام فرمود : أولين بلائى كه گرفتار آن شدند يعقوب و خاندانش حسد بود كه برادران بيوسف بردند زمانى كه خواب را شنيدند از او ، و ميل و علاقه يعقوب بيوسف زياد شد و ميترسيد آن وحى كه خدا به او فرموده بود كه : مستعد و آمادهء بلا باش ، در فرزندش يوسف واقع گردد .\r\nلذا بيشتر نسبت به او إبراز محبت مينمود ( و خواستهاى او را عملى ميكرد ) و برادران چون چنين محبتى را ديدند از پدر خود بيوسف و مشاهده نمودند كه او را گرامى ميدارد ، برايشان اين عمل گران آمد و بين خود مشورت كردند و گفتند كه يوسف در نظر پدر بيشتر از ما محبوبست « 1 » با اينكه ما چندين برادريم و قويتر و بهتر به كار او مىآئيم در باب كفالت اموال و گوسفندانش ، و پدر ما هيچ فكر نميكند و متوجه اين مطلب نيست ، بايد بكشيم يوسف را يا اينكه جايى ببريم كه دور از پدر و\r\n\r\n","description":"","footnote":"\r\n« 1 » علامه مجلسى رحمه اللَّه در بحار ( 12 - ط ج ) از تنزيه الأنبياء سيد مرتضى رحمه اللَّه جوابى از اشكالات را نقل فرموده بدين مضمون : اگر كسى بگويد كه :\r\nچرا حضرت يعقوب تفضيل داد حضرت يوسف را و بيشتر نسبت به او ابراز محبت نمود تا باعث حسد برادرانش شود ، جواب داده مىشود كه : ابراز محبت و برتر نمودن يكى از فرزندان در صورتى كه از جهت تقوا و علم و دانش و دين باشد اشكالى ندارد .\r\nو در اسلام همچنين دستورى داريم اگر يكى از فرزندان علم و دين و تقوايش بيشتر باشد بايد او را بيشتر احترام نمود ، تا هم او تشويق شود و هم سبب تحريك تقوا و علم و دانشطلبى برادران گردد و كوشش كنند تا متقى و عالم و دانشمند گردند و البته بايد مواظب بود كه از حد تجاوز نكرد و گر نه موجب خود برتر بينى او مىشود و عقدهء خودكمتربينى در برادران پيدا ميگردد و اين هم بنوبه خود يك بلاى خانمانسوز و تقريبا غير قابل جبران مىباشد و اسلام هم كه اجازه برترى ميدهد با حدود معين اجازه فرموده نه بطور اطلاق .\r\nو اينكه موجب حسد برادران يوسف گرديد ممكنست باراده خداوند حضرت يعقوب نميدانست كه عمل و رفتارش موجب حسد مىشود زيرا بنا بود كه بلا بر او نازل گردد .\r\nچنان كه حضرت سجاد عليه السّلام به آن اشاره فرموده‌اند ، و جواب اينكه چه باعث شد كه آن حضرت مبتلا گرديد در متن روايت فرموده‌اند و از نظر خوانندهء محقق مخفى و ناپديد نخواهد بود .\r\n","page_name":" 113 ","page_number":113},
  {"content":"\r\nشهر و آبادانى باشد ( و پدر او را نبيند و بما علاقه پيدا كند و ما را مورد محبت و مهربانى خود دهد ) و بعد از اين عمل ناشايسته توبه ميكنيم و بندگان پاك و صالح ميشويم ( و اين رأى مورد پسند همه واقع گرديد ) .\r\nدر همان دم بنزد پدر خود حضرت يعقوب عليه السّلام آمدند و گفتند : * ( يا أَبانا ما لَكَ لا تَأْمَنَّا عَلى يُوسُفَ وَإِنَّا لَه لَناصِحُونَ ، أَرْسِلْه مَعَنا غَداً يَرْتَعْ وَيَلْعَبْ وَإِنَّا لَه لَحافِظُونَ ) * اى پدر چه شده است كه ما را أمين نميدانى بر يوسف ( كه او را همراه ما بصحرا بفرستى ) در صورتى كه همهء ما خير خواه او هستيم ، فردا او را بفرست با ما بصحرا كه بگردد و بازى كند و ما او را از هر گونه خطرى حفظ و مراقبت و نگهبانى خواهيم كرد .\r\n","description":"","footnote":"","page_name":" 114 ","page_number":114},
  {"content":"\r\nحضرت يعقوب فرمود * ( إِنِّي لَيَحْزُنُنِي أَنْ تَذْهَبُوا بِه وَأَخافُ أَنْ يَأْكُلَه الذِّئْبُ ) * من محزون ميشوم اگر او را ببريد ( زيرا طاقت مفارقت او را ندارم ) و ميترسم ( شما در صحرا و بيابان غفلت كنيد و ) گرگى او را بخورد .\r\nو ( جهت آنكه اين گونه بهانه مىآورد اين بود كه ) ميترسيد بلائى كه به او وحى شده است كه « مهيا گردد » در بارهء يوسف باشد چون او را بيشتر از فرزندان ديگرش دوست ميداشت .\r\nو ليكن قضا و قدر الهى بر خواستهء يعقوب غالب گرديد ، و امر پروردگار بر او و يوسف جارى شد و يعقوب قادر نبود و نتوانست كه دفع بلا نمايد از خود و يوسف و برادر ديگرش ( بنيامين ) و يوسف را با اكراه قلب در حالى كه منتظر بلا بود ببرادرانش واگذار نمود .\r\nفرزندان يعقوب چون ( صبح شد و يوسف را بدست آوردند با كمال خوشحالى ) از منزل خارج شدند ، حضرت يعقوب ( گوئى حس كرد كه ديگر به اين زودى او را نخواهد ديد ) بيتاب گرديد و با شتاب و سرعت خود را بايشان رسانيد و يوسف را در آغوش گرفت و دست در گردن او كرد و سخت گريست و سپس او را به آنها بازداد و ايشان با سرعت روانه شدند و راه ميرفتند زيرا ميترسيدند كه پدرشان پشيمان شود و بيايد يوسف را بازستاند و ديگر بايشان ندهد .\r\nو آنقدر رفتند كه از چشم ناپديد شدند و رهسپار بيشه گرديدند و داخل جنگلى شدند و با يك ديگر گفتند بايد يوسف را بكشيم و پاى يكى از اين درختها بيندازيم تا شبانه گرگى او را بخورد ( ليكن اين تصميم مورد قبول واقع نشد ) و برادر بزرگ ايشان ( يهودا كه اندكى بزرگتر از آنها بود ) اظهار داشت كه بايد از كشتن او صرف نظر كنيد و او را ( در سر راه كاروانان ) بچاهى بيندازيد تا قافله اى او را از چاه بيرون بياورد و با خود بديار دور دست ببرد .\r\n","description":"","footnote":"","page_name":" 115 ","page_number":115},
  {"content":"\r\nبنا برأى برادر بزرگ در چاه افكندند يوسف را « 1 » و گمان داشتند كه غرق خواهد شد ، ليكن چون آن حضرت بقعر چاه رسيد صدا زد و گفت اى نواده‌هاى رومين سلام مرا بيعقوب برسانيد .\r\nبرادران چون صداى او را شنيدند بعضي از آنها گفتند بايد در اين مكان بمانيم تا يقين كنيم كه مرده است ( زيرا شايد زنده باشد و از چاه بيرون آيد و خود را بيعقوب برساند و قضايا را برايش بيان كند و نقشه و طرح ما نقش بر آب شود و در عوض مهر و محبت پدر مورد خشم و غضب او شويم ) .\r\nبناچار ماندند تا هنگام غروب آفتاب و شبانه بسوى پدر ( با قيافهء غمناك و صورت حق بجانب و آه و ناله دروغى و مصنوعى و ) با چشم گريان باز گشتند و ( حضرت يعقوب چون ايشان را گريان ديد و يوسف را با آنها نديد سبب را پرسيد ) گفتند : اى پدر چون بصحرا رفتيم يوسف را پيش متاع و اسباب خود گذارديم و ( بمسابقه تير - اندازى و دويدن مشغول شديم ) وقتى كه بازگشتيم ديديم كه گرگ او را خورده است حضرت يعقوب چون سخن ايشان را شنيد ( عبارتى به اين مضمون ) گفت : * ( إِنَّا لِلَّه وَإِنَّا إِلَيْه راجِعُونَ ) * ، و سخت گريست و بيادش آمد از آن وحى كه خدا فرموده بود مستعد و مهياى بلا باش ، و صبر را پيشه كرد و بايشان فرمود : نفس ( أماره ) شما اين أمر زشت و قبيح را زيبا جلوه داد ، و اين سخنى بيش نيست كه ميگوئيد و گر نه خداوند گوشت يوسف را خوراك گرگ قرار نميدهد پيش از آنكه مشاهده نمايم تأويل آن خواب راستى را كه يوسف ديده بود .\r\nابو حمزه گويد كه حضرت سجاد عليه السّلام سخن خود را در اينجا قطع فرمود ، و چون فرداى آن روز شد حضورش شرفياب شدم و عرضكردم فدايت شوم روز گذشته\r\n\r\n","description":"","footnote":"\r\n« 1 » در بحار نقل مينمايد : چاهى كه حضرت يوسف را در آن انداختند در بيت - المقدس بوده ، و نيز گفته‌اند كه در مملكت اردن هاشمى بوده ، و گفته شده كه بين مدين و مصر بوده .\r\nو بعضى گفته‌اند كه سه فرسخى منزل حضرت يعقوب بوده .\r\n","page_name":" 116 ","page_number":116},
  {"content":"\r\nقصهء يعقوب و فرزندانش را بيان داشتى و ديگر قضاياى يوسف و برادرانش را نفرمودى فرمود : چون صبح شد برادران يوسف با يك ديگر گفتند بيائيد برويم و به بينيم حال يوسف را كه هنوز زنده است يا مرده ، حركت نمودند و رفتند و چون بسر چاه رسيدند قافله اى را ديدند كه ( از مدين بمصر ميرفتند و ) در نزديكى آن چاه منزل نموده‌اند و كسى را فرستادند كه از چاه آب بكشد ، خدمتگزار دلو را در چاه فرو برد و ( بامر خدا يوسف بدلو چسبيد و آن مرد ) بالا كشيد پسرى را ديد كه بدلو آويزانست ، بهمراهان خود گفت بشارت باد شما را كه پسرى ( در كمال حسن و نهايت جمال ) از چاه بيرون آمده ، برادران يوسف پيش آمدند و گفتند اين غلام ما است كه ديروز ( آمده بود آب بكشد ) به اين چاه افتاده و آمده‌ايم بيرونش بياوريم و يوسف را از ايشان گرفتند و بگوشه اى رفتند و بيوسف گفتند : تو بايد يا اقرار بغلامى ما بنمائى تا تو را بمردم اين قافله بفروشيم يا كشته شدن را اختيار كنى .\r\n( يوسف كه جان خود را در خطر ديد ) فرمود : مرا نكشيد و هر چه خواهيد انجام دهيد ، برادران او را با خود پيش قافله آوردند و گفتند آيا در ميان شما قافله كسى هست كه اين غلام را از ما خريدارى كند ، يكنفر از قافله گفت من خريدارم و او را به بيست درهم خريد « 1 » .\r\n\r\n","description":"","footnote":"\r\n« 1 » در بحار ( 12 - 223 ج ) از كتاب تنزيه الأنبياء سيد مرتضى رحمه اللَّه نقل مينمايد كه اگر كسى بگويد : چرا حضرت يوسف صبر نمود بر غلامى و انكار نكرد و نگفت كه من آزاد هستم و غلام نيستم جواب ميگوئيم كه : بسيارى از بزرگان گفته‌اند كه در آن موقع آن حضرت پيغمبر نبود و بالفرض هم كه پيغمبر بوده چون پاى جان در ميان بوده و ترس كشته شدن داشته جايز است كه بر غلامى صبر نمايد و انكار نكند ، و ديگر آنكه ممكن است خداوند به او أمر فرموده باشد كه كتمان آزادى و نبوت خود نمايد كه امتحانش فرمايد همچنان كه جدش ابراهيم را به آتش نمرود امتحان فرمود ، و ديگر آنكه ممكنست آن حضرت فرموده باشد كه : من آزادم و غلام نبوده‌ام و كاروان و عزيز مصر قبول نكرده باشند ، زيرا برادرانش بكاروانان گفته بودند اين غلام گريز پا است .\r\nمترجم گويد كه : از مفهوم آيهء شريفه : * ( أَكْرِمِي مَثْواه عَسى أَنْ يَنْفَعَنا أَوْ نَتَّخِذَه وَلَداً ) * ، معلوم مىشود كه آن حضرت اين مطلب را اظهار داشته كه عزيز گفته : او را گرامى بدار و نيكو نگهداريش كن ( اگر معلوم شد كه غلام بوده ) ممكنست او را بفروشيم با منفعت زياد ، و يا ( اگر معلوم گرديد كه غلام نبوده ) او را بجاى فرزندى قبول خواهيم كرد .\r\nو نيز موقعى كه براى تبرئه خود فرموده بخداى يعقوب قسم ، معلوم مىشود كه فرموده من فرزند حضرت يعقوب پيغمبر هستم .\r\nو اللَّه العالم بحقائق الامور .\r\n","page_name":" 117 ","page_number":117},
  {"content":"\r\nو برادران اعتنائى بشأن او نداشتند ( كه يوسف پيغمبر است و پسر پيغمبر و نميتوان او را بنام غلامى فروخت ) و او را به قيمت بسيار كمى فروختند ( چون منظور برادران پول نبود و مقصودشان اين بود كه از چشم پدر دور باشد ) و آن كسى كه يوسف را خريده بود او را با خود بمصر برد و بپادشاه مصر فروخت .\r\nچنان كه خداى عز و جل ميفرمايد : * ( وَقالَ الَّذِي اشْتَراه مِنْ مِصْرَ لِامْرَأَتِه أَكْرِمِي مَثْواه عَسى أَنْ يَنْفَعَنا أَوْ نَتَّخِذَه وَلَداً ) * ، عزيز ( ريّان پادشاه بزرگ ) مصر كه او را خريده بود بزن خود سفارش كرد و گفت نيكو دار اين غلام را ، اميد است براى ما نفع بسيار داشته باشد ( هنگام فروش ) و يا او را بجاى اولادى بگيريم ( اگر ديديم لياقت آن را دارد چون اولاد نداريم ) .\r\nابو حمزه گويد عرضكردم حضرت يوسف چند سال داشت موقعى كه او را در چاه افكندند ، فرمود : نه سال ، عرضكردم ميان منزل يعقوب و مصر چقدر راه بود فرمود : دوازده روز .\r\n","description":"","footnote":"","page_name":" 118 ","page_number":118},
  {"content":"\r\nو يوسف زيباترين مردم زمان خود در حسن و جمال بوده ، و ( راعيل ملقب بزليخا همسر عزيز مصر در تربيت يوسف كوشش بسيار ميكرد و نهايت رسيدگى را مينمود تا ) زمانى كه آن حضرت به حد رشد و بلوغ رسيد ( زليخا ) همسر پادشاه عاشق ( دلباخته ) او شد و به او ابراز و اظهار عشق مينمود و حضرتش را بسوى خود ميخواند و ليكن آن حضرت ( پاكدامنى خود را حفظ مينمود و ) نمىپذيرفت و ميفرمود :\r\nمعاذ الله من از خاندانى هستم كه ( شرف و تقوا را پشت در پشت بميراث برده‌اند و پيرامون أعمال زشت نميگرديدند و ) زنا نميكنند ، زليخا ( كه فريفته جمال يوسف و غرق شهوت گرديده و كاسه صبرش لبريز شده بود در كمين بود تا روزى آن حضرت را در اطاقى تنها ديد ، چون آن حضرت هميشه خود را مخفى ميداشت و در اطاقها پنهان ميگرديد ، زليخا وقت را غنيمت شمرد و ) دربها را محكم بست و به آن حضرت درآويخت و گفت مترس و خود را به روى آن حضرت انداخت .\r\nحضرت يوسف ( با كوشش و زحمت فراوان ) خود را از دست زليخا ( ى ديوانه شهوت ) رهائى داد و گريخت و دربها را ( يكى بعد از ديگرى ) گشود كه زليخا از عقبش رسيد و از پشت سر پيراهنش را گرفت و كشيد تا پاره شد .\r\nو در كشمكش بودند كه شوهر زليخا رسيد و ايشان را در آن حال ديد ، زليخا ( كه ارادهء خيانت داشت ترسيد بمبناى « الخائن خائف » و براى رفع تهمت از خود سبقت گرفت و گناه را به گردن يوسف انداخت و ) گفت : جزاى كسى كه ارادهء خيانتى باهل تو كند نيست مگر آنكه بايد او را بزندان بفرستند و يا بعذابى دردناك مبتلا سازند ( كه او را سخت بزنند و ذليل و خوار نمايند و او را به كارهاى مشكل و دشوار وادارند ) .\r\nپادشاه تصميم گرفت كه يوسف را تنبيه كند ( و سخت برآشفت و عتاب و خطاب كرد ) يوسف ( مظلوم و متهم براى تبرئه خود ) فرمود : بخداى يعقوب قسم ارادهء بد و خيانت نسبت باهل تو نكرده‌ام ( و چنان نيست كه زليخا ميگويد ) بلكه او به من درآويخته بود و ميخواست مرا به معصيت ( خدا ) وادارد ( و بالهام خدائى فرمود اگر\r\n","description":"","footnote":"","page_name":" 119 ","page_number":119},
  {"content":"\r\nقبول ندارى سخن مرا ) از اين طفل بپرس كه كداميك از ما ارادهء ديگرى را نموده بوديم ، خداوند طفل شيرخوار را ( كه هفت روزه و گويا خواهر زاده زليخا بوده ) براى بيان قضيه و فصل قضاوت گويا فرمود ، و ( حق و حقيقت مطلب را به زبانش جارى كرد و ليكن بطور سربسته كه خارج از ادب و نزاكت نباشد ) گفت اى پادشاه نظر كن به پيراهن يوسف اگر از پيش روى او دريده يوسف ارادهء خيانت نموده ( و زليخا راستگو است ) و اگر از پشت سر دريده زليخا قصد يوسف كرده ( و زليخا دروغگو است ) .\r\nپادشاه چون اين سخن را از آن طفل ( بر خلاف طبيعت و عادت ) شنيد به سختى ترسيد و مضطرب شد و نگاهى به پيراهن يوسف كرد و مشاهده نمود كه از عقب سرش دريده شده است ، بزليخا گفت كه اين ( شكايت و تظاهر بعفت نمودن و تهمت به ديگرى زدن ) از مكر و حيلهء شما زنانست .\r\nو سپس رو كرد بيوسف و گفت اين قصه را پنهان دار كه كسى آن را نشنود ( و كار برسوائى نكشد ) ليكن يوسف قضيه را به ديگران نقل نمود تا انتشار پيدا كرد ، و زنان مصرى ) زبان بملامت زليخا گشودند و ) گفتند كه زن عزيز عاشق غلامش شده و او را بسوى خود ( براى كام دل گرفتن ) ميخواند ( و غلامش اجابت نميكند و تسليمش نميشود ) .\r\nچون اينخبر بزليخا رسيد زنان ( رجال شهر ) را بقصر سلطنتى دعوت كرد و مجلسى بياراست و لوازم پذيرائى و غذا و ميوه آماده و مهيا نمود و ( پس از آنكه همگى دعوتشدگان آمدند ) براى ايشان ترنج ( نوعى از ليمو است ) آورد و بدست هر يك از ايشان كاردى داد ، و ( از اطاق خارج شد و ) بيوسف گفت داخل شو بر زنان آن حضرت بناچار بمجلس آنها رفت و زنان مصرى چون نظر بيوسف نمودند او را بزرگ شمردند و ( از حسن و جمالش حيران شدند بطورى كه بجاى ترنج ) دستهاى خود را بريدند و گفتند حاشا كه اين غلام از جنس بشر باشد ( زيرا هيچ چشمى مانندش را نديده و گوشى وصف او را نشنيده و چنين حسن و جمالى در قلب و خاطرهء\r\n","description":"","footnote":"","page_name":" 120 ","page_number":120},
  {"content":"\r\nكسى خطور نكرده ) و زليخا ( چون ديد همهء زنان از جمالش حيران شده‌اند ) گفت اينست آن يوسفى كه مرا از محبت و علاقه و مراوده با او ملامت ميكرديد ، و ( شما يك نظر بيشتر به او نكرده‌ايد و آنچنان شيفتهء او و بيتاب شديد كه دستهاى خود را بريديد و دلهاى شما لرزان شد و اعصاب شما متزلزل گرديد ، آيا باز هم مرا ملامت و سرزنش ميكنيد ) .\r\nچون آن زنان از مجلس زليخا برخاستند و بمنزلهاى خود رفتند ( چنان محو جمال يوسف شده بودند كه آرامى نداشتند و ) هر يك از ايشان پنهانى قاصدى پيش يوسف ميفرستادند و التماس و درخواست مينمودند كه آن حضرت بنزد آنها برود ، ليكن آن حضرت امتناع مينمود .\r\n( چون اصرار زنان از حدّ گذشت آن حضرت مضطرب گرديد و توجه به خدا كرد ) و عرضكرد : خدايا اگر مرا از مكر و حيله و خواستهء اين زنان حفظ نفرمائى ايشان بر من غالب ميشوند و مرا به عمل زشتى كه از من تقاضا دارند واميدارند و ممكن است ( نفس أماره بر من غلبه كند و ) ميل به آنها بنمايم و مرتكب شوم ، و آن هنگام جزو جاهلان و بدبختان خواهم بود .\r\nخداى تعالى دعايش را مستجاب فرمود و او را از مكر زنان نجات داد ، و موقعى كه قصهء آن حضرت با زليخا و خواستهاى زنان ديگر از او در مصر شايع گرديد ( و زبانزد مردم شد كه در هر مجلسى و محفلى ياد ميكردند و در بارهء ايشان هر كسى سخنى ميگفت بناچار براى آنكه قضيه از سر زبانها بيفتد و بيشتر برسوائى نكشد ) پادشاه با اينكه از آن طفل شنيده بود كه يوسف تقصيرى ندارد تصميم گرفت كه آن حضرت را زندانى كند و حضرتش را فرستاد بزندان و بعد از مدتى دو نفر ديگر ( از نديمان كه يكى رئيس نانوايان و ديگرى رئيس شرابخانه دربار بودند ) براى تقصيرى كه داشتند داخل زندان نمودند\r\n","description":"","footnote":"","page_name":" 121 ","page_number":121},
  {"content":"\r\nچنان كه خداى تعالى قصهء ايشان را در قرآن بيان فرموده « 1 » .\r\nابو حمزه گويد حضرت امام زين العابدين عليه السّلام چون سخن بدينجا رسانيد ديگر چيزى نفرمود ( چنين گويد صدوق كه ) شنيدم از محمّد بن . . . طيفور در معنى آيه : * ( رَبِّ السِّجْنُ أَحَبُّ إِلَيَّ مِمَّا يَدْعُونَنِي إِلَيْه ) * ، ميگفت حضرت يوسف با عقل خود مشورت نمود ( كه بدرخواست زليخا جواب مثبت دهد يا بزندان برود ) و عقلش زندان را براى او ترجيح داد ، و در زندان پيغمبر خاتم و نبى أعظم محمّد مصطفى صلى الله عليه و آله را واسطه و شفيع خود قرار داد و با حالت تضرع ميگفت :\r\nيا مقلب القلوب و الابصار ثبت قلبى على طاعتك ) *\r\nخداى تعالى دعايش را مستجاب فرمود و حضرتش را عافيت بخشيد و از بلا و زندان نجاتش داد و پاكدامنى او را حفظ فرمود .\r\nو نيز شنيدم از محمّد بن . . . طيفور كه ميگفت : اينكه حضرت يعقوب عليه السّلام فرموده بفرزندانش ( كه بنيامين را خواستند بمصر ببرند ) شما را أمين دانستم و يوسف را بشما سپردم و ديگر او را نديدم ، همانند گفتار و بيان رسول خدا صلى الله عليه و آله است كه فرموده\r\n« لا يلسع المؤمن من حجر مرّتين » ) *\r\nمؤمن از يكراه دو مرتبه صدمه و اذيت نمىبيند ( زيرا مرتبه اول كه اذيت ديد سبب عبرتش مىشود و مواظب ميگردد كه ديگر بار اذيت نبيند ) و قصه آن چنانست كه يوسف را تسليم آنها نمود ، و بايشان اعتماد كرد ( و چون اعتماد بر غير خدا نمود ) از اين جهت او را در چاه افكندند و\r\n\r\n","description":"","footnote":"\r\n« 1 » از خلال روايات معلوم مىشود كه سبب زندانى شدن آنها اين بوده كه پادشاه روم شخصى را فرستاده بود كه پادشاه مصر را مسموم كنند و آن دو نفر برادر بودند يكى رئيس شرابخانه دربار و ديگرى رئيس آشپزخانه دربار سلطنتى مصر ، و رئيس شرابخانه گفت نبايد مسموم كرد ، و رئيس آشپزخانه ميگفت بايد مسموم كنيم تا جايزه از سلطان روم بگيريم .\r\nاين خبر به گوش عزيز رسيد و ايشان را زندانى كرد ، تا آخر الامر رئيس آشپزخانه را بدار آويختند .\r\n","page_name":" 122 ","page_number":122},
  {"content":"\r\nسپس فروختند و ليكن پسر دوم را به خدا سپرد و به او اعتماد كرد و گفت : * ( فَا لله خَيْرٌ حافِظاً ) * ، خداوند آن حضرت را بسرير سلطنت رسانيد و يوسف را به او بازگردانيد و از محنت و غم و اندوه رهائى يافت .\r\n\r\nباب چهل و دوم علت آنكه برادران يوسف گفتند اگر بنيامين سرقت نموده . .\r\n1 - حديث كردند ما را . . . از اسماعيل بن همام كه ميگفت : ميفرمود : حضرت رضا عليه السّلام در تفسير آيه : * ( قالُوا إِنْ يَسْرِقْ فَقَدْ سَرَقَ أَخٌ لَه مِنْ قَبْلُ ) * ، براى حضرت اسحاق عليه السّلام كمربندى بود كه پيغمبران بزرگ آن را از يك ديگر به ارث ميبردند ( و حضرت اسحاق موقع رحلت آن را سپرده بود بدخترش ساره ) و در پيش عمه حضرت يوسف بود و يوسف را بسيار دوست ميداشت و او را در خانه خود نگاه داشته بود .\r\nروزى حضرت يعقوب يوسف را از خواهرش طلبيد كه به منزل خود بياورد و فرمود او را باز پيش تو ميفرستم ، عمهء يوسف براى يعقوب پيغام فرستاد كه اى برادر يوسف را امشب نگاه ميدارم و فردا نزد تو خواهم فرستاد زيرا بسيار دوستش ميدارم و ميل دارم كه امشب او را نيكو ببينم چون صبح شد كمربند را در زير لباسهاى يوسف بست و حضرتش را نزد يعقوب فرستاد ( و خود بعد از چند ساعتى بنزد يعقوب شتافت ) و گفت كمربند مخصوص را سرقت كرده‌اند ( و من همه را تفتيش نموده‌ام و نيافته‌ام بايد يوسف را هم تفتيش نمايم و دست برد و لباسهاى يوسف را بالا زد ) و آن را در كمر يوسف ديدند كه بسته بود ، آن را باز كرد ( و گفت يوسف كمربند را سرقت نموده من او را ببندگى ميگيرم و به اين حيله يوسف را پيش خود برد ) .\r\nدر آن زمان چنين رسم و قرار بود كه اگر كسى چيزى را از ديگرى ميدزديد سارق را صاحب اموال دزديده شده ببندگى ميگرفت .\r\n","description":"","footnote":"","page_name":" 123 ","page_number":123},
  {"content":"\r\n2 - حديث كردند ما را . . . از حسن بن على الوشا كه گفت شنيدم از حضرت رضا عليه السّلام ميفرمود : در زمان بنى إسرائيل حكم چنين بود كه اگر كسى چيزى را از ديگرى سرقت ميكرد صاحب اموال سارق را بعنوان بندگى ميگرفت ، و حضرت يوسف در كودكى پيش عمهء خود بود و آن زن آن حضرت را بسيار دوست ميداشت و به او محبت و مهربانى مينمود ، و حضرت اسحاق كمربندى داشت كه آن را بكمر يعقوب مىبست ، و ( چون اسحاق از دنيا رفت ) پيش دخترش بود ، تا روزى يعقوب يوسف را طلبيد خواهرش سخت غمگين شد و عرضكرد بعدا بنزد تو ميفرستم او را و كمربند را بكمر يوسف بست و او را پيش پدرش يعقوب فرستاد و خود ( پس از چند ساعتى ) بنزد يعقوب آمد و گفت : يوسف كمربند مخصوص را دزديده بايد او را تفتيش نمايم و مشغول تفحص گرديد و لباسهاى يوسف را بالا زد و كمربند را باز كرد از اين جهت برادران يوسف هنگامى كه مكيال را در بار برادرشان گذارده بودند گفتند : اگر بنيامين سرقتى نموده برادرى هم داشته ( بنام يوسف ) كه پيش از او سرقت كرده ( و اين از او ياد گرفته ) ، حضرت يوسف ( اظهار نفرمود كه من يوسفم و نه من و نه برادرم سرقت نكرده‌ايم بلكه ) فرمود : مجازات كسى كه مكيال در بار او يافت شود چيست .\r\nگفتند مجازات او آنست كه قانون حكم مىكند ( او را ببندگى بايد گرفت ، آن حضرت يا مأمور او ) شروع در تفحص بارهاى برادران نمود و سپس بار بنيامين باز نمود و مكيال در ميان آن يافت و ( برادران گمان كردند كه واقعا بنيامين مكيال را دزديده است لذا ) گفتند اگر اين دزدى كرده ( از برادرش يوسف ياد گرفته زيرا ) برادرى هم داشت كه سرقت كرده ، و مرادشان آن كمربند بود .\r\n\r\nباب چهل و سوم علت آنكه ببرادران يوسف گفتند شما دزد هستيد\r\n1 - حديث كردند ما را . . . از حضرت باقر عليه السّلام كه ميفرمود : خيرى ( و\r\n","description":"","footnote":"","page_name":" 124 ","page_number":124},
  {"content":"\r\nسعادت و خوشبختى ) نيست براى كسى كه تقيه ندارد و ( حضرت يوسف تقيه كرد براى مصلحت و ابراز نفرمود كه من برادر شما هستم ، زيرا شايد اگر مىفهميدند كه آن حضرت يوسف است ممكن بود بنيامين را بكشند كه خبر زنده بودن يوسف را بپدرشان نرساند از اين جهت ) يوسف گفت : اى اهل قافله شما سارق هستيد ( كنايه از اينكه يوسف را از پدرش دزديده‌ايد ) و حال آنكه دزدى نكرده بودند ( در مصر و آن هم كيل سلطنتى را كه با آن گندم كيل ميكردند ) .\r\n2 - 3 - حديث كردند ما را . . . از حضرت صادق عليه السّلام كه ميفرمود : تقيّه از دين خداست ، عرضكردم از دين خداست ، فرمود : آرى به خدا قسم از دين خدا است كه حضرت يوسف فرموده : اى اهل قافله شما سارق هستيد ، با اينكه ( در مصر ) سرقتى نكرده بودند .\r\n4 - حديث نمودند ما را . . . از حضرت صادق عليه السّلام كه ميفرمود در معنى آيهء * ( أَيَّتُهَا الْعِيرُ إِنَّكُمْ لَسارِقُونَ ) * ، اى قافله ( فرزندان يعقوب ) شما دزدى كرده‌ايد ، يعنى دزديديد يوسف را از پدرش .\r\nآيا نمىبينى وقتى كه از ايشان پرسيدند چه چيزى را مفقود كرده‌ايد ، گفتند مكيال پادشاهى را مفقود نموده‌ايم ، و نگفتند كه شما مكيال را دزديده‌ايد ، و مقصود و غرض حضرت يوسف از دزدى آنها اين بود كه : شما يوسف را از پدرش دزديديد .\r\n\r\nباب چهل و چهارم علت آنكه حضرت يعقوب بفرزندانش فرمود برويد و تجسس كنيد از يوسف و برادرانش\r\n1 - حديث كردند ما را . . . از سدير كه گفت عرضكردم به حضرت باقر عليه السّلام اينكه حضرت يعقوب بفرزندانش فرموده : برويد و تجسس و تفحص كنيد و تحقيق نمائيد از حال يوسف و برادرش ( شايد ايشان را بيابيد ) آيا ميدانست كه يوسف زنده\r\n","description":"","footnote":"","page_name":" 125 ","page_number":125},
  {"content":"\r\nاست با اينكه بيست سال بوده از او خبرى نداشته و ( در فراقش آنقدر گريست كه ) ضعف بينائى در چشمانش پديد آمد .\r\nفرمود : بلى ميدانست كه زنده است زيرا شبى از شبها هنگام سحر ( از خداى تعالى ) درخواست نمود كه ملك الموت بنزدش آيد ، بريال ملك الموت ( كه يكى از اعوان عزرائيل است ) بنزدش حاضر گرديد و معروض داشت مطلب چيست فرمود : خواستم اين را سؤال كنم كه ارواح بندگان را بيك مرتبه قبض مينمائى و يا يكى بعد از ديگرى ، گفت يكي بعد از ديگرى ، فرمود : روح فرزندم يوسف را قبض نموده اى ، گفت قبض ننموده‌ام .\r\nبدين جهت آن حضرت دانست كه يوسف زنده است و بفرزندانش فرمود برويد تجسس كنيد شايد بيابيد يوسف و برادرش ( بنيامين ) را « 1 » .\r\n\r\n","description":"","footnote":"\r\n« 1 » شايد پرسش آن حضرت براى اين بوده كه اگر بطور اجتماعى قبض ارواح را نموده باشد ممكنست متوجه روح حضرت يوسف نشده باشد .\r\nو در بحار ( 12 - جديد ) از كمال الدين نقل مينمايد كه حضرت يعقوب ميدانست حضرت يوسف زنده است ، زيرا موقعى كه برادران يوسف پيراهن آن حضرت را سالم و خون آلود بنزد پدر آوردند آن حضرت فرمود : اگر گرگ او را خورده باشد بايد پيراهنش را دريده باشد چون غير ممكنست گرگى انسانى را بخورد و پيراهنش را پاره نكند .\r\nو اگر كسى گويد : با اينكه ميدانست زنده است پس چرا آنقدر ميگريست جواب گوئيم گريه و اضطراب آن حضرت به جهت مفارقت و دورى حضرت يوسف بوده و در موضوع قابض ارواح كه : آيا خداوند است يا عزرائيل تنها يا با فرشتگان ديگر ، در قرآن ميفرمايد : * ( اللَّه يَتَوَفَّى الأَنْفُسَ ) * ، خداوند ميميراند هر كس را ، و در يك جا ميفرمايد * ( قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ ) * ، بگو اى پيغمبر بمردم كه ارواح شما را ملك الموت كه موكل بر شما است يكى بعد از ديگرى قبض خواهد كرد .\r\nو در يك جا ميفرمايد : * ( الَّذِينَ تَتَوَفَّاهُمُ الْمَلائِكَةُ طَيِّبِينَ ) * ، آن افرادى كه بدست ملائكه طيّب و رحمت قبض روح خواهند شد ، و در يك جا ميفرمايد : * ( تَوَفَّتْه رُسُلُنا ) * ، قبض روح مردم بدست جمعى مخصوص از فرستادگان ما انجام خواهد گرديد و در يك جا ميفرمايد : * ( تَتَوَفَّاهُمُ الْمَلائِكَةُ ) * ، قبض روح بدست ملائكه انجام ميگيرد .\r\nدر جواب اين اختلاف بيان حضرت امير المؤمنين عليه السّلام است در جواب مرديكه از حضرتش پرسيده : خداوند در قرآن در موضوع قبض روح يك مرتبه نسبت به خود داده و يك مرتبه بملك الموت و يك مرتبه بدستهء مخصوص و يك مرتبه نسبت بملائكه مطلق آن حضرت فرموده : خداى تعالى برتر و بزرگتر از آنست كه خود قبض أرواح بندگان نمايد بلكه ملائكه انجام ميدهند و چون بامر اوست بدين جهت نسبت به خود داده و خداوند براى ملك الموت دو دسته أعوان و ياور مقرر فرموده .\r\n( چنان كه در روايت فوق اشاره بدين مطلب مينمايد ) يك دسته ملائكه رحمت كه قبض روح بندگان مطيع و صالح را مينمايند و يك دسته ملائكه نقمت كه قبض روح افراد گناهكار را مينمايند ، و باعتبار اينكه اين دو دسته ملك بامر ملك الموت قبض روح ميكنند خداوند آن را نسبت بملك الموت داده ، و نسبت بملائكه داده چون آنها اين عمل را انجام ميدهند .\r\nو قريب به همين مضمون را خوئى ( ره ) در شرح نهج البلاغه از من لا يحضره الفقيه شيخ صدوق ( ره ) از حضرت صادق عليه السّلام نقل مينمايد ، و نيز همانند اين جواب را از كتاب توحيد شيخ صدوق از حضرت امير المؤمنين عليه السّلام نقل مىكند .\r\n","page_name":" 126 ","page_number":126},
  {"content":"\r\n\r\nباب چهل و پنجم علت آنكه بوى پيراهن يوسف از مسافت ده روز راه بمشام يعقوب رسيد\r\n1 - حديث كردند ما را . . . از حضرت صادق عليه السّلام كه ميفرمود : پيراهنى بود از بهشت براى حضرت ابراهيم عليه السّلام آورده بودند ( موقعى كه او را در ميان آتش نمرودى انداختند ) و در ميان جعبه نقره كوچكى بود و هر وقت آن حضرت آن را ميپوشيد وسيع ميشد ( زيرا يكى از معجزات انبياء آن بوده كه لباس كوتاه يا بلند\r\n","description":"","footnote":"","page_name":" 127 ","page_number":127},
  {"content":"\r\nميپوشيدند مساوى با اندامشان ميشد ) و آن پيراهن نزد حضرت يوسف بود تا زمانى كه ببرادران داد ببرند و بر چشم حضرت يعقوب بمالند .\r\nچون قافله از ( پايتخت ) مصر بيرون آمد و حضرت يعقوب در رمله بود ( شهر بزرگى بوده در فلسطين و فعلا آثارى از آن باقى نيست ) كه فرمود بوى يوسف بمشامم ميرسد ، و مرادش بوى پيراهن بهشتي حضرت يوسف بود .\r\n2 - حديث كردند ما را . . . از مفضل جعفى كه حضرت صادق عليه السّلام ميفرمود :\r\nاى مفضل آيا ميدانى پيراهن يوسف از كجا بود ، عرضكردم نميدانم ، فرمود :\r\nزمانى كه نمروديان آتش را براى حضرت ابراهيم افروختند جبرئيل براى او پيراهنى از بهشت آورد و به او پوشانيد كه از سردى و گرمى هوا محفوظ بماند و هنگامى كه آثار مرگ در جبين حضرت ابراهيم آشكار شد آن را در جعبه كوچكى نهاد و ببازوى فرزندش إسحاق بست ، و حضرت اسحاق ببازوى حضرت يعقوب ، و حضرت يعقوب ببازوى حضرت يوسف بست و ببازوى او بسته بود تا قضاياى فروش و بندگى و قضاياى ديگرش تمام شد آن پيراهن را از جعبه بيرون آورد و بوى آن بمشام حضرت يعقوب رسيد .\r\nچنان كه خداى تعالى بيان قول او را مىفرمايد : * ( إِنِّي لأَجِدُ رِيحَ يُوسُفَ لَوْ لا أَنْ تُفَنِّدُونِ ) * ، اگر مرا تخطئه و توبيخ و سرزنش و ملامت نميكنيد و مرا بسفاهت نسبت ندهيد ( و نگوئيد عقلش زايل شده ) بوى يوسف بمشام من ميرسد ، و آن بوى همان پيراهنى بود كه از بهشت آورده بودند .\r\n","description":"","footnote":"","page_name":" 128 ","page_number":128},
  {"content":"\r\nمفضل گويد عرضكردم : فدايت شوم آن پيراهن چه شد و بدست چه كسانى رسيده فرمود : بدست فرزندان يوسف بود ، و هر پيغمبرى كه علم و يا غير علمى به ارث گذاشته است همه آنها منتهى شد برسول خدا و از آن حضرت باوصياء او رسيد ( و اينك بدست من است ) .\r\n\r\nباب چهل و ششم علت آنكه يوسف ببرادرانش فرمود ملامتى بر شما نيست و حضرت يعقوب تأخير در دعا نمودن كرد\r\n1 - حديث كردند ما را . . . از اسماعيل بن فضل هاشمى كه گفت عرضكردم به حضرت صادق عليه السّلام : چرا فرزندان يعقوب وقتى كه به او التماس نمودند و عرضه داشتند اى پدر براى ما طلب آمرزش كن زيرا خطاى بزرگى را مرتكبشده‌ايم ( كه بين تو و يوسف جدائى انداختيم و باعث نگرانى تو شديم ) فرمود : به زودى از پروردگارم براى شما آمرزش ميطلبم ، و طلب آمرزش را بتأخير انداخت ، و ليكن وقتى كه به حضرت يوسف گفتند : به خدا قسم ما خطا كرديم ( آنچه را نسبت به تو نموديم ) و خداوند ( را شكر كه ) تو را بر ما برترى داد ( بسلطنت و عزّت و عقل و كمال ) آن حضرت بلادرنگ فرمود : گناهى براى شما نيست و خداوند شما را مىآمرزد زيرا أرحم الراحمين است ( و نفرمود كه بعدا از خدا ميخواهم تا شما را بيامرزد ) « 1 » .\r\n\r\n","description":"","footnote":"\r\n« 1 » در بحار ( 9 - ج ) از عياشى نقل مينمايد كه حضرت باقر عليه السّلام فرمود :\r\nفرزندان يعقوب توبه كردند و جزو سعدا شدند ، و قرآن در بارهء ايشان ميفرمايد : * ( أَمْ كُنْتُمْ شُهَداءَ إِذْ حَضَرَ يَعْقُوبَ الْمَوْتُ إِذْ قالَ لِبَنِيه ما تَعْبُدُونَ مِنْ بَعْدِي قالُوا نَعْبُدُ إِلهَكَ وَإِله آبائِكَ إِبْراهِيمَ وَإِسْماعِيلَ وَإِسْحاقَ إِلهاً واحِداً وَنَحْنُ لَه مُسْلِمُونَ ) * ، حضرت يعقوب هنگام مرگ بفرزندان خود فرمود : بعد از من چه كسى را عبادت ميكنيد ، همه گفتند عبادت ميكنيم خداى تو و خداى پدران تو ابراهيم و اسماعيل و اسحاق را و ما معتقد بوحدانيت و يگانگى او هستيم و تسليم أوامر و نواهى او ميباشيم ، و دستوراتش را بدون كم و كسر عمل مينمائيم .\r\nو نام فرزندان يعقوب عبارتست از : يوسف ، بنيامين ( ابن يامين ) روبيل ، يهودا ( يهوذا ) شمعون ، لاوى ، دون ( دان - زابالون ) قهاب ، يشجر ، تفتالى ( نفتالى ) حاد ( جاد ) أسر ( اشر ) .\r\n","page_name":" 129 ","page_number":129},
  {"content":"\r\nحضرت صادق عليه السّلام فرمود : چون قلب جوان نرمتر و نازكتر است از قلب پيرمرد ، و نيز جنايت ايشان بر يوسف بود و اذيتى هم كه بيعقوب رسيده بود در اثر جنايت آنها بود بيوسف و عفو يوسف از حق خود بود و عفو يعقوب از حق ديگرى بود ، از اين جهت تأخير نمود و وعده داد تا سحر شب جمعه ( كه براى ايشان از خدا طلب عفو نمايد ) و علت آنكه يوسف برادران خود را شناخت زمانى كه بر او وارد شدند و ليكن آنها يوسف را نشناختند - شنيدم از محمّد . . . طيفور كه هنگام تلاوت : * ( وَجاءَ إِخْوَةُ يُوسُفَ فَدَخَلُوا عَلَيْه فَعَرَفَهُمْ وَهُمْ لَه مُنْكِرُونَ ) * ( برادران يوسف چون بر حضرتش وارد شدند ايشان را شناخت و آنها يوسف را نشناختند ) ميگفت چون احترام يوسف را نگاه نداشته بودند ، و خداى تعالى مبتلا ببلا مينمايد مرد را بسبب ترك احترام ديگران .\r\nآيا نمىبينى حضرت يعقوب را كه ترك احترام يوسف نمود ( كه تا حدى پى بمكر و حيله و عداوت و حسد برادران يوسف برده بود با اين حال يوسف را به آنها سپرد ) و از پيش چشمش دور شد و مبتلا بفراق او گرديد مدت بيست سال و چون برادرانش ترك احترام او را نمودند بواسطه حسدى كه در دل داشتند و با او دشمني كردند لذا چنان شد كه او را ميديدند و نمىشناختند ، و چون بنيامين آن حسدى كه برادرانش داشتند نداشت لذا پس از ورود بر حضرت يوسف آن حضرت را شناخت و گفت بطور حتم و يقين من برادر تو هستم ، و اين چنيناند تمامى مردم ( كه اگر ترك احترام ديگرى را نمودند گرفتار بلا خواهند شد .\r\n","description":"","footnote":"","page_name":" 130 ","page_number":130},
  {"content":"\r\nچنان كه در اين زمان كاملا معلوم و مشهود است كه كسى به درد كسى نميرسد و گرفتاريهاى يك ديگر را براى رضاى خدا بر طرف نميكنند با اينكه پيغمبر اسلام فرموده : ( من أصبح و لم يهتم بامور المسلمين فليس بمسلم ) ، هر كسى كوشش نداشته باشد كه خدمت بمردم مسلمان نمايد مسلمان نخواهد بود ) .\r\n\r\nباب چهل و هفتم علت آنكه از صلب حضرت يوسف پيغمبرى بوجود نيامد\r\n1 - حديث كرد مرا پدرم از . . . از حضرت صادق عليه السّلام كه : چون حضرت يعقوب ( پس از بينائى كامل حركت بسوى مصر نمود و ) رسيد به حضرت يوسف ( كه باستقبال او آمده بود ) از مركب پياده شد و يوسف ( بواسطهء حفظ شوكت پادشاهى از اسب ) زودتر از پدر پياده نشد و ( پس از پياده شدن يك ديگر را در برگرفتند ) هنوز از معانقه فارغ نشده بودند كه جبرئيل بر يوسف نازل گرديد و گفت : اى يوسف بندهء شايسته خدا پياده شد ( براى احترام تو ) و تو پياده نشدى ، دست خود را بگشا ، چون دست بگشود نورى از كف دستش خارج گرديد و بالا رفت ، حضرت يوسف فرمود اى جبرئيل اين نور چه بود ، عرض كرد عقوبتى است براى تو و نشانه آن بود كه پيغمبرى از نسل تو پيدا نميشود ( به جهت اينكه هتك احترام پدر نمودى ) « 1 » .\r\n\r\n","description":"","footnote":"\r\n« 1 » پياده نشدن حضرت يوسف بواسطه تكبر نبود زيرا پيغمبران از اين گونه صفات زشت منزه هستند ، بلكه آن حضرت مراعات مصلحت سياست مردم دارى را نمود تا عظمتش بجاى خود بماند و بتواند احكام دين را اجرا نمايد چون پياده شدن سلطان براى يكنفر از اهل مملكت موجب خفّت و كوچكى و حقارت سلطان مىشود و مردم ديگر از او ترس و رعب نخواهند داشت و ناامنى و خودسرى در مملكت پيدا ميگردد ، و ليكن احترام پدر آن هم پدرى مانند حضرت يعقوب از اين سياست و مصلحت برتر و لازمتر است .\r\nبنا بر اين بعد از پدر پياده شدن حضرت يوسف ترك اولائيست كه از آن حضرت پديد گشت و مورد عتاب واقع گرديد براى آنكه پيغمبر داراى رفعت شأن و درجه عاليست و باندك چيزى مورد عتاب واقع مىشود .\r\nو در ثمرات الانوار از منهج گويد : مرويست كه يوسف پدرش يعقوب را در خزائن ميگردانيد و اسباب و اموال پادشاهى خود را به او عرضه ميكرد ، چون گذار او بدفترخانه افتاد كاغذهائى ( از پوست حيوانات و اشجار ) بسيار در آنجا ديد ، فرمود : اى يوسف چه چيز باعث غفلت تو شد كه در اين مدت كاغذى به من ننوشتى با اينكه ميان من و تو بيشتر از هشت منزل نبود ، عرض كرد جبرئيل امر كرده بود مرا كه به تو كاغذى نفرستم ، فرمود : علت آن را سؤال كن از او ، عرضكرد تو از او پرسش كن آن حضرت از جبرئيل جهت و علت را پرسيد ، جوابداد كه خداوند عالم مرا چنين أمر فرمود به جهت اينكه در وقت مفارقت تو از يوسف گفتى : إنى * ( أَخافُ أَنْ يَأْكُلَه الذِّئْبُ ،\r\nميترسم كه او را گرگ بخورد ، خداوند ميفرمايد از گرگ ترسيدى و از من نترسيدى\r\n","page_name":" 131 ","page_number":131},
  {"content":"\r\n2 - حديث كردند ما را . . . از حضرت صادق عليه السّلام كه ميفرمود : چون حضرت يعقوب ( براى ديدار حضرت يوسف ) بمصر رفت آن حضرت براى استقبال پدر از ( پايتخت ) مصر بيرون آمد و چشمش بر پدر افتاد خواست ( براى احترام ) پياده شود و ليكن نظر بسلطنت و سطوت و رياست خود نمود و پياده نشد و فقط سلام كرد ، ( پس از تمام شدن مراسم ملاقات ) جبرئيل نازل گرديد و گفت اى يوسف خداى تعالى ميفرمايد : چه باعث شد كه براى احترام بندهء صالح من پياده نشدى ، سپس گفت دست خود را بگشا چون بگشود نورى از ميان انگشتانش خارج گرديد .\r\nآن حضرت فرمود : اى جبرئيل اين نور چه بود : معروض داشت اين نور نبوت بود و علامت آنست كه از نسل تو پيغمبرى نخواهد بود زيرا براى احترام پدر پياده نشدى « 1 »\r\n\r\n","description":"","footnote":"\r\n« 1 » در پند تاريخ از بحار ( 12 - 251 ) گويد خداوند نبوت را در فرزندان لاوى برادر يوسف قرار داد زيرا هنگامى كه برادران خواستند يوسف را بكشند ، او گفت ( * ( لا تَقْتُلُوا يُوسُفَ وَأَلْقُوه فِي غَيابَتِ الْجُبِّ\r\n) نكشيد او را و بيندازيدش در قعر چاه .\r\nو نيز موقعى كه يوسف برادر مادرى خود ابن يامين را نگهداشت ، هنگام بازگشت برادران از مصر ، لاوى چون خود را پيش پدر شرمنده ميديد بواسطهء از دست دادن برادر دوم خود گفت * ( ( فَلَنْ أَبْرَحَ الأَرْضَ حَتَّى يَأْذَنَ لِي أَبِي أَوْ يَحْكُمَ اللَّه لِي وَهُوَ خَيْرُ الْحاكِمِينَ\r\n) من از اين زمين ( مصر ) حركت نميكنم مگر اينكه پدرم اجازهء بازگشت دهد يا خداوند حكمى ( برجوع يا مرگ ) بنمايد ، زيرا او بهترين حكمكنندگانست خداوند بپاس اين دو عمل لاوى ، پيغمبرى را در صلب او قرار داد ، و تمامى پيغمبران بنى إسرائيل و حضرت موسى با سه واسطه از فرزندان او هستند .\r\n","page_name":" 132 ","page_number":132},
  {"content":"\r\n\r\nباب چهل و هشتم علت آنكه حضرت يوسف زليخا را بهمسرى اختيار فرمود\r\n1 - حديث كرد مرا پدرم از . . . حضرت صادق عليه السّلام كه ميفرمود : زليخا بدر قصر يوسف آمد ( بعد از پيرى و رسيدن آن حضرت بسلطنت ) و از غلامان و حاجبان دربار درخواست شرفيابى حضور حضرت يوسف را نمود ( خدمتگزاران ) به او گفتند خوش نداريم و ميترسيم ترا بنزد او ببريم بسبب آنچه كه از تو نسبت به آن حضرت واقع شده ( شايد ما را مورد عتاب و خطاب قرار دهد و يا تو مورد خشم و غضب او شوى و تو را مجازات كند ) زليخا گفت من نميترسم از كسى كه از خدا ميترسد ( و زياد اصرار كرد تا ) اجازهء ورود دادند ، و چون داخل شد حضرت يوسف فرمود اى زليخا چه شده است كه رنگت تغيير كرده ، زليخا گفت : حمد ميكنم خداوند را كه پادشاهان را بواسطه معصيت غلام و زير دست مينمايد و غلامان را بسبب اطاعت و بندگى خود بپادشاهى مىرساند .\r\nآن حضرت فرمود : اى زليخا ( چرا مرا بسوى خود ميخواندى و ) چه چيز ترا وادار كرد باعمالى كه از تو سر زد : عرض كرد حسن و زيبائى جمال بىنظير تو ،\r\n","description":"","footnote":"","page_name":" 133 ","page_number":133},
  {"content":"\r\nفرمود پس چه ميكردى اگر ميديدى پيغمبر آخر الزمان كه حضرتش را محمّد صلى الله عليه و آله مينامند و از من زيباتر و خوش اخلاق و باسخاوتتر است ، زليخا عرض كرد راست گفتى ، فرمود از كجا دانستى كه راست گفتم ، گفت چون نام و اوصافش را گفتى محبتش در قلب من جاى گرفت .\r\nبدين جهت خداى عز و جل وحى فرمود به حضرت يوسف كه زليخا راست ميگويد و من او را دوست ميدارم چون حبيب من محمّد صلى الله عليه و آله را دوست داشت ، و أمر فرمود به آن حضرت كه او را براى خود عقد نمايد ( آن حضرت از خدا خواست تا زليخا جوان شود ، خداوند بخواستهء حضرتش عمل نمود و زليخا را جوان فرمود و آن حضرت او را تزويج كرد )\r\n\r\nباب چهل و نهم علت آنكه حضرت موسى را موسى ناميدند\r\n1 - نقل كردند براى ما . . . از مقاتل بن سليمان كه ميگفت : خداى تعالى بركت داد حضرت موسى را با اينكه هنوز در شكم مادر بود به سيصد و شصت نوع بركت ، و چون ( خدمتگزار خاص ) فرعون او را از وسط آب در حالى كه ميان جعبه اى بود گرفت از اين جهت حضرتش را موسى ناميدند ، زيرا بلغت قبطى آب را « مو » و درخت را « سى » ميگفتند ( يعنى كسى كه از ميان آب و درخت گرفته شده ) « 1 » .\r\n\r\n","description":"","footnote":"\r\n« 1 » در بحار ( 13 - ط ج ) از عرائس ثعلبى بدين مضمون نقل مينمايد كه نام حضرت موسى در زبان عبرى موشى و در زبان عربى موسى ناميدند ، و اين اسمى است كه فرعون انتخاب كرد ، زيرا آسيه گفت اسمى برايش تعيين كن فرعون گفت او را موشى ناميدم ، چون بين درختان و روى آب پيدا شده .\r\n","page_name":" 134 ","page_number":134},
  {"content":"\r\n\r\nباب پنجاهم علت آنكه خداوند فقط با موسى تكلم فرمود\r\n1 - حديث كردند مرا پدرم از . . . حضرت صادق عليه السّلام كه : خداى تعالى فرمود به حضرت موسى : آيا ميدانى چرا براى تكلم با خودم تو را برگزيدم و ديگرى را اين مقام و مرتبت ندادم ، عرضكرد نميدانم ، خطاب رسيد اى موسى چون نظر كردم بقلوب بندگانم و ظاهر و باطن همهء آنها را ديدم و نيافتم در ميان ايشان كسى را مانند تو كه خود را در پيشگاه ما ذليل بداند و بعد از نماز صورت خود را ( براى اظهار بندگى و عجز ) روى خاك بگذارد .\r\n2 - حديث كردند ما را . . . از حضرت صادق عليه السّلام كه ميفرمود از حضرت موسى چهل روز يا سى روز ( ترديد از راويست ) وحى قطع گرديد ( پس از اين مدت ) آن حضرت بالاى كوهى در شام كه آن را « أريحا » ميگفتند رفت و گفت : خدايا اگر بواسطه گناهان بنى إسرائيل وحى و كلام خود را از من قطع نمودى غفران و عفو تو قديمتر است ( از گناهان ايشان ، از تو درخواست بخشندگى و عفو مينمايم ) خطاب رسيد : اى موسى آيا ميدانى چرا از ميان بندگانم تو را برگزيدم براى وحى و كلام خودم ( كه بدون واسطه با تو سخن ميگويم ) عرضكرد نميدانم خدايا ، خطاب رسيد به جهت آنكه نظر افكندم بقلوب بندگانم و نديدم كسى را همانند تو كه تواضعش براى من بيشتر از تو باشد .\r\nسپس حضرت صادق عليه السّلام فرمود : حضرت موسى ( براى اظهار عظمت خدا و ذلت و بندگى خود ) بعد از نماز از جاى خود برنمىخاست تا هر دو طرف صورت خود را بر زمين ميگذارد « 1 » .\r\n\r\n","description":"","footnote":"\r\n« 1 » اين دو حديث و احاديث ديگر در كتب مربوطه دليل است بر استحباب سجده شكر بعد از نمازها ، خاصه اگر سينهء خود را به زمين بچسباند كه منتها درجهء خضوع و خشوع است در پيشگاه ذات احديت و براى همين علت است كه خداوند مباهات ميفرمايد بملائكه و ميفرمايد اى ملائكه من مشاهده كنيد بندهء مرا كه بجا مىآورد عملى را كه بر او واجب نكرده‌ام ، و نزديكترين حالات انسان به خداوند وقتى است كه در سجده باشد زيرا چنان كه گفته شد حد أعلاى خضوع و خشوع را مىرساند و اينكه خداوند به آن حضرت فرموده : تو را براى خاطر خضوع و خشوعت برگزيدم كه با من بلا واسطه سخن ميگوئى ، مراد كليه مردم هر زمانى هستند غير از پيغمبر اسلام با دلايل عقلى و نقلى ثابت شده كه پيغمبر خاتم افضل و برتر از حضرت موسى و تمامى پيغمبران ديگر است و خشوع و خضوع آن حضرت براى خدا بيشتر از تمامى پيغمبران بوده .\r\nو تكلم در لغت عرب بمعنى سخن گفتن بزبانست و تكلم خداوند با موسى ايجاد كلام و صوت بوده به صورت وحى بلا واسطه زيرا ميفرمايد : * ( ما كانَ لِبَشَرٍ أَنْ يُكَلِّمَه اللَّه إِلَّا وَحْياً أَوْ مِنْ وَراءِ حِجابٍ أَوْ يُرْسِلَ رَسُولًا فَيُوحِيَ بِإِذْنِه ما يَشاءُ ) * ، خداوند با هيچ بشرى سخن نميگويد مگر از پس پرده حجاب ( بسبب ايجاد كلام و صوت ) و يا بوحى كه فرستادگان الهى از جنس ملك بر بشر نازل ميشوند و آنچه را كه خدا خواسته بايشان ميگويند .\r\nو علت نزول آيه اين بوده كه يهود برسول خدا اعتراض كردند چرا خدا با تو بيواسطه سخن نميگويد همانند حضرت موسى كه خدا را ميديد و با او سخن ميگفت .\r\nو روايت اول را كلينى در كافى ( 2 - 123 ) بسند ديگر نقل نموده .\r\n","page_name":" 135 ","page_number":135},
  {"content":"\r\n\r\nباب پنجاه و يكم علت آنكه خداوند حضرت موسى را خادم حضرت شعيب نمود\r\n1 - حديث كردند ما را . . . از حضرت رسول صلى الله عليه و آله كه ميفرمود : حضرت شعيب از محبت و شوق به خداوند آنقدر گريست كه نابينا گرديد خداى تعالى او را بينا\r\n","description":"","footnote":"","page_name":" 136 ","page_number":136},
  {"content":"\r\nفرمود ، باز گريست تا نابينا شد و خداوند مجددا او را بينا فرمود ، تا در مرتبه چهارم حقتعالى به او وحي فرمود : اى شعيب تا كى گريه ميكنى ( و مقصود تو از اين گريه چيست ) اگر از ترس جهنم است ، تو را ايمن گردانيدم ، و اگر براى شوق بهشت است آن را بر تو عطا و مباح نمودم .\r\nعرضكرد : خدايا تو ميدانى گريه من براى ترس از جهنم و شوق بهشت نيست بلكه محبت تو چنان در قلبم جاى گرفته كه نميتوانم صبر نمايم تا روزى كه تو را ملاقات كنم ، خطاب رسيد : اى شعيب اگر گريه تو براى محبت بمنست زود باشد كه كليم خودم موسى بن عمران را ( بفرستم نزد تو و ) خدمتگزار تو گردانم ( براى آنكه تا حدى موجب تسلى خاطر و سبب آرامش قلب تو گردد ) .\r\nمصنف ( شيخ صدوق ) گويد : مراد آن حضرت از اينكه گفته نميتوانم صبر نمايم تا روزى كه تو را ملاقات كنم ، شايد اين بوده كه پيوسته گريه ميكنم تا ببينم مرا حبيب خود گردانيده اى .\r\n\r\nباب پنجاه و دوم علت آنكه فرعون حضرت موسى را نكشت\r\n1 - حديث كردند ما را . . . كه مردى از حضرت صادق عليه السّلام پرسيد چه كسى مانع شد كه فرعون حضرت موسى را نكشت با اينكه گفت : * ( ذَرُونِي أَقْتُلْ مُوسى ) * ، مانع نشويد تا بكشم موسى را .\r\nفرمود : پاكى ذات و فطرت و صحت نسبش ( كه اولاد زنا نبود ) مانعش شد زيرا پيغمبران و اولاد پيغمبران را نميكشد مگر زنازاده .\r\n\r\nباب پنجاه و سوم علت آنكه خداوند فرعون را در آب غرق فرمود\r\n1 - حديث كردند ما را . . . از عبد الله بن عمر كه ميگفت در زمان ( سلطنت\r\n","description":"","footnote":"","page_name":" 137 ","page_number":137},
  {"content":"\r\nو ادعاى خدائى ) فرعون آب رود نيل فرو رفت ، مردم ( پايتخت ) مملكتش جمع شدند و گفتند اى پادشاه آب رود نيل كم شده آن را زياد كن ( فرعون بفكر فرو رفت كه چه كند زيرا خدا نيست كه چنين قدرتى را داشته باشد لذا حيله به كار برد و ) گفت من از شما مردم راضى نيستم ( به اين سبب آب را كم كرده‌ام و زياد نميكنم ) مردم بناچار برگشتند و مرتبه دوم بحضورش آمدند و گفتند : اى پادشاه حيوانات ما در معرض تلف هستند ( زيرا با نبودن آب علوفه نيست ) و اگر آب رود نيل را زياد نميكنى خداى ديگرى غير از تو خواهيم پرستيد ، فرعون ( كه سلطنت و خدائى خود را در خطر نابودى ديد ) گفت همهء مردم بصحرا روند ، و خود نيز بصحرا رفت و از آنان جدا گرديد و آنقدر از مردم دور شد كه او را نميديدند و صدايش را نمىشنيدند ، صورت روى خاك نهاد و با انگشت سبابه بجانب آسمان اشاره كرد و عرضكرد : خدايا مانند غلامان ذليل كه بسوى مولاى خود ميروند آمده‌ام بسوى تو و ميدانم كسى قادر نيست آب رود نيل را زياد كند مگر تو پروردگارا تمنا مينمايم آن را جارى و زياد نما ( خداى تعالى براى اتمام حجت به او چنان نمود ) كه آب رود نيل جارى و زياد گرديد كه ( مانندش را نديده بودند و همهمه بين مردم افتاد كه فرعون آب نيل را زياد نمود و فرعون بواسطه صداى بلند ايشان سخت مضطرب شد و نزديك ايشان آمد و گوش فرا داشت و سخنان آنها را شنيد خوشحال گرديد ) و نزديك آنان آمد و گفت : زياد نمودم براى شما بندگانم آب نيل را ، همه مردم در مقابل او به سجده افتادند .\r\nدر آن هنگام جبرئيل ( به صورت مردى ) پيش فرعون آمد و گفت : اى پادشاه شكايتى دارم يارى نما مرا ، گفت چيست قصه و مطلب تو ، جبرئيل گفت : بنده اى دارم كه او را صاحب اختيار بندگان ديگر خود نموده‌ام و اصلاح امور بندگانم را بدست او سپرده‌ام و اينك آن بنده با من دشمنى مينمايد و دوست ميدارد دشمنان مرا و عداوت و دشمنى و اذيت مىكند دوستان مرا ( جزاى او چه باشد ) ، فرعون گفت بد بنده ايست بندهء تو ، اگر من دست بر او بيابم او را در درياى قلزم ( رود نيل ) غرق خواهم كرد ، جبرئيل گفت رأى و حكم خود را براى من بنويس ، فرعون اسباب\r\n","description":"","footnote":"","page_name":" 138 ","page_number":138},
  {"content":"\r\nنوشتن طلبيد ، چون حاضر نمودند ( خودش يا منشى مخصوص او ) نوشت جزاى بنده اى كه فرمان مولاى خود را نميبرد و دوست ميدارد دشمنان مولاى خود را و دشمنى مينمايد با دوستان مولايش آنست كه او را در درياى قلزم ( رود نيل ) غرق نمايند ، جبرئيل گفت آن را مهر و امضا كن ، فرعون مهر و امضا نمود و بدست جبرئيل داد ، تا روزى كه فرعون و اتباعش غرق ميشدند جبرئيل آن نوشته را بدست او داد و گفت :\r\nبگير آنچه را كه خودت در باره خود حكم نموده اى .\r\n( پس علت آنكه فرعون غرق شد حكم خودش بود ) .\r\n2 - حديث كردند ما را . . . از إبراهيم بن محمّد همدانى كه گفت عرض كردم به حضرت رضا عليه السّلام براى چه علتى بود كه خداوند فرعون را غرق فرمود با اينكه ايمان آورد و اقرار بيگانگى خداوند كرد .\r\nفرمود : فرعون موقعى ايمان آورد كه يقين بمرگ خود داشت و ايمان و توبه در آن وقت قبول نيست و اين حكم خداى تعالى است در ميان تمام أديان .\r\nچنان كه ميفرمايد : * ( فَلَمَّا رَأَوْا بَأْسَنا قالُوا آمَنَّا بِالله وَحْدَه وَكَفَرْنا بِما كُنَّا بِه مُشْرِكِينَ فَلَمْ يَكُ يَنْفَعُهُمْ إِيمانُهُمْ لَمَّا رَأَوْا بَأْسَنا سُنَّتَ الله الَّتِي قَدْ خَلَتْ فِي عِبادِه ) * ، زمانى كه مشاهده نمايند شدّت قهر و عذاب در آن موقع ( از كفر و گناهان و شرك خود پشيمان شوند و ) بگويند ايمان آورديم بخداى يكتا و به آنچه ( و بتها ) كه خدا ميدانستيم دست برداشتيم و به آن كافر شديم ، و ليكن اين گونه ايمان هيچ فايده و منفعتى براى آنها نخواهد داشت ، زيرا آثار مرگ و عذاب را به چشم مىبينند ، سنت نهاده است خداى تعالى قبول نشدن ايمان در وقت معاينه عذاب در ميان بندگان ( و امم گذشته ) و ميفرمايد : * ( يَوْمَ يَأْتِي بَعْضُ آياتِ رَبِّكَ لا يَنْفَعُ نَفْساً إِيمانُها لَمْ تَكُنْ آمَنَتْ مِنْ قَبْلُ أَوْ كَسَبَتْ فِي إِيمانِها خَيْراً ) * ، روزى كه علامت قطعى مرگ و نشانه قهر و عذاب خدا بر هر كس ظاهر شود ديگر ايمان آوردنش فائده نخواهد داشت اگر پيش از آن روز ايمان نياورده باشد .\r\nو ايمان فرعون هم بعد از ديدن آثار مرگ بود ، چون هنگام غرق شدن\r\n","description":"","footnote":"","page_name":" 139 ","page_number":139},
  {"content":"\r\n( به اين مضمون سخن ) گفت : * ( آمَنْتُ أَنَّه لا إِله إِلَّا الَّذِي آمَنَتْ بِه بَنُوا إِسْرائِيلَ وَأَنَا مِنَ الْمُسْلِمِينَ ، آلآنَ وَقَدْ عَصَيْتَ قَبْلُ وَكُنْتَ مِنَ الْمُفْسِدِينَ فَالْيَوْمَ نُنَجِّيكَ بِبَدَنِكَ لِتَكُونَ لِمَنْ خَلْفَكَ آيَةً ) * ، ايمان آوردم و اقرار دارم كه خدائى نيست جز آن خدائى كه بنى - إسرائيل به او ايمان دارند و من همانند آنها تسليم فرمان او هستم ، به او خطاب شد :\r\nاكنون ( كه دست بگريبان مرگ و غرق شدن هستى ) ايمان مىآورى با اينكه پيش از اين گناهكار بودى و مردم را بفساد انداختى ( و بشرك واميداشتى و بگمراهى كشاندى ) امروز ( تو را غرق ميكنم و ) بدنت را براى عبرت ديگران از آب بيرون مىآوريم ( تا عبرت گيرند و پى بقدرت ما ببرند و ايمان بياورند ) و فرعون ( در آن روز ) لباسهاى آهنى ( زره ) پوشيده بود و پس از غرق شدن خداى تعالى بدنش را در مكان بلندى انداخت تا براى ديگران علامتى باشد ( كه هر كسى معصيت و نافرمانى خدا كند به اين گونه بليات گرفتار مىشود ) با اينكه لازمه چيز سنگين در آب فرو رفتن است .\r\nو غرق شدن فرعون علت ديگرى هم داشته و آن اين بود هنگامى كه بالا و پائين ميرفت در آب و در معرض هلاكت بود بموسى استغاثه كرد و از موسى يارى طلبيد و به خداوند استغاثه نكرد و غرق گرديد ، و پس از آن به حضرت موسى وحى شد كه بفرياد فرعون نرسيدى چون او را نيافريده بودى و اگر به من التجا آورده و استغاثه كرده بود بفريادش ميرسيدم و او را غرق و هلاك نميكردم و نجاتش ميدادم « 1 »\r\n\r\n","description":"","footnote":"\r\n« 1 » در بحار ( 13 - 131 - ج ) از مفاتيح الغيب رازى نقل مينمايد كه : اگر بگويند سبب چه بود كه توبه فرعون قبول نشد ، جواب آنست كه :\r\n1 - فرعون ايمان آورد موقعى كه عذاب بر او نازل شده بود ، و در چنين وقتى توبه پذيرفته نميشود .\r\n2 - آنكه توبهء او خالصا مخلصا نبوده كه قبول شود و محض نجات از آن بليّه بوده .\r\n3 - آنكه محض تقليد بوده زيرا گفته : * ( لا إِله إِلَّا الَّذِي آمَنَتْ بِه بَنُوا إِسْرائِيلَ\r\nيعنى نيست خدائى مگر آن خدائى كه بنى إسرائيل به او ايمان آورده‌اند ، و نگفته : من ايمان بخداى يگانه آوردم 4 - آنكه بعضى از يهوديان بواسطه گمراهى كه سامرى باعث آن شده بود قائل بجسميت خدا بودند و فرعون هم ايمان بچنين خدائى آورد از اين جهت قبول نشد 5 - آنكه بالفرض هم بگوئيم واقعا ايمان بخداى يگانه آورد ، چون ايمان به نبوت حضرت موسى نياورد توبه او قبول نگرديد و علامه مجلسى ميفرمايد قول اول أظهر است در قبول نشدن توبه فرعون .\r\nمترجم گويد : روايت متن هم اشاره به همين قول است .\r\n","page_name":" 140 ","page_number":140},
  {"content":"\r\n\r\nباب پنجاه و چهارم علت آنكه خضر را خضر ناميدند و سبب و حكمت كارهاى او با حضرت موسى\r\n1 - حديث كردند ما را . . . از حضرت صادق عليه السّلام كه ميفرمود : خضر از جمله پيغمبران مرسل و خداوند او را مبعوث بر قومى فرمود و آن حضرت آن مردم را بوحدانيت و خداپرستى و اقرار به پيغمبرى انبياء و كتابهاى آسمانى دعوت نمود ، و معجزه او اين بود كه بهر درخت خشكى تكيه ميداد و در هر زمين بىگياهى مينشست في الفور سبز ميشد و به همين جهت او را خضر ناميدند ، و اسمش تاليا پسر ملكان بن عابر ( عامر ) بن أرفخشد بن سام بن نوح « 1 » .\r\nو پس از آنكه خداى تعالى با حضرت موسى سخن گفت و كليم بارى تعالى گرديد و تورات را براى او نازل فرمود و در ألواح تورات هر چيزى را از روى پند و موعظه براى او نوشت و تفصيل احكام را برايش بيانكرد و يد و بيضاء و عصا و طوفان\r\n\r\n","description":"","footnote":"\r\n« 1 » در مجمع البحرين در ذيل لغت « خضر » مينويسد : خضر بفتح و كسر خاء و سكون و فتح و كسر ضاد ، و گويد بعضى گفته‌اند اسم آن حضرت إلياس ، و يا : إيليا ، و يا :\r\nإرميا بوده ، و از رسول خدا صلى اللَّه عليه و آله و سلَّم منقولست كه اسمش بليا است و در ( 13 - ج ) بحار از كمال الدين شيخ صدوق نقل مينمايد كه اسم حضرتش را خضرويه ، و خضرون ، و خلعبا نيز گفته‌اند .\r\n","page_name":" 141 ","page_number":141},
  {"content":"\r\nو ملخ و شپش و قورباغه و خون و شكافتن دريا را به او عنايت فرمود و فرعون و لشكريانش را غرق نمود ( جنبهء بشريت او غلوّ نموده و ) با خود گفت گمان نميكنم خداوند كسى را مانند من علم داده باشد ( به مجرد اين خيال ) خطاب شد بجبرئيل كه هر چه زودتر درياب بندهء من موسى را پيش از آنى كه ( از عجب و خودپسندى ) هلاك شود و به او بگو كه در محل برخورد دو دريا ( ى فارسى و روم ) مرد عابديست بنزدش بشتاب و از او علم بياموز ، جبرئيل بر موسى نازل شد و وحى الهى را به او رسانيد ، آن حضرت دريافت كه اين وحى بواسطهء آن فكر و خيال بوده ، بدين جهت با وصى خود يوشع بن نون روانه گرديدند تا رسيدند بخضر و ديدند وى مشغول عبادتست چنان كه خداى تعالى فرموده .\r\n* ( فَوَجَدا عَبْداً مِنْ عِبادِنا ) * آتينا * ( رَحْمَةً مِنْ عِنْدِنا وَعَلَّمْناه مِنْ لَدُنَّا عِلْماً ) * موسى و يوشع ديدند در آن مكان بنده اى از بندگان ما را كه به او رحمتى عنايت كرده بوديم و او را علمي از علمها ( ى لدنى و آگاهى باسرار غيبى ) آموخته بوديم موسى بخضر فرمود : آيا ( اذن ميدهى ) متابعت تو نمايم و با تو باشم كه به من تعليم نمائى از علم خود ، خضر گفت تو هرگز طاقت آن را ندارى كه ( تحمل أسرار كنى و ) با من بيائى و صبر كنى ( از آنچه كه من انجام مىدهم و ايراد نگيرى ) زيرا من داراى علمى هستم كه تو طاقت تحمل آن را ندارى و تو داراى علمى هستى كه من طاقت آن را ندارم ، موسى فرمود نه چنين است ( كه صبر نتوانم كرد ) بلكه طاقت دارم صبر نمايم ( و اعتراضى بر كارهاى تو نكنم اگر چه به صورت ظاهر نامناسب باشد ) خضر گفت :\r\nقياس در علم و أوامر خداوند راه ندارد ، چگونه ميتوانى صبر كنى بر چيزى كه اطلاعى از آن ندارى ( چون بنظرت عجيب و بد مىآيد ) موسى فرمود : زود باشد إنشاء الله كه به بينى چگونه صبر ميكنم و فرمان تو را ميبرم .\r\nخضر چون ديد موسى إنشاء الله گفت قبول كرد ( كه موسى با وى همراه باشد ) و لكن گفت بايد هر چه را از من مشاهده نمودى سبب و حكمت و علت آن را نبايد از من سؤال كنى تا خودم بيان نمايم ، موسى فرمود : چنين باشد ( قبول كردم ) .\r\n","description":"","footnote":"","page_name":" 142 ","page_number":142},
  {"content":"\r\nموسى و خضر روانه شدند تا به دريا رسيدند و سوار كشتى گرديدند ، خضر شروع كرد بسوراخ نمودن كشتى ، موسى فرمود ( اى خضر چه ميكنى ) چرا كشتى را سوراخ ميكنى مگر نميدانى أهلش غرق ميشوند و اين عمل بسيار بد عمليست خضر گفت ( مگر قول و عهد خود را فراموش نمودى و ) نگفتم كه تو نميتوانى صبر نمائى موسى ( زبان بعذر خواهى بگشود و ) گفت مرا ببخش كه ترك نمودم أمر تو را و ( ايراد گرفتم و اعتراض نمودم ) كار را بر من سخت و دشوار منما ( چون بساحل و خشكى رسيدند پياده شدند ) و روانه گرديدند تا برخورد به پسرى ( حيسور يا جيسور يا خشنود نام ) نمودند و خضر ( بدون آنكه از او پرسشى نمايد بلادرنگ ) او را كشت ، حضرت موسى ( گوئى شرط را فراموش كرده باشد ) در غضب شد و گفت : اى خضر چرا كشتى يك نفريرا كه بيگناه بود و كسى را نكشته بود ( تا مستحق قصاص باشد ) اى خضر مرتكب گناه بزرگى شدى ، خضر گفت اى موسى عقل نميتواند در أوامر خداوند حكم كند ( چون ناقص است ) بلكه أمر خداوند حاكمست بر عقل ( پس هر چيزى كه بأمر خداوند واقع شود بايد قبول كرد اگر چه عقل درك حكمت آن را نكند ) بايد تسليم باشى و صبر كنى بر اعمالى كه از من مشاهده ميكنى با اينكه از اول ميدانستم تو قدرت آن را ندارى صبر نمائى بر آنچه كه از من مىبينى ، موسى فرمود ( اين مرتبه هم مرا عفو كن و ) اگر بار ديگر از تو چيزى را پرسيدم و اعتراضى كردم با من مصاحبت و رفاقت مكن و براى ترك مصاحبت و رفاقت عذر موجه خواهى داشت ( خضر عذرش را پذيرفت و ) روانه شدند تا رسيدند بدهكدهء ناصره كه نصارى از اهل آنجا هستند و به آنجا منسوبند ، طلب غذا از مردم آن دهكده نمودند ليكن غذا بايشان ندادند و آنها را مهمان نكردند ( بناچار از دهكده بيرون رفتند ) و ديدند كه ديوارى در معرض خراب شدن است ، حضرت خضر مشغول به تعمير آن شد ، موسى گفت ( بدون جهت و اجرت چرا ديوار ساختى أقلا به صاحبش مراجعه ميكردى و ) اجرتى طلب مينمودى در مقابل تعمير آن ( كه لقمه نانى از آن اجرت تهيه ميكرديم و از گرسنگى نجات مىيافتيم ) .\r\n","description":"","footnote":"","page_name":" 143 ","page_number":143},
  {"content":"\r\nخضر گفت ( اين سه مرتبه كم ظرفى و بيصبرى و اعتراض و ايراد ) اينجا محل فراق و جدائى من و تو است ( زيرا شرط كردى علت اعمال مرا نپرسى و از آنچه مشاهده ميكنى صبر نمائى ) و اكنون گوش كن تا أسرار و علت آنچه كرده‌ام و تو قدرت صبر بر ديدن آنها نداشتى بگويم .\r\nأما كشتى از مساكينى بود كه با آن كسب مينمودند و در اين سرزمين پادشاهى است ( بنام هدد بن بدد جلندى بن كركر ) كشتىهاى سالم را مصادره و تصاحب مىكند من آن را معيوب نمودم تا از ايشان نگيرد ، و صلاح آنها را خدا خواسته بود و ( اينكه خضر گفت من آن را معيوب نمودم ) نخواست معيوب گردانيدن را به خدا نسبت دهد و به خود نسبت داد زيرا خداوند صلاح آنها را ميخواست به آنچه كه بخضر أمر فرموده بود .\r\nأما كشتن پسر : پدرش و مادرش مؤمن هستند اگر او بزرگ ميشد كافر ميبود و خداى تعالى ميدانست كه بسبب او پدر و مادرش كافر ميشوند و بگمراهى او گمراه ميگردند از اين جهت امر كرد مرا كه او را بكشم و ميخواست كه ايشان را به محل كرامت خود برساند و عاقبت ايشان را نيكو گرداند ، و خواست خدا اين بود كه بعوض آن پسر فرزندى بايشان عنايت كند كه بهتر از او باشد « 1 » .\r\nأما ديوار ( را كه تعمير نمودم ) براى اين جهت شد كه زير آن گنجى است از دو طفل يتيم ( بنام اصرم و صريم - أحرم و حريم ) و پدرشان مردى صالح ( بنام كاشح ) بوده و آن گنج از طلا و نقره نيست بلكه لوحى از طلا است و در آن نوشته شده : عجبست از كسى كه يقين بمرگ دارد چگونه شادى مينمايد ، عجبست از كسى كه يقين بمقدرات و مشيت الهى دارد و با اين حال محزونست ( كه چرا چنين است و چنان و من بيمار و فلان شخص سالم و يا من فقيرم و فلانى ثروتمند ) عجبست از كسى كه\r\n\r\n","description":"","footnote":"\r\n« 1 » در بحار از تفسير عياشى و در فروغ كافى روايتى از حضرت صادق عليه السّلام نقل مينمايد : خداوند دخترى به آن مرد عنايت فرمود كه هفتاد پيغمبر از نسل او بوجود آمد .\r\n","page_name":" 144 ","page_number":144},
  {"content":"\r\nيقين بقيامت و حشر دارد و ( به ديگران و يا به خود ) ظلم مىكند ، عجبست از كسى كه مىبيند دنيا و أهل دنيا را كه در تغيير و تبديلند ( كه هر روزى كسى بالا ميرود و عزيز و ثروتمند مىشود و يكى خوار و فقير ميگردد ) با وجود اين دل به دنيا مىبندد و ميل به او دارد .\r\nو فاصلهء ميان دو پسر يتيم و پدر صالحشان هفتاد نسل مىباشد و خداوند حفظ حرمت آن دو پسر را فرمود به جهت صالح بودن آن پدر ، و خداوند اراده فرموده بود كه چون آن دو پسر به حد رشد و كمال عقل برسند گنج خود را بيرون آورند ( و از آن پند بگيرند و بدرجهء كمال آدميت برسند ) ، و اين بود تأويل و اسرار باطنى آنچه را كه تو طاقت و توانائى ديدن آنها را نداشتى « 1 »\r\n\r\n","description":"","footnote":"\r\n« 1 » در بحار ( 13 - 313 - ج ) از تنزيه الأنبياء سيد مرتضى نقل مينمايد ( ملخص آن با تغيير و تبديل و اضافه آنست كه ) اگر بما بگويند چگونه جايز است كه حضرت موسى متابعت ديگرى را بنمايد و از او تعليم بگيرد با اينكه ميگوئيد پيغمبر كسى است كه هيچ احتياج علمى بمردم ندارد ، و خاصه پيغمبر اولو العزم كه بايد أعلم اهل زمان خود باشد .\r\nجواب ميگوئيم پيغمبر اولو العزم بايد از امت خود عالمتر باشد و شرط نيست كه از پيغمبر ديگر عالمتر باشد و خضر پيغمبر بود و جزو امت موسى نبود ، و گذشته از اين ممتنع و محال نيست كه خداوند تعليم فرموده باشد بخضر چيزهائى كه تعليم موسى نكرده باشد و بدين جهت امر فرمود بموسى كه بنزدش بشتابد و از وى تعليم بگيرد ، و ايراد و اشكال موقعى وارد است كه پيغمبر اولو العزم محتاج بعلم يكى از امت خود باشد .\r\nبنا بر اين چون موسى تعليم از غير امت خود گرفته جاى اشكال و اعتراض نمانده ، و نيز اشكالى ندارد كه خداوند همچنان كه بتوسط ملائكه به صورت وحى پيغمبران را بعلمى آگاه مينمايد بوسيله بشرى هم چيزى كه تعلق به احكام و شرايع نداشته باشد آگاه نمايد ، و گاه بتوسط حيوانى آگاه فرمايد مثل قضيه حضرت سليمان با مورچه .\r\nو اينكه آن حضرت محتاج بخضر شد در تعليم لازم نميشود كه خضر عالمتر باشد ، و نيز محال نيست كه بگوئيم آن حضرت از خضر در ساير علوم عالمتر بوده .\r\nاگر بگويند : شما معتقديد كه موسى چون پيغمبر بود قدرت بر صبر داشته پس چرا خضر به او گفت : تو نميتوانى با من همراه باشى و آنچه را كه از من ببينى صبر كنى و اعتراض ننمائى .\r\nجواب گوئيم اين كه خضر بموسى گفته : نميتوانى صبر كنى دليل نميشود كه واقعا موسى داراى قوه صبر نبوده و براى همين جهت موسى گفت : إنشاء اللَّه مرا صابر خواهى ديد .\r\nو علت آنكه خضر گفت نميتوانى صبر كنى اين بود كه ميدانست موسى مأمور به ظاهر است و مأمور بر باطن نيست ، و كنايه از اين بوده كه اى موسى تو مأمور بظاهرى بايد صبر كنى بر كارهاى اسرار آميز من زيرا من مأمور به باطن هستم .\r\nاگر بگويند چرا موقعى كه خضر كشتى را سوراخ ميكرد و آن پسر را كشت موسى گفت اى خضر اين عمل بسيار بد عملى است و كار بدى را مرتكب شدى با اينكه شما ميگوئيد شخص عالم مخصوصا پيغمبر مرتكب كار بد نميشود .\r\nجواب گوئيم : البته حق و حقيقت مطلب همينست كه عالم خاصه پيغمبر مرتكب كار بد و زشت نميشود و اينكه موسى بخضر گفت كار بدى را مرتكب شدى منظورش اين بوده كه اگر كارها را از طرف خود انجام دادى كار بدى را مرتكب شدى و براى همين جهت بوده كه خضر پس از بيان اسرار كارهاى خود گفت من اين كارها را بارادهء خود نكردم بلكه بأمر خدا انجام دادم ، و گفت : اى موسى عقل نميتواند در اوامر خدا حكم كند ، اگر بگويند : چرا خضر آن پسر را كشت با اينكه قتل آدمى حرام و گناه كبيره است و شما ميگوئيد پيغمبران معصومند و مرتكب گناه صغيره نميشوند تا چه رسد بكبيره .\r\nجواب ميگوئيم : كفر آن پسر و سبب گمراهى پدر و مادر شدن او بر خضر واضح بوده چون باطن را ميديد همچنان كه شما ظاهر امر را مىبينيد مثلا اگر از شما بپرسند چرا بچه مارى را ميكشيد خواهيد گفت بزرگ مىشود و كسى را ميگزد و زهرش خطر جانى دارد ، آن پسر هم بر خضر معلوم بود كه اگر بزرگ ميشد پدر و مادرش از فرط محبت پيروى او را مينمودند و كافر ميشدند .\r\nو مطلبى در باره خضر در صفحه « 98 » گذشت و مناسب با مقامست مراجعه شود .\r\n","page_name":" 145 ","page_number":145},
  {"content":"\r\nو ( سپس حضرت صادق عليه السّلام فرمود ) خضر در اين عمل خود را بر كنار شمرد و اراده را بتمامى بخداى تعالى نسبت داد و جهتش اين بود كه اين آخرين مطلب است كه بايد تعليم موسى نمايد و بمقام عذرخواهى برآمد چون از راه بشريت ، و يا براى تنبيه موسى بعضى از كردار و أعمال را به خود و خداوند نسبت داده بود و جنبهء إخلاص و بندگى را پيشه كرد و گفت من اين كارها را بارادهء خود نكردم بلكه بأمر خداوند انجام دادم .\r\n","description":"","footnote":"","page_name":" 146 ","page_number":146},
  {"content":"\r\nحضرت صادق عليه السّلام پس از اين بيان فرمود : أوامر خداوند را نميتوان حمل بر قياس كرد و هر كس أوامر خدا را حمل بر قياس كند و برأى و قياس عمل نمايد علاوه از آنكه خود هلاك مىشود گاهى سبب هلاك ديگران هم ميگردد ، و أولين كسى كه نافرماني خدا را نمود ( پس از خلقت آدم ) و إظهار منيت و قياس كرد شيطان ملعون بود هنگامى كه خداى تعالى أمر فرمود بملائكه سجده نمايند بر آدم ابو البشر ، و تمامى آنها سجده نمودند جز شيطان كه سجده نكرد .\r\nخداى عز و جل فرمود : چه سبب شد تو را كه سجده ننمودى با اينكه به تو أمر كردم ، گفت : من بهترم از او زيرا خلق فرمودى مرا از آتش و آفريده اى آدم را از خاك ، كه أولين اظهار كفرش اين بود كه گفت من بهترم ( از لحاظ مادّه خلقت ) و بعد قياس كرد و گفت : مرا از آتش خلق كردى و آدم را از خاك ( به همين سبب ) خداوند او را طرد فرمود از جوار رحمت خود و لعنش كرد و رجيمش ناميد و سپس قسم ياد كرد بعزت خود كه هر كس در دينش قياس كند او را همقرين شيطان\r\n","description":"","footnote":"","page_name":" 147 ","page_number":147},
  {"content":"\r\nدر درك اسفل جهنم نمايد « 1 » .\r\nچنين گويد مصنف اين كتاب ( شيخ صدوق ) حضرت موسى با آن كمال عقل و فضل و محل و مقام و مرتبت كه خداوند به او عنايت فرموده بود نتوانست درك كند\r\n\r\n","description":"","footnote":"\r\n« 1 » شيطان اسمش عزازيل و پس از نافرمانى خدا نمودن شيطان ناميده شد يعنى رانده و طرد شده ، و بواسطه رانده شدن محزون و مغموم و نااميد از رسيدن بمقام اوليه خود گرديد او را إبليس نام نهادند كه از لغت أبلس مشتق شده و در المنجد گويد : ابليس علم جنس للشيطان و جمعه أباليس و أبالسه ، و در مجمع البيان ( 1 - 81 ) گويد اسميست عجمى و غير منصرف بواسطه تعريف و عجمه و بعضى گويند عربيست و مشتق از « إبلاس » و وزنش إفعيل .\r\nو با اينكه از جنس ملائكه نبود مأمور به سجده شد زيرا مخلوط و بين آنها بود و به صورت ظاهر جزو آنها محسوب ميشد و ملائكه گمان ميكردند كه از جنس ملائكه است چون خود را همانند آنها نمايش ميداد ، مثل خطاب * ( يا أَيُّهَا الَّذِينَ آمَنُوا\r\nدر قرآن كه شامل حال منافقين هم هست چون به صورت ظاهر خود را متصف بصفات مؤمنين ميدادند ( و ميدهند ) .\r\nو اجماع تمام علماى إماميه آنست كه سجده ملائكه بر آدم سجده عبادتى و پرستيدنى او نبود بلكه براى خدا بود چون بأمر او سجده كردند و آدم قبله ايشان بوده هم چنان كه در اسلام موقع نماز أمر شده به طرف كعبه بايستيم و سجده‌هاى ما براى كعبه نيست بلكه كعبه قبله ما مىباشد .\r\nو در بحار گويد : زنديقى به حضرت صادق عليه السّلام عرضكرد : آيا سجده براى غير خدا جايز است ، فرمود جايز نيست ، عرضكرد : پس چگونه خداوند أمر فرمود بشيطان كه سجده كند بر آدم ، فرمود كسى كه بأمر خدا سجده كند سجدهء او براى خداست ، و اگر شيطان بآدم سجده كرده بود سجده اش براى خدا ميبود زيرا مأمور شد از طرف خدا .\r\nو اگر كسى بگويد : چرا شيطان بيك سجده نكردن كافر شد و حال آنكه اگر كسى يك سجده نكند كافر نميشود ، جواب آنست كه : معصيت شيطان مجرد امتناع نمودن از سجده نبوده بلكه ضميمه كرده بود به آن چند خصلتى كه آنها كفر آور بود ، يكى آنكه إعتقاد كرد خدا او را بقبيح أمر نمود و سجده كردن را حكمت ندانست .\r\nديگر آنكه ترك سجده را بعنوان تكبر و ردّ أمر خداوند كرد و هر كس اين چنين باشد كافر است چنان كه فرموده‌اند : من ترك الصلاة متعمدا فقد كفر ، هر كه عمدا نماز نخواند كافر است ، سيم آنكه به پيغمبر خدا استخفاف نمود و اين صادر نميشود مگر از كسى كه كافر باشد .\r\nو علامه مجلسى در بحار و حيوة القلوب و علامه نهاوندى در جنة العاليه چندين وجه در خطا و اشتباه قياس شيطان نقل فرموده‌اند و به علت اطاله كلام نبودن ذكر نگرديد و خواهان بدان جا مراجعه فرمايند .\r\n","page_name":" 148 ","page_number":148},
  {"content":"\r\nباستنباط خود أسرار اعمال خضر را بلكه به صورت ظاهر بر او مشتبه گرديد و حالت خشم و غضب به او دست داد تا آنكه تأويل آن را برايش گفت ، در آن هنگام راضى گرديد ، و اگر خضر تأويل كارهاى خود را براى موسى نگفته بود بطور يقين نميتوانست درك كند و بفهمد اگر چه تا آخرين لحظات عمر خود فكر ميكرد .\r\nپس در صورتى كه بر پيغمبران استنباط و استخراج أحكام و أوامر الهى جايز نباشد برأى خودشان قياس كنند بطريق اولى جايز نيست براى هيچ يك از امتها ( كه برأى و قياس خود خليفهء پيغمبر تعيين كنند و يا در مقابل حضرت صادق عليه السّلام مذاهب چهارگانه درست نمايند و در رواج آن بكوشند كه مليونها نفر از راه راست و مستقيم باز مانند و بوادى ضلالت و گمراهى درافتند ) .\r\n2 - شنيدم از محمّد . . . طيفور كه ( در تأويل كارهاى خضر ) ميگفت : سوراخ نمودن كشتى و كشتن پسر و تعمير ديوار اشاراتى بوده براى حضرت موسى و ياد آورى آن حضرت بود ( كه شكر نمايد ) براى آنكه بسبب سوراخ شدن كشتى آگاه گرديدن او بود باينكه خداوند او را حفظ فرمود آن روزى كه ( بالهام ) مادرش وى را در ميان\r\n","description":"","footnote":"","page_name":" 149 ","page_number":149},
  {"content":"\r\nجعبهء چوبى نهاد و برود نيل افكند و او طفل ضعيف و ناتوانى بيش نبوده ، كه اشاره به اين بوده همان كسى كه تو را در ميان جعبه و رود نيل حفظ كرد همان كس تو را در ميان كشتى و دريا حفظ ميفرمايد .\r\nو كشتن پسر اشاره به اين بوده كه حضرت موسى يكى از قبطيان ( تبعه فرعون ) را در راه خدا كشته بود و كسانى كه حضرت موسى را پيغمبر نميدانستند اين عمل را خطاى بزرگ ميپنداشتند و خداوند حضرت موسى را متذكر اين كه او را از شرّ ( و كشته شدن بدست ) قبطيان حفظ نمود گرديده و تعمير ديوار بدون أجر و مزد اشاره به آن كار نيكوئى بوده كه نسبت بدختران حضرت شعيب انجام داد و گوسفندان آنها را آب داد بدون آنكه از ايشان مزدى بخواهد با اينكه گرسنه بود ، و آن ( حد أعلاى ) فضيلت اخلاقى بود كه خداوند به او عنايت و مرحمت كرده بود ، و خداى عز و جل او را متذكر ساخت تا شاكر و خوشحال شود بداشتن آن فضيلت اخلاقى .\r\nو اينكه خضر به او گفت : اينجا محل فراق و جدائى بين من و تو است اين حكم مفارقت از خود حضرت موسى بود زيرا گفت : اگر ديگر از تو علت چيزى را پرسيدم و به تو اعتراض كردم با من مصاحبت و رفاقت مكن .\r\nو حضرت موسى از ميان قوم خود هفتاد نفر مرد را برگزيد براى ميقات خداوند و ليكن آن مردم قانع نشدند بعد از شنيدن كلام خداوند و تجاوز نمودند از حدّ خود و گفتند اى موسى ما به تو ايمان نمىآوريم و اقرار بپيغمبرى تو نميكنيم تا آنكه خدا را آشكارا مشاهده كنيم و ( چون اين سخن را گفتند ) ظلم به خود نمودند و صاعقه ( آتش آسمانى ) ايشان را سوزانيد و همگى مردند ، و اگر خداوند ايشان را انتخاب نموده بود ايشان را حفظ و نگاه ميداشت از اين گونه سخنها ( ى كفر آميز ) .\r\nپس وقتى كه حضرت موسى با آن فضل و مقام و محل و مرتبت صلاحيت نداشته باشد و نتواند كسى را انتخاب نمايد چگونه مىتوانند مسلمانان برأى خود امام ( و خليفه و جانشين براى پيغمبر ) تعيين كنند و چگونه صلاحيت دارند و مىتوانند\r\n","description":"","footnote":"","page_name":" 150 ","page_number":150},
  {"content":"\r\nاستنباط و استخراج احكام نمايند با اين عقلهاى ناقص و آراء متفاوت و همتهاى متباين و اراده‌هاى مختلفه ، تعالى الله عن الرضا باختيارهم علوا كبيرا .\r\nو كارها و افعال حضرت أمير المؤمنين على عليه السّلام همانند كارهاى خضر است و همهء آنها از روى صواب و حكمت است اگر چه مردم نادان و جاهل وجه صواب و حكمت و علت و سبب آن را ندانند « 1 » .\r\n3 - حديث كردند ما را . . . از عبايهء اسدى كه ميگفت روزى عبد الله بن عباس ( پسر عموى پيغمبر ) نزديكى چاه زمزم نشسته بود و براى مردم حديث ميگفت ( و تفسير و تأويل آيات قرآن بيان مينمود و احكام اسلام را به ياد مردم ميداد ) كه مردى وارد شد و بر او سلام كرد و گفت : اى عبد الله من مردى هستم از اهل شام ، عبد الله گفت : آرى اعوان و يار هر ظالمى هستيد شما مردم شام مگر آن كسانى كه خداوند حفظ فرمايد ، سؤال كن آنچه را ميخواهى گفت اى عبد الله آمده‌ام بسوى تو كه پرسش كنم از كسى كه بدست على بن ابى طالب كشته شده با اينكه اقرار بيگانگى خداوند داشته و نماز ميخواند و حج بجا مىآورد و روزه ميگرفت و زكات اموال\r\n\r\n","description":"","footnote":"\r\n« 1 » اين اشارات و كنايات مستند بروايتى نيست و محمّد بن طيفور از ذوق و استنباط خود بيان داشته و نميتوان بطور يقين گفت كه ارادهء خداوند همين بوده كه كارهاى خضر براى تذكر قضاياى گذشته حضرت موسى مىباشد ، و رسول خدا صلى اللَّه عليه و آله ميفرمود :\r\nاگر برادرم موسى صبر ميكرد و اعتراض به خضر نمينمود هر آينه امرهاى عجيبى را ميديد .\r\nو حضرت صادق عليه السّلام ميفرمود : به خدا قسم اگر موسى صبر كرده بود هفتاد امر عجيب و غريب به او مينمود .\r\nو نيز از حضرتش منقولست كه ميفرمود : به خدا قسم اگر در ميان خضر و موسى ميبودم خبر ميدادم ايشان را كه من از هر دو عالمتر هستم و ايشان را بچيزهائى خبر ميدادم كه ايشان نميدانستند زيرا خدا بايشان علم گذشته را داده بود و علم بآينده نداشتند و نزد ما ائمه علم گذشته و آينده تا روز قيامت هست كه به ارث از پيغمبر بما رسيده .\r\n","page_name":" 151 ","page_number":151},
  {"content":"\r\nخود را ميداد .\r\nعبد الله بن عباس گفت : واى بر تو مادرت بعزايت بنشيند سؤال كن چيزى را كه براى تو فائده داشته باشد و چيزى كه براى تو منفعتى ندارد پرسش نكن ، گفت من از حمص ( يكى از شهرهاى شام ) به مكه نيامده‌ام كه حج و عمره بجا آورم بلكه آمده‌ام بسوى تو كه كارهاى على بن أبى طالب را براى من بگوئى ، ابن عباس گفت :\r\nواى بر تو علم عالم سخت و مشكل است هر كس نميتواند آن را بفهمد و تحمل كند و هر قلب زنگزده اى نميتواند به آن نزديك شود .\r\nبدان اى مرد شامى : على بن ابى طالب و أفعال او در ميان اين امت ( مسلمان ) همانند حضرت موسى و خضر است و خداى تعالى در وصف موسى در قرآن ميفرمايد :\r\nاى موسى تو را از ميان مردم برسالت و پيغمبرى برگزيدم و بسخن گفتن با من انتخاب كردم پس آنچه را كه براى تو فرستادم كاملا فراگير و شكر مرا بجاى آور ، و نوشتيم در ألواح ( تورات آسمانى ) از هر چيز و در هر موضوعى براى موعظه و پند و نصيحت و راهنمائى « 1 »\r\n\r\n","description":"","footnote":"\r\n« 1 » بر هيچ شخص با اطلاعى پوشيده نيست توراتى كه فعلا در دست يهوديانست تحريف شده و خودم از يكى از پيشوايان ايشان شنيدم كه ميگفت علت عقبرفتگى ما ملت يهود بواسطه تحريف تورات ما است ، و تحريف تورات واضحست .\r\nچنان كه در آيه - 6 - باب ششم سفر پيدايش نسبت پشيمانى به خدا داده و ميگويد :\r\nو خداوند پشيمان شد كه انسان را بر زمين ساخته بود ، و در آيه - 20 - باب دهم آن نسبت شرابخوردن بنوح داده و مينويسد : و نوح بفلاحت زمين شروع كرد و تاكستانى غرس نمود و شراب نوشيده مست شد و در خيمهء خود عريان گرديد : الخ .\r\nو در آيه اول باب - 17 - آن نسبت جسم به خدا داده و مينويسد : و خداوند بر أبرام ( إبراهيم ) ظاهر شده گفت من هستم خداى قادر ، و در آيه - 23 - همان باب ميگويد : چون خدا از سخن گفتن با وى ( مراد إبراهيم است ) فارغ شد از نزد ابراهيم صعود فرمود .\r\nو در آيه 33 - باب 19 نسبت شرابخوارى و زناى با دختران خود به حضرت لوط داده .\r\nو قرآن در بارهء تحريف تورات ميفرمايد : * ( أَ فَتَطْمَعُونَ . . . ثُمَّ يُحَرِّفُونَه مِنْ بَعْدِ ما عَقَلُوه ) * ، يهوديان پس از شنيدن احكام الهى در تمام جزئيات و كليات تحريف نمودند و حلال را حرام كردند و حرام را حلال نمودند و هر چيزى را به عكس حقيقت آن انتشار دادند « أعاذنا اللَّه من شرّهم و أمثالهم » .\r\n","page_name":" 152 ","page_number":152},
  {"content":"\r\nپس موسى گوئى خيال ميكرد همه چيزها را خداوند براى او نوشته و بيان داشته چنان كه شما مردم مسلمان گمان ميكنيد كه علماى ( عامه ) شما همه چيز را نوشته و حفظ و ضبط كرده‌اند و ( حال آنكه بر خلاف حق و حقيقت و دستور الهى و پيغمبر اسلام ) بيان ميكنند .\r\nو ليكن حضرت موسى وقتى كه بساحل دريا رسيد آن ( خضر ) عالم را ملاقات نمود از او خواهش كرد كه با وى همراه باشد تا از علمش بهره گيرد و استفاده نمايد و حسادت بر او نورزيد و انكار فضلش ننمود .\r\nچنان كه شما مردم حسادت ميورزيد بر على بن ابى طالب و انكار فضيلت و برترى او را مينمائيد ، و حضرت موسى به ( خضر ) عالم گفت : اگر متابعت تو كنم مرا از علم خود تعليم خواهى نمود ، آن ( خضر ) عالم چون ميدانست كه موسى طاقت مصاحبت و صبر بر علم ( و كارهاى ) او ندارد به او گفت : تو استطاعت و قدرت صبر بر كارهاى من ندارى زيرا اطلاعى از ( اسرار و علت ) آن ندارى ، حضرت موسى در جواب گفت : زود باشد إنشاء الله كه مرا صابر بيابى و خواهى ديد كه در هيچ أمرى با تو مخالفت نخواهم كرد ، و ( خضر ) عالم ميدانست موسى نميتواند صبر كند گفت اگر همراه من آمدى نبايد از من چيزى سؤال كنى تا آنكه برايت بگويم ( أسرار آن را ) تا سوار كشتى شدند و آن عالم كشتى را سوراخ كرد ، و سوراخ نمودن كشتى برضاى خدا بود و موجب خشم و غضب موسى ، و پسرى را ديد و آن عالم او را كشت\r\n","description":"","footnote":"","page_name":" 153 ","page_number":153},
  {"content":"\r\nو كشتن آن پسر برضاى خدا بود و خشم و سخط موسى ، و تعمير ديوار بصلاح ديد خدا بود و موجب تغيير حال و ناراحتى موسى .\r\nو همچنين است على بن أبى طالب عليه السّلام كه نكشته است كسى را مگر آنكه رضاى خدا در كشتن او بوده اگر چه سبب خشم و سخط مردم جاهل و نادانست ، اى مرد حمصى بنشين تا برايت بگويم ( پس از نشستن او ابن عباس گفت ) بدان رسول خدا صلى الله عليه و آله وقتى كه تزويج فرمود : زينب بنت جحش را وليمه اى از خرما و روغن داد به مسلمانان و آن حضرت ده نفر ده نفر ميطلبيد و إطعام مينمود ، و مسلمانان چون بطعام حضرتش حاضر ميشدند انس ميگرفتند بگفتار و بيان آن حضرت و غنيمت ميدانستند نظر نمودن به صورت آن حضرت را .\r\nو ليكن آن حضرت مايل بود كه مردم پس از صرف طعام از منزلش خارج شوند كه بنزد زينب برود ( مبادا زينب از دير رفتن آن حضرت متفكر و نگران شود ) و نيز خوش نداشت كه مؤمنان را جواب كند و از منزلش بيرون نمايد پس اين آيه نازل گرديد : * ( يا أَيُّهَا الَّذِينَ آمَنُوا لا تَدْخُلُوا بُيُوتَ النَّبِيِّ إِلَّا أَنْ يُؤْذَنَ لَكُمْ ) * ، الخ .\r\nاى كسانى كه به خدا ايمان آورده‌ايد ( از صدق دل و كمال ميل و رغبت و يا به صورت ظاهر و صرف زبانى براى دريافت ذخاير دنيا ( باطاقهاى خانه پيغمبر داخل نشويد مگر آنكه اذن دهد و بر سفرهء طعامش شما را دعوت كند و نبايد در آن وقت زودتر از موعد مقرر به خانه آن حضرت درآئيد بلكه موقعى كه دعوت شده‌ايد بيائيد و پس از صرف غذا زود متفرق شويد و در منزلش سرگرم سخن گفتن نشويد زيرا اين عمل أذيت و صدمه بپيغمبر است و از شرم و حيا بشما نميگويد كه خارج شويد و خدا بشما ميگويد ( پس از صرف غذا زود از منزل پيغمبر بيرون رويد ) و از شما بر اظهار حق خجلتى ندارد .\r\nو پس از نزل اين آيه مردم هر وقت بنا بدعوت پيغمبر به منزل آن حضرت ميرفتند بعد از صرف غذا زود خارج ميشدند ، و رسول خدا صلى الله عليه و آله و سلم هفت شبانه روز در حجرهء زينب ماند و بعد از آن بحجرهء ام السلمه دختر ابو اميه رفتند و يك شبانه روز در نزد\r\n","description":"","footnote":"","page_name":" 154 ","page_number":154},
  {"content":"\r\nاو بماند و چون صبح شد على عليه السّلام بدر حجرهء ام السلمه آمد و آهسته درب را كوبيد حضرت رسول صلى الله عليه و آله و سلم ميدانست كه على است و فرمود : زود باش ام السلمه درب را بگشا ، ام السلمه عرضكرد كيست اينكه اين قدر در نزد رسول خدا صلى الله عليه و آله معزز و محترم است كه امر ميفرمائى درب حجره را برايش بگشايم با اينكه ديروز اين آيه در بارهء ما ( زنان شما ) نازل شد : * ( وَإِذا سَأَلْتُمُوهُنَّ مَتاعاً فَسْئَلُوهُنَّ مِنْ وَراءِ حِجابٍ ) * .\r\nهر گاه از زنان پيغمبر چيزى را طلب نموديد بايد از پشت پرده ( كه آنها را نبينيد و آنها شما را نبينند ) طلب نمائيد ، و اينك صورت من باز است ، رسول خدا گوئى در خشم فرو رفته باشد فرمود : هر كه اطاعت رسول خدا را نمايد اطاعت خدا را نموده زود باش درب را به روى او بگشا زيرا مردى است كه بد اخلاق و سبك نيست ( كه سراسيمه و سر زده وارد شود ) و در كارهاى خود عجله و شتاب نمينمايد ، دوست ميدارد خدا و رسولش را و خدا و رسولش نيز او را دوست ميدارند و درب را نميگشايد تا آن كسى كه رفته درب برويش باز كند ( اگر زنست ) از نظرش پنهان شود .\r\nپس ام السلمه از جاى برخاست و كوبنده درب را نميدانست كيست جز آن توصيف و مدحش از زبان رسول خدا صلى الله عليه و آله و سلم شنيده بود ، و هنگامى كه ميرفت براى گشودن درب ميگفت خوشا به حال آن مردى كه خدا و رسولش را دوست ميدارد و خدا و رسولش نيز او را دوست ميدارند ، و درب را گشود و مخفى شد و على عليه السّلام ايستاد تا ام السلمه مخفي شد و سپس درب را باز كرد و داخل شد و برسول خدا صلى الله عليه و آله سلام كرد آن حضرت پس از جواب سلام فرمود : ام السلمه آيا او را ميشناسى گفت بلى مبارك باشد براى او ( دوستى خدا و رسولش با او ) اين على بن ابى طالب است ، رسول خدا صلى الله عليه و آله فرمود : راست گفتى ام السلمه اين على بن ابى طالب است ، گوشت بدن او از گوشت بدن من است و خون او از خون منست و او نسبت به من مانند هارون است نسبت بموسى ( كه برادر و وصى و جانشين بلا فصل او بوده ) جز آنكه بعد از من پيغمبرى نخواهد آمد ( و هر كه مدعى پيغمبرى شود بطور حتم و يقين ادعاى دروغى است كه مينمايد و قتلش واجب ) .\r\n","description":"","footnote":"","page_name":" 155 ","page_number":155},
  {"content":"\r\nاى ام السلمه بشنو ( آنچه را كه ميگويم ) و شاهد باش كه اين على بن ابى طالب أمير المؤمنين و سيد المسلمين است و او صندوق علم و باب علم من است كه از آن بايد وارد شد ( و از او بايد علم را بياموزند ) و اوست وصى بعد از من بر مردگان اهل بيت من ( شايد مراد حضرت فاطمه عليها السّلام باشد ) و جانشين منست بر زندگان امت من و برادر منست در دنيا و آخرت و با من خواهد بود در ( بهشت در ) درجات رفيعهء عاليه .\r\nاى ام السلمه شاهد باش و حفظ كن و بخاطر خود بسپار كه ( براى ديگران بگوئى ) على عليه السّلام ميكشد ناكثين و قاسطين و مارقين را « 1 » .\r\nپس ( چون سخن بدينجا رسانيد عبد الله بن عباس ) آن مرد حمصى گفت مرا كاملا روشن نمودى و بحقيقت مطلع و آگاه ساختى ( و معلوم شد كه ما مردم شام در اثر تبليغات سوء ديكتاتورى معاويه و درباريانش گمراه بوده‌ايم و ليكن من ) اى عبد الله شهادت مىدهم كه على بن ابى طالب مولاى و امام و پيشواى من و هر مسلمان است .\r\n\r\n","description":"","footnote":"\r\n« 1 » ناكثين : عهدشكنان و آنها بودند كه با على عليه السّلام در مدينه بيعت نمودند و در بصره بيعت را شكستند و جنگ جمل را به پا نمودند .\r\nقاسطين : منحرفين از حق و آنها معاويه و همراهان او بودند كه جنگ صفين را به پا نمودند ، و معاويه سال دهم هجرت خود را ناچار ديد و مسلمان شد و بواسطه وساطت عباس عموى پيغمبر ، رسول خدا صلى اللَّه عليه و آله او را كاتب بعضى از مراسلات عادى نمود .\r\nمارقين متجاوزين از حدّ حق و آنها خوارج نهروانند كه على را كافر ميدانند و ابن ملجم را مرد مسلمان با ايمان و پاك ميدانند .\r\nو شيخ صدوق ( ره ) در من لا يحضر و امالى به دو سند روايت نموده كه : ناكثين و قاسطين و مارقين از زبان پيغمبر لعنت شده‌اند و هر كس افترا ببندد زيانكار است .\r\n","page_name":" 156 ","page_number":156},
  {"content":"\r\n\r\nباب پنجاه و پنجم علت آنكه خداوند به حضرت موسى فرمود : * ( فَاخْلَعْ نَعْلَيْكَ ) * و موسى گفت : * ( وَاحْلُلْ عُقْدَةً مِنْ لِسانِي ) * ) *\r\n1 - حديث كردند ما را . . . از . . . كه ميفرمود علت آنكه خداى عز و جل به حضرت موسى فرمود : * ( فَاخْلَعْ نَعْلَيْكَ ) * ( كفشهاى خود را از پاى خود باز كن ) آنست كه چون از پوست خر مرده ، دوخته شده بود ( يكى از راويان اين حديث معتبر و موثق نيست بنا بر اين مورد اعتنا و اعتبار نيست ) 2 - حديث كردند ما را . . . از حضرت صادق عليه السّلام كه ميفرمود : معنى فاخلع نعليك ، يعنى دو ترس را از قلب خود دور كن ، كه يكى خوف از هلاكت اهلش بود و يكى خوف از فرعون « 1 » .\r\n\r\n","description":"","footnote":"\r\n« 1 » در بحار ( 13 - 65 ج ) ميفرمايد : مفسرين اختلاف دارند از خلع نعلين بعضى گويند از پوست خر بوده و بعضى گويند از پوست گاو دباغى شده شرعى بوده و أمر بخلع نعلين شد تا آنكه پاهاى آن حضرت به زمين وادى مقدس برسد .\r\nو بعضى گويند امر شد براى آنكه پابرهنه بودن از علامت و نشانه تواضع است و ديگرى گويد : آن حضرت كفش به پا كرده بود تا اينكه پاهايش نجس نشود و از أذيت حشرات و گزندگان ايمن باشد و خداوند او را ايمن فرمود و دانايش گردانيد كه اين زمين پاك است .\r\nو ديگرى گفته : كنايه از اين بوده كه خوف و ترس ضايع شدن خانواده و أموال خود را از قلب خود بيرون نما ، و در متن روايت به همين مطلب اشاره شده .\r\nو علامه نهاوندى در جنة العاليه جزو اول شماره - 45 - تحت عنوان « من التأويلات العرفانيه » از قصص المرسلين هروى نقل مينمايد ( چندين وجه و ملخص آن اينست ) كه در تأويل آيهء شريفه : * ( فَاخْلَعْ نَعْلَيْكَ ) * ، اقواليست .\r\n1 - آنكه زمين وادى مقدس از خداوند استدعا نموده بود كه با تماس قدمهاى حضرت موسى فائزش گرداند .\r\n2 - سعيد بن جبير گويد كه حكمت خلع نعلين آن بود كه تواضع و احترام و أدب آن حضرت بيشتر باشد چنان كه در طواف كعبه و نماز شرطست .\r\n3 - فارابى گفته كه آن حضرت آن كفش را براى دفع موذيّات پوشيده بود ، خطاب آمد كه اى موسى دفع ضرر از كفش ميدانى آن را بينداز .\r\n4 - كفش براى راحتى است كأنه خداى تعالى فرموده اى موسى هر كه قدم در وادى طلب ما نهد بايد راحتها را وابگذارد و محنتها را اختيار كند 5 - چون مسافر قطع مسافت كند و به منزل خود وارد شود كفش را از پاى بيرون مينمايد ، پس كأنه خداوند فرموده : اى موسى مدتى در طلب ما سرگردان بودى و اكنون كه به منزل اصلى وارد شدى كفش خود را بيرون بياور .\r\n6 - آنكه اشاره است باينكه اى موسى : دل خود را فارغ بدار از ذكر دنيا و پاك نما از ياد آخرت و توجه به من داشته باش .\r\n7 - آنكه نعلين عبارتست از محبت أهل و فرزند و تا اين محبت را از خود دور نكنى اى موسى بمسند عزّت و بخلعت محبت الهى مشرف نگردى .\r\n","page_name":" 157 ","page_number":157},
  {"content":"\r\n3 - شنيدم از محمّد . . . طيفور كه ميگفت اينكه حضرت موسى گفته : * ( وَاحْلُلْ عُقْدَةً مِنْ لِسانِي يَفْقَهُوا قَوْلِي ) * ، خدايا عقده و گره را از زبانم بگشا تا مردم نيكو سخنم بفهمند مرادش اين بوده : خدايا من حيا ميكنم و شرم دارم از تو با زبانى كه با تو سخن ميگويم با همان زبان با غير تو سخن بگويم و اين عقده و گرهى شده در قلبم پروردگارا اين گره را بگشا از قلبم ، و از ذكر جملهء : * ( وَاجْعَلْ لِي وَزِيراً مِنْ أَهْلِي هارُونَ أَخِي ) * ، خدايا از اهل بيت و بستگان من يكى را وزير من بنما ، و بهتر آنست كه برادرم هارون باشد .\r\nمرادش اين بوده كه از خداوند درخواست إذن كرده برادرش هارون با او باشد تا محتاج نشود با زبان خود كه با آن با خدا سخن گفته با فرعون سخن بگويد\r\n","description":"","footnote":"","page_name":" 158 ","page_number":158},
  {"content":"\r\nو بجاى او هارون سخن بگويد و دستورات خدا را به او برساند « 1 » .\r\n\r\nباب پنجاه و ششم علت آنكه خداوند بموسى و هارون فرمود : برويد بسوى فرعون و او را دعوت كنيد\r\n1 - حديث كردند ما را . . . از محمّد بن أبى عمير كه گفت پرسيدم از حضرت موسى بن جعفر عليه السّلام از تفسير و معنى قول خداوند كه فرموده به حضرت موسى و هارون * ( اذْهَبا إِلى فِرْعَوْنَ إِنَّه طَغى فَقُولا لَه قَوْلًا لَيِّناً لَعَلَّه يَتَذَكَّرُ أَوْ يَخْشى ) * ، برويد بسوى\r\n\r\n","description":"","footnote":"\r\n« 1 » در بحار ( 13 - 91 ) از مجمع البحرين نقل مينمايد در تفسير آيه : * ( رَبِّ اشْرَحْ لِي صَدْرِي وَيَسِّرْ لِي أَمْرِي وَاحْلُلْ عُقْدَةً مِنْ لِسانِي يَفْقَهُوا قَوْلِي\r\n: كه حضرت موسى از خدا درخواست نموده و گفته است : خدايا وسعت سينه به من عنايت كن كه مغموم نشوم و نترسم ، و آسان گردان بر من أداى رسالت را كه به من تكليف تبليغ آن را فرموده اى ، و عقده و گره زبان مرا بگشا تا كلام و سخنان مرا بفهمند .\r\nو علت درخواست اين سؤال اين بوده كه در زبان آن حضرت لكنتى بوده به جهت آتشى كه به دهان گذاشت در كودكى ، و سببش اين بوده كه درّ و جواهرات محاسن فرعون را كشيد تا از جاى كنده شد و فرعون در غضب و خشم شد و خواست آن حضرت را بكشد كه آسيه زبان بشفاعت گشود و گفت كودكست و نمىفهمد .\r\nفرعون گفت اينك امتحانش ميكنم و دستور داد ظرفى از جواهرات و مقدارى آتش آوردند ، آن حضرت خواست يكى از جواهرات را بردارد كه جبرئيل ( بأمر خداوند ) دستش را گرفت و روى آتش نهاد و آن حضرت قطعهء آتشى برداشت و به دهان گذارد و زبانش اندكى بسوخت .\r\nمترجم گويد : شايد مراد از * ( « يَفْقَهُوا قَوْلِي »\r\nمنظورش اين بوده كه خدايا نوعى كن كه فرعون و اطرافيانش تمرّد قول مرا ننمايند و دعوت مرا قبول كنند و ايمان به تو آوردند .\r\n","page_name":" 159 ","page_number":159},
  {"content":"\r\nفرعون كه ياغى شده و با نرمى و آرامى با او سخن بگوئيد شايد ( از خواب غفلت و جهالت و غرور بيدار گردد و ) متذكر شود ، يا از خدا بترسد ( و ترك ياغيگرى نمايد و بوادى بندگى ما قدم گذارد ) .\r\nفرمود : اينكه فرموده با فرعون با آرامى و نرمى سخن بگوئيد يعنى او را بكنيه نام ببريد ( زيرا اگر او را بنامش بخوانيد شما را بىادب پندارد و بطغيانش افزوده گردد ) و كنيه فرعون أبو مصعب بود و اسمش وليد بن مصعب .\r\nو اينكه ميفرمايد شايد متذكر شود يا از خدا بترسد ، براى تحريص و رغبت موسى بود كه پيش فرعون رود ، زيرا خدا ميدانست كه فرعون متذكر ( قيامت و عجز خود ) نميشود و نميترسد ( از خداى قادر قهار ) مگر هنگام غرق شدن ( كه آن ترس و تذكر هم براى او فائده نداشت ) آيا نشنيده اى كه خدا ميفرمايد ( فرعون ايمان نياورد ) تا وقتى كه ديد غرق ميگردد ، در آن زمان گفت ايمان آوردم ، به آن خدائى كه بنى إسرائيل به او ايمان دارند و من از مسلمانانم و ليكن خداوند ايمانش را قبول نفرمود : و فرمود : اكنون ايمان مىآورى كه عذاب را مىبينى و پيش از اين نافرمانى و معصيت ميكردى و إفساد مينمودى ( و بندگان مرا گمراه نمودى و از عبادت من بازشان ميداشتى )\r\n\r\nباب پنجاه و هفتم علت آنكه كوهى كه حضرت موسى روى آن با خدا سخن ميگفت طور سينا ناميدند\r\n1 - حديث كردند ما را . . . از عبد الله عباس ( پسر عموى پيغمبر ) كه ميگفت :\r\nعلت آنكه كوهى كه حضرت موسى به روى آن ميرفت طور سينا ناميدند « 1 » آنست كه\r\n\r\n","description":"","footnote":"\r\n« 1 » در مجمع البيان ( 7 - 102 ) گويد : اهل حجاز و أبو عمرو سيناء را بكسر سين و باقى قرّاء بفتح قرائت كرده‌اند .\r\nو در روائح النسمات گويد : طور سيناء و طور سينين كوهيست كه در آن خدا با موسى تكلم كرد و آن كوه در بيت المقدس است در طرف راست مسجد و در مقابل آن كوه ديگريست كه هارون در آن عبادت ميكرد .\r\nو سينا بفتح سين و مد ( بمعنى بركت ) و بكسر سين و مد نيز گفته شده ، و اگر بكسر خوانده شود غير منصرفست به جهت تعريف و عجمه نه تأنيث زيرا فعلاء ( بكسر فاء ) الف آن براى تأنيث نيست و آن غير از الف فعلاء ( بفتح فاء ) وصفي است كه براى تأنيث است ، و نقل از ابن خالويه شده كه در كلام عرب صفتى بر وزن فعلاء مكسور الفاء نيامده ، و در چندين مكان ديگر هم كوه طور معروفست از جمله نجف\r\n","page_name":" 160 ","page_number":160},
  {"content":"\r\nچون در آن كوه درخت زيتون بوده ، و هر كوهى كه در آن درخت و يا چيزى كه مردم از آن نفع ببرند از نباتات و أشجار باشد آن را طور سينا و طور سينين مينامند ، و هر كوهى كه درخت و گياه نداشته باشد آن را طور مينامند ( و به آن طور سينا و سينين نميگويند )\r\n\r\nباب پنجاه و هشتم علت آنكه هارون بموسى گفت : ( يا ابن ام ) اى پسر مادر\r\n1 - حديث كردند ما را . . . از سالم كه گفت عرضكردم به حضرت صادق عليه السّلام چرا هارون ببرادرش موسى گفت : اى پسر مادر سر و ريش مرا نگير ، و نگفت اى پسر پدرم ( با اينكه برادر پدر و مادرى بودند ) فرمود : به جهت آنكه عداوت بين برادران پدرى بيشتر است از عداوت برادران مادرى مگر آنكه شيطان عداوت و دشمنى و فتنه و نزاع و جنگ بين برادران مادرى پديد آورد ، پس هارون بموسى گفت : اى برادرى كه مادرم او را زائيده و غير مادرم او را نزائيده سر و ريش مرا نگير ، و نگفت : اى پسر پدرم زيرا برادران پدرى اگر مادرانشان جدا باشد هيچ گاه نزاع و كدورت و دشمنى از بين ايشان خارج نميشود مگر آنهائى را كه خداوند حفظ فرمايد و عداوت و كدورت و نزاع از ميان برادرانى كه مادرشان يكى باشد زودتر و بيشتر از بين ميرود سالم گويد : عرضكردم چرا سر و ريش او را گرفت و بسوى خود كشيد با اينكه هارون در گوساله پرستى بنى إسرائيل تقصيرى نداشته بلكه عبادت گوساله را هم\r\n","description":"","footnote":"","page_name":" 161 ","page_number":161},
  {"content":"\r\nگناه ميدانسته .\r\nفرمود : براى آنكه چرا بنى إسرائيل را رها نكرد و بموسى ملحق نشد ، و اگر از ميان بنى إسرائيل بيرون رفته بود بواسطه گوساله پرستيدنشان عذاب بر آنها نازل ميشد .\r\nآيا نمىبينى موقعى كه موسى بازگشت ، بهارون گفت چه چيز تو را مانع شد وقتى كه ديدى ايشان گمراه شدند از پى من نيامدى و چرا نافرمانى مرا نمودى هارون گفت اگر چنين ميكردم بنى إسرائيل متفرق ميشدند و ترسيدم اگر بدنبال تو بيايم به من عتاب و تندى كنى و بگوئى تو سبب شدى كه بنى إسرائيل متفرق و پراكنده شدند و بسخن و دستورم اعتنائى ننمودى ( با اينكه كوشش دارم در تبليغ دستورات تو ) .\r\nچنين گويد مؤلف ( صدوق ) اينكه حضرت موسى سر و ريش هارون را گرفت در واقع و في الحقيقه سر و ريش خود را گرفته ( چون در تبليغ أحكام الهى شريك بودند ) و اين رسم و عادتست بين مردم كه هر گاه كسى مغموم گرديد و يا مصيبتى برايش پيش آمد دست خود را بسر خود ميگذارد و اگر به داهيه و بلائى عظيم گرفتار شد ريش خود را ميگيرد ، و عمل حضرت موسى كاشف از اين بوده كه لازم بود بر هارون اينكه مغموم باشد بر گوساله پرستى بنى إسرائيل و آن را مصيبت بزرگ بداند زيرا امّت نسبت بپيغمبر و إمام همانند نسبت گوسفند است با چوپان ، و سزاوار است بر چوپان كه مغموم باشد از تفرقه و هلاكت گوسفندانش .\r\nهمچنان كه حضرت امام حسين عليه السّلام لشكريان كوفه و شام را موعظه فرمود و آنها گوش ندادند و مراعات احترام آن حضرت و همراهانش را ننمودند ، و آن حضرت سخت مغموم شد و محاسن مبارك خود را بدست گرفت و فرمود آنچه را كه فرمود و نيز بهتر آنست كه انسان نزديكان خود را عتاب و خطاب و سرزنش كند تا زجر و تنبّه و بيدارى باشد براى ديگران چنان كه خداوند به بهترين مخلوق خود و نزديكترين\r\n","description":"","footnote":"","page_name":" 162 ","page_number":162},
  {"content":"\r\nايشان به خود فرموده است : * ( لَئِنْ أَشْرَكْتَ لَيَحْبَطَنَّ عَمَلُكَ وَلَتَكُونَنَّ مِنَ الْخاسِرِينَ ) * ( اى رسول و پيغمبر خاتم ) اگر به خدا شرك آورى على التحقيق عملت محو و نابود مىشود بسبب شرك ، و جزو بدبختان و زيانكاران خواهى بود .\r\nو خداى تعالى ميدانست كه هيچ وقت پيغمبرش مشرك نخواهد شد و اين خطاب را كه به او فرمود در حقيقت عتاب و خطاب بامت آن حضرتست .\r\nو همچنين عتاب و تغيّر موسى ببرادرش هارون بود و ليكن امت خود را اراده كرده ، و از اين رفتار و بيان اقتدا به خداوند نموده ، و پيروى از عادات و رسوم مردان صالح زمان خود و پيش از زمان خود را كرده .\r\n\r\nباب پنجاه و نهم علت آنكه حرام شد بر يهود گرفتن ماهى در روز شنبه\r\n1 - حديث كرد مرا پدرم از . . . حضرت صادق عليه السّلام كه ميفرمود : امر شد بيهوديها كه روز جمعه صيد ماهى ننمايند و آنها روز جمعه را ( بر خلاف أمر خدا ) صيد ماهى مينمودند و شنبه خوددارى از گرفتن ماهى ميكردند ، از اين جهت خداوند حرام فرمود بر ايشان كه روز شنبه صيد ماهى بنمايند « 1 » .\r\n\r\nباب شصتم علت آنكه فرعون را ذو الاوتاد گفتند\r\n1 - حديث كردند ما را . . . از أبان الاحمر كه گفت پرسيدم از حضرت\r\n\r\n","description":"","footnote":"\r\n« 1 » اين حديث از احاديث مجهولست و از آيه 165 سورة أعراف معلوم مىشود كه صيدكنندگان فرقه اى بوده‌اند از يهود و در تفسير مجمع البيان گويد : مأمور شدند كه روز جمعه ماهى نگيرند ، و براى امتحان ايشان روز جمعه ماهى بسيار در نهر مىآمد ، بدين جهت حوضهاى كوچك كنار نهر كندند و ماهيان را در آن حبس ميكردند و شنبه آنها را صيد مينمودند\r\n","page_name":" 163 ","page_number":163},
  {"content":"\r\nصادق عليه السّلام از معنى قول خداى تعالى كه فرموده : * ( وَفِرْعَوْنَ ذِي الأَوْتادِ ) * ( فرعون صاحب ميخها ) براى چه جهت او را ذو الاوتاد ناميدند .\r\nفرمود : براى آنكه بهر كس خشم و غضب مينمود و ميخواست او را مجازات كند أمر و دستور ميداد او را در زمين ميخوابانيدند و چهار ميخ بدست و پاهاى او ميكوبيدند ، و گاهى او را به روى تخته چوبى ميخوابانيدند و ميخ ميكوبيدند و او را به حال خود واميگذاشتند تا ميمرد ، بدين علت خداوند او را ذو الاوتاد ناميد « 1 » .\r\n\r\nباب شصت و يكم علت آنكه حضرت موسى آرزوى مرگ كرد و قبر او نامعلومست\r\n1 - حديث كرد مرا پدرم از . . . حضرت صادق عليه السّلام كه ميفرمود : روزى ملك الموت بنزد موسى بن عمران آمد و سلام كرد ، آن حضرت پس از جواب سلام گفت كيستى ، عرضكرد ملك الموتم ، فرمود : براى چه منظورى آمده اى ، عرض كرد براى قبض روح تو ، فرمود : از كجاى بدنم قبض خواهى نمود ، گفت از دهانت ، فرمود : چگونه از دهانم قبض روح ميكنى و حال آنكه با اين دهان با خدا سخن گفته‌ام ، گفت از دستهايت ، فرمود : با دستهايم ألواح تورات را گرفته‌ام ، گفت از دو پايت فرمود : با دو پايم بطور سينا ( براى مناجات و تكلم با خدا ) رفته‌ام .\r\nملك الموت هر يك از اعضاى بدنش را شمرد و حضرت موسى عذر آورد ، تا\r\n\r\n","description":"","footnote":"\r\n« 1 » معانى و سببهاى ديگرى هم گفته‌اند از جمله : به جهت آنكه چيزهائى مانند ميخ داشته كه با آنها بازى ميكرده ، مثل زمان فعلى ما كه بعضى از مردم جاهل و نادان كه از عقل و فهم و شعور و ادراك و دين و خداپرستى دورند با ورق و تخته و نرد و شطرنج بازى ميكنند و عمر عزيز و پربهاى خود را ببطالت ميگذرانند و ديگر آنكه داراى خانهاى متعدد بوده كه ستونهاى بزرگ و محكمى داشته .\r\nو ديگر آنكه چون داراى لشكر زيادى بوده و براى لشكر خود خيمه‌ها ترتيب داده بود ، و خيمه هم براى سر پا بودن ميخ لازم دارد .\r\n","page_name":" 164 ","page_number":164},
  {"content":"\r\nآخر الامر ملك الموت گفت مأمورم كه تو را واگذارم تا هر وقت مايل شدى به مردن .\r\nپس مدتى حضرت موسى تا آن زمانى كه اراده و مشيت خداوند بود زندگى كرد تا روزى ميگذشت ( از محل قبر خود و ملكى به صورت ) مردى را ديد كه قبرى حفر مىكند .\r\nحضرت موسى فرمود : به تو كمك بنمايم در كندن قبر ، گفت بلى ، آن حضرت وى را كمك نمود تا قبر كنده شد و لحدى ساخته گرديد ، و آن مرد خواست در ميان قبر بخوابد و به بيند به اندازهء اندام يكنفر هست كه حضرت موسى فرمود من ميخوابم ( تو به بين باندازهء اندام يك نفر هست ) .\r\nچون خوابيد در ميان لحد مكان و منزلت خود را در بهشت ديد ( از شوق مقام و منزلت و قرب خود به خدا ) گفت خدايا مرا قبض روح فرما .\r\nملك الموت بأمر خداوند وى را قبض روح نمود و در همان قبر نهاد و خاك برويش ريخت ، و فرمود حضرت صادق عليه السّلام : آنكه قبر را حفر مينمود ملك الموت بود كه به صورت آدمى درآمده بود .\r\n\r\nباب شصت و دوم علت آنكه حضرت سليمان گفت : خدايا سلطنتى به من عنايت كن كه بعد از من كسى سزاوار آن نباشد\r\n1 - حديث كردند ما را . . . از على بن يقطين كه گفت عرض كردم به حضرت موسى بن جعفر عليهما السّلام ممكنست پيغمبر خدا بخيل باشد ، فرمود ممكن نيست ، عرضكردم پس چيست معنى و مراد قول سليمان كه گفته است ( كلماتى به اين مضمون ) * ( رَبِّ اغْفِرْ لِي وَهَبْ لِي مُلْكاً لا يَنْبَغِي لأَحَدٍ مِنْ بَعْدِي ) * .\r\nفرمود پادشاهى بر دو قسم است يكى آن پادشاهى است كه بسبب ( كودتا و ) جور و غلبه و إجبار بمردم بدست مىآيد و يكى سلطنت خدائيست كه خداوند عنايت ميفرمايد مانند سلطنت آل إبراهيم و طالوت و ذو القرنين ، پس سليمان گفت خدايا\r\n","description":"","footnote":"","page_name":" 165 ","page_number":165},
  {"content":"\r\nبه من مرحمت كن سلطنتى را كه بعد از من كسى سزاوار و لياقت آن را نداشته باشد ( و كسى نتواند بدست آورد ) اگر چه بغلبه و جور و كودتا ) باشد ، و ( خواسته او بهدف اجابت رسيد و ) خداوند مسخر او گردانيد باد را كه بامرش هر جا بخواهد او را ببرد با كمال راحتى و چنان نمود كه در هر شبانه روز بمسافت دو ماه راه مىپيمود .\r\nو نيز شياطين را مسخر او گردانيد تا بناهاى عالى ( و قصرها و كاخها ) براى او ساختند و به دريا ميرفتند و غواصى مينمودند ( و صدف و چيزهاى قيمتى از دريا برايش بيرون مىآوردند ) و زبان مرغان را تعليم او نمود ، و بر هر چه كه روى زمين بود متمكن ساخت ، و مردم زمان او و بعد از او دانستند كه سلطنت او هيچ شباهتى ندارد بسلطنت پادشاهان ديگر كه مردم براى خود تعيين ميكنند و يا بجور ( و كودتا ) و استيلاى بر مردم غالب ميشوند و به زور پادشاهى مينمايند « 1 » .\r\nعلى بن يقطين گويد عرضكردم : پس چيست معنى بيان رسول خدا صلى الله عليه و آله كه فرموده خدا رحمت كند برادرم سليمان را كه بخيل بود ، فرمود : اينكه آن حضرت فرموده :\r\nبخيل بود ، دو معنى دارد ، يكى آنكه بخيل بود از گفتار بد ( يعنى آنچنان كه مردمان بخيل ثروت خود را ظاهر نميكنند آن حضرت هم هيچ گاه سخن بدى را إظهار نميفرمود و از ادب در گفتار خارج نميشد ) .\r\n\r\n","description":"","footnote":"\r\n« 1 » در باب آيه فوق توجيهاتى كرده‌اند از جمله درخواست حضرت سليمان براى معجزه و إثبات پيغمبرى خود بوده .\r\nو ديگر آنكه درخواست نمود مملكتى را كه براى پادشاهان ظالم و ستمگر ممكن نباشد ، و ديگر آنكه آن حضرت فرموده : كسى سزاوار آن نباشد ، مرادش أهل مملكت خود بوده .\r\nبنا بر اين ممكنست كه خداوند بر انبياء و اوصياء بعد از او هم عنايت فرمايد بلكه چندين برابر آنچه كه به حضرت سليمان عنايت فرموده مرحمت كند .\r\nو در جنة العاليه ( 1 - 136 ) تحت عنوان « من اللطائف التفسيريه » وجوهى ذكر نموده و مراجعه به آن مناسب است .\r\n","page_name":" 166 ","page_number":166},
  {"content":"\r\nدوم - آنكه آن حضرت بخيل بود از طريق و راهى كه جهال و نادانان ميرفتند ( يعنى آنچنان كه مردمان بخيل خوش ندارند كه ثروتشان صرف و خرج شود آن حضرت هم خوش نداشت كه وقتش صرف كارهائى كه نادانان به آن مشغولند بگردد ) .\r\nو سپس حضرت كاظم عليه السّلام فرمود : به خدا قسم بما آل محمّد عليهم السّلام عنايت شده همانند آنچه را كه بسليمان داده شده بود ، و بما مرحمت گرديده آنچه را كه بسليمان و غير او از پيغمبران عنايت نشده ( دليل بر اين مطلب آنست كه ) خداى تعالى در قصه سليمان ميفرمايد : * ( هذا عَطاؤُنا فَامْنُنْ أَوْ أَمْسِكْ بِغَيْرِ حِسابٍ ) * ، اين ( نعمتها و اموال ) عطاى ما است بهر كه خواهى عطا كن و از هر كه خواهى منع كن كه در قيامت از تو حساب نخواهيم گرفت و نميگوئيم چرا عطا و بخشش كردى و يا منع نمودى .\r\nو لكن در قصه محمّد صلى الله عليه و آله فرموده : * ( ما آتاكُمُ الرَّسُولُ فَخُذُوه وَما نَهاكُمْ عَنْه فَانْتَهُوا ) * آنچه را كه رسول من بشما دستور ميدهد بپذيريد و از هر چه نهى كند خويشتن دارى نمائيد ( و مرتكب آن نشويد و انجام ندهيد زيرا بر صلاح دين و منفعت زندگى شما است ) « 1 »\r\n\r\nباب شصت و سوم علت آنكه در اسم سليمان يكحرف زيادتر است و علت آنكه داود را داود ناميدند و جهت آنكه باد مسخر سليمان گرديد و سبب آنكه سليمان از سخن مورچه خنديد\r\n1 - حديث كردند ما را . . . از حضرت رضا عليه السّلام كه ميفرمود : وقتى كه سليمان بوادى مورچگان رسيد رئيس موران گفت : اى مورچگان همه بخانه‌هاى خود رويد مبادا سليمان و لشكريانش شما را پايمال كنند ، با اينكه در هوا راه ميرفتند ، باد\r\n\r\n","description":"","footnote":"\r\n« 1 » نتيجه مطلب آنست كه خداوند بسليمان فرمود : اگر مايل بودى نعمتهائى كه به تو عنايت كرده‌ايم بمردم عطا كن و اگر نخواستى عطا و بذل و بخشش نكن و نفرموده كه بايد مردم پيروى أوامر او را بنماييد و لكن در بارهء رسول خدا صلى اللَّه عليه و آله بامتش فرموده : بايد طبق دستور آن حضرت عمل نمايند كه اختيار دين و دنياى مردم را به آن حضرت واگذارده .\r\nو در بحار گويد روايت فوق « كه حضرت سليمان بخيل بوده » از جعلياتست و حضرت كاظم عليه السّلام بواسطه تقيه آن را ردّ نفرموده ، و در جواب سؤال سائل بيانى از خود فرموده\r\n","page_name":" 167 ","page_number":167},
  {"content":"\r\nصداى آن مورچه را به گوش سليمان رسانيد آن حضرت ايستاد و دستور داد تا مورچه را بحضورش بياورند ، مأموران چون او را حاضر نمودند . آن حضرت فرمود اى مورچه مگر نميدانى كه من پيغمبرم و به كسى ظلم نميكنم ، مورچه عرضكرد ميدانستم ، فرمود : پس چرا مورچگان را ترسانيدى از من و لشكريانم و بايشان گفتى كه بخانهايشان بروند ، گفت ترسيدم كه زينت ( و سلطنت و سطوت ) تو را به بينند و مفتون و فريفته دنيا شوند و از عبادت خدا غافل گردند ( و نعمتهائى كه خدا به آنها عنايت فرموده كوچك بشمارند و ناسپاسى كنند ) .\r\nسپس مورچه گفت : اى سليمان آيا تو بزرگترى يا پدرت ، آن حضرت فرمود :\r\nپدرم داود بزرگتر است ( از لحاظ عمر ) گفت : پس چرا در اسم تو يكحرف از حروف اسم پدرت زيادتر است ( كه سليمان شش حرفست و داود پنج حرف ) آن حضرت فرمود نميدانم مورچه گفت ( من نيك ميدانم ) از براى آنكه ( اصل اسم پدرت : داوى جرحه بودّ ، مىباشد كه ) جراحت و شكستگى قلب خود را ( بواسطه ترك اولى كه از حضرتش صادر شده بود ) بمودت و محبت خدا مداوا ميكرد از اين جهت او را داود ناميدند و ( چون تو مقام سلطنت را اضافه از پدر دارى لذا يكحرف بر اسم تو افزوده شده ، و چون تو مرتكب ترك أولى نشدى و سالم از گناه گشتى تو را سليمان ناميدند و گمان نكنى كه ترك اولاى پدرت نقصى بود براى حضرتش بلكه سبب كمال محبت و تماميّت مودت او گشت ، بدين سبب ) اميدوارم كه بپدرت ملحق شوى ( و بمرتبهء كمال او برسى و قلب خود را بدوستى خداوند مداوا و مملو كنى ) .\r\nاى سليمان آيا ميدانى چرا خداوند از ميان مخلوقات خود باد را مسخّر تو گردانيده ، فرمود : مرا بدان اطلاع و آگاهى نيست ، گفت ( من از علتش با اطلاع\r\n","description":"","footnote":"","page_name":" 168 ","page_number":168},
  {"content":"\r\nهستم ) براى آنست كه بدانى مملكت تو بر باد قرار گرفته ( و دوام و بقائى ندارد ) و نميتوانى به آن اعتماد كنى و به آن متكى باشى ، و اگر خداوند تمام مخلوقات خود را مسخر تو ميگردانيد چنان كه باد را مسخر تو گردانيده بطور يقين همهء آنها از دست تو بيرون خواهد رفت ( همچنان كه باد در دست كسى نمىماند ) .\r\nدر اين هنگام حضرت سليمان از سخن مورچه تبسم نمود « 1 » .\r\n\r\nباب شصت و چهارم علت آنكه هر كجا موريانه است زمين نمناكست\r\n1 - حديث كردند ما را . . . از حضرت باقر عليه السّلام كه ميفرمود : چون موريانه عصاى حضرت سليمان را خورد و آن حضرت به پهلو درافتاد ، أجنّه ( به اين سبب دانستند كه آن حضرت فوت نموده است ) براى تشكر و اظهار قدردانى از عملش بر خود لازم نمودند كه برايش آب و گل حاضر نمايند از اين جهت هر جا موريانه است زمين نمناكست .\r\n2 - حديث كردند ما را . . . از حضرت رضا از آباء أمجدش از حضرت صادق عليهم السّلام كه ميفرمود : حضرت سليمان روزى بصحابه ( و نديمان خاص ) خود فرمود : كه خداوند تبارك و تعالى به من عنايت فرموده مملكت و سلطنتى را كه بعد از من كسى را سزاوار نيست و به آن نرسد ، و در اختيارم نهاده باد و إنس و جن و پرندگان و وحوش را ، و هم زبان مرغان را به من آموخته است ، و ( بلكه ) از هر چيز ( كه خلق فرموده اختيار آن را ) به من عطا فرموده ، و با اين همه نعمتها و مقام و مرتبه‌ها كه به من مرحمت نموده يك روز را تا شب بشادى نگذرانيده‌ام .\r\nاز اين جهت قصد دارم كه فردا بقصر خود داخل شوم و بر بام قصر روم و به اطراف\r\n\r\n","description":"","footnote":"\r\n« 1 » گويا تبسم آن حضرت از اين جهت بوده كه خوشحال شد مورچگان كمال توجه را به خداوند دارند و دقيقه و آنى از ذكر او غافل نميشوند ، و اين بشر است با اينكه گل سرسبد و أشرف مخلوقاتست از خداى غافل ميگردد\r\n","page_name":" 169 ","page_number":169},
  {"content":"\r\nمملكت خود نگاه كنم ، و هر وقت داخل قصر شدم كسى را اجازه ندهيد پيش من آيد تا ( دمى آرامش خاطر داشته باشم و ) عيش و شادى مرا بكدورت تبديل ننمايد تمام گفتند اين چنين كنيم چون فردا شد از أول صبح عصايش را بدست گرفت و بر بالاى قصر ( بلورين خود ) رفت و تنها ايستاد و تكيه بر عصا داد و به اطراف مملكتش نظر ميكرد ( و بتماشاى مناظر طبيعى خدادادى كشور پهناور خود مشغول گرديد ) و خورسند و مسرور بود از نعمتهائى كه خداوند به او عنايت فرموده بود ، كه ناگهان جوانى خوش صورت و با لباس نيكو در گوشهء قصرش نمايان شد ، آن حضرت تا او را ديد فرمود : جوان چه كسى اجازه ورود به تو داد ( با اينكه من گفته بودم به كسى اجازه ورود ندهند ) و قصد داشتم امروز تنها باشم ، جوان گفت باذن خداى ( حقيقى و مالك اصلى ) اين قصر داخل شدم .\r\nسليمان فرمود : البته خداى اين قصر از من صاحب اختيارتر و سزاوارتر است بگو كيستى و براى چه آمده اى ، گفت ملك الموتم و براى قبض روح تو آمده‌ام فرمود : هر چه زودتر مأموريت خود را انجام بده و روح مرا قبض كن زيرا امروز را روز شادى خود قرار داده بودم و خداى تعالى خواسته است كه شادى من تمام باشد و به لقاى او برسم .\r\nو آن حضرت همچنان كه بر عصا تكيه نموده بود ملك الموت روح مطهرش را قبض كرد و مدتها جسد آن حضرت به همان حال كه ايستاده و تكيه بعصا داده بود باقى ماند ، و مردم ( و سپاهيانش ) گمان ميكردند كه زنده است و رفته رفته در ميان مردم سخنها پديد آمد و هر دسته اى چيزى ميگفتند ، و پايه اختلاف آنقدر محكم شد كه جمعى گفتند سليمانى كه در اين مدت بعصا تكيه كرده و بمشقت و تعب و رنج نيفتاده و ناراحت و خسته نشده و چيزى نخورده و نياشاميده يقينا او خداى ما است و بر ما واجبست او را پرستش كنيم و جمعى گفتند كه سليمان سحر كرده و به نظر ما چنان نموده كه او را ايستاده\r\n","description":"","footnote":"","page_name":" 170 ","page_number":170},
  {"content":"\r\nو تكيه بعصا كرده مىبينيم و در حقيقت اين چنين نيست بلكه در ميان قصرش به خوردن و آشاميدن و كارهاى ديگر مشغولست .\r\nو مردم با ايمان ( خداپرست ) گفتند ( چنين نيست كه شما ميگوئيد بلكه ) سليمان بنده و پيغمبر خداست و خداوند بهر نحوى كه بخواهد أمر او را تدبير مينمايد و چون پايه اختلاف شدت يافت خداوند موريانه را فرستاد و عصاى آن حضرت را خورد تا شكسته شد و جسد آن حضرت افتاد ( در آن وقت همه دانستند كه رحلت فرموده بود و آنها نميدانستند ) .\r\nو جنّيان ( كه سليمان به آنها آزادى نميداد و به كارهاى دشوار وادارشان ميكرد ، خود را آزاد ديدند ) خود را ملزم و متعهد نمودند براى شكرانه عمل موريانه كه هر كجا موريانه هست آب و گل برايش حاضر نمايند .\r\nاز اين جهت هر جا موريانه است زمين نمناكست .\r\nو اشاره به همين مطلب دارد آيه : * ( فَلَمَّا قَضَيْنا عَلَيْه الْمَوْتَ ما دَلَّهُمْ عَلى مَوْتِه إِلَّا دَابَّةُ الأَرْضِ تَأْكُلُ مِنْسَأَتَه فَلَمَّا خَرَّ تَبَيَّنَتِ الْجِنُّ أَنْ لَوْ كانُوا يَعْلَمُونَ الْغَيْبَ ما لَبِثُوا فِي الْعَذابِ الْمُهِينِ ) * چون ما مرگ را بر سليمان فرو فرستاديم كسى را قدرت نبود كه معلوم كند رحلت او را تا موريانه عصاى آن حضرت را خورد و جسد آن حضرت ( كه تا يك سال ايستاده بود ) به روى در افتاد و بر جنيان ظاهر شد ( و بر مردم معلوم گرديد جنيان هم مانند آنها غيب نميدانند زيرا ) كه اگر از غيب آگاه بودند و ميدانستند ( كه سليمان مرده است ) در اين مدت در عذاب و زحمت نميماندند ( و از كارهائى كه باجبار انجام ميدادند دست ميكشيدند ) .\r\n3 - حديث كرد مرا پدرم از . . . از حضرت باقر عليه السّلام كه ميفرمود : حضرت سليمان امر فرموده بود بجنيان كه برايش قصرى از شيشه‌هاى بلور بسازند ( و ايشان طبق دستور حضرتش ساختند تا نيمه تمام شد ) روزى آن حضرت بر بالاى بام آن قصر رفت و تكيه بر عصاى خود نمود و نظر ميكرد بر آنها كه كار ميكردند ، ناگهان\r\n","description":"","footnote":"","page_name":" 171 ","page_number":171},
  {"content":"\r\nمتوجه شد كه در نزديكى حضرتش مردى ايستاده ، فرمود كيستى ، گفت من آن كسى هستم كه رشوه نميگيرم و از پادشاهان ( اگر چه حد أعلاى قدرت هم داشته باشند ) نمىترسم ، من ملك الموت ميباشم پس آن حضرت را در همان حالت كه ايستاده بود و تكيه بر عصا داشت قبض روح نمود .\r\nو جنيان بر آن حضرت نگاه ميكردند و ( ميديدند كه ايستاده است و نميدانستند رحلت كرده و چون از او ميترسيدند ) با عجله براى او كار ميكردند و قصر ميساختند تا آنكه خداوند موريانه را فرستاد و عصاى او را خورد و جسد آن حضرت افتاد ، جنيان را معلوم شد كه آن حضرت فوت نموده ، و اگر پيش از اين آگاه شده بودند هيچ كار نميكردند و خود را بتعب و رنج و زحمت نمىانداختند .\r\nسپس حضرت امام محمّد باقر عليه السّلام فرمود : جنيان براى شكرانه عمل موريانه كه عصاى حضرت سليمان را خورد هر كجا باشد آب و گل براى استفادهء او حاضر مينمايند ، و از اين جهت هر كجا موريانه است آب و گل است 4 - حديث كرد مرا پدرم از . . . از حضرت صادق عليه السّلام كه ميفرمود : اظهار ممنونيت نمودند شياطين ( جن ) از عمل موريانه زمانى كه عصاى سليمان را خورد تا جسد آن حضرت افتاد ، و به او گفتند تو خراب كن ( هر كجا را ميخواهى و ميتوانى ) و بر ما است كه آب و گل برايت حاضر كنيم .\r\nاز اين جهت هر كجا موريانه است آب و گل هم هست « 1 »\r\n\r\n","description":"","footnote":"\r\n« 1 » تا آنجا كه من اطلاع دارم : قسمت عمدهء زندگى موريانه در آفريقا است و خانهاى خود را گنبدى بقطر يكسانت ميسازند سى متر در سى متر كه تقريبا بعضى از آنها نهصد متر مربع مىشود ، و ارتفاع گنبد - 12 - متر است و داراى سوراخهاى كوچكى است براى عبور و مرور موريانها ، و از گلى ميسازند كه هنوز بشر نفهميده از چه نوع گلى است زيرا هيئتى مركب از دانشمندان زمينشناسى و حشره شناسى و غيره به آن سرزمين رفتند و در مرحله اول خواستند با كلنگ خراب كنند نتوانستند بناچار متوسل بآلات و أدوات اختراعيه شدند و ليكن با شكست روبرو گرديدند ، زيرا چندين گلوله توپ پى در پى در يك جا زدند فقط به قدر قطر آن گلوله سوراخ شد .\r\nبدين جهت تصميم گرفتند براى تحقيقات علمى زندگى موريانه نقبى بكنند و از راه نقب داخل گنبد شوند .\r\nو مهمترين چيزى كه مورد اشكال شد هواى داخل گنبد بود چون از هواى آن اطلاعى نداشتند ، مجبورا هواى مورد احتياج را تهيه كردند و خواستند نقب بكنند كه ديدند تا حدود پنج متر اطراف گنبد محكم است و زمينش از جنس گل گنبد است و قادر بسوراخ كردن نيستند و پس از بررسيهاى كامل از ده مترى نقب كندند و داخل شدند و زندگى حيرت انگيز و تعجب آور آنها را از نزديك مشاهده نمودند .\r\nو قسمتى از تحقيقات و بررسيها و مشاهدات ايشان اينست كه : داخل گنبد داراى هواى مطبوع و مطلوب و تصفيه شده كه اگر بشر داراى چنين هوائى ميبود حدود چند صد سال عمر ميكرد ، و سطح زمين آن داراى خيابانهاى منظم بعرض دو متر با بهترين نقشه ، و همهء ساكنين در يك گنبد يك رنگ و يك شكل نيستند بلكه هر دسته اى يك شكل ميباشند و از نظر قيافه يكسانند ، و دسته بندى دارند يك دسته آشپز ، يك دسته رفتگر ، يك دسته نگهبان گنبد ، يك دستهء پرستار بيماران ، يك دسته مأمور ضد عفونى نمودن غذا كه از لاشهء مرده موريانها و حشرات و فضولات خود و گياه تشكيل مىشود ، يك دسته مأمور حفاظت كار همهء آنها ، و هر گنبدى داراى يك پادشاه و تشكيلات دولتى است و خلاصه چنان زندگى آنها منظم است كه حقيقت تمدن واقعى را دارند كه اگر بشر اين چنين ميبود زندگيش يكپارچه عدالت و امنيت و صلح ميبود ، و مورچه يگانه دشمن سرسخت موريانه است و از اشعهء آفتاب عاجز است لذا شب از لانهء خود بيرون مىآيد .\r\nو براى تحقيقات بيشترى در اين موضوع طالبين بكتاب « موريانه » مترلينگ و غيره مراجعه فرمايند\r\n","page_name":" 172 ","page_number":172},
  {"content":"\r\n\r\nباب شصت و پنجم علت آنكه حضرت أيوب مبتلا ببلا شد\r\n1 - حديث كردند ما را . . . از حضرت صادق عليه السّلام كه ميفرمود : بلائى كه حضرت أيوب به آن مبتلا گرديد براى نعمتهائى بود كه خداوند به او عنايت فرموده بود و آن حضرت شكر نعمتهاى الهى را بجا مىآورد ، و در آن زمان شيطان هنوز\r\n","description":"","footnote":"","page_name":" 173 ","page_number":173},
  {"content":"\r\nاز ( صعود به طرف ) آسمانها ممنوع نشده بود و ميتوانست تا نزديكى عرش برود .\r\nو وقتى در نزديكى عرش بود كه ديد أداى شكر نعمت أيوب را ( ملائكه با عظمت هر چه تمامتر ) بالا مىبرند ، حسد برد و گفت : خدايا أيوب شكر تو را نميكند مگر براى نعمتهاى دنيائى كه به او عطا كرده اى و اگر او را از عطاهاى خود محروم كنى شكر نخواهد كرد ، و ( اگر سخن من مورد قبول نيست ) مرا بر دنياى او مسلط گردان تا معلوم شود كه شكر نعمت تو را نميكند ، خطاب ( از مصدر جلال ) رسيد :\r\nتو را مسلط نمودم .\r\nپس از اين خطاب : شيطان براى ايوب چيزى باقى نگذارد و اموال و فرزندانش را هلاك و نابود ساخت .\r\nو ليكن آن حضرت همچنان بشكر به شكرگزارى خود ادامه ميداد و خداى را حمد مينمود ، و شيطان ( وقتى كه ديد كارى از پيش نميبرد ، و نتوانست آن حضرت را از شكر و حمد خدا بازدارد ) بار ديگر به نزديكى عرش رفت و گفت : خدايا أيوب چون ميداند آنچه را كه من از او گرفتم تو بار ديگر به او عنايت خواهى كرد بشكر و حمد تو اشتغال دارد ، پس مرا به بدنش مسلط گردان تا معلوم گردد كه او شكر نعمتهاى تو را نميكند و حمد تو را نخواهد كرد .\r\nخطاب ( از مصدر لا يزال ) رسيد كه تو را بر جميع بدنش مسلط نمودم مگر بر چشمانش ( كه آثار قدرت مرا به بيند ) و قلب او ( كه از ذكر و ياد من غافل نگردد ) و زبان او ( كه شكر و حمد مرا بنمايد ) و گوش او ( كه نداى حق را بشنود ، تا بدانى ايوب در همه حال شكر مىكند ) شيطان بسرعت تمام خود را به آن حضرت رسانيد زيرا\r\n","description":"","footnote":"","page_name":" 174 ","page_number":174},
  {"content":"\r\nميترسيد كه اگر تأخيرى روى دهد رحمت خدائى حضرتش را دريابد و او نتواند كارى كه تصميم گرفته از پيش ببرد ، و چون به آن حضرت رسيد از آتش سموم و زهر آگين در بينى آن حضرت دميد كه از سر تا پاى مباركش مجروح گرديد ( و با اين حال در شكرگزارى و حمد الهى كوتاهى نكرد ) 2 - 3 - حديث كرد مرا پدرم از . . . از حضرت صادق عليه السّلام كه ميفرمود :\r\nحضرت ايوب مبتلا بمحنت و بلا گرديد هفت سال بدون آنكه گناهى داشته باشد ( زيرا پيغمبران معصومند و گناه نميكنند و ميل بباطل نمىنمايند ) 4 - حديث كردند ما را . . . از حضرت صادق عليه السّلام كه ميفرمود : خداى تعالى حضرت ايوب را مبتلا ببلا نمود بىآنكه گناهى داشته باشد ، و آن حضرت صبر نمود بر بلا تا آنكه حضرتش را سرزنش كردند ، و ) گفت : * ( رَبَّه أَنِّي مَسَّنِيَ الشَّيْطانُ بِنُصْبٍ وَعَذابٍ ) * ، پروردگارا شيطان به من اذيت نموده و رنج و تعب رسانيده ، و از خداوند طلب ترحم كرد كه او را نجات بخشد زيرا ) پيغمبران صبر بسرزنش و زخم زبان و شماتت نمىنمايند .\r\n5 - حديث كرد مرا پدرم از . . . از أبو بصير كه گفت پرسيدم از حضرت كاظم عليه السّلام از بلائى كه حضرت ايوب به آن مبتلا گرديد بچه سبب و علت بود ، فرمود :\r\nبراى نعمتهاى دنيائى كه خداوند به او عنايت فرموده بود ، و آن حضرت شكر آن را بجا مىآورد ( آنچنان كه شايد و بايد است ) و در آن زمان شيطان ميتوانست تا نزديكى عرش الهى برود .\r\nاز اين جهت در نزديكى عرش بود كه ديد شكر آن حضرت را ملائكه بالا مىبرند حسد و رشك برد و گفت خدايا ايوب أداى شكر نميكند مگر براى نعمتهاى فراوان دنيائى كه به او مرحمت نموده اى و اگر او را محروم از عطاياى خود كنى شكر نعمتى را نخواهد كرد ( براى امتحان آن حضرت و يا براى آنكه مقامش بر ملائكه و بر شيطان معلوم گردد ، و يا براى اتمام حجت بر بندگان و يا تعليم به آنها كه بايد در مقابل حوادث و پيش آمدهاى ناگوار و يا كوچك صبر و بردبارى را پيشه كنند )\r\n","description":"","footnote":"","page_name":" 175 ","page_number":175},
  {"content":"\r\nخطاب بشيطان رسيد ( پس از آنكه درخواست مسلط بر ايوب شدن را نموده بود ) كه تو را مسلط نمودم بر أموال و فرزندانش ، شيطان ( شاد گرديد و ) با عجله خود را بايوب رسانيد و فرزندانش را هلاك نمود و اموالش را بباد فنا و نابودى داد .\r\nو ليكن با اين حال شيطان ميديد كه آن حضرت هم چنان شكر مىكند ( و تغييرى در شكرگزارى و حال و رنگ صورتش پديد نيامد ، و به روى خود نياورد كه من داراى فرزندان و اموال بسيار بودم و از دستم رفت ) گفت : خدايا چون أيوب ميداند آنچه را كه از او گرفته شده تو باز به او مرحمت خواهى كرد .\r\nبدين جهت شكر مىكند ، مرا مسلط كن بر بدنش خطاب رسيد تو را مسلط نمودم مگر بر قلبش ( چون جايگاه ايمان و محل توجه او است به من ) و بر زبانش ( كه شكر كند و ذكر مرا گويد ) و بر چشمانش ( كه راه را ببيند زيرا اگر نابينا شود محتاج به ديگران ميگردد ، و نميگذارم كه پيغمبران محتاج به غير خودم شوند ) و بر گوش او ( كه نداى مرا بشنود ) .\r\nشيطان پس از اين خطاب بسرعت و عجله خود را بايوب رسانيد چون ميترسيد كه رحمت خداوند حضرتش را دريابد و حائل شود ميان او و أيوب ( و ديگر نتواند كارى كند ) .\r\nو زمانى كه بيمارى و بلاى آن حضرت شدت يافت و طولانى شد جمعى از صحابه ( نادان و جاهل ) او بحضورش آمدند و گفتند : اى أيوب كسى به اين گونه بلا گرفتار نميشود مگر بواسطه اعمال بد و گناه بسيار و شايد تو گناهانى را مرتكب ميشدى و از ما مخفى ميداشتى ، آن حضرت ( گرفته خاطر شد و بعد از آنكه آنها رفتند ) عرض كرد : خدايا مرا مبتلا نمودى به اين بلا با اينكه تو ميدانى هرگز دو أمر و كارى براى من پيش نيامد ( كه رضاى تو در هر دو بود ) مگر آنكه اختيار مينمودم آن امر دشوار و مشكلتر را ، و هرگز طعامى نخوردم مگر آنكه يتيمى را كنار سفره خود حاضر مينمودم ، و اگر مرا اجازهء سخن گفتن و محاجه نمودن ميدهى دلايل و حجت خود را بگويم .\r\n","description":"","footnote":"","page_name":" 176 ","page_number":176},
  {"content":"\r\nپس خداوند ابرى بالاى سرش فرستاد و از ميان آن ابر صدائى برآمد كه اى ايوب دلايل و حجت خود را بگو كه تو را رخصت محاجه و مخاصمه دادم آن حضرت لباسهاى خود را به خود پيچيد و به دو زانو نشست و گفت خدايا مرا به اين بلاى سخت و شديد مبتلا نمودى و تو ميدانى كه هيچ گاه دو كار مشكل ( از عبادت و اطاعت تو ) براى من پيش نيامد مگر آنكه مشكلتر را اختيار نمودم و هرگز غذائى نخوردم مگر آنكه يتيمى را ( كه فقير بود ) در غذا خوردن با خود شريك كردم .\r\nناگهان از ميان ابر ندائى برآمد كه : اى أيوب چه كسى تو را چنين نمود و قدرت داد و مايل بعبادت و اطاعت كرد و بندگى را محبوب تو گردانيد ( آيا بر خدا منت ميگذارى ) .\r\nآن حضرت في الفور كفى از خاك برداشت و در دهان خود ريخت ( براى اظهار ندامت و پشيمانى از گفتار خود ) و گفت : خدايا تو مرا به آن أعمال و رفتار و كردار ( نيك و پسنديده ) موفق داشتى ( و مرا بر تو منتى نيست ) .\r\n\r\nباب شصت و ششم علت آنكه خداوند عذاب را برگردانيد از قوم يونس\r\n1 - حديث كردند ما را . . . از ابو بصير كه گفت پرسيدم از حضرت صادق عليه السّلام چرا خداوند عذاب را برگردانيد از قوم حضرت يونس ( و ايشان را عذاب نكرد ) با اينكه عذاب نزديك سر ايشان رسيده بود ، و با امتهاى ديگر اين كار را نفرمود ( مانند قوم نوح و قوم لوط و قوم عاد امت حضرت هود و قوم ثمود امت حضرت صالح ) .\r\nفرمود براى آنكه در علم الهى بود كه از ايشان بر طرف خواهد كرد بواسطه توبه ( حقيقى و واقعى ) نمودن آنها ، و اين قضيه را به حضرت يونس خبر نداد ، زيرا ميخواست كه يونس را فارغ البال گرداند براى بندگى و عبادت خود در شكم ماهى و بدين سبب او را مستوجب ثواب و كرامت ( و درجات عاليه ) گرداند .\r\n2 - حديث كردند ما را . . . از حضرت صادق عليه السّلام كه ميفرمود : خداوند\r\n","description":"","footnote":"","page_name":" 177 ","page_number":177},
  {"content":"\r\nبر طرف نكرد عذاب را از قومى كه بر سر ايشان هم رسيده باشد مگر از قوم حضرت يونس ، گفتند : آيا نزديك سر ايشان رسيده بود ، فرمود : آرى آنقدر نزديك شده بود كه ميتوانستند دست به آن برسانند ، گفتند پس چرا خداوند بر سر آنان فرود نياورد ، فرمود : زيرا در علم مكنون الهى بود كه آنها توبه خواهند كرد و عذاب را از ايشان باز خواهد داشت ، و اين مطلب را به كسى خبر نداده بود ( زيرا جزو علوم مكنونهء الهى است ) .\r\n\r\nباب شصت و هفتم علت آنكه اسماعيل بن حزقيل را صادق الوعد ناميدند\r\n1 - حديث كرد مرا پدرم از . . . از سليمان كه گفت : حضرت رضا عليه السّلام به من فرمود : ميدانى چرا اسماعيل ( بن حزقيل ) را صادق الوعد ( وفاكنندهء بوعده خود ) ناميدند ، عرضكردم نميدانم ، فرمود : به جهت آنكه با شخصى در مكانى وعده كرد و يك سال براى آمدن او در آن مكان ماند .\r\n2 - حديث كردند ما را . . . از حضرت صادق عليه السّلام كه ميفرمود : اسماعيلى كه خداوند در قرآن فرموده : * ( وَاذْكُرْ فِي الْكِتابِ إِسْماعِيلَ إِنَّه كانَ صادِقَ الْوَعْدِ وَكانَ رَسُولًا نَبِيًّا ) * ، ياد كن إسماعيل را ( براى مردم تا از او پيروى كنند زيرا ) كه او بسيار در وعده اى كه ميداد وفاكننده و راستگو و پيغمبرى مرسل بود إسماعيل فرزند حضرت إبراهيم عليه السّلام نبود بلكه پيغمبرى از پيغمبران بوده كه خداوند او را مبعوث فرمود بر جمعى از مردم و ( آن مردم نادان ) آن حضرت را گرفتند و پوست سر و صورتش را كندند ، و ملكى بأمر الهى بنزدش آمد و گفت خداوند مرا پيش تو فرستاده كه بهر چه أمر كنى انجام دهم .\r\nآن حضرت فرمود : ( لى اسوة بما يصنع بالحسين ) ، من در اين رفتار مردم تأسى ميكنم بحسين ( بن على عليهما السّلام يعنى همچنان كه آن حضرت صبر خواهد كرد بر ظلم امت جدش صلى الله عليه و آله من هم صبر مينمايم بر ظلم و اذيت امت خود ) .\r\n","description":"","footnote":"","page_name":" 178 ","page_number":178},
  {"content":"\r\n3 - حديث كرد مرا پدرم از . . . از حضرت صادق عليه السّلام كه ميفرمود : اسماعيل ( صادق الوعد ) پيغمبر مرسل بود ، و قومش بر او مسلط شدند و پوست سر و صورتش را كندند .\r\nپس ( از اين عمل ناشايستهء قوم او ) فرشته اى بنزدش آمد و گفت خدايت سلام مىرساند و ميفرمايد : ديدم آنچه را كه با تو نمودند ، و به من فرموده انجام دهم هر چه را به من دستور فرمائى ، فرمود : يكون لى بالحسين بن على عليهما السّلام اسوة .\r\n4 - حديث نمود مرا پدرم از . . . از حضرت صادق عليه السّلام كه ميفرمود ( در بارهء صادق الوعد بودن رسول خدا صلى الله عليه و آله ) روزى در مكانى شخصى با رسول خدا صلى الله عليه و آله وعده كرد و گفت يا رسول الله اينجا باشيد تا من بازگردم .\r\nو اتفاقا آن مرد نيامد تا آفتاب به آن حضرت تابيد ، صحابه معروض داشتند بسايه برويد ، فرمود من در اين مكان كه هستم با او وعده كرده‌ام و اگر نيايد تا روز محشر در اين مكان خواهم ماند .\r\n\r\nباب شصت و هشتم علت آنكه شماره ناس بيشتر از بنو آدم است\r\n1 - حديث كرد مرا پدرم از . . . كه پرسيدند از حضرت صادق عليه السّلام كه ( شماره مدلول ) ناس بيشتر است يا ( شماره ) بنو آدم ، فرمود ( شماره ) ناس ، گفتند چرا بيشتر است ، فرمود : براى آنكه اگر گفتى « ناس » آدم أبو البشر هم جزو آنها خواهد بود ، و لكن اگر گفتى « بنو آدم » آدم أبو البشر خارج از آنها است بنا بر اين بنو آدم يكنفر كمتر از ناس است « 1 » .\r\n\r\n","description":"","footnote":"\r\n« 1 » در مجمع البحرين در لغت « نوس » نوشته : و الناس قد يكون من الجن و الانس ، بنا بر اين كلمه ناس قدر مشتركى دارد بين جن و انس .\r\nو شايد سائل كه از حضرت صادق عليه السّلام پرسش فوق را نموده همين توهّم را كرده كه يعنى « ناس » عبارتست از جن و انس و « بنو آدم » عبارتست از بشر ، و آن حضرت در جواب خواسته است كه توجه او را از جن سلب و متوجه به بشر سازد .\r\n","page_name":" 179 ","page_number":179},
  {"content":"\r\n\r\nباب شصت و نهم علت آنكه ارمنيها شب ميلاد حضرت عيسى آتش روشن ميكنند و با گردو بازى مينمايند\r\n1 - خبر داد مرا . . . از وهب بن منبّه يمانى كه ميگفت : وقتى كه نزديك شد ولادت حضرت عيسى ، مريم ( مأمور شد كه از بيت المقدس بيرون رود ، لذا خارج گرديد و ) رفت در ( خارج از شهر ) پاى درخت خرمائى و از سردى هوا سخت ميلرزيد ( و از شدت درد به خود مىپيچيد ) كه يوسف نجار ( آن مرد نيكوكار پاكدامن ترحم به حال مريم كرد و ) براى او هيزم و چوب آورد و اطرافش نهاد به شكل اطاق كوچكى و برايش آتش روشن كرد تا گرم شود ، و از برايش هفت دانه گردو شكست و مريم آنها را خورد بدين جهت است كه ارمنيها در شب ميلاد مسيح آتش روشن مينمايند و با گردو بازى ميكنند « 1 » .\r\n\r\n","description":"","footnote":"\r\n« 1 » در هر دين و آئين و مذهبى رسوم و عادات و معتقداتى دارند كه حتى المقدور تا آنجائى كه ممكن ايشانست انجام ميدهند با اينكه قسمتى از آنها خرافاتست .\r\nاز جمله مسيحيان هستند كه در شب ولادت حضرت عيسى كه مشهور بشب ژانويه است سعى مينمايند درخت و يا نهال كاجى در منزل داشته باشند بعقيده اينكه زندگى ايشان تا سال ديگر سبز و خرّم باشد ، و شمعى از شمعهاى كليسيا ، كه كشيشان روشن ميكنند براى استحمار پيروان مسيح ، روشن كنند و به خانه بياورند بعنوان اينكه تا سال آينده كانون زندگى ايشان روشن باشد .\r\nو كارهاى ديگر كه انجام ميدهند كه از جمله آنها تهيه گردو است .\r\nاميد است كه خداوند بفضل و كرم و رحمتش بر آنان منت گذارد و موفق بدارد ايشان را تا به راه راست و مستقيم دين مقدس اسلام هدايت يابند ، و هم هدايت بكند ديگران و مسلمانانى كه از جاده حق و حقيقت دور افتاده‌اند و مبتلا بخرافات گرديده‌اند و يرحم اللَّه عبدا قال آمينا ،\r\n","page_name":" 180 ","page_number":180},
  {"content":"\r\n\r\nباب هفتادم علت آنكه پيغمبر اسلام مانند عيسى پس از ولادت تكلم نفرمود\r\n1 - خبر داد مرا . . . از وهب كه مردى يهودى به نبى اكرم صلى الله عليه و آله عرضكرد :\r\nيا محمّد آيا پيش از آنى كه آفريده شوى پيغمبر بودى ، آن حضرت فرمود آرى پيغمبر بودم عرضكرد : صحابهء شما هم با شما بودند و با ايمان نوشته شده بودند ، فرمود :\r\nآرى اينها هم با من بودند ، عرضكرد پس چرا روز اول ولادت سخن نگفتى مانند حضرت عيسى بن مريم با اينكه ميگوئى : من پيش از آنكه متولد شوم پيغمبر بودم رسول خدا صلى الله عليه و آله و سلم فرمود : زيرا ولادت من همانند تولد حضرت عيسى نبود ، براى آنكه خداوند حضرت عيسى را آفريد بدون پدر مانند آدم أبو البشر ، و اگر حضرت عيسى وقتى كه متولد گرديد سخن نميگفت براى مادرش عذرى نبود و ( دليلى بر پاكدامنى خود نداشت و مردم هم به او حرفهاى زشت و ناپسند ميزدند و نسبت بساحت مقدسه اش جسارت و بىادبى ميكردند و او را متهم بزنا نموده بودند چون ) شوهر نكرده بود و فرزندى از وى متولد گرديد ، و مردم نادان او را سنگسار مينمودند چنان كه زنان زناكار را سنگسار ميكردند ، و خداوند حضرت عيسى را بسخن گفتن واداشت تا عذرى باشد براى مريم ( و به اين وسيله معلوم گردد كه با عفت و عصمت است و دامنش بناپاكى و زنا آلوده نشده ، زيرا زنا زاده نميتواند چنين معجزه اى را از خود نشان دهد ) .\r\n\r\nباب هفتاد و يكم علت آنكه كفار حضرت زكريا را كشتند\r\n1 - خبر داد مرا . . . از وهب بن منبّه كه ميگفت : شيطان داخل مجالس بنى إسرائيل ميشد و ميگفت زكريا با مريم زنا كرده ( چون او متكفل مريم بوده\r\n","description":"","footnote":"","page_name":" 181 ","page_number":181},
  {"content":"\r\nو ديگرى با او رفت و آمد نداشته ) و آنقدر اين سخن را تكرار كرد تا شايع گرديد ( به نحوى كه نقل مجلس مردم شد و به يكديگر ميگفتند حتما اين عمل نامشروع را زكريا مرتكب شده زيرا كسى غير او دسترسى بمريم ندارد و مريم هم شوهرى نكرده و با وجود اين داراى فرزند شده ) .\r\nو حضرت زكريا ديد بشدت اين قضيه در باره او شيوع پيدا كرده و به او نسبت ناروا ميدهند و ( با اينكه حقيقت قضيه از طرف حضرت عيسى گفته شده بود و ليكن مردم نادان ) قصد كشتن او را كردند ( از ترس جان ) فرار كرد بجنگلى و ( بامر خدا ) تنهء درختى شكافته شد و آن حضرت داخل در ميان درخت گرديد و شكاف درخت بهم پيوست ، و نادانان و اشرار قومش كه تصميم كشتن او را داشتند بدنبال وى شتافتند و شيطان ملعون هم آنان را راهنمائى ميكرد تا رسيدند به آن درخت و شيطان دستى به آن درخت كشيد و گفت زكريا در ميان اين درخت است بايد آن را قطع كنيد و از نصف ببريد و آن مردم نادان هم اطاعت شيطان را نمودند و درخت را بريدند و حضرت زكريا را به دو نيم كردند و رها نمودند و رفتند .\r\nو شيطان نيز از نظر آنها مخفى و غائب گرديد ، و آن حضرت هيچ احساس الم و درد نكرد ، و خداى تعالى ملائكه را فرستاد تا او را غسل دادند و تا مدت سه روز بدن آن حضرت روى زمين ماند و ملائكه بر بدنش نماز خواندند و سپس دفنش كردند ، و بدن تمام پيغمبران اين چنين بوده كه ( براى اثبات نبوت و بر حق بودن دستوراتشان ) سه روز روى زمين واگذاشته ميشد كه بر بدنشان نماز بخوانند ( مردم و ملائكه ) و تغيير و تعفني در بدنشان پديد نمىآمد .\r\n\r\nباب هفتاد و دوم علت آنكه حواريون را حواريون ، و نصارى را نصارى ناميدند\r\n1 - حديث كردند ما را . . . از فضال كه ميگفت پرسيدم از حضرت رضا عليه السّلام چرا حواريون را حواريون ناميدند ، فرمود : اما مردم ( عامّه ) ميگويند كه ايشان را\r\n","description":"","footnote":"","page_name":" 182 ","page_number":182},
  {"content":"\r\nبراى آن جهت حوارى مينامند كه لباس شوى بودند و لباسها را بشستن از چرك و كثافات پاك ميكردند .\r\nو اين اسمى است مشتق از ( خنبر حوار ) يعنى نان سفيد خالص .\r\nو ليكن ما ( ائمه ) ميگوئيم براى آن جهت ايشان را حواريون ناميدند كه چون خود را و هم ديگران را بموعظه و نصيحت و پند و اندرز از اخلاق بد و آلودگى بگناهان پاك مينمودند ( و بر حذر ميداشتند ) .\r\nفضال گويد عرضكردم : نصارى ( پيروان حضرت عيسى ) را چرا نصارى ناميدند ، فرمود : چون ايشان از ساكنين دهكدهء ناصره از بلاد شام بودند كه مريم و حضرت عيسى بعد از مراجعت از مصر در آن دهكده نزول اجلال فرمودند « 1 » .\r\n\r\nباب هفتاد و سوم علت آنكه نبايد اطفال را زد به جهت گريه نمودنشان\r\n1 - حديث كردند ما را . . . از رسول خدا صلى الله عليه و آله كه ميفرمود نزنيد اطفال خود را وقتى كه گريه ميكنند زيرا گريه آنها تا چهار ماه ثواب گفتن\r\n« لا إله إلا الله » ) *\r\nدارد ، و چهار ماه ثواب صلوات بر پيغمبر دارد ، و چهار ماه دعا به پدر و مادر خود مينمايند « 2 »\r\n\r\n","description":"","footnote":"\r\n« 1 » حواريون شاگردان حضرت عيسى هستند و جمع حواريست و آنها دوازده نفر بوده‌اند .\r\n« 2 » محتمل است كه مراد اين روايت اين باشد كه طفل در چهار ماه اول ولادت غير از خدا كسى را نمىشناسد چون فطرت بشر بر توحيد و معرفت الهى است .\r\nپس گريه او در حقيقت توسل و التجاء به خداوند است و اين شهادت بتوحيد و يگانگى خداوند است .\r\nو در چهار ماه دوم مادر خود را مىشناسد از جهت اينكه چون او واسطه است براى تغذيه اش نه از جهت اينكه چون او مادر است لذا پستان زنان ديگر را نيز قبول مينمايد و چون بعد از خدا كسى را وسيلهء تغذيه نميداند مگر مادر كه به تكليف طبيعى مكلف شده و اين معنى رسالتست پس گريه او در حقيقت شهادت برسالت و نبوت پيغمبر و صلوات فرستادن بر آن حضرتست ، و در چهار ماه سوم ببعد پدر و مادر را ميشناسد و مىبيند كه در ارتزاق محتاج به آنها است .\r\nپس در حقيقت گريه او دعا است براى سلامتى و بقاء پدر و مادر .\r\nو شايد مراد اين باشد كه چون در مقابل گريه اولاد پدر و مادر صبر ميكنند ثواب لا إله إلا اللَّه ، و صلوات ، و دعا ، براى ايشان دارد .\r\nو حضرت صادق عليه السّلام در فائدهء گريه طفل بمفضل فرموده : بشناس اى مفضل منفعت گريهء اطفال را ، بدان كه در دماغ اطفال رطوبتى هست كه اگر بماند علتها و دردهاى بزرگ در بدن ايشان پديد مىآيد مانند كورى و امثال آن .\r\nپس گريه اين رطوبت را از سر ايشان فرود مىآورد و باعث صحت بدن و سلامتى چشمان ايشان ميگردد .\r\nو علت خنديدن طفل را در ستاره دانش از هفتم بحار از مفضل نقل مىكند كه گفت به حضرت صادق عليه السّلام عرضكردم گاهى بچه اى ميخندد بدون تعجب ، و گريه مىكند بدون درد ، فرمود : اى مفضل هيچ بچه اى نيست مگر اينكه مىبيند امام را و با او سخن ميگويد ، و گريه طفل براى غائب شدن امامست از نظر او ، و خندهء او براى آمدن امامست تا وقتى كه زبان او باز مىشود كه ديگر نخواهد ديد و فراموش مينمايد ديدن امام را .\r\n","page_name":" 183 ","page_number":183},
  {"content":"\r\n\r\nباب هفتاد و چهارم علت خشكى چشم و قساوت قلب و فراموش كردن گناهان\r\n1 - حديث كردند ما را . . . از حضرت امير المؤمنين عليه السّلام كه ميفرمود :\r\nخشك نميگردد ( اشك ) چشم مگر بواسطه قساوت قلب ، و كسى قسى القلب نميشود مگر از زيادى گناهان .\r\n","description":"","footnote":"","page_name":" 184 ","page_number":184},
  {"content":"\r\n2 - حديث كردند مرا پدرم از . . . از حضرت موسى الكاظم عليه السّلام كه ميفرمود :\r\nخداى تعالى وحى فرمود به حضرت موسى بن عمران يا موسى خورسند مباش و خوشحالى مكن از داشتن ثروت زياد ، و كوتاهى مكن در هيچ حالى از ذكر من ، زيرا زيادى ثروت سبب فراموشى گناهان مىشود ( چون ثروتمند بايد بررسى و رسيدگى بثروت نمايد و اين خود باعث اشتغال فكر است و همين علت موجب فراموشى گناهانست .\r\nو البته اين نسبت بثروت دنيائيست براى دنيا و ثروتى كه مصرفش راه الهى باشد چنين نيست بلكه ممدوحست ) و اگر كسى مرا فراموش نمود سبب قساوت قلبش مىشود .\r\n\r\nباب هفتاد و پنجم علت آنكه بعضى از مردم زشت صورتند و يا پيس و مجذومند\r\n1 - حديث كرد مرا پدرم از . . . از عذافر كه ميگفت فرمود حضرت صادق عليه السّلام اى عذافر آيا مىبينى بعضى از مردم را كه زشت صورتند و يا مبتلا به مرض پيسى و يا جذامى ( و يا سياه پوست با اينكه پدر و مادرش سفيد پوست ) هستند ، عرض كردم بلى ، فرمود : اينها كسانى هستند كه پدرانشان با مادرانشان در حال حيض مجامعت نموده‌اند و اينها متولد گشته‌اند « 1 » .\r\n\r\n","description":"","footnote":"\r\n« 1 » شيخ صدوق عليه الرحمه در من لا يحضر نقل مىكند كه رسول خدا صلى اللَّه عليه و آله و سلم ميفرمود : هر كه با زن خود جماع كند در حالى كه حائض باشد و فرزندى متولد شود و خوره ( جذام ) يا پيسى ( برص ) داشته باشد ملامت نكند مگر خود را .\r\nيعنى خود سبب شده است كه فرزندش مبتلا بجذام و برص گرديده زيرا دهانه فرج و قصبه رحم و قاعده آن و تخم دانها و أغشيه و تمام اجزاء بچه دان در موقع ريزش خون حالتش مخالف حالتى است كه خون ريزى نميكند و تشنجات و التهاباتى در آنها حادث مىشود و رطوبتهاى فاسده و غير صالح در اين موقع با منى مخلوط خواهد شد ، و گاه خون غالب ميگردد بر نطفه و فرزند سياه پوست مىشود .\r\nچنان كه در ( ص 68 ) قضاوتهاى محير العقول نقل مينمايد كه حضرت أمير - المؤمنين عليه السّلام به مردى كه فرزندش سياه بود فرمود چون با زن خود در ايام حيض هم بستر شده اى خون بر نطفه غلبه كرده است و فرزند شما سياه رنگ شده و گذشت در صفحه 81 همين كتاب علت ديگرى در سياه پوست بودن\r\n","page_name":" 185 ","page_number":185},
  {"content":"\r\n\r\nباب هفتاد و ششم علت آنكه آفات بدنى بيشتر در بدن فقرا است\r\n1 - حديث كرد مرا پدرم از . . . از حضرت صادق عليه السّلام كه ميفرمود : بيشتر آفات بدنى در فقرا قرار داده شد تا نتوانند آن را بپوشانند ( تا عبرت تمامى مردم گردد ) و اگر در بدن ثروتمندان ميبود آن را مىپوشانيدند ( و سبب عبرت و بيدارى و توجه مردم به خدا نميشد ) « 1 » .\r\n\r\n","description":"","footnote":"\r\n« 1 » حضرت صادق عليه السّلام بمفضل فرموده : اگر آدمى را هرگز درد و المى نميرسيد بچه چيز ترك ميكرد فواحش و گناهان را ، و بچه چيز تواضع ميكرد براى خدا و تضرع ميكرد نزد او ، و بچه چيز مهربانى ميكرد بمردم و بذل صدقات بمساكين مينمود .\r\nآيا نمىبينى كسى را كه دردى عارض شده خضوع و شكستگى مىكند و رغبت مينمايد بدرگاه خدا و طلب عافيت مىكند از شفا دهندهء بيماران .\r\nو بيمارى تأديب و موعظه است براى آن كسى كه مبتلا مىشود و هم براى غير او ، چنان كه پادشاهان تأديب ميكنند مردم را كه ايشان ترك اعمال قبيحه را بنمايند و ديگران نيز از احوال ايشان پند گيرند ، و مردم اين رفتار را از سلاطين مىپسندند و انكار برايشان نميكنند ، ليكن بر خدا ايراد ميكنند كه چرا فلان شخص را بيمار نموده ( در بعضى از بيماريها ) .\r\n","page_name":" 186 ","page_number":186},
  {"content":"\r\n\r\nباب هفتاد و هفتم علت آنكه اولاد مؤمن كافر مىشود و اولاد كافر مؤمن ميگردد و علت آنكه مؤمن گناه مىكند و كافر كار نيكو و عمل خير انجام ميدهد\r\n1 - حديث كرد مرا پدرم از . . . از حضرت صادق عليه السّلام كه ميفرمود : خداى عز و جل خلق فرمود آب شيرين را و از آن آفريد اطاعتكنندگان خود را ، و خلق فرمود آب تلخ را و از آن آفريد معصيتكاران را ، و امر فرمود ( بحكمت بالغه خود ) بآبها تا به يكديگر مخلوط شدند ، و اگر اين چنين نشده بود فرزندان مؤمن با ايمان بودند و اولاد كافر كافر ميبودند .\r\n2 - حديث كردند ما را . . . از حضرت امام زين العابدين عليه السّلام كه ميفرمود :\r\nخداوند خلق كرد بدن و قلب پيغمبران ( و اوصياء ايشان ) را از طينت عليين ، و خلق نمود قلوب مؤمنين را از همان طينت و بدنهاى ايشان را از طينتى پائينتر از عليّين ، و خلق كرد قلوب و بدنهاى كافران را از طينت سجين ، و هر دو طينت بأمر خداوند به يكديگر مخلوط شد .\r\nو براى همين ( مخلوط شدن ) است كه اولاد مؤمن كافر مىشود ، و فرزند كافر مؤمن ميگردد ، و به همين سبب است كه مؤمن مرتكب گناه مىشود و كافر كار نيكو و عمل خيرى را انجام ميدهد ، و ( ليكن ) قلب مؤمن شايق و مايل خواهد شد به آنچه كه از آن خلق شده و قلب كافر تمايل پيدا مىكند به آنچه كه از آن خلق گرديده ( پس مؤمن جدّيت در عبادت مينمايد تا خود را به عليّين مىرساند و كافر بواسطه كندى در عبادت و كوشش در معصيت بسجّين خواهد رفت ) .\r\n3 - حديث كردند ما را . . . از حضرت امير المؤمنين عليه السّلام كه ميفرمود :\r\nخداى تعالى خلق نمود آدم را از ( خاك ) زمين شوره زار ( غير قابل محصول ) و شيرين ( كه قابل براى هر گونه محصولست ) .\r\nو براى همين است كه بعضى از فرزندان آدم صالح و نيكوكارند ( و مؤمن كه\r\n","description":"","footnote":"","page_name":" 187 ","page_number":187},
  {"content":"\r\nآفريده شده‌اند از زمين شيرين ) و بعضى طالح و معصيتكارند ( چون از خاك شوره زار خلق گرديده‌اند ، زيرا در عالم ذر اجابت بتوحيد خدا و نبوت انبياء نكردند ) .\r\n4 - حديث كردند ما را . . . از حضرت صادق عليه السّلام كه ميفرمود : خداى تعالى خلق كرد آب را و بقسمتى از آن خطاب نمود كه : آب شيرين و گوارا باش تا خلق كنم از تو بهشت و بندگان اطاعتكننده را ، و بقسمت ديگر آن فرمود : آب شور باش كه از تو خلق ميكنم آتش و معصيتكاران را ، و هر دو قسم آب را مخلوط و ممزوج به يكديگر نمود .\r\nو به همين علت است كه اولاد مؤمن كافر ميگردد ، و فرزند كافر مؤمن مىشود ، و اگر آن آبها مخلوط نشده بود هيچ گاه فرزند مؤمن كافر نميگرديد و فرزند كافر مؤمن نميشد .\r\n5 - حديث كرد مرا پدرم از . . . از حضرت صادق عليه السّلام در حديثى كه در آخر آن فرمود : هر گاه ديدى در كسى جهل و حماقت و شتابكارى در امور ( بدون تدبر و تفكر ) و بد اخلاقى را بدان كه ( طينت ) او از أصحاب شمالست ( و از أهل جهنم ) و اگر ديدى كسى را با وقار و خوش اخلاق بدان كه ( طينت ) او از أصحاب يمين ( و از أهل بهشت ) است « 1 » .\r\n6 - حديث كردند ما را . . . از عبد الله بن سنان كه ميگفت پرسيدم از حضرت صادق عليه السّلام اولين چيزى كه خداوند خلق نموده چيست ، فرمود : اولين چيزى كه خداوند خلق كرد و از آن همه چيز را آفريد ، عرضكردم بلى فدايت شوم ، فرمود :\r\nخداى تعالى خلق كرد آب دو دريا را كه يكى شيرين و ديگرى شور بود ، و پس از خلقت آنها به آب شيرين نظر كرد و فرمود : اى دريا ، جواب داد :\r\nلبيك و سعديك ) *\r\nخداى سبحان فرمود : در تو باشد بركت و رحمت من و از تو خلق ميكنم اطاعتكنندگان خودم را كه در بهشت خواهند رفت .\r\nو سپس نظر كرد به آب شور و سه مرتبه فرمود : اى دريا ، جواب نداد ، خداى\r\n\r\n","description":"","footnote":"\r\n« 1 » بيايد بحثى شيرين در همين موضوع در باب « 96 » ان شاء اللَّه .\r\n","page_name":" 188 ","page_number":188},
  {"content":"\r\nتعالى فرمود : بر تو باد لعنت من و از تو خواهم آفريد معصيتكاران و كسانى را كه در آتش خواهم برد .\r\nو امر فرمود : به آن آبها كه مخلوط يك ديگر شوند ، و از همين جهت است كه اولاد مؤمن كافر مىشود ، و اولاد كافر مؤمن ميگردد .\r\n7 - حديث كردند ما را . . . از ابان بن عثمان و أبو الربيع كه يكى از معصومين ميفرمودند : خداوند آب شيرين را خلق كرد و از آن آفريد بندگان خاص و اهل طاعت را ، و آفريد آب شور را و از آن خلق نمود گناهكاران را ، و هر دو آب را به يكديگر مخلوط نمود ، و اگر اين چنين نشده بود فرزندان مؤمن مؤمن و اولاد كافر كافر ميبودند\r\n\r\nباب هفتاد و هشتم علت آنكه مؤمن گناه مىكند و سبب قبولى توبه او\r\n1 - حديث كرد مرا پدرم از . . . از حضرت باقر عليه السّلام كه ميفرمود : اگر آدم ابو البشر مرتكب ترك اولى نشده بود هيچ گاه مؤمن ترك اولائى را مرتكب نميشد و اگر خداى تعالى توبه آن حضرت را قبول نفرموده بود ، توبه هيچ كس قبول نميگرديد « 1 »\r\n\r\n","description":"","footnote":"\r\n« 1 » بيان آن حضرت در موضوع نزديك شدن آدم و حوا است به آن درختى كه نهى شده بودند .\r\n« أولا » بايد توجه داشت كه ايشان نهى شده بودند از نزديك شدن بدرخت و نهى نشده بودند از خوردن ميوهء آن ، چنان كه در قرآن ميفرمايد : * ( وَلا تَقْرَبا ) * ، و نفرموده : و لا تأكلا .\r\n« ثانيا » نهى خدا بآدم نهى تنزيهى و ارشادى بوده نه تحريمى يعنى اگر نزديك درخت مورد اشاره رفتيد ضررهائى خواهيد ديد ( از قبيل ريختن لباس و خروج از بهشت و هبوط به دنيا و گرفتار حوادث و زحمات دنيائى شدن و غيره ) و در نهى تنزيهى و ارشادى بودن از بررسى و دقت كامل در آيات و روايات معلوم و واضح مىشود .\r\nو اينكه فرموده : توبه آن حضرت را قبول كرد ، در مقابل معصيت نبوده و چنان نيست كه بعضى توهّم كرده‌اند توبه در مقابل معصيت است ، و نمونه آن در قرآن هست ، و براى اطلاع بيشترى در اين موضوع طالبين به بحار الانوار و حيوة - القلوب علامهء مجلسى و تفسير صحيح آيات مشكله مراجعه فرمايند .\r\n","page_name":" 189 ","page_number":189},
  {"content":"\r\n\r\nباب هفتاد و نهم علت دوستى و دشمنى مردم با يك ديگر\r\n1 - حديث كرد مرا پدرم از . . . از حضرت صادق عليه السّلام كه ميفرمود :\r\nخداى تعالى عهد و ميثاق گرفت در عالم ذر از تمامى مردم در حالى كه همگى آنها اشباح بودند ( مانند ذرات غبار ) و هر كدام از ارواح مردم كه در آن روز با يك ديگر آشنا شدند و الفت پيدا كردند در دنيا هم با يك ديگر آشنايند ( و قلب آنها بهمديگر مايل مىشود و محبت و دوستى بين آنها پديد ميگردد ) و هر يك از ايشان كه آشنا نشدند در دنيا هم آشنا نيستند .\r\n2 - حديث كرد مرا پدرم از . . . از مردى از حضرت صادق عليه السّلام كه ميفرمود : آيا شما ميگوئيد كه در عالم ذر ، ارواح جمع شده بودند و هر يك از آنها كه با ديگرى آشنا شد در اين دنيا هم با يك ديگر آشنايند ، و هر كدام آشنا نشدند در دنيا هم آشنا نيستند .\r\nراوى گويد عرضكردم : بلى ما چنين ميگوئيم ، فرمود : آرى حقيقت امر همين است ، زيرا خداوند عهد و ميثاق از تمامى مردم گرفت ( بر اقرار بتوحيد و نبوت محمّد مصطفى صلى الله عليه و آله و سلَّم و ولايت و امامت على و ائمه عليهم السّلام ) و آنها ارواح و أشباح بودند .\r\nچنان كه ميفرمايد : * ( وَإِذْ أَخَذَ رَبُّكَ مِنْ بَنِي آدَمَ مِنْ ظُهُورِهِمْ ذُرِّيَّتَهُمْ وَأَشْهَدَهُمْ عَلى أَنْفُسِهِمْ ) * ، ياد آوريد هنگامى كه پروردگار تو ذريهء بنى آدم را از أصلاب ايشان برگرفت و آنها را بر وجود خودشان گواه نمود پس هر كه در آن روز با ديگرى انس و الفت گرفته در اين دنيا نيز با او مأنوس و الفت دارد ، و هر كس الفت با ديگرى نگرفته در دنيا نيز الفتى ندارد .\r\n3 - حديث كرد مرا پدرم از . . . از حضرت صادق عليه السّلام كه ميفرمود : اگر مردم فكر ميكردند كه از چه چيزى خلق شده‌اند هيچ وقت با يك ديگر نزاع نميكردند\r\n","description":"","footnote":"","page_name":" 190 ","page_number":190},
  {"content":"\r\nو اختلافى ( در باب قضا و قدر و سرنوشت ) بين ايشان پديد نمىآمد ( و يك ديگر را ملامت و سرزنش نمىنمودند و تكبر نميكردند ) « 1 » .\r\n4 - حديث كردند ما را . . . از عبد المؤمن أنصارى كه گفت عرضكردم به حضرت صادق عليه السّلام كه بعضى از مردم روايت ميكنند از حضرت رسول صلى الله عليه و آله كه فرموده : ( إختلاف امتى رحمة ) ، اختلاف امت من رحمت است .\r\nفرمود : راست ميگويند ، عرضكردم اگر اين چنين باشد كه اختلاف امت ( مسلمان ) رحمت باشد پس اجتماع ايشان عذابست ، فرمود : اين چنين نيست معنى حديث كه تو و ديگران گمان ميكنيد ، بلكه مقصود و اراده آن حضرت صلى الله عليه و آله معنى آيه شريفه است كه خدا ميفرمايد : * ( فَلَوْ لا نَفَرَ مِنْ كُلِّ فِرْقَةٍ مِنْهُمْ طائِفَةٌ لِيَتَفَقَّهُوا فِي الدِّينِ وَلِيُنْذِرُوا قَوْمَهُمْ إِذا رَجَعُوا إِلَيْهِمْ لَعَلَّهُمْ يَحْذَرُونَ ) * ، بايد از هر دسته و جمعى ( و دهكده و مزرعه و شهرى ) يكنفر برود و تحصيل علم دين نمايد و مسائل احكام دين را ياد گيرد و برگردد و بقوم و قبيلهء خود بياموزد آنچه را كه ياد گرفته ، شايد آن قوم و قبيله از خدا بترسند ( و نافرمانى او را ننمايند ) .\r\nكه خداوند أمر فرموده بمردم كه نزد رسول خدا صلى الله عليه و آله و سلَّم ( و بعد از آن حضرت\r\n\r\n","description":"","footnote":"\r\n« 1 » شايد مراد آن حضرت نطفه باشد چنان كه خداى تعالى ميفرمايد : * ( فَلْيَنْظُرِ الإِنْسانُ مِمَّ خُلِقَ ، خُلِقَ مِنْ ماءٍ دافِقٍ يَخْرُجُ مِنْ بَيْنِ الصُّلْبِ وَالتَّرائِبِ ) * ، بايد نظر كند انسان كه از چه آفريده شده است ، آفريده شده از نطفهء جهنده كه از ميان صلب پدر و سينه مادر بيرون آمده .\r\nو على عليه السّلام فرموده : كسى كه از مجراى بول پدر و مادر بيرون آمده جاى تكبّر و عجب و خودپسندى برايش باقى نمانده بنا بر اين اگر مردم فكر كنند كه چه بوده‌اند و از كجا آمده‌اند و بكجا خواهند رفت و دانستند كه خط سير همه از مبدء تا محشر يكيست اين همه مرتكب گناه نميشدند و بر يك ديگر ظلم و ستم نمىنمودند و حقوق يك ديگر را پايمال نميكردند و خود را بر ديگرى برتر و بالاتر محسوب نميداشتند .\r\n","page_name":" 191 ","page_number":191},
  {"content":"\r\nنزد ائمه عليهم السّلام و بعد از ايشان تا زمان ظهور وجود مقدس إمام زمان عجل الله تعالى فرجه الشريف خدمت علماى اعلام حفظهم الله ) بروند و احكام دين را ياد گيرند و برگردند بسوى شهر و ديار و قوم و قبيله خودشان و آنها را از آنچه كه ياد گرفته‌اند ياد دهند و تعليم نمايند .\r\nو مراد از إختلاف إختلاف شهرهاى امت ( مسلمان ) است ( كه از شهرهاى مختلف جمع شوند براى تعليم احكام دين ) نه اختلاف در دين زيرا دين خداوند يكيست و در آن اختلافى نيست « 1 » .\r\n\r\n","description":"","footnote":"\r\n« 1 » اينكه ميفرمايد : دين خداوند يكيست ، شايد مراد آيه « 12 » سوره شورى باشد كه فرموده : * ( شَرَعَ لَكُمْ مِنَ الدِّينِ ما وَصَّى بِه نُوحاً وَالَّذِي أَوْحَيْنا إِلَيْكَ وَما وَصَّيْنا بِه إِبْراهِيمَ وَمُوسى وَعِيسى أَنْ أَقِيمُوا الدِّينَ وَلا تَتَفَرَّقُوا فِيه كَبُرَ عَلَى الْمُشْرِكِينَ ما تَدْعُوهُمْ إِلَيْه ) * ، يعنى خداوند شرع و آئينى كه براى شما مسلمين قرار داد ، حقايق و احكامى است كه نوح را هم به آن سفارش كرد ، و بر تو ( اى پيغمبر و رسول خاتم ) نيز همان را وحى كرديم و به إبراهيم و موسى و عيسى هم آن را سفارش نموديم كه دين خدا را بر پا داريد ( و در حفظ آن كوشش و پايدارى كنيد ) و هرگز تفرقه و اختلاف در دين نكنيد .\r\nو دين سير تكاملى اجتماعى خود را نموده تا بنام اسلام جلوه گر شد * ( وَ : مَنْ يَبْتَغِ غَيْرَ الإِسْلامِ دِيناً فَلَنْ يُقْبَلَ مِنْه وَهُوَ فِي الآخِرَةِ مِنَ الْخاسِرِينَ ) * ، هر كس غير از اسلام دينى إختيار كند هرگز از وى پذيرفته نخواهد شد و او در آخرت از جمله مردمان زيانكارانست ، و اينكه در فتواهاى مجتهدين أعلى اللَّه مقامهم إختلاف ديده مىشود إختلاف دينى نيست بلكه فتوا در فروع فروع دينست .\r\nو جهت إختلاف مجتهدين در فتاوا آنست كه هر مجتهدى از قرآن و روايات و از طرز لفظ و موقع و مورد نزول و بيان طورى مىفهمد و استنباط مينمايد ( و كلما أفتى به المفتى فهو حكم اللَّه تعالى في حقنا ) .\r\n","page_name":" 192 ","page_number":192},
  {"content":"\r\n\r\nباب هشتادم علت آنكه در مؤمنين تندى و غضب ( و غيرت ) هست و در مخالفين آنها نيست\r\n1 - حديث كرد مرا پدرم از . . . از ابن اذينه ( بضم همزه و فتح ذال و تقديم ياء بر نون ) كه گفت با جمعى از صحابه خدمت حضرت صادق عليه السّلام بوديم و در بين سخن اسم يكى از صحابه برده شد و گفتيم خون گرم است و در او حدّت و تند مزاج و غضب ( و غيرت ) است .\r\nآن حضرت فرمود : يكى از علامت مؤمن حدّت و غضب ( و غيرت ) است ( كه هر گاه ديد كسى مرتكب گناه مىشود و يا در عبادت الهى سستى و كوتاهى مىكند ناراحت ميگردد و غضب مينمايد ) عرض كرديم : در تمام صحابه ( خاص ) ما غضب و حدّت هست .\r\nفرمود ( علتش آنست كه ) خداى تعالى در عالم ذر أمر فرمود بأصحاب يمين كه شما نيز در ميان ايشان بوديد : برويد در آتش ( كه براى اتمام حجت و امتحان شما مشتعل فرموده بود ) و همه داخل شديد و از حرارت آتش اضطرابى در شما پيدا گرديد و تندى مزاج و غضب شماها بواسطهء حرارت آن آتش است .\r\nو أمر نمود بمخالفين ( خود و انبياء و ما أئمه عليهم السّلام و شما ) كه أصحاب شمال باشند اينكه داخل همان آتش بشوند ، و ليكن آنان سرپيچى نمودند و اطاعت نكردند و داخل نشدند ، از اين جهت خون سرد هستند و باكى ندارند اينكه خود گناه كنند و يا ديگرى را در حال گناه و معصيت ببينند .\r\n\r\nباب هشتاد و يكم علت آنكه آب گوش تلخست و آب چشم شور و آب دهان شيرين و گوارا و آب بينى غليظ\r\n1 - 3 - حديث كرد مرا پدرم از . . . كه روزى أبو حنيفه وارد شد بر حضرت\r\n","description":"","footnote":"","page_name":" 193 ","page_number":193},
  {"content":"\r\nصادق عليه السّلام آن حضرت فرمود : اى ابو حنيفه شنيده‌ام كه تو قياس در دين مينمائى ( و احكام الهى را بعقل خود بيان ميكنى ) عرضكرد : بلى قياس ميكنم « 1 » .\r\n\r\n","description":"","footnote":"\r\n« 1 » قياس يعنى حكم مسأله اى را بمسئله ديگر كه شبيه به آنست بگويند ، و اين در صورتيست كه در علت شريك باشند مثلا شراب بنص قرآن و اخبار حرامست و علت حرام بودن آن سكر و مستى است و چون ميدانيم كه آب جو ( غير طبى ) هم مسكر است آن را هم حرام ميدانيم ، و اين حرمت را با قياس آبجو با شراب قائل ميشويم زيرا علت حرمت در هر دو يكيست كه آن مست شدن و زايل گرديدن عقل و سبب تنبلى كبد و تشنجات غدد و اعصاب است و در قياس سه شرط بايد مراعات شود - اول - علت و قصد شارع و واضع حكم در مسأله و حكمى معلوم باشد - دوم - علت در اصل و يا فرع يكى باشد - سوم - آنكه أصل عموميت داشته باشد و مخصوص بيك قضيه نباشد .\r\nبنا بر اين اگر در يك مسأله و يك قضيه محصور و مخصوص باشد جارى نميشود بمسئله ديگر و به همين جهت است كه ميگويند : قياس عبارت از أمر ظنى و گمانى است و از نوع گمانهائيست كه خطا در آن زياد راه دارد .\r\nو فرق است بين اجتهاد و قياس ، زيرا اجتهاد در لغت به معناى به كار بردن منتهاى كوشش است در كارى ، و در تعريف آن گفته‌اند « الاجتهاد المبالغة في الجهد » .\r\nو در صدر اول كه كلمه اجتهاد را استعمال ميكردند به پيروى از احاديث منسوب بپيغمبر و صحابه آن حضرت مقصودشان ( اجتهاد رأى ) بوده يعنى به كار بردن منتهاى كوشش در إعمال رأى و قياس ، أمّا تدريجا تعميم داده شد و در مورد به كار بردن منتهاى كوشش در جستجوى احكام شرعيه از ادلَّه معتبره استعمال شد و مجاهده علمى در راه بدست آوردن احكام شرعى به خود گرفت .\r\nو در مجمع البحرين گويد « و نقل في الاصطلاح الى استفراغ الوسع فيما فيه مشقة لتحصيل ظن شرعى به حكم شرعى » .\r\nو در بارهء كليه احكام شرعيه يا مستند بكتابست كه قرآن باشد ، و يا مستند بسنّت كه روايات پيغمبر صلى اللَّه عليه و آله و أئمه عليهم السّلام است ، و يا مستند باجماع علما و مطابقت با عقل ، و : كلما حكم به العقل حكم به الشرع ، از مسلَّمات قواعد فقه و اصول شيعيانست .\r\nو گاه هست كه در موضوع امرى از طرف شارع و واضع احكام حكمى صادر شده و ليكن آن حكم بدست ما نرسيده مجتهدين مىتوانند آن را بعنوان مصلحت كه ضرورت و احتياج اقتضاى آن حكم را لازم كرده باشد حكمى براى آن بگويند و اين را مصالح مرسله نامند يعنى خارج از منصوصات مىباشد و حكم استثنائيست و خارج از قياس است .\r\nو أبو حنيفه كه در احكام قياس مينموده بيشتر اجتهاد در مقابل نص بوده و خود ميگفته من متكى بعقل هستم ، و در قبول روايات بسيار سختگير بوده ( ل ه ) .\r\n","page_name":" 194 ","page_number":194},
  {"content":"\r\nآن حضرت فرمود : قياس مكن ، كه اول كسى كه قياس كرد شيطان بود زمانى كه گفت * ( خَلَقْتَنِي مِنْ نارٍ وَخَلَقْتَه مِنْ طِينٍ ) * ، و قياسش اين بود كه آتش بهتر است از خاك و اگر قياس نموده بود بين نورانيّت آدم ( آن جوهرى كه خداوند نور آدم را از آن خلق كرده ) و نورانيّت آتش مناسبتر بود ( و آن وقت مىفهميد ) و ميدانست فضيلت و برترى بين آنها هست ( چون نور آتش ظاهر نميشود مگر در محسوسات و خاموش ميگردد بسبب آب و باد و مضمحل مىشود در مقابل نور خورشيد و ليكن نور آدم نوريست كه ظاهر مىشود بسبب آن أسرار ملك و ملكوت و خاموش نميشود و مضمحل نميگردد با آب و باد و نور خورشيد ) .\r\nبگو اى ابو حنيفه كه قياس ميكنى : چرا آب گوش تلخست ، عرضكرد نميدانم آن حضرت فرمود : پس تو كه هيچ نميتوانى حكمت و علتى را كه در سر خود تو است بگوئى چگونه در حلال و حرام قياس ميكنى ( و برأى خود ميگوئى كه اين حلالست و آن حرام ) .\r\nابو حنيفه بعرض رسانيد يا ابن رسول الله ( صلى الله عليه و آله ) مرا از علت و حكمت آن آگاه فرمائيد .\r\nفرمود : براى اين جهت آب گوش تلخ قرار داده شد تا حيوانات نتوانند داخل\r\n","description":"","footnote":"","page_name":" 195 ","page_number":195},
  {"content":"\r\nگوش شوند و اگر هم تصادفا داخل شدند بميرند پيش از آنكه ضررى به انسان برسانند و اگر آب گوش تلخ نميبود حشرات الارض ( از قبيل مورچه و كرم و غيره ) آدمى را مىكشتند .\r\nو آب دهان شيرين قرار داده شد تا دريابد ( انسان ) طعم و مزهء غذاهاى شيرين و تلخ ( و غيره ) را .\r\nو آب چشم شور قرار داده شد براى آنكه چون چشم پيه است ، و اگر آب چشم شور نمىبود ( چشم ) متعفن ميشد و فاسد ميگرديد ( و انسان از چشم محروم بود ) .\r\nو آب بينى غليظ و رونده قرار داده شد تا آنكه هر دردى در سر آدميست بوسيلهء آن آب خارج شود ، و اگر اين چنين نميبود آب در دماغ ميماند و بمرور زمان توليد كرم ميشد .\r\n2 - حديث كردند ما را از ابن شبرمه « 1 » كه ميگفت روزى با ابو حنيفه وارد شديم بر حضرت صادق عليه السّلام .\r\nآن حضرت فرمود : ابو حنيفه از خدا بترس و برأى خود قياس در دين مكن ، همانا اول كسى كه قياس كرد شيطان بود بعد از آنى كه خداى تعالى به او امر فرمود بر آدم سجده كند و او قياس كرد و گفت : * ( أَنَا خَيْرٌ مِنْه خَلَقْتَنِي مِنْ نارٍ وَخَلَقْتَه مِنْ طِينٍ ) * ، من از آدم بهترم چون مرا از آتش ( نورانى ) و او را از خاك ( تيره و پست ) آفريده اى اى ابو حنيفه آيا ميتوانى اسرارى كه در سر خودت مىباشد قياس كنى و حكمت آن را بگوئى ، عرضكرد نميتوانم و نميدانم .\r\nآن حضرت فرمود معلوم مىشود اكنون ، بگو : چرا قرار داده شد آب شور در چشم ، و آب تلخ در گوش ، و آب سرد ( و غليظ ) در بينى ، و آب شيرين و گوارا در\r\n\r\n","description":"","footnote":"\r\n« 1 » ابن شبرمه « بضم و فتح و كسر شين و سكون باء موحده و ضم راء » عبد اللَّه بن شبرمة بن طفيل بن حسان الضبى ، شاعر و جزو فقهاء عامه و هم مسلك بوده با أبو حنيفه در قياس نمودن و با يك ديگر استمداد فكرى ميكردند ، و از طرف منصور دوانيقى لعنه اللَّه قاضى بوده در كوفه .\r\n","page_name":" 196 ","page_number":196},
  {"content":"\r\nدهان ، عرضكرد نميدانم .\r\nفرمود : چون خداوند چشمان را پيه خلق نموده و آب شور را در آن قرار داد ، كه اگر اين چنين نميكرد فاسد ميشد ( چون پيه اگر بدون نمك باشد و بماند ميگندد ) و اين منتى است كه خداوند بر بنى آدم نهاده .\r\nو آب گوش را تلخ نمود تا آنكه حيوانات نتوانند در آن بروند و اگر تلخ نميبود حشرات داخل آن ميشدند و اذيت مىنمودند ، و چه بسا مغز سر را ميخوردند و هلاك ميكردند ( و اين نيز منتى است كه خداوند بر بنى آدم نهاده ) .\r\nو در بينى آب قرار داد تا آنكه آدمى بتواند به خوبى نفس بكشد و بوى خوب را از بد تميز دهد ( و اين هم خود نعمتى است از خداى عز و جل ) .\r\nو در دهان آب شيرين قرار داد تا آنكه انسان بتواند طعم و مزهء خوردنيها و آشاميدنيها را دريابد ( و اين هم نعمت و احسانست از ذو الاحسان ) .\r\nسپس آن حضرت فرمود : اى أبو حنيفه آن چه كلمه ايست كه اولش كفر است و آخرش ايمان ، عرضكرد نميدانم ، فرمود : كلمه\r\n« لا إله إلا الله » ) *\r\nاست كه اگر بگوئى\r\nلا إله ) *\r\n( يعنى نيست خدائى ) كافر خواهى شد ، و اگر بگوئى :\r\nإلا الله ) *\r\n( مگر خداى يكتا ) مؤمن خواهى بود واى بر تو اى ابو حنيفه : گناه كداميك از قتل نفس و زنا كردن بزرگتر است گفت گناه قتل نفس بزرگتر است ، فرمود : پس تو بر خلاف خداوند ميگوئى زيرا خداوند در ( اثبات ) قتل نفس دو نفر شاهد را قبول كرده ، و در ( اثبات ) زنا چهار نفر شاهد خواسته .\r\nبگو كداميك از نماز و روزه بزرگتر است ، عرضكرد نماز ، فرمود : پس چرا زن بعد از أيام حيض ( عادت ماهيانه زنانگى ) بايد قضاى روزه را بگيرد و قضاى نماز بر او واجب نيست كه بخواند ، پس قياسهاى تو در احكام دين چگونه صحيح است ( با اينكه جهل و عجز و ناتوانى تو در استنباط احكام شرعيه واضح است ) .\r\nاى أبو حنيفه از خدا بترس و در احكام و دينش قياس نكن ( و رجوع نما به قرآن\r\n","description":"","footnote":"","page_name":" 197 ","page_number":197},
  {"content":"\r\nو امام به حق و از ايشان اطاعت و پيروى كن ) 4 - 6 - خبر دادند مرا . . . از ابن أبى ليلى كه ميگفت من و نعمان ( أبو حنيفه ) وارد شديم بر حضرت صادق عليه السّلام ، آن حضرت به من فرمود : اين كيست همراه تو ، عرضكردم فدايت شوم اين مردى است از اهل كوفه و داراى رأى و نظر و اجتهاد است ( در احكام دين اسلام ) فرمود : شايد اين همان مرديست كه چيزها را برأى خود قياس مىكند و به نظر خود حكم و فتوا ميدهد .\r\nو سپس رو كرد بابى حنيفه و فرمود : اى نعمان آيا ميتوانى بگوئى اسرارى كه در سر خود تو است ، عرضكرد نميتوانم ، فرمود : پس نميبينم تو را كه بتواني در چيزهاى ديگر هم قياس كنى براستى و درستى فتوا دهى و نميتوانى ديگرى را هدايت نمائى .\r\n( آن حضرت براى آنكه جهل و نادانى ابو حنيفه بر خودش و بر ديگران واضح شود فرمود ) آيا ميدانى چرا آب چشم شور است و آب گوش تلخ و آب بينى سرد و غليظ و آب دهان شيرين و گوارا ، عرضكرد نميدانم ، فرمود آيا ميدانى چه كلمه اى است كه اولش كفر است و آخرش ايمان ، عرضكرد نميدانم .\r\nابن ابى ليلى گويد گفتم : فدايت شوم آنچه را كه وصف فرمودى علتهاى آن را براى ما بيان و تشريح كنيد .\r\nفرمود : حديث كرد مرا پدرم عليه السّلام از آباء خود عليهم السّلام از رسول خدا صلى الله عليه و آله كه ميفرمود : خداوند چشم بنى آدم را در ميان پيه قرار داده از اين جهت اطراف آن را آب شور قرار داد تا گنديده نشود و هر چه داخل چشم گردد آن را ذوب نمايد و بيرون اندازد .\r\nو آب گوش را تلخ گردانيد تا حيوانى داخل در گوش نشود و اذيت بمغز برساند ( زيرا انسان در حال خوابيدن در بيشتر اوقات گوش خود را روى زمين ميگذارد ) و در بينى آب غليظ سرد ( نيم بسته اى ) قرار داد به جهت اينكه حجابى باشد براى دماغ ( كه چيزى داخل آن نشود زيرا مركز كليهء قواى فكرى و حواس انسانست كه\r\n","description":"","footnote":"","page_name":" 198 ","page_number":198},
  {"content":"\r\nهر گاه به آن صدمه برسد آدمى ديوانه و أبله گردد ) و حفظ مغز سر نمايد و اگر اين آب نميبود مغز سر گداخته ميشد و فرو ميريخت .\r\nو آب دهان را شيرين گردانيد تا درك كند بنى آدم طعم و مزهء خوردنيها و آشاميدنيها را ، و اينها منتى است از خداوند بر بنى آدم .\r\nو كلمه اى كه اولش كفر است و آخرش ايمان كلمه\r\n« لا إله إلا الله » ) *\r\nاست .\r\nسپس فرمود : اى نعمان به پرهيز از قياس در دين ، همانا شنيدم از پدرم عليه السّلام و او از آباء خود عليهم السّلام از حضرت رسول صلى الله عليه و آله و سلَّم كه ميفرموده هر كه در چيزى از دين ( و حكمى را بحكمى بدون مناسبت ) قياس كند خداوند او را با شيطان همقرين نمايد در جهنم ، زيرا شيطان اول كسى بود كه قياس كرد و گفت : سجده بر آدم نميكنم زيرا من بهترم از او چون مرا از آتش خلق كردى و آدم را از خاك .\r\nاى أبو حنيفه هيچ وقت در برابر احكام ( خدا و رسول و جانشينان به حق او ) اظهار نظر و رأى و قياس نكن ، زيرا دين خدا برأى و قياس ( تو و امثال تو ) واگذار نشده 5 - حديث كرد مرا پدرم از . . . از يكى از صحابه حضرت صادق عليه السّلام كه ميگفت خدمت آن حضرت بودم كه جوانى از قبيله كنده وارد شد و مسأله اى پرسيد ، و من آن جوان و مسأله او را در خاطر داشتم تا زمانى كه وارد كوفه شدم و بنزد أبو حنيفه رفتم كه ناگاه ديدم همان جوان وارد شد بر أبو حنيفه و همان مسأله را پرسش كرد و ابو حنيفه فتوائى بخلاف فتواى حضرت صادق عليه السّلام گفت ، من به پا خواستم و گفتم واى بر تو اى ابو حنيفه ، در سال گذشته رفتم به مكه براى حج و وارد شدم بر حضرت صادق عليه السّلام و ديدم همين جوان را كه آمد و همين مسأله را پرسيد و آن حضرت فتوائى فرمود بخلاف فتواى تو ، أبو حنيفه ( ل ) گفت جعفر بن محمّد ( الصادق عليهما السّلام ) چيزى نميداند ، من از او عالمتر هستم زيرا من مردان بزرگ علمى را ديده‌ام و از زبان ايشان چيزهائى را شنيده‌ام و مطالبى را ياد گرفته‌ام ، و جعفر بن محمّد ( امام صادق عليه السّلام ) صحفى است و علم را از كتابها ياد گرفته .\r\nراوى گويد : با خود گفتم بايد سال ديگر به مكه بروم اگر چه نيابتى باشد ،\r\n","description":"","footnote":"","page_name":" 199 ","page_number":199},
  {"content":"\r\nو از همان روز در جستجوى حج نيابتى بودم تا پيدا كردم و به حج رفتم ، و خدمت حضرت صادق عليه السّلام شرفياب شدم و قضيه ابو حنيفه و فتوا و كلمات او را بعرض رسانيدم .\r\nآن حضرت تبسم نمود و فرمود : لعنت خدا بر او باد ، اينكه گفته من صحفى هستم راست گفته زيرا خوانده‌ام صحف پدران خود إبراهيم و موسى عليهما السّلام و صحفهائى كه همانند اين صحف بوده ، و مدتى نگذشت كه صداى دقّ الباب بلند شد ، و جماعتى از صحابه خدمت آن حضرت بودند .\r\nآن حضرت بيكى از غلامان خود فرمود ببين كيست كوبندهء درب ، غلام رفت و بازگشت و بعرض رسانيد : أبو حنيفه است ( و اذن دخول ميطلبد ) فرمود : اذنش دهيد بيايد ، ابو حنيفه را اذن دادند و داخل گرديد و بر آن حضرت سلام نمود و عرض كرد : اذن ميفرمائيد بنشينم .\r\nآن حضرت جواب سلام او را دادند و ليكن توجهى به او نفرمود و با صحابه شروع بگفتگو كرد ، ابو حنيفه مرتبه دوم و سوم اذن طلبيد و آن حضرت ( بنا بمصلحت ) هيچ گونه التفاتى به او نفرمود ، و آخر الامر بدون اجازه نشست .\r\nآن حضرت بعد از نشستن او فرمود : كجا رفت أبو حنيفه ، گفتند خدمت شما نشسته است ، صورت بجانب او نمود و فرمودند توئى فقيه اهل عراق ، عرضكرد :\r\nبلى ، فرمود بچه چيز فتوا ميدهى ، عرضكرد بكتاب خدا قرآن و روايات پيغمبر .\r\nفرمود : آيا احكام قرآن را ميدانى آنچنان كه بايد دانست و ناسخ را از منسوخ تميز ميدهى عرضكرد : بلى نيكو ميدانم ، فرمود : ادعاى علم و دانش نمودى ( و از حد خود تجاوز كردى ) واى بر تو آنچه را كه گفتى نميداند كسى مگر آن كسانى كه قرآن بر آنان نازل شده ، واى بر تو اين چنين علم يافت نميشود مگر در نزد خواص فرزندان پيغمبر ، و تو حتى دانستن معنى حرفى را هم ( از پيغمبر ) به ارث نبرده اى ، اگر اين طور باشد كه ميگوئى ( عالم هستم و ميدانم تفسير و تأويل و معانى و ناسخ و منسوخ قرآن را ) با اينكه من تو را آن طور نمىبينم ، بگو اينكه خدا ميفرمايد : * ( سِيرُوا فِيها لَيالِيَ وَأَيَّاماً آمِنِينَ ) * ( يعنى برويد در آن زمين شبها و روزها و ايمن هستيد ) كجا است\r\n","description":"","footnote":"","page_name":" 200 ","page_number":200},
  {"content":"\r\nاين زمين ؟ عرضكرد : گمانم بين مكه و مدينه است .\r\nآن حضرت رو كرد بصحابه و گفت شما كاملا ميدانيد چقدر ناامنست كه گاهى قافله از مدينه به مكه ميرود و در بين راه دزدان راهزن آنها را ميگيرند و اموال ايشان را بغارت مىبرند و چه بسا خود آنها را نيز ميكشند و مردم از اين راه ايمن نيستند ، آيا اين چنين نيست ؟ همه گفتند بلى اين چنين است هيچ كس تأمين جانى و مالى ندارد از اين راه ، ابو حنيفه ( از اشتباه خود خجل و شرمنده گرديد و ) ساكت شد .\r\nآن حضرت فرمود : اى ابو حنيفه بگو اينكه خدا ميفرمايد : * ( وَمَنْ دَخَلَه كانَ آمِناً ) * ( يعنى هر كه در آنجا داخل شود ايمن خواهد بود ، زيرا خدا حافظ او است ) كدام مكان است ؟ عرضكرد كعبه ( و مسجد الحرام ) است ، آن حضرت فرمود : تو ميدانى كه حجاج بن يوسف ( ملعون ) منجنيق ساخت در مسجد الحرام و عبد الله بن زبير را بدان آويخت و كشت ، پس چگونه آنجا محل امن است ، ابو حنيفه ساكت گرديد سپس آن حضرت فرمود : اگر مسأله و مطلبى براى تو روى دهد كه حكمش در قرآن نباشد و از پيغمبر هم حكمش به تو نرسيده باشد چه ميكنى عرض كرد قياس ميكنم و برأى و نظر خودم عمل مينمايم ، فرمود : اى ابو حنيفه اول كسى كه قياس كرد شيطان ملعون بود كه بر خدا قياس كرد و گفت : من از آدم بهترم چون مرا از آتش خلق كردى و آدم را از خاك آفريدى ، ابو حنيفه ساكت ماند ( و جوابى نداشت كه بگويد ) .\r\nآن حضرت فرمود : بگو كداميك از بول و منى پليدتر است ، عرضكرد : بول ، فرمود : پس چرا بايد مردم بواسطه خروج منى غسل كنند و براى بول غسل نبايد بنمايند ، ابو حنيفه ساكت گرديد .\r\nآن حضرت فرمود : بگو كداميك از نماز و روزه افضل است ، عرضكرد : نماز فرمود : پس چرا زنان كه در ماه رمضان حائض ميشوند بايد قضاى روزه‌هاى خود را بگيرند و ليكن قضاى نمازها را نبايد بخوانند ، أبو حنيفه ساكت و مبهوت شد .\r\nآن حضرت فرمود : بگو فتواى تو چيست در اينكه : مردى يك زن آزاد عقيم\r\n","description":"","footnote":"","page_name":" 201 ","page_number":201},
  {"content":"\r\nدارد و يك كنيز و يك دختر از كنيز ، و آن مرد بعد از نماز صبح با زن آزاد خود مواقعه كرد و بحمام رفت و آن زن براى آنكه امّ ولد و دخترش را نزد شوهرش متهم نمايد از جاى برخاست و با همان حرارت ( غريزه جنسى ) خود را روى دختر انداخت و مساحقه نمود ، و آن دختر خوابيده بود و چيزى ( كه كاشف از ناراضى بودن مساحقه باشد ) نگفت و نطفه مرد از زن خارج شد و داخل رحم دختر گرديد .\r\nأبو حنيفه : گفت به خدا قسم جوابش را نميدانم ( و در اين موضوع فكرم ناقص است و به جائى نميرسد كه فتوا دهم ) .\r\nفرمود : اى أبو حنيفه ؟ اگر مردى كنيز خود را بغلام خود تزويج نمود و اولادى از آنها متولد شد ، و از زن آزاد آن مرد نيز فرزندى متولد گرديد ، و پس از چند مدتى ديوارى بر سر مولا و امّ ولد و آن زن خراب شد و مردند و ما نميدانيم كداميك از اين دو فرزند مالكست و ديگرى مملوك ، چه بايد كرد ( و فتواى تو در اين مسأله چيست ) گفت : فدايت شوم چيزى نميدانم كه جواب بگويم « 1 » .\r\nسپس أبو حنيفه ( ديد اگر اين گونه سؤال و جواب ادامه پيدا كند رياستش لطمه مىبيند و آبرويش ريخته مىشود و جهل و بىسواديش بر همه واضح ميگردد ، بدين جهت خلط مبحث كرد و ) گفت : اصلحك الله بعضى از مردم كوفه گمان ميكنند شما أمر ميكنيد ايشان را كه برائت و بيزارى بجويند از فلان ( مرادش ابو بكر است ) و فلان ( مرادش عمر است ) و فلان ( مرادش عثمان است ) :\r\nفرمود : واى بر تو أبو حنيفه چنين موضوعى نبوده ؟ عرضكرد : أصلحك الله مردم كوفه ( و اطراف آن ) عمل خلفا را بزرگ ميدانند ( كه غصب خلافت كرده‌اند )\r\n\r\n","description":"","footnote":"\r\n« 1 » در صورت وقوع اين حادثه بايد قرعه انداخت طبق : القرعة لكل أمر مشكل ، چنان كه در كافى نقل از حضرت صادق عليه السّلام مينمايد كه : يقرع بينهما فمن أصابته القرعة فهو الحرّ ، بين اين دو فرزند قرعه بايد انداخت ، و قرعه بنام هر يك از آنها اصابت كرد آزاد است و مولى و آن ديگرى غلام او ، و هم صاحب كليه اموال موجوده ميگردد .\r\n","page_name":" 202 ","page_number":202},
  {"content":"\r\nفرمود : ميگوئى من چه كنم ، عرضكرد به آنها بنويسيد كه بخلفا سخنان زشت نگويند فرمود : اطاعت مرا نميكنند ، عرضكرد در صورتى كه نويسنده شما باشيد و قاصد و برنده نامه من باشم اطاعت مينمايند ، فرمود : من كه جاهل و نادان نيستم ( كه فريب تو و امثال تو را بخورم ) بگو چقدر مسافتست از اينجا تا كوفه ، گفت بسيار ، فرمود : فاصلهء بين من و تو چقدر است ، عرضكرد اندك فاصله است ، فرمود ، تو هنگامى كه داخل شدى در منزل من ، سه مرتبه اذن نشستن گرفتي و من تو را اذن ندادم تا آخر الامر بدون اذن من نشستى و مخالفت با من نمودى ، پس چگونه مردم كوفه اطاعت مرا مينمايند با اينكه من در اينجا ( مدينه ) هستم و آنها در كوفه .\r\nابو حنيفه ( از عمل و حرف خود خجل و شرمنده گرديد و ) سر به زير افكند و پس از اندك مدتى از خدمت آن حضرت بيرون رفت و ميگفت ( حضرت صادق عليه السّلام ) عالم و دانشمندترين مردم است و كسى را در علم همانندش نيافته‌ام .\r\nابو بكر حضرمى ( كه يكى از حضار مجلس بود ) عرضكرد : فدايت شوم جواب آن دو مطلب اول را بفرمائيد فرمود : اى ابو بكر : * ( سِيرُوا فِيها لَيالِيَ وَأَيَّاماً آمِنِينَ ) * ، يعنى بروند مردم بسوى قائم ما اهل بيت ( كه هر كس نزدش برود و مطيع باشد ايمن از گمراهى خواهد بود ) .\r\nو اينكه ميفرمايد : * ( وَمَنْ دَخَلَه كانَ آمِناً ) * ، يعنى هر كس با او بيعت كند و در سلك پيروان او باشد ايمن است ( از ذلت و خوارى و تيره بختى دنيا و آخرت )\r\n\r\nباب هشتاد و دوم علت آنكه مردم با داشتن عقل چيزى را نميدانند\r\n1 - حديث كرد مرا پدرم از . . . از معمر بن يحيى كه گفت عرضكردم به حضرت امام محمّد باقر عليه السّلام : چرا مردم با داشتن عقل ( فطرى ) مىفهمند و ليكن عالم نيستند ( و چيزى را نميدانند مگر بعد از تحصيل و تعليم ) فرمود : خداى تبارك و تعالى وقتى كه آدم ابو البشر را آفريد مرگ او را مقابل چشمش قرار داد ( تا هميشه متذكر مرگ\r\n","description":"","footnote":"","page_name":" 203 ","page_number":203},
  {"content":"\r\nو متوجه آخرت باشد ) و آرزويش را پشت سرش مقرر داشت تا زمانى كه ترك اولائى از او سر زد كه در آن هنگام آرزويش مقابل چشمش آمد ( و حجاب و ساتر از ادراك حقايق گرديد ) و مرگش پشت سر قرار گرفت و از اين جهت است كه مردم عقل ( فطرى ) دارند و ميفهمند و ليكن چيزى را نميدانند .\r\n\r\nباب هشتاد و سوم علت آنكه خداوند وسعت داده روزى احمقان را\r\n1 - حديث كرد مرا پدرم از . . . از حضرت صادق عليه السّلام كه ميفرمود : علت آنكه خداوند ( در غالب اوقات ) وسعت داده روزى احمقان را ( كه براحتى و با اندكى زحمت به آنها ميرسد ) آنست كه عبرت بگيرند عقلا ( آن كسانى كه خود را صاحب عقل و تدبير ميدانند ) و بدانند كه وسعت رزق و رواجى كسب بعقل و حيله و تدبير و تزوير نيست\r\n\r\nباب هشتاد و چهارم علت آنكه انسان بدون علت گاهى محزون ميگردد ، و گاهى خوشحال مىشود بدون جهت\r\n1 - حديث كرد مرا پدرم از . . . از عبد الرحمن كه گفت عرض كردم به حضرت صادق عليه السّلام چرا در بعضى اوقات محزون ميشوم بدون آنكه سببى داشته باشد و يا اهل و فرزندان و اموالم موجب آن گرديده باشند ، و چه بسا مىشود كه خورسند و خوشحال ميگردم بدون آنكه چيزى سبب و علت آن بشود .\r\nفرمود : هيچ كسى نيست مگر آنكه ملكى و شيطانى همراه اوست ، هر وقت آن ملك به او نزديك گردد خوشحال مىشود ، و هر گاه شيطان به او نزديك شود ( و او را وسوسه نمايد ) محزون و مهموم گردد ( پس چنان نيست كه تو گمان كرده اى بلكه حزن و اندوه از وساوس شيطانيست ) .\r\n","description":"","footnote":"","page_name":" 204 ","page_number":204},
  {"content":"\r\nو اينست كه خداوند ميفرمايد : * ( الشَّيْطانُ يَعِدُكُمُ الْفَقْرَ وَيَأْمُرُكُمْ بِالْفَحْشاءِ وَالله يَعِدُكُمْ مَغْفِرَةً مِنْه وَفَضْلًا وَالله واسِعٌ عَلِيمٌ ) * ، شيطان ( بشما نزديك مىشود و ) شما را ميترساند از فقر و نادارى و واميدارد شما را به كارهاى زشت و ناپسند ( و به اين سبب اسباب حزن و اندوه شما را فراهم مىآورد ) و ليكن خداوند ( براى رغبت بخير و خوبى و احسان ) بشما وعدهء آمرزش و احسان ميدهد ، و خداوند است كه در دنياى شما توسعه ميدهد و بهمهء امور شما دانا است ( و صلاح هر كسى را نسبت بحالش نيكو ميداند ) 2 - حديث كرد مرا پدرم از . . . أبو بصير كه گفت با يكى از دوستان خود وارد شدم بر حضرت صادق عليه السّلام و عرضكردم فدايت شوم : گاه محزون و مهموم ميشوم و در بعضى اوقات خورسند و خوشحال ميگردم و علت و سببى براى آن نمىبينم فرمود : اين حزن و اندوه و خوشحالى كه بشما روى ميدهد بواسطه ما است . زيرا هر گاه ما ( ائمه ) محزون و يا خوشحال شديم بشما نيز اصابت مىكند ( كه خوشحالى شما بواسطه خوشحال شدن ما است و حزن شما بسبب حزن ما است ) زيرا ما و شما را خداوند از نور خود و از يك طينت آفريده ، جز آنكه طينت شما با طينت دشمنانتان ممزوج شده و اگر طينت شما به حال خود واگذاشته شده بود و با طينت دشمنانتان ممزوج نگرديده بود با ما مساوى بوديد و هيچ گاه مرتكب گناهى نميشديد ( و ليكن مقتضاى حكمت اين بوده ) .\r\nابو بصير گويد عرضكردم : فدايت شوم آيا طينت و نور ما ( شيعيان ) باصل خود برميگردد ( كه بشما ملحق شويم در قيامت ) فرمود : بلى به خدا قسم ، اى أبو بصير شعاع و نور خورشيد هنگامى كه خورشيد طالع شد به او متصل است يا جدا ، گفتم فدايت گردم شعاع و نور جدا است از خورشيد ، فرمود : وقتى كه غروب كرد و صبح طلوع نمود همان روز باز متصل به او مىشود ، گفتم بلى چنين است .\r\nفرمود : به خدا قسم شيعيان ما از نور خدا آفريده شده‌اند و بسوى خدا بازگشت مينمايند ، به خدا قسم شما شيعيان ملحق بما خواهيد شد در قيامت ، و ما شفاعت\r\n","description":"","footnote":"","page_name":" 205 ","page_number":205},
  {"content":"\r\nميكنيم و قبول مىشود و شما نيز شفاعت مينمائيد و قبول ميگردد ، و در سمت راست هر يك از شما بهشت و در طرف چپ جهنم قرار ميگيرد ، و دوستان خود را ( از مؤمنين كه بدرجه شفاعت كردن نرسيده‌اند ) شفاعت ميكنيد و داخل بهشت مينمائيد و دشمنان ( دينى ) خود را بجهنم خواهيد انداخت .\r\n\r\nباب هشتاد و پنجم علت آنكه انسان چيزى را فراموش مىكند و يا بخاطرش مىآيد و علت آنكه انسان شبيه به پدر و يا بعمو و يا بدائى خود مىشود\r\n1 - حديث كرد مرا پدرم از . . . از ابو بصير كه گفت پرسيدم از حضرت صادق عليه السّلام علت چيست فرزندى شبيه به پدر و يا عمو و يا دائى خود مىشود ، فرمود :\r\nنطفه مرد سفيد و غليظ است و نطفه زن رقيق و زرد است ، و اگر ( موقع انعقاد نطفه ) نطفهء مرد غالب شد بر نطفه زن : فرزند شبيه به پدر و يا عموى خود ميگردد ، و اگر نطفه زن غلبه كند بر نطفه مرد : فرزند شبيه ( بمادر و يا ) بدائى خود مىشود .\r\n2 - خبر داد مرا از عبد الله بن سنان كه ميگفت عرضكردم به حضرت صادق عليه السّلام چگونه است كه فرزند شبيه به پدر و يا عموى خود مىشود ، فرمود اگر نطفه مرد زودتر از نطفه زن انزال شد فرزند شبيه به پدر و يا عموى خود مىشود ، و اگر نطفه زن سبقت گرفت بر نطفه مرد فرزند شبيه بمادر و يا دائى خود ميگردد « 1 » .\r\n\r\n","description":"","footnote":"\r\n« 1 » نطفه عبارتست از اجتماع سلول نر بنام « اسپرماتوزوئيد » در مرد ، و سلول مادّه بنام « اوول » در زن كه در اثر تركيب آنها سلول ماده از سلول نر بارورى مىكند و سلول جديدى بوجود مىآيد ، بعد در اثر رشد و نمو اين يك سلول به دو سلول ، بعد به چهار سلول ، بعد بهشت سلول همين طور زياد مىشود تا بافتهاى مختلفه بوجود آيد مثل بافت پوستى ، بافت استخوان ، بافت غضروفى و غيره ، و از اجتماع چند بافت يكعضو بوجود مىآيد و تجمع اعضاء مختلفه يك بدن كامل را بوجود مىآورند و هر بافتى داراى ژنهائيست كه واحد كرمزم است از پدر و مادر ، و يك كرمزم چنان نقش مؤثر دارد كه تمام عروق و اعضاء و جوارح را تغيير ميدهد كه اگر از مرد بيشتر باشد فرزند پسر مىشود و اگر از زن زيادتر باشد فرزند دختر مىشود .\r\nو شباهت فرزند به پدر و يا مادر ، و يا عمو و عمه ، يا دائى و خاله ، يا پدر بزرگ و مادر بزرگ ، خلاصه اقوام نزديك كه باصطلاح پزشكى نيم خون هستند مربوط بژن است ، و تقريبا پنجاه درصد صفات و اخلاق خوب و بد كودك طبق قانون توارث از پدر و يا مادر از مجراى ژن ارث ميبرد .\r\nو علت آنكه بعضى اضافه از خلقت اصلى دارند و يا ناقص الخلقه هستند مثلا شش انگشت و يا چهار انگشت دارد بواسطه انحراف ژنها است و علت در رحم است و ( بقول يكى از دانشمندان ) رفع آن را على التحقيق نميتوانند بكنند .\r\nو اينكه بعضيها نابغهء دهر ميشوند در اثر جهش است و آن قانون ثابتى ندارد مگر شاذ و نادر ، و اين مخصوص انسان نيست بلكه در حيوانات و نباتات هم ديده شده و هنوز دانشمندان نفهميده‌اند كه جهش چگونه پديد مىآيد و نابغه پيدا مىشود .\r\nو علت آنكه اسلام فرموده : دختر به شرابخوار و الكلى ندهند براى آنست كه فرزندان منحرف پيدا نشوند و نسل آنها به كلى قطع گردد ، و اجتماع آلوده بانحراف اخلاقى و دينى نگردند .\r\n","page_name":" 206 ","page_number":206},
  {"content":"\r\n3 - حديث كرد ما را . . . از انس بن مالك كه گفت زمانى كه رسول خدا صلى الله عليه و آله بمدينه نزول إجلال فرمود ، عبد الله بن سلام در صحراى مدينه بزراعت كردن مشغول بود كه ورود آن حضرت را شنيد .\r\nدست از كار برداشت و خدمت آن حضرت شرفياب گرديد و گفت سه چيز از شما ميپرسم و جواب آن را نميداند مگر پيغمبر و يا وصى پيغمبر ( و اگر شما جواب گفتيد ميدانم كه پيغمبر بر حق و موعود هستيد ) بگوئيد : علامت ابتداى قيامت چيست ، و اولين غذاى اهل بهشت چيست ، و چگونه مىشود كه فرزند شبيه به پدر و يا مادر خود ميگردد .\r\nفرمود : پيش از آنى كه تو بيائى جبرئيل به من خبر داد از آنها ، عبد الله گفت\r\n","description":"","footnote":"","page_name":" 207 ","page_number":207},
  {"content":"\r\nجبرئيل خبر داد ، فرمود : بلى ، عرضكرد جبرئيل يگانه دشمن سرسخت يهود است در ميان ملائكه ( زيرا بوسيله او عذاب و مرگ و سختى و جنگ بر بنى اسرائيل نازل شده ) .\r\nآن حضرت اين آيه را تلاوت فرمود : * ( قُلْ مَنْ كانَ عَدُوًّا لِجِبْرِيلَ فَإِنَّه نَزَّلَه عَلى قَلْبِكَ بِإِذْنِ الله ) * ، بگو اى پيغمبر ( بطائفه يهود كه بجبرئيل اظهار دشمنى ميكنند ) هر كه با جبرئيل دشمن باشد ( بر باطلست ) زيرا ( جبرئيل با كسى دشمن نيست بلكه مقامش شامخ و عالى است به حدى كه حامل وحى الهى است به پيغمبران و ) بفرمان خدا قرآن را بقلب ( پاك ) تو مىرساند .\r\nو اما علامت ابتداى روز قيامت آتشى است كه فرا ميگيرد مردم را از مشرق تا مغرب و أولين غذاى اهل بهشت جگر ماهيست .\r\nو هر گاه نطفه مرد سبقت گرفت بر نطفه زن فرزند شبيه به پدر مىشود ، و اگر نطفه زن سبقت گرفت در انزال بر نطفه مرد فرزند شبيه بمادر مىشود .\r\nعبد الله بن سلام ( پس از شنيدن اين بيان و جواب شافى و كافى ) اسلام آورد ، و گفت : أشهد أن لا إله إلا الله ، و سپس معروض داشت : يا رسول الله قوم يهود مردمانى مبهوت و متحيرى هستند ( و استقرار و استقامت در يك امر ندارند و بسيار لجوجند و افترا مىبندند ) و اگر بدانند كه مسلمان شده‌ام پيش از آنى كه احوال مرا از ايشان سؤال كنى به من بهتان ميزنند .\r\nمدتى نگذشت كه جمعى از يهوديان خدمت آن حضرت آمدند ، رسول خدا صلى الله عليه و آله فرمود : اى يهوديان چگونه مرديست عبد الله بن سلام ، گفتند نيكو مردى است و بهترين ما و پسر بهترين ما است و بزرگ ما و پسر بزرگ ما است .\r\nآن حضرت فرمود : ميدانيد كه عبد الله مسلمان شده ، گفتند خداوند او را حفظ نمايد از مسلمان شدن ، و ( در اين گفتگو بودند كه ) عبد الله بن سلام وارد شد و گفت أشهد أن لا إله إلا الله و أشهد أنّ محمدا رسول الله ، يهوديان از اسلام آوردن عبد الله سخت ناراحت و در خشم شدند و ) گفتند عبد الله بدتر و پسترين ما است و پسر بدتر و پسترين\r\n","description":"","footnote":"","page_name":" 208 ","page_number":208},
  {"content":"\r\nما است ، و از خدمت آن حضرت رفتند ، عبد الله گفت من از اين نوع سخن يهوديان در خوف بودم .\r\n4 - حديث كردند مرا . . . از حضرت امير المؤمنين عليه السّلام كه ميفرمود :\r\nنطفه مرد و زن در رحم زن در تلاطمند و اگر ( ژن ) نطفه زن بيشتر از ( ژن ) نطفه مرد باشد فرزند شبيه دائى خود ميگردد ، و اگر ( ژن ) نطفه مرد بيشتر باشد فرزند شبيه بعموى خود مىشود ، و نطفه تا چهل روز در حال تغيير و تبديلست و هر كه پسر يا دختر بخواهد در اين چهل روز از خدا بخواهد ، و پس از اين چهل روز خداوند ملك موكل بر رحم را ميفرستد براى صورت بندى طفل و آن ملك گويد خدايا پسر باشد يا دختر ، خداى سبحان به او وحى فرمايد آنچه را كه بخواهد و آن ملك بنويسد و سپس گويد خدايا شقى باشد يا سعادتمند خداى تعالى وحى فرمايد به او هر چه خود بخواهد ( طبق آنچه كه شخص در عالم ذر قبول كرده ) و آن ملك بنويسد و بار ديگر عرضكند خدايا روزى و مدت عمرش چقدر باشد پروردگار بر او معلوم فرمايد و آن ملك با هر چه كه در دنيا به آن طفل اصابت مىكند در پيشانيش بنويسد .\r\nو معنى آيه شريفه همين است كه ميفرمايد : * ( ما أَصابَ مِنْ مُصِيبَةٍ فِي الأَرْضِ وَلا فِي أَنْفُسِكُمْ إِلَّا فِي كِتابٍ مِنْ قَبْلِ أَنْ نَبْرَأَها ) * ، هر رنج و مصيبتى كه در زمين ( از قحطى و آفت نباتات و فقر و ستم ) و يا در نفس خودتان ( مانند بيمارى و حزن و اندوه و وحشت ) بشما اصابت كند و برسد همهء آنها نوشته شده در لوح محفوظ پيش از آنكه آنها را خلق كنيم .\r\n5 - حديث كرد مرا . . . از ثوبان كه گفت روزى مردى يهودى خدمت نبى اكرم صلى الله عليه و آله و سلَّم آمد و عرضكرد : يا محمّد چند سؤال دارم از شما ميپرسم جواب آنها را بگو ثوبان گويد پاى خود را به او زدم و گفتم بگو : يا رسول الله ( مرد يهودى به حالت خشونت ) گفت او را بنامى كه اهلش ناميده‌اند ميگويم ، سپس رو كرد به آن حضرت و بعرض رسانيد اينكه ( بقول شما ) خدا ميفرمايد : * ( يَوْمَ تُبَدَّلُ الأَرْضُ غَيْرَ الأَرْضِ ) *\r\n","description":"","footnote":"","page_name":" 209 ","page_number":209},
  {"content":"\r\n* ( وَالسَّماواتُ ) * ، روزى خواهد آمد كه اين زمين و آسمانها تبديل خواهند شد به زمين و آسمانهاى ديگر ، پس آن روز مردم در كجا خواهند بود .\r\nفرمود : تا بمحشر نرسيده‌اند در تاريكى و ظلمت هستند ، گفت : أولين غذاى بهشت چيست هنگامى كه داخل بهشت شدند ، فرمود : جگر ماهى ، گفت بعد از آن چه مىآشامند ، فرمود : آب نهر سلسبيل ، عرضكرد راست گفتى ، آيا نپرسم از تو چيزى را كه نميداند آن را مگر پيغمبر ، آن حضرت فرمود چيست آن سؤال تو ، عرضكرد شباهت فرزند به پدر و مادر .\r\nفرمود : منى مرد سفيد و غليظ است و منى زن رقيق و زرد رنگست و هر گاه منى مرد بر منى زن غالب شود فرزند پسر مىشود باذن ( و اراده و مشيت ) خداوند و بواسطهء غلبه نطفه مرد طفل شبيه به پدر خود ميگردد ، و اگر نطفه زن غلبه كند بر نطفه مرد طفل باذن خداوند دختر مىشود و بسبب همين غلبه است كه طفل بمادر شبيه ميگردد .\r\nو سپس آن حضرت ( براى اثبات نبوت خود ) فرمود : به حق آن خدائى كه جان من در قبضه قدرت اوست آنچه را كه از من پرسيدى نميدانستم تا آنكه خداى عز و جل مرا به آن خبر داد در همين مكان كه نشسته بودم .\r\n6 - حديث كرد مرا پدرم از . . . از حضرت امام محمّد تقى عليه السّلام كه ميفرمود :\r\nروزى حضرت امير المؤمنين با حضرت امام حسن عليهما السّلام و جناب سلمان ( رضي الله عنه ) وارد مسجد الحرام شدند و نشستند ، مدتى نگذشت كه مردى خوش هيئت و نيكو لباس داخل گرديد و بر آن حضرت سلام كرد و پس از شنيدن جواب در خدمتش با كمال ادب نشست و عرضكرد : يا امير المؤمنين سه مطلب از شما مىپرسم اگر جواب مرا گفتى ميدانم كه ( بر حقي و خليفه و وصى پيغمبرى و ) مردم از شما تجاوز نموده‌اند و سرپيچى از فرمان شما كرده‌اند و بايشان برسد آنچه را كه من بر ايشان حكم ميكنم ( باذن خداوند ) و در دنيا و آخرت ايمن ( از خوارى و عذاب ) نخواهند بود ، و اگر جواب نگفتى ميدانم كه ( جانشين پيغمبر نيستى و ) با مردم مساوى هستى و\r\n","description":"","footnote":"","page_name":" 210 ","page_number":210},
  {"content":"\r\nشما را فضيلتى بر آنها نيست .\r\nآن حضرت فرمود : سؤال كن آنچه را كه بخاطرت رسيده ، عرضكرد خبر دهيد به من هر گاه شخصى بخوابد روح او كجا ميرود ، و چگونه است كه در بعضى اوقات مردى متذكر مىشود مطلبى را و يا فراموش مىكند آن را ، و چگونه مىشود كه طفل شبيه بعمو و يا دائى خود ميگردد .\r\nحضرت امير المؤمنين عليه السّلام توجه نمود به فرزند خود حضرت امام حسن عليه السّلام و فرمود جواب او را بگو .\r\nآن حضرت فرمود : اينكه پرسيدى اگر شخصى بخواب رفت روح او كجا ميرود : بدان روح ( حيوانى ) انسان متعلق بباد است و باد تعلق به هوا دارد ، پس روح انسان در هوا معلق است تا وقتى كه صاحب روح حركت كند كه بيدار شود از خواب ، و اگر خداوند بروح اذن دهد كه به صاحبش برگردد ، روح جذب كند باد را و جذب نمايد باد هوا را پس روح برگردد و در بدن صاحبش ساكن شود ، و اگر خداوند اذن ندهد بروح كه به صاحبش برگردد جذب كند هوا باد را و جذب نمايد باد روح را و به صاحبش برنگردد ( و صاحبش بميرد ) تا وقتى كه خداوند زنده فرمايد او را « 1 » .\r\nو اينكه گفتى چگونه به ياد مرد مىآيد مطلبى را كه فراموش نموده و يا فراموش مينمايد مطلبى را كه در خاطر داشته بدان قلب انسان در حقه اى قرار گرفته و به روى آن حقه پرده ايست و اگر صلوات بفرستد بر محمد و آل او صلوات تام و تمامى ( كه بگويد\r\nأللهم صل على محمّد و آل محمّد و عجل فرجهم ) *\r\n) پرده برداشته مىشود و قلبش روشن ميگردد و بيادش مىآيد آنچه را\r\n\r\n","description":"","footnote":"\r\n« 1 » براى همين علت است كه فرموده‌اند : مؤمن شب كه خوابيد ديگر اميد بيدار شدن را ندارد .\r\nو فرموده است حضرت صادق عليه السّلام شيعهء ما نيست كسى كه بخوابد و وصيت نامه او زير سرش نباشد ، زيرا اگر بميرد بدون وصيت مرده و\r\n« من مات بلا وصية مات ميتة الجاهلية »\r\nهر كه بدون وصيت بميرد همانند مردمان زمان جاهليت مرده ، يعنى از اسلام خارجست .\r\n","page_name":" 211 ","page_number":211},
  {"content":"\r\nكه فراموش نموده ، و اگر صلوات نفرستد و يا صلوات ناقص بفرستد ( كه بگويد ( اللهم صل على محمّد ، و يا صلى الله عليه و سلم ) ، و آل را نگويد ) آن پرده برداشته نشود بلكه محكمتر شود و قلبش ظلمت گيرد و آنچه را كه بخاطر داشته محو گردد و فراموش كند « 1 » .\r\nو اينكه گفتى : چگونه مىشود كه طفل شبيه بعمو و يا دائى خود ميگردد ، بدان هر گاه مردى با اهل خود جماع نمايد و عروق و قلبش ساكن و آرام باشند و اضطراب در بدنش نباشد نطفه در وسط رحم قرار گيرد و فرزند شبيه به پدر و يا مادر خواهد شد ، و اگر بدن و قلب مرد ( و يا زن ) مضطرب باشد نطفه در ميان رحم مضطرب شود\r\n\r\n","description":"","footnote":"\r\n« 1 » تأثير صلوات فرستادن براى بخاطر آمدن مطلب فراموش شده آنست كه چون محمّد و آل محمّد سبب قرب مردم هستند به خداوند و واسطهء فيض از مبدء فياض ميباشند و مستعد مينمايند نفوس مردم را براى إفاضه علوم و كسب فضائل .\r\nو قرآن تاييد ميفرمايد اين مطلب را طبق آيه : * ( وَلَوْ أَنَّهُمْ إِذْ ظَلَمُوا أَنْفُسَهُمْ جاؤُكَ فَاسْتَغْفَرُوا اللَّه وَاسْتَغْفَرَ لَهُمُ الرَّسُولُ لَوَجَدُوا اللَّه تَوَّاباً رَحِيماً ) * .\r\nو اگر آنهائى كه بر خود ظلم و ستم كرده‌اند پشيمان شوند و به تو اى پيغمبر رجوع كنند كه براى ايشان طلب مغفرت كنى البته خداوند را بخشنده و مهربان خواهند يافت ، كه اين آيه بالصراحه دلالت دارد كه وجود نازنين پيغمبر صلى اللَّه عليه و آله و سلَّم در قبولى توبه مؤثر است ، و ائمه عليهم السّلام نفس پيغمبرند طبق آيه مباهله و روايت : كلنا نور واحد پس آنان هم همانند آن حضرت مؤثر ميباشند بدين جهت و آل محمّد هم بايد گفت .\r\nو چون اشتغال بامور دنيائى داشتن موجب دورى از خدا مىشود پس گوئى پرده اى روى قلب كشيده مىشود و فرستادن صلوات سبب كشف حقيقت ميگردد و قلب نورانى مىشود و مطلب از خاطر رفته از طريق حس ششم به ياد انسان مىآيد ، و حس ششم را چون هنوز دانشمندان نفهميده‌اند كه چيست و منشأ آن از كجا است لذا آن را حسّ لا يشعر نام نهاده‌اند يعنى حسى كه هنوز ما درك آن را نكرده‌ايم و پى بحقيقت آن نبرده‌ايم .\r\n","page_name":" 212 ","page_number":212},
  {"content":"\r\nتا در رگى قرار گيرد ، پس اگر در رگى از رگهاى ( نيم خون ) عموها واقع شود فرزند شبيه بعموى خود ميگردد ( چون عموى فرزند شباهت ناقص تقريبا بپدرش دارد ) ، و اگر برگى از رگهاى دائيهاى خود قرار گيرد طفل شبيه بدائى خود مىشود ( چون دائى شباهت ناقص تقريبا بمادر طفل دارد ) آن مرد ( پس از شنيدن اين جوابهاى كافى ) بلافاصله گفت : شهادت مىدهم كه نيست خدائى مگر خداى بر حق ( و خالق و رازق تمام موجودات و پيوسته بر اين شهادت اقرار دارم ، و شهادت مىدهم كه محمّد صلى الله عليه و آله رسول خدا است و هميشه بر اين شهادت باقى هستم .\r\nسپس اشاره كرد به حضرت امير المؤمنين عليه السّلام و عرضكرد شهادت مىدهم كه تو وصى رسول خدا صلى الله عليه و آله و سلَّم هستى و زنده ميفرمائى أوامر آن حضرت را و بحجت وى قيام ميكنى و پيوسته اين شهادت را مىدهم ، و اشاره به حضرت امام حسن عليه السّلام كرد و گفت شهادت مىدهم كه تو وصى پدرت هستى و شهادت مىدهم كه حسين عليه السّلام وصى پدر خود مىباشد بعد از تو و رواج دهد اوامر پدر خود را ، و شهادت مىدهم كه على بن الحسين عليهما السّلام قائم بامر پدر خود مىباشد بعد از او .\r\nو شهادت مىدهم كه محمّد بن على عليهما السّلام بامر پدر خود على بن الحسين عليهما السّلام قائم است ، و شهادت مىدهم كه جعفر بن محمّد عليهما السّلام بعد از پدر قائم بأمر است ، و شهادت مىدهم كه موسى بن جعفر عليهما السّلام بعد از پدر خود قائم بامر او است ، و شهادت مىدهم كه على بن موسى عليهما السّلام بعد از پدر قائم بامر است ، و شهادت مىدهم كه محمد بن على عليهما السّلام بعد از پدر قائم بامر است ، و شهادت مىدهم كه على بن محمّد عليهما السّلام بعد از پدر قائم بأمر است ، و شهادت مىدهم كه حسن بن على عليهما السّلام بعد از پدر قائم بامر است .\r\nو شهادت مىدهم كه قائم بامر است مردى از فرزندان حسن بن على عليهما السّلام كه كنيه و اسم او برده نشود « 1 » تا امرش آشكار شود و ظاهر گردد و پر نمايد زمين را\r\n\r\n","description":"","footnote":"\r\n« 1 » اينكه فرموده « كنيه و اسم او برده نشود » يعنى حرامست كه كنيه و اسم او را به روى يكنفر گذاردن ، زيرا ممكنست بدروغ ادعاى امامت نمايد و جمعى را گمراه نمايد و امر امامت بر مردم عوام اشتباه شود .\r\n","page_name":" 213 ","page_number":213},
  {"content":"\r\nاز عدالت بعد از آنى كه پر شده باشد زمين از جور و ظلم و ستم ، و ( حقوق يك ديگر را مردم پايمال نموده باشند و حق و حقيقت را پشت سر انداخته باشند ) بعد ( على عليه السّلام را بامير المؤمنين بودن خطاب كرد و ) گفت : السّلام عليك يا امير المؤمنين و رحمة الله و بركاته .\r\nو پس از اتمام گفتار خود از جاى برخاست و برفت ، حضرت امير المؤمنين به حضرت امام حسن فرمود بدنبالش روانشو به بين اين مرد كجا ميرود ، آن حضرت از عقب او حركت كرد و مدتى نگذشت كه بازگشت و عرضكرد آن مرد چون پاى خود را از مسجد بيرون گذاشت ( به ظاهر ) ديگر نديدم او را كه بكدام طرف رفت ، آن حضرت فرمود : اى فرزند ميدانى چه كسى بود ( براى احترام پدر ) گفت : خدا و رسول و امير المؤمنين داناترند ، فرمود آن مرد خضر بود .\r\n\r\nباب هشتاد و ششم علت آنكه انسان خوب و بد را ميفهمد و چگونگى خلقت عقل\r\n1 - حديث كرد مرا . . . از حضرت امير المؤمنين عليه السّلام كه پرسيده شد از حضرت رسول صلى الله عليه و آله خداوند عقل را چگونه آفريده ، فرمود : خداوند خلق فرمود ، عقل را ( به صورت ) ملكى و از براى او سرهائيست به شماره سرهاى مردم كه به دنيا آمده‌اند و مىآيند تا روز قيامت و براى هر سرى از آن ملك روئيست و براى هر آدمى سريست از سرهاى عقل و اسم آن انسان بر صورت آن نوشته شده و بر آن صورت پرده اى افتاده و آن پرده باقيست تا وقتى كه آدمى متولد گردد و به حد رشد و بلوغ و تميز و مردانگى برسد اگر پسر باشد ، و به حد رشد و تميز و بلوغ زنانگى برسد اگر دختر باشد ، پس آن وقت آن پرده عقب مىرود و نورى در قلب انسان إلقاء ميگردد و بوسيلهء آن نور مىفهمد واجبات را ( كه چيست ) و مستحبات را ( كه كدام است ) و ( كار و اعمال )\r\n","description":"","footnote":"","page_name":" 214 ","page_number":214},
  {"content":"\r\nخوب را از بد تميز ميدهد « 1 » .\r\nسپس آن حضرت فرمود : مثال عقل در قلب مانند چراغ است در وسط خانه ( كه ميتواند انسان بوسيله نور چراغ در شب همه جا را ببيند و برود بدون آنكه تصادف و يا تصادمى برايش روى دهد و بحوادثى برخورد بنمايد ) .\r\n\r\nباب هشتاد و هفتم علت و حكمت خلقت بعضى از اعضاء و جوارح انسان\r\n1 - حديث كرد مرا . . . از ربيع حاجب كه گفت روزى حضرت صادق عليه السّلام به منزل منصور دوانيقى وارد شد ، در حضور منصور يك مرد هندى بود و كتاب طب ميخواند و آن حضرت بخواندش گوش ميداد ، مرد هندى بعد از فراغت از خواندن ( پرسيد اين مرد كيست ، گفتند عالم آل محمّد صلى الله عليه و آله است ) عرضكرد به آن حضرت : ميل داريد از علم طب كه ميدانم براى شما چيزى بگويم و ياد بدهم .\r\nآن حضرت فرمود احتياجى بعلم طب تو ندارم زيرا من طب را بهتر از تو ميدانم و علم طبى كه نزد من است بهتر از علم طب تو است ، عرضكرد : علم طب شما چيست و چگونه است .\r\nفرمود : من مداوا مينمايم حرارت و گرمى بدن را بسردى ، و سردى جسم را بگرمى ، و معالجه ميكنم رطوبت و ترى بدن را بدواهاى خشك طبيعت و خشكى بدن را بدواهاى مرطوبى ، و در عين حال شفا يافتن و بدست آوردن سلامتى از دست رفته را بخداى عز و جل واميگذارم و موكول ميسازم ( كه او شفا دهد زيرا شفا دهنده فقط او است و دواها وسيله است براى شفايافتن ) و عمل ميكنم آنچه را كه رسول خدا - صلى الله عليه و آله و سلَّم فرموده و دستور داده ، و آن بزرگوار فرموده است كه : معدهء انسان محل همه گونه درد است و پرهيز دواى آنست و از هر چه كه براى معده و بدن ضرر دارد\r\n\r\n","description":"","footnote":"\r\n« 1 » بحثى در باره عقل در صفحه 20 گذشت و مناسب با مقامست مراجعه شود\r\n","page_name":" 215 ","page_number":215},
  {"content":"\r\nاجتناب مينمايم و بدن را بچيزهائى كه به آن معتاد شده باقى نگاه ميدارم « 1 » .\r\nمرد هندى عرضكرد : علم طب غير از اينها نيست ، آن حضرت فرمود تو گمان ميكنى من علم طب را از كتابهاى طبى ياد گرفته‌ام ، عرض كرد بلى غير از اين گمانى نميبرم\r\n\r\n","description":"","footnote":"\r\n« 1 » زيرا اساس و ريشهء هر مرض مزمن و غير مزمن اختلافات جهاز هاضمه است كه در اثر پرخورى و يا خوردن غذاهاى ناسازگار و ناسالم توليد ميگردد و جهتش آنست كه معده كانون بيماريست چون انرژى را به صورت خون درمىآورد و خون اگر مسموم و ناپاك باشد توليد بيمارى مىشود .\r\nچنان كه رسول خدا صلى اللَّه عليه و آله و سلَّم فرموده :\r\nجاهدوا أنفسكم بقلة الطعام و الشراب ،\r\nمجاهده كنيد با نفسهاى خود بكم خوردن و كم آشاميدن ( چه كم خوردن و كم آشاميدن كمك ميدهد عقل را و جلوگيرى از مشتهيات و نفس أماره مينمايد ) .\r\nو نيز فرموده : جوعوا بطونكم و اظمئوا أكبادكم و أعروا أجسامكم و طهروا قلوبكم عساكم تتجاوزوا من الملاء الاعلى ، گرسنه داريد شكمهاى خود را ( كه پر خور نباشيد ) و تشنه داريد جگرهاى خود را و عريان داريد از لباسها بدنهاى خود را ( كه زياد توجهى به تزيين لباس نداشته باشيد مثل زمان فعلى كه جمعى از مردم نوكر لباس خود هستند و دائم اطو ميكشند ) و پاكيزه سازيد دلهاى خود را كه در اين صورت اميد است از ملاء اعلى درگذريد .\r\nو بهترين دوا براى بيماريها دورى از غذاهاى مضره است چه بسا مريض چند صد هزار ريال دوا ميل كند و يك مرتبه غذاى نامناسب بخورد به كلى اثر دواها از بين ميرود مثلا شخص مبتلا به بيمارى قلبى و كليوى مقدارى نمك و يا غذاى با نمك و يا ميوهء مولد نمك مثل گردو و بادام و پسته ميل كند هيچ اثرى از دارو نخواهد ديد .\r\nو اينكه ميفرمايد : بدن را بچيزهائى كه معتاد شده نگاه ميدارم آنست كه چون بدن انسانى بهر چه كه عادت كرده از طفوليت فقط به همان مايلست و اگر چيزى را كه به آن عادت نكرده اگر آن را خورد في الفور و يا بعد از اندك مدتى بيمار خواهد شد مثلا اگر يكنفر معتاد بكشيدن سيگار نبود و سيگارى كشيد بلافاصله قوهء مركزى مغز مطلع شده و بقوهء دفاعيهء بدن كه مركب از سلولهائيست دستور دفاع ميدهد و آدمى بسرفه كردن خواهد افتاد ، و اين علامت آنست كه اين سيگار با سلولهاى بدن موافقت ندارد لذا سلولها به حركت مىآيند و با تمام قوا با مواد وارده سخت ميجنگند و آنقدر جنگ مينمايند تا غالب شوند و آن را دفع كنند و اگر غالب نشدند بالطبع ضعيف ميشوند و از قواى آنها كاسته مىشود به حدى كه از خود هيچ حركتى و دفاعى نشان نميدهند و در اين هنگامست كه آدمى بيمار و يا آماده براى مبتلا شدن به همه گونه بيمارى ميگردد .\r\n","page_name":" 216 ","page_number":216},
  {"content":"\r\nفرمود : به خدا قسم چنين نيست كه تو گمان ميكنى بلكه ( اين علم و ساير علوم من لدنى است كه ) خداوند به من عنايت فرموده .\r\nسپس آن حضرت فرمود : من عالمترم در فنون علم طب يا تو ، طبيب هندى عرض كرد : بلكه من عالمترم ( زيرا در اين رشته من زياد زحمت كشيده‌ام و تجربياتى بدست آورده‌ام و شما باقرار خودتان تحصيل در علم طب نكرده‌ايد ) .\r\nفرمود : چون چنين ميگوئى از تو مطالبى را ميپرسم ، عرضكرد : بپرسيد ، فرمود : چرا در جمجمهء سر انسان استخوانش داراى مفصل و قطعه قطعه است ( كه يكپارچه نيست ) گفت نميدانم ، فرمود : چرا در سر انسان موى بيرون مىآيد ؟ گفت نميدانم ، فرمود : چرا در پيشانى مو روئيده نشده ، گفت نميدانم ، فرمود : چرا در پيشانى خطوط و چينهائى هست ، گفت نميدانم .\r\nفرمود : چرا بالاى چشمها ابرو قرار داده شده ، گفت نميدانم ، فرمود : چرا چشم انسان به شكل بادام ( و لوزى ) است ، گفت نميدانم ، فرمود چرا بينى ميان دو چشم قرار داده شده و چرا سوراخهاى آن به طرف پائين است ، گفت نميدانم ، فرمود چرا لب و شارب انسان روى دهانست ، گفت نميدانم ، فرمود چرا دندانهاى جلو تيز و دندانهاى آسيا پهن و دندانهاى أنياب ( نيش ) دراز است ، گفت نميدانم ، فرمود :\r\nچرا براى مردان ريش قرار داده شد ، گفت نميدانم فرمود : چرا كفهاى ( دست و پاى ) انسان مو ندارد ، گفت نميدانم ، فرمود :\r\n","description":"","footnote":"","page_name":" 217 ","page_number":217},
  {"content":"\r\nچرا ناخن و موى انسان حيات ( و روح ) ندارد ، گفت نميدانم ، فرمود : چرا قلب انسان مثل دانهء صنوبر ( شكل ميوهء كاج ) است ، گفت نميدانم فرمود : چرا جگر سفيد دو قطعه است و حركتش در جاى خودش مىباشد ( كه باز و بسته مىشود ) گفت نميدانم ، فرمود : چرا جگر سياه پهن و خميده است ، گفت نميدانم .\r\nفرمود : چرا كليه همانند دانهء لوبيا است ، گفت نميدانم ، فرمود : چرا زانو به طرف پشت سر خميده مىشود ، گفت نميدانم ، فرمود : چرا وسط كف پاها ( صاف نيست و ) گود است و به زمين نميرسد ، گفت نميدانم .\r\nآن حضرت فرمود : من ( علتهاى همهء اينها را ميدانم ، طبيب هندى ( غرق درياى فكر و بهت زده و حيران شده بود ) خواهش نمود كه علل آنها را بيان فرمايد آن حضرت فرمود : جمجمه سر انسان مجوفست ( كه ميان تهى است ) و از چندين قطعه تشكيل شده براى آنكه اگر از چند قطعه آفريده نگرديده بود ( بواسطه اندك برخورد به چيزى ميشكست و ) صداع ( درد سر كه در اثر موج هواى ميان سر توليد مىشود ) او را صدمه ميزد « 1 » و موى در سر انسان قرار داده شد تا آنكه از ريشهء آنها روغن بمغز برسد و بخار ( كه از ترشحات غددى مغز پديد مىآيد ) و گرمى را از سر كه بمغز وارد ميگردد خارج و دفع نمايند .\r\nو پيشانى از اين جهت مو ندارد كه نور را بمخزن چشم برساند ، و در پيشانى خطوط و چينها براى آنست تا عرق كه از سر فرو ميريزد نگاهدارد تا انسان فرصت پاك كردن آن را داشته باشد و به چشم نريزد ( كه چشم مبتلا به بيمارى تراخمى و غيره شود ) و اين چين و چروكها در پيشانى مانند نهرهائيست كه آب را در خود نگاه\r\n\r\n","description":"","footnote":"\r\n« 1 » جمجمه شامل هشت استخوانست و آنها عبارتند از يك استخوان « پروانه » كه در كف جمجمه قرار گرفته و يك استخوان پرويزنى كه در عقب حفره‌هاى بينى واقع شده و يك استخوان « پيشانى » در جلو سر تا لبه بالاى حدقه چشم و يك استخوان « عقب سر » و دو استخوان « آهيانه » در دو طرف سر و دو استخوان « گيجگاهى » در دو پهلوى سر كه سوراخ گوش در آنها جاى گرفته .\r\n","page_name":" 218 ","page_number":218},
  {"content":"\r\nميدارد ( از اينكه آب پراكنده شود و خرابى برساند بكشتزارها و ضرر ببار آورد ) .\r\nو بالاى چشم ابرو قرار داده شد تا ( اگر عرق از سر و پيشانى فرو ريخت نگاه دارد و ) نور را به قدر كفايت و به اندازه به چشم برسد .\r\nاى هندى نمىبينى انسان را كه در مقابل نور زياد ( مانند چراغهاى تورى و نورافكن ) دست را روى چشم ميگذارد تا از نور زياد جلوگيرى كند و به چشم صدمه و اذيت نرسد ، و چشم را لوزى شكل ( مانند بادام ) آفريد تا براحتى در موقع لزوم ميله دوا در آن داخل و خارج گردد ( و كثافات چشم بيرون آيد ) و اگر چهار گوشه و يا مانند دائره ميبود ميله دوا ( آنچنان كه بايد داخل شود ) داخل نميشد و دوا را بهمهء چشم نميرسانيد و درد آن مداوا نميگرديد ( و در آن وقت چه بسيار مشكلاتى را ايجاد ميكرد كه گاهى براى اندك دردى كور ميشد و انسان از نعمت چشم محروم ميگرديد و يكعمر در زحمت و سربار ديگران ميبود و يك زندگى توأم با ناراحتى و فشار و ذلت بپايان ميرسانيد ) .\r\nو بينى در ميان دو چشم براى آنست كه نور را بطور مساوى تقسيم كند و به چشم برساند ( كه بيكى نور زياد نرسد و صدمه به آن وارد آيد و بيكى نور كم برسد و نتواند به بيند و به اين سبب اختلال در زندگى بشر پيش آيد ) .\r\nو سوراخهاى بينى را به اين علت به طرف پائين قرار داد تا كثافات و مواد زائد و فضولات مغز ( و سر ) به طرف پائين سرازير شود و نيز بوهائى كه بوسيله هوا متصاعد ميگردد استشمام كند ( چون يك دستگاه لابراتوار است براى فهم غذا و آب خوب و يا متعفن ) و اگر به طرف بالا بود ( سوراخ بينى ديگر اين خاصيتها را نداشت كه ) فضولات و كثافات از آن بيرون نمىآمد و بوها را استشمام نميكرد ( و گاه انسان غذاى متعفن را مىخورد و بيمار ميشد و نميتوانست اطاعت و عبادت خدا را بنمايد و در آن وقت خلقتش عبث ميبود و هم لذتى از عمر خود نميبرد ) .\r\nو لب و شارب بالاى دهان قرار داده شد تا كثافاتى كه از دماغ بيرون مىآيد داخل دهان نگردد و آنچه را كه انسان مىخورد آلوده نسازد و ناگوار نگرداند\r\n","description":"","footnote":"","page_name":" 219 ","page_number":219},
  {"content":"\r\nو براى مردان ريش قرار داده شد تا آنكه از كشف عورت مرد و زن بىنياز شوند و به آن از يك ديگر تميز و فرق داده شوند ( چون اگر مرد و زن يكسان و يك شكل بودند براى فهميدن اينكه شخص مورد نظر مرد است يا زن ناچار بودند نگاه به عورت او كنند و يا دست بگذارند به محل عورتش و يا دست به سينه او بگذارند و از طريق پستان بفهمند و اين خود سبب بدبختى و فحشاء بود و چه ننگهائى در بر داشت زيرا فواحش شايع ميشد و به كلى زشتى و قبح آن از بين ميرفت و فساد در نسل مردم پديد مىآمد « 1 » و دندانهاى جلو تيز است تا غذا را بوسيله آن پاره كنند ، و دندانهاى آسيا پهن است براى خورد و خمير نمودن غذا ( كه زودتر هضم شود ) و دندانهاى انياب بلند آفريده شد تا ستون باشد براى ساير دندانها مانند ستون عمارات .\r\nو در كف ( پا و دست ) براى اين جهت مو ندارد كه انسان بتواند لمس نمايد اشياء را و اگر مو داشت انسان نميتوانست بفهمد زبرى و نرمى اشياء را و مو و ناخن اگر بلند باشد زشت و قبيح است سر و دست و پاى انسان ( چون ژوليده مانند حيوانات مىشود ) و گرفتن ناخن و چيدن مو نيكو است و انسان را خوش منظر مينمايد و اگر مو و ناخن حسّ و حيات داشتند موجب درد و ألم و ناراحتى ميشد موقع چيدن و كوتاه كردن از اين جهت داراى روح و حس آفريده نشدند و قلب انسان را مثل دانهء صنوبر ( شكل ميوهء كاج ) قرار داد كه وارونه گذارده باشند و سر آن را باريك كرده تا براحتى داخل جگر شود و در آنجا خنك گردد و ( حرارت بيش از اندازه بواسطه گردش خون توليد نشود تا ) از حرارت آن دماغ\r\n\r\n","description":"","footnote":"\r\n« 1 » ميل داشتم رواياتى را در بارهء حرمت ريشتراشى و طولانى گذاردن سبيلها مانند صوفيه ( خ ) كه از پيغمبر صلى اللَّه عليه و آله و سلَّم و ائمه عليهم السّلام نقل شده ذكر نمايم ليكن ديدم اين ترجمه گنجايش ذكر آنها را ندارد بدين جهت راهنمائى مينمايم خوانندگان محترم را بكتاب « مطلوب الراغب » فاضل معاصر آقاى محلاتى و توصيه ميكنم خواندن آن را چون اين كتاب علاوه بر اينكه چند روايت نقل نموده نام بعضى از كتابهائى كه در حرمت ريشتراشى نوشته شده نام برده .\r\n","page_name":" 220 ","page_number":220},
  {"content":"\r\nانسان صدمه نبيند « 1 » و جگر سفيد دو قطعه آفريده شد تا قلب در ميان آن جاى گيرد و از جنبش آنها سرد و خنك شود ، و كبد ( جگر سياه ) را پهن و خميده ساخت تا بمعده در افتد و فشار بياورد و بخارات آن خارج گردد .\r\nو كليه ( قلوه ) را مثل دانهء لوبيا ساخت زيرا جايگاه ريزش منى است كه قطره قطره بر آن ميريزد و بايد بسرعت از آن بگذرد ، و اگر چهارگوش و يا مدور ميبود قطرهء اول جلو قطره دوم را ميگرفت و آن وقت جهشى نداشت و انسان از جماع لذت نميبرد ( و به اين سبب جماع واقع نميگرديد و نسل بشر قطع ميشد ) زيرا منى از ( راه ) فقرات پشت انسان مىآيد و بر كليه فرو ميريزد ، و كليه در آن موقع مانند كرم باز و بسته ميگردد و بتدريج منى را مانند گلوله مىكند و با فشار بمثانه ميريزد و زانو از اين جهت به سمت پشت سر خميده مىشود چون انسان به پيش روى خود راه ميرود ، و به اين سبب حركات او معتدل مىشود و اگر اين چنين نميبود نميتوانست حتى چند قدمى هم كه شده راه برود ، زيرا مىافتاد روى زمين .\r\nو كف پا از اين جهت ( صاف نيست و ) وسط آنها گود است تا به سهولت و آسانى راه رفتن انسان انجام گيرد چون اگر تمام كف پا به زمين ميرسيد مانند سنگ آسيا سنگين ميشد ، زيرا سنگ آسيا اگر از پهنا بر زمين افتاده باشد يك مرد بسيار قوى به زحمت و سختى آن را برميدارد ، و ليكن اگر بر لبهء آن قرار گرفته باشد طفلى هم ميتواند ( با اندك فشار ) آن را حركت دهد و از مكانى به مكان ديگر ببرد .\r\n\r\n","description":"","footnote":"\r\n« 1 » قلب يكى از پركارترين اعضاى بدنست زيرا در مدت يك دقيقه و نيم خون را به تمام بدن ميفرستند و بر ميگرداند كه خون بتوسط شريانها به تمام نقاط بدن رفته و كليه اعضا را مشروب مينمايد ، و عضويست كه اگر كوچكترين وقفه اى در كارش پيدا شود بعمر انسان خاتمه داده مىشود ، و خود قلب نيز مانند ساير اعضاء بدن احتياج به غذا دارد كه بتوسط شريانهائى بنام « كرونر » خون به تمام نقاط قلب ميرسد و تغذيه مينمايد ، و هر چقدر عمر انسان باشد قلبش در نصف عمر باستراحت و نصف ديگرش به كار اشتغال دارد .\r\n","page_name":" 221 ","page_number":221},
  {"content":"\r\nمرد هندى ( پس از اين توضيحات غرق در تحيّر و خجلت و شرمندگى شده بود از گفتار سابق خود ، و ) عرضكرد اين مطالب و اين همه دانش و علم را چگونه و از كجا ياد گرفته‌ايد ، فرمود : از پدران خودم عليهم السّلام و آنان از رسول خدا صلى الله عليه و آله و آن حضرت از جبرئيل و جبرئيل از آفريدگار جهانيان كه تمام أجسام و أجساد و أرواح را آفريده ( و هر چيزى را بنا بمصلحتى در جايگاه خود قرار داد ، اگر چه مردم مصلحت و حكمت و علت آن را نميدانند ) .\r\nمرد هندى تمام گفتار آن حضرت را تصديق كرد ( و دين مقدس اسلام را اختيار نمود و اقرار بحقانيتش كرد ) و گفت : أشهد أن لا إله إلا الله و أن محمّدا رسول الله و عبده و شهادت مىدهم كه شما أعلم و داناترين مردم زمان خود هستيد .\r\n\r\nباب هشتاد و هشتم علت آنكه احمق مبغوض است نزد خداوند\r\n1 - حديث كرد مرا . . . از حضرت صادق عليه السّلام كه ميفرمود : خداى عز و جل نيافريده چيزى را كه مبغوضتر از احمق باشد چون عقل را كه بهترين و محبوبترين چيزها است نزد خودش ( براى مصلحت و حكمتى ) از احمق سلب نموده و به او عنايت نفرموده « 1 » .\r\n\r\n","description":"","footnote":"\r\n« 1 » روايت فوق مجهولست از نظر سند و بالفرض صحت ميتوان گفت : بغض خداوند باحمق عبارتست از علم خداوند بپستى مرتبه شخص احمق و قابليت كمال و ارتقاء نداشتن بمقام آدميت است ، و اين بغض خداوند بغض تكوينى است يعنى از مزاياى خلقت بشرى دور است نه بغض تشريعى كه از آمرزش و بهشت دور باشد .\r\nو غير از انبياء و ائمه عليهم السّلام در تمامى مردم اگر چه اندك هم باشد حماقتى هست طبق بيان حضرت رسول صلى اللَّه عليه و آله و سلَّم كه ميفرموده :\r\nليس احد إلا و فيه حمقة فبها يعيش :\r\nيعنى نيست كسى مگر آنكه در او قدرى حماقت هست كه بسبب آن در دنيا زندگى مىكند و نيز گفته شده : لولا الحمقاء لخربت الدنيا ، اگر احمقان نبودند دنيا خراب ميشد ، پس وجود مردمان احمق باعث عمرانى و آبادانى جهان مىباشد كه تمام و يا قسمت عمدهء عمر خود را صرف دنيا و توجه خود را به آبادانى آن مبذول ميدارند ، و اين بنا بمصلحتى است كه كلى آن را ما نميدانيم و آنچه را كه بفكر ناقص ميتوان درك كرد آنست كه : اگر تمام مردم عاقل محض بودند به كلى رو از دنيا ميگردانيدند و بالنتيجه زندگى بشر مختل و نامنظم ميبود .\r\nو حضرت أمير المؤمنين عليه السّلام به حضرت امام حسن عليه السّلام فرموده : إن أغنى الغنى العقل و اكبر الفقر الحمق ، بهترين بىنيازيها عقلست و بزرگترين فقر و بيچارگى حماقت است .\r\n","page_name":" 222 ","page_number":222},
  {"content":"\r\n2 - حديث كرد براى من پدرم از . . . از حضرت رضا عليه السّلام كه ميفرمود :\r\nدوست ( و دليل و راهنما و خيرخواه ) هر كسى عقل اوست ، و بزرگترين دشمن هر انسانى جهل و نادانى اوست « 1 »\r\n\r\nباب هشتاد و نهم علت آنكه كف دست مو ندارد\r\n1 - حديث كرد ما را . . . از هشام بن الحكم كه گفت پرسيدم از حضرت صادق عليه السّلام كه : علت چيست كف دست مو ندارد و در پشت دست مو روئيده مىشود ، فرمود : براى دو علت يكى آنكه چون كف دست به همه چيز كشيده مىشود مو نميرويد مانند زمينى كه روى آن بسيار راه روند كه محصول و گياهى در آن نميرويد ، و ديگر آنكه چون كف دست براى فهميدن نرمى و زبريست و ( بلطف خداوند ) مو در آن روئيده نشده تا انسان بتواند با كمال خوبى زبرى و نرمى أشياء را درك نمايد ، زيرا ( يكى از اسباب ) بقاى خلق وابسته به همين است .\r\n\r\n","description":"","footnote":"\r\n« 1 » زيرا صديق و رفيق هر كسى او را بسعادت و منفعت ميكشاند و دفع ضرر و شرّ و بديها را از وى مينمايد ، و دشمن برعكس اينها است ، و اين صفت كه بيان شد در عقل و جهل قوىتر و شديدتر است زيرا بسبب عقل آدمى بخير و خوبى ميرسد ، و آنچه را كه سعادت و خوشبختى و يا شقاوت و بدبختى در بردارد به انسان مىفهماند و بطريق هدايت و رشد راهنمائى مىكند و بين حق و باطل تميز ميدهد ، و بسبب عقل عبادت خداى مىشود و بهشت بدست مىآيد چنان كه در ( 1 - 11 ) كافى نقل مينمايد كه از حضرت صادق عليه السّلام پرسيدند عقل چيست ، فرمود :\r\nالعقل ما عبد به الرحمن و اكتسب به الجنان\r\nو در مقابل بواسطهء جهلست كه انسانى راه طغيان و گمراهى را مىپيمايد و در وادى هلاكت و نادانى دچار و گرفتار مىشود ، و هم بسبب جهلست كه مردم پيروى شيطان مينمايند و غضب خدا را كسب ميكنند .\r\nپس بسيار مناسب و بمورد است كه حضرت رضا عليه السّلام بعقل تعبير بصديق و بجهل اطلاق دشمن فرموده .\r\nو در ( 26 - 1 ) كافى از حضرت صادق عليه السّلام نقل مينمايد كه حضرت رسول صلى اللَّه عليه و آله بعلى عليه السّلام ميفرمود يا على فقرى سختتر و بدتر از جهل نيست و ثروتى پر منفعتتر از عقل نيست .\r\n","page_name":" 223 ","page_number":223},
  {"content":"\r\n\r\nباب نودم علت آنكه تحيت بين مردم سلام عليكم و رحمة الله و بركاته گرديد\r\n1 - خبر داد ما را . . . از وهب بن منبّه كه ميگفت بعد از آنكه خداوند بملائكه امر فرمود بر آدم سجده كنند و تمامى ايشان سجده نمودند جز شيطان كه سجده نكرد و رانده درگاه خداوندى شد و به او فرمود : لعنت من بر تو است تا روز قيامت .\r\nبآدم خطاب فرمود كه بنزد ملائكه برو و به آنها بگو : سلام عليكم و رحمة الله و بركاته ، آدم بأمر خدا پيش ملائكه رفت و بايشان سلام كرد ، ملائكه در جواب حضرتش ( بأمر خدا ) گفتند : و عليك السّلام و رحمة الله و بركاته ، و پس از آنكه آن حضرت از پيش ملائكه بازگشت خداى تعالى به او خطاب فرمود كه : اى آدم اين ( نوع سلام\r\n","description":"","footnote":"","page_name":" 224 ","page_number":224},
  {"content":"\r\nو جواب و ) تحيّت ، تحيّت تو و فرزندان تو باشد تا روز قيامت « 1 » .\r\n\r\nباب نود و يكم علت سرعت انتقال و تفاوت فهم مردم\r\n1 - حديث كرد ما را پدرم از . . . از إسحاق بن عمّار كه گفت عرضكردم به حضرت صادق عليه السّلام كه : گاهى با بعضى از مردم سخن ميگويم و هنوز قسمتى از مطلب خود را نگفته‌ام مىبينم تمام مطلب مرا فهميده ، و با بعضى ديگر از مردم تكلم مينمايم و هر وقت تمامى مطلب خود را گفتم آن وقت به همان نوع كه با او سخن گفته‌ام سخن مرا مىفهمد و تكرار مىكند ، و گاه با بعضى از مردم مطلبى را ميگويم با اينكه تمام آن را ميگويم و مطلب من بپايان ميرسد باز او نمىفهمد ، بلكه ميگويد\r\n\r\n","description":"","footnote":"\r\n« 1 » سلام نمودن به ديگران يكى از دستورات مؤكد شارع مقدس اسلامست و زياد سفارش در بارهء آن نموده‌اند كه بر ناظرين أخبار خاندان عصمت و اهل بيت رسالت مخفى و پوشيده نيست و موجب دوستى و محبت مىشود و ايجاد صميميت مينمايد و جواب سلام را واجب شمرده تا جايى كه در وسط نماز جواب سلام را بايد گفت ، و هم فرموده‌اند در غير نماز بايد بجواب سلام جمله اى اضافه كرد مثلا سلام عليكم و رحمة اللَّه و بركاته در جواب سلام عليكم ، و قرآن ميفرمايد : * ( وَإِذا حُيِّيتُمْ بِتَحِيَّةٍ فَحَيُّوا بِأَحْسَنَ مِنْها أَوْ رُدُّوها ) * ، هر گاه كسى بشما تحيّتى گفت بايد شما در جواب تحيتى بهتر يا آنكه مثل او تحيت گوئيد و در تفسير البرهان و مجمع البيان و على بن إبراهيم گويند مراد از تحيت سلام است .\r\nو در البرهان از شيخ صدوق از حضرت امام محمّد باقر عليه السّلام نقل مينمايد ( ملخصا ) كه آن حضرت نهى شديد فرموده مسلمانان سلام نكنند به يهوديها و ارمنيها و مجوس و بت پرستان و شرابخوار و كسانى كه با نرد و شطرنج بازى ميكنند و ملوط و شاعرى كه هجو زنان پاكدامن و عفيف كند و رباخوار و فاسق ( مثل ريشتراش ) .\r\n","page_name":" 225 ","page_number":225},
  {"content":"\r\nتكرار كن زيرا نفهميدم آن حضرت فرمود : اى اسحاق ميدانى علت و منشأ و جهت اين اختلاف فهم مردم را عرضكردم نميدانم يا ابن رسول الله صلى الله عليه و آله و سلَّم ( سرّ آن را بيان فرمائيد ) .\r\nفرمود : آنكه با او تكلم مينمائى و هنوز كلام تو تمام نشده ، كلام و مطلبت را مىفهمد و درك مىكند ، او آن كسى است كه عقلش با نطفه ( كه از آن خلق شده ) عجين و سرشته شده و مخلوط گرديده ، و آن كسى كه تو با او سخن ميگوئى و بعد از اتمام سخن تو مطلبت را درك مىكند و مىفهمد ، او آن كسى است كه تركيب شده و عطا گرديده است عقل به او هنگامى كه در شكم مادر بوده ( يعنى پس از انعقاد نطفه در رحم عقل به او عنايت شده ) .\r\nو آن كسى كه بعد از تمام شدن كلام تو بگويد مطلب را تكرار كن كه نفهميدم چه گفتى ، او آن كسى است كه بعد از بزرگ شدن ( و در اوايل تميز و رشد و بلوغ ) به او اعطاء عقل شده « 1 » .\r\n2 - حديث كرد ما را . . . از حضرت صادق عليه السّلام كه ميفرمود توانائى و\r\n\r\n","description":"","footnote":"\r\n« 1 » در ( 1 - 26 ) كافى اين روايت را بسند ديگر نقل نموده ، و عقل نوريست روحانى و مجرد از مادّه هم بحسب ذات و هم بحسب فعل ، و مراد از تجرد بحسب ذات آنست كه قابل اشاره نباشد و نشود گفت اينجا است يا آنجا ، و مراد از تجرد بحسب فعل آنست كه در صدور فعل محتاج بآلت و اعضاء و جوارح نباشد .\r\nو گاهى از عقل تعبير و اطلاق مىشود بعلم و گاه بارواح أئمه عليهم السّلام و گاه برحمت خداوند و گاه بر آنچه كه بر قلب بندگان خاص إلقاء ميگردد از صفا و جلائى كه بسبب آن درك ميكنند حقيقت حكمتها و نكات دقيقه و باريك امور را ، و در اين روايت بر همهء اينها اطلاق مىشود .\r\nو تكليف بانجام فرائض در دين مقدس اسلام دائر مدار عقلست بدين سبب خداوند از ديوانگان و اطفال و سفيهان عملى نخواسته ، و گذشت بحثى در موضوع عقل در صفحه - 20 - و - 214 - كه مراجعه به آن بسيار مناسب است .\r\n","page_name":" 226 ","page_number":226},
  {"content":"\r\nقدرت انسان بعقلست و زيركى و درك امور بطور صحيح و دانائى و فهم و قوهء حافظه و علم و دانش داشتن از ( ثمره و نتيجه ) عقلست كه هر گاه نور عقل تابش كرد در قلب كسى عالم ( بأحكام الهى ) و حافظ ( مطالب ) و زيرك و بافهم ميگردد ، و انسان بسبب عقل بحدّ كمال آدميّت ميرسد و فقط عقلست كه دليل و راهنماى آدميست ( به كارهاى خير و عبادت و اطاعت خدا و رسول و ائمه عليهم السّلام ) و سبب بينائى انسان مىشود ( كه عاقبت وخيم و أثريات بدى گناهان را مىبيند و مرتكب آن نميگردد ) و گره از كارها باز مىكند\r\n\r\nباب نود و دوم علت خوش اخلاقى و بد اخلاقى\r\n1 - خبر داد مرا . . . از امام محمّد باقر عليه السّلام كه ميفرمود : خداوند فرستاد حوريه اى را ( بنام : نزله ، و يا منزله ) از بهشت بنزد حضرت آدم ، و آن حضرت او را بيكى از فرزندان خود ( هابيل ) همسر نمود و عقد بست ، و براى يكى ديگر از فرزندان خود ( قابيل ) جنيه اى را ( بنام : جهانه ) عقد كرد ، و فرزندانى از آنها بوجود آمد .\r\nپس هر كه از مردم نيكو صورت و خوش اخلاق باشد از آن حوريه است ، و هر كه بد اخلاق باشد از آن جنيه است ( كه بواسطهء تناسل و ازدواجها خوبى و يا بدى به او ارث رسيده ) و حضرت آدم خوش نداشت كه دختران خود را به پسران خود تزويج نمايد ( چون حرام بوده همسرى خواهر با برادر چنان كه در صفحه - 61 - تا - 66 - گذشت ) .\r\n","description":"","footnote":"","page_name":" 227 ","page_number":227},
  {"content":"\r\n\r\nباب نود و سوم علت شباهت نداشتن فرزند به پدر خود و جهت آنكه جايز نيست پدرى بگويد كه اين فرزند من نيست چون شباهت به من و يا پدران من ندارد\r\n1 - حديث كرد مرا پدرم از . . . از حضرت صادق عليه السّلام كه ميفرمود :\r\nهر زمانى كه خداوند اراده فرمايد كه خلق نمايد انسانى را جمع مىكند صورت آباء و أجداد او را از پدرش تا آدم ابو البشر ، و او را شبيه بيكى از آنان خلق نمايد ، پس كسى ( بزن خود بدگمان نشود و ) نگويد به فرزند خود كه شبيه به من نيست و يا شباهتى بپدران من ندارد ( زيرا شبيه بيكى از پدران او است كه او نديده آنها را ) .\r\n\r\nباب نود و چهارم علت آنكه پدر دوست ميدارد فرزند خود را\r\n1 - حديث كرد ما را . . . از هشام بن سالم كه گفت عرضكردم به حضرت صادق عليه السّلام كه : چرا ما فرزندان خود را دوست ميداريم و ليكن آنها ما را دوست نميدارند ؟ ! فرمود : چون فرزندان از نسل شما هستند و شما از نسل فرزندان خود نيستيد ( كه همانند شما آنها شما را دوست بدارند و اگر بيمار و يا گرفتار شديد مهموم و مغموم گردند )\r\n\r\nباب نود و پنجم علت سفيدى مو و اولين زمان پيدايش آن\r\n1 - حديث كرد مرا پدرم از . . . از حضرت صادق عليه السّلام كه ميفرمود موى ريش مردم ( از زمان حضرت آدم تا زمان حضرت إبراهيم ) سفيد نميشد تا آنكه حضرت ابراهيم موى سفيدى در محاسن خود مشاهده نمود ! عرضكرد خدايا اين موى سفيد چيست در محاسن من ؟\r\n","description":"","footnote":"","page_name":" 228 ","page_number":228},
  {"content":"\r\nخداى سبحان وحى فرمود : اين وقار ( آدمى ) است ، عرضكرد پروردگارا پس بيشتر نما وقارم را .\r\n2 - حديث كرد ما را . . . از حضرت امام محمّد باقر عليه السّلام كه ميفرمود : در يكى از روزها هنگام صبح حضرت ابراهيم در محاسن خود يك تار موى سفيدى را ديد ، گفت : ( الحمد لله رب العالمين ) ، حمد براى پروردگار و آفرينندهء جهانيان كه مرا به اين سنّ رسانيده و ( حمد مينمايم او را كه مرا موفق گردانيده تا ) او را چشم بهمزدنى معصيت و نافرمانى ننموده‌ام 3 - خبر داد ما را . . . از حضرت صادق عليه السّلام كه ميفرمود : فرموده است حضرت امير المؤمنين عليه السّلام در زمانهاى گذشته مردان پير ميشدند و ليكن ريش آنها سفيد نميگرديد و گاهى ميشد كه شخصى داخل مجلسى ميشد كه پدرى با پسرانش در آن مجلس بودند و بر وى معلوم نبود كه كداميك از ايشان پدر است ( چون همه شبيه و يا قريب بشباهت يك ديگر بودند و ريش همه سياه بود ) از اين جهت مىپرسيد كداميك از شما پدر است ؟ ! و ( اين چنين بود تا ) چون زمان حضرت ابراهيم شد آن حضرت عرضكرد خدايا قرار بده براى من ( علامت ) پيرى را تا بآنوسيله شناخته شوم ، از اين جهت موى سر و ريش آن حضرت سفيد گرديد .\r\n\r\nباب نود و ششم علت و چگونگى طبيعت و محبت و غرائز جنسى در بشر و كيفيت خلقت آدم\r\n1 - حديث كرد ما را . . . از حضرت امام محمّد باقر عليه السّلام كه حضرت امير - المؤمنين عليه السّلام ميفرمود : وقتى كه خداوند اراده فرمود خلقى بيافريند بعد از آنى كه از ( مدت خلقت ) جن و نسناس « 1 » هفت هزار سال گذشته بود كه در زمين زندگى ميكردند ، و خواست كه حضرت آدم را خلق نمايد گشود طبقات آسمانها را و فرمود بملائكه نگاه كنيد باهل زمين از جن و نسناس ، و ملائكه بأمر خداوند نظر نمودند و مشاهده كردند أعمال قبيحه و كردار ناپسند ايشان را و ديدند كه مرتكب گناه ميشدند و\r\n\r\n","description":"","footnote":"\r\n« 1 » نسناس مخلوقى بوده‌اند شبيه به انسان\r\n","page_name":" 229 ","page_number":229},
  {"content":"\r\nخون ناحق ميريختند و فساد مينمودند ، بنظرشان ( اين گونه نافرمانى و معصيت ) بزرگ آمد و بغضب فرو رفتند و در خشم شدند بطورى كه نتوانستند خود را حفظ كنند و از غضب خوددارى نمايند .\r\nگفتند : پروردگارا توئى عزيز و قادر و جبار و قاهر عظيم الشأن و اين ( جن و نسناس ) ها مخلوق ضعيف و ناتوان و ذليل تو هستند در زمين و در قبضه قدرت تو ميباشند ، و به روزى تو زندگانى ميكنند ، و بهره مند ميگردند بعافيت تو ، و با اين حال تو را معصيت مينمايند و مرتكب اين گناهان بزرگ ميشوند و تو بر ايشان خشم و غضب نميكنى و از آنها انتقام نميگيرى با اينكه ميشنوى و مىبينى آنچه را كه انجام ميدهند ؟ و اين امر ( و تسامح ) بر ما بزرگ مىآيد .\r\nخداى تعالى چون اين سخنان را شنيد از ملائكه ، ! فرمود : همانا من خليفه اى از جانب خود در زمين قرار خواهم داد كه حجت من باشد در زمين بر مخلوقم ملائكه گفتند ؟ آيا قرار ميدهى كسانى را كه در زمين فساد كنند و خونها ( بناحق ) بريزند ( مانند بنو الجان و نسناس كه حد أعلاى فساد را كردند و خونها ريختند ) و حال آنكه ما تو را تسبيح و تقديس ميكنيم خدايا اين خليفه را قرار بده و اختيار بنما از بين ما ملائكه زيرا فساد نميكنيم ( و حسد نمىبريم و عداوت و دشمنى نمىنمائيم ) و خونى نميريزيم .\r\nخداى تعالى ( در جواب آنها ) فرمود : من چيزهائى ( از أسرار خلقت بشر ) ميدانم كه شما را آگاهى و اطلاعى از آن نيست ، همانا خواسته‌ام كه بيافرينم خلقى را بقدرت خود و قرار دهم فرزندانى از او را پيغمبر ، و رسولان ، و بندگان صالح ، و امام و پيشوايان هدايتكننده ، و آنها را خليفه خود نمايم در زمين بر بندگانم تا ايشان را نهى نمايند از معصيت من ، و بترسانند ايشان را از عذاب من ، و هدايت و دلالت كنند ايشان را به اطاعت و بندگى من و راهنمائى كنند آنها را براهى كه رضاى من در آنست و حجت خود گردانم آنان را بر خلق خود .\r\nو نسناس را نابود خواهم كرد و زمين را خالى از وجودشان مينمايم ، و گناهكاران\r\n","description":"","footnote":"","page_name":" 230 ","page_number":230},
  {"content":"\r\nطائفه جن را دور نمايم از خلق و بندگان خاص خود ، و در هوا و در اطراف زمين كه مجاور با بنى آدم نباشند جاى دهم و ميان جنّ و بشر حجابى قرار دهم كه بشر جنّ را نه بيند كه با آنها معاشرت و مجالست و معامله نمايند ، و هر بشرى كه گناه كند و معصيت نمايد او را در ( جهنّم ) جايگاه گناهكاران منزل دهم و باكى از اين كار نخواهم داشت و ترس و بيمى از كسى ندارم .\r\nملائكه گفتند : خدايا انجام بده آنچه را كه اراده فرموده اى زيرا ما نميدانيم جز آنچه را كه بما تعليم فرموده اى ، و توئى دانا و حكيم ( كه با علم و حكمت كارى را انجام ميدهى و در كارهاى حكيم نقص و عيبى يافت نميشود ) .\r\nخداى تعالى باز در جواب ملائكه فرمود : خلق ميكنم بشرى را از گل متغيرشده اى ، و چون او را خلق نمودم و روح در او دميدم بايد بر او سجده كنيد و اين أمر مقدمه اى بود در حق آدم پيش از آنكه او را خلق كند كه حجت خود را بر همهء ملائكه تمام نمايد ( و آنها مهياى اطاعت أمر خدا باشند ) .\r\nپس خداوند كفى از آب شيرين برگرفت و با خاك مخلوط و ممزوج كرد و فرمود از تو ( اى گل ) خلق خواهم كرد أنبياء ( غير مرسل ) و پيغمبران مرسل و بندگان صالح و شايسته و امامان هدايتكننده و كسانى كه مردم را دعوت ميكنند ( به اطاعت و بندگى من كه بالنتيجه ) به بهشت ( خواهند رفت ) تا روز قيامت ، و پروائى و ترس و بيمى از كسى ندارم ( كه آنها را به بهشت ميبرم ) و كسى نميتواند از من سؤال كند ( و اعتراض نمايد بر أعمال و كارهاى من ) و ليكن از مردم پرسيده مىشود از آنچه كه خواهند كرد ؟\r\nو سپس كف ديگرى از آب شور و تلخ برگرفت و با خاك ممزوج نمود ، و فرمود : از تو خلق مينمايم جباران و ستمگران و فراعنه ( و آنها كسانى هستند كه ادعاى خدائى نموده‌اند ) و گناهكاران و برادران شياطين و كسانى كه مردم را بسوى جهنم ميكشانند و پيروان ايشان را تا روز قيامت ، و باكى ندارم و كسى را نميرسد و حقى نيست كه از كارهاى من سؤال كند و ( بگويد چرا اينها را آفريدى ) ليكن از\r\n","description":"","footnote":"","page_name":" 231 ","page_number":231},
  {"content":"\r\nهمهء مردم سؤال مىشود از آنچه ميكنند ، و با ايشان بدا را شرط كرد كه اگر بخواهد تغيير دهد ( كه بواسطهء توجه به خدا و توبه و عبادت و بندگى خداوند آنها را از بدى به خوبى انتقال دهد و از فسق و فجور بتقوا و صلاح بكشاند ) و با أصحاب اليمين بدا را شرط نكرد « 1 » .\r\nو هر دو ( از آب و خاك شيرين و شور و تلخ ) را به يكديگر مخلوط كرد و در پاى عرش آنها را جاى داد ، و أمر فرمود به چهار ملك كه موكلند بر باد شمال و دبور و صبا و جنوب كه بادها را بوزانند بر آن گلها ، و ايشان ( بنا بأمر خدا ) بادها را بر آن گلها وزانيدند و باصلاح آوردند و طبيعت چهارگانه را كه عبارتست از : سودا ، و خون ، و صفرا ، و بلغم ، در آن جاى نمودند و سودا از جهت باد شمالست و بلغم از جهت باد صبا و صفرا از جهت باد دبور و خون از جهت باد جنوبست ، و پس از اين طبيعتها بدن آدم ( و اولاد او ) تمام و كامل گرديد ، و بواسطه سودا زنده بودن را دوست داشت و حرص و طول أمل پيدا كرد ، و بسبب بلغم محبت بخوردنيها و آشاميدنيها و نيكوئيها و رفق و مدارا پيدا كرد ، و از ناحيهء صفرا غضب و سفاهت و نادانى و شيطنت و مكر و ظلم و جور و تكبر و خود پسندى و تمرّد و سرپيچى ( از كارها و حرفها ) و تعجيل در امور نمود و از جهت خون دوست داشت زنان را و مرتكب حرامها و شهوتها و لذتها گرديد .\r\nو سپس آن حضرت فرمود كه : اين مطالب را در يكى از كتابهاى على عليه السّلام يافتم 2 - پدرم ميگفت حديث كرد مرا . . . از حضرت رضا عليه السّلام كه ميفرمود :\r\nطبيعتها ( ى بشر ) چهار است اول - بلغم : و آن بمنزلهء دشمن جنگكننده است .\r\nدوم - خون : و آن بمنزلهء غلامست كه گاه مىشود غلامى مولاى خود را ميكشد\r\n\r\n","description":"","footnote":"\r\n« 1 » در موضوع بدا ( بفتح باء ) بحث مفصلى است و طالبين به ( 92 - 4 ) بحار و بفرهنگ لغات و اصطلاحات فلسفى دوست و دانشمند معاصر آقاى سيد جعفر سجادى و توحيد و عيون اخبار الرضا عليه السّلام رئيس المحدثين مرحوم شيخ صدوق مراجعه فرمايند\r\n","page_name":" 232 ","page_number":232},
  {"content":"\r\n( همچنين بشر گاه مبتلا بفشار خون مىشود و او را هلاك مينمايد ) سوم - باد : و آن بمنزلهء سلطانيست كه رعيت پرور باشد و با ايشان مدارا كند چهارم - صفرا : و هيهات هيهات كه چقدر دور است سلامتى انسان از آن ، زيرا همانند زمين است كه اگر به حركت آيد و بلرزد ، هر چه روى آن باشد ميلرزد ( و در بسيارى از اوقات باعث خرابى عمارات مىشود ، و همچنين صفراى بدن كه اگر بجنبش آيد انسان را بيمار و گاه هلاك ميسازد ) .\r\n3 - حديث كرد مرا . . . از حضرت امام محمّد باقر عليه السّلام كه ميفرمود : غلظت و تند خوئى انسان در ( اثر ترشحات ) جگر سياهست ، و حيا در ( اثر ترشحات غددى ) جگر سفيد است ، و جايگاه ( نور ) عقل در قلب آدمى است . ؟ 4 - حديث كرد مرا . . . از يكى از صحابه كه چون خداوند حضرت آدم را خلق نمود بباد چهارگانه ( شمال و جنوب و صبا و دبور ) أمر نمود بر آدم بوزند ، و بادها بأمر خدا بر بدن آن حضرت وزيدند و بدن حضرتش از هر بادى طبيعتى برداشت .\r\n5 - حديث كرد مرا . . . از حضرت صادق عليه السّلام كه ميفرمود : انسان بسبب حرارت ( گرسنگى و تشنگى ) در بدن غذا مىخورد و آب مىآشامد ، و بوسيلهء نور ( چشم ) مىبيند و ( بواسطه نور عقل ) ميفهمد ، و بتوسط باد ميشنود و ميبويد ، و طعم و مزه خوردنيها و آشاميدنيها را بواسطه آب ( دهان ) درك مىكند ، و بسبب روح حركت مينمايد و اگر حرارت در معده انسان نبود غذائى كه مىخورد و چيزى كه مىآشاميد هضم نميگرديد ، و اگر در بدن باد نميبود حرارتى در معده پيدا نميشد و فضولات و مواد زائد غذائى از بدن خارج نميشد ، و اگر روح نبود انسان نميتوانست حركت كند و رفت و آمد نمايد و اگر سردى آب نبود حرارت معده را ميسوزانيد ، و اگر در چشم نور نبود آدمى چيزى را نميديد و ( اگر نور عقل نداشت ) در هيچ امرى تعقل نميكرد و نمىفهميد .\r\nپس گل و خاك صورت و هيكل انسانست و استخوانها در بدن بمنزله درختست در زمين ، و خون در بدن همانند آب است روى زمين ، و همچنان كه زمين استقامتى\r\n","description":"","footnote":"","page_name":" 233 ","page_number":233},
  {"content":"\r\nندارد ( براى محصول و رشد و نمو نميكند گياهى ) مگر بواسطه آب ، بدن آدمى هم استقامت ( و رشد و نموّ ) ندارد مگر بواسطه خون .\r\nو مخ انسان ( از اجتماع و تركيب ) چربى و كف خونست .\r\nو نيز خلقت انسان از دو قسمست ، قسمتى از دنيا ( كه بدن او باشد ) و قسمتى از آخرت ( كه روح او باشد ) و چون خداوند جمع فرمايد بين بدن و روح او ميتواند در دنيا زندگى كند ، و هنگامى كه خداوند جدائى اندازد ميان بدن و روح او ميميرد و روح او به آسمان بالا خواهد رفت و جسد او در زمين خواهد ماند و بمرور زمان پوسيده خواهد شد ( مگر جسد پيغمبران و اوصياء ايشان و علماى حقيقى و زهاد واقعى و شهداى راه حق ) و هر يك از عناصر بدن او به حالت أوليه خود برميگردد .\r\nو كمال و علم و دانش و هوش مؤمن از نور و تأييد عقلست ، و زيركى كافر از ناحيه مكر و حيله و تزوير است و مرگ رحمت خدائيست براى بندگان مؤمن ( زيرا از گرفتارى و مذلت دنيا راحت ميشوند و بنعمت بهشتى نائل ميگردند ) و مرگ براى كافر نقمت و عقوبتست و خداوند دو طرز عقوبت مينمايد يكى بر روحست و ديگرى تسلط بعضى از مردمست بر بعضى ، و عقوبت خداوند بر روح عبارتست از فقر و بيمارى جسم ( چون روح در بدن و بدن در روح تأثير بسزائى دارد ) .\r\nو تسلط بعضى بر بعضى ذلت و خواريست چنان كه در قرآن ميفرمايد : * ( وَكَذلِكَ نُوَلِّي بَعْضَ الظَّالِمِينَ بَعْضاً بِما كانُوا يَكْسِبُونَ ) * ، ما بعضى از ستمكاران را بر بعضى ديگر تسلط دهيم بسبب گناهانى كه مرتكب ميشوند .\r\nو عقوبت مؤمن در دنيا است و عقوبت كافر هم در دنيا و هم در آخرتست و عقوبت در مقابل گناهانست كه گاهى مؤمن از راه خطا و يا به جهت فراموشى و يا بواسطه آنكه توانائى حفظ خود را ندارد و يا بطور إكراه مرتكب معصيت مىشود ، و ليكن كافر عمدا و براى خاطر مخالفت ( با خدا و پيغمبر و ائمه عليهم السّلام و علما و مبلغين و گويندگان مذهبى اسلامى ) و به جهت دشمنى و إنكار و از روى حسد مرتكب گناه ميگردد ،\r\n","description":"","footnote":"","page_name":" 234 ","page_number":234},
  {"content":"\r\nچنان كه خداى تعالى در اين موضوع ميفرمايد : * ( كُفَّاراً حَسَداً مِنْ عِنْدِ أَنْفُسِهِمْ ) * ، كفار بسبب حسدى كه با شما ( مردم با ايمان ) دارند عمدا مرتكب گناه ميشوند ( مثلا ميگويند شراب در دين ما حلالست و بدين جهت ميخوريم و يا ميگويند موسيقى اشكالى ندارد نواختن و شنيدنش ) ؟ ! ! 6 - حديث كرد ما را . . . از حضرت صادق عليه السّلام كه ميفرمود : شناختن مرد نفس خود را آنست كه بداند در بدنش چهار طبيعت و چهار ستون و چهار ركن است و طبيعت چهارگانه او عبارتست از : خون ، و صفرا ، و سودا ، و بلغم .\r\nو ستون چهارگانه او عبارتست از « عقل » و زيركى و دانائى انسان از عقلست ، و « فهم » ( هوش ) و « حافظه » و « علم » .\r\nو اركان چهارگانه او عبارتست از : نور ، و حرارت ، و روح ، و آب ، و بسبب نور مىبيند و ميشنود و تعقل و تدبر مينمايد ، و بسبب آب ( دهان ) درك مىكند و ميچشد طعم و مزهء غذا را ؟ و اينست ساختمان بدن او ؟\r\nپس اگر دانا و زيرك و با فطانت و شعور باشد مىبيند فنا و نابودى و پستى دنيا را ( در مقابل نعمتهاى ابدى بهشت ) و مىبيند ضعف و عجز و ناتوانى خود را ( در مقابل خداى قادر ) و ميفهمد كه اين همه اشياء از كجا آمده ( و ايمان به خدا و قدرت او پيدا مىكند ) و ميفهمد كه براى چه علتى او را و اين اشياء گوناگون را خداوند در اين دنيا آفريده « 1 » و درك مينمايد كه بوسيله چه عمل و كارى ميتواند خود را باخلاص در عبادت و اطاعت نزديك نمايد و ميداند كه نتيجه خلوص در اعمال بهشت خواهد بود ؟\r\nو در بدن هر كسى دو عامل مؤثر است كه رفتار و گفتار و كردارش به آنها وابسته است ، اول : گرمى ، دوم : سردى ، و بواسطه گرمى بدنست كه آدمى دهشت و وحشت مىكند و يا با نشاط مىشود ، و يا مرتكب قتل و جنايت و دزدى ميگردد ؟ و خود خواه و مستبد برأى خواهد گرديد ، ؟ و يا با ديگران در امور مشورت مينمايد و يا فسق\r\n\r\n","description":"","footnote":"\r\n« 1 » براى دانستن اينكه بشر براى چه امرى آفريده شده بصفحه - 45 - و صفحه - 46 - مراجعه شود كه مناسب با مقام است .\r\n","page_name":" 235 ","page_number":235},
  {"content":"\r\nو فجور و زنا مىكند و يا فروتنى و يا تكبر ميورزد ؟ ؟ و اگر سردى بر او غالب گرديد افسرده و مهموم و محزون ميگردد ، و يا خود را ذليل و خوار مىپندارد ، و يا خاطرات خسته كننده را در مغز خود پرورش ميدهد ، و يا فراموشى بر او مستولى مىشود ، و يا از زندگى سعادتمندانه مأيوس مىشود ؟ ! و اين عوارضى است كه موجب بيمارى ( هاى روحى و جسمى ) ميگردد ، و اين دو عامل مؤثر در اثر غذا است كه گاهى انسان بموقع ميل مىكند و گاه در غير موقع غذا مىخورد ، و اين واضح و معلوم است كه غذاى نابجا و غير موقع خوردن راه را براى تسلط همه نوع بيمارى باز مىكند .\r\nو سپس آن حضرت فرمود : جوارح و عروق و اعضاى انسان لشكريان خدا هستند و هر گاه خداوند اراده فرمايد ( براى امتحان و يا تنبّه و بيدارى و يا بلندى مقام و درجهء انسان ) او را بيمار گرداند ، آنها را بر او مسلط كند .\r\n7 - حديث كرد مرا . . . از حضرت امير المؤمنين عليه السّلام كه ميفرمود : سزاوار بسى تعجب و شگفت است از آنچه كه در بدن انسانست ! ؟ و آن قلب او است زيرا در قلب انسان هم ماده صفات خوب و حكمتست و هم ضد و خلاف آن ، چون اگر اميدوارى بر او عارض شد ( كه او را به چيزى اميدوار سازند ) بذلت طمع گرفتار خواهد شد و پس از آنكه طمع در قلبش هيجان كرد حرص او را هلاك خواهد كرد ، و اگر يأس و نااميدى بر او غالب شود تأسف و حزن ويرا ميكشد ( زيرا در اثر فكر زياد بمرور زمان ضعيف و ناتوان مىشود تا جايى كه بدن و روح او بمنتها درجهء ضعف برسد كه ديگر معالجه او از نظر طبابت جسمى و روانى ممكن نباشد ) و اگر بغضب درآيد ( ديگر نميتواند خود را نگهدارد و ) خشمش زياد مىشود ، و اگر سعادت و خوشبختى به او روى آورد عوض آنكه رضا و خشنود باشد حفظ نمودن سعادتمندى و هوشيارى خويشتن را فراموش مىكند ( و گاه مغرور مىشود و مرتكب گناه ميگردد ) و اگر ترس و خوفى به او برسد توجه بفرار كردن پيدا مينمايد ( و از خداى قادر غافل مىشود ) و اگر از همه لحاظ ( از جان و مال و عرض و حيثيت ) ايمن باشد خود را عزيز ميشمارد ( و براى ديگران تكبر مىكند ) و اگر نعمت تازه اى به او برسد مغرور ميگردد ! و اگر ( بحوادثى\r\n","description":"","footnote":"","page_name":" 236 ","page_number":236},
  {"content":"\r\nبرخورد كند و ) بمصيبتى گرفتار شود ( آنقدر فزع و جزع مينمايد تا ) جزع و بيطاقتى او را رسوا كند ، و اگر اموالى به دستش آيد ( و ثروتمند شود ) بسبب داشتن ثروت طغيان و سرپيچى ( از اطاعت خدا ) مىكند ، و اگر فقير ( و بىبضاعت ) شود بدفع و رفع فقر ميكوشد ( و توجهى به خدا نمينمايد ) و اگر گرسنه شود ضعيف مىشود و سست و ناتوانش ميگرداند و اگر غذائى بدست بياورد آنقدر مىخورد كه ديگر نتواند نفس بكشد ؟ ! .\r\nپس در هر چه ( از واجبات و مستحبات ) انسان تقصير و كوتاهى كند ضررش را خواهد ديد ، و در هر چه افراط و زياده روى نمايد بفساد خواهد افتاد ( بنا بر اين وظيفه همه است كه ميانه روى را در زندگى از دست ندهند چنان كه فرموده‌اند :\r\nخير الامور اوسطها ، بهترين كارها و رفتارها و گفتارها ميانه روى در آنها است ) .\r\n8 - حديث كرد ما را . . . از حضرت صادق عليه السّلام كه ميفرمود به مردى : بدان اى فلانى كه قلب در بدن بمنزله امام است در بين مردم كه واجبست اطاعت كنند مردم او را ( كه اگر فرمان امام خود را نبرند به خود ضرر وارد نموده‌اند ) .\r\nآيا نميبينى كه جميع جوارح جسد « 1 » أعوان و لشكر هستند براى قلب و اموراتشان وابستهء بقلبست ( كه هر حادثه اى براى آنها پيش آيد فورا بقلب مراجعه مينمايند ) مانند دو گوش ( در شنيدن و وارد شدن حيوانات و يا چيزهاى موذيه در او ) و دو چشم ( در ديدن و دخول اشياء مضره در او ) و بينى ( در بوئيدن بوها و تشخيص دادن بوى بد از خوب ، و اين دستگاه لابراتوار بزرگيست كه خداوند قرار داده براى فهم غذا و آشاميدنيهاى موافق و يا مخالف با بدن ) و دهان ( و اين نيز دستگاه لابراتوار عجيبى است براى فهم و طعم و مزه غذا و غيره ) و دو دست و دو پا و فرج كه همه مطيع و فرمانبردار\r\n\r\n","description":"","footnote":"\r\n« 1 » جسد عبارتست از هيكل كالبدى بدن بدون روح ، و در قرآن هم به همين معنى استعمال شده چنان كه در باره انبياء ميفرمايد : * ( وَما جَعَلْناهُمْ جَسَداً لا يَأْكُلُونَ الطَّعامَ\r\nو جسم عبارت است از كالبد بدن انسان با روح ، و در روايت فوق كه حضرت صادق عليه السّلام جسد را عنوان فرموده شايد مراد آن حضرت اين بوده كه مردم اگر بدون امام باشند همانند جسد بىجان خواهند بود .\r\n","page_name":" 237 ","page_number":237},
  {"content":"\r\nقلب ميباشند و ( هر چه او دستور دهد بدون كوچكترين سرپيچى از فرمانش عمل ميكنند كه ) هر گاه قلب بخواهد نگاه كند : انسان چشمان را باز مينمايد ، و هر وقت اراده شنيدن كند ( دستگاه درونى ) گوش را حركت ميدهد و راه شنيدن را باز مىكند و هر گاه اراده بوئيدن نمايد : انسان هوا را در بينى بالا ميكشد و آن بو را ( از راه بينى ) بقلب مىرساند و هر گاه بخواهد سخن بگويد : انسان ( زبان را حركت ميدهد و به اطراف دهان بگرداند و ) با زبان سخن ميگويد ، و هر گاه بخواهد چيزى را بگيرد ( و يا بدهد و بردارد و بگذارد ) آدمى دستها را حركت ميدهد ، و هر گاه بخواهد راه رود : انسان پاها را باز مىكند ( و بجلو يا به عقب ميگذارد ) و هر گاه اراده و فكر جماع نمايد آلت رجوليت ( در مرد و انوثيت در زن ) حركت كند .\r\nپس همهء اينها وابسته بقلب هستند ( كه اگر قلب نميبود و يا دقيقه اى از كار بيفتد اين اعضا ديگر نميتوانند به كار خود ادامه دهند و بالنتيجه آدمى هلاك خواهد شد ) و همچنين مردم محتاج به امام هستند و بايد اوامر او را عمل نمايند و مطيع دستورات او باشند .\r\n9 - خبر داد مرا . . . از وهب بن منبه « 1 » از پدرش كه او يافته است در تورات ( اصلى ) در باره خلقت حضرت آدم كه خداوند فرموده : خلق نمودم آدم را و تركيب نمودم جسد او را از چهار چيز و آنها را بوراثت قرار دادم در فرزندان او كه رشد و نموّ\r\n\r\n","description":"","footnote":"\r\n« 1 » روايت فوق كه منبّه از تورات نقل مينمايد از تورات فعلى نيست زيرا توراتى كه فعلا در دست يهوديانست از صدمه و تحريف ابناء روزگار مصون و محفوظ نمانده ؟ ! چون قرنها بعد از زمان حضرت موسى عليه السّلام نوشته و تدوين گرديده ، و نويسندگان آن بذوق و سليقه و فكر خود نوشته‌اند و أغراض شخصى و تمايلات نفسانى خود را در آن گنجانيده‌اند و بدلخواه خود و ديگران مطالبى را در آن جاى داده‌اند و اين مطلب بر متتبع داناى فهيم مخفى و ناپيدا نيست و شمّه اى از آن در پاورقى صفحه 62 - و - 152 - گذشت .\r\n","page_name":" 238 ","page_number":238},
  {"content":"\r\nميكنند به آنها تا روز قيامت .\r\nو آن چهار چيز عبارت است از : رطوبت ، خشكى ، گرمى ، و سردى .\r\nو آن چنين بود كه آفريدم آدم را از خاك و آب ، و نفس و قرار دادم در او روح را و خشكى هر جسدى از خاك است و رطوبت آن از آب و گرمى آن از قبل نفس و برودت و سردى آن از روح ، و پس از خلقت اوليه او نيز چهار طبيعت را در بدنش مقرر داشتم كه ملاك و قوام جسد به آن وابسته است ، و قوامى ندارد جسد مگر باذن من و استقامت و توانائى ندارد بدن مگر به آن چهار طبيعت ، و هر يك از اينها به ديگرى مربوط و محتاج است كه بدون وجود آن ديگرى نميتواند كار كند ( و بوظيفه خود عمل نمايد ) و آن چهار طبيعت عبارت است از : سودا ، صفرا ، خون ، و بلغم ، و هر يك از آن چهار چيز را در اين طبيعتها قرار دادم ، كه جايگاه يبوست و خشكى در سودا است ، و جايگاه رطوبت در صفرا ، و جايگاه حرارت و گرمى در خون ، و جايگاه برودت و سردى در بلغم .\r\nپس هر جسدى كه معتدل باشد در او اين طبيعتها كه نه زياد و نه كم باشد در كمال صحت و سلامت خواهد بود ، و ليكن اگر يكى از اين طبيعتها از حدّ اعتدال خارج شد و زيادتى كرد بر باقي ديگر بهر قدر كه زيادتى كرده بيمارى داخل بدن خواهد شد ( و چه بسا سبب هلاكت انسان شود ) و اگر ناقص شد و از حد معمولى ( كه بايد باشد ) كمتر گرديد بمرور ضعيف مىشود بطورى كه توانائيش تمام شود و آن هم باعث بيمارى گردد كه ديگر نتواند بواسطه عجز و ناتوانى كه پيدا كرده با باقى طبيعتها مقارنت نمايد ( و اين هم گاه موجب هلاكت آدمى گردد ) .\r\nو جايگاه عقل آدمى دماغست ، و جايگاه فرح و سرور او در كليه ، و غضبش در جگر ( سياه ) و تندى و خشونت و شجاعتش در قلب ، و تمايلات و رغبت او در جگر ( سفيد ) و خنده او در سپرز ، ( و آثار ) خوشحالى و حزن و اندوه در صورتش نمايان ميگردد ، و قرار داده شد در تمام بدنش سيصد و شصت مفصل ( بفتح ميم و كسر صاد محل تلاقى دو سر استخوان ) .\r\n","description":"","footnote":"","page_name":" 239 ","page_number":239},
  {"content":"\r\nو گفته است وهب بن منبه كه : طبيب عالم بطب آن كسى است كه درد و دوا را نيك بداند و درد را به خوبى بشناسد و بداند كه سر منشأ درد از كجا است و چه باعث شده كه بيمارى پيدا گرديده و بفهمد كه در اثر زيادتى و يا نقصان كدام يك از طبيعتها است و بداند كه با چه دوائي ميتوان آن را معالجه كرد و اگر نقصانى پيدا شده آن را تقويت كند تا به حد اعتدال برسد و اگر ( ترشحات غددى يا يكى از طبيعتهاى او ) زيادتى كرده جلوگيرى نمايد تا سلامتى بدن برگردد ، .\r\nو اخلاق انسان از اثر طبيعتهائيست كه در بدن او قرار داده شده و جسد از آنها تركيب يافته ، و آن اين چنين است كه : عزم و اراده آدمى از خاك است و نرمى و خوشى اخلاق از آب « 1 » و تندخوئى و خشونت از حرارت ، وقار و تأنّى از برودت و سرديست پس اگر يبوست و خشكى بر بدنش غالب گرديد ( كارهاى ناشايسته انجام ميدهد تا ) قساوت در قلبش پيدا شود ، و اگر رطوبت غالب شد نرمى و خوش اخلاقى او تبديل بمهانت و سستى و خوارى ( و خود پستتر بينى ) مىشود ، و اگر حرارت بر او غالب گرديد خشونت او تبديل بنادانى و خشونت بى جا ( و خود برتر بينى ) ميگردد ، و اگر برودت و سردى بر او غلبه كرد وقار و تأنى او تبديل بنادانى و شك و ترديد ( و خود كمتر بينى ) خواهد شد بنا بر اين اگر اخلاق او معتدل و همهء صفاتش يكسان و خلقت ( جسمانى ) او مستقيم باشد جزم و عزمش محكم خواهد بود و قصدش ملايم باشد و تند فهم و آرام خاطر و با وقار و تأنى ميگردد .\r\nپس قساوت قلب و بخالت و تنگ دلى و بد خلقى و خشونت سخن و اندوه و يأس و نوميدى و عزم و اراده انسان از خاكست ؟ ؟ و كرم و سخاوت و توسعه ( فكر ) و ملالت و توسل ( به ديگران ) و تقرب ( به خدا ) و اميدوارى و با ديگران مشورت ( در امور و كارها\r\n\r\n","description":"","footnote":"\r\n« 1 » آب نظر باهميت حياتى كه براى بدن دارد از مهمترين مواديست كه انسانى بدان نيازمند است زيرا هفت دهم وزن بدن آبست ، و فوائد آب براى بدن تقريبا هفت قسم ميتوان برشمرد .\r\n1 - سبب ايجاد مايع لنف در خون مىشود .\r\n2 - در ترشحات مختلفه بدن و اندامها مانند اشك و لعاب و بزاق و صفرا و مخاط و مايعى كه در مفاصل موجود است يافت مىشود .\r\n3 - برقيق شدن مواد غذائى كمك كرده و جذب و هضم آنها را آسان مينمايد 4 - بدفع فضولات حاصل از احتراقات داخلى و خروج مواد معدنى كه داخل معده شده كمك مىكند .\r\n5 - بواسطه تازه و نرم نگاه داشتن جگر سفيد به تنفس كمك مينمايد .\r\n6 - بحفظ تعادل حرارت بدن بواسطه ترشحات عرقى يارى مىكند .\r\n7 - بانتقال غذاها به طرف خون بعد از هضم غذا مدد مينمايد .\r\n","page_name":" 240 ","page_number":240},
  {"content":"\r\nنمودن آدمى از آبست .\r\nپس اگر صاحب عقل بترسد از اينكه غلبه پيدا كند بر او اخلاق خاكى و خائف گردد كه مبادا به آن گونه اخلاق تمايل پيدا نمايد ؟ بايد حتى المقدور خود را ملزم كند كه اخلاق خاكى را با اخلاق آبى بياميزد ، و اين مطلب بدين گونه است كه قساوت را با نرمى ممزوج سازد ( كه حد وسط اين دو را كه عدالت باشد اختيار نمايد ؟ ) و تنگ دلى را بتوسعه سينه ، و بخالت را ببذل و بخشش ، و بد خلقى و خشونت سخن را بخوش اخلاقى و ادب در كلام ، و اندوه را بتوسل ( به خدا ) و حرص را بنگهدارى ( خود از حرص ) و نااميدى را باميدوارى و مژده بگشايش ( گره از كارها ) و هنگام تصميم انجام دادن كارى ( با ديگران مشورت كند و متعهد نمايد خود را ) بقبول كردن نصيحت ديگران و اصرار بر گناه را بتوبه ( پايدار و هميشگى ) آميخته سازد و از ناحيه نفس ( روح حيوانى ) انسانست تندى و سبكى و شهوت و بازى كردن و به كارهاى لهو و بيهوده پرداختن و خنده ( زياد و بى جا ) نمودن و نادانى و سفاهت و مكر و حيله و ظلم و ستم و ترس و وحشت .\r\nو از روح ( ملكوتى ) آدميست حلم و بردبارى و وقار و عفت و حياء و فهم و\r\n","description":"","footnote":"","page_name":" 241 ","page_number":241},
  {"content":"\r\nراستگوئى و مدارا ( ى با ديگران ) و بزرگ منشى ، ؟ و اگر صاحب عقل و شعور بترسد كه اخلاق نفسانى بر او غلبه كند بايد اخلاق نفسانى خود را با اخلاق روحانى ممزوج نمايد ، ؟ و اين چنانست كه تند اخلاقى ( و زود بخشم آمدن ) را با حلم و بردبارى ، و سبكى را با وقار ، و شهوت را بعفت ( و خوددارى از إعمال غريزه جنسى نابجا ) و بازى كردن و به كارهاى لهو و بيهوده پرداختن را بحيا ( كردن از خدا ) و خنده را بفهم و تدبّر ، و نادانى را بكرم و خويشتن دارى از اعمال و رفتار زشت ، و مكر و حيله را بدرست كردارى و راستگوئى ، و ظلم و ستم را بمدارا ، و ترس و وحشت ( از حوادث و بلا و بيمارى ) را بصبر نمودن .\r\nو بسبب نفس است كه انسان ميشنود و مىبيند و مىخورد و مىآشامد و برميخيزد و مىنشيند و ميخندد و ميگريد و خوشحال و شاد خاطر مىشود و اندوهناك و غمگين ميگردد ؟ ! و بسبب روحست كه انسان ميتواند حق را از باطل تميز دهد و راه راست را از طريق انحراف و گمراهى و خوب و صواب را از بد و خطا تشخيص دهد .\r\nو هم بسبب روحست كه عالم مىشود و علم را به ديگران مىآموزد ، و حكم به حق ( و عدالت ) مينمايد ، و تعقل و تدبّر و درك مىكند ، و حيا مينمايد ( از ارتكاب كارهاى زشت ) و بذل و بخشش نمايد ، و با فقاهت و دانا و فهم و ادراك مىشود ، و خود را از گناه بر حذر ميدارد ، و كوشش در أفعال خير و سعادت و خوشبخت شدن ( در دنيا و آخرت ) مينمايد ، و جديت مىكند تا به حد كمال برسد ؟ ! و ميافزايد بر اخلاق نيكوى خود خصلتهاى ده گانه را ، و آنها عبارتند از :\r\nايمان ، حلم ، عقل ، علم ، عمل ( بدستور خدا و رسول و ائمه عليهم السّلام ) ، نرمى ، ورع ، راستگوئى ، صبر ، و با مدارا رفتار كردن با ديگران ؟ زيرا جمع است تمام ( أحكام و دستورات ) دين در اين خصلتها .\r\nو براى هر يك از اين خصلتها دشمنى است و دشمن ايمان كفر است ، دشمن حلم احمقى ، دشمن عقل سركشى و طغيان ( از أوامر خدا ) ، دشمن علم جهل و نادانى\r\n","description":"","footnote":"","page_name":" 242 ","page_number":242},
  {"content":"\r\nدشمن عمل كسل و تنبلى ، دشمن نرمى عجله و شتاب ( در كارها ) ، دشمن ورع و تقوا فسق و فجور ، دشمن راستگوئى دروغگوئى ، دشمن صبر جزع و فزع و بىتابى نمودن ، و دشمن رفق و مدارا ظلم و ستم است ؟ ! .\r\nو هر گاه ايمان انسان سست شد كفر بر او مسلط ميگردد و حايل و مانع مىشود ميان او و بين هر چيزى كه برايش منفعت دارد .\r\nو اگر ايمان او محكم شد كفر سست ميگردد بطورى كه ( افكار كفر آميزش ) ذليل و خوار ( و چه بسا به كلى نابود ) شود .\r\nو هر وقت حلم و بردبارى ضعيف گرديد حماقت علوّ و برترى پيدا مىكند و او را احاطه مينمايد و متحير و ذليلش ميگرداند ، و اگر حلم محكم شد بدى حماقت بر او ظاهر و هويدا مىشود .\r\nو اگر رفق و مدارا برايش ثابت و استوار شد بدى عجله ( و شتاب در بعضى از امور و يا براى انتقام ) برايش آشكار ميگردد و خشم و غضب از او دور خواهد گرديد و صاحب وقار و عفت و هيبت مىشود .\r\nو هر گاه ورع و تقوايش ضعيف گرديد فسق و فجور بر او مسلط ميگردد و بالنتيجه مرتكب گناه مىشود و به ديگران دشمنى و ظلم خواهد كرد و حماقت او را فرا ميگيرد و اعمال ناشايسته و باطل انجام خواهد داد .\r\nو هر گاه راستگوئيش ضعيف شد دروغ گفتنش زياد مىشود و به ديگران افترا مىبندد و تهمت مىزند ، و اگر راست گفتنش قوى گرديد يقينا دروغ از اطرافش پراكنده مىشود و به اين سبب به ديگران افترا نمىبندد و تهمت نميزند و از اين جهت بخير و خوبى نزديك مىشود و از تمام بديها دور ميگردد .\r\nو اگر صبرش سست گرديد بالطبع سست مىشود دين او و حزن و اندوه به او روى مىآورد ، و چون صبر ندارد أعمال خير انجام نميدهد و اجرش ضايع مىشود ، و اگر داراى صبر گرديد دينش ( از شوائب ) خالص خواهد شد و حزن و اندوه از او برود و اعمال خير انجام ميدهد و اجرش بسيار خواهد بود و با عزم و اراده محكم مىشود\r\n","description":"","footnote":"","page_name":" 243 ","page_number":243},
  {"content":"\r\nو اجتناب از سستى و تنبلى مىكند .\r\nو اگر ترك رفق و مدارا كرد فريب خوردنش زياد گردد و تند خوئى بر او راه يابد و بدين وسيله ظلم به ديگران خواهد كرد ، و عدالت و ميانه روى از دستش برود و مرتكب كارهاى زشت و منكرات شود و نيكوئيها را ترك نمايد و نادانيش ظاهر شود و پست گردد ، و حلم و عقل و نادانيش كم شود و تارك علم و سست عمل گردد ، و نرم و حسن اخلاقيش بميرد و ضعف در بدنش پديد آيد ، ورع و تقوايش مغلوب ( هواى نفس ) شود و راستگوئيش اندك و سست گردد ، و چنان گمراه شود كه فرمان اهل ايمان را نبرد ! ! .\r\nپس هر كه داراى عقل ( كامل و سالم ) باشد ده خصلت نيكو و شايسته در او يافت گردد و آنها عبارت است از : حلم علم ، رشد ، عفت ، صيانت ، حيا ، رزانت ، مداومت بر كارهاى خير ، كراهت داشتن از أعمال و رفتار و گفتار بد ، و پيروى و قبول نصيحت نصيحتكننده .\r\nو از هر يك از اين خصلتهاى ده گانه ده خصلت ديگر منشعب مىشود .\r\nكه از حلم منشعب ميگردد : عاقبت بخيرى ، احترام ميان مردم داشتن ، بشرافت و بزرگوارى رسيدن ، بسفاهت و نادانى مشهور نشدن ، بنيكنامى شهرت يافتن ، با نيكان معاشر و مصاحب شدن ، منزجر و متنفر شدن از طبيعت پست ، رهائى يافتن از صفت لئامت ( و اخلاق پست ) مشهور شدن بخوش اخلاقى و رسيدن بدرجات عالى ؟\r\nو منشعب ميگردد از : علم ، شرافت اگر چه از نظر نسب پست باشد ، و عزت هر چند كه ذليل و خوار بوده سابقا ، و ثروتمند شدن اگر چه فقير بوده ، و توانائى اگر چه ضعيف و ناتوان بوده ، و مقام و منزلت ميان مردم پيدا كردن اگر چه حقير و پست بوده ، و نزديك به ( اسرار و كارهاى ) مردم شدن اگر چه دور بوده ( و يا او را از خود طرد ميكردند پيش از عالمشدنش ) و صاحب جود و بخشش شدن اگر چه سابقا بخيل بوده ، و داراى حيا ميگردد اگر چه پيش از اين بيشرم بوده ، و با هيبت مىشود اگر چه كوچك به نظر ميرسيده ، و صاحب نفس سالمى مىشود اگر چه قبلا\r\n","description":"","footnote":"","page_name":" 244 ","page_number":244},
  {"content":"\r\nسفيه و مضطرب ( و بيمار يا همج الرعاع و سخن چين ) بوده .\r\nو منشعب ميگردد از : رشد ( فكرى ) ، رأى محكم ، هدايت يافتن ، نيكوئي نمودن ، تقوى ، عبادت ( صحيح بجا آوردن ) ، انجام دادن كارها با فكر صحيح و تدبير نيكو ، اقتصاد و ميانه روى در امور ( بدون افراط و تفريط ) ، قناعت ، بخشش و راستگوئى .\r\nو منشعب مىشود از : عفت ، كفايت ( امور زيرا از حرام ثروت جمع نميكند ) خويشتن دارى ( از گناه ) ، با دوستان بدرستى رفتار كردن ، مراقبت ( كارهاى خود بودن ) ، صبر ( بر مرتكب نشدن گناهان و إعمال غريزه جنسى در حرام نكردن ) يارى ( دين و ديگران ) نمودن ، ( رسيدن بمرحله ) يقين ، رضا ( برزقى كه خداوند مقرر فرموده ) بودن ، راحت ( شدن از گرفتاريها و ريختن آبرو ) ، و تسليم ( أوامر خدا و رسول و ائمه عليهم السّلام ) بودن .\r\nو منشعب مىشود از : صيانت ، كفّ نفس ( از منهيات و شبهات و مكروهات ) ، ورع و پرهيز ( از معصيت و اجتناب از كارهاى زشت و قبيح ) ، نيكوئى ستايش ( خداوند ) تزكيه و پاكيزه نگاهداشتن ( نفس از قبايح و منكرات و محرّمات ) ، مروت و جوان مردى ، كرم ( و سخاوت ) ، غبطه ( خوردن از اينكه جمعى از بندگان خاص خدا در أثر عبادت و بندگى بمقام شامخ و ارجمند نائل شده‌اند و او نرسيده و بدين وسيله كوشش خواهد كرد تا خود را بمقام بندگى برساند ) ، فرح و سرور ، رسيدن بمقام قرب و اوج سعادت ، و تفكر ( در صفات خداوند ) .\r\nو منشعب مىشود از : حياء ، نرمي ( و خوش كلامى ) ، رأفت ( و مهربانى نمودن به ديگران ) ، رحمت ( و لطف بزيردستان ) ، مداومت ( به كارهاى خير ) ، بشاشت و خورسندى ، مطاوعت ( و پيروى دستورات خدا و رسول و ائمه عليهم السّلام ) ، ذليل نمودن نفس ( أماره سركش ) خويشتندارى ( از محرمات و بديها ) ، پرهيز ( از مكروهات و گناه ) ، و خوش اخلاقى .\r\nو منشعب مىشود از : رزانت ، وقار ، سكونت ( و آرامش خاطر ) ، تأنى ، علم\r\n","description":"","footnote":"","page_name":" 245 ","page_number":245},
  {"content":"\r\nو دانش ، تمكين ( و فروتنى در مقابل حق و حقيقت ) مقام و منزلت با شرافت ، محبت و دوستى ( مردم نسبت به او ) ، رستگارى ( و ظفر يافتن ) ، پاك شدن ( أعمال و عبادات از ريا ) ، و انابه و پشيمانى ( از گناه و كردار ناپسند و زشت ) .\r\nو منشعب مىشود از : مداومت بر أعمال خير داشتن ، صلاح و تقوى ، قدرت و توانائى ، عزت ( دنيا و آخرت ) ، خضوع ( و خشوع براى خداوند ) ، انابه ( و توبه و بازگشت بسوى خدا ) ، عظمت و سيادت ، ايمنى ( از ظلم و اذيت ديگران و عقوبت اخروى ) ، رضايت مردم از او ، و عاقبت بخير بودن .\r\nو منشعب مىشود از : كراهت داشتن از بديها ، حسن امانت ، ترك خيانت ، دورى از بديها ، جلوگيرى از شهوت ( كه مرتكب زنا و غيره نشود ) ، زبان راستگو ، تواضع و فروتنى ( نسبت باشخاصى كه با او مساوى و يا كوچكتر هستند ) ، كوچكى نمودن نسبت بافرادى كه برتر و بالاتر هستند از او ( از نظر سن يا تقوا و يا علم ) ، انصاف دادن براى كسانى كه پستتر و كوچكتر ميباشند از او ، نيكى بهمسايگان نمودن ، و دورى از مردمان و دوستان بد كردن .\r\nو منشعب مىشود از : پيروى و قبول نصيحت نصيحتكننده ، زياد شدن قوه عقل ، كامل شدن هوش و فهم ، مورد پسند مردم واقع گرديدن ، اجتناب از ملامت ( ديگران ) نمودن ، دورى از خشم و غضب ، اصلاح حال ( و رفتار و گفتار و كردار ) ، مراقبت بر آينده ( كه مقابل حوادث و گرفتاريهايى صبر نبودن ) ، آماده شدن براى دفع دشمن ، استقامت و ثابت قدم ماندن بر طريقه حق ، و مداومت بر درستكارى .\r\nاين بود صد خصلت از خصلتهاى عاقل ( كه هر كسى عاقل باشد داراى اين گونه خصلتها خواهد بود ) ؟ ! 10 - حديث كرد ما را . . . از سماعة بن مهران كه گفت بودم خدمت حضرت صادق عليه السّلام و نزد آن حضرت جمعى از دوستان بودند و سخن از عقل و جهل بميان آمد آن حضرت فرمود : بشناسيد عقل و لشكريانش را و جهل و لشكريانش را تا هدايت شويد ، سماعة گويد عرض كردم : فدايت شوم ما چيزى را نميدانيم جز آنچه را كه شما بما آموخته‌ايد ، آن حضرت فرمود : خداى تعالى خلق فرمود عقل را از نور خود\r\n","description":"","footnote":"","page_name":" 246 ","page_number":246},
  {"content":"\r\nو آن اولين مخلوق است از روحانيون « 1 » از طرف راست عرش ، و سپس به او فرمود پيش بيا ، پيش آمد ، به او فرمود : عقب برو به عقب رفت ، خداى عز و جل به او فرمود تو را خلق نمودم بخلقت بزرگى و تو را بر تمام مخلوقاتم بزرگوارتر داشتم ، و پس از عقل خلق فرمود جهل را از درياى تلخ و ظلمانى ، و به او فرمود عقب برو به عقب رفت ، سپس به او فرمود پيش بيا ، نيامد ! خداى تعالى به او فرمود : اى جهل تكبر كردى ( كه فرمان مرا نبردى و مستحق لعنت من شدى ) پس او را لعنت كرد ( و از رحمت خود دورش فرمود ) .\r\nو براى عقل هفتاد و پنج لشكر مرحمت فرمود ، و جهل چون لطف و اكرام خدا را بر عقل ديد ، و مشاهده نمود لشكريانش را كينهء او را در دل گرفت و اظهار عداوت و دشمنى كرد ، و گفت خدايا ؟ عقل نيز مانند من مخلوقيست كه او را خلق نموده اى و به او نيرو داده اى و گراميش داشتى ، و من ضدّ او هستم و به من نيرو و لشكرى عطا نكردى خداى تعالى به او فرمود به تو نيز عطا ميكنم و ليكن اگر تو و لشكريانت نافرمانى مرا نموديد شما را از رحمت خودم دور خواهم كرد ، جهل گفت به اين شرط راضى شدم ! پس خداوند هفتاد و پنج لشكر براى او قرار داد .\r\nو لشكرهاى هفتاد و پنجگانه عقل ( و جهل ) عبارتست از : خير ( و نيكى ) كه وزير عقل است ، و ضد او شرّ كه وزير جهل است « 2 » و ديگر ايمان كه ضد او كفر است ،\r\n\r\n","description":"","footnote":"\r\n« 1 » گذشت در بارهء\r\nاول ما خلق اللَّه\r\nدر صفحه - 21 - و امر به پيش آمدن و عقب رفتن شايد : حقيقى باشد براى اظهار انقياد و اطاعت أوامر پروردگار ، و شايد أمر تكوينى باشد يعنى : قابليت براى رسيدن به حد أعلاى كمال و شرافت ، ؟ و يا انحطاط و هبوط بسوى نقص و ذلت و اخلاق رذيله و پست ؟ .\r\n« 2 » مراد از جهل در مقابل عقل نفس اماره است كه انسان را ببدى امر مىكند و بشهوات و غرائز جنسى ميكشاند و مبدء تمام خطاها و لغزشها است نه جهل مقابل علم چون جهل در مقابل علم خود يكى از لشكريان جهل در مقابل عقلست .\r\nو در اول روايت لشكريان عقل و جهل را - 75 - فرموده و ليكن در متن چنان كه ملاحظه مىشود - 76 - است و در بحار ( 110 - 1 ج ) - 81 - و در كافي ( 21 - 1 ج ) - 78 - و در خصال - 77 - ثبت و ضبط شده و تقريبا بعضى از آنها تكرار است ، و اضافات آن را در بين دو ستاره نوشتم تا با متن علل اشتباه نشود .\r\n","page_name":" 247 ","page_number":247},
  {"content":"\r\nتصديق ( و قبول نمودن اوامر خدا و رسول و أئمه عليهم السّلام و معاد و بهشت و جهنم ) و ضدش إنكار ( همه آنها ) است ، اميدوارى ( برحمت الهى ) و ضدش يأس و نااميدى ( از رحمت پروردگار ) است ، عدالت و ضدش ظلم و جور است ، رضا ( به قضا و قسمت الهى ) و ضدش خشم و سخط است ، شكر ( نعمتهاى الهى ) و ضدش كفر آن ( نعمتهاى الهى ) است ، طمع ( برحمت و نعمت و فضل و مغفرت الهى ) و ضدش يأس ( از رحمت و فضل و مغفرت ) است ، علم و دانش و ضدش جهل و بيدانشى است ، توكل و ضدش حرص است ، فهم و زيركى و ضدش احمقى است ، عفت ( بحفظ شكم و فرجست از حرام و چيزهاى شبهه ناك و معتدل نگاهداشتن قوهء شهوت است كه تمايل بافراط و تفريط نكند ) و ضدش پرده درى و بىعفتى است ، زهد و ضدش رغبت و ميل به دنيا ، رفق و مدارا و ضدش بد اخلاقى است ، تواضع ( در مقابل اوامر خدا و رسول و ائمه عليهم السّلام و قرآن و روايات و علما و بندگان صالح ) و ضدش تكبر است ، تأنى و ضدش سرعت و عجله ( در بعضى از امور ) حلم و بردبارى و ضدش سفاهت و ناصبريست ، خاموشى و ضدش هذيان و هرزه گوئى است ، تسليم ( أوامر و نواهى خداوند شدن ) است و ضدش سرپيچى و طغيان و نافرمانى ( خدا ) است ، عفو و بخشش ( از تقصير ديگران ) و ضدش كينه و كدورتست ، ترحم ( به خود و اطفال و ايتام و زير دستان ) و ضدش قساوت قلبست .\r\nيقين و ضدش شك و ترديد است ، صبر و ضدش بىصبرى و جزع و فزع ، گذشت و ضدش انتقام است ، بىنيازى ( از مردم ) و ضدش فقر ( و اظهار بىچيزى نمودن بمردم ) است ، تذكر و ضدش سهو است حفظ و ضدش نسيان و فراموشى است ، مهر و علاقه و ضدش بيعلاقگى است ، قناعت و ضدش حرص است مواسات و كمك و ضدش منع است ، دوستى و ضدش دشمنى\r\n","description":"","footnote":"","page_name":" 248 ","page_number":248},
  {"content":"\r\nاست ، وفا و ضدش مكر و حيله است ، طاعت ( خداوند ) و ضدش معصيت است ، خضوع و ضدش تكبر ( و خود برتر بينى ) است ، محبت و ضدش بغض است ، راستگوئى و ضدش دروغگوئيست ، حق و ضدش باطل است ، امانت ( نگاهدارى ) و ضدش خيانت ( در امانت ) است ، اخلاص ( در اعمال ) و ضدش شرك ( و مخلوط بودن عمل بريا ) است ، شهامت ( و زيركى قلب ) است و ضدش كندى ( قلب ) است ، فطانت و زيركى ( چيزها است بصفات و آثارش ) و ضدش نفهمى و بىشعورى است ، معرفت ( به حق ) و ضدش انكار است ، همراهى و ضدش اظهار دشمنى است ، حفظ عيب و ضدش دوروئى ( كه در پيش رو تملق ميگويد براى مكر و حيله ) ، رازپوشى و كتمان اسرار و ضدش إفشاء راز و اسرار ( ديگران ) است ، نماز ( خواندن ) و ضدش ضايع نمودن نماز است ، روزه ( گرفتن ) و ضدش روزه نگرفتن است ، جهاد ( و جنگ در راه خدا ) و ضدش ترك جهاد است ، ( رفتن به مكه براى اعمال ) حج و ضدش فراموشى عهد و ميثاقست ( چون خداوند عهد و ميثاق گرفته از بندگانش كه حج بجا آورند ، و حج براى تجديد عهد و ميثاق است ) نگهدارى سخن و ضدش سخن چينى است ، نيكوئى به پدر و مادر و ضدش عاق آنها شدن است حقيقت و ضدش ريا است ، كار نيكو كردن و ضدش مرتكب كارهاى زشت شدنست ، خود پوشى و ضدش جلوه فروشى است ، تقيه و ضدش بىپروائى ( و اشاعه راز ) است ، انصاف و ضدش بىانصافيست ، نظافت و پاكيزگى و ضدش كثيفى است ، حياء و ضدش دريده گيست ، ميانه روى ( در امور خاصه در زندگى ) و ضدش تجاوز از حد نمودن ، آرامش و راحتى ( دنيا و آخرت ) و ضدش تعب و رنج است ، آسان ( گرفتن امور زندگى ) و ضدش صعوبت و سختى است ، رشد و نمو ( بسعادت ) و ضدش نقص ( و انحطاط به بدبختى ) است ، عافيت ( و عاقبت بخيرى ) و ضدش بلا و گرفتارى است ( بسبب رفتار بد ) ، به قدر معاش و باندازهء احتياج از دنيا گرفتن و ضدش زياده از قدر احتياج از دنيا گرفتن است ، حكمت و دانائى و ضدش بدنبال هواى نفس رفتن ، وقار و ضدش خفت و سبكى ( و مبادرت به كارهاى زشت نمودن ) است ، سعادت و خوشبختى\r\n","description":"","footnote":"","page_name":" 249 ","page_number":249},
  {"content":"\r\nو ضدش شقاوت و بدبختى است .\r\nتوبه ( و پشيمانى از معصيت ) و ضدش اصرار ( بر گناه داشتن ) است ، استغفار ( و طلب آمرزش از خداوند داشتن ) و ضدش غرور ( بر اعمال حسنه خود و يا غفلت از گناه و عقوبت آن و يا غرور به دنيا ) ، محافظت ( نمودن دين و ايمان و حيثيت خود و ديگران و اعمال واجبه ) و ضدش مسامحه و سهلانگاريست ، دعا ( و درخواست از خدا نمودن ) و ضدش روگردانى از خداوند است ، نشاط ( و خوشحالى است در عبادت و اطاعت خدا و يا در تحصيل مال حلال ) و ضدش كسالت است ، فرح و خورسندى و ضدش حزن و اندوه است ، الفت و ضدش جدائى است ، سخاوت و ضدش بخالت است ، خوف ( از خدا ) و ضدش بىپروائى ( نسبت به خداوند ) ، دلسوزى ( نسبت ببندگان خدا و حيوانات ) و ضدش فريب ، مهربانى و ضدش غضب است ، سلامتى و ضدش گرفتارى و بلا است ، توافق و صلح بين مردم با امامشان و ضدش جدائى و ظلم و ستمگريست ، و اين خصلتها كه لشكريان عقلند جمع نشوند مگر در پيغمبر و يا وصى پيغمبر و يا مؤمنى كه پروردگار قلبش را براى ايمان امتحان فرموده باشد ، و در ساير دوستان ما ( اهل بيت پيغمبر ) بعضى از اين خصلتها را دارند و ليكن بمرور زمان و رفته رفته ( در أثر تكامل و تجربه ) كامل خواهند شد و داراى تمام اين خصلتها خواهند گرديد و از جهل و لشكريانش رهائى خواهند يافت و در آن هنگام است كه درجهء آن دوستان ما به جائى رسد كه در رديف أنبياء و اوصياء بشمار آيد ، و جز اين نيست كه ( فهم و ) درك حق و حقيقت بشناختن عقل و لشكريان اوست و دورى نمودن از جهل و لشكريان اوست و خداوند ما و شما را نگاه بدارد ( از لغزش و خطا و گناه ) و توفيق عنايت فرمايد به اطاعت خودش و موفق نمايد ما و شما را به آنچه كه رضاى او در آنست .\r\n11 - حديث كرد ما را . . . از رسول خدا صلى الله عليه و آله و سلَّم كه ميفرمود : هيچ چيزى همانند عقل خدا را عبادت ننموده ، و عقل مردى ( در امور دينيه و معارف يقينيه ) تمام و كامل نيست مگر آنكه در او اين ده خصلت جمع گردد : بخير و خوبى او ( مردم ) اميدوار باشند ، و از شر و بدى و اذيت او ( مردم و حيوانات ) آسوده و ايمن باشند ، و كارهاى\r\n","description":"","footnote":"","page_name":" 250 ","page_number":250},
  {"content":"\r\nخير خود را كوچك و ناچيز و اندك بشمارد ، و كارها ( و كمكها ) ى ديگران را بسيار و بزرگ بشمارد ، و ملول نشود و زجر ندهد حاجتمندانى كه به او مراجعه مينمايند ( اگر سائلست به او چيزى بدهد و يا به زبان خوشى و عذرخواهى او را رد نمايد و اگر براى كارى باشد كه از دست او ساخته مىشود انجام دهد و يا سرگردان و متحير ننمايد ) و خسته و ملول نشود از تحصيل علم ( يا ملول و گرفته خاطر ننمايد كسى را كه تحصيل علم مينمايد ) در مدت عمرش ، و فقر و نادارى را ( كه دينش سالم باشد ) دوستتر بدارد از ثروت ( كه او را بوادى ضلالت و گناه بكشاند ) ، و گمنامى را دوستتر از شهرت و عزت ( دنيائى ) بدارد ، و نصيب و بهرهء او از دنيا فقط به اندازه مخارجش باشد ( كه زياده از مخارج خود نخواهد و حريص به دنيا نباشد ) ، و هر كس را ببيند گويد او از من بهتر و پرهيزكارتر و با تقواتر است ( جز آن كسانى كه متجاهر بفسق باشند و علنا و آشكارا مرتكب گناه شوند ) .\r\nجز اين نيست كه مردم بر دو قسمند يك قسم آن كسانى هستند كه واقعا از او بهتر و پرهيزكارترند ، و ديگر آن كسانى كه از او بدتر و پستترند ، پس ( مؤمن حقيقى آن كسى است كه ) هر گاه كسى را ببيند كه از او بهتر و با تقواتر است تواضع نمايد براى او ( و پيروى او كند و براهى كه او رفته برود ) تا خود را به او برساند ، و چون كسى را ببيند كه از او بدتر و پستتر است بگويد ممكن است صفات خوب او پنهان گرديده و صفات بدش آشكار شده و شايد عاقبت بخير باشد ( چون در تاريخ افراد زيادى نشان ميدهد كه در اوايل عمر بسيار بد بوده‌اند و ليكن عاقبت بخير گرديدند و بدرجات و مقامات عاليه نائل شدند ) .\r\nو هر گاه مردى اين چنين باشد و اين صفات در او يافت گردد بمقام بلند و ارجمند رسيده و ميتوان گفت كه بزرگ اهل زمان خود مىباشد .\r\n12 - حديث كرد ما را . . . از حضرت باقر عليه السّلام كه ميفرمود خداوند آفريد ما را از ( طينت ) ( أعلى عليّين ) ، و آفريد قلوب شيعيان ما را از آنچه كه ما را آفريده بود و بدنهاى ايشان را از ( طينتى ) پستتر از آن ، پس قلوب ايشان مايل بسوى ما\r\n","description":"","footnote":"","page_name":" 251 ","page_number":251},
  {"content":"\r\nاست چون از ( طينت ) ما خلق شده است .\r\nسپس اين آيه را تلاوت فرمود : * ( كَلَّا إِنَّ كِتابَ الأَبْرارِ لَفِي عِلِّيِّينَ وَما أَدْراكَ ما عِلِّيُّونَ كِتابٌ مَرْقُومٌ يَشْهَدُه الْمُقَرَّبُونَ ) * ، چنان نيست كه كافران و منافقان ميپندارند ( بلكه ) نامه اعمال نيكوكاران ( با خودشان ) در بهشت عليّون خواهند بود و چه ميدانى تو ( اى كافر و منافق ) كه كتاب عليّون چيست ، كتابيست ( كه بقلم قدرت حق ) نوشته شده ( كه نيكوكاران را ببهشت عليّون برند و فقط ) در آن مكان و آن مقام خواهند رسيد مقربان درگاه خداوند .\r\n13 - حديث كرد ما را . . . از حضرت سجاد عليه السّلام كه ميفرمود : خداوند تبارك و تعالى خلق فرمود قلوب و بدنهاى انبياء را از طينت عليّين « 1 » و خلق فرمود قلوب مؤمنين را از طينت عليين و بدنهاى ايشان را از طينتى پستتر ، و خلق نمود قلوب و بدنهاى كفار را از طينت سجين و هر دو طينت را به يكديگر مخلوط نمود ، و بواسطه همين ( مخلوط شدن ) است كه از مؤمن كافر متولد مىشود و از كافر مؤمن متولد مىگردد ، و براى همين است كه مؤمن گناه مىكند و كافر عمل نيكوئى انجام ميدهد ، و ليكن قلوب مؤمنين ( روى مبناى : كل شىء يرجع الى اصله ) ميل ميكنند به آنچه كه از آن آفريده شده‌اند ، و قلوب كفار روى مىآورند به آنچه كه از آن خلق شده‌اند 14 - حديث كردند ما را . . . از حضرت صادق عليه السّلام كه ميفرمود : خداى\r\n\r\n","description":"","footnote":"\r\n« 1 » عليين يا جمع علىّ و يا مفرد است و معرب مىشود بحروف و حركت ، و ببهشت و آسمان هفتم و ملائكه حفظه كه أعمال بندگان صالح را بالا مىبرند گفته مىشود و گفته شده كه لوحيست از زبرجد سبز كه در زير عرش آويزان است و اعمال بندگان در آن ثبت ميگردد .\r\nو اخبار طينت و امثال آن از متشابهات و معضلات اخبار خاندان عصمت است و آنچه كه بر ما لازم است همان تصديق بمضامين آنها است على وجه الاجمال و ميبايد علم تفصيلى اين گونه اخبار را بائمه عليهم السّلام واگذار كرد چون عقول غير ايشان از ادراك كنه و حقيقت آن عاجز است .\r\n","page_name":" 252 ","page_number":252},
  {"content":"\r\nتبارك و تعالى خلق فرمود ( بدن و قلب ) ما را از نور كه آن نور در طينت أعلى عليين بود ، و خلق فرمود قلوب شيعيان ما را از آنچه كه بدنهاى ما را از آن آفريده بود و خلق فرمود بدنهاى شيعيان ما را از طينتى غير از طينت قلوب ايشان از اين جهت قلوب ايشان بما تمايل دارد .\r\nسپس اين آيه را تلاوت فرمود : * ( كَلَّا إِنَّ كِتابَ الأَبْرارِ لَفِي عِلِّيِّينَ ، وَما أَدْراكَ ما عِلِّيُّونَ كِتابٌ مَرْقُومٌ يَشْهَدُه الْمُقَرَّبُونَ ) * ، و خلق فرمود خداوند قلوب دشمنان ما را از طينت سجين و بدنهاى ايشان را از طينتى پستتر از آن و خلق فرمود قلوب پيروان دشمنان ما را از طينت بدنى دشمنان ما ، و از اين جهت است كه قلوب آنها مايل است بدشمنان ما .\r\nسپس اين آيه را قرائت فرمود : * ( إِنَّ كِتابَ الفُجَّارِ لَفِي سِجِّينٍ وَما أَدْراكَ ما سِجِّينٌ كِتابٌ مَرْقُومٌ وَيْلٌ يَوْمَئِذٍ لِلْمُكَذِّبِينَ ) * ، همانا فجار با نامه عمل سياهشان در سجين خواهند بود ، و آن كتابيست كه ( بدست ملائكه بامر خدا ) نوشته شده ، واى بر كسانى كه روز قيامت را تكذيب ميكنند .\r\n15 - حديث كرد مرا پدرم از . . . از حضرت صادق عليه السّلام كه ميفرمود :\r\nخداى عز و جل خلق فرمود ما را از ( طينت ) عليين ، و خلق فرمود ارواح ما را از ما فوق عليين و خلق فرمود ارواح شيعيان ما را از عليين و اجساد ايشان را از طينتى پستتر از آن ، و بواسطه همين است كه قرابت و نزديكى بين ما و ايشان است و از اين جهت است كه قلوب شيعيان ما بما مايل و مشتاقست .\r\n16 - حديث كرد ما را . . . از حضرت امام محمّد باقر عليه السّلام كه ميفرمود : هر گاه خواستى كه بدانى اهل خير و صلاح و خوبى هستى نگاه كن بقلبت كه اگر قلبا دوست ميدارى اهل طاعت و فرمانبران أوامر خدا را و دشمن ميدارى گناهكاران را پس تو اهل خير و خوبى و صلاح هستى ، و خداوند تو را دوست ميدارد ، و ليكن اگر دشمن ميدارى اطاعتكنندگان خدا را و دوست ميدارى گناهكاران را ، بدان كه اهل خير و صلاح نيستى ، و خداوند تو را دشمن ميدارد و مورد خشم و غضب او خواهى بود و\r\n","description":"","footnote":"","page_name":" 253 ","page_number":253},
  {"content":"\r\nبدان كه هر كس هر كه و هر چه را دوست ميدارد در قيامت با او محشور خواهد شد .\r\n\r\nباب نود و هفتم علت آنكه بعضى خدا را ميشناسند و بعضى منكر خدا هستند\r\n1 - حديث كرد مرا پدرم از . . . از زراره كه گفت پرسيدم از حضرت امام محمّد باقر عليه السّلام از معنى آيه شريفه : * ( وَإِذْ أَخَذَ رَبُّكَ مِنْ بَنِي آدَمَ مِنْ ظُهُورِهِمْ ذُرِّيَّتَهُمْ وَأَشْهَدَهُمْ عَلى أَنْفُسِهِمْ أَ لَسْتُ بِرَبِّكُمْ قالُوا بَلى ) * ، كه خداوند عهد از بنى آدم گرفت ، براى چه ( منظورى ) بوده ؟ فرمود : براى اثبات و شناسانيدن خودش بوده و ليكن مردم فراموش نموده‌اند موقع عهد و پيمان گرفتن از ايشان را و زود باشد كه ( در قيامت ) متذكر و ياد آور گردند ، و اگر خداوند عهد و ميثاق از مردم نگرفته بود كسى نميدانست كه خالق و رازق او كيست .\r\n2 - حديث كردند ما را . . . از داود رقى از حضرت صادق عليه السّلام كه ميفرمود بعد از آنى كه خداوند بشر را خلق نمود بايشان فرمود : كيست پروردگار شما ؟\r\nاولين كسى كه جواب داد رسول خدا صلى الله عليه و آله و ( بعد ) امير المؤمنين عليه السّلام و ( ما ) ائمه عليهم السّلام كه همه گفتند خدايا توئى پروردگار ما ، چون اول جواب دادند خداوند علم و دين را بايشان عنايت فرمود ، و بملائكه گفت اينهايند حاملان دين و علم من و امناى منند در ميان مخلوقاتم و ايشانند مسئول ( راهنماى بندگان من و بر مردم واجبست كه احكام و امور دينى خود را از ايشان سؤال كنند و آنان را دوست بدارند زيرا در قيامت از محبت و ولايت ايشان از مردم سؤال مىشود ) .\r\nسپس به تمام بنى آدم فرمود اقرار كنيد بربوبيت و خدائى من و به اطاعت و دوستى اين چند نفر ( كه زودتر از شما اقرار بخدائى من نمودند ) پس همگى گفتند پروردگارا به آنچه كه فرمودى اقرار داريم ، خداى تعالى بملائكه فرمود : شاهد بر اقرار ايشان باشيد . ملائكه عرضكردند خدايا شاهديم بر اقرار آنها تا اينكه فردا ( ى قيامت ) نگويند غافل بوديم ( و نميدانستيم كه خدائى داريم و بايد او را عبادت\r\n","description":"","footnote":"","page_name":" 254 ","page_number":254},
  {"content":"\r\nو اطاعت كنيم ) و نگويند كه پدران ما مشرك بودند و ما فرزندان ايشان بوديم و ( مقصر آنهايند زيرا پيرو فرمان خدا نشدند و خدا را بما نشناسانيدند و ) آيا ما را عذاب مينمايند بواسطه اعمال زشت گمراهانى كه گمراه بودند ( و ما را گمراه نمودند ) ، اى داود خداوند عهد و ميثاق محكمى گرفته از مردم بر ولايت ( و دوستى ) ما اهل بيت رسالت « 1 » .\r\n3 - حديث كرد مرا پدرم از . . . از حضرت باقر عليه السّلام كه ميفرمود : خداوند آفريد خلق را ، و دوستان خود را از آنچه كه دوست ميداشت خلق نمود و آن طينت بهشتى بود ، و خلق نمود دشمنان خود را از آنچه كه دشمن ميداشت و آن طينت آتش ( جهنم ) بود ، و همه را فرستاد بعالم ظلال ( ذر - اشباح ) راوى گويد عرضكردم ظلال چيست ؟ فرمود : مىبينى سايه خود را در آفتاب با آنكه سايه تو چيزى ( و جسم ) نيست ، ظلال هم همانند آن سايه است .\r\nو سپس خداوند از ميان تمامى بندگان خود پيغمبران را برگزيد و از همهء خلق اقرار بخدائى خود گرفت .\r\nچنان كه خداوند در قرآن مجيد اشاره به همين مطلب ميفرمايد : * ( وَلَئِنْ سَأَلْتَهُمْ مَنْ خَلَقَهُمْ لَيَقُولُنَّ الله ) * ، اگر از تمام مردم سؤال كنى كه چه كسى ايشان را خلق\r\n\r\n","description":"","footnote":"\r\n« 1 » علامه مجلسى رحمه اللَّه در بحار « 146 - 10 ج » از سيد مرتضى نقل مينمايد كه مردى از حضرت سجاد عليه السّلام پرسيد : بچه سبب شما ائمه از مردم برتر و افضل شديد ؟\r\nفرمود : تمامى مردم بر سه قسم هستند ، اول آن مردمى كه بدست جدم رسول خدا صلى اللَّه عليه و آله و سلَّم ( و ما ائمه عليهم السّلام ) اسلام آورده‌اند پس آنها دوست ما ميباشند و ما سيّد و بزرگ آنها هستيم و بما ملحق خواهند شد ، دوم آن مردمى كه با ما جنگيده‌اند ! پس بازگشت ايشان بجهنم خواهد بود ، سوم آن مردمى هستند كه ما از آنها جزيه گرفته‌ايم .\r\nبنا بر اين ايشان در پيشگاه خداوند ذليل و خوارند ، و چهارمين دسته ديگر نيست ، پس چه فضيلتى از اين بالاتر و أفضل مىشود ؟ .\r\n","page_name":" 255 ","page_number":255},
  {"content":"\r\nنموده همگى خواهند گفت : خداوند ( قادر مطلق ) ما را آفريده ، و سپس اقرار بنبوت پيغمبران را خواست و ليكن بعضى اقرار كردند و بعضى اقرار نكردند ، و بعد آنها را بولايت و دوستى با ما دعوت كرد ، پس هر كه ما را دوست ميدارد ( و پيرو ما مىباشد ) در آن روز اقرار كرده ، و هر كه دشمن ما اهل بيت است ( و حقوق حقه ما را غصب كرده و مىكند ) إنكار ولايت و دوستى با ما را نمود ( و اقرار نكرد ) و اشاره به همين است آيه شريفه : * ( فَما كانُوا لِيُؤْمِنُوا بِما كَذَّبُوا بِه مِنْ قَبْلُ ) * ( مردم منافق و كافر ) ايمان نخواهند آورد چون پيش از اين ( در عالم ذر ) تكذيب كرده‌اند ( و اقرار ننموده‌اند ) ، و بعد آن حضرت فرمود : تكذيب آنها در عالم ذر كه خداوند از ايشان عهد و ميثاق ميگرفت بود ، و اگر در آن روز اقرار كرده بودند در دنيا هم اقرار ميكردند « 1 »\r\n\r\nباب نود و هشتم علت آنكه خداوند از نظر مردم پنهانست\r\n1 - حديث كردند ما را . . . از محمّد بن عبد الله خراسانى خادم ( و پيشكار ) حضرت رضا عليه السّلام كه ميگفت يكى از زنادقه ( ملحدين و منكرين خداوند ) به حضرت رضا عليه السّلام عرضكرد : براى چه علت و سبب خداوند ( يكه به آن معتقديد از نظر مردم ) مخفى و پنهان است .\r\nآن حضرت فرمود : پنهان بودن ( از انظار مردم ) بواسطه زيادى گناهان آنها است ، و مخفى و پنهان نيست بر خدا چيزى در دقايق و ساعات شبانه روز ، و خدا هم\r\n\r\n","description":"","footnote":"\r\n« 1 » عالم ظلال كه در روايت بيان فرموده‌اند مراد عالم ارواح و مثال است ، و ظلالش براى اين جهت ميگويند كه مجرد بوده‌اند و داخل بدن جسمانى كثيف نبوده‌اند و اين روايت دلالت مىكند كه خلق ارواح پيش از خلقت أجساد بوده و براى همين است كه خوبان از طينت خوب آفريده شده‌اند چون اقرار بربوبيت خدا و نبوت انبياء كرده‌اند ، و بدها از طينت بد آفريده شده‌اند چون اقرار نكرده اند\r\n","page_name":" 256 ","page_number":256},
  {"content":"\r\nاز چيزى پنهان و مخفى نيست ، عرضكرد پس ( اگر مخفى نيست خدا ) چرا چشمها او را نمىبيند ؟ فرمود : براى آنكه فرق باشد بين او و مخلوقاتش كه با چشم ميتوان آنها را ديد ، و گذشته از اين حرفها : خداوند بالاتر و بزرگتر از آنست كه چشمى او را به بيند و يا وهم و خيال كسى بتواند به او احاطه نمايد و يا در عقل كسى گنجانيده شود عرضكرد حدّ خدا را براى من بيان كن ، فرمود : خداوند را نميتوان تحديد كرد گفت چرا نميشود ؟ فرمود براى آنكه هر محدودى آخر الامر به حدى منتهى ميگردد و هر چه را بتوان تحديد كرد احتمال زياد ( و بزرگ ) شدن دارد ، و هر چه احتمال زياد شدن داشته باشد احتمال كم شدن هم در او هست ( تا به حدى كه به كلى فانى و نابود شود ، و با اين دليل علمى و منطقى ) پس خداوند غير محدود است و زياد و كم نميشود ( ذات و صفات او ) و بوهم و خيال كسى نگنجد ، .\r\n2 - خبر داد مرا . . . از ابو حمزه ثمالى كه گفت عرضكردم به حضرت سجاد عليه السّلام كه : چرا خداوند خود را از خلق پنهان كرده ( كه مردم نميتوانند او را به بينند ؟ ) فرمود : براى آنكه مردم جاهل و نادانند ، و اگر خدا را ميديدند ( در اثر زياد ديدن ) ديگر از او نميترسيدند و او را با عظمت نمىپنداشتند ( و فرمان او را نميبردند و عبادت و اطاعتش نميكردند ) همانند آنكه يكى از شما كه در اول مرتبه خانه كعبه را به بيند آن را عظيم و بزرگ ميشمارد و ليكن اگر چندين مدت ( و يا ساليان دراز ) خانهء كعبه را به بيند بواسطه زياد ديدن چه بسا ديگر به او اعتنا نكند و به او نظر ننمايد و با عظمتش نداند .\r\n\r\nباب نود و نهم علت بعثت و چگونگى اثبات نبوت انبيا و مرسلين و علت اختلاف معجزه ايشان\r\n1 - حديث كرد ما را . . . از حضرت صادق عليه السّلام « 1 » كه ميفرمود در ضمن\r\n\r\n","description":"","footnote":"\r\n« 1 » بيان فوق را مرحوم صدوق در كتاب توحيد ضمن خطبه رسول خدا صلى اللَّه عليه و آله نقل نموده و شايد نويسندگان در كتابت و استنساخ اشتباه كرده‌اند .\r\n","page_name":" 257 ","page_number":257},
  {"content":"\r\nخطبه اى : حمد براى آن خدائى كه پنهانست در نور ( كه مجرد است بطورى كه نميتواند درك كند آن را حواس و اوهام و عقول مردم ) در افق مرتفع و بزرگ ، و عزيز است كه در منتهاى عزتست ، و پادشاه است كه در اوج بلندى است ، و شرافتش از هر شرافتى برتر است ، و ( لطف و رحمت او ) از هر چيزى ( بمخلوقش ) نزديكتر است ، و ظاهر و آشكار است بدون آنكه ديده شود ، و او مىبيند ( تمام مخلوقات را ) و سزاوار است ( بمقتضاى حكمت بالغه ) اينكه بشناسند ( و معتقد باشند ) مردم او را بيگانگى .\r\nو ( چون در نهايت انحطاط است درجه مكلفين و جاهلند به احكام از اين جهت ) مبعوث فرمود بسوى ايشان پيغمبرانى كه بشارت ( بسعادت و عزت و شرف و درجات عالى بهشتى ) دهنده بودند ( بمؤمنين ) و ترساننده بودند ( مردم گناهكار و مشرك را ) تا هر كه هلاك و نابودشدنى است بعد از اتمام حجت و دليل هلاك شود ، و هر كه لياقت حيات ابدى دارد با حجت و برهان ( بوسيله پيغمبران ) زنده بماند ، و ( نيز پيغمبران را فرستاد ) براى اينكه بندگان ياد گيرند آنچه را نميدانند و خدا را بشناسند و اقرار بيگانگى او نمايند .\r\n2 - حديث كردند ما را . . . كه پرسيدند از حضرت صادق عليه السّلام از معنى آيه شريفه : * ( وَلَوْ شاءَ رَبُّكَ لَجَعَلَ النَّاسَ أُمَّةً واحِدَةً وَلا يَزالُونَ مُخْتَلِفِينَ إِلَّا مَنْ رَحِمَ رَبُّكَ وَلِذلِكَ خَلَقَهُمْ ) * ؟ ( « اگر خداى تو ميخواست همه مردم را بيك دين واميداشت » و آنان را بجبر متدين مينمود و ليكن چون در دين اكراه و اجبار نيست ايشان را آزاد گذاشت » .\r\nو ليكن مردم پيوسته در اختلاف دينى و مذهبى و عقايد هستند « تا جايى كه بعضى از حق رو ميگردانند و پيرو هواى نفس و شبهات ميشوند » مگر آنهائى را كه ( لياقت دارند ) خداى تو برحمت و لطف خودش مورد ترحم مخصوص قرار دهد و هدايت نمايد ، و مردم را براى آنكه مورد لطف و ترحم خويش فرمايد ايشان را خلق فرمود » ) .\r\n","description":"","footnote":"","page_name":" 258 ","page_number":258},
  {"content":"\r\nفرمود : تمامى مردم يك امت بودند ( يعنى همه بر يك طريقه بودند ، و چون اختلاف بين ايشان پديد آمد و گمراه شدند ) پس خداوند پيغمبران را مبعوث نمود تا برايشان حجت ( تمام ) باشد « 1 » .\r\n3 - حديث كردند ما را . . . از هشام بن الحكم كه حضرت صادق عليه السّلام در جواب مرد طبيعى مسلكى كه از آن حضرت پرسيد : بچه دليل ثابت مينمائى بعثت انبياء و رسل را فرمود : ما چون ثابت نموديم ( بدلائل عقليه ) كه براى ما خالق و صانعى هست كه\r\n\r\n","description":"","footnote":"\r\n« 1 » اگر كسى سؤال كند كه علت اختلاف در أديان كه دامنگير مردم دنيا گرديده از كجا ناشى شده ؟ جوابهاى چندى هست از جمله : ماهيت و حقيقت تمام اديانى كه پيغمبران مأمور بتبليغ آن بوده‌اند يكيست و هيچ گونه اختلافى با يك ديگر ندارند و ليكن از وقتى كه دستهاى مرموز و دست چپاولگرى رهبران فاسد أديان كه خود را جانشين و مبلغ دين پيغمبران ميدانستند براى رسيدن برياست و مقام باز شد و شروع كردند به تحريف و زير و رو نمودند احكام دين را مطابق ميل و دلخواه و رأى خود ، و با دين خدا بازى كردند ، اختلاف در دين هم از همان موقع در ميان مردم پيدا شد ، و قرآن در ضمن آيه - 18 - آل عمران به اين مطلب ناطقست بقولش كه ميفرمايد : دين در نزد خداوند دين مقدس اسلام است و اهل كتاب ( يهود و نصارى ) پيش از ظهور دين اسلام اختلافى در دين نداشتند و لكن پس از ظهور اسلام با اينكه دانا بودند كه اسلام برحقست اختلاف كردند .\r\nو در مذمت اين گونه مردم در - 78 - سوره بقره ميفرمايد : پس واى بر آن كسانى كه ( نوشتند و ) مينويسند كتاب ( هاى خدا ) را بدست خود ( مطابق ميل خود ) و ميگويند كه اين نوشته‌ها از طرف خداوند است ( همانند ترجمه كتب عهد عتيق و جديد موجود فعلى كه چاپ شده ، و نزد اين بنده دو نوع آن موجود مىباشد ) .\r\nبنا بر اين تمام أديان حقه يكيست و اختلاف حسابس از دين جدا است ، و گذشت در صفحه - 192 - مختصرى در اختلاف اديان و فتواهاى مجتهدين .\r\n","page_name":" 259 ","page_number":259},
  {"content":"\r\nاز ما ( بشر ) و از تمام مخلوقات برتر است ( و آن صانع حكيم است و بناى همهء امورش بر حكمت و مصلحت است ) و منزه است از اينكه مردم بتوانند او را به بينند و يا او را لمس نمايند ( كه جسم باشد و مردم دست بر بدنش بگذارند ) و با او مجالست كنند و همنشين شوند و او با مردم بنشيند و با يك ديگر سخن بگويند ، پس ثابت مىشود كه براى آن خدا پيغمبرانى هست در ميان مردم كه ( چون او حكيم است و نشايد كه خلق را ضايع و مهمل گذارد ، بنا بر اين بايد باشند تا ) آنها هدايت و راهنمائى بنمايند به آنچه كه براى مردم مصلحت و منفعت دارد و بقاء ايشان به آن وابسته است كه اگر ترك كنند موجب فنا و نابودى ايشان مىشود .\r\nپس ثابت گرديد وجود كسانى كه از طرف خداى حكيم دانا مبعوث گرديده‌اند و بأمر او بمردم امر و نهى نموده‌اند و مقاصد او را بمردم رسانده‌اند ، و ايشان پيغمبران و برگزيدگان از مردمند ، و پيغمبران مردان حكيمند كه بحكمت ادب و مبعوث شده‌اند و با مردم شركتى ندارند در هيچ يك از احوال و صفات و اخلاقشان با آنكه در خلقت و قواى بدنى با آنها يكسانند ، و مؤيدند از طرف ( خداى ) حكيم عليم بعلم و حكمت ( تا اينجا راجع بنبوت عامّه بود كه وجود پيغمبر لازمست و از اينجا در بارهء اثبات نبوت خاصه است و اينكه نبوت هر پيغمبرى چگونه ثابت مىشود ) .\r\nپس ثابت شد كه در هر زمان و روزگارى وجود يك پيغمبرى با دلايل و براهين ( و شواهد و معجزات ) خواهد بود تا خالى نباشد زمين خدا از حجتى كه با او علم و معجزه و نشانه اى باشد كه دلالت بر صدق و راستى گفتار و ادعاى او و بر اجراى حكم عادلانه او بنمايد ، « 1 » .\r\n\r\n","description":"","footnote":"\r\n« 1 » حاصل اين روايت آنست كه چون ثابت گرديد بدلائل عقليه و نقليه وجود خداى صانع عليم حكيم و اينكه خداوند كار عبث و بىفائده و بيهوده نميكند چون حكيم است ، و روى اين مبنا اين خلق را عبث و بيهوده نيافريده بلكه براى أمر بزرگ و عظيمى ايشان را خلق فرموده كه آن عبارتست از عبادت .\r\nچنان كه ميفرمايد : * ( وَما خَلَقْتُ الْجِنَّ وَالإِنْسَ إِلَّا لِيَعْبُدُونِ ) * ، و چون ذاتا انسان مدنى الطبع است و احتياج بقانون فردى و اجتماعى دارد و خود بشر هم نميتواند وضع قانون نمايد و آن چنان كه شايد و بايد است از طريق تجربه هم نميتواند پى بمصالح و منافع خود ببرد و عقل او هم قادر نيست كه جزئيات امور را درك كند زيرا چه بسا در ضمن تجربه منجر به هلاكت شود و از عهده بر نيايد كه نمونه آن امروزه ديده شده كه در تمام ممالك مترقى دنيا ( بقول خودشان ) بزرگانشان وضع قانون نموده‌اند و براى كوچكترين چيزى تبصره و مادّه نوشته‌اند و با اين حال ديده‌ايم و مىبينيم هنوز نتوانسته‌اند مملكت خود را بطور صحيح اداره نمايند با اينكه قرنهاى متماديست تجربه ميكنند و در كارها آخرين فكر خود را به كار مىبرند ؟ ! بنا بر اين يك نفرى كه ريشهء خانوادگى كه اصل مطلبست دارا باشد و نيروئى ما فوق نيروى مردم داشته باشد و منزه از صفات و خصلتهاى بد باشد و قابليت ارتباط با مبدء داشته باشد لازم است و چنين فرد شاخصى را در لسان شرع پيغمبر مينامند .\r\n","page_name":" 260 ","page_number":260},
  {"content":"\r\n4 - حديث كردند ما را . . . از ابو بصير كه از حضرت صادق عليه السّلام مردى پرسيد : براى چه علت و سبب خداوند مبعوث فرموده انبياء و رسل را بسوى مردم آن حضرت فرمود : براى آنكه تا بعد از ارسال رسل و بعثت انبياء براى مردم حجتى نباشد بر خدا و نگويند براى ما بشارت دهنده ( بنعمت و بهشت تو ) و ترساننده ( از عذاب تو ) بسوى ما نيامد و از اين جهت ما نميدانستيم و اطلاع و آگاهى نداشتيم ( كه بايد تو را عبادت كنيم ) .\r\nآيا نشنيده اى قول خدا را كه حكايت از خازنين جهنم و گفتگوى ايشان را با جهنميان ميفرمايد كه خزنه جهنم بواسطه ارسال رسل اتمام حجت مينمايند ، كه ميفرمايد : * ( أَ لَمْ يَأْتِكُمْ نَذِيرٌ قالُوا بَلى قَدْ جاءَنا نَذِيرٌ فَكَذَّبْنا وَقُلْنا ما نَزَّلَ الله مِنْ شَيْءٍ إِنْ أَنْتُمْ إِلَّا فِي ضَلالٍ كَبِيرٍ ) * ( پس از آنكه جهنميان را در جهنم بردند خازنان جهنم به آنها ميگويند كه ) آيا براى شما پيغمبرى نيامد ؛ ، جهنميان در جواب بگويند بلى پيغمبرى بسوى ما مبعوث شد و ليكن ما تكذيب او نموديم ، و ( بواسطه جهل به او ) گفتيم كه خدا چيزى نفرستاده ( بر تو ) و تو ( دروغ ميگوئى و ) در ضلالت و گمراهى\r\n","description":"","footnote":"","page_name":" 261 ","page_number":261},
  {"content":"\r\nهستى ( و قصد دارى كه ما را فريب دهى و اغفال نمائى ) .\r\n5 - حديث كرد مرا پدرم از . . . از حسين بن نعيم صحّاف كه گفت از حضرت صادق عليه السّلام پرسيدم : آيا ممكنست مرد مؤمنى كه ايمانش ثابت شده باشد ( پيش خداوند و ) خدا او را بعد از ايمان بكفر بكشاند ( كه كافر گرداند ؟ ) .\r\nآن حضرت فرمود : كه خدا عادلست و جهت اينكه پيغمبران را فرستاده آنست كه مردم را دعوت بايمان به خدا بنمايند و هيچ گاه خداوند كسى را بكفر دعوت ( ننموده و ) نمينمايد ، گفت عرضكردم : كافرى كه كفرش ثابت شده پيش خداوند آيا خداوند او را بعد از كفر بايمان ميكشاند ( كه مؤمن شود ) ؟ فرمود : خداى عز و جل خلق نموده مردم را در حالى كه نميدانستند و تشخيص نميدادند ايمان و كفر را ، به همين علت فرستاد بسوى ايشان پيغمبران را تا مردم را بايمان به خدا دعوت كنند و حجت خود را بر ايشان تمام نمايد ، پس بعضى ( كه مخالفت با فطرت خود نكردند و قابليت هدايت شدن را داشتند و ) بتوفيق الهى هدايت يافتند ( و رستگار شدند ) و بعضى ( كه مخالفت با فطرت خود كه خداپرستى است نمودند و لياقت هدايتشدن را نداشتند و بسبب كفر و انكار سلب توفيق از آنها شد و ) هدايت نشدند 6 - حديث كردند ما را . . . از ابن السكيت ( بكسر سين و تشديد كاف ) كه گفته پرسيدم از حضرت رضا عليه السّلام ؟ براى چه علت و سبب بود كه خداى عز و جل مبعوث فرمود موسى بن عمران را بعصا و يد بيضا ( كه دست در گريبان مينمود وقتى كه بيرون مىآورد مانند خورشيد ميدرخشيد ) و آلاتى چند كه بسيار شبيه بسحر بود و مبعوث فرمود حضرت عيسى را ( با معجزه اى كه شبيه ) بطب ( بود ) و مبعوث فرمود حضرت محمّد صلى الله عليه و آله را بكلام و خطبه‌ها ( ى فصيح و بليغ ) .\r\nآن حضرت در جواب فرمود : زمانى كه حضرت موسى به نبوت مبعوث گرديد ( بيشتر ) مردم آن زمان ساحر و جادوگر بودند ( و بآنوسيله كارهاى محير العقول مينمودند ) پس خداوند يكنوع معجزه اى به حضرت موسى داد كه شبيه بسحر بود و ( ليكن حقيقتا سحر نبود و ) سحر و جادوى آنها را باطل ميكرد تا حجت بر ايشان تمام باشد ،\r\n","description":"","footnote":"","page_name":" 262 ","page_number":262},
  {"content":"\r\nو حضرت عيسى را وقتى مبعوث فرمود كه در مردم بيماريهاى گوناگون و آفات بدنى پديد آمده بود و محتاج بطبابت بودند ( و بمرور زمان و در اثر تجربيات طبيبان نسبتا حاذقى پيدا شده بودند ) و علم طب حد اعلاى قوت را گرفته بود .\r\nپس خداوند معجزه اى به آن حضرت عنايت فرمود كه شبيه بعلم طب بود و با آن مرده را زنده ميكرد و سالم مينمود مبتلايان به بيمارى پيسى و برص را و بينا ميفرمود نابينايان و كوران مادرزاد را باذن خداى تعالى تا اينكه حجت بر مردم تمام باشد ( و نتوانند عذرى بياورند كه ما هادى و راهنماى بسوى تو نداشتيم ) و خداوند تبارك و تعالى مبعوث فرمود حضرت محمّد صلى الله عليه و آله و سلم را در وقتى كه بيشتر اهل آن زمان خطيب و سخنران بودند ( راوى گويد ) و گمانم آن حضرت فرمود : شعر نيكو ميسرودند ، پس خداوند قرآن را بحضرتش مرحمت فرمود تا مردم از مواعظ و نصايح و احكام آن پند گيرند و هدايت شوند ، و بدين وسيله گفتارهاى باطله ايشان باطل شود و حجت بر مردم تمام باشد « 1 » ، ابن السكيت گويد : عرضكردم : به خدا قسم كسى را در علم و بيان مطالب همانند شما نديده‌ام ، بفرمائيد در اين زمان ( كه رسول خدا صلى الله عليه و آله و سلَّم رحلت فرموده ) حجت خدا بر مردم كيست ؟ فرمود : عقل ( البته نه عقلهاى ناقص مردم بلكه آن عقلى ) كه بتواند تشخيص دهد و بشناسد سخن آن كسى كه از طرف خدا ادعا مينمايد ( رهبرى را كه ما ائمه باشيم ) و سخن آن كسى كه بدروغ ادعائى مىكند ، ابن السكيت گويد عرضكردم : به خدا قسم جواب همين است و بس ،\r\n\r\n","description":"","footnote":"\r\n« 1 » از مفهوم مجموع اين روايت اين فهميده مىشود كه تمامى پيغمبران همه گونه معجزه را دارا بودند و ليكن هر يك از ايشان بالنسبه به زمان خود مأمور به اظهار يكنوع و يا چند نوع معجزه بودند .\r\n","page_name":" 263 ","page_number":263},
  {"content":"\r\n\r\nباب صدم علت آنكه انبياء و ائمه ( ع ) داراى معجزه بوده اند\r\n1 - حديث كردند ما را . . . از ابو بصير كه گفت عرضكردم به حضرت صادق عليه السّلام بچه جهت و علتى خداوند بانبياء و رسل و شما ائمه معجزه « 1 » عطا نموده ؟ ! فرمود : براى آنكه دليل بر صدق و راستى گفتار ايشان باشد ، و معجزه علامت و نشانه ايست كه خداوند عطا نميفرمايد مگر بانبياء و رسل و حجج خود ، تا شناخته گردد و تميز داده شود درستى گفتار راستگو و دروغ دروغگو ( كه بدروغ پيغمبرى و يا امامت مىكند ) ،\r\n\r\nباب صد و يكم علت آنكه پيغمبران اولو العزم را اولو العزم گفتند\r\n1 - حديث كرد مرا پدرم از . . . از حضرت امام محمّد باقر عليه السّلام كه ميفرمود :\r\nدر تفسير آيه شريفه : * ( وَلَقَدْ عَهِدْنا إِلى آدَمَ مِنْ قَبْلُ فَنَسِيَ وَلَمْ نَجِدْ لَه عَزْماً ) * ، ما با آدم عهد بستيم از پيش و ليكن فراموش كرد و در آن عهد او را با عزم و ثابت قدم نيافتيم كه آن حضرت ميفرمود : خداوند با آدم عهد نمود در بارهء رسول خدا حضرت محمّد صلى الله عليه و آله و ائمه عليهم السّلام بعد از حضرتش و ليكن ترك نمود كه ايشان آنچنان هستند ! .\r\nو جهت آنكه ( حضرت نوح ، ابراهيم ، موسى ، عيسى عليهم السّلام و حضرت محمّد صلى الله عليه و آله ) اولو العزم ناميده شدند براى اين بود كه خداوند در باره حضرت محمّد صلى الله عليه و آله و سلَّم و اوصياء بعد از حضرتش و ( خاصه ) حضرت مهدى ( صاحب الزمان - عج ) و سيرت و رفتارش\r\n\r\n","description":"","footnote":"\r\n« 1 » معجزه عبارت از انجام دادن عمليست كه ديگران از انجام دادن همانندش را عاجز باشند ، و اگر از يكى از بندگان صالح سر زند آن را كرامت نامند ، و فرق فاحشى با سحر و جادو و چشم بندى و تردستى دارد ، و تفصيل آن را طالبين در « مفتاح النبوه » محمّد رضا بن محمّد أمين همدانى ملاحظه فرمايند .\r\n","page_name":" 264 ","page_number":264},
  {"content":"\r\nعهد گرفت و همه اقرار نمودند 2 - حديث كردند ما را . . . از حضرت رضا عليه السّلام كه ميفرمود : پيغمبران اولو العزم را براى اين جهت اولو العزم ناميدند كه : چون ايشان صاحب عزيمت و شريعت ( و دين ) بوده‌اند ، و هر پيغمبرى كه بعد از حضرت نوح عليه السّلام تا زمان ( بعثت ) حضرت ابراهيم عليه السّلام بوده‌اند بر شريعت و طريقه و تابع كتاب ( صحف ) حضرت نوح عليه السّلام بوده‌اند ، و هر پيغمبرى كه بعد از حضرت ابراهيم خليل الرحمن - عليه السّلام تا زمان ( بعثت ) حضرت موسى عليه السّلام بوده‌اند بر طريقه و شريعت و تابع كتاب ( صحف و مبلغ دين ) حضرت ابراهيم عليه السّلام بوده‌اند ، و پيغمبرانى كه بعد از حضرت موسى عليه السّلام بوده‌اند همه بر دين و منهاج و تابع كتاب ( تورات ) حضرتش بودند تا زمان ( بعثت ) حضرت عيسى عليه السّلام ، و پيغمبرانى كه بعد از حضرت عيسى عليه السّلام تا زمان ( بعثت ) پيغمبر ما حضرت محمّد صلى الله عليه و آله و سلَّم بوده‌اند همه بر منهاج و طريقه و شريعت و تابع كتاب ( انجيل ) حضرت عيسى عليه السّلام بوده‌اند ، و ايشانند پنج پيغمبر اولو العزم و افضلند از باقى انبياء و رسل « 1 » .\r\n\r\n","description":"","footnote":"\r\n« 1 » علامه مجلسى در ( 33 - 11 ج ) بحار از كامل الزياره و اقبال الاعمال از حضرت سجاد و حضرت صادق عليهما السّلام نقل مينمايد كه : پيغمبران اولو العزم را براى اين جهت اولو العزم گفتند كه مبعوث بشرق و غرب زمين و بر تمام جن و انس بوده‌اند .\r\nو بعضى گفته‌اند اولو العزم شش نفرند و حضرت آدم عليه السّلام را جزو گرفته‌اند و تقريبا ميتوان گفت صحيح است زيرا مردم پيش از بعثت حضرت نوح عليه السّلام يقينا بلا تكليف نبوده‌اند چون پدران انبياء همه عابد و خدا پرست بوده‌اند و هر كه خدا پرست باشد دين دارد ، و دين بايد از طرف رسول ابلاغ شود ، و رسول اولو العزم است پس بالنتيجه معلوم ميگردد كه آدم عليه السّلام هم اولو العزمست زيرا از زمان حضرت آدم تا زمان بعثت حضرت نوح پيغمبر صاحب شريعت نبوده ؟ .\r\nو بعضى پيغمبران ديگر را نيز اولو العزم ميدانند و ليكن چون سخنان ايشان معتبر نيست از بيان گفتارشان خوددارى شد .\r\n","page_name":" 265 ","page_number":265},
  {"content":"\r\nو شريعت حضرت محمّد صلى الله عليه و آله منسوخ نميگردد و پيغمبرى بعد از پيغمبر اسلام نخواهد بود تا روز قيامت و هر كس ادعاى پيغمبرى كند و بعد از قرآن كلماتى چند جمع كند و بنويسد و آن را كتاب آسمانى نام گذارد خونش مباحست ( چون گمراه كننده است ) و هر كس كه ادعاى او را بشنود واجبست بقتلش برساند ( و لازم هم نيست كه از مجتهد اجازه بگيرد و بهر نحوه و طرزى كه ميتواند بايد او را بكشد اگر چه تا حدى مستلزم مخارج و يا اندك صدمه بدنى هم باشد ، ولى متأسفانه . . . )\r\n\r\nباب صد و دوم علت آنكه مردم مأمورند از پيغمبران و ائمه ( ع ) اطاعت نمايند\r\n1 - حديث كرد ما را . . . از مولاى متقيان على عليه السّلام كه ميفرمود : بر مردم واجبست كه اطاعت و پيروى نمايند از ( أوامر و نواهى ) خدا و پيغمبران و ( ائمه عليهم السّلام كه ) صاحبان امر ( هستند ) و علت آنكه مردم بايد از صاحبان أمر اطاعت كنند آنست كه چون ايشان داراى مقام عصمت و پاك هستند از تمامى گناهان ( كبيره و صغيره ) و امر نميكنند بمردم كه مرتكب گناه و معصيت شوند و نافرمانى خدا نمايند ( و كوچكترين چيزى را فروگذار ننموده‌اند مگر آنكه بيان و حكم آن را فرموده‌اند ولي متأسفانه قسمت عمدهء مردم مسلمان امروز سخت غافل و گمراه شده‌اند و رو از فرمايشات و دستورات آنان گردانيده‌اند ! ! ) .\r\n\r\nباب صد و سوم علت آنكه مردم احتياج به پيغمبر و امام ( ع ) دارند\r\n1 - حديث كرد ما را . . . از جابر بن يزيد جعفى « 1 » كه گفت عرضكردم\r\n\r\n","description":"","footnote":"\r\n« 1 » جعفى بضم جيم و سكون عين و تشديد ياء ، و محدث قمى رحمه اللَّه در تحفة الاحباب گويد آنچه از روايات استفاده مىشود او حامل اسرار علوم اهل بيت عليهم السّلام بوده و گاه گاهى بعضى از معجزات اظهار مينموده كه عقول مردم تاب شنيدن آن را نداشته لهذا او را نسبت باختلاط ( حواس ) داده‌اند و روايات در مدح او بسيار است ، و از او مرويست كه گفته حديث كرد مرا حضرت باقر عليه السّلام هفتاد هزار حديث كه من بإحدى نگفته‌ام و نخواهم گفت ( چون مردم استعداد فهم و درك و تاب شنيدن آن را نداشته‌اند ) .\r\nو گويد : گفتم به حضرت باقر عليه السّلام فدايت شوم بار بزرگى بار من كرده‌ايد بواسطه اين احاديثى كه نميتوانم بمردم بگويم و بسا باشد كه جوش مىزند در سينهء من كه فرو ميگيرد مرا شبه جنون ، فرمود : هر گاه چنين شود برو به بيابان و گودالى بكن و سر در آن كن و بگو حديث كرد مرا محمّد بن على الباقر عليهما السّلام بچنين و چنين .\r\n","page_name":" 266 ","page_number":266},
  {"content":"\r\nبه حضرت امام باقر عليه السّلام كه : براى چه سبب و علت مردم احتياج به پيغمبر و امام عليهم السّلام دارند ؟ .\r\nفرمود : براى بقاء و نظم و اصلاح عالم ، و بقاء و اصلاح عالم بوجود ايشان آن است كه : خداوند عذاب را از مردم ( كه بواسطه اعمال بدشان مستوجب شده‌اند ) دفع و رفع مينمايد تا زمانى كه پيغمبر و امام در بين ايشان باشند .\r\nچنان كه در قرآن ميفرمايد : * ( وَما كانَ الله لِيُعَذِّبَهُمْ وَأَنْتَ فِيهِمْ ) * ، خداوند عذاب نخواهد كرد مردم را در حالى كه تو اى پيغمبر ( رحمة للعالمين ) در بين ايشان هستى .\r\nو رسول خدا صلى الله عليه و آله و سلم فرموده : ستارگان امانند براى اهل آسمان و اهل بيت من امانند براى اهل زمين ، و اگر ستارگان از آسمان فرو ريزند ميرسد باهل آسمان آنچه را كه دوست نميدارند ( شايد هلاكت و نابود شدن باشد ) همچنين اگر اهل بيت من از ميان مردم بروند خواهد رسيد باهل زمين آنچه را كه مكروه ميدارند ( و آن مرگست ) و اهل بيت آن حضرت ( دوازده نفر ) ائمه ميباشند كه خداوند اطاعت آنها را با اطاعت خود و رسول خود برابر و مقرون فرموده چنان كه ميفرمايد : * ( يا أَيُّهَا الَّذِينَ آمَنُوا أَطِيعُوا الله وَأَطِيعُوا الرَّسُولَ وَأُولِي الأَمْرِ مِنْكُمْ ) * ، اى كسانى كه ايمان ( به خدا و\r\n","description":"","footnote":"","page_name":" 267 ","page_number":267},
  {"content":"\r\nرسول و قيامت ) آورده‌ايد فرمان خدا و رسول و فرمانداران ( از طرف خدا و رسول ) را اطاعت كنيد ، و ايشان معصوم و پاك هستند ( از هر رجس و پليدى و اعمال زشت ) و مرتكب هيچ گونه گناهى نشده و نميشوند و نافرمانى خدا را نميكنند بلكه مؤيد من عند الله و به راه و طريق صواب و صلاح ميباشند ، و بسبب ايشان خداوند بندگان خود را روزى ميدهد و شهرهايشان را آباد ميگرداند ، و بواسطهء آنها باران از آسمان مىبارد و ( گياه و محصولات كه توأمست با ) بركات از زمين خارج مىشود ، و بواسطه وجود ايشان است كه بگناهكاران مهلت داده شده و تعجيل در عذاب و عقوبت ايشان نميشود ( تا شايد بيدار و هوشيار شوند و توبه نمايند ) .\r\nو روح قدسى از ايشان دقيقه و آنى جدا نميگردد ، و ايشان از قرآن جدا نيستند و قرآن هم از ايشان جدا نيست ، صلوات الله عليهم اجمعين .\r\n\r\nباب صد و چهارم علت آنكه پيغمبر خاتم ( ص ) از تمامى انبياء افضل است\r\n1 - حديث كرد ما را . . . از حضرت صادق عليه السّلام كه ميفرمود : يكى از مردان قريش به حضرت رسول صلى الله عليه و آله عرضكرد : چه چيز سبب شد كه سبقت گرفتى بر پيغمبران در شأن و جلالت و از همهء ايشان برتر و أفضل شدى با اينكه بعد از همهء آنها برسالت مبعوث شدى و خاتم آنان گرديدى ؟\r\nفرمود : چون من اول كسى بودم كه اقرار بخداوندى خدا نمودم ، و اول كسى بودم كه جواب گفتم و تصديق كردم بپروردگارى و خدائى او موقعى كه خداوند عهد و ميثاق از تمام مردم ميگرفت و ايشان را بر گواه خودشان شاهد مينمود و فرمود : * ( أَ لَسْتُ بِرَبِّكُمْ ) * ، آيا من پروردگار شما نيستم ؟ همه گفتند بلى پروردگار ما توئى .\r\n","description":"","footnote":"","page_name":" 268 ","page_number":268},
  {"content":"\r\n\r\nباب صد و پنجم علت آنكه نبى اكرم ( ص ) را امى ناميدند\r\n1 - حديث كرد مرا پدرم از . . . از جعفر بن محمّد كه گفت پرسيدم از حضرت امام محمّد تقى عليه السّلام كه : چرا نبى اكرم را امّى ميگفتند ؟\r\nفرمود : مردم چه ميگويند در اين موضوع ؟ عرضكردم كه مردم گمان ميكنند كه چون آن حضرت نميتوانست بنويسد و بخواند حضرتش را امى گفتند ! فرمود : دروغ ميگويند ، لعنت خدا بر آنها باد ، چگونه چنين چيزى مىشود كه پيغمبر نميتوانست بخواند و بنويسد ! ( و هر كه چنين معتقد باشد بر خلاف قول خدا معتقد شده ) با اينكه خداوند در كتاب محكم خود قرآن مجيد ميفرمايد :\r\n* ( هُوَ الَّذِي بَعَثَ فِي الأُمِّيِّينَ رَسُولًا مِنْهُمْ يَتْلُوا عَلَيْهِمْ آياتِه وَيُزَكِّيهِمْ وَيُعَلِّمُهُمُ الْكِتابَ وَالْحِكْمَةَ ) * ، او است خدائى كه ميان عرب امّى ( كه خواندن و نوشتن را نميدانستند ) پيغمبرى بزرگوار از جنس همان مردم مبعوث برسالت فرمود تا برايشان آيات وحى خدا را تلاوت كند و ايشان را از جهل و صفات ناپسند و اخلاق زشت پاك سازد و شريعت و كتاب آسمانى و حكمت الهى به آنها بياموزد .\r\nپس وقتى كه خدا بفرمايد : پيغمبر تلاوت آيات مينمود و مردم را تعليم كتاب ميكرد ، آيا چنين پيغمبرى نميتوانست بخواند و بنويسد ؟ ! به خدا قسم رسول خدا صلى الله عليه و آله و سلم بهفتاد و سه زبان ميخواند و مينوشت ، و علت آنكه آن حضرت را امّى گفتند براى اين بود كه از اهل مكه بود و مكه را ام القرى ميگويند چنان كه خداى تعالى ميفرمايد : * ( وَلِتُنْذِرَ أُمَّ الْقُرى وَمَنْ حَوْلَها ) * ( ام القرى يعنى مادر شهرها ، و ام با ياء نسبت امّى مىشود يعنى كسى كه از اهل مكه است ) .\r\n2 - حديث كردند ما را . . . از مردى كه گفت عرضكردم به حضرت باقر عليه السّلام كه ( بعضى از ) مردم گمان ميكنند كه رسول خدا صلى الله عليه و آله نميتوانست بخواند و بنويسد فرمود دروغ ميگويند خدا آنها را لعنت كند ( و از رحمتش دور بگرداند )\r\n","description":"","footnote":"","page_name":" 269 ","page_number":269},
  {"content":"\r\nچگونه آن حضرت نميتوانست بخواند و بنويسد با اينكه خداوند ( در حق آن حضرت ) ميفرمايد : * ( هُوَ الَّذِي بَعَثَ فِي الأُمِّيِّينَ رَسُولًا مِنْهُمْ يَتْلُوا عَلَيْهِمْ آياتِه وَيُزَكِّيهِمْ وَيُعَلِّمُهُمُ الْكِتابَ وَالْحِكْمَةَ وَإِنْ كانُوا مِنْ قَبْلُ لَفِي ضَلالٍ مُبِينٍ ) * ، پس اگر آن حضرت خواندن و نوشتن را نميدانست چگونه ( خداوند فرموده كه ) مردم را تعليم كتاب و حكمت الهى ميفرمود ( مگر نعوذ با لله خدا دروغ فرموده ) ؟\r\nراوى گويد عرضكردم : پس چرا حضرتش را امّى ناميده‌اند ؟ ! فرمود : چون نسبت به مكه داشت ( و از اهل مكه بود ) و مكه را « امّ » ميگويند چنان كه خداى عز و جل فرموده : * ( لِتُنْذِرَ أُمَّ الْقُرى وَمَنْ حَوْلَها ) * ( كه مراد از ام القرى مكه است ) و هر كسى اهل مكه باشد او را به آنجا نسبت ميدهند و به او امّى ميگويند « 1 »\r\n\r\n","description":"","footnote":"\r\n« 1 » امى ( بضم همزه و تشديد ميم ) كسى را گويند كه تحت سرپرستى مادر بوده و درسى نخوانده و بيسواد باشد و بيشتر اوقات اين كلمه را در مورد كسى به كار مىبرند كه يتيم باشد چون غالبا بچه‌هاى يتيم كه تحت سرپرستى مادر هستند از علم و دانش دورند زيرا مادر جاهلست و خبرى از علم و دانش ندارد تا فرزند خود را بمكتب و مدرسه فرستد ، و راوى همين اشتباه را كرده كه امّى بودن آن حضرت بواسطه اينست كه يتيم بوده و حضرت باقر و جواد الائمه ( ع ) فرموده‌اند كه براى اين جهت حضرتش را امى نميگويند بلكه چون اهل مكه مىباشد .\r\nو در اينكه آن حضرت ميتوانسته بخواند و بنويسد شك و ترديدى نيست زيرا پيغمبر بايد از همه لحاظ كامل بلكه فرد أكمل باشد ، و تمام مورّخين شيعه و سنى نوشته‌اند كه آن حضرت در روزهاى آخر عمر خود فرمود :\r\nايتونى بدوات و كتف اكتب لكم كتابا لن تضلوا بعده ابدا ، بياوريد براى من ( قلم و ) كتف حيوانى تا بنويسم براى شما نوشته اى ( در باره خليفه و جانشين بلا فصل خودم ) كه بعدا گمراه و سر بگريبان نشويد ، و كسى كه بتواند بنويسد يقينا ميتواند بخواند و بحث است در اينكه خواندن و نوشتن آن حضرت از چه وقت شروع شده در مجمع البيان از سيد مرتضى نقل مينمايد در ذيل آيه : * ( وَما كُنْتَ تَتْلُوا مِنْ قَبْلِه مِنْ كِتابٍ وَلا تَخُطُّه بِيَمِينِكَ إِذاً لَارْتابَ الْمُبْطِلُونَ\r\n( تو اى پيغمبر پيش از بعثت نميخواندى و نمينوشتى ، چون بمكتب و مدرسه نرفته بودى و خواندن و نوشتن را تعليم نگرفته بودى ، و اگر اين چنين ميبود ، اهل باطل و منكران نبوت تو و وحى و قرآن در پيغمبرى تو شك و ترديد داشتند و هنگامى كه آيات قرآن را ميخواندى ميگفتند قرآن بوحى نيست و به تو ميگفتند كه از كتابهاى سابقين جمع و تأليف كرده اى ) كه از ظاهر آيه مفهوم مىشود كه آن حضرت پيش از بعثت نميتوانسته بخواند و بنويسد .\r\nو علامه مجلسى در ( 134 - 16 ج ) بحار ميفرمايد : ممكنست جمع بين أخبار نمائيم و به دو وجه بگوئيم - اول - آنكه آن حضرت قادر به نوشتن بوده ( چه پيش از بعثت و چه بعد از آن ) و ليكن براى مصلحتى ( كه آن شك و ترديد مردم باشد ) نمينوشته - دوم آنكه نمينوشته و نميخوانده يعنى نوشتن و خواندن را از كسى ( غير از خدا ) نياموخته و إلا كسى كه عالم بعلوم أولين و آخرين بوده و ميتوانسته شق القمر بلكه بالاتر از آن را انجام ميداده چگونه قادر به نوشتن و خواندن نبوده .\r\nعلى أى تقدير ، امى بودن آن حضرت بزرگترين منقبت و سند نبوت حضرتش مىباشد ، زيرا با نداشتن جزئىترين سابقهء تحصيل بياناتش از نظر علمى و منطقى ما فوق و حد اعلاى مرتبه را دارد كه كسى قادر به نوشتن نيست و زبان كسى قدرت بيانش را ندارد ، و ما مردم اگر مدرسه نرويم و خواندن و نوشتن را ياد نداشته باشيم ننگست و موجب خفّت و خوارى خواهد بود ، و ليكن براى پيغمبر موجب سرافرازى و سربلنديست و سبب ثابت شدن حقانيت حضرتش مىباشد و اگر درس خوانده بود نميشد قبول كرد ادعايش را ، خاصه مردم جاهل ميگفتند كه اين كلماتى را كه بنام آيات قرآن بر ما ميخواند و مدعيست كه جبرئيل از طرف خداوند برايش نازل مينمايد دروغ است و خودش بهم بافته و جمع كرده از خود و كتابهاى پيشينيان ! ! .\r\nو بالنتيجه مسلمانان صدر اسلام زير بار نميرفتند و حضرتش را به پيغمبرى قبول نميكردند و ميگفتند اين هم مانند افراد ديگر كه بدروغ ادعاى پيغمبرى كرده و ميكنند ادعاى نبوت و رسالت مينمايد .\r\n","page_name":" 270 ","page_number":270},
  {"content":"\r\n3 - حديث كردند ما را . . . كه پرسيدند از حضرت صادق عليه السّلام از معنى آيه :\r\n* ( وَأُوحِيَ إِلَيَّ هذَا الْقُرْآنُ لأُنْذِرَكُمْ بِه وَمَنْ بَلَغَ ) * ، وحى ميفرستد خداوند به من آيات اين قرآن را تا بترسانم شما و هر كس از افراد بشر و جن را كه آيات اين قرآن به او ميرسد ؟ .\r\nفرمود : يعنى ميترسانم ( از عقوبت نافرمانى خدا ) هر كس را كه از قرآن اطلاع پيدا كند بهر زبانى كه باشد ( و دعوت من اختصاص بعرب ندارد بلكه همهء\r\n","description":"","footnote":"","page_name":" 271 ","page_number":271},
  {"content":"\r\nمردم دنيا را دعوت بسوى خدا مينمايم ) .\r\n4 - حديث كرد ما را . . . از حضرت صادق عليه السّلام كه در تفسير آيه : * ( اجْعَلْنِي عَلى خَزائِنِ الأَرْضِ إِنِّي حَفِيظٌ عَلِيمٌ ) * ، كه يوسف فرموده بعزيز مصر ، مرا بخزينه دارى مملكت و ضبط اموال و محصول كشور منصوب كن ، چون من در حفظ اموال و درآمد كشور و مصارف آن دانا و بصيرم .\r\nميفرمود : يعنى حفظ ميكنم آنچه را كه در تحت اختيار من باشد و عالم هستم به تمام زبانهاى مردم دنيا ( و ميتوانم با هر كسى با زبان و لهجه خودش با او سخن بگويم ) .\r\n5 - حديث كرد مرا پدرم از . . . كه حضرت صادق عليه السّلام ميفرمود : از جمله چيزهائى كه خداوند برسول خدا صلى الله عليه و آله و سلَّم عنايت فرموده اين است كه آن حضرت ميخواند و ليكن ( براى مصلحت ) نمينوشت ، و ( دليل آنكه آن حضرت ميتوانست بخواند آن است كه ) پس از آنكه ابو سفيان ( ل با لشكريانش ) متوجه جنگ احد شد ، عباس عموى پيغمبر نامه اى بحضرتش نوشت كه ابو سفيان با افرادى چند بجنگ شما مىآيد و موقعى اين نامه به آن حضرت رسيد كه در صحراى مدينه بودند و آن حضرت نامه را خواندند و به چند نفرى كه همراه و در خدمتش شرفياب بودند از مضمون نامه مطلع نفرمود و بايشان فرمود حركت كنيد تا بمدينه بازگرديم و پس از آنكه بمدينه آمدند بهمهء صحابه مضمون نامه را بيان فرمود ( كه مشركين مكه قصد جنگ با ما دارند\r\n","description":"","footnote":"","page_name":" 272 ","page_number":272},
  {"content":"\r\nو آمادهء جهاد شويد ) .\r\n6 - 7 - حديث كرد مرا پدرم از . . . از حضرت صادق عليه السّلام كه ميفرمود : از جمله چيزهائى كه خداوند بر نبى خاتم صلى الله عليه و آله و سلَّم عنايت نموده اين بود كه آن حضرت امّى ( و درس نخوانده در مكتب بشرى ) بود و نمينوشت ( كاغذها را با دست خود ) و ليكن كاغذها را خود ميخواند ( چون از مضمون بعضى از كاغذها صلاح نبود كه صحابه اطلاع پيدا كنند ) .\r\n8 - حديث كرد ما را . . . از حضرت صادق از پدر بزرگوارش عليهما السّلام كه ميفرمود : خداوند هيچ وحى و كتابى نفرستاده است مگر به زبان عربى و ليكن به گوش انبياء به زبان قومشان آن وحى ميرسيد و به گوش پيغمبر ما صلى الله عليه و آله و سلَّم به زبان عربى ميرسيد ، و هر كسى كه با آن حضرت سخن ميگفت بهر زبانى كه بود به گوش حضرتش به زبان عربى ميرسيد ، كه جبرئيل براى آن حضرت ترجمه مينموده بواسطه شرافت و مقام آن حضرت ، و هر وقت آن حضرت با كسى سخن ميفرمود ، به زبان عربى ميگفت و ليكن به شخص مخاطب به زبان و لهجهء خودش ميرسيد ( بطورى كه گمان ميكرد كه آن حضرت به زبان و لهجهء او سخن ميگويد ) « 1 » .\r\n\r\n","description":"","footnote":"\r\n« 1 » روايت فوق در به دو امر ممكنست مورد تعجب بعضى واقع گردد ليكن با دقت نظر و تطبيق با اكتشافات و اختراعات و پيشرفت روز افزون علم و صنعت كه بدست بشر انجام مىشود هيچ گاه مورد تعجب نخواهد شد ، چنان كه در بشارات عهدين ( ان كان صادقا ) مرقوم شده كه : جلسات مهم سياسى بين المللى كه از نمايندگان دول بزرگ جهان تشكيل ميگردد مجهز بدستگاههاى فرستنده اى مىباشد كه سخن هر گوينده اى را بهر زبانى كه باشد : براى اهل هر لغتى به همان لغت تحويل ميدهد مثلا نماينده اى به زبان فارسى سخن ميگويد ولى جوهر و تركيب صداى او بمتجاوز از ده لغت پخش مىشود .\r\nو وحى در لغت بمعنى مكالمه غيبى و گفتگوى مخفيانه و نامحسوس است و به اصطلاح شرعى عبارت از آنست كه خداوند پيغمبر خود را بر يك حكم و دستور شرعى و امثال آن آگاه فرمايد .\r\nو در قرآن وحى به چند معنى ديگر هم استعمال گرديده از جمله : بمعنى اشاره ، چنان كه در باره حضرت زكريا عليه السّلام ميفرمايد : * ( فَخَرَجَ عَلى قَوْمِه مِنَ الْمِحْرابِ فَأَوْحى إِلَيْهِمْ أَنْ سَبِّحُوا بُكْرَةً وَعَشِيًّا ) * ، زكريا از عبادتگاه خود بيرون آمد و بقومش اشاره فرمود كه در هر صبح و شام خدا را تسبيح گوئيد .\r\nو بمعنى : امر ، بقولش كه ميفرمايد : * ( وَإِذْ أَوْحَيْتُ إِلَى الْحَوارِيِّينَ ) * ، ياد كن زمانى را كه امر نموديم بحواريين كه ايمان به من و عيسى بياوريد ، و بمعنى : الهام ، چنان كه فرموده : * ( وَأَوْحَيْنا إِلى أُمِّ مُوسى ) * ، ما الهام نموديم بمادر حضرت موسى ، و فرموده : * ( وَأَوْحى رَبُّكَ إِلَى النَّحْلِ ) * ، الهام نمود پروردگار تو بزنبور عسل ، و بمعنى : وسوسه : چنان كه ميفرمايد : * ( وَإِنَّ الشَّياطِينَ لَيُوحُونَ إِلى أَوْلِيائِهِمْ ) * ، شياطين بدوستان خود وسوسه كنند .\r\nو در اين موارد كه گفته شده ربطى بوحى احكام شرعى ندارد ، و آنچه كه مربوط به احكام شرعى و امثال آنست از قبيل مطالب اخلاقى يا بتوسط جبرئيل به پيغمبران ميرسيده و يا تكلم خداوند است بلا واسطه چنان كه مختصرا در صفحه 136 - گذشت .\r\nو بعضى در اثر كوتاهى فكر و اطلاعات علمى نداشتن سخنانى در بارهء وحى گفته و ميگويند كه چون تا حدى توهين بمقام ربوبيت و انبيا عليهم السّلام بود صرف نظر از تذكر شد .\r\n","page_name":" 273 ","page_number":273},
  {"content":"\r\n\r\nباب صد و ششم علت آنكه رسول خدا ( ص ) را محمد و احمد و ابو القاسم و بشير و نذير و داعى و ماحى و عاقب و حاشر و احيد و موقف و معقب ناميدند\r\n1 - حديث كردند ما را . . . از حضرت امام حسن مجتبى عليه السّلام كه ميفرمود :\r\nچند نفر يهودى خدمت حضرت رسول صلى الله عليه و آله آمدند و عالم ايشان چندين سؤال از آن\r\n","description":"","footnote":"","page_name":" 274 ","page_number":274},
  {"content":"\r\nحضرت كرد ، و از جمله پرسيد : چرا شما را محمّد و احمد و ابو القاسم و بشير و نذير و داعى مينامند ؟\r\nآن حضرت فرمود : مرا « محمّد » ميگويند چون من پسنديده شده‌ام در زمين ( بواسطه داشتن صفات و خصال نيكو و اخلاق حميده ) و « أحمد » مينامند چون در آسمانها پسنديده شده‌ام . و « ابو القاسم » ميگويند چون خداوند قسمت ميفرمايد بهشت را بين كسانى كه ايمان به ( نبوت و رسالت ) من آورده‌اند و تقسيم مينمايد جهنم را ميان كسانى كه ايمان و اقرار بنبوت من ندارند ، و مرا « داعى » براى اين جهت ميگويند كه چون دعوت ميكنم مردم را بدين پروردگارم ، و « نذير » مينامند از جهت اينكه ميترسانم به آتش ( جهنم ) كسانى را كه نافرمانى مرا بنمايند ، و « بشير » ناميده شدم بواسطه آنكه بشارت مىدهم به بهشت آن كسانى را كه فرمان مرا ببرند ( و بسنّت و دستورات من عمل كنند ) .\r\n2 - حديث كردند ما را . . . از فضال كه گفت پرسيدم از حضرت رضا عليه السّلام چرا : كنيه نبى اكرم صلى الله عليه و آله و سلَّم ابو القاسم است ؟ فرمود : چون آن حضرت پسرى داشت بنام قاسم « 1 » ، از اين جهت مكنى به أبو القاسم شد ( يعنى پدر قاسم ) عرض كردم اگر مرا لايق ميدانيد و اهليّت دارم زيادتر ( شرح دهيد و تفصيل آن را ) بيان بفرمائيد فرمود : بلى ، آيا ميدانى كه رسول خدا صلى الله عليه و آله فرموده : من و على دو پدر هستيم براى اين امت ( مسلمان ) ؟ گفتم بلى ميدانم ، فرمود : ميدانى كه پيغمبر صلى الله عليه و آله و سلَّم پدر است براى تمام امتش و على عليه السّلام هم جزو امت آن حضرت محسوبست ؟ گفتم : بلى ميدانم ، فرمود : ميدانى كه على عليه السّلام قسمتكننده بهشت و جهنم است ؟ عرضكردم آرى ميدانم .\r\nفرمود : پس پيغمبر را أبو القاسم از اين جهت ميگويند كه پدر قاسم بهشت و جهنم است ( كه على عليه السّلام باشد ) گفتم : چگونه مىشود اين ( كه فرموديد على عليه السّلام\r\n\r\n","description":"","footnote":"\r\n« 1 » اولين پسر رسول خدا صلى اللَّه عليه و آله است و ملقب به « الطاهر » قبل از بعثت در مكه متولد گرديد از خديجه كبرى ( ع ) و قبل از بعثت هم وفات يافت .\r\n","page_name":" 275 ","page_number":275},
  {"content":"\r\nپدر اين امت است ) فرمود : مهربانى پيغمبر صلى الله عليه و آله بر امت خود مانند مهربانى پدر است بر فرزند خود ، و افضل امت آن حضرت على عليه السّلام بوده و بعد از آن حضرت شفقت و مهربانى على عليه السّلام بر امت ( مسلمان ) همانند شفقت و مهربانى آن حضرتست بر ايشان ، زيرا على عليه السّلام وصى و خليفه ( بلا فصل ) رسول خدا صلى الله عليه و آله است و امام است بعد از او ( بر امتش ) و از اين جهت بود كه پيغمبر صلى الله عليه و آله و سلَّم ميفرمود : من و على دو پدر هستيم براى اين امت و نبى اكرم صلى الله عليه و آله و سلَّم روزى بالاى منبر ( طبق وحى الهى ) فرمود : هر كس ( از مسلمانان ) وفات كند و قرضى و يا ( نان خور و ) عيالى داشته باشد قرضش را بايد من ادا كنم و عيالش را من بايد نفقه و مخارج بدهم ، و هر كس اموالى را واگذارده باشد براى وارث او است .\r\nپس از اين جهت پيغمبر اولى بود بمؤمنين از پدران و مادران ايشان ، و صاحب اختيارتر بود بر ايشان از خودشان ( بمنطوقه آيه : * ( النَّبِيُّ أَوْلى بِالْمُؤْمِنِينَ مِنْ أَنْفُسِهِمْ ) * و بعد از حضرت رسول صلى الله عليه و آله و سلَّم حضرت أمير المؤمنين عليه السّلام براى اين امت اين چنين بود ( زيرا على نفس پيغمبر بوده طبق آيه وافى هدايه مباهله .\r\n3 - حديث كرد مرا . . . از جابر بن عبد الله كه رسول خدا صلى الله عليه و آله و سلَّم ميفرمود :\r\nمن شبيه ترين مردم هستم به آدم ابو البشر عليه السّلام ، و حضرت ابراهيم شبيه ترين مردم است به من در خلقت و اخلاق ، و خداوند در فوق عرش مرا بده نام خوانده و مرا وصف نموده ، و هر پيغمبرى كه بقومى فرستاده بشارت بعثت مرا داده « 1 » و در تورات و انجيل ( اصلى ) نام مرا ياد كرده ، و به من تعليم نموده كتاب خود ( قرآن ) را و مرا بآسمانش برده ( شب معراج ) و اسم مرا از اسم خود گرفته و مشتق فرموده ، خودش محمود است و مرا محمّد ناميده .\r\nو در بهترين قرنها ( و زمانها برا ) ى امتم مرا مبعوث فرموده ، و مرا در تورات\r\n\r\n","description":"","footnote":"\r\n« 1 » در موضوع بشارت پيغمبران عليهم السّلام ببعثت رسول خاتم صلى اللَّه عليه و آله و سلَّم كتابهائى نوشته شده از جمله مفتاح النبوه مرحوم محمّد رضا ابن محمّد امين همدانى رحمه اللَّه و بشارات عهدين فاضل معاصر شيخ محمّد صادقى كه مراجعه اهل فضل و ادب به آنها مناسب و بمورد است .\r\n","page_name":" 276 ","page_number":276},
  {"content":"\r\nاحيد « 1 » ناميده و آن از توحيد است كه خداوند بتوحيد اجساد امت مرا بر آتش حرام گردانيده ، و در انجيل مرا بنام أحمد ياد كرده ، و من در ميان اهل آسمان محمود و پسنديده هستم و امت مرا پسنديدگان قرار داده ، و اسم مرا در زبور ماحى گفته چون خداوند بواسطه من بتپرستى ( و عبادت هر معبودى غير خودش ) را در زمين محو نموده ( و باطل گردانيده ) .\r\nو در قرآن مرا بنام محمّد ياد نموده ، و در قيامت موقع فصل قضاء و حكومت ( كه حق و حقوق بين مردم جدا ميگردد و بدعاوى آنها رسيدگى مىشود ) محمود ناميده شوم و غير از من كسى شفاعت نكند ، و مرا ( بمناسبت حشر ) در قيامت « حاشر » ناميده چون ( من اول كسى خواهم بود كه بصحراى محشر مىآيم و ) مردم بعد از من بمحشر خواهند آمد ، و مرا بمناسبت توقف مردم در قيامت براى حساب « موقف » ناميده چون مردم را در پيشگاه عدل الهى به پا ميدارم ، و مرا « عاقب » ناميده چون من ( خاتم و ) عقبتر از همهء پيغمبرانم و بعد از من پيغمبرى نخواهد آمد ( و هر كه مدعى پيغمبرى شود كاذب و دروغگو است ) ، و مرا : رسول رحمت و رسول توبه و رسول ملاحم ( صاحب شمشير ) قرار داده ، و مرا « مقفى » ناميده ( يعنى بازداشت شده ) چون ( نبوت و رسالت در من بازداشت شد و ) بعد از من پيغمبرى نخواهد بود ، و منم « مقيم » ( كه قيام ميكنم بارشاد و اصلاح امور مردم ) و كامل و جامع ( خير و سعادت براى مردم ) و خداوند بر من منّت نهاد و به من فرمود : اى محمّد درود و تحيت بر تو باد ، هر پيغمبرى را فقط بسوى قومش فرستادم و تو را فرستادم ( و مبعوث نمودم ) بسوى تمام بشر از سرخ ( و سفيد و زرد ) و سياه ( پوست ) و تو را بسبب رعب و هيبت يارى كردم كه هيچ كس را با آن يارى ننموده‌ام ، و غنيمت ( هاى جنگى ) را بر تو حلال نمودم كه پيش از تو بر\r\n\r\n","description":"","footnote":"\r\n« 1 » احيد بضم همزه و فتح حاء و سكون ياء ، و بفتح همزه و سكون حاء و فتح ياء ، و بفتح همزه و سكون حاء و كسر ياء ، و بضم همزه و كسر حاء و سكون ياء نيز ضبط شده .\r\n","page_name":" 277 ","page_number":277},
  {"content":"\r\nكسى حلال نكرده بودم ، و عطا كردم به تو و بامتت گنجى از گنجهاى عرشم را كه آن فاتحة الكتاب ( سورهء مباركهء حمد ) و خاتمهء سورهء بقره ( كه آن دو آيه\r\n* ( آمَنَ الرَّسُولُ ) * ) *\r\n) است ، و نيز براى تو و امتت همهء زمين را مسجد و خاكش را طاهر و پاك قرار دادم ، و به تو و امتت تكبير\r\n( الله اكبر ) ) *\r\nعنايت كردم ، و نام تو را با نام خودم قرين و نزديك نمودم ( در اذان و تشهد نماز و غيره ) تا اينكه هر كس نام مرا گفت نام تو را هم بگويد ، پس اى محمّد خوشا بر تو و امتت .\r\n\r\nباب صد و هفتم علت آنكه خداوند بپيغمبر ( ص ) فرموده : اگر تو در شك هستى\r\n1 - حديث كرد ما را . . . كه يحيى بن اكثم كاغذى نوشت بموسى بن امام محمّد تقى عليه السّلام و چند چيز از او سؤال كرد ، و از جمله اين بود كه آيه :\r\n* ( فَإِنْ كُنْتَ فِي شَكٍّ مِمَّا أَنْزَلْنا إِلَيْكَ فَسْئَلِ الَّذِينَ يَقْرَؤُنَ الْكِتابَ مِنْ قَبْلِكَ ) * ( اگر تو در شك و ترديد هستى در آنچه كه ما به تو فرستاده‌ايم پس بپرس از علماء اهل كتاب كه كتابهاى پيش از تو را خوانده‌اند ) خطاب بكيست ؟ اگر خطاب به خود پيغمبر باشد كه آن حضرت شك و ترديدى در آيات قرآن نداشت ، و اگر خطاب به غير پيغمبر باشد كه قرآن به غير آن حضرت نازل نشده ؟ .\r\nموسى در جواب نوشت كه پرسيدم از برادرم حضرت امام على النقى عليه السّلام و آن حضرت فرمود : خطاب به خود پيغمبر است و پيغمبر شك نداشت در آنچه كه به او نازل شده بود ليكن مردم ( مشرك و منافق ) جاهل و نادان ميگفتند كه چرا پيغمبرى از جنس ملائكه بسوى ما مبعوث نشده تا با ما فرق داشته باشد ! و اين پيغمبر با ما فرقى ندارد زيرا غذا مىخورد و آب مىآشامد و ( روى زمين و ) در بازارها راه ميرود پس خداوند بپيغمبر وحى فرمود كه ( اگر مورد شك و ترديد مردم جاهل قرار گرفته اى ) بپرس از كسانى كه كتب آسمانى پيش از تو را خوانده‌اند در حضور اين مردم جاهل كه : آيا پيغمبرانى كه پيش از من مبعوث شده‌اند بر غير رويّه من بوده‌اند و آيا آنها غذا\r\n","description":"","footnote":"","page_name":" 278 ","page_number":278},
  {"content":"\r\nنميخوردند و در معابر و بازارها راه نميرفته‌اند ( وقتى كه حقيقت را بيان داشتند و گفتند بلى اين چنين بوده‌اند ، بگو كه ) من نيز مثل ايشان هستم .\r\nو خدا ميدانست كه پيغمبرش در شك نيست و خود پيغمبر هم ميدانست و ليكن خدا براى اين جهت فرمود : * ( فَإِنْ كُنْتَ فِي شَكٍّ ) * ، تا مردم بفهمند كه شك و ترديد در نبوت ( و رسالت ) آن حضرت باطلست ، همچنان كه در آيه مباهله فرموده : * ( فَقُلْ تَعالَوْا نَدْعُ أَبْناءَنا وَأَبْناءَكُمْ وَنِساءَنا وَنِساءَكُمْ وَأَنْفُسَنا وَأَنْفُسَكُمْ ثُمَّ نَبْتَهِلْ فَنَجْعَلْ لَعْنَتَ الله عَلَى الْكاذِبِينَ ) * ، بگو بيائيد ما و شما با فرزندان و زنان خود با هم مباهله ( و در حق يك ديگر نفرين ) كنيم تا لعن و عذاب خداوند بر دروغگو نازل شود ، و اگر خداوند ميفرمود : تعالوا نبتهل فنجعل لعنة الله عليكم ، بيائيد تا مباهله كنيم و لعنت خدا را بر شما فرود آوريم ( نصاراى نجران ) نمىآمدند و حاضر بمباهله نميشدند و خداوند ميدانست كه پيغمبرش اداى وظيفه و رسالت مينمايد و پيغمبر هم ميدانست كه در گفتار خود صادق و راستگو است ، و ليكن ميخواست كه آن مردم توجه كامل كنند و بيشتر پى بحقانيت نبوت و رسالت آن حضرت ببرند ، ( بدين جهت حضرتش را بچنين آيه اى مخاطب فرمود ) .\r\n2 - حديث كردند ما را . . . از حضرت باقر و يا حضرت صادق عليهما السّلام كه ميفرمود پيغمبر صلى الله عليه و آله فرموده است در تفسير آيه : * ( فَإِنْ كُنْتَ فِي شَكٍّ مِمَّا أَنْزَلْنا إِلَيْكَ فَسْئَلِ الَّذِينَ يَقْرَؤُنَ الْكِتابَ مِنْ قَبْلِكَ ) * ، من شك و ترديد ( در نبوت و رسالت خود ) ندارم و از كسى هم سؤال نميكنم ( كه آيا من پيغمبر بر حق هستم تا شك و ترديد از من برود ، چون خود عالم هستم و حقايق را نيكو ميدانم ) .\r\n\r\nباب صد و هشتم علت آنكه رسول خدا ( ص ) بر اطفال سلام ميكرد\r\n1 - حديث كردند ما را . . . از حضرت رضا از آباء كرام خود عليهم السّلام كه رسول خدا صلى الله عليه و آله ميفرمود : پنج چيز است كه تا آخرين لحظات عمر ترك نميكنم\r\n","description":"","footnote":"","page_name":" 279 ","page_number":279},
  {"content":"\r\nاول - غذا خوردن روى زمين ( بدون فرش ) با غلامان ( و خدمتكاران خانه ) .\r\nدوم - سوار شدن بر الاغ كه فقط پالان داشته باشد ( كه تشك و پتو و زين و غير ذلك را حتما لازم نميدانم كه روى الاغ باشد تا سوار شوم ) .\r\nسوم - دوشيدن بز ( و گوسفند و شتر و گاو ) را با دست خودم .\r\nچهارم - پوشيدن لباس پشمين « 1 » .\r\nپنجم - سلام كردن بر اطفال تا اين رويه سنت باشد بعد از من ( كه مسلمانان عمل كنند ) .\r\n\r\nباب صد و نهم علت آنكه رسول خدا ( ص ) را يتيم ناميدند\r\n1 - حديث كرد ما را . . . كه از ابن عباس پرسيدند از معنى آيه : * ( أَ لَمْ يَجِدْكَ يَتِيماً فَآوى ) * ، آيا خداوند تو را يتيم نيافت پس در پناه خود حفظ فرمود ( كه چرا آن حضرت را يتيم ناميده ؟ ) .\r\nگفت جهت آنكه آن حضرت را يتيم ناميدند براى اين بود كه چون روى زمين از أولين و آخرين همانند نداشت پس خداوند براى اظهار امتنان نعمت بر حضرتش فرموده : * ( أَ لَمْ يَجِدْكَ يَتِيماً فَآوى ) * ، يعنى آيا تنها نبودى و همانند و نظير نداشتى پس خداوند جمع فرمود مردم را باطرافت ( و تو را پناهگاه آنها قرار داد ) و فضيلت تو را بر مردم آشكار نمود تا آنكه تو را شناختند و عارف بمقام شامخ و ارجمند تو گرديدند ، * ( وَوَجَدَكَ ضَالاًّ فَهَدى ) * ، و آيا در ميان اقوام و طائفه خود تو را گمراه نميخواندند پس خداوند ايشان را هدايت كرد بواسطهء معرفت در حق تو ، * ( وَوَجَدَكَ عائِلًا فَأَغْنى ) * ، و به تو نميگفتند كه فقير هستى و اموال و ثروتى ندارى پس خداوند بسبب اموال سرشار\r\n\r\n","description":"","footnote":"\r\n« 1 » در خصال بعد از نقل اين روايت روايت ديگرى به همين مضمون از حضرت امام محمّد باقر عليه السّلام نقل مينمايد و آن حضرت بجاى : پوشيدن لباس پشمين ، دوختن پارگى كفش را بيان فرموده .\r\n","page_name":" 280 ","page_number":280},
  {"content":"\r\nخديجه ( س ) تو را ثروتمند و بىنياز نمود و فضيلت ( و عزت ) تو را زياد كرد و دعاهاى تو را مستجاب نمود تا جايى كه اگر دعا كنى و از خدا درخواست نمائى كه سنگى را برايت طلا گرداند في الفور طلايش نمايد ، و در مواقعى كه غذا نداشتى براى تو غذا فرستاد و هر گاه تشنه ميشدى آب برايت مهيا كرد ، و در آن روزهائى كه ياور نداشتى تو را بسبب ملائكه يارى كرد و تو را بر دشمنانت غالب و پيروز ساخت .\r\n\r\nباب صد و دهم علت آنكه خداوند پيغمبر اكرم ( ص ) را يتيم نمود\r\n1 - حديث كرد ما را . . . از حضرت صادق عليه السّلام كه ميفرمود : خداى تعالى نبىّ اكرم صلى الله عليه و آله را يتيم گردانيد ( كه پيش از ولادت و يا مدت قليلى بعد از ولادت پدر بزرگوارش حضرت عبد الله و پس از ولادت والده مكرمه اش آمنه از دنيا رفتند ) تا اينكه اطاعت كسى بر حضرتش واجب نباشد « 1 » .\r\n\r\nباب صد و يازدهم علت آنكه پسرى براى حضرت رسول ( ص ) باقى نماند\r\n1 - خبر داد مرا . . . از عبد الله بن سنان كه گفت پرسيدم از حضرت صادق عليه السّلام كه : چرا براى رسول خدا صلى الله عليه و آله و سلَّم پسرى باقى نماند ؟ فرمود : چون خداوند خلق\r\n\r\n","description":"","footnote":"\r\n« 1 » شايد اگر پدر و مادر آن حضرت زنده ميبودند و آن حضرت اظهار نبوت و رسالت ميفرمود و مشركين او را اذيت ميكردند پدر و مادر بواسطه محبت جبلى و فطرى نميتوانستند به بينند و چه بسا سدّ راه پيشرفت آن حضرت ميشدند و حضرتش را از اظهار نبوت و دعوت بسوى حق منع مينمودند و چون اطاعت امر پدر و مادر واجب است در بيشتر از موارد و آن حضرت ناچار ميبايست اطاعت و پيروى از ايشان هم بنمايد بنا بر اين اختلالى در نبوت و بعثت پديد مىآمد ، و اللَّه يعلم بحقايق الامور و ما يفعل .\r\n","page_name":" 281 ","page_number":281},
  {"content":"\r\nفرمود حضرت محمّد صلى الله عليه و آله و سلَّم را پيغمبر و حضرت على عليه السّلام را وصى و جانشين او ، و اگر براى پيغمبر پسرى باقى ميماند ( به نظر مردم ) مقدم بود بر حضرت امير المؤمنين عليه السّلام و در آن هنگام ( زير بار حق نميرفتند و ) وصايت على عليه السّلام مختل ميماند « 1 » .\r\n\r\nباب صد و دوازدهم علت آنكه خداوند حضرت رسول ( ص ) را بمعراج برد\r\n1 - حديث كردند ما را . . . از ثابت دينار كه گفت پرسيدم از حضرت امام زين العابدين عليه السّلام آيا : خداوند مكانى ( مخصوص و معين ) دارد كه در آنجا باشد ؟\r\nفرمود : خداوند منزه است از اين ( كه بتوان مكانى مخصوص و معين برايش تصور كرد ) عرضكردم : پس چرا حضرت محمّد صلى الله عليه و آله و سلَّم را به آسمان برد ؟ ! فرمود ( به آسمان بردن آن حضرت دليل نيست كه خداوند مكانى دارد بلكه ) آن حضرت را به آسمان برد تا عوالم ملكوتى را به او بنماياند ، و آنچه كه در آنهاست از عجائب خلقت و صنعت الهى برأى العين مشاهده نمايد عرضكردم : پس ( اگر اين چنين است و نميتوان براى خدا مكاني بالخصوص تصور و تعيين كرد ) چگونه است كه خداى تعالى فرموده : * ( ثُمَّ دَنا فَتَدَلَّى فَكانَ قابَ قَوْسَيْنِ أَوْ أَدْنى ) * ( آن حضرت در شب معراج نزديك شد بدان نزديكى كه بفاصله دو كمان يا نزديكتر بود ) ؟ .\r\n\r\n","description":"","footnote":"\r\n« 1 » متن روايت فوق حدى پيچيدگى دارد زيرا وصايت و امامت ثابت مىشود بنص و تصريح پيغمبر صلى اللَّه عليه و آله بأمر خداوند ( چون * ( وَما يَنْطِقُ عَنِ الْهَوى إِنْ هُوَ إِلَّا وَحْيٌ يُوحى\r\n) و مربوط ببودن اولاد نيست .\r\nو به نظر مترجم اين كتاب اين ميرسد كه شايد منظور آن حضرت اين باشد كه اگر براى رسول خدا صلى اللَّه عليه و آله و سلَّم پسرى باقى ميماند بعد از آن حضرت بيشتر اختلاف پديد مىآمد و مردم جاهل ميگفتند در صورتى كه پيغمبر پسر داشته باشد نبايد على عليه السّلام وصى و جانشين او باشد و پسر آن حضرت نيز صاحب پسر ميشد و در آن وقت هم ميگفتند بايد اين پسر جانشين پدر باشد .\r\nو براى همين جهت اختلاف شديد ميگشت و چه بسا ديگر فرمان مولاى متقيان على عليه السّلام را نميبردند و دين مقدس اسلام با آن همه زحمات پيغمبر صلى اللَّه عليه و آله و سلَّم در خطر فنا و نابودى مىافتاد .\r\nو مرحوم علامه مجلسى در ( 294 - 5 ج ) بحار از من لا يحضره الفقيه مرحوم شيخ صدوق نقل مينمايد كه جميل بن دراج از حضرت صادق عليه السّلام پرسيد كه اگر ابراهيم فرزند رسول خدا صلى اللَّه عليه و آله زنده ميماند آيا پيغمبر ميبود ؟ آن حضرت فرمود :\r\nپيغمبر نبود بلكه مؤمن و موحد و بر منهاج و طريقه و تابع پدر بزرگوارش بود .\r\n","page_name":" 282 ","page_number":282},
  {"content":"\r\nفرمود : چنان نيست كه تو گمان كرده اى بلكه رسول خدا صلى الله عليه و آله و سلَّم نزديك شد ( بمقام قرب ) و از حجابهاى نور گذشت و مشاهده نمود ( برأى العين ) ملكوت سماوات را و آنگاه نزديكتر رفت ، و سپس به پائين نگاه كرد و زمين را ملاحظه فرمود بطورى كه گوئى آنقدر به زمين نزديكست كه به قدر يك كمان و يا كمتر از آن فاصله نيست .\r\n2 - حديث كردند ما را . . . از يونس بن عبد الرحمن كه گفت عرضكردم به حضرت موسى الكاظم عليه السّلام : براى چه جهت و علتى بود كه خداوند عروج داد و بالا برد پيغمبر خود را به آسمان و از آنجا بسدرة المنتهى و از آنجا بحجابهاى نور ، و در آنجا با او سخن گفت و آن حضرت با خدا مناجات كرد ؟ با اينكه خداوند را نميتوان بداشتن مكان وصف كرد فرمود : نميتوان براى خدا مكانى تعيين كرد و زمان در خدا تأثير ندارد ( چون خود خالق مكان و زمانست ، و احتياج به مكان داشتن و تحت تأثير زمان واقع شدن از صفات مخلوق است و عقلا بايد خالق منزه از صفات مخلوق باشد ) و خداى تعالى خواست كه مشرّف گرداند ملائكه و ساكنان آسمانهايش را به خدمت آن حضرت ، و اكرام كند ايشان را بمشاهده نمودن آن حضرت را ، و نيز حضرتش را بمعراج برد تا برأى العين مشاهده فرمايد صنايع و عجائب و عظمت خلقت الهى را تا پس از بازگشت به زمين امت خود را از عجائب خلقت آسمانها ( و آنچه كه در آنها است ) خبر دهد\r\n","description":"","footnote":"","page_name":" 283 ","page_number":283},
  {"content":"\r\nو چنان نيست قضيه معراج كه مشبهه ميگويند ، * ( سُبْحانَه وَتَعالى عَمَّا يَصِفُونَ ) * « 1 »\r\n\r\n","description":"","footnote":"\r\n« 1 » معراج رفتن رسول اكرم صلى اللَّه عليه و آله از جمله قضايائيست كه محققا واقع شده و از مسلمات قرآن و روايات اسلاميست و جاى شبهه براى كسى باقى نمانده خاصه در اين زمان كه قرن قمر مصنوعى و موشك و فضا پيمائيست كه راه را براى ثبوت معجزات پيغمبران و معراج پيغمبر اسلام باز نموده و هموار ساخته ، و جاى بسى تعجب است كه بعضى عقيده داشته و دارند كه قضيه معراج در خواب و بعضى گويند كه روحانى بوده و اين گونه گفتار و عقايد ظاهر البطلانست و على التحقيق در بيدارى و جسمانى بوده و اين اتفاق اكثر فرق مسلمين است چنان كه آيه شريفه : اول سوره اسراء به آن ناطقست كه ميفرمايد : * ( سُبْحانَ الَّذِي أَسْرى بِعَبْدِه لَيْلًا مِنَ الْمَسْجِدِ الْحَرامِ إِلَى الْمَسْجِدِ الأَقْصَى ) * ، منزّه است آن خداى قادرى كه شبانه بندهء خود را از مسجد الحرام ( مكه ) بسوى مسجد اقصى ( بيت المقدس ) سير داد ، و ائمه عليهم السّلام فرموده‌اند هر كه معراج را منكر شود ( بالصراحه و يا بتأويل و تفسير ) از ما نيست يعنى از دائره اسلام خارج است .\r\nو اينكه در دعاى ندبه ميفرمايد : و عرجت بروحه الى سمائك ، براى آنست كه اثبات شود كه وجود مقدس آن حضرت داراى روحى بوده ما فوق ارواح مردم و نيروئى در نهادش بوده ما فوق نيروى مردم و علما رضوان اللَّه عليهم فرموده‌اند كه باء بروحه بمعنى مع است يعنى به آسمان بردى جسم آن حضرت را با روحش و نيز دليل است براى كسانى كه ميگويند آخرين خط سير آن حضرت بيت المقدس بوده ، و در موضوع اولين خط سير : بعضى گويند از خانه امّ هانى خواهر حضرت على عليه السّلام بوده و ميگويند مراد از مسجد الحرام در آيه فوق مكه است زيرا مكه و حرم تمامش مسجد است ، و بعضى گويند كه از خود مسجد الحرام بوده ، و معراج را شب بيست و يكم و هفدهم ماه رمضان شش ماه پيش از هجرت و شب دوم ربيع الاول دو سال بعد از بعثت و شب 27 ماه رجب سال دوم هجرت گفته‌اند ، و در خصال ميفرمايد كه آن حضرت صد و بيست مرتبه بمعراج رفت .\r\nعلامه نهاوندى در جنة العاليه در جزو - 2 - شماره - 295 - از معارج النبوه نقل مينمايد كه حكمت بردن آن حضرت را بمعراج شايد آن بوده كه چون قضاى الهى و حكم پادشاهى جلّ و علا در اول چنين رفته بود كه شفيع امت و شفاعت خواه روز قيامت آن حضرت صلى اللَّه عليه و آله خواهد بود و حل و عقد اهل سعادت و شقاوت باز بستهء بر رأى عالم آراى او فرمود و بمفاد : * ( إِنَّ زَلْزَلَةَ السَّاعَةِ شَيْءٌ عَظِيمٌ ) * ، اشتغال هر كس را بمرتبه اى ديد كه به ديگرى پرداختن مجال نبود و نظر بر احوال ديگرى انداختن محال مينمود لا جرم حضرت خواجه صلى اللَّه عليه و آله را بملكوت سماوات برآوردند و غرائب و عجائب در آنجا بوى نمودند و درجات بهشت نعيم و دركات جحيم بديد و ثواب نعيم و عذاب أليم را يك يك مشاهده فرمود ، و جنابش را از آنها گذرانيد تا چون روز قيامت شود و صعوبت و هيبت آن ظاهر گردد و بر همه كس ديدن آن صعب نمايد و زبان بگفتار نفسى نفسى بگشايند و بر آن حضرت كه ديده و دانسته و گذرانيده به آسانى گذرد و امتى امتى گويد ، و اگر حضرتش را شب معراج امور عالم غيب مشاهده نگشتى در قيامت چون ديگران بودى و زبان بشفاعت عاصيان نگشودى .\r\n","page_name":" 284 ","page_number":284},
  {"content":"\r\n\r\nباب صد و سيزدهم علت آنكه بعد از واجب شدن پنجاه نماز رسول اكرم ( ص ) از خداوند درخواست تخفيف ننمود تا آنكه حضرت موسى ( ع ) به آن حضرت گفت درخواست تخفيف كنيد ؟ و علت آنكه از پنج نماز تخفيف نخواست\r\n1 - حديث كرد ما را . . . از زيد بن امام زين العابدين عليه السّلام كه گفت پرسيدم از پدر بزرگوارم و عرضكردم مرا خبر دهيد از معراج جدمان رسول خدا صلى الله عليه و آله و سلَّم وقتى كه بمعراج رفت و خداوند به خواندن پنجاه نماز امر فرمود چرا آن حضرت درخواست تخفيف نكرد تا آنكه حضرت موسى بن عمران عليه السّلام به آن حضرت گفت از خداى بخواه تا تخفيف دهد زيرا امت تو طاقت خواندن پنجاه نماز را ( در پنجاه وقت از\r\n","description":"","footnote":"","page_name":" 285 ","page_number":285},
  {"content":"\r\nشبانه روز ) ندارند ؟ ( يعنى رسول خدا صلى الله عليه و آله آنقدر قرب و منزلت نداشت نزد خداوند و متوجه نبود كه امتش طاقت ندارند كه حضرت موسى بايد بگويد : درخواست تخفيف كن ) ! ! پدرم فرمود : اى پسرم رسول خدا صلى الله عليه و آله بخداى تعالى تحكم نميكرد و به چيزى كه او را مأمور ميفرمود اطاعت ميكرد و حرفى نميزد ، و چون حضرت موسى گفت از خدا تخفيف بخواه ، شفاعتى بود كه حضرت موسى كرد براى امت جدت و سزاوار هم نبود كه ردّ شفاعت برادرش حضرت موسى را بنمايد ( چون از انبياء بزرگ و اولو العزم بود ) پس جدت از خداوند درخواست تخفيف نمود تا رسيد بپنج نماز ، عرضكردم : علت چه بود كه از پنج نماز تمناى تخفيف نكرد با اينكه حضرت موسى گفت : از خداى عز و جل باز هم استدعاى تخفيف كن ؟ .\r\nفرمود : اى پسرم جدت صلى الله عليه و آله و سلَّم ميخواست با اينكه تخفيف داده شده در نماز اجر همان پنجاه نماز براى امتش باشد بنا بفرمودهء خداوند : * ( مَنْ جاءَ بِالْحَسَنَةِ فَلَه عَشْرُ أَمْثالِها ) * ، هر كس كار نيكو كند ( از راه تفضل ) او را ده برابر نتيجه و فائده خواهد بود آيا نمىبينى بعد از آنكه جدت صلى الله عليه و آله از معراج بازگشت جبرئيل نازل شد و عرضكرد : يا محمّد خدايت به تو سلام مىرساند و ميفرمايد : اين پنج نماز برابر همان پنجاه نماز ( در ثواب ) و در وعدهء من خلافى نخواهد بود و ستمى ببندگان نخواهم كرد عرضكردم : اى پدر مگر اين نيست كه نميتوان و نميشود براى خدا مكانى را معلوم كرد ؟ ! فرمود : بلى چنين است خداوند منزه و برتر است از اين كه داراى مكان باشد .\r\nعرضكردم : پس ( اگر مكانى ندارد چرا ) حضرت موسى بن عمران عليه السّلام بجدم رسول خدا صلى الله عليه و آله و سلَّم گفت : بسوى خدا بازگرد ( و درخواست تخفيف نماز كن ) ؟ ! فرمود : اين سخن همانند گفتار حضرت ابراهيم عليه السلام است كه گفته : * ( إِنِّي ذاهِبٌ إِلى رَبِّي سَيَهْدِينِ ) * ، من بسوى خدا ميروم و زود باشد كه هدايتم فرمايد ، و\r\n","description":"","footnote":"","page_name":" 286 ","page_number":286},
  {"content":"\r\nهمانند قول خود حضرت موسى عليه السّلام است كه ( خداوند به او فرمود : چرا زودتر از قوم خود بكوه طور آمدى ؟ ) گفت : * ( وَعَجِلْتُ إِلَيْكَ رَبِّ لِتَرْضى ) * ، پروردگارا براى خشنودى تو تعجيل كردم و پيش از آنها بسوى تو آمدم ، و همانند بيان خداى تعالى است كه فرموده : * ( فَفِرُّوا إِلَى الله ) * ، بسوى خدا فرار كنيد ، يعنى براى أعمال حج بسوى خانهء خدا بشتابيد .\r\nاى پسرم : كعبه خانه خدا است و هر كس براى أعمال حج بخانهء خدا برود در حقيقت خدا را قصد كرده و بسوى او ميرود ، و مساجد خانه‌هاى خدا است و هر كس در آنها برود بسوى خدا رفته ، و شخص نمازگزار تا موقعى كه در نماز است مقابل خدا ايستاده ، و كسانى كه در هنگام اعمال حج در عرفات باشند در پيشگاه خداوند هستند ، و خداوند در آسمانها بقعه هائى آفريده و هر كس به آسمان عروج كند و در يكى از آن بقعها برود در حقيقت بسوى خدا عروج نموده .\r\nآيا نشنيده اى كه خداى عز و جل ميفرمايد : * ( تَعْرُجُ الْمَلائِكَةُ وَالرُّوحُ ) * ، فرشتگان و روح ( الامين براى أخذ دستور ) بسوى خدا بالا ميروند ، و در قصه حضرت عيسى - فرموده : * ( بَلْ رَفَعَه الله إِلَيْه ) * ( چنان نيست كه يهود و نصارى گمان كرده‌اند كه حضرت عيسى كشته شده ) بلكه خداى تعالى او را بسوى خود بالا برده ، و فرموده : و * ( إِلَيْه يَصْعَدُ الْكَلِمُ الطَّيِّبُ وَالْعَمَلُ الصَّالِحُ يَرْفَعُه ) * ، كلمات نيكو و سخنان زيبا بسوى خدا بالا رود ، و عمل نيك خالص ( از ريا ) را بالا ميبرد .\r\n\r\nباب صد و چهاردهم علت آنكه پيغمبر ( ص ) عقيل را دوست ميداشت\r\n1 - حديث كرد ما را . . . از رسول خدا صلى الله عليه و آله كه بعقيل بن ابى طالب ميفرمود :\r\nاى عقيل تو را به دو علت و جهت دوست دارم ، اول : براى آنكه خود تو دوست داشتنى هستى ( بواسطه ايمان و اخلاق خوش تو ) ، دوم : به جهت اينكه ( پدرت ) ابو طالب تو را دوست ميداشت .\r\n","description":"","footnote":"","page_name":" 287 ","page_number":287},
  {"content":"\r\n\r\nباب صد و پانزدهم علت آنكه پيغمبر ( ص ) دستهاى گوسفند را بيشتر از اعضاى ديگرش دوست ميداشت\r\n1 - حديث كرد ما را . . . از مردى كه گفت عرضكردم به حضرت صادق عليه السّلام چرا رسول خدا صلى الله عليه و آله دستهاى گوسفند را بيشتر از باقى ديگرش دوست ميداشت ؟\r\nفرمود : براى آنكه حضرت آدم عليه السّلام گوسفندى را براى خاطر پيغمبران قربانى كرد و هر عضوى از اعضاى آن را ( كه حلال بود خوردنش ) بنام پيغمبرى نام برد ، و براى رسول خدا صلى الله عليه و آله و سلَّم دستهاى او را نام برد ، از اين جهت آن حضرت دستهاى گوسفند را بسيار دوست ميداشت و هميشه ميل ميفرمود و از ساير اعضاى ديگرش برترى ميداد .\r\n2 - و در حديث ديگر است كه : رسول خدا صلى الله عليه و آله و سلَّم ذراع گوسفند را از اين جهت بسيار دوست ميداشت كه بسر گوسفند نزديك است و از محل مدفوع و فضلهء او دور تر است\r\n\r\nباب صد و شانزدهم علت آنكه نزد خداوند : حضرت رسول و على و فاطمه و حسن و حسين ( ع ) قرب و منزلت بيش از ديگران دارند\r\n1 - حديث كرد ما را . . . از ابو ذر غفارى كه گفت شنيدم از حضرت رسول - صلى الله عليه و آله ميفرمود : خلق شدم من و على از يك نور و در طرف راست عرش الهى بوديم و تسبيح خدا ميگفتيم دو هزار سال پيش از خلقت آدم ابو البشر عليه السّلام و پس از آنكه خداوند آدم را خلق فرمود نور ما را در صلب او قرار داد ، و او را در بهشت جاى داد و ما در صلب او بوديم ( تا منتقل گرديديم به حضرت نوح ) و حضرت نوح عليه السّلام سوار بر كشتى شد و ما در صلب او بوديم ( تا انتقال يافتيم بصلب حضرت ابراهيم ) و حضرت\r\n","description":"","footnote":"","page_name":" 288 ","page_number":288},
  {"content":"\r\nابراهيم عليه السّلام را در آتش انداختند و ما در صلب او بوديم ، و پيوسته خداوند نور ما را از أصلاب پاك برحمهاى پاك انتقال ميداد تا رسيد به حضرت عبد المطلب ، و سپس دو قسمت كرد ، و نور مرا در صلب عبد الله و نور على را در صلب ( عمران مكنى به ) ابو طالب بوديعه نهاد ، و قرار داد براى من نبوت و بركت را ، و در على فصاحت ( و بلاغت كلام ) و فراست ( و هوش و سرعت انتقال فوق العاده ) و اسم ما را از اسم خود مشتق نمود ، و نام خودش محمود است و مرا : محمّد ناميد ، و أعلى است و على را :\r\nعلى ناميد .\r\n2 - حديث كرد ما را . . . از ابن عباس كه گفت : رسول خدا صلى الله عليه و آله و سلَّم بعلى بن ابى طالب عليه السّلام ميفرمود : پس از آنكه خداوند خلق فرمود آدم عليه السّلام را و روح در بدنش دميد و امر كرد بملائكه او را سجده كردند و در بهشت منزلش داد و حوّا را به او تزويج نمود ، آدم ابو البشر سر به طرف بالاى عرش بلند كرد و مشاهده نمود كه پنج سطر نوشته شده ، گفت : خدايا كيانند آن كسانى كه نام ايشان را مىبينم ، خطاب رسيد : اينها آن كسانى هستند كه هر گاه شفاعت مخلوق ( گناهكار ) مرا بنمايند ( آنقدر قرب و منزلت پيش من دارند كه ) شفاعتشان را قبول مينمايم ، آدم عرضكرد پروردگارا به حق و مقام و عزّت ايشان در پيشگاهت : بيان كن براى من چگونگى اسم آنها را ، خطاب رسيد : اول منم محمود و اوست محمّد ، دوم : منم عالى و اينست على ، سوم : منم فاطم ( فاطر ) و اينست فاطمه ، چهارم : منم محسن و اينست حسن پنجم : منم ذو الاحسان و اينست حسين ، و همهء ايشان حمد و ثناى مرا بجاى مىآورند 3 - حديث كرد ما را . . . از يزيد بن قعنب كه گفت : با عباس بن عبد المطلب و جمعى از فرزندان عبد العزّى در گوشهء مسجد الحرام نشسته بوديم و مشاهده كرديم كه فاطمه بنت أسد وارد شد و به حضرت أمير المؤمنين عليه السّلام نه ماهه حامله بود و آثار درد مخاض و زائيدن در او ظاهر و نمايان بود و كنار خانه كعبه رفت و گفت : خدايا ايمان به تو آورده‌ام ، و ايمان دارم بپيغمبران تو و آنچه كه از جانب تو آورده‌اند ، و تصديق دارم كتابهاى آسمانى و كلام جدم حضرت ابراهيم خليل عليه السّلام را ( كه گفت\r\n","description":"","footnote":"","page_name":" 289 ","page_number":289},
  {"content":"\r\n* ( رَبِّ اجْعَلْ هَذَا الْبَلَدَ آمِناً وَاجْنُبْنِي وَبَنِيَّ أَنْ نَعْبُدَ الأَصْنامَ ) * ، پروردگارا اين شهر مكه را محل أمن و أمان قرار بده و دور بدار مرا و فرزندانم را از بتپرستى ) كه اوست بناكننده اين خانه ( بدستور تو ) پس خدايا به حق آن كسى كه اين خانه را ساخته و به حق اين فرزندى كه در رحم من است وضع حمل را بر من سهل و آسان گردان .\r\nيزيد بن قعنب گفت : همه ديديم ديوار خانهء كعبه شكافته شد و فاطمه ( بنت أسد ) داخل در خانه كعبه شد و از چشم ما پنهان گرديد و شكاف ديوار بهم متصل شد ، همگى رفتيم كه قفل خانه كعبه را باز كنيم ( يكى بعد از ديگرى هر چه كرديم ) باز نشد ، دانستيم كه اين امر از طرف خداى تعالى است ، و پس از چهار روز بيرون آمد در حالى كه در دست او امير المؤمنين عليه السّلام بود ، و ميگفت : مقام من شامختر است بر زنانى كه پيش از من بوده‌اند ، زيرا آسيه دختر مزاحم ( زن فرعون ) عبادت كرد خدا را مخفيانه در مكانى كه خداوند دوست نميداشت كه عبادتش كنند در آن مكان مگر در حال اضطرار ( چون براى امت حضرت موسى عليه السّلام جايز نبوده عبادت كنند مگر در معابد و كنيسه‌ها ) .\r\nو مريم دختر عمران ( مادر حضرت عيسى عليه السّلام ) درخت خرماى خشكيده را با دست خود حركت داد تا از آن درخت خرما افتاد و تناول نمود ، و من داخل خانه خدا شدم و از ميوه‌ها و غذاهاى بهشتى خوردم ، و چون خواستم بيرون آيم هاتفى گفت : اى فاطمه فرزند خود را على نام بگذار ، كه خداى علىّ اعلى ميفرمايد اسم او را مشتق از اسم خود نمودم و بأدب خود او را مؤدب گردانيده‌ام و بغامض و مشكلهاى علم خودم ( كه كسى از آنها اطلاع ندارد ) او را عالم و واقف نموده‌ام ، و اوست كه ميشكند بتهائى را كه در خانه ( كعبه ) من گذارده‌اند ( بت پرستان ) و اوست كه اذان ميگويد بر بام خانه من و مرا تقديس و تمجيد مينمايد ، پس خوشا به حال كسى كه او را دوست بدارد و اطاعت دستوراتش بنمايد ، و واى بر كسى كه نافرمانى او كند و او را دشمن بدارد ، و يا ( علنى و آشكارا با او ) دشمنى نمايد .\r\n4 - حديث كرد ما را . . . از جابر جعفى در يك حديث طولانى كه در آن حديث\r\n","description":"","footnote":"","page_name":" 290 ","page_number":290},
  {"content":"\r\nاسامى على عليه السّلام ذكر شده بود كه در تورات و انجيل ( اصلى ) و زبور ياد شده است ، و آن اسمهائى كه در نزد هنديها و روميها و فارس و ترك و زنگى و كاهنان و حبشيان ، و اسمى كه پدر و مادرش او را ناميده‌اند ، و اسمى كه دشمنان حضرتش صدا ميزدند ، و اسمى كه عرب براى حضرتش تعيين نموده بودند ، با تفسير و معانى آن اسمها ، و در آخر آن روايت گفته : اهل دانش و معرفت اختلاف نموده‌اند در علت ناميده شدن آن حضرت بنام على ، و بعضى از ايشان گفته‌اند كه : اين اسمى است مخصوص به آن حضرت و پيش از آن جناب كسى را به اين اسم نناميده‌اند در ميان عرب و عجم ، و ليكن در بين عرب مرسوم بوده كه به فرزند خود ميگفتند اين فرزند من على است و مرادشان اين بوده كه بزرگ مقام و بلندمرتبه است نه آنكه اسمش على باشد ، و معمول هم نبوده كه كسى نام فرزند خود را على بگذارد ، تا بعد از آن حضرت و زمان حيات آن حضرت مردم ( بمتابعت حضرتش ) فرزندان خود را على ناميدند .\r\nو بعضى گفته‌اند كه : جهت آنكه آن حضرت را على ناميدند براى آن بوده كه آن حضرت علوّ و برترى پيدا ميكرده با هر كسى كه ميجنگيده ، و دسته ديگر گفته‌اند : جهتش اينست كه چون در بهشت منزل آن حضرت علو و برترى دارد از منازل مردم و مساويست با منزل پيغمبران ، و طائفه ديگر گفته‌اند : ناميدن آن حضرت را بعلى جهتش آنست كه چون آن حضرت در مسجد الحرام بر كتف پيغمبر بالا رفت براى شكستن بتها و غير از آن حضرت ديگرى بر كتف پيغمبر بالا نرفت .\r\nو جمعى ديگر گفته‌اند : كه ناميدن آن حضرت را بعلى براى آنست كه چون عقد ازدواج وجود مقدسش با حضرت فاطمه عليهما السّلام در بالاى آسمانها واقع شد و ديگرى در آن مكان تزويج نشد ، و بعضى گفته‌اند : چون علم آن حضرت بعد از رسول خدا صلى الله عليه و آله از همه بيشتر بود نام وجود مقدسش را على نهادند .\r\n5 - حديث كردند ما را . . . از حضرت امام زين العابدين عليه السّلام كه ميفرمود :\r\nچون حضرت امام حسن عليه السّلام متولد شد حضرت فاطمه به حضرت على عليهما السّلام گفت كه : او را اسمى بگذار ، آن حضرت فرمود سبقت نميگيرم در نام او بر رسول خدا صلى الله عليه و آله\r\n","description":"","footnote":"","page_name":" 291 ","page_number":291},
  {"content":"\r\nطولى نكشيد كه حضرت رسول صلى الله عليه و آله و سلَّم وارد شد ، و ( زنان ) امام حسن را در پارچه زردى پيچيدند و به خدمت آن حضرت آوردند ، رسول خدا صلى الله عليه و آله و سلَّم فرمود : مگر شما را نهى نكردم كه بچه را در پارچه زرد نپيچيد ؟ و دستور فرمود : پارچه سفيدى آوردند و امام حسن عليه السّلام را با آن پوشانيد .\r\nو سپس بعلى عليه السّلام فرمود : آيا اسمى برايش تعيين كرده اى ؟ گفت : در اسم فرزندم بر شما سبقت نخواهم گرفت ، رسول خدا صلى الله عليه و آله فرمود : من هم بر خدا سبقت نخواهم گرفت ، و منتظر وحى الهى بودند كه أمر فرمود خداوند بجبرئيل : براى ( دختر ) محمّد پسرى متولد شده است ، برو بسوى زمين ( در خدمت حبيب ما ) و سلام مرا به او برسان و تهنيت و مباركباد بگو ، و بگو كه : على نسبت به تو بمنزلهء هارون است نسبت بموسى پس او را باسم پسر ( بزرگ ) هارون نام بگذار ، جبرئيل بنا بأمر خداوند بر آن حضرت نازل گرديد و از طرف خدا تهنيت و مباركباد گفت و عرضكرد كه خداى تعالى ميفرمايد : فرزند خود را باسم پسر هارون نام بگذار ، رسول خدا ( ص ) فرمود : نام پسر هارون چه بوده ؟ جبرئيل گفت : شبر ، آن حضرت فرمود : زبان و لغت من عربى است ، جبرئيل گفت : او را حسن نام كن ، از اين جهت آن حضرت او را حسن نام نهاد .\r\nو چون حضرت امام حسين عليه السّلام متولد شد ، خداى تعالى بجبرئيل وحى فرمود كه براى ( دختر ) محمّد پسرى متولد شده برو به زمين و تهنيت و مباركباد بگو ، و بگو كه : على نسبت به تو بمنزله نسبت هارون است بموسى ، پس پسر خود را باسم پسر ديگر هرون نام بگذار ، جبرئيل بأمر خداوند به زمين آمد و خدمت آن حضرت شرفياب شد و از طرف خداوند تهنيت و مباركباد گفت و عرضكرد : خداى تعالى ميفرمايد على نسبت به تو بمنزله هارونست نسبت بموسى ، پس اسم پسر خود را بنام پسر ديگر هارون نام بگذار ، آن حضرت فرمود : نام او چه بوده ؟ جبرئيل عرضكرد : شبير ، رسول خدا صلى الله عليه و آله فرمود زبان و لغت من عربى است ( و بلغت عربى او را چه نام بگذارم ؟ )\r\n","description":"","footnote":"","page_name":" 292 ","page_number":292},
  {"content":"\r\nجبرئيل عرضكرد : حسين « 1 » .\r\n6 - 8 - حديث كردند ما را . . . از ابن عباس كه رسول خدا صلى الله عليه و آله و سلَّم بفاطمه عليها السّلام\r\n\r\n","description":"","footnote":"\r\n« 1 » شبر : بفتح شين و تشديد باء ، شبير : بكسر شين و تشديد باء ، و بضم شين و فتح باء و سكون ياء ، و يكى از دستورات دين مقدس اسلام تعيين نام نيكو است براى فرزند چنان كه از حضرت رسول صلى اللَّه عليه و آله مرويست كه ميفرموده : حق الولد على والده ان يحسن اسمه و أدبه و يضعه موضعا صالحا ، حق پسر بر پدر آنست كه او را بنام نيكو بنامد و به آداب نيك مؤدب نمايد و او را به كارهاى نيك و مشروع وابدارد .\r\nو نيز از آن حضرت مرويست كه ميفرمود : هر كه چهار پسر داشته باشد و يكى از آنها را بنام من نامگذارى نكند در حق من جفا كرده .\r\nو على عليه السّلام در نهج البلاغه ميفرمايد : للوالد على الولد حق و للولد على الوالد حق و هو ان يحسّن اسمه و يحسّن أدبه و يعلمه الكتابة ، پدر به گردن پسر حق دارد و همچنين پسر به گردن پدر حق دارد ، و آن اينست كه نام نيكو برايش تعيين كند و او را نيكو أدب كند و خواندن و نوشتن تعليم وى نمايد .\r\nو از حضرت امام محمّد باقر عليه السّلام منقولست كه فرموده : أصدق الاسماء ما سمّى بالعبودية و خيرها اسماء الأنبياء ، بهترين اسمها آن اسمى است كه عبوديت و بندگى را برساند ( مانند عبد اللَّه ، عبد الرحمن ، عبد الرحيم ، عبد الكريم ، عبد الإله ، عبد المجيد ، عبد الحميد ، عبد العلى ، و امثال اينها ) و بهتر از اينها اسامى انبياء عليهم السّلام است .\r\nو مردى خدمت حضرت صادق عليه السّلام عرضكرد : نسمى اولادنا باسمائكم و اسماء آبائكم هل ينفعنا ذلك ، فقال : اى و اللَّه ، ما فرزندان خود را بنام شما و نام پدران شما نام ميگذاريم ، آيا اين فائده دارد براى ما ؟ فرمود : آرى به خدا قسم .\r\nو پس از آنكه آثار حاملگى در زن هويدا گشت بايد اسم تعيين كرد ، كه اگر پسر است محمّد ، و اگر دختر است فاطمه و پس از ولادت تغيير اسم ميدهد اگر خواست ، و على عليه السّلام فرموده :\r\nسمّوا اولادكم قبل ان يولدوا ، فرزندان خود را پيش از ولادت نامگذارى كنيد .\r\n","page_name":" 293 ","page_number":293},
  {"content":"\r\nفرمود : اى فاطمه اسم حسن و حسين برابر اسم دو پسر هارون است كه شبر و شبير باشند ، چون دو پسران هارون مقام و كرامتى نزد خدا دارند .\r\n7 - حديث كرد ما را . . . از جابر كه ميگفت چون حضرت امام حسن عليه السّلام متولد گرديد نبى اكرم صلى الله عليه و آله و سلَّم امر فرموده بود كه لباس سفيد به او بپوشانند و ليكن زنان لباس زرد رنگى به او پوشانيده بودند ، و فاطمه بعلي عليهما السّلام گفت او را نام بگذار على عليه السّلام فرمود : سبقت نميگيرم بر حضرت رسول صلى الله عليه و آله و مدتى نگذشت كه رسول خدا صلى الله عليه و آله وارد شد و امام حسن را در بر گرفت و بوسيد و زبان خود را در دهان او گذارد و سپس فرمود : مگر نگفته بودم كه او را لباس سفيد بپوشانيد ؟ چرا لباس زرد پوشانيده‌ايد ! پس لباس سفيد طلب كرد و بر او پوشانيد و اذان در گوش راست و اقامه در گوش چپ امام حسن گفت ، و بعلى عليه السّلام فرمود : او را چه نام گذارده اى ؟\r\nعرضكرد : بر شما سبقت نگرفته‌ام ، كه خداوند وحى فرمود بجبرئيل كه براى محمّد پسرى متولد شده برو بنزدش و سلام مرا به او برسان و تهنيت بگو از طرف من و خودت ، و بگو كه على نسبت به تو بمنزله هارونست نسبت بموسى عليه السّلام پس اسم فرزند خود را بنام پسر هارون نامگذارى كن ، جبرئيل هبوط نمود و خدمت آن حضرت شرفياب شد و تهنيت گفت و عرضكرد : خداوند ميفرمايد او را باسم پسر هارون نام كن ، آن حضرت فرمود نام او چه بوده ؟ عرضكرد : شبر ، فرمود : زبان من عربى است ( و شبر به زبان عبرى است ) عرضكرد : حسن نام بگذار .\r\nو چون امام حسين عليه السّلام متولد گرديد ، رسول خدا صلى الله عليه و آله و سلَّم وارد خانه على عليه السّلام شد و اذان در گوش راست و اقامه در گوش چپ آن حضرت گفت ، و سپس فرمود او را چه نام گذارديد ؟ على عليه السّلام گفت سبقت نگرفته‌ام بر شما كه جبرئيل نازل گرديد و عرضكرد : خداى عز و جل سلامت مىرساند و ميفرمايد : على نسبت به تو بمنزله هارونست نسبت بموسى ، پس اين مولود را باسم پسر ديگر هارون نام بگذار ، رسول خدا صلى الله عليه و آله و سلَّم فرمود : نام او چه بوده ؟ عرضكرد : شبير ، فرمود : زبان من عربيست بعرض رسانيد كه او را حسين بناميد ، آن حضرت ( طبق وحى الهى ) حضرت امام\r\n","description":"","footnote":"","page_name":" 294 ","page_number":294},
  {"content":"\r\nحسين عليه السّلام را حسين نام نهاد .\r\n9 - حديث كردند ما را . . . از حضرت امام محمّد باقر عليه السّلام كه ميفرمود :\r\nجبرئيل هديه آورد ( از طرف خداى سبحان ) براى حضرت رسول صلى الله عليه و آله و سلَّم اسم حضرت امام حسن عليه السّلام را با لباس حرير بهشتى ، و مشتق فرمود : اسم امام حسين را از اسم امام حسن عليهما السّلام .\r\n10 - حديث نمود ما را . . . از عكرمه كه گفت موقعى كه حضرت امام حسن عليه السّلام متولد گرديد آن حضرت را آوردند خدمت نبى اكرم صلى الله عليه و آله و سلَّم و حضرتش او را حسن نام نهاد ، و چون حضرت امام حسين عليه السّلام متولد شد حضرت فاطمه عليها السّلام گفت : اى پدر اين فرزند من از حضرت امام حسن نيكوتر است ، بدين جهت رسول خدا صلى الله عليه و آله او را حسين نام گذارد\r\n\r\nباب صد و هفدهم علت آنكه محبت خدا و رسول و اهل بيت آن حضرت بر مردم واجبست\r\n1 - حديث نمود ما را . . . از عبد الله بن عباس كه گفت ، رسول خدا صلى الله عليه و آله و سلَّم ميفرمود : دوست بداريد خدا را براى اينكه غذا ميدهد بشما از نعمتهاى ( ظاهرى و باطنى ) خود و دوست بداريد مرا به جهت دوستى با خدا ، و دوست داشته باشيد اهل بيت مرا براى خاطر دوستى با من « 1 » .\r\n\r\n","description":"","footnote":"\r\n« 1 » منقولست كه روزى پسر بچه اى بچهرهء مبارك رسول خدا صلى اللَّه عليه و آله و سلَّم چشم دوخته بود و يك نظر مينگريست ، آن حضرت فرمود : مرا دوست ميدارى ؟ عرضكرد :\r\nآرى ، فرمود : مرا بيشتر دوست ميدارى يا پدرت را ؟ بعرض رسانيد : شما را ، فرمود مرا بيشتر دوست ميدارى يا مادرت را ؟ عرضكرد : شما را ، فرمود : مرا بيشتر دوست ميدارى يا چشمانت را ؟ معروض داشت شما را ، فرمود مرا بيشتر دوست ميدارى يا خدا را ؟ عرضكرد : اللَّه اللَّه اللَّه ، يا رسول اللَّه شما را كه دوست ميدارم براى خاطر خدا است ، آن حضرت بصحابه و همراهيان خود فرمود : همانند اين پسر بچه باشيد و مرا دوست بداريد براى خاطر دوستى من با خدا .\r\n","page_name":" 295 ","page_number":295},
  {"content":"\r\n2 - حديث كرد ما را . . . از انس بن مالك كه گفت مردى از اهل باديه ( بياباننشين ) شرفياب شد خدمت نبى اكرم صلى الله عليه و آله و سلَّم و ما تعجب كرديم از اينكه مردى چادرنشين آمده و از پيغمبر صلى الله عليه و آله مطلبى را سؤال مىكند ! و آن مرد از آن حضرت پرسيد :\r\nقيامت چه وقت است .\r\nو چون موقع نماز بود رسول خدا صلى الله عليه و آله جواب نداد تا نماز خوانده شد و سپس فرمود : كجا است آن مرد كه از قيامت پرسيد ؟ عرضكرد : حاضر هستم يا رسول الله آن حضرت فرمود : چه مهيا كرده اى براى قيامت ؟ معروض داشت : به خدا قسم چيزى مهيا نكرده‌ام و نماز و روزه بسيار نخوانده‌ام و نگرفته‌ام جز آنكه بسيار دوست ميدارم خدا و رسولش را ، آن حضرت فرمود : المرء مع من أحب ، چون روز قيامت شود انسان هر كه را در دنيا دوست ميداشته با او ( محشور ) خواهد بود .\r\nانس بن مالك گويد : نديدم مسلمانان را بعد از قبول دين مقدس اسلام به چيزى خوشنود باشند به قدر اين بيان آن حضرت .\r\n3 - حديث نمود ما را . . . از حضرت رسول صلى الله عليه و آله و سلَّم كه ميفرمود : ايمان ندارد كسى مگر آنكه مرا از خودش دوستتر بدارد ، و عترت مرا از عترت خود عزيزتر بدارد ، و اهل بيت مرا دوستتر از اهل بيت خود داشته باشد ، و نسب مرا از نسب خود بزرگتر و دوستداشتنىتر بداند .\r\n\r\nباب صد و هيجدهم علت و چگونگى پيدايش عشق\r\n1 - حديث كرد ما را . . . از مفضل بن عمر كه گفت پرسيدم از حضرت صادق عليه السّلام از عشق كه چيست ؟ فرمود : كسانى كه دلهاى ايشان غافل از ذكر خدا و خالى از ياد او شده ، پس خداوند ( آنها را واگذارده و ) چشانيده به آنها دوستى غير\r\n","description":"","footnote":"","page_name":" 296 ","page_number":296},
  {"content":"\r\nخود را « 1 » .\r\n\r\n","description":"","footnote":"\r\n« 1 » عشق عبارتست از ميل مفرط به چيزى و يا به كسى و تجاوز از حد اعتدال نمودن و جنبهء حيوانيت است كه بر بعضى غلبه پيدا مىكند ، و آتشى است خانمانسوز و درياى بدبختى است ، چه نيكو گفته شاعر :\r\n\r\nچون روى دنبال عشق خانه سوز\r\nميشوى بىخانمان و تيره روز\r\n\r\nو خداى ناخواسته اگر كسى به آن مبتلا گرديد ديگر روى سعادت و خوشبختى نخواهد ديد زيرا اعضاى بدن را از عمل بوظيفه خود سست مىكند و قوا را ساقط از انجام مأموريت خود مينمايد و حواس آدمى را از كار باز ميدارد و ترشحات غددى بدن را نامرتب و نامنظم ميسازد و بعضى از جوارح را فاسد ميگرداند و عقل را زايل كند .\r\n\r\nعقل ميگفت كه دل منزل و مأواى منست\r\nعشق خنديد كه يا جاى تو يا جاى منست\r\n\r\nو از اين جهت است كه اطباء و روانشناسان ميگويند : عشق قسمى از انواع و امراض ماليخوليائيست ، و اگر عاشق محروم شود از معشوق خود بيشتر و زودتر مبتلا به بيمارى سل مىشود و ابو على سينا در تعريف عشق گويد : هو مرض سوداوىّ ينتهى الى الجنون ، يعنى عشق بيمارى سوداويست كه بديوانگى منتهى گردد : و مرحوم شيخ بهاء الدين رحمه اللَّه در كشكول فرموده كه بو على سينا كتابى در عشق نوشته و گفته است كه عشق مخصوص انسان نيست بلكه در تمام موجودات فلكى و عنصريات و مواليد ثلثه يافت مىشود .\r\nو نيز در همان كتاب گفته : عشق يك قوه غريزيست و پيدايش آن از وساوس و تمايل و قوه طمع انسانست و اشباحيست كه بواسطه خيالها وجود پيدا مىكند تا جايى كه بر خلاف طبيعتهايش عمل خواهد كرد .\r\nو براى همين است كه گفته‌اند عشق در روحيه انسان نتيجه معكوس دارد كه اگر شجاع باشد ترسو ميگردد و اگر ترسو باشد شجاع بى مورد مىشود .\r\nو حضرات صوفيه ( خ ) را عقيده آنست كه عشق ركن مهم طريقت است و عطارشان گفته :\r\n\r\nتا جهان باشد نخواهم در جهان هجران عشق\r\nعاشقم بر عشق هرگز نشكنم پيمان عشق\r\n\r\nو ميگويند : در طريق عشق حساب دين و ايمان در بين نيست چنان كه شاعر گفته\r\n\r\nشبى ديدم بخواب آشفته موئى\r\nرفيقى رهبرى پيرى نكوئى\r\nبگفتا در طريق عشق بايد\r\nسخن از دين و ايمان نگوئى\r\n\r\nو مولوى ( م ) ايشان گفته\r\n\r\nزانكه عاشق در دم نقد است مست\r\nلا جرم از كفر و ايمان برتر است\r\nكفر و ايمان هر دو خود دربان او است\r\nكوست مغز و كفر و دين او را دو پوست\r\n\r\nو حافظ آنها گفته :\r\n\r\nعاشق زارم مرا با كفر و با ايمان چه كار\r\nمفلس عورم مرا با وصل و با هجران چه كار\r\n\r\nو عشق را برتر از عقل ميدانند و ميگويند :\r\n\r\nعشق آمد و عقل رخت بربست و برفت\r\nآن عهد كه كرده بود بشكست و برفت\r\n\r\nو ميگويند :\r\n\r\nسخن از عشق گو و از عقل بگذر\r\nكه عشق است آيت اللَّه اكبر\r\n\r\nو چنان گمراه شده‌اند و شيطان بر آنان مسلط گرديده كه عقل را كه يكى از نعمتهاى بزرگ الهى است طبق آيات قرآن و روايات و اخبار و احاديث مرويّه از حضرت رسول صلى اللَّه عليه و آله و سلَّم و ائمه عليهم السّلام با سندهاى صحيح و بسبب آن عبادت خدا مىشود چنان كه در صفحه « 19 - و - 20 - و پاورقى : 224 - و - 226 - و - 246 » همين كتاب گذشت كنار ميگذارند و مذمت ميكنند و دم از عشق ميزنند و آن را آيت اللَّه اكبر مينامند ، و صدها شعر كفر آميز ديگر كه در كتابهاى اين فرقه ضاله و مضله مىباشد و با وجود اين خود را پيرو على عليه السّلام ميدانند ! با اينكه آن حضرت در خطبه - 108 - نهج البلاغه پس از آنكه مردم دنيا پرست و كسانى كه فرمان پيغمبر صلى اللَّه عليه و آله را نبرده و نميبرند نكوهش نموده در مذمت عشق و عاشقين ميفرمايد :\r\nو من عشق شيئا اغشى بصره و امرض قلبه فهو ينظر به عين غير صحيحة و يسمع باذن غير سميعة قد خرقت الشهوات عقله و اماتت الدنيا قلبه لا ينزجر من اللَّه بزاجر و لا يتعظ منه بواعظ ، هر كه به چيزى و يا به كسى عاشق گشت چشمش نابينا گردد ، و قلبش بيمار شود ، و چنين كسى نظر مىكند با چشم ناصحيح ، و ميشنود با گوشى كه حقايق را نميشنود ، و هر كه اين چنين باشد عقلش بوسيله شهواتش نابود گشته ، و قلبش بواسطه توجه به دنيا مرده شده ، از منعكننده و پند دهنده ( قرآن و بيانات پيغمبر صلى اللَّه عليه و آله و سلَّم و ائمه عليهم السّلام ) كه از جانب خداوند است متنبه نشده و پند و نصيحت نميپذيرد .\r\nو در متن حديث چنان كه از ترجمه آن ملاحظه مىشود آنقدر عشق مورد تنفر حضرت صادق عليه السّلام بوده كه حتى كلمه عشق را هم در جواب مفضل به زبان مبارك خود نياورده‌اند .\r\nو لا يخفى ما في هذه السطور من الكفاية للمهتدى الطالب للرشاد بما فيهم من التنبيه و الايقاظ من الغفلة و الرقاد ؟ و حفظنا اللَّه و اياكم من الصوفية و أمثالهم و أشباههم الذين منهمكون في الشهوات و المستغرقون في بحار السيئات\r\n","page_name":" 297 ","page_number":297},
  {"content":"\r\n\r\nباب صد و نوزدهم علت آنكه بايد دوستى و دشمنى در راه خدا باشد ، و دوستان و دشمنان على ( ع ) دوست و دشمنان خدا هستند\r\n1 - حديث كردند ما را . . . از حضرت امام حسن عسكرى از آباء كرام خود عليهم السّلام كه روزى حضرت رسول صلى الله عليه و آله بيكى از صحابه خود ميفرمود : اى بندهء خدا دوست بدار در راه خدا و دشمن بدار در راه خدا ، و دوستى كن براى خدا و دشمنى\r\n","description":"","footnote":"","page_name":" 298 ","page_number":298},
  {"content":"\r\nكن براى خدا ، زيرا كسى بدوستى و ولايت خدا نميرسد مگر از اين راه و صفات و كسى درك نميكند طعم ايمان را اگر چه نماز و روزه‌اش بسيار باشد مگر آنكه دوستى و دشمنى او در راه خدا باشد .\r\n","description":"","footnote":"","page_name":" 299 ","page_number":299},
  {"content":"\r\nو ليكن متأسفانه امروز دوستى و دشمنى مردم با يك ديگر براى خاطر دنيا است ، و اين رويه ايشان را از خدا بىنياز نميكند ( كه به او محتاج نباشند ) .\r\nآن مرد صحابى عرضكرد : از كجا بدانم كه دوستى و دشمنى من در راه خدا است ، و از كجا بشناسم دوست خدا را كه با او دوستى كنم ، و بچه وسيله بشناسم دشمن خدا را تا با او دشمنى نمايم ؟\r\nرسول خدا صلى الله عليه و آله اشاره نمود بسوى على عليه السّلام و فرمود : آيا مىبينى اين مرد را عرضكرد : بلى ، فرمود دوست على دوست خدا است ، بايد دوست على را دوست بدارى ، و دشمن على دشمن خدا خواهد بود ، و بايد با او دشمن باشى .\r\nو سپس فرمود : دوست بدار دوست على را اگر چه قاتل پدرت باشد ، و دشمن باش با دشمن على اگر چه پدر و يا فرزندت باشد « 1 »\r\n\r\n","description":"","footnote":"\r\n« 1 » در كافى از حضرت رسالت پناه صلى اللَّه عليه و آله روايت نموده كه آن حضرت از اصحاب خود پرسيد « أىّ عرى الايمان أوثق » كدام دسته از دسته‌هاى ايمان محكمتر است كه مؤمنان را در گرفتن و نگاهداشتن آن اهتمام بيشتر بايد نمود ؟ بعضى گفتند خدا و رسولش داناتر هستند ، بعضى گفتند : نماز بعضى گفتند : روزه ، بعضى گفتند : حج و عمره بجا آوردن ، بعضى گفتند : جهاد في سبيل اللَّه .\r\nآن حضرت فرمود : اينهائى را كه شما گفتيد فضيلت دارد ليكن جواب من اينها نبود بلكه : محبت و دوستى در راه خدا و عناد و دشمنى با ديگران براى خدا داشتن ( و اين بود جواب سؤال من ) .\r\nو اينكه بعضى ميگويند ما على عليه السّلام را دوست ميداريم و هر دمى : على على ، گويانند و در ضمن همه گونه اعمال زشت و ناپسند را مرتكب ميشوند على التحقيق دوست حضرت على عليه السّلام نيستند زيرا دوست كسى را گويند كه تمام سخنان و دستورات دوست خود را قبول داشته باشد و عمل نمايد ، و گذشته از اين اگر ما به صرف زبانى بگوئيم دوست آن حضرت هستيم كه درست نيست و اهميتى ندارد ، اگر على عليه السّلام ما را بدوستى خود قبول فرمود صحيح است و اهميت دارد و مىشود با آن افتخار كرد .\r\nو در ( 302 - 39 - ج ) بحار از عيون اخبار الرضا از على عليه السّلام نقل مينمايد كه رسول خدا صلى اللَّه عليه و آله و سلَّم به من فرمود : يا على تو همانند حضرت عيسى هستى كه نصارى آنقدر در محبت و دوستى با او افراط كردند تا ( او را خدا گفتند و ) كافر شدند ، و يهود با او دشمنى نمودند و ( نبوت و رسالتش را قبول نكردند تا ) كافر شدند .\r\n","page_name":" 300 ","page_number":300},
  {"content":"\r\n\r\nباب صد و بيستم علت آنكه محبت با اهل بيت پيغمبر ( ع ) دليل بر حلالزادگى است و دشمنى با آنها در أثر خبث ولادتست\r\n1 - حديث كرد مرا پدرم از . . . از حضرت صادق از آباء كرام خود عليهم السّلام از حضرت رسول صلى الله عليه و آله كه ميفرمود : كسى كه دوست بدارد ما خاندان نبوت را بايد حمد كند خدا را بر أولين نعمت كه بر او ارزانى شده ، عرضكردند : اولين نعمت چيست ؟ فرمود : حلالزادگى ، و دوست نميدارد ما را مگر مؤمن حلالزاده .\r\n2 - حديث كرد مرا . . . از حضرت امام محمّد باقر عليه السّلام كه ميفرمود : هر كس بصبح كند و دوستى ما را در قلب خود بيابد حمد نمايد خدا را بر ابتداى نعمت كه او عنايت شده ، عرضكردند : ابتداى نعمت كدامست ؟ فرمود : حلالزادگى .\r\n3 - حديث نمود ما را . . . از حضرت امير المؤمنين عليه السّلام كه رسول خدا صلى الله عليه و آله ميفرمود : يا على هر كه مرا و تو را و امامهايى كه از نسل تو هستند دوست بدارد بايد بر حلالزادگى خود خدا را حمد ( و شكر ) نمايد ، زيرا دوست نميدارد ما را مگر آن كسى كه حلال زاده باشد ، و ما را دشمن نميدارد مگر حرام زاده .\r\n4 - حديث كرد ما را . . . از أبو زبير مكى كه گفت ديدم جابر ( بن عبد الله انصارى ) را در حالى كه عصائى در دست داشت و بخانه‌ها و مجالس و مجامع انصار ميرفت و ميگفت : علىّ خير البشر فمن أبى فقد كفر ، على عليه السّلام بهترين مردم است ( از حيث علم و عدالت و اخلاق و بررسى به حال فقراء و نوع دوستى ) و هر كس قبول نداشته\r\n","description":"","footnote":"","page_name":" 301 ","page_number":301},
  {"content":"\r\nباشد كافر است ، اى گروه انصار بگوئيد و عرضه كنيد محبت على عليه السّلام را بفرزندان خود و هر يك از ايشان كه قبول نكردند و زير بار محبت على عليه السّلام نرفتند بمادرش نگاه كنيد ( و به بينيد كه كجا مرتكب گناه شده و دامنش به بيعفتى آلوده گرديده كه اين فرزند بوجود آمده ) .\r\n5 - حديث كرد ما را . . . از حضرت صادق عليه السّلام كه ميفرمود : هر كس محبت ما اهل بيت را در قلب خود يافت بايد بسيار دعا در حق مادر خود نمايد كه خيانت بپدرش ننموده ( و دامن عفت و عصمت خود را نيكو حفظ كرده ) .\r\n6 - حديث كرد ما را . . . از امّ السلمه ( رضي الله عنه ) كه گفت شنيدم از رسول خدا صلى الله عليه و آله كه بعلى عليه السّلام ميفرمود : دشمن نميدارد تو و اولادهاى تو ( ائمه عليهم السّلام ) را مگر سه طائفه : أولاد زنا ، منافق ، و كسى كه مادرش در حال حيض به او حامله شده .\r\n7 - حديث كرد ما را . . . از جابر بن عبد الله انصارى كه گفت در منى خدمت حضرت رسول صلى الله عليه و آله و سلم بوديم و مردى را ديديم كه گاهى در ركوع و گاهى در سجده بود ( و نماز را با كمال طمأنينه بجا مىآورد ) و گاهى تضرع و مناجات ميكرد با خدا ، عرضكرديم : يا رسول الله اين مرد چقدر نيكو نماز ميخواند ، آن حضرت فرمود : اين همان كسى است كه پدر شما ( آدم ) را از بهشت بيرون كرد ، پس امير المؤمنين عليه السّلام پيش او رفت و او را بلند كرد و چنان به زمين زد كه گوئى دنده‌هاى راست او داخل دنده‌هاى چپ او شد ، و دنده‌هاى چپ او داخل دنده‌هاى راست او شد ، و فرمود :\r\nتو را ميكشم ان شاء الله ، بعرض رسانيد نبايد مرا بكشيد زيرا خداوند مرا مهلت داده تا وقت معلوم ( و معين نزد خودش و شما ) چه شده است كه قصد كشتن مرا نموده اى به خدا قسم دشمن ندارد كسى تو را مگر آنكه سبقت گرفته است نطفه من برحم مادرش پيش از رسيدن نطفه پدرش ، و در حقيقت شريكم من در اموال و اولاد دشمنان تو ، همچنان كه خداوند در كتاب محكم خود قرآن فرموده : * ( وَشارِكْهُمْ فِي الأَمْوالِ وَالأَوْلادِ ) * ، شركت نما با ايشان در اموال و فرزندانشان .\r\nحضرت رسول صلى الله عليه و آله و سلَّم فرمود : راست گفت يا على ، دشمن نميدارد كسى تو را\r\n","description":"","footnote":"","page_name":" 302 ","page_number":302},
  {"content":"\r\nاز قريش مگر زنازاده و نه كسى از انصار مگر يهودى ( كه منافق باشد و به صورت ظاهر اظهار اسلام نموده براى طمع ) و از عرب كسى كه در نسبش اتهامى باشد ( بزنازادگى ) و از ساير مردم كه شقى باشند ، و از زنها آن زنى كه سليطه و هر جايى و آلوده به بىعفتى باشد و سپس آن حضرت توجه كرد بأنصار و فرمود : عرضه كنيد بفرزندان خود محبت على را و هر يك از آنها كه اجابت كرد و على عليه السّلام را دوست داشت فرزند شما است ، و هر يك از ايشان كه اظهار دشمنى نمود بدانيد كه از شما نيست .\r\nجابر گويد ؟ از آن وقت ببعد محبت على عليه السّلام را بفرزندان خود عرضه ميكرديم و هر كدام از ايشان كه اظهار محبت و دوستى مينمودند ميدانستيم كه فرزند خود ما است و هر يك از آنها كه قبول محبت و دوستى نميكردند او را نفى ولد ميكرديم ( و ميفهميديم كه از طريق نامشروع بوجود آمده ) .\r\n8 - حديث كرد ما را . . . از ابن عباس كه ميگفت : بدانيد اى گروه مردم خداى تعالى خلقى را آفريده كه از نسل آدم ابو البشر نيستند و هميشه لعنت ميكنند دشمنان حضرت امير المؤمنين عليه السّلام را گفتند : اين خلق كيانند كه لعنت مينمايند دشمنان على عليه السّلام را ؟\r\nگفت قنابر ( قنارى ) هستند كه در سحرها ميگويند : اللهم العن مبغضى علىّ أللهم أبغض من أبغضه و احب من أحبه ، خدايا لعنت كن دشمنان على را ، خدايا دشمن بدار دشمنان على را ، و دوست بدار دوستان على را .\r\n9 - حديث كرد ما را . . . از سلمان فارسى رضى الله عنه كه ميگفت : وقتى جمعى بعلى عليه السّلام بد ميگفتند ، شيطان آمد و در برابر ايشان ايستاد ، گفتند كه كيستى گفت منم أبو مرّه ، گفتند : آيا شنيدى كلام و سخنان ما را ؟ گفت آرى شنيدم ، و بدا به حال شما كه سبّ ميكنيد مولاى خود على بن ابى طالب را .\r\nگفتند : از كجا دانستى كه على مولاى ما است ؟ گفت : از قول پيغمبر ( مبعوثشدهء بسوى ) شما كه فرموده : ( من كنت مولاه فعلى مولاه اللهم وال من والاه و عاد من عاداه و انصر من نصره و اخذل من خذله ) ، اى گروه مردم هر كه من مولا و پيغمبر\r\n","description":"","footnote":"","page_name":" 303 ","page_number":303},
  {"content":"\r\nاو هستم على مولا ( و صاحب اختيار و امام ) او است ( و سپس دعا كرده در حق دوستان على عليه السّلام و نفرين نموده در حق دشمنان او و ميفرمايد ) خدايا دوست بدار هر كه على را دوست بدارد ، و دشمن بدار هر كه دشمن ميدارد حضرتش را ، و يارى كن يارىكنندگان على را و سرنگون نما هر كه با آن حضرت ميجنگد .\r\nگفتند تو از شيعيان و دوستان او هستى ؟ گفت من از شيعيان و دوستان على نيستم ، و ليكن آن حضرت را دوست ميدارم ، و دشمن نميدارد كسى او را مگر آنكه در اموال و فرزندانش شريكم « 1 » .\r\nگفتند : يا أبا مرّه آيا فضيلتى از على ميدانى ؟ گفت بشنويد اى گروه ناكثين و قاسطين و مارقين دوازده هزار سال در ميان بنى الجان عبادت خدا مينمودم و چون خداوند بنى الجان را ( بواسطه كفر و فسادشان ) هلاك و نابود نمود بسوى خدا شكايت\r\n\r\n","description":"","footnote":"\r\n« 1 » شركت شيطان در اموال عبارتست از اينكه اموالى از طريق حرام بدست آيد مانند ربا ، دزدى ، برنده شدن بخت آزمائى ، قمار ، غشّ در معاملات و غير ذلك و شركت شيطان در اولاد ، از اخبار اهل بيت رسالت عليهم السّلام معلوم ميگردد كه مباشرت با حلال در بعضى اوقات ( كه شمه اى از آن در صفحه - 185 - گذشت ) و هم بستر شدن با حرام موجب شركت شيطان مىشود در فرزندى كه بوجود مىآيد ، و چنين فرزندى يقينا عنصر خطرناك براى خانواده خود و ملت خواهد بود .\r\nو خداى تعالى فرموده : * ( وَمَنْ أَعْرَضَ عَنْ ذِكْرِي فَإِنَّ لَه مَعِيشَةً ضَنْكاً ) * ، هر كه رو از دستورات من ( و فرستادگان و حجج من ) بگرداند ( يك دل مضطرب و يك محيط نامرتب و آشفته و ) يك زندگى سخت و پرآشوبى خواهد داشت ، و اولادى كه از غير مجراى دستور شرع بوجود آيد چه آشوبى به پا خواهد كرد .\r\nمرحوم خوئى در ( 101 - 6 - ج ) نهج البلاغه ميفرمايد : در حديث است كه وقتى شيطان فربهى شيطان لاغر اندامى را ديد و از او پرسيد چرا لاغر هستى ؟ گفت مسلط هستم بر مردى كه هر وقت غذا مىخورد و آب مىآشامد و با خانواده خود همبستر مىشود « بسم اللَّه » ميگويد و من محروم ميشوم از شركت با او .\r\n","page_name":" 304 ","page_number":304},
  {"content":"\r\nكردم از تنهائى ، پس خداوند مرا به آسمان دنيا برد و در آنجا ميان ملائكه دوازده هزار سال خدا را عبادت نمودم و با ملائكه تسبيح و تقديس الهى مينمودم كه نورى درخشنده بر ما گذشت و ملائكه به سجده رفتند و گفتند : سبوح قدوس ، اين نور نيست مگر نور ملك مقرب و يا پيغمبر مرسل ! كه منادى از جانب خداوند گفت : اين نور ملك مقرب و پيغمبر مرسل نيست بلكه نور طينت على بن ابى طالب است .\r\n11 - 10 - حديث كردند ما را . . . از رسول خدا صلى الله عليه و آله كه ميفرمود : هر كه دوست بدارد على را در زنده بودن من و بعد از رحلت من خداى تعالى براى او أمن ( از هول و دهشت قيامت ) و ايمان ( كامل ) بنويسد تا زمانى كه خورشيد طلوع و غروب مىكند و هر كه او را دشمن بدارد چه در حال حيات من و چه بعد از رحلت من ميميرد مانند مردمان زمان جاهليت ( كه دين و ايمان نخواهد داشت و بطور حتم و يقين اهل جهنم خواهد بود ) و از او بازخواست مينمايند از رفتار و گفتارش .\r\n12 - حديث نمود مرا . . . از ابو أيوب انصارى كه ميگفت : دوستى على عليه السّلام را بر اولادهاى خود عرضه كنيد پس هر يك از آنها كه اظهار دوستى نمود بدانيد كه فرزند خود شما است ( و حلال زاده ) و هر كدام از ايشان كه دوست نداشتند ( بدانيد كه حرام زاده است و ) بايد از مادرش سؤال كنيد كه او را از كجا آورده زيرا شنيدم از رسول خدا صلى الله عليه و آله كه ميفرمود : بعلى بن أبى طالب عليه السّلام يا علي دوست نميدارد تو را مگر مؤمن ، و دشمن نميدارد تو را مگر منافق ، و ولد الزنا ، و كسى كه مادرش در حال حيض به او حامله گرديده .\r\nپايان جلد اول و جلد دوم آن تحت طبع است و ان شاء الله به همين زودى بدست علاقمندان خواهد رسيد و از اخوى عزيزم ( سيد مجتبى مسترحمى ) كه در تصحيح اين كتاب دقت كامل مبذول داشتند تشكر مينمايم - سيد هدايت الله مسترحمى\r\n\r\n","description":"","footnote":"","page_name":" 305 ","page_number":305}
  ]