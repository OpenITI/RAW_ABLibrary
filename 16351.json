[
  {"content":"\r\n\r\nتحريف ناپذيرى قرآن\r\nآيت الله محمدهادى معرفت\r\nترجمهء على نصيرى\r\nتهران\r\n1379\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n\r\nالهيات 21\r\nمعرفت ، محمدهادى ، 1309 -\r\nتحريف ناپذيرى قرآن / تأليف محمدهادى معرفت ؛ ترجمه على نصيرى . - تهران : سازمان مطالعه و تدوين كتب علوم انسانى دانشگاهها ( سمت ) ؛ قم : موسسه فرهنگى انتشاراتى التمهيد ، 1379 .\r\n[ 280 
  ] ص . - ( سازمان مطالعه و تدوين كتب علوم انسانى دانشگاهها ( سمت ) ؛ 448 : الهيات ؛ 21 )\r\nبها : 7500 ريال .\r\nISBN 964 - 459 - 466 - 5\r\nفهرستنويسى بر اساس اطلاعات فيپا .\r\nعنوان اصلى : صيانة القرآن من التحريف .\r\nپشت جلد به انگليسى : Mohammad Hady Marefat . Immunization of Koran from Distortion .\r\nترجمه ديگرى از متن اصلى كتاب با عنوان مصونيت قرآن از تحريف توسط حوزه علميه قم دفتر تبليغات اسلامى ، مركز انتشارات در سال 1376 منتشر شده است .\r\nكتابنامه : ص . [ 275 
  ] - 279 ؛ همچنين به صورت زيرنويس .\r\n1 . قرآن - تحريف . الف . نصيرى ، على ، مترجم . ب . سازمان مطالعه و تدوين كتب علوم انسانى دانشگاهها ( سمت ) . ج . عنوان .\r\n9041 ص 6 م / 2 / 89 BP\r\n159 / 297\r\n1379\r\nكتابخنه ملى ايران 15293 - 79 م\r\nصيانة القرآن من التحريف ؛ آية الله محمدهادى معرفت ؛ قم : مؤسسة النشر الاسلامي ، 1996 .\r\nتحريف ناپذيرى قرآن\r\nترجمهء على نصيرى\r\nمؤسسهء فرهنگى انتشاراتى التمهيد و سازمان مطالعه و تدوين كتب علوم انسانى دانشگاهها ( سمت ) ، شماره انتشار 448 ، الهيات شماره 21 .\r\nچاپ اول : پاييز 1379\r\nتعداد : 5000\r\nحروفچينى و صفحه آرايى : مؤسسه فرهنگى انتشاراتى التمهيد\r\nليتوگرافى : سمت\r\nچاپ و صحافى : مركز چاپ و انتشارات وزارت امور خارجه\r\nقيمت 7500 ريال . در اين نوبت چاپ قيمت مذكور ثابت است و فروشندگان و عوامل توزيع مجاز به تغيير آن نيستند .\r\nكليه حقوق اعم از چاپ و تكثير ، نسخه بردارى ، ترجمه و جز اينها براى ناشران محفوظ است\r\n( نقل مطالب با ذكر مأخذ بلامانع است . )\r\n\r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nبسم الله الرحمن الرحيم\r\nقرآن مجيد ، اعظم و اشرف كتب مقدسه و صورت كتبيهء حضرت غيب مستجمع جميع كمالات به صورت وحدت جميعه و ضمانت حفظ و صيانت آن را از دستبرد شياطين انس و جن فرموده ؛ . . . .\r\nصحيفهء نور ؛ ج 20 ، ص 109\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\n\r\nمقدمه ناشران\r\nنياز گسترده دانشگاهها به متون درسى ، بويژه در رشته‌هاى علوم انسانى ، و محدود بودن امكانات مراكز علمى و پژوهشى كه خود را موظف به پاسخگويى به اين نيازها مىدانند ، ايجاب مىكند امكانات موجود با همكارى دانشگاهها و مراكز پژوهشى در مسير اهداف مشترك به خدمت گرفته شود تا افزون بر ارتقاى كيفى و كمّى منابع درسى از دوباره‌كارى جلوگيرى به عمل آيد .\r\nبه همين منظور ، سازمان مطالعه و تدوين كتب علوم انسانى دانشگاهها ( سمت ) و مؤسسه فرهنگى انتشاراتى التمهيد ، نخستين كار مشترك خود را با انتشار كتاب « تحريف‌ناپذيرى قرآن » آغاز مىكنند .\r\nكتاب حاضر براى دانشجويان رشتهء الهيات مقطع كارشناسى ارشد در گرايش علوم قرآن و حديث تدوين شده است . اميد است علاوه بر دانشجويان ساير علاقه‌مندان نيز از آن بهره‌مند شوند .\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\n\r\nفهرست مطالب\r\nمقدمه مؤلف 1\r\nمقدمه مترجم 3\r\nپيشگفتار 15\r\nفصل اول - تحريف در لغت و اصطلاح 20\r\nتحريف در لغت 20\r\nتحريف در اصطلاح 23\r\nقرآن و واژه تحريف 27\r\nپندار نسخ تلاوت 29\r\nمسأله انساء 39\r\nفصل دوم - خلاصه دلايل بطلان شبهه تحريف 41\r\n1 . گواهى تاريخ 41\r\n2 . ضرورت تواتر قرآن 43\r\n3 . جنبه اعجاز 45\r\n4 . آيه حفظ 48\r\n5 . نفى باطل از قرآن 55\r\n6 . عرضه روايات بر قرآن 56\r\n7 . نصوص اهل بيت 59\r\nفصل سوم - تصريحات بزرگان شيعه 64\r\n1 . شيخ صدوق 65\r\n2 . شيخ مفيد 66\r\n3 . سيد مرتضى 67\r\n4 . شيخ طوسى 68\r\n5 . مرحوم طبرسى 69\r\n6 . علامه حلى 69\r\n7 . محقق اردبيلى 69\r\n8 . شيخ جعفر كاشف الغطا 70\r\n9 . شيخ محمد حسين كاشف الغطا 73\r\n10 . شيخ بهايى 73\r\n11 . فيض كاشانى 73\r\n12 . شيخ حر عاملى 75\r\n13 . محقق تبريزى 75\r\n14 . حجت بلاغى 76\r\n15 . محقق بغدادى 78\r\n16 . محقق كركى 78\r\n17 . سيد شرف الدين عاملى 79\r\n18 . سيد محسن امين 80\r\n19 . علامه امينى 81\r\n20 . علامه طباطبايى 81\r\n21 . امام خمينى 82\r\n22 . آيت اللّه خويى 85\r\nفصل چهارم - گواهى صاحبنظران اهل سنت به پيراستگى شيعه از قول به تحريف 87\r\n1 . ابو الحسن اشعرى 88\r\n2 . رحمة اللّه هندى 89\r\n3 . دكتر محمد عبد اللّه دراز 90\r\n4 . شيخ محمد محمد مدنى 91\r\nگزافه‌گويى خاورشناسان 100\r\nگرداندن گفتار بزرگان 107\r\nنقل حديث نمىتواند نشانگر عقيده ناقل آن باشد 110\r\nنسبتى ناروا به مرحوم كلينى 112\r\nدر كافى جايى براى شبهه نيست 113\r\n\r\n","description":"","footnote":"","page_name":" شناسنامه 5 ","page_number":5},
  {"content":"\r\n\r\nفصل پنجم - روش اخباريان تندرو در سده‌هاى اخير 115\r\nسادگى فاجعه‌آميز 118\r\nغوغايى كه كتاب فصل الخطاب برپا كرد 120\r\nعقب‌نشينى يا در لفافه سخن گفتن 124\r\nفصل ششم - تحريف در كتب عهدين 126\r\nمقصود از وقوع تحريف در كتب عهدين چيست ؟ 126\r\nتحريف در بشارت‌هاى تورات و انجيل 129\r\nتحريف با واژگون كردن لهجه 132\r\nتحريف در سه‌گانه‌پرستى 134\r\nنگاهى گذرا به تاريخ عهدين 136\r\nعهد قديم 138\r\nتورات منسوب به موسى 139\r\nآيا پس از اين دوره به تورات واقعى دست يافتند ؟ 140\r\nپايان كار كتاب شريعت يهود 142\r\nفاجعه بخت‌نصر 143\r\nآيا تورات مجددا پديدار شد ؟ 144\r\nعزرا محتويات تورات را از كجا گردآورد ؟ 146\r\nحادثه امپراطور انطوخيوس 147\r\nسلسله اسناد تورات بريده شده است 148\r\nداستان اناجيل اربعه 149\r\nسرانجام انجيلى كه بر مسيح نازل شد 150\r\nبررسى مسأله تشابه رخدادها در گذشته و حال 153\r\nفصل هفتم - تحريف نزد فرقه حشويه عامه 158\r\n1 . آيه رجم 160\r\n2 . آيه رغبت 162\r\n3 . آيه جهاد 162\r\n4 . آيه فراش 163\r\n5 . قرآن 1027000 حرف است 164\r\n6 . بسيارى از آيات قرآن حذف شده است 164\r\n7 . قرآن با شهادت حاملان آن در روز يمامه از بين رفته است 165\r\n8 . زيادى موجود در مصحف عايشه 165\r\n9 . آيه رضعات را حيوان خانگى خورده است 166\r\n10 . دو آيه از سوره بيّنه 167\r\n11 . دو آيه كه در مصحف نگاشته نشد 169\r\n12 . سوره‌اى كه همسنگ برائت يا شبيه مسبحات است 169\r\n13 . سوره احزاب از سوره بقره طولانىتر بوده است 170\r\n14 . دو دعاى قنوت 172\r\n15 . از سوره برائت فقط يك چهارم آن باقى مانده است 172\r\n16 . جابجايى يك كلمه 174\r\n17 . افزايش يك كلمه 174\r\n18 . افزايش يك حرف 175\r\n19 . جابجايى حرف 176\r\n20 . تغيير در ساختار كلمه 176\r\n21 . خطا در اجتهاد 177\r\n22 . اجتهاد در مقابل نص 178\r\n23 . گمان نادرست 179\r\n24 . چهار حرف در قرآن به خطا آمده است 180\r\n25 . سوره ساختگى ولايت 187\r\n26 . فاجعه كتاب الفرقان 192\r\nفصل هشتم - تحريف نزد فرقه اخباريان 196\r\nپندارهاى نويسنده فصل الخطاب 206\r\nمهمترين دليل قول به تحريف 217\r\nكتابهاى غيرمعتبر مورد استناد محدث نورى 218\r\nهفت دسته روايات مورد استناد محدث نورى 231\r\nمنابع و مآخذ 275\r\n\r\n","description":"","footnote":"","page_name":" شناسنامه 6 ","page_number":6},
  {"content":"\r\n\r\n\r\nمقدمه مؤلف\r\nدفاع از كرامت قرآن از اساسىترين وظايف دينى هر فرد مسلمان به‌ويژه داعيان اسلام و سنگرداران حريم مقدس شريعت است . از ديرزمان دشمنان اسلام ، قرآن را هدف گرفته و به هر وسيله ممكن در هتك حريم مقدس آن كوشيده‌اند . از جمله وسايلى كه در اين زمينه به كار مىرود ، القاى شبههء تحريف اين كتاب عزيز است ، كه دشمنان زيرك از بيرون و دوستان نابخرد از درون ، دست در دست هم نهاده دوشادوش هم در اين راستا قدم برمىدارند . غافل از آنكه قرآن عظيم در كنف حمايت قدرت مطلقهء الهى قرار دارد و از هر گزندى در امان است .  « إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ » .  « 1 »\r\nاز روز نخست ، شبهه تحريف از طرف دشمنان دانا و دوستان نادان مطرح بوده و همواره دستاويز فريب‌خوردگان قرار گرفته و آثارى از گذشتگان در كتاب‌هاى حديثى كه منشأ اين شبهه است ثبت و ضبط گرديده است ، كه از نظر محققان فاقد اعتبار است . گرچه برخى از روى جهل آن را دستاويز قرار داده و در قرون اخير نوشته‌هايى در اين زمينه تلفيق كرده‌اند ؛ و امروزه آن نوشته‌هاى فاقد ارزش ، وسيله\r\n\r\n\r\n","description":"","footnote":"\r\n( 1 ) . حجر 15 : 9 .\r\n","page_name":" 1 ","page_number":7},
  {"content":"\r\n\r\nكوبيدن اسلام و شكستن و كاستن از كرامت قرآن به دست دشمنان ضربه‌خورده از اسلام گرديده است .\r\nدر مقابل ، عده‌اى از نويسندگان متعهد ، بر خود واجب و لازم دانسته كه در مقام دفاع برآيند و از حريم كرامت قرآن حراست نمايند . نگارنده خواسته است در اين مبارزه مقدس سهمى داشته باشد ، لذا با كوشش و جديت فراوان ، كتابى به نام صيانة القرآن من التحريف نگاشته ، و در شيوه دفاع و حتى نام آن از استاد گرانقدر خود مرحوم آيت اللّه العظمى خويى - طاب ثراه - پيروى و از نور هدايت او اقتباس كرده است .\r\nاين كتاب تا حدودى مورد قبول فضلا و دانش‌پژوهان قرار گرفت و جاى خود را در حوزه‌هاى علمى باز نمود . از جمله مورد توجه برخى فضلاى صاحب قلم قرار گرفت و آنان در صدد ترجمه آن به فارسى برآمدند كه يكى از شايسته‌ترين آنان دانش‌پژوه توانا حجة الاسلام آقاى حاج شيخ على نصيرى است كه از ستاره‌هاى درخشان حوزه علميه مشهد مقدس رضوى است . تلاش مداوم ايشان در اين راه قابل تقدير است . ايشان ترجمه‌اى شيوا و رسا به حوزه‌هاى علمى عرضه داشت كه جاى ستايش دارد .\r\nاميدوارم اين طليعه دفاع مقدس وى از دين و قرآن ، سرآغاز رشته‌اى از مبادرت‌هاى پى در پى ايشان قرار گيرد ، و در آينده نزديك ، موقعيت و جايگاه علمى و جهادى خود را فروزانتر سازد . وفّقه اللّه تعالى لمرضاته . انه تعالى خير موفق و معين . آمين رب العالمين .\r\nمشهد مقدس - محمد هادى معرفت\r\n1 / رجب الأصبّ / 1418 .\r\n11 / 8 / 1376 .\r\n\r\n","description":"","footnote":"","page_name":" 2 ","page_number":8},
  {"content":"\r\n\r\n\r\nمقدمه مترجم\r\n\r\nمفهوم تحريف و انواع آن\r\nتحريف كه در لغت به‌معناى كژ كردن و تبديل و تغيير دادن كلام از وضع و طرز و حالت اصلى « 1 » آمده است كنشى ارادى و آگاهانه است كه از طرف باطل‌كيشان براى مقابله با حق‌مداران به دوگونه انجام مىپذيرد :\r\n1 . تحريف در ساختار گفتار ( تحريف لفظى ) ؛ كه خود بر سه نوع است :\r\nالف ) تحريف به كاستى ؛ به اين معنا كه بخشى از كلام كه معناى مطلوب صاحب گفتار به آن بسته است حذف گردد . حذف بشارت‌هاى پيامبران پيشين نسبت به ظهور پيامبر اسلام صلّى اللّه عليه و آله كه در تورات و انجيل انجام يافته ، از اين قبيل است .\r\nب ) تحريف به فزونى ؛ به اين معنا كه واژه يا تركيبى از واژگان بر گفتار افزوده شود به‌گونه‌اى كه گفتار از بستر بايسته خود منحرف گردد . ادعاى افزوده شدن مطالبى ناروا از قبيل نسبت‌هاى گناهان كبيره به پيامبران ، در كتب عهدين از جمله نمونه‌هاى اين نوع تحريف است .\r\nج ) تغيير دادن ساختار واژگان به‌گونه‌اى كه واژه معنايى غير از آنچه صاحب\r\n\r\n\r\n","description":"","footnote":"\r\n( 1 ) . محمّد معين ، فرهنگ فارسى ، ج 1 ، ص 1037 .\r\n","page_name":" 3 ","page_number":9},
  {"content":"\r\n\r\nگفتار قصد كرده است ، به دست دهد . تغيير واژه پيركلوطوس به پيراكلىطوس « 1 » از اين قبيل مىباشد .\r\n2 . تحريف در محتواى گفتار ( تحريف معنوى ) ؛ مقصود اين است كه محرّف بىآنكه در ساختار گفتار دخل و تصرفى نمايد ، معناى آن را به سويى كه مطلوب خود اوست متمايل سازد و از معنايى كه صاحب گفتار دنبال كرده است ، منحرف سازد .\r\nتحريفى كه معاويه در سخن مشهور پيامبر اكرم صلّى اللّه عليه و آله خطاب به عمار ياسر « تقتلك الفئة الباغية » انجام داد و لشكر امير مؤمنان عليه السّلام را مصداق فئهء باغيه معرفى كرد ، از قبيل تحريف معنوى است .\r\nدانستنى است كه مىتوان جعل و وضع را از قبيل تحريف لفظى و تفسير به رأى را از نوع تحريف معنوى قلمداد كرد .\r\nتحريف به‌معناى گفته شده ، شيوه متداول و شناخته‌شده‌اى است كه همواره مورد استفاده جبهه باطل عليه جبهه حق بوده است و ازاينرو پيشينه‌اى دراز دارد .\r\nبه استناد آيات قرآن كريم ، يهود تنها امتى است كه در طول تاريخ پيدايش خود بيشترين لغزش را در زمينهء تحريف كلام الهى مرتكب شده است . كژاندازى يهود در زمينهء تحريف آيين الهى و تحريف گفتار حق در مقابله با مسلمانان ، در قرآن نشان داده شده است .\r\n\r\nتحريف در متون وحى اسلامى\r\nتحريف در كتاب و سنت به‌عنوان متون وحى آيين اسلام ، به دو گونهء لفظى و معنوى مقصود است .\r\nآنچه در سنت پيامبر صلّى اللّه عليه و آله اتفاق افتاد ، بيشتر مربوط به تحريف لفظى بوده است ؛ رسول اكرم صلّى اللّه عليه و آله خود در حجة الوداع ضمن هشدار نسبت به تحريف لفظى ،\r\n\r\n\r\n","description":"","footnote":"\r\n( 1 ) . « پيركلوطوس » به‌معناى ستوده است كه با واژه احمد و محمّد برابر مىباشد ، در حالىكه « پيراكلىطوس » به معناى تسلّىدهنده است ؛ از آنجا كه واژه نخست در متن اصلى انجيل ، بشارت‌دهنده ظهور پيامبر اسلام صلّى اللّه عليه و آله است ، تحريف‌گران مسيحى آن را به واژه دوم تغيير داده‌اند . براى توضيح بيشتر ر . ك : فصل تحريف در كتب عهدين در همين كتاب .\r\n","page_name":" 4 ","page_number":10},
  {"content":"\r\n\r\nپيش‌بينى نمود . آنجا كه فرمود : « قد كثرت علىّ الكذابة و ستكثر ، فمن كذب عليّ متعمّدا فليتبوّء مقعده من النار ؛ « 1 » پيش از اين بر من فراوان دروغ بسته‌اند و پس از اين نيز فراوان دروغ خواهند بست ، هركس كه از روى عمد بر من دروغ بندد ، جايگاه خود را در آتش فراهم سازد » .\r\nبه گواهى تاريخ كار جعل و وضع حديث پيامبر صلّى اللّه عليه و آله به حدى رسيد كه به‌عنوان نمونه ، هنگامى كه ابو عبد اللّه محمد بن اسماعيل بخارى تصميم به جمع‌آورى حديث گرفت ، خود را با انبوهى از روايات مجعول مواجه ديد . خود او مىگويد كه روايات صحيح خود را كه بيش از هفت هزار روايت است از ميان ششصد هزار روايت برگزيد . باوجوداين ، برخى از دانشوران اهل سنت بر ضعيف و سست بودن شمارى از روايات صحيح بخارى گواهى داده‌اند .\r\nپيامبر اكرم صلّى اللّه عليه و آله براى مقابله با تحريف لفظى سنت ، دو راه در پيش روى امت اسلامى نهاد :\r\n1 . مراجعه به قرآن به‌عنوان معيار بازشناختن احاديث سره از ناسره .\r\n2 . مراجعه به اهل بيت عليهم السّلام به‌عنوان حاملان اصلى سنّت و قرآن .\r\nاما آنچه درباره قرآن به‌عنوان نخستين و درعين‌حال مهمترين منبع دين‌شناسى اتفاق افتاده است ، تحريف معنوى مىباشد كه در روايات از آن به « تفسير به رأى » ياد شده است . رواياتى كه از نظر برخى محدثان در حد تواتر است و رايج‌ترين مضمون آن چنين است : « من فسّر القرآن برأيه فليتبوّأ مقعده من النّار ؛ « 2 » هركس قرآن را به رأى خود تفسير نمايد جايگاه خود را در آتش فراهم سازد » . تفسير به رأى به اين معناست كه شخص يا اشخاصى به قصد دستيابى به اهدافى شوم محتواى متن وحى را به سوى آن اهداف متمايل سازند ، اين معنا همان است كه در تحريف معنوى مطمح نظر است .\r\nپيدايش فرق و مذاهب مختلف در ميان صفوف مسلمانان كه همگى نظرگاه خود را به نحوى مستند به قرآن مىدانند حكايت از تحريف معنوى دارد . جالب اين\r\n\r\n\r\n","description":"","footnote":"\r\n( 1 ) . بحار الانوار ، ج 50 ، ص 80 .\r\n( 2 ) . البرهان في تفسير القرآن ، ج 1 ، ص 16 .\r\n","page_name":" 5 ","page_number":11},
  {"content":"\r\n\r\nاست كه در روايات رسيده از پيامبر صلّى اللّه عليه و آله درباره قرآن ، هرگز به تحريف از نوع اول يعنى تحريف لفظى - در قالب‌هاى جعل و وضع - اشاره نشده است .\r\nدر روايتى كه از امام باقر عليه السّلام درباره تحريف قرآن رسيده است ، بر تحريف معنوى آن تصريح شده است . آنجا كه مىفرمايد : « و كان من نبذهم الكتاب أن أقاموا حروفه و حرّفوا حدوده . . . ؛ « 1 » اينان بدين‌گونه قرآن را به دور افكندند كه حروف ( الفاظ ) آن را پاس داشتند اما حدود آن را تحريف نمودند » .\r\nمسلمانان درباره وقوع تحريف معنوى در قرآن اختلافى ندارند . آنچه در ميان ايشان اختلاف‌برانگيز شده ، تحريف لفظى است . با اين حال ، همگان مىدانند كه تحريف لفظى - از نوع تحريف به افزودن - در قرآن راه نيافته است ؛ زيرا چنين ادعايى مستلزم آمدن گفتارى همسان با قرآن و فروپاشى هماوردطلبى و در نتيجه بطلان اعجاز قرآن است ، در اين صورت بنياد اسلام فرو خواهد ريخت ؛ بنابراين محل نزاع ، تحريف لفظى از نوع كاستن در قرآن است .\r\nابتدا بايد دانست كه ادعاى وقوع اين نوع از تحريف در قرآن ، از ميان هردو فرقهء عظيم اسلامى - سنى و شيعه - مدافع يا مدافعانى دارد .\r\nزيرا اگر ادعاى تحريف به‌معناى يادكرد رواياتى دال بر تحريف ، در جوامع روايى باشد ، نيك مىدانيم كه اين دسته از روايات ، در كتب روايى اهل سنت به مراتب بيشتر از كتب روايى شيعه منعكس شده است ؛ و اگر به‌معناى ارائه نظرگاهى توسط انديشمندى باشد ، باز مىدانيم كه اگر در شيعه محدث نورى دست به تأليف كتاب فصل الخطاب في تحريف كتاب ربّ الارباب زده است ، در ميان اهل سنت نيز ابن الخطيب محمد محمد عبد اللطيف از دانشمندان معروف مصر با نگارش كتاب الفرقان بر اين نظرگاه پاى فشرده است .\r\nاز اينرو نسبت دادن ادعاى تحريف به شيعه ، نسبتى است ظالمانه كه تنها به منظور ايجاد شكاف بين پيروان مذاهب اسلامى از سوى دشمنان دين دنبال مىگردد .\r\n\r\n\r\n","description":"","footnote":"\r\n( 1 ) . الكافى ، ج 8 ، ص 53 .\r\n","page_name":" 6 ","page_number":12},
  {"content":"\r\n\r\n\r\nعوامل پيدايش ديدگاه تحريف\r\nبه نظر مىرسد سه عامل بنيادى در گزينش نظريه تحريف از سوى برخى نويسندگان نقش‌آفرين بوده است كه عبارتند از : 1 - وجود روايات تحريف ؛ 2 - ابهام در تاريخ گردآورى قرآن ؛ 3 - كمرنگى طرح مسأله امامت در قرآن .\r\nدر اينجا به بررسى گذراى اين عوامل مىپردازيم :\r\n1 . وجود روايات تحريف ؛ بايد اذعان كنيم كه شمار رواياتى كه از آنها وقوع كاستى در قرآن استفاده مىشود ، در جوامع روايى فريقين قابل‌توجه است ، اما با اين حال ، نظير بسيارى ديگر از مباحث عرصهء دين‌شناسى ، وجود روايات نبايد معيار گرايش به يك نظرگاه باشد ؛ زيرا هر باريك‌انديشى پس از بررسى لغوى و محتوايى اين روايات ، به زودى به اين نتيجه رهنمون مىگردد كه افزون بر ضعف و سستى سند ، تعارض شديد با يكديگر و عدم دلالت بسيارى از آنها بر مدعا ، با آيات روشن قرآن مبنى بر مصونيت آن از هرگونه دخل و تصرف و كاستى ناسازگار است و به حكم اصل « عرضهء روايات به قرآن و مردود بودن آنها در صورت مخالفت با قرآن » ، بايد به دور انداخته شود ؛ به همين جهت است كه جز مدعيانى اندك و انگشت‌شمار ، قاطبه مسلمانان و دانشوران نامى هرگز فريفتهء اين دست از روايات نشده‌اند .\r\n2 . ابهام در تاريخ گردآورى قرآن ؛ به دليل وجود روايات متعارض و گفتارهاى گوناگون كه از صحابه و تابعان در چگونگى ضبط و نگارش قرآن برجاى مانده ، دو نكتهء اساسى در هاله‌اى از ابهام فرو رفته است :\r\n1 . با توجه به محدوديت شمار باسوادان در عصر نزول قرآن و نيز سادگى و محدوديت ابزار نگارش ، آيا همهء قرآن - هرچند در قالب ابزار پراكنده - در عصر پيامبر صلّى اللّه عليه و آله نگاشته شده يا آنكه تنها به حفظ قرآن در سينه‌ها اكتفا شده است ؟\r\n2 . آيا قرآن به شكل امروزين ( اصطلاحا بين الدّفتين و با ترتيب كنونى ) ، در عصر پيامبر صلّى اللّه عليه و آله گردآورى شده يا آنكه پس از رحلت ايشان و طبق برخى روايات ، طى چند مرحله با كوشش و نظارت صحابه چنين سرانجامى يافته است ؟\r\nدر پاسخ به اين دو سؤال مهم تلاشهاى قابل تقديرى از سوى صاحبنظران\r\n\r\n","description":"","footnote":"","page_name":" 7 ","page_number":13},
  {"content":"\r\n\r\nعلوم قرآنى تاكنون انجام يافته و نظرگاه‌هاى مختلفى ارائه شده است ؛ ولى به نظر مىرسد كه رهيافت به پاسخ قطعى ، به كندوكاوى همه‌جانبه به‌ويژه در تاريخ صدر اسلام نياز دارد . پيداست كه وجود چنين ابهاماتى در تاريخ نگارش و گردآورى قرآن براى برخى ساده‌دلان زمينه را براى گرايش به شبهه تحريف فراهم مىسازد ؛ در حالىكه با وجود چنين ابهامى ، اين سه نكته از مسلمات تاريخ است :\r\n1 . پيامبر اكرم صلّى اللّه عليه و آله در حفظ و ضبط قرآن و تشويق و ترغيب پيوستهء اصحاب به فراگيرى و بازخوانى متن آن ، اهتمام ويژه‌اى داشته است ؛ چنان كه روايات رسيده درباره حضرت امير عليه السّلام ، عبد اللّه بن مسعود ، عبد اللّه بن عباس ، ابىّ بن كعب و . . . گواه اين مدعاست .\r\n2 . نگارش آيات قرآن به محض فرود آمدن توسّط كاتبان وحى ، افزون بر حفظ آن در سينه‌ها ، نيز از مسلمات تاريخ است . وجود شمار قابل توجهى از كاتبان وحى و نگارش قرآن بر روى كاغذ ، پوست حيوانات ، سنگ صاف ، چوب و . . . حكايت از اين امر دارد . محدوديت و سادگى ابزار نگارش ، نمىتواند مانع قابل قبولى براى نگارش باشد ، بارى ممكن است به علت پراكندگى متون نگارش شده ، جمع‌آورى آن در يك جا دشوار بوده باشد . چنان كه وجود مصاحف متعدد از بزرگان صحابه كه تمام آيات قرآن - مطابق با مصحف موجود و بدون هيچ كم و كاست - در آن انعكاس يافته ، فرد را به اين نكته رهنمون مىگردد .\r\n3 . صحابه در حفظ و نگارش قرآن كه از عشق و شيفتگى غيرقابل وصف ايشان نسبت به آيات دلكش و روح‌افزاى قرآن حكايت دارد ، اهتمام قابل تحسينى داشته‌اند . به‌گونه‌اى كه به گواهى تاريخ صدها نفر در زمان حيات پيامبر اكرم صلّى اللّه عليه و آله و همزمان با رحلت ايشان قرآن را از برداشتند . شهادت شمارى از ايشان در جنگ يمامه گواه اين امر است .\r\nبه نظر مىرسد باوجوداين نكات روشن و مسلم درباره تاريخ نگارش و ضبط قرآن ، شبهه‌اى براى رهيافت كاستى در آن باقى نمىماند .\r\n3 . كمرنگى طرح مسأله امامت در قرآن ؛ برخى با توجه به اين نكته كه امامت ركن بنيادين اسلام است عقيده داشته‌اند كه اين مسأله مىبايست با صراحت و\r\n\r\n","description":"","footnote":"","page_name":" 8 ","page_number":14},
  {"content":"\r\n\r\nپيدايى بيشترى در قرآن منعكس مىشد ؛ به‌عنوان مثال ، مىبايست نام حضرت امير عليه السّلام يا ساير ائمه عليهم السّلام به صراحت بازگو مىشد تا شبهه‌اى براى كسى باقى نماند .\r\nاينان چون در مراجعه به قرآن انتظارشان برآورده نشده و احساس كرده‌اند مسأله امامت با صبغهء كمى در قرآن منعكس شده است ، ناخواسته به وقوع كاستى در قرآن گرايش پيدا نموده‌اند . در حالىكه به عكس پندار ايشان ، قرآن كريم در طرح مسأله امامت با تبيين كبرى و صغراى آن ، چيزى را فروگزار نكرده است . آياتى نظير  « إِنَّ اللَّهَ اصْطَفاهُ عَلَيْكُمْ وَ زادَهُ بَسْطَةً فِي الْعِلْمِ وَ الْجِسْمِ »  « 1 » درباره طالوت و  « اجْعَلْنِي عَلى خَزائِنِ الْأَرْضِ إِنِّي حَفِيظٌ عَلِيمٌ »  « 2 » درباره حضرت يوسف عليه السّلام و  « إِنَّ خَيْرَ مَنِ اسْتَأْجَرْتَ الْقَوِيُّ الْأَمِينُ »  « 3 » درباره حضرت موسى عليه السّلام و آيه  « أَ فَمَنْ يَهْدِي إِلَى الْحَقِّ أَحَقُّ أَنْ يُتَّبَعَ أَمَّنْ لا يَهِدِّي إِلَّا أَنْ يُهْدى فَما لَكُمْ كَيْفَ تَحْكُمُونَ »  « 4 » با تأكيد بر ضرورت برخوردارى زمامدار و پيشوا از لياقت‌ها و شايستگىهاى برتر كه در سه محور : علم ، تعهد و توانمندى ، خلاصه مىشود ، ملاك‌هاى گزينش رهبر را - به صورت كبراى قياس - بيان كرده است .\r\nچنان كه با آياتى نظير  « إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ »  « 5 » و  « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ »  « 6 » كه به گواهى تاريخ و صدها دانشور منصف مسلمان درباره ابلاغ امامت حضرت امير عليه السّلام است ، با تأكيد بر صغراى قياس ، بر شايستگى منحصر به فرد حضرت امير عليه السّلام براى احراز مقام امامت تأكيد كرده است . با اين حال بايد دانست كه قرآن با توجه به اصل تمحيص و ارائهء برهان تا حدّ بازيافت بيماردلان از پاك‌دلان ، از صراحت بيشتر اجتناب مىنمايد ؛ اين امر غير از ده‌ها آيه‌اى است كه به اذعان همهء دانشوران مسلمان در شأن و تمجيد حضرت امير عليه السّلام فرود آمده است .\r\n\r\n\r\n","description":"","footnote":"\r\n( 1 ) . بقره 2 : 247 .\r\n( 2 ) . يوسف 12 : 55 .\r\n( 3 ) . قصص 28 : 26 .\r\n( 4 ) . يونس 10 : 35 .\r\n( 5 ) . مائده 5 : 55 .\r\n( 6 ) . مائده 5 : 67 .\r\n","page_name":" 9 ","page_number":15},
  {"content":"\r\n\r\n\r\nوهابيت و نسبت تحريف قرآن به شيعه\r\nبا توجه به صراحت و آشكارى ديدگاه انديشمندان شيعه درباره پيراستگى قرآن از هرگونه تحريف ، دانشوران منصف اهل سنت با اذعان به مبرّا بودن دامان شيعه از نسبت تحريف ، هم‌صدا با شيعه بر پيراستگى قرآن تأكيد كرده‌اند . ايشان به خوبى دريافته‌اند كه جمع‌آورى احاديث در كتب روايى يا نگارش كتاب از يك نفر ، همانگونه كه براى اهل سنت باعث نسبت تحريف نمىگردد ، درباره شيعه نيز مجوز چنين نسبتى نمىگردد .\r\nآنچه كه در دوران ما به تهمت‌هاى ناروا عليه شيعه دامن زده است ، پيدايش فرقه‌اى است به نام « وهابيت » با پيشينه‌اى كمتر از يك سده كه با طرح سلسله عقايدى ويژه ، از جمله حرمت زيارت قبور ، ممنوعيت شفاعت‌خواهى و . . . به مخالفت با ديدگاه تمام مسلمانان برخاسته‌اند ، نوك پيكان حملهء اين فرقهء گمراه كه بيشتر از طرف استكبار جهانى حمايت مىشود به سوى عقايد حقهء شيعه است .\r\nاينان براى دستيابى به هدف شوم خود به رغم آنكه از آراء صدها انديشمند شيعه از عصر مرحوم مفيد تا دوره چهره‌هاى علمى معاصر همچون امام خمينى رحمه اللّه و آيت اللّه خويى رحمه اللّه مبنى بر نفى صريح تحريف قرآن آگاهند با انتشار كتاب فصل الخطاب نگاشته محدث نورى و انتساب آن به تمام شيعه ، در صدد مشوّه ساختن چهره اين مذهب در نگاه مسلمانان جهان مىباشند .\r\n\r\nتلاش دانشوران شيعه در دفاع از پيراستگى قرآن از تحريف\r\nدانشوران شيعه به هدف حفظ و حراست از كيان قرآن و نيز مقابله با احتمال نسبت تحريف به شيعه ، از روز نخست با شيوه‌هاى گوناگون با ابراز نظرگاه‌هاى آشكار خود ، از عقيدهء « پيراستگى قرآن از تحريف » دفاع كرده‌اند .\r\nبرخى در لابه‌لاى كتاب‌هاى خود در پاسخ به سؤالات ، يا به قصد ياد كرد عقايد شيعه ، يا در مقدمه تفاسير ، به تبيين ديدگاه شيعه در اين زمينه پرداخته‌اند و پاره‌اى نيز با اختصاص نگاشته‌هاى مستقل در اين راه گام برداشته‌اند . در اينجا مناسب است برخى از نگاشته‌هاى دانشوران شيعه را به صورت گذرا ياد كنيم .\r\n\r\n","description":"","footnote":"","page_name":" 10 ","page_number":16},
  {"content":"\r\n\r\n\r\nنگاهى گذرا به برخى از نگاشته‌هاى دانشوران شيعه در رد شبهه تحريف\r\n1 . التحقيق فى نفى الحريف عن القرآن الشريف ، نگاشته سيد على ميلانى ، در اين كتاب پس از گزارش ديدگاه‌هاى دانشوران شيعه در زمينه نفى تحريف ، به دلايل مدعيان آن پرداخته و نسبت‌هاى ناروا به دانشمندان شيعه را به نقد كشيده و آنگاه به نقد و بررسى روايات تحريف پرداخته است .\r\n2 . البرهان فى عدم تحريف القرآن ، نگاشته ميرزا مهدى بروجردى ؛ در اين كتاب نيز افزون بر مناقشه با ادلهء قائلان به تحريف ، با يادكرد نظرگاه‌هاى انديشمندان شيعه ، بر پيراستگى دامان اين مذهب از نسبت تحريف ، تأكيد شده است . استاد معرفت ( حفظه اللّه ) در موارد مختلفى از كتاب خود از اين كتاب نام برده است . براى نمونه ر . ك : صفحات 38 و 52 از كتاب صيانة القرآن من التحريف .\r\n3 . فصل الخطاب فى عدم تحريف كتاب رب الارباب ، نگاشته استاد حسن حسن‌زاده آملى . همانگونه كه از نام كتاب هويداست ، ايشان اين كتاب را در رد كتاب محدث نورى نگاشته‌اند . ايشان در اين كتاب ، با تأكيد بر اين نكته كه قرآن به شكل امروزين در عصر پيامبر اكرم صلّى اللّه عليه و آله تدوين يافته است ، دلايل مدعيان تحريف را به نقد كشيده‌اند . اين كتاب توسط عبد العلى محمدى شاهرودى به فارسى ترجمه شده و با عنوان قرآن هرگز تحريف نشده چاپ شده است .\r\n4 . اكذوبة التحريف بين الشيعة و السنة ، نگاشته رسول جعفريان ، در اين كتاب پس از بيان معناى تحريف و دلايل رد شبهه تحريف ، به چگونگى آن بين اهل سنت و شيعه پرداخته و با يادكرد مسأله مصاحف ، مصحف حضرت امير عليه السّلام و فاطمه عليها السّلام مورد بررسى قرار گرفته است .\r\nاين كتاب توسط محمود شريفى ترجمه شده و با عنوان افسانه تحريف قرآن چاپ شده است .\r\n5 . افسانه تحريف قرآن ، نگاشته سيد احمد مهدوى ( فخر كرمانى ) ، مؤلف چنان كه خود در مقدمه آورده كتاب خود را با استفاده از فصل صيانة القرآن من التحريف كه در كتاب البيان آيت اللّه خويى رحمه اللّه آمده و نيز جلد دوازدهم تفسير الميزان علامه طباطبايى به رشته تحرير درآورده است . در اين كتاب ضمن بررسى تاريخ تدوين\r\n\r\n","description":"","footnote":"","page_name":" 11 ","page_number":17},
  {"content":"\r\n\r\nقرآن با تأكيد بر باقى بودن اوصاف قرآن در مصحف كنونى ، دلايل مدعيان تحريف مورد نقد قرار گرفته است .\r\nگذشته از كتاب‌هاى مذكور و كتاب‌هاى ديگر از اين دست كه به‌طور مستقل به موضوع عدم تحريف قرآن پرداخته‌اند ، بسيارى از بزرگان شيعه در لابلاى كتاب‌هاى خود به بررسى اين مسأله پرداخته‌اند . به‌عنوان مثال شيخ محمد جواد بلاغى در مقدمه تفسير خود با نام آلاء الرحمان في تفسير القرآن و آيت اللّه خويى در مقدمه كتاب ارزشمند البيان في تفسير القرآن و علامه طباطبايى در تفسير گرانسنگ الميزان و . . . ضمن مباحثى مبسوط ، راه يافتن هرگونه تحريف و تبديل را در قرآن رد نموده و با تكيه بر دلايل عقلى و نقلى شبهات مدعيان تحريف را پاسخ داده‌اند . خدايشان پاداش خير دهد .\r\n\r\nنگاهى به كتاب صيانة القرآن من التحريف\r\nاستاد محقق آيت اللّه معرفت كه با صرف ساليان دراز به تحقيق و پژوهش در زمينه علوم معارف قرآنى پرداخته و دوره كتاب گرانسنگ التمهيد في علوم القرآن گواه صدق ژرفا و گستره تحقيقات ايشان است ، با عنايت به ضرورت نگارش يك اثر جامع در شرايط كنونى براى حراست از حريم قرآن و نيز دفاع از پيراستگى دامن شيعه از تهمت تحريف ، كتاب حاضر را نگاشته‌اند . در اين كتاب :\r\n1 . دلايل رد شبهه تحريف به‌طور كامل مورد ارزيابى قرار گرفته است .\r\n2 . ضمن يادكرد نظرگاه‌هاى شمار قابل توجهى از دانشوران تشيع بر موضع صريح ايشان بر رد شبهه تحريف تأكيد شده است .\r\n3 . با عرضه ديدگاه‌هاى برخى از انديشمندان اهل سنت ، مبنى بر پيراستگى دامن شيعه از شبهه تحريف بر جدايى صف امثال وهابيت از صف مسلمانان پاى فشرده است .\r\n4 . با ارائه نمونه‌هايى از روايات دال بر تحريف كه در كتب روايى معتبر اهل سنت آمده و نيز معرفى كتاب الفرقان في تحريف القرآن نگاشته ابن الخطيب بر اين نكته تأكيد شده كه يادكرد روايات در كتب روايى شيعه و نيز\r\n\r\n","description":"","footnote":"","page_name":" 12 ","page_number":18},
  {"content":"\r\n\r\nنگارش كتاب فصل الخطاب في تحريف كتاب ربّ الارباب نگاشته محدث نورى ، تهمت تحريف را متوجه مذهب شيعه نمىسازد .\r\n5 . با يادكرد دلايل مدعيان تحريف ، به نقد و بررسى علمى و محققانهء آنان پرداخته است .\r\nبه علت ويژگىهاى گفته شده است كه مترجم با همهء ارج‌گزارى به ساير نگاشته‌ها در اين خصوص ، اين كتاب را در زمينه رد شبهه تحريف جامعتر مىشناسد .\r\n\r\nترجمه حاضر\r\nمترجم اين اثر گرانسنگ افتخار دارد كه ساليانى چند از خرمن دانش استاد فرزانه حضرت آيت اللّه معرفت ( حفظه اللّه ) خوشه‌چينى كرده است . در يكى از اين سال‌ها كه حضرت ايشان مبحث پيراستگى قرآن از تحريف را براساس كتاب خود با عنوان صيانة القرآن من التحريف افاضه مىنمودند ، فكر ترجمه اين كتاب بر خاطرم گذشت ؛ اين انديشه زمانى تقويت شد كه توسط برخى از دوستان مبلغ اطلاع يافتم كه تبليغات مسموم و گستردهء وهابيت عليه شيعه در برخى از كشورهاى همجوار فارسىزبان بر محور انتساب شيعه به پذيرش تحريف در قرآن استوار است . تمهيد زمينهء لازم براى استفاده هموطنان دانشدوست از محتواى اين كتاب ، دومين انگيزه اقدام به ترجمه اين كتاب بود . بدين‌ترتيب پيش از طرح اين انديشه در محضر استاد ، بخشى از كتاب را ترجمه و به ايشان ارائه كردم . ايشان با استقبال از سبك ترجمه ، مترجم را به تكميل كار تشويق شايان نمودند . افزون بر راهنمايىهاى مؤثر و راهگشا ، تمام ترجمه را مورد مطالعه قرار داده و مطالبى بر آن افزودند .\r\nمترجم ضمن اعتراف به بضاعت مزجاة خود ، اميدوار است ترجمه‌اى قابل قبول از كتاب استاد ارجمند خود براى ارباب فضيلت و كمال ارائه نموده باشد .\r\nتذكر اين نكته را لازم مىبينم كه در ترجمه آيات قرآن عموما از ترجمه استاد فولادوند بهره جسته‌ام .\r\nدر پايان از استاد ارجمندم كه افتخار ترجمه اين كتاب را نصيب اينجانب كردند و\r\n\r\n","description":"","footnote":"","page_name":" 13 ","page_number":19},
  {"content":"\r\n\r\nاز جناب آقاى على نورى خاتونبانى كه زحمت ويراستارى آن را متقبل شدند و نيز كليه كسانى كه زمينه انتشار اين ترجمه را فراهم كردند سپاسگزارى مىنمايم و اميدوارم چنان كه متن اصلى اين كتاب با استوارى تمام ، متضمن دفاع از حريم مقدس قرآن كريم و پيراستگى دامان تشيع از تهمت تحريف قرآن است ، ترجمه آن نيز در حد خود در توسعه و تعميم اين بركات ، اقدامى مؤثر و مرضىّ خداوند باشد .\r\nو للّه الحمد\r\nمشهد مقدس - آبان‌ماه 1376\r\n\r\n","description":"","footnote":"","page_name":" 14 ","page_number":20},
  {"content":"\r\n\r\n\r\nپيشگفتار\r\nنسبت تحريف به قرآن نسبت ظالمانه‌اى است كه نص صريح وحى از آن بيزار است ؛ زيرا بقا و سلامت آن در همه زمان‌ها تضمين شده است . خداوند مىفرمايد :\r\n « إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ ؛  « 1 » همانا ما قرآن را فرو فرستاديم و ما نگاهبان آن خواهيم بود » . « 2 »\r\nتحريف قرآن نسبتى است كوركورانه و درعين‌حال كهنه و فرسوده كه به زمان اختلاف صاحبان مصحف‌هاى نخستين باز مىگردد . زمانى كه رقابت تنگاتنگ براى نگارش متن و تهجّى و قرائت قرآن در جريان بوده و هر دسته‌اى هجاء و قرائت خود را درست انگاشته و آنچه را نزد ديگران بوده باطل مىشمرده است ، اين جريان ادامه داشت تا آنكه در دوره عثمان ، مصحف‌ها به دست عده‌اى كه شايستگى انجام اين مهم را نداشتند يكدست شد و اختلافاتى در رسم الخط قرآن رخ نمود و همانگونه كه در التمهيد « 3 » بيان كرده‌ايم ، اختلاف در نسخه‌هاى مصاحف در قياس با مصحف امّ [ - اصل و مرجع 
  ] كه در مدينه نگهدارى مىشد پديدار گشت . در كنار اين اختلاف ، برخى از صحابه و تابعان نسخه‌هاى مصاحف و هجاء قرائات را به باد\r\n\r\n\r\n","description":"","footnote":"\r\n( 1 ) . حجر 15 : 9 .\r\n( 2 ) . قرآن كريم ، ترجمه محمد مهدى فولادوند .\r\n( 3 ) . ر . ك : محمد هادى معرفت ، التمهيد في علوم القرآن ، جلد اول .\r\n","page_name":" 15 ","page_number":21},
  {"content":"\r\n\r\nانتقاد گرفتند . در اين ميان بيشترين انتقادها از آن ابن مسعود ، عايشه و ابن عباس و جمعى ديگر از همدستان ايشان - از صحابه و تابعان - بود . روايت‌ها و حكايت‌هايى از آن مشاجره‌هاى لفظى باقى ماند كه « حشويه » « 1 » ولع و اشتياق زيادى نسبت به نقل و ضبط و نگارش آنها در مهمترين منابع روايى خود از خود نشان دادند و بدين ترتيب مشكل وجود تحريف در متن قرآن را ايجاد كردند . آنچه بيشتر به اين غوغا دامن مىزد و باعث نشر چنين اباطيلى مىشد ، نغمه‌هاى كفرآميزى بود كه صاحبان انديشه‌هاى خام جاهلى مىنواختند تا بدين طرق شوكت اسلام را درهم شكنند و از كرامت و پيراستگى قرآن بكاهند هرچند به لطف الهى هرگز آرزوى باطلشان به حقيقت نپيوست .  « يُرِيدُونَ لِيُطْفِؤُا نُورَ اللَّهِ بِأَفْواهِهِمْ وَ اللَّهُ مُتِمُّ نُورِهِ وَ لَوْ كَرِهَ الْكافِرُونَ » .  « 2 »\r\nخوارزمى « 3 » مىگويد : « نه به دفن و نابودى يك حديث از احاديث پيامبر موفق شدند و نه به تحريف يك آيه از آيات الهى دست يافتند » « 4 » با اين حال پاره‌اى از محققان در صدد برآمدند كه با راه‌هاى فنى ، مشكل اين روايات را حل كنند ؛ اما چون به صحت و درستى سند آنها و صراحت دلالتشان به وقوع تحريف در قرآن مستلزم شدند تلاششان ثمرى نداد و سرانجام ، به تراشيدن مسأله « نسخ التلاوه » ناگزير شدند در حالىكه نادرستى اين نوع نسخ ، براساس قواعد علم اصول مبرهن گشته است ، پس چاره‌اى نيست ؛ يا بايد اين روايات را با همهء پيامدهايش به گردن\r\n\r\n\r\n","description":"","footnote":"\r\n( 1 ) . حشو در لغت به‌معناى چيزهايى از پنبه و پشم و غير آن است كه لحاف و بالش و تشك را با آن پر مىكنند .\r\nحشويه در اسلام لقب تحقيرآميزى است كه بعضى از علماى كلام اسلام مانند علماى معتزله به اصحاب حديث دادند ؛ زيرا اصحاب حديث غالبا قائل به تجسم و تشبيه خداوند بودند . ديگر آنكه حشويه را از آن جهت به اين لقب خواندند كه احاديث روايت شده از رسول خدا را كه اصل و اساس درستى ندارند بدون تحقيق در كلام خود وارد كنند . ر . ك : محمد جواد مشكور ، فرهنگ فرق اسلامى ، ص 158 و 159 . ( مترجم ) .\r\n( 2 ) . « مىخواهند فروغ الهى را با دهانشان خاموش سازند خداى فروغ خود را كمال بخشد هرچند كافران را ناپسند آيد » . صف 61 : 8 .\r\n( 3 ) . ابو بكر محمد بن عباس خوارزمى ، در اصل از آمل مازندران بوده است ، او مدعى بود كه ابو جعفر ابن جرير طبرى صاحب تاريخ و تفسير ، دايى اوست و دراين‌باره چنين سروده است : « ولادت من در آمل است و پسران جرير دايىهاى من هستند و مرد آينه دايى خود است . من از روى ميراث‌برى رافضى هستم در حالىكه ديگران از روى كلاله رافضى هستند » . معجم البلدان ، ج 1 ، ص 57 .\r\n( 4 ) . محمد خوارزمى ، رسائل ، ص 117 .\r\n","page_name":" 16 ","page_number":22},
  {"content":"\r\n\r\nگرفت و طبق آن فتوا داد ؛ همانگونه كه گروهى به گمان اينكه اسانيد آن صحيح است چنين كردند ، يا اينكه وقتى قابليت تأويل را ندارند آنها را به كلى دور انداخت .\r\nبه اين دليل ، ابن حزم اندلسى با آنكه فقيه بابصيرتى است ، « رجم » را مستند به قرآن مىداند و در اين‌باره به روايتى استناد مىكند كه آن را از ابىّ بن كعب چنين نقل كرده است : « [ گفت : 
  ] سوره احزاب را چند آيه مىانگاريد ؟ به دو گفتند : هفتاد و سه يا چهار آيه ؛ گفت چگونه چنين است در حالىكه اين سوره با سوره بقره همسنگ ، بلكه بزرگتر بوده است و در آن آيهء رجم بدين مضمون موجود بوده است : « إذا زنى الشيخ أو الشيخة فارجموهما البتة نكالا من اللّه و اللّه عزيز حكيم ؛ هرگاه پيرمرد يا پيرزنى به فساد دامن آلايد او را سنگسار كنيد كه كيفر خداوند بر آنان است ، همانا خداوند عزيز و حكيم است » . ابن حزم مىگويد : « سند اين روايت چون آفتاب روشن است و ازاينرو قابل ترديد نيست . - آنگاه مىافزايد : - هرچند اين آيه از جمله آياتى است كه عبارت آن نسخ شده است ؛ حكم آن باقى است » . « 1 » در فصل‌هاى آتى درباره برهان نادرست ابن حزم سخن به ميان خواهيم آورد . « 2 »\r\nهم او در مسأله تعيين مقدار شير خوردن كه موجب محرميت مىشود چنين مىگويد : « كسانى كه مدعىاند به كمتر از پنج بار شيرخوردن محرميت رضاعى تحقق نمىيابد به روايتى از ام المؤمنين عايشه از طريق حمّاد و عبد الرحمان از عروه استناد جسته‌اند كه گفته است : در قرآن نخست چنين نازل شد : « أن لا يحرم إلّا عشر رضعات ؛ محرميت نمىآورد مگر ده بار شير دادن » ؛ اما پس از آن چنين نازل شد :\r\n« خمس معلومات ؛ پنج بار شير دادن معلوم [ محرميت مىآورد 
  ] » . در عبارت عبد الرحمان چنين آمده است : از جمله آياتى كه نازل شد و سپس نسخ گرديد ، آيه « لا يحرم من الرضاع إلّا عشر رضعات » بود كه به دنبال آن « خمس معلومات » نازل گشت ، عايشه مىافزايد : « تا پيامبر زنده بود اين آيات قرآن تلاوت مىشد » .\r\n\r\n\r\n","description":"","footnote":"\r\n( 1 ) . المحلّى ، ج 11 ، ص 235 - 234 .\r\n( 2 ) . گفتنى است كه او اول كسى است كه شيعه را متهم به قول تحريف كرده و به ستم و دروغ ايشان را دشنام داده در حالىكه با پذيرش اين رأى خود به اين ناسزاگويىها سزاوارتر است . ر . ك : الفصل فى الملل و النحل ، ج 4 ، ص 182 .\r\n","page_name":" 17 ","page_number":23},
  {"content":"\r\n\r\nابن حزم گويد : « اين دو روايت از جهت صحت و جلالت و وثاقت راويان آن در عالىترين درجه قرار دارد لذا كسى را نشايد كه از آنها دست شويد » . سپس اشكالى به اين مضمون را مطرح مىكند كه چگونه ممكن است چيزى از قرآن پس از رحلت پيامبر ساقط شده باشد ؟ اين كار ، در پيشگاه قرآن جرم بزرگى است . آنگاه خود در مقام پاسخ برآمده ، چنين عذر مىتراشد كه آنچه از آن ساقط شده ، نوشتارش در مصاحف بود اما حكم آن همچنان باقى ماند ؛ دقيقا مثل آيه رجم . « 1 » پرواضح است اين گونه عذرتراشى قابل پذيرش نيست .\r\nاين گونه روايت‌ها و برداشت‌ها موجب گرديد تا برخى از پيشينيان امثال محيى الدين ابن عربى فريفته آن گردند و به تحريف قرآن نظر دهند .\r\nشيخ محيى الدين ابن عربى ( م 638 ) در كتاب فتوحات مكيه به تحريف قرآن نظر داده است و در قرآنى كه عثمان فراهم آورد ، كاستى قائل شده و چنين گفته است :\r\n« برخى از اهل مكاشفه چنين پندارند كه از مصحف عثمان بسيارى از آيات منسوخه ساقط گرديده است ؛ - همچنين گفته است : - اگر پيامبر خود متصدى جمع و تأليف قرآن گرديده بود و اين گونه آيات را اسقاط مىفرمود ، سخنى نبود و آن را به طور كامل [ و 
  ] براى هميشه مىپذيرفتيم . - نيز چنين گفته است : - اگر برخى كوته‌انديشان نبودند و [ اگر به منزله 
  ] نهادن حكمت در غير محل مناسب نبود ، هر آينه آنچه را كه از مصحف عثمانى ساقط گرديده است بيان مىكردم . آرى ، در محتواى كنونى مصحف عثمانى ترديد نيست » .\r\nشعرانى مىگويد : « ولى در كتاب فتوحات مصريه گفته است كه اجماع امت بر اين مصحف است و مىگويند چيزى از آن ساقط نگرديده است » . « 2 »\r\nبا كمال تأسف برخى از متأخران نيز همچون نويسنده كتاب الفرقان به اين گونه روايات فريفته شدند . او كتاب خود را با قصه‌هايى از همين روايات و حكايت‌هاى پيشين آراست و غوغاى گوشخراشى را در ديار مصر آغاز كرد . ان شاء اللّه در همين\r\n\r\n\r\n","description":"","footnote":"\r\n( 1 ) . المحلى ، ج 10 ، ص 14 و 16 .\r\n( 2 ) . ر . ك : عبد الوهاب شعرانى ، اليواقيت و الجواهر ، ج 1 ، ص 139 .\r\n","page_name":" 18 ","page_number":24},
  {"content":"\r\n\r\nكتاب متعرض آن خواهيم شد ، « 1 » اما در مقابل ، فقهاى اماميه بر اين اوهام مشحون از خرافات خط بطلان كشيدند و بهايى - هرچند اندك - براى آنها قائل نشدند و هرگز در فقه و فتوا دادن بدان تكيه نكردند . « 2 »\r\nتصميم ما در گذشته بر آن بود كه گفتار خود را پيرامون پندار كهن تحريف كه در عالم اعتبار از هيچ ارزشى برخوردار نيست بازگيريم و در اين خصوص سخن نگوييم و اين مسأله را به عقل كه به پوچى اين گونه اباطيل حكم مىكند وانهيم .\r\nخرافاتى كه قداست و پاكى قرآن كريم از آن بيزار است .   « وَ إِنَّهُ لَكِتابٌ عَزِيزٌ لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ تَنْزِيلٌ مِنْ حَكِيمٍ حَمِيدٍ ؛   « 3 » به راستى قرآن كتابى است بلندمرتبه كه باطل از هيچ سويى - نه از پيش و نه از پس - به آن راه ندارد و آن از جانب خداوند حكيم و ستوده فرو فرستاده شده است » ، اما وقتى به پاره‌اى از نوشتارها « 4 » برخوردم كه با متوجه ساختن تهمت‌هاى ناروا به مهمترين طائفه مسلمين يعنى شيعه اماميه و با نسبت دادن تحريف قرآن به ايشان - با آنكه دامن شيعه از چنين نسبت‌هايى پاك و پيراسته است - « 5 » براى برهم زدن وحدت مسلمين مىكوشيد ، بر خود وظيفه دانستم با دو هدف به رد چنين خطاى فاحشى برخيزم :\r\nاولا براى دفاع از قداست و پيراستگى قرآن كريم ؛ ثانيا براى رسوا ساختن چنين تهمت‌هاى ناروايى كه به يك امت بزرگ اسلامى متوجه شده است ؛ امتى كه همواره در پاسبانى از حريم اسلام كوشيده و در طول تاريخ با تمام وجود در مقابل دشمنان آن ايستادگى كرده است .\r\nاين هدفى است كه به‌دنبال آنم ؛ خداوند از نيات همگان آگاه و نيكو ياورى است .\r\n\r\n\r\n","description":"","footnote":"\r\n( 1 ) . فصل هفتم ، شماره 26 .\r\n( 2 ) . در بين فقهاى اماميه در گذشته و حال ، هرگز كسى را نمىيابيد كه به ظاهر اين گونه روايات پوچ و بىاساس فريفته شده باشد .\r\n( 3 ) . فصلت 41 : 41 و 42 .\r\n( 4 ) . در اين اواخر رهزين از هند ( احسان الهى ظهير ) در تلاش براى تفرقه انداختن ميان مسلمانان ، تهمت‌هايى ناروا را كه بىترديد در جهت منافع استعمارگران ضددين است متوجه شيعه اماميه ساخته است ، خداوند هم قبل از آنكه به عذاب آخرت معذّبش سازد ، در همين دنيا در حادثه انفجار مهيبى به آتش قهر سوزاند .\r\n( 5 ) . به زودى گفتار اشعرى خواهد آمد كه دامان شيعه اماميه ( يعنى قائلان به عدل و امامت ) را از تهمت قول به تحريف چه به فزونى و چه به كاستى و چه به تبديل مبرى دانسته است . مقالات الاسلاميين : ج 1 ، ص 120 - 119 .\r\n","page_name":" 19 ","page_number":25},
  {"content":"\r\n\r\n\r\nفصل اول تحريف در لغت و اصطلاح\r\n\r\nتحريف در لغت\r\nتحريف شىء به‌معناى كشاندن و كنار زدن و جابجا كردن آن از جايگاه خود به سويى ديگر است ، كه از « حرف الشىء » به‌معناى كنار و گوشه آن اخذ شده است .\r\nخداوند مىفرمايد :  « وَ مِنَ النَّاسِ مَنْ يَعْبُدُ اللَّهَ عَلى حَرْفٍ فَإِنْ أَصابَهُ خَيْرٌ اطْمَأَنَّ بِهِ وَ إِنْ أَصابَتْهُ فِتْنَةٌ انْقَلَبَ عَلى وَجْهِهِ ؛  « 1 » و از ميان مردم كسى است كه خدا را بر يك حال [ و بدون عمل 
  ] مىپرستد ، پس اگر خيرى به او برسد بدان اطمينان يابد ، و چون بلايى به دو رسد روى برتابد » .\r\nزمخشرى - در تفسير اين آيه - مىگويد : « يعنى اينان خود را در كناره دين جاى دهند نه در وسط و قلب آن ؛ و اين مثل است كه بازگو مىكند اينان در دينشان همواره با نگرانى و اضطراب به سر مىبرند نه در سكون و آرامش ؛ مثل كسى كه در كناره لشكر جاى مىگزيند تا اگر بوى فيروزى و غنيمت به مشامش خورد آرام گيرد و سكون يابد و در غير اين صورت بگريزد » . « 2 » تحريف كلام بدين معناست كه آن را در\r\n\r\n\r\n","description":"","footnote":"\r\n( 1 ) . حج 22 : 11 .\r\n( 2 ) . الكشّاف ، ج 3 ، ص 146 .\r\n","page_name":" 20 ","page_number":26},
  {"content":"\r\n\r\nغير از معناى خود تفسير كنند ؛ به عبارت ديگر در معنايى كه در آن ظهور ندارد - مستند به دليلى نباشد - تأويل كنند ، گويا چنين مىنمايد كه دلالت ذاتى كلام بسترى طبيعى دارد كه در آن براساس طبع اوليه و همگون با قانون وضع شده ره مىپويد ؛ جز آنكه تحريف‌كننده با در دست گرفتن زمام كلام آن را از جاده اصلى منحرف ساخته در جايى كنار بستر اصيل قرار مىدهد .\r\nروشن است كه تحريف به اين معنا ، خارج ساختن كلام از محور خود و تصرف در محتواى آن است و به اين دليل به منزله تغيير معناى كلام است ؛ چنان كه خداوند مىفرمايد :  « يُحَرِّفُونَ الْكَلِمَ عَنْ مَواضِعِهِ ؛  « 1 » كلمات را از جاهاى خود برمىگردانند » ؛ يعنى آن را به وجهى كه كلام هيچ دلالت وضعى بر آن ندارد تفسير مىكنند ؛ گويا معناى موضوع له كلام همان جايگاه حقيقى و بايستهء آن است ؛ لذا اگر به غير آن جايگاه جهت داده شود ، از محل اصلى خود دور افتاده است و اين جز تحريف كلام نيست .\r\nدر كتاب لسان العرب چنين آمده است : « تحريف گفتار از جايگاه خود ، به‌معناى تغيير آن است و تحريف قرآن بدين معناست كه مفهوم حرف يا كلمه را به معنايى كه شبيه معناى حقيقى آن است تغيير دهند . همانگونه كه يهود معانى تورات را به نظاير آن تغيير مىداد ؛ به اين علت خداوند كارشان را چنين توصيف كرد :  « يُحَرِّفُونَ الْكَلِمَ عَنْ مَواضِعِهِ ؛  « 2 » كلمات را از جاهاى خود برمىگردانند » .\r\nمقصود از جمله « و هى قريبة الشبه » كه در اين عبارت آمده اين است : معناى كلام را به مفهومى كه از حيث شباهت نزديك به‌معناى حقيقى و اصلى است جابجا نمايند ؛ اين تعبير دقيقا با معناى « حرف » كه مفاد آن كنار شئ - و در مقام وهم ، نزديك به آن است - منطبق مىباشد .\r\nراغب نيز كلامى نظير اين دارد . او مىگويد : « تحريف كلام به اين است كه گفتارى را - با آنكه قابل حمل بر دو وجه است - بر يك وجه آن حمل نمايى ؛ به عبارت ديگر تحريف در جايى است كه كلام بر حسب ماده خود داراى دو احتمال باشد و شما\r\n\r\n\r\n","description":"","footnote":"\r\n( 1 ) . نساء 4 : 46 و مائده 5 : 13 .\r\n( 2 ) . نساء 4 : 46 و مائده 5 : 13 .\r\n","page_name":" 21 ","page_number":27},
  {"content":"\r\n\r\nمراد از آن را در يكى از آن دو حمل نمايى ؛ هرچند مخالف اراده گوينده آن باشد » .\r\nطبرسى در تفسير آيه شريفه  « يُحَرِّفُونَ الْكَلِمَ عَنْ مَواضِعِهِ »  چنين مىگويد : « 1 » « يعنى ايشان آن را بر خلاف آنچه نازل شده است تفسير مىنمايند و نشانه‌هاى نبى اكرم صلّى اللّه عليه و آله را تغيير مىدهند . پس تحريف به دوگونه انجام يافته است ؛ يكى به سوء تأويل و دوم به تغيير و تبديل ؛ نظير آن ، سخن خداوند است كه مىفرمايد :  « وَ يَقُولُونَ هُوَ مِنْ عِنْدِ اللَّهِ وَ ما هُوَ مِنْ عِنْدِ اللَّهِ ؛  « 2 » و مىگويند آن از جانب خداست ، در صورتى كه از جانب خدا نيست » .\r\nشعرانى مىگويد : « مراد از مواضع در آيه شريفه ، معانى و مقاصد آيات است ؛ مقصود اين است كه ايشان الفاظ را بر معانى ظاهرى آن حمل نمىكنند بلكه آن را بر وجوهى كه بسيار دور مىنمايد تأويل مىكنند » . « 3 »\r\nبه همين معناست آيه  « يُحَرِّفُونَ الْكَلِمَ مِنْ بَعْدِ مَواضِعِهِ »  « 4 » به اين هدف كه كلمه را از جايگاه اصلى خود كه بايسته است در آنجا قرار گيرد كنار مىزنند .\r\nزمخشرى مىگويد : « معناى آيه چنين است كه كلمه جايگاهى دارد كه شايسته است در آن تحقق يابد ؛ لذا [ محرّفان 
  ] آن را به مثابه شخص غريبى كه از ديار خود دور افتاده است ، از موضع خود كنار زده ، جدا سازند » . « 5 »\r\nبه همين معنا از امام باقر عليه السّلام نقل شده است : « از موارد دور افكندن كتاب [ توسط يهود 
  ] آن بود كه حروف آن را پاس مىداشتند اما حدود [ و معانى 
  ] آن را دگرگون مىساختند ؛ كار ايشان نقل عبارات آن بود نه مراعات معانى آن ، [ بارى 
  ] حال نادانان چنين است كه پاسدارى از نقل و روايت ايشان را خوش آيد اما بىعنايتى به معانى آن ، انديشوران را اندوهگين سازد » . « 6 »\r\nمقصود امام عليه السّلام اين است كه ايشان از ظاهر الفاظ و عبارات پاسبانى مىكنند اما معانى آيات آن را به كژى تأويل مىكنند و ازاينرو عمل نكردن به مفاد واقعى كتاب خدا دورافكندن آن تلقى مىگردد . آن حضرت در روايت ديگرى مىفرمايند :\r\n\r\n\r\n","description":"","footnote":"\r\n( 1 ) . مجمع البيان ، ج 3 ، ص 173 .\r\n( 2 ) . آل عمران 3 : 78 .\r\n( 3 ) . در حاشيه مجمع البيان ، ج 3 ، ص 55 .\r\n( 4 ) . مائده 5 : 41 .\r\n( 5 ) . الكشّاف ، ج 1 ، ص 517 .\r\n( 6 ) . كلينى ، الكافى ، ج 8 ، ص 53 ، شماره 16 .\r\n","page_name":" 22 ","page_number":28},
  {"content":"\r\n\r\n« بعضى از قاريان قرآن حروف آن را پاس مىدارند اما با بىتوجهى به قرآن ، حدود [ و معانى 
  ] آن را ضايع مىسازند و با آن مانند قدح معامله مىكنند ؛ خدا اين گونه حاملان قرآن را افزون نگرداند » . « 1 »\r\nقدح - به فتح قاف و دال - ظرف دهانه‌گشادى است كه معمولا مسافر همراه دارد و آن را پس از تناول طعام يا آشاميدن آب با آن ، در آخر اثاث خود مىنهد يا به پشت خود مىآويزد . در حديث است كه مرا چون قدح سواره قرار ندهيد ؛ يعنى ياد مرا به تأخير نيندازيد . كنايه از عدم اهتمام و توجه به چيزى است ، چه اينكه حالت قدح چنين است كه پس از رفع نياز فرد ، بر پشت افكنده مىشود .\r\nپس فرمايش امام كه فرمود : « با آن چون قدح معامله مىكنند » كنايه از عدم توجه به قرآن است ؛ به اين معنا كه قرآن در زندگى انسان نقش نخست را ايفا نكند بلكه در گيرودار زندگى ، آخرين نقش را بازى كند ، در نتيجه وقتى فرد از ضروريات زندگى فارغ آمد و چيزى را كه خود را با آن مشغول سازد نيافت به سوى قرآن روى مىآورد تا با آن در زندگى روزمرهء خود تنوعى ايجاد كند . در نظر چنين كسى قرآن مقصود بالعرض است نه مقصود بالذات .\r\n\r\nتحريف در اصطلاح\r\nتحريف در اصطلاح به هفت معنا به اين شرح آمده است :\r\n1 . تحريف مفاد كلام ( تحريف معنوى ) ؛ يعنى گفتار ، به غير وجه [ و طريق 
  ] آن تفسير گردد و مدلول لفظ به معنايى كه به دلالت وضعى يا بر حسب قرائن متداول در آن ظهور ندارد ، تأويل گردد . به همين علت است كه اين گونه تأويل مردود است و در لسان شريعت مقدس ، از آن نهى و تحت عنوان تفسير به رأى ، ياد شده است .\r\nپيامبر صلّى اللّه عليه و آله مىفرمايد : « هركس قرآن را به رأى [ و ديدگاه شخصى 
  ] خود تفسير كند جايگاه خود را در آتش فراهم مىنمايد » . « 2 »\r\n« تفسير به رأى » آن است كه كسى از روى تعمد ديدگاه شخصى خود را در تفسير\r\n\r\n\r\n","description":"","footnote":"\r\n( 1 ) . فيض كاشانى ، الشافى ( خلاصه وافى ) ، ج 2 ، ص 24 .\r\n( 2 ) . غوالى اللئالى ، ج 4 ، ص 104 ، شماره 154 .\r\n","page_name":" 23 ","page_number":29},
  {"content":"\r\n\r\nقرآن دخالت دهد ؛ كه طبرسى - پيشتر - از آن به سوءتأويل - كه به‌معناى لغوى تفسير به رأى نزديك است - تعبير كرده بود . قرآن تحريف را - چنان كه خواهد آمد - فقط به همين معنا ( تحريف معنوى ) به كار برده است .\r\n2 . تحريف موضعى ؛ بدين معنا كه ثبت آيه يا سوره بر خلاف ترتيب نزول آن باشد ، اين امر در آيات ، بسيار كم است اما - همانگونه كه در جلد اول التمهيد شرح داده‌ايم - ثبت سوره‌ها در ساختار قرآن ، بر خلاف ترتيب نزول آن بوده است .\r\n3 . تحريف در قرائت قرآن ؛ يعنى كلمه‌اى بر خلاف قرائت متداول بين عموم مسلمانان تلاوت گردد ، نمونهء آن اكثر اجتهاداتى است كه قاريان براى به كرسى نشاندن قرائاتى كه هيچ پيشينه‌اى در صدر اسلام نداشته و ساخته و پرداختهء خود آنان است ، به كار مىگيرند ؛ كارى كه از نظر ما جايز نيست ؛ زيرا قرآن همانگونه كه در حديث شريف آمده است واحد بوده و از نزد خداى واحد و يگانه نازل شده است . « 1 » از اين مطلب ، در جلد دوم التمهيد ياد كرده‌ايم . « 2 »\r\n4 . تحريف در نحوه اداى كلمات ؛ مثل لهجه‌هاى قبايل عرب كه به هنگام تكلم در نحوه حركات و اداى يك حرف يا كلمه باهم اختلاف داشتند . اين اختلاف مادامى كه بناى اصلى كلمه فرو نپاشد و معنايش دگرگون نگردد ، رواست و ما حديث احرف سبعه را - بر فرض صحت سند - بر معناى اختلاف لهجه‌هاى عرب در نحوه اداى كلمات و حروف حمل مىكنيم . حتى اگر لهجه‌اى عربى نباشد ، مشمول اين حديث است ؛ چه اينكه براساس مفاد حديثى ديگر « فرشتگان آن را با شكل و شمايل عربى بالا مىبرند » « 3 » اما اگر اختلاف لهجه موجب لحن يعنى خطا شد و با قواعد عربى سازگار نبود مجاز نيست ؛ زيرا خداوند مىفرمايد :  « قُرْآناً عَرَبِيًّا غَيْرَ ذِي عِوَجٍ ؛  « 4 » قرآن عربى ، بىهيچ كژى » و ما به حكم : « تعلّموا القرآن بعربيّته ؛ « 5 » قرآن را با عربيّتش فرا بگيريد » مأمور شده‌ايم كه آن را به گونه عربى صحيح و درست تلاوت كنيم . دراين‌باره در جلد دوم التمهيد به تفصيل ، سخن گفته‌ايم .\r\n\r\n\r\n","description":"","footnote":"\r\n( 1 ) . الكافى ، ج 2 ، ص 630 ، شماره 12 .\r\n( 2 ) . التمهيد فى علوم القرآن ، ج 2 ، ص 98 - 42 . مترجم .\r\n( 3 ) . وسائل الشيعه ، ج 4 ، ص 866 ، شماره 4 .\r\n( 4 ) . زمر 39 : 28 .\r\n( 5 ) . وسائل الشيعه ، ج 4 ، ص 865 ، باب 30 ، شماره 1 .\r\n","page_name":" 24 ","page_number":30},
  {"content":"\r\n\r\nهمچنين اگر تحريف در لهجه موجب تغيير در معناى كلمه گردد از نظر ما جايز نيست ؛ مخصوصا اگر از روى عمد و براى نيل به مقصد پليدى انجام پذيرد ، همانگونه كه يهود به هنگام تلفظ « راعنا » بر حسب آنچه كه حسين بن على مغربى ياد كرده است ، « 1 » عين را به طرف بالا حركت مىداد تا معناى آن به « شرّيرنا ؛ تو شرير ما هستى » تغيير يابد ، و قرآن در سوره بقره ( آيه 102 ) از آن ياد كرده است ؛ همچنين در سوره نساء چنين آمده است :  « مِنَ الَّذِينَ هادُوا يُحَرِّفُونَ الْكَلِمَ عَنْ مَواضِعِهِ وَ يَقُولُونَ سَمِعْنا وَ عَصَيْنا وَ اسْمَعْ غَيْرَ مُسْمَعٍ وَ راعِنا لَيًّا بِأَلْسِنَتِهِمْ وَ طَعْناً فِي الدِّينِ ؛  « 2 » برخى از آنان‌كه يهودىاند ، كلمات را از جاهاى خود برمىگردانند ، و با پيچاندن زبان خود و به قصد طعنه زدن در دين [ اسلام ، با درآميختن عربى به عربى 
  ] مىگويند : شنيديم و نافرمانى كرديم ، و بشنو [ كه كاش 
  ] ناشنوا گردى و [ نيز از روى استهزاء مىگويند : 
  ] « راعنا » [ كه در عربى يعنى : به ما التفات كن ولى در عبرى يعنى خبيث ما 
  ] با پيچيدن زبان و از روى طعنه بر دين » .\r\nبلاغى در تفسير ليّا مىگويد : « واژه را به‌گونه‌اى تحريف‌آميز و به خطا ادا مىكنند » .\r\n5 . تحريف به تبديل كلمه ؛ به اين معنا كه كلمه‌اى مترادف يا غيرمترادف جاى كلمه‌اى ديگر بنشيند . كارى كه ابن مسعود آن را مجاز مىشمرد ؛ زيرا در نظر او اگر معنا كه مقصود واقعى متكلم است محفوظ بماند ، جابجا شدن لفظ ممنوع نخواهد بود .\r\nاو مدعى بود كه اگر به جاى عليم ، حكيم گفته شود يا در جاى آيه عذاب ، آيه رحمت گذاشته شود خطا نخواهد بود . مىگويد : « من قرائت قاريان مختلف را شنيدم و آنها را نزديك به هم يافتم ؛ پس شما قرآن را همانگونه كه فراگرفتيد تلاوت كنيد ؛ نظير هلمّ و تعال كه مىتوانند در جاى يكديگر به كار روند » .\r\nما سابقا بيان كرديم كه چنين كارى در متن وحى جايز نيست ؛ زيرا اعجاز قرآن - همانگونه كه بر معناى آن استوار است - بر لفظ قرآن نيز مبتنى است . « 3 »\r\n\r\n\r\n","description":"","footnote":"\r\n( 1 ) . ر . ك : بلاغى ، آلاء الرحمان ، ج 1 ، ص 114 - 113 .\r\n( 2 ) . نساء 4 : 46 .\r\n( 3 ) . ر . ك : التمهيد ، ج 1 ، ص 324 - 316 .\r\n","page_name":" 25 ","page_number":31},
  {"content":"\r\n\r\n6 . تحريف به زيادت ( فزونى ) ؛ به ابن مسعود و برخى ديگر از صحابه نسبت مىدهند كه ايشان جهت روشن ساختن و رفع ابهام از لفظ آيه ، چيزى را به متن قرآن مىافزودند . البته ايشان آن اضافات را جزو قرآن نمىدانستند . چنين كارى اگر موجب اشتباه نشود و شرط مذكور رعايت گردد مانعى ندارد . نظير آن ، زيادت‌هايى است كه براى تفسير آيه در پاره‌اى از روايات منقول از ائمه اطهار عليهم السّلام مشاهده مىگردد .\r\nبه نظر نمىرسد كسى مدعى باشد فزونى در متن قرآن موجود انجام گرفته باشد جز عجارده ( پيروان عبد الكريم بن عجرد از رهبران خوارج ) كه سوره يوسف را جزو قرآن نمىدانند ، زيرا مىپندارند اين سوره داستان عشق است و سزاوار نيست جزو وحى انگاشته شود ، « 1 » ايشان گفتارهاى بىاساس ديگرى نيز دارند . « 2 »\r\nاز جمله اشتباه‌هاى ابن مسعود آن بود كه مىپنداشت معوذتان ( سوره‌هاى فلق و ناس ) جزو سوره‌هاى قرآن نيستند ؛ بدين جهت مىگفت : « آنچه از قرآن نيست به آن نيفزاييد » و خود اين دو سوره را از مصحف پاك مىكرد . « 3 »\r\n7 . تحريف به كاستى كه خود بر دو قسم است : يا كاستى در قرائت صورت گرفته باشد ؛ چنان كه از ابن مسعود روايت شده است كه چنين قرائت مىكرد :     « وَ اللَّيْلِ إِذا يَغْشى وَ النَّهارِ إِذا تَجَلَّى وَ . . .      الذَّكَرَ وَ الْأُنْثى »  با اسقاط « ما خلق » « 4 » و اعمش هم « حم سق » را با اسقاط « ع » مىخواند . گفته شده كه قرائت ابن عباس همچنين بود . « 5 » يا در متن فعلى قرآن حذفى صورت گرفته باشد ؛ بدين معنا كه چيزى از قرآن اعم از يك حرف يا يك كلمه يا جمله‌اى كامل و يا آيه يا سوره‌اى افتاده باشد .\r\nپيرامون هريك از اين موارد رواياتى در كتب روايى معتبر مثل صحاح سته و غير آن وارد شده است كه سابقا بدان اشارت رفت « 6 » و تفصيل آن خواهد آمد .\r\n\r\n\r\n","description":"","footnote":"\r\n( 1 ) . شهرستانى ، الملل و النحل ، ج 1 ، ص 128 ، اما اين نسبت نزد ابو الحسن اشعرى ثابت نشده است . او مىگويد :\r\n« از آنان حكايت شده هرچند براى ما ثابت نشده كه : سوره يوسف از قرآن نيست » . ر . ك مقالات الاسلاميين ، ج 1 ، ص 178 .\r\n( 2 ) . همان .\r\n( 3 ) . ليل 92 : 3 - 1 . ر . ك : فتح البارى ، شرح بخارى ، ج 8 ، ص 571 .\r\n( 4 ) . صحيح بخارى ، ج 6 ، ص 211 و ج 5 ، ص 35 .\r\n( 5 ) . مجمع البيان ، ج 9 ، ص 21 .\r\n( 6 ) . در جلد اول التمهيد .\r\n","page_name":" 26 ","page_number":32},
  {"content":"\r\n\r\nاين گونه تحريف كه مدار بحث درباره تحريف قرآن است از نظر ما كاملا مردود مىباشد . اين مشكل با تغيير عبارت و به كار گرفتن اصطلاح منسوخ التلاوة يا منسيّ التلاوة - چنان كه بعضى از بزرگان اهل سنت بدان ملتزم شدند - حل نمىگردد ؛ زيرا آن موضوع ، نوعى پيچيدگى در تعبير است و آشكار است كه تغيير عنوان ، واقعيت معنوع را دگرگون نمىسازد . اين سخن ، اكنون مدار بحث ما در اين زمينه است .\r\nخلاصه گفتار ما در اين‌باره اين است : رواياتى كه با اسناد عامه درباره منسوخ التّلاوه و . . . رسيده است از دو حال خارج نيست ؛ يا ساخته و پرداخته ملحدان و وضّاعانى است كه به دروغ و بافتن احاديث جعلى شهرت دارند ؛ يا تأويلى صحيح را برمىتابد ؛ به‌گونه‌اى كه هيچگونه ارتباطى با تحريف پيدا نمىكند .\r\nدر غير اين صورت بايد گفت : اكثر اين گونه روايات - چنان كه شرح آن خواهد آمد - حاصل پندارها و خرافه‌هاى گذشتگان بوده و اعتبارى ندارد .\r\n\r\nقرآن و واژه تحريف\r\nقرآن واژه تحريف را فقط در همان معناى لغويش - يعنى - دستبرد در معناى كلمه و تفسير آن به وجه ناصحيح - كه از آن به سوءتأويل يا تفسير به رأى ياد شده است به كار برده است . تحريف بدين معنا ، همان تحريف معنوى است .\r\nپيش از اين ، درباره آيه شريفه  « يُحَرِّفُونَ الْكَلِمَ عَنْ مَواضِعِهِ »  « 1 » سخن گفته‌ايم .  « عَنْ مَواضِعِهِ »  در اين آيه بدين معناست : بعد از آنكه كلام در معناى حقيقىاش - كه در آن ظهور دارد - به كار بسته شد يا به رهنمون قراين متداول در معناى مستعمل فيه استعمال شد ، پيام آن - از روى خيانت در اداى امانت - است ؛ دچار تحريف گردد ، همانگونه كه در عبارت  « مِنْ بَعْدِ مَواضِعِهِ »  « 2 » به اين معنا تصريح شده است ؛ چه اينكه تحريف آن است كه لفظ را از معناى حقيقىاش منحرف سازند .\r\nدر سوره بقره چنين آمده است :  « وَ قَدْ كانَ فَرِيقٌ مِنْهُمْ يَسْمَعُونَ كَلامَ اللَّهِ ثُمَّ يُحَرِّفُونَهُ مِنْ \r\n\r\n\r\n","description":"","footnote":"\r\n( 1 ) . نساء 4 : 46 و مائده 5 : 13 .\r\n( 2 ) . مائده 5 : 41 .\r\n","page_name":" 27 ","page_number":33},
  {"content":"\r\n\r\n بَعْدِ ما عَقَلُوهُ ؛  « 1 » با آنكه گروهى از آنان سخنان خدا را مىشنيدند ، سپس آن را بعد از فهميدنش تحريف مىكردند » ؛ يعنى بعد از آنكه دانستند معناى حقيقى - كه مراد الهى است - بر خلاف مصالح ايشان است ، آن را به نفع مقاصد خود تحريف نمودند .\r\nاز همينجاست كه طبرسى و پيش از او شيخ طوسى از اين گونه تحريف ، به سوء تأويل تعبير كرده‌اند . مرحوم شيخ در تبيان مىگويد : « تحريف ، دوگونه است : سوء تأويل و نيز تغيير و تبديل » « 2 » ؛ يعنى لهجه كلام به‌گونه‌اى كه معنا به واسطه آن دگرگون شود تغيير يابد ؛ چنان كه در آيه 78 سوره آل عمران آمده است .\r\nشيخ محمد عبده مىگويد : « از جمله معانى تحريف ، تأويل گفتار است ؛ به اين معنا كه آن را بر غير از معناى موضوع له حمل نمايند . آنچه از معناى تحريف متبادر است همين معناست ؛ زيرا دستاويز آنان در انكار پيامبر صلّى اللّه عليه و آله و انكار نبوت ايشان همين معنا بوده است ؛ از اينرو بشارت نبوت ايشان را همچنان تأويل مىكنند » . « 3 » مقصود عبده اين است : آنچه از واژه تحريف در اين آيات به ذهن مىرسد ، تحريف معنايى است و آنچه به ايشان جرأت داد تا بشارت‌ها را تأويل كنند و بدين طريق راه انكار نبوت پيامبر صلّى اللّه عليه و آله بر ايشان هموار شود ، تحريف معنوى بوده است .\r\nزمخشرى در تفسير آيه شريفه  « يُحَرِّفُونَ الْكَلِمَ عَنْ مَواضِعِهِ »  « 4 » مىگويد : « كلام را از جايگاه [ بايستهء 
  ] خود منحرف مىسازند » « 5 » ؛ زيرا لفظ اگر بر طبق ظاهر يا بر حسب قراين تفسير نگردد از جايگاه خود كنار زده مىشود .\r\nخلاصه آنكه : تحريف عهدين ( عهد عتيق و عهد جديد ) - كه در قرآن به آن اشاره شده است - يا به سوءتأويل بوده است ؛ بدين معنا كه بر خلاف حقيقت - بدون آنكه در واژه كتاب دست ببرند - در آنها تصرف مىكردند ؛ يا اينكه افزون بر آن تلفظ واژگان كتاب را - به هنگام تكلم - تغيير مىدادند . چنان كه خداوند مىفرمايد :  « وَ إِنَّ مِنْهُمْ لَفَرِيقاً يَلْوُونَ أَلْسِنَتَهُمْ بِالْكِتابِ لِتَحْسَبُوهُ مِنَ الْكِتابِ وَ ما هُوَ مِنَ الْكِتابِ وَ يَقُولُونَ هُوَ مِنْ عِنْدِ اللَّهِ وَ ما هُوَ مِنْ عِنْدِ اللَّهِ وَ يَقُولُونَ عَلَى اللَّهِ الْكَذِبَ وَ هُمْ يَعْلَمُونَ ؛  « 6 » و از ميان آنان گروهى\r\n\r\n\r\n","description":"","footnote":"\r\n( 1 ) . بقره 2 : 75 .\r\n( 2 ) . التبيان ، ج 3 ، ص 470 .\r\n( 3 ) . المنار ، ج 5 ، ص 140 .\r\n( 4 ) . نساء 4 : 46 و مائده 5 : 13 .\r\n( 5 ) . الكشاف ، ج 1 ، ص 633 .\r\n( 6 ) . آل عمران 3 : 78 .\r\n","page_name":" 28 ","page_number":34},
  {"content":"\r\n\r\nهستند كه زبان خود را به [ خواندن 
  ] كتاب [ تحريف شده‌اى 
  ] مىپيچانند ، تا آن [ بر بافته 
  ] را از [ مطالب 
  ] كتاب [ آسمانى 
  ] پنداريد ، با اينكه آن از كتاب [ آسمانى 
  ] نيست و مىگويند : آن از جانب خداست . در صورتى كه از جانب خدا نيست ، و بر خدا دروغ مىبندند ، با اينكه خودشان هم مىدانند » ؛ زيرا اگر لفظى بر خلاف واژگان نخستين خود تلفظ گردد ، واژهء ديگرى محسوب مىشود نه آن واژهء نخستين ؛ و اهل كتاب به منظور كتمان حقيقت و پنهان نمودن بشارت‌هاى ظهور پيامبر اسلام صلّى اللّه عليه و آله به تحريف معنوى مىپرداختند . اما تحريف به‌معناى زيادى يا نقصان يا تبديل كلمات به كلمات ديگر ، كه معناى اصطلاحى تحريف بوده است ، - همانگونه كه ملاحظه شد - در قرآن به كار نرفته است .\r\n\r\nپندار نسخ تلاوت\r\nنسخ تلاوت پندارى است كه در سخن‌هاى بسيارى از اهل حديث و جمعى از اصوليان اهل سنت آمده است . ايشان در تلاشند كه بدين‌وسيله رواياتى را كه به نظرشان صحيح آمده و بر از دست رفتن بسيارى از آيات قرآن حكايت دارد حل نمايند ؛ از اينرو با استفاده از يك اسلوب ساختگى مىگويند : تلاوت اين دسته از آيات ، نسخ شده است اما حكمشان تا ابد باقى است . مثل آيه « رضعات دهگانه » ، آيه « سنگسار پيرمرد و پيرزن » و آيه « لا يملأ جوف ابن آدم إلّا التراب » ، و بسيارى ديگر از اين دست آيات كه معتقدند از جمله آيات قرآن بوده و در زمان پيامبر صلّى اللّه عليه و آله تلاوت مىشده است اما بعدها برداشته شده و از سينه‌ها محو شده است ؛ با اين حال ، همواره عمل به حكم آن واجب است .\r\nايشان با اين روش عجيب مىكوشند احاديثى را كه به نظرشان صحيح آمده است توجيه نمايند ، « 1 » اما انديشوران محقق شيعى بر روى تمام اين گونه روايات كه با\r\n\r\n\r\n","description":"","footnote":"\r\n( 1 ) . قاضى ابو بكر باقلانى ( م 403 ) تلاش گسترده‌اى كرده است تا از موضع‌گيرىهاى پاره‌اى از گذشتگان دفاع نمايد ؛ زيرا گفته شده است كه ايشان مدعىاند بخشى از آيات قرآن كه در عصر پيامبر خوانده مىشده - نظير آيه رجم و جز آن - از آن كاسته شده است . او مىكوشد اثبات كند كه اين آيات - در صورت صحت نسبت - از قبيل منسوخ التلاوه است و الا چنين نسبتى محال و باطل است . . . ر . ك : نكت الانتصار ، ص 108 - 95 .\r\n","page_name":" 29 ","page_number":35},
  {"content":"\r\n\r\nصريح قرآن به مخالفت برخاسته است ، خط بطلان كشيده‌اند و سند هيچيك از آنها را صحيح نمىانگارند ، زيرا منزلت قرآن - كتاب استوار و پيراسته الهى - بالاتر از آن است كه احتمال تحريف در آن راه يابد .\r\nبارى ، ادعاى نسخ تلاوت ، اشتباه است ؛ اما توجيه اين اشتباه خود اشتباهى ديگر بلكه بدتر از اشتباه اول است ، كه متأسفانه برخى از دانشمندان ( انديشوران ) اهل سنت مرتكب آن شده‌اند .\r\nپيشواى محقق و اصولى بنام ، محمد بن احمد سرخسى يكى از اين افراد است كه با آنكه به شدت مسألهء وقوع نسخ بعد از وفات پيامبر صلّى اللّه عليه و آله را انكار مىكند ، مسألهء نسخ تلاوت را با اين توجيه كه امكان دارد قبل از وفات پيامبر صلّى اللّه عليه و آله واقع شده ، - اما از نظر صحابه نخستين مخفى مانده باشد - پذيرفته است . او مىگويد : « اما بيان نسخ تلاوت با باقى ماندن حكم - براساس سخن عالمان ما - چنين است : روزه كفاره قسم سه روز پىدرپى است ؛ براساس قرائت ابن مسعود كه مىخواند : فصيام ثلاثة ايام متتابعات . اين قرائت تا زمان ابو حنيفه مشهور بوده است اما با روايات متواتر - همانگونه كه قرآن با آن ثابت شده - نقل نشده است . از طرفى در عدالت و وثاقت ابن مسعود هم شكى نيست ؛ پس راهى نمىماند جز آنكه بگوييم قرآن با قرائت ابن مسعود تلاوت مىشده ؛ آنگاه در زمان حيات پيامبر صلّى اللّه عليه و آله نسخ شده است ؛ بدين‌گونه كه خداوند آن را از قلب‌ها محو كرده اما در قلب ابن مسعود باقىمانده است تا با نقل او حكم آن باقى بماند ، زيرا خبر واحد ، عمل به آن را ايجاب مىكند و قرائت ابن مسعود از روايتش كمتر نيست ( پس اگر روايت او - هرچند جز واحد باشد - واجب العمل است ، قرائت او هم واجب الاتباع است ) . بنابراين بقاى اين حكم پس از نسخ تلاوت بدين طريق بوده است » . « 1 »\r\nتكلف آشكار و توجيه دور از واقع در اين گفتار آشكار است :\r\nاولا همه آنچه سرخسى براى اثبات مدعاى خود آورده تير به تاريكى افكندن است ؛ چون بر گواه يا دليل قاطعى استوار نيست . از اين‌رو اين توجيه ، تلاش\r\n\r\n\r\n","description":"","footnote":"\r\n( 1 ) . اصول سرخسى ، ج 2 ، ص 80 .\r\n","page_name":" 30 ","page_number":36},
  {"content":"\r\n\r\nكوركورانه‌اى است كه در مقابل امر واقع شده - كه صحت آن به گمانشان حتمى است - انجام مىگيرد و مانند آن است كه پس از واقعه به فكر علاج افتاده باشند .\r\nثانيا هرگاه شهرت قرائتى به دوره متأخر برسد ، نظير ديگر قرائت‌هاى مشهور در اصطلاح اهل سنت حجت است و لازم نيست به تواتر از پيامبر صلّى اللّه عليه و آله ثابت شده باشد ، و همانگونه كه قبلا گفتيم قرائت‌هاى معروف ، نه از دوره رسالت متواتر است و نه از صاحبانشان . افزون بر اين ، قرآن موجود خود با قرائت مشهور متواتر مطابق است . با اين بيان تناقض كلام سرخسى روشن مىگردد .\r\nثالثا همانگونه كه يادآور شديم ، اضافاتى كه در كلام پيشينيان خصوصا ابن مسعود آمده است بىآنكه آن را از متن به حساب آورند ، اضافاتى است براى تفسير آيه و چه بسا از ديدگاه برخى فقيهان ، به‌عنوان فهم يك صحابى بزرگ تلقى مىگردد نه به‌عنوان نقل او ؛ چنان كه سرخسى پنداشته است .\r\nرابعا خداوند مىفرمايد :  « ما نَنْسَخْ مِنْ آيَةٍ أَوْ نُنْسِها نَأْتِ بِخَيْرٍ مِنْها أَوْ مِثْلِها ؛  « 1 » هر حكمى را نسخ كنيم يا آن را به [ دست 
  ] فراموشى بسپاريم ، بهتر از آن ، يا مانندش را مىآوريم » .\r\nدر جايى كه ناسخ نباشد نسخى نيست ؛ همچنان‌كه در غير احكام - همانگونه كه در بحث از شرايط نسخ بيان كرديم - « 2 » نسخ وجود ندارد ، بر اين اساس [ از سرخسى مىپرسيم 
  ] در اينجا ناسخ ، كدام است ؟ و چگونه لفظ آيه نسخ مىشود اما حكمش همواره باقى مىماند ؟ در اين صورت ، نسخ لفظ چه سودى دارد در حالىكه لفظ ، سند حكم است و مادامى كه حكم باقى است ، مىبايست لفظ هم ماندگار باشد ؟ و اين اشكال عمده‌اى است كه بر اين پندار وارد است ، ( توضيح بيشتر اين اشكال خواهد آمد ) .\r\nابن حزم اندلسى بعد از آنكه مىپذيرد آيه رجم در ضمن آيات ديگر سوره احزاب - كه همسنگ با سوره بقره يا طولانىتر از آن بود - بوده و ساقط شده است ؛ بدين معنا كه لفظ آن نسخ شده اما حكمش باقى است ، مىگويد : « بعضى پنداشته‌اند\r\n\r\n\r\n","description":"","footnote":"\r\n( 1 ) . بقره 2 : 106 .\r\n( 2 ) . در جلد دوم التمهيد ، ص 282 به بعد .\r\n","page_name":" 31 ","page_number":37},
  {"content":"\r\n\r\nآيه رجم به دليل ديگرى - غير از جهت نسخ - ساقط شده است ؛ دليل ايشان روايتى از عايشه است كه مىگويد : آيه‌هاى رجم و رضاع پس از نزول بر صحيفه‌اى نوشته شده ، در زير تخت من جاى داشت و چون پيامبر صلّى اللّه عليه و آله وفات يافت ، ما به مراسم تدفين ايشان مشغول بوديم ؛ در اين هنگام بود كه مرغى خانگى به درون آمد و صحيفه را در كام فرو برد » .\r\nآنگاه مىافزايد : « اين حديث صحيح است و چنان نيست كه ايشان پنداشته‌اند ؛ زيرا آيه رجم پس از نزول ، شناخته شده و در سينه‌ها محفوظ بود و پيامبر صلّى اللّه عليه و آله به آن عمل مىكرد ؛ با اين حال نويسندگان قرآن آن را در مصاحف ننگاشتند و لفظ آن را در قرآن ثبت ننمودند ، عمر بن خطاب نيز از پيامبر صلّى اللّه عليه و آله خواست تا آن را برايش بنويسد اما جوابى نگرفت .\r\nپس نسخ لفظ آن صحيح است و صحيفه‌اى كه اين آيه در آن نگاشته شده بود - همانگونه كه عايشه بيان كرد - توسط مرغ خانگى خورده شد ؛ پس كسى به آن نياز نداشته است . - در ادامه مىگويد : - اگر پيامبر صلّى اللّه عليه و آله مأمور بود آياتى را كه از بين رفته ابلاغ نمايد چنين مىكرد و با تبليغ ايشان محفوظ مىماند و وفات پيامبر صلّى اللّه عليه و آله صدمه‌اى به آنها نمىزد چنان كه وفات ايشان به ابلاغ بقيهء آيات نيز ضررى وارد نكرد و اگر پيامبر صلّى اللّه عليه و آله ( آيه‌اى را ) تبليغ نكرده بود و يا اگر تبليغ كرده بود خود او و بقيه مردم به فراموشى افتادند يا آنكه آن را از ياد نبردند بلكه پيامبر صلّى اللّه عليه و آله نسبت به كتابت آن در قرآن فرمان نداده بود - در هر صورت - اين آيه يقينا از طرف خداوند نسخ شده است و جايز نيست به قرآن اضافه گردد » . « 1 »\r\nاين تمام كوششى است كه عامه براى توجيه منسوخ التلاوة بودن برخى آيات به كار بسته‌اند ؛ با اين حال آثار ضعف و سستى به وضوح در آن نمودار است ؛ زيرا اولا بىشك سنگسار كردن حكمى است كه در شريعت ثابت شده و پيامبر صلّى اللّه عليه و آله به آن فرمان داده است و فقيهان در گذشته و حال بر آن اجماع دارند . اما اينكه براساس حكم سنگسار ، آيه‌اى از قرآن نازل شده باشد توهمى است كه عمر مرتكب شده\r\n\r\n\r\n","description":"","footnote":"\r\n( 1 ) . المحلى ، ج 11 ، ص 236 - 235 .\r\n","page_name":" 32 ","page_number":38},
  {"content":"\r\n\r\nاست و على رغم اصرار او - به شرحى كه خواهد آمد - هيچ‌يك از صحابه در اين رأى با او موافقت نكرده است .\r\nزيد بن ثابت در گزارش خود چنين مىگويد : از پيامبر صلّى اللّه عليه و آله شنيدم كه مىفرمود : « إذا زنى الشّيخ و الشّيخة فارجموهما البتّة ؛ هرگاه پيرمرد و پيرزنى مرتكب زنا شوند البته سنگسارشان كنيد » و مراد از شيخ و شيخه ، ثيب و ثيبه ، كنايه از مرد زن‌دار و زن شوهردار است ( يعنى محصن ) . اين حديثى است كه زيد از پيامبر صلّى اللّه عليه و آله شنيده بود ؛ بدون آنكه مدعى باشد از قرآن است ؛ اما عمر مىپنداشته است وحى قرآنى است ؛ او مىگويد : « وقتى اين آيه نازل شد نزد پيامبر صلّى اللّه عليه و آله آمدم و درخواست نمودم دستور كتابت آن را صادر كند ؛ اما پيامبر جوابى نداد » . راوى حديث مىگويد : « گويا پيامبر صلّى اللّه عليه و آله از كتابت آن كراهت داشته است » . « 1 » به نظر مىرسد پيامبر صلّى اللّه عليه و آله با شنيدن پيشنهاد عمر در شگفت شد ؛ زيرا اين پيشنهاد يا از عدم تأمل بايستهء او درباره قرآن بود يا نشان مىداد كه او از تميز دادن قرآن از روايت عاجز است ، بدين جهت پيامبر براى توبيخ او خاموشى گزيد .\r\nبدتر از خطاى عمر فهم ابن حزم از اين حادثه است ؛ او كراهت پيامبر صلّى اللّه عليه و آله را چنين توجيه كرده كه ايشان به ثبت اين جمله در مصحف ناخوشنود بوده‌اند در حالى كه اگر رجم ، يك حكم قرآنى ثابت شده در شريعت بود چرا نمىبايست در مصحف ثبت گردد ؟ نكته‌اى كه ابن حزم تظاهر به غفلت از آن نموده است .\r\nثانيا : همانگونه كه پيش از اين گذشت نسخ در غير احكام معنا ندارد تا برسد به اينكه هيچ فايده‌اى نيز بر چنين نسخ غيرمعقولى مترتب نباشد ؛ زيرا چه حكمتى مىتواند بر نسخ آيه يا باقى ماندن حكم آن - آن هم بدون مدرك - مترتب باشد ؟ جز اينكه تنگ‌حوصلگى ايشان را واداشته است تا چنين دعاوىاى بتراشند ؛ زيرا صاحبان اين پندار ، وقوع چنين نسخى ( نسخ التلاوة ) را به گمان صحت روايات مربوط دليل بر امكان آن گرفته‌اند ؛ « 2 » و با چنين شيوهء غيرمتعارفى تلاش كرده‌اند مشكل آن را حل نمايند . در حالىكه قواعد فن حديث اقتضا داشت كه امثال اين گونه\r\n\r\n\r\n","description":"","footnote":"\r\n( 1 ) . همان ، ج 11 ، ص 235 .\r\n( 2 ) . ر . ك : زرقانى ، مناهل العرفان ، ج 2 ، ص 215 و 216 .\r\n","page_name":" 33 ","page_number":39},
  {"content":"\r\n\r\nروايات دور افكنده شود ؛ زيرا از يك طرف كرامت قرآن را زير سؤال مىبرد و از طرف ديگر با اين ضرورت كه تمام آيات قرآن مىبايست با خبر متواتر ثابت گردد نه خبر واحد ، منافات دارد . همانگونه كه در مثل آمده است : « ثبّت العرش ثم انقش » .\r\nيكى از نويسندگان معاصر « 1 » با التفات به سخافت اين پندار دور از واقع ، آن را به نحوى بايسته نقد نموده است . او مىگويد : « گروهى از علما اين نوع نسخ را رد كرده و وقوع آن را در قرآن منكر شده‌اند ، زيرا اين كار عيب است و شايسته شارع حكيم نيست زيرا كارى لغو و بدون فايدهء معقول است و با حكمت خداوند حكيم منافات دارد . - همو مىافزايد : - حق اين است كه اين نوع از نسخ اگرچه عقلا ممكن است در قرآن واقع نشده است ؛ چون اين گونه روايات ، روايات آحاد است و قرآن كريم با روايات آحاد - منزلت گوينده آن هرچه مىخواهد باشد - ثابت نمىگردد بلكه همانگونه كه تمام علماى گذشته و حال متفق القول‌اند ، تواتر در ثبوت قرآن اجتناب ناپذير است . از طرفى ، اگر آنچه مىگويند صحيح باشد مىبايست بين تمام صحابه مشهور مىگشت و در سينهء بسيارى محفوظ مىماند و در مصاحف ايشان نوشته مىشد . در حالىكه چيزى - جز از راويان اين احاديث - به دست ما نرسيده است ؛ بنابراين نمىتوان به اين مطلب كه اين آيات ياد شده در عصر پيامبر صلّى اللّه عليه و آله نگاشته شده و در مصاحف نويسندگان وحى ثبت بوده اما بعدها نسخ شده است و همانگونه كه بعضى از صحابه نقل كرده‌اند از مصحف محو شده و با اين حال حكم آن براى عمل باقىمانده است ، قطع پيدا كرد .\r\nافزون بر اين تنها راه اثبات حكم نص ( متن حكم ) است ؛ لذا با زوال نص ، حكم هم منتفى خواهد شد و به نظر نمىآيد حكمتى بر منتفى شدن حكم به تنهايى مترتب گردد ؛ زيرا با وجود دوام حكم و نسخ نشدن آن ، نسخ تلاوت آن چه فايده‌اى مىتواند داشته باشد ؟ - همچنين مىگويد : - شايد مقصود عمر بن الخطاب از عبارت « آن را در كتاب خدا مىخوانديم » كتبى بوده است كه او و ديگران از حفظ داشتند و او از باب مبالغه در تشبيه بين احكامى كه پيامبر صلّى اللّه عليه و آله مىفرموده و آيات قرآن ، از آن به\r\n\r\n\r\n","description":"","footnote":"\r\n( 1 ) . استاد عريض .\r\n","page_name":" 34 ","page_number":40},
  {"content":"\r\n\r\nكتاب الهى ياد كرده است ؛ زيرا اطاعت از روايات صحيح و قرآن كريم واجب است .\r\nاز طرفى ، برخى از صحابه براى سهولت حفظ ، احاديث را مىنوشتند تا آنكه پيامبر صلّى اللّه عليه و آله جز صحيفه على بن ابى طالب ( كرّم اللّه وجهه ) از كتابت غير قرآن نهى فرمود . در اين‌جا مىتوان چنين نتيجه گرفت : اين آيه كه عمر مدعى آن است ، احكامى بوده كه او با واژگان خود پيامبر صلّى اللّه عليه و آله از حفظ داشته است و تعبير از آن به آيه‌اى از قرآن از باب مجاز است ، هرچند خود عمر آن را به‌عنوان حقيقت به كار بسته است نه مجاز . . . » . « 1 »\r\nعبارت اخير استاد عريض خالى از ظرافت نيست ، زيرا با گوشه و كنايه ، اشاره مىكند كه چگونه امر به اين بزرگى براى عمر مشتبه شده و او نتوانسته است بين زيبايى كلام پيامبر صلّى اللّه عليه و آله با شيرينى كلام الهى فرق گذارد و هريك را به جاى ديگرى بينگارد و به جاى آنكه كلام پيامبر صلّى اللّه عليه و آله را شبيه كلام خدا بداند و آن را مجاز و از باب استعاره بداند اشتباه خود را نمودار ساخت و آن را حقيقت پنداشت . اين توهم آشكارى است كه او مرتكب شده است ؛ به‌ويژه آنكه تا پايان عمر خود بر اين ديدگاه پافشارى كرده است .\r\nابن حزم نيز در آخر به اشتباه خود - در دفاع از نسخ تلاوت - پىبرد و كوشيد اين اشتباه را به‌گونه‌اى ديگر وانمود نمايد . او مىگويد : « شايد مراد از « آيه » در گفتار عمر حكم شرعى باشد به اين اعتبار كه قرآن پيامبر صلّى اللّه عليه و آله را چنين توصيف كرده است :   « وَ ما يَنْطِقُ عَنِ الْهَوى إِنْ هُوَ إِلَّا وَحْيٌ يُوحى ؛   « 2 » و از سر هوس سخن نمىگويد . اين سخن به جز وحيى كه وحى مىشود نيست » و مراد عمر آيه‌اى از متن وحى قرآنى نبوده است » .\r\nهم او در كتاب الاحكام چنين مىگويد : « عده‌اى مدعىاند آيه رجم و آيه رضعات از قرآن نيست . ما هم از پذيرش اين عقيده ابايى نداريم ، چنان كه قطع نداريم كه اينها قرآنى بوده كه در نمازها تلاوت مىشده است ؛ ليكن ما معتقديم :\r\nاينها وحى بوده و مانند وحى از جانب خداوند بر پيامبرش نازل شده است ، پس آنچه تلاوت شد در مصاحف نوشته و در نمازها خوانده شد ؛ و اما بقيهء وحى مثل\r\n\r\n\r\n","description":"","footnote":"\r\n( 1 ) . شيخ على حسن عريض ( بازرس وعظ در الازهر ) ، فتح المنان في نسخ القرآن ، ص 226 - 224 .\r\n( 2 ) . نجم 53 : 4 - 3 .\r\n","page_name":" 35 ","page_number":41},
  {"content":"\r\n\r\nسخنان ديگر آن حضرت كه تنها وحى بوده است ، نقل شد و در سينه‌ها محفوظ ماند و بدان عمل شد » . « 1 »\r\nابن حزم در باب رضاع از كتاب المحلى چنين مىگويد : « راوى مىگويد :\r\nپيامبر صلّى اللّه عليه و آله وفات يافت در حالىكه اين آيات در ضمن آيات ديگر قرآن تلاوت مىشد . اين كلام مردود و در پيشگاه قرآن جرم است و جايز نيست كسى بپذيرد كه چيزى از قرآن پس از فوت پيامبر صلّى اللّه عليه و آله ساقط شده باشد .\r\nدر جواب ايشان مىگوييم : چنين نيست كه شما گمان كرده‌ايد ؛ بلكه معناى سخن راوى چنين است : اينها از جمله چيزهايى بوده است كه با قرآن خوانده مىشد و از جملهء آنها چيزهايى بوده كه در مصاحف ثبت نشده است » . « 2 » مقصودش اين است : اين گونه آيات وحى بوده است نظير قرآن اما از چيزهايى كه در مصحف نوشته مىشد به حساب نمىآمد . به‌هرحال ، ابن حزم از پذيرش مسأله جواز نسخ تلاوت در قرآن بدون نسخ حكم ، دست كشيده است ؛ زيرا چاره‌اى جز رجوع نداشته است .\r\nدر اينجا گفتار صريح برخى از محققان را كه نسخ تلاوت را مردود دانسته‌اند ذكر مىكنيم :\r\nابن الخطيب مىگويد : « از شگفت‌ترين عجايب اين ادعاست كه تلاوت بعضى از آيات قرآن نسخ شده اما حكم آنها باقىمانده است . اين سخن را به هيچ‌وجه عاقلى بر زبان جارى نمىكند ؛ زيرا نسخ احكام برخى از آيات با بقاى تلاوت آنها ، امرى معقول و قابل‌قبول است ؛ چون برخى از احكام نه به صورت دفعى بلكه به تدريج نازل شده است ؛ اما نسخ تلاوت برخى از آيات با ماندگار ماندن حكم آنها امرى است كه هر انسانى كه براى خود شخصيت قائل است و قدر عقل ، اين موهبت الهى را مىشناسد ، آن را نمىپذيرد ؛ زيرا باقىماندن حكم با نسخ تلاوت آيه چه حكمتى مىتواند داشته باشد ؟ » . « 3 »\r\n\r\n\r\n","description":"","footnote":"\r\n( 1 ) . به نقل استاد عريض در فتح المنان ، ص 227 - 226 .\r\n( 2 ) . المحلى ، ج 10 ، ص 16 .\r\n( 3 ) . محمد محمد عبد اللطيف معروف به ابن خطيب ، الفرقان ، 157 - 156 .\r\n","page_name":" 36 ","page_number":42},
  {"content":"\r\n\r\nصدر الشريعه در كتابش التوضيح مىگويد : « پاره‌اى از علما وجود آيات منسوخ التلاوه را مردود مىشمارند ؛ زيرا نسخ حكم است و حكم نيازمند نص .\r\nبنابراين بين حكم و نص تفكيك نيست » .\r\nدر كتاب اللمع در اصول فقه ، نگاشته ابو اسحاق شيرازى چنين آمده است :\r\n« گروهى از علما معتقدند كه جايز نيست حكم باقى بماند اما تلاوت آن نسخ گردد ؛ زيرا حكم تابع تلاوت است و جايز نيست اصل منتفى شود اما تابع و فرع آن باقى باشد » .\r\nشيخ محمد خضرى در كتاب تاريخ التشريع الاسلامى مىگويد : « جايز نيست تلاوت نسخ گردد اما حكم باقى بماند ؛ چنان كه پاره‌اى از معتزله منكر آن شده‌اند اما جمهور علما با استناد به اخبار آحاد اجازهء آن را داده‌اند ؛ در حالىكه خبر واحد نمىتواند دليل بر وقوع چنين نسخى باشد و معناى اينكه خداوند تلاوت آيه‌اى را كه براى افادهء يك حكم نازل كرده است بردارد با آنكه حكمش همچنان تداوم دارد ، براى من قابل فهم نيست ؛ زيرا مقصود از قرآن افادهء حكم و اثبات اعجاز آن در قالب نظم آن است . بنابراين چه مصلحتى دارد كه آيه‌اى - با آنكه حكمش باقىمانده است - برداشته شود . اين امر نامفهوم است و به نظر مىرسد هيچ دليلى براى چنين ادعايى وجود نداشته باشد » .\r\nدكتر مصطفى زيد در كتاب النسخ في القرآن الكريم مىگويد : « از اين‌جاست كه « منسوخ التلاوة باقي الحكم » را صرف فرض مىانگاريم - بىآنكه در هيچ حادثه‌اى اتفاق افتاده باشد - و بدين جهت آن را مردود دانسته ، معتقديم غيرمعقول و ناپذيرفتنى است » .\r\nدكتر محمد سعاد مىگويد : « نمىتوانيم قانع شويم كه وجود منسوخ التلاوة باقى الحكم صحيح باشد ؛ زيرا وصف قرآنى بودن قرآن ، تنها با دليل قطعى - براى يك نص - ثابت مىگردد و نسخ وارد بر دليل قطعى ، خود بايد قطعى و ثابت شده باشد ؛ پس به ناچار براى اينكه ثابت گردد نصوص ياد شده از قرآن نسخ شده است ، مىبايست دو دليل قطعى اقامه گردد كه يكى از آنها بر اين حقيقت دلالت كند كه نصّ ادعا شده قرآن است و ديگرى دلالت كند كه اين نصّ قرآنى نسخ و برداشته\r\n\r\n","description":"","footnote":"","page_name":" 37 ","page_number":43},
  {"content":"\r\n\r\nشده است ؛ در حالىكه هيچ‌يك از اين دو دليل براى هيچ‌يك از اين نصوص ثابت نشده است ؛ پس نمىتوان پذيرفت كه نصوص مورد ادعا از جمله قرآنى باشد كه نسخ شده است . تنها چيزىكه در اين مسألهء اختلافى - از نظر ما - درست مىنمايد ، ثبوت نسخ در حكم است نه نسخ در تلاوت » .\r\nدر تفسير آلوسى چنين آمده است : « ادعاى اينكه از سخن پيشين ثبوت نسخ تلاوت لازم مىآيد و در نتيجه جايز است كه نسخ گردد اما حكمش باقى بماند - مثل آيه شيخ و شيخه - بىمورد است ؛ زيرا بقاى حكم با منسوخ شدن لفظ آيه ، محتاج دليل است و الا بهتر است بگوييم نسخ لفظ باعث برداشتن حكم آن مىگردد » .\r\nاستاد عريض از بعضى چنين نقل مىكند : « حق اين است كه اين گونه نسخ جايز نيست ؛ زيرا رواياتى كه بدانها تكيه نموده‌اند نمىتواند دليل مدعايشان باشد و دو آيه « رجم و رضاع » فقط با يك تكلف مىتواند مجوز پذيرش وجود چنين نسخى باشد ؛ زيرا چنين نسخى نه معقول است و نه منطقى و مفهوم نسخ و شرايطى كه علما براى تحقق آن برشمرده‌اند به‌طور كامل در اين نوع از نسخ وجود ندارد . افزون بر اين ، چنين سخنى راه را براى طعنه زدن دشمنان اسلام - آنان‌كه در كمينند تا بر آن ضربه زنند و پى جوى فرصتند تا آن را نابود سازند و مردم را در حقانيت آن به گمان اندازند - در كتاب الهى باز مىگذارد . شگفت آنكه در روايات از عمر چنين آمده است : اگر بيم نداشتم كه بگويند عمر در كتاب الهى افزوده است ، آن را در مصحف مىنگاشتم . خود اين كلام دلالت دارد بر اينكه لفظ آيه موجود بوده و نسخ نشده است ؛ با اين حال چگونه گفته مىشود كه لفظش نسخ شده اما حكمش باقىمانده است ، در حالىكه اين نص طبق ادعاى آنان نگاشته شده و محفوظ بوده است و اگر آن آيه از قرآن بود و عمر آن را مسلّم مىدانست ، هر آينه آن را بدون ترديد و واهمه در قرآن ثبت مىكرد » .\r\nاستاد عريض پس از نقل اين عبارات مىگويد : « گرايش من به اين ديدگاه است ؛ چون درست‌تر است . نتيجه آنكه « منسوخ التلاوة باقى الحكم » در قرآن موجود\r\n\r\n","description":"","footnote":"","page_name":" 38 ","page_number":44},
  {"content":"\r\n\r\nنيست و حق آن است كه چنين چيزى جايز نيست » . « 1 »\r\n\r\nمسأله انساء ( به فراموشى انداختن )\r\nپندار ديگرى در اين زمينه وجود دارد كه در تكلف و ساختگى بودن ، شبيه مسألهء نسخ تلاوت است . مىگويند : پاره‌اى از آيات از دل‌ها فراموش شد به‌گونه‌اى كه يادى از آنها در دل‌ها و ذهن‌ها نمانده است . اين مسأله ، مانند مسألهء نسخ تلاوت است - كه پيش از اين درباره آن سخن گفتيم - و آنان بدين وسيله مىكوشند رواياتى را كه در پندار ايشان صحيح نموده شده و بر ضايع شدن بسيارى از آيات قرآن - پس از وفات پيامبر صلّى اللّه عليه و آله - حكايت دارد ، حل نمايند .\r\nجلال الدين سيوطى از عمر بن خطاب نقل كرده است كه « او خطاب به عبد الرحمان بن عوف گفت : آيا اين آيه از جمله آيات نازل شده نبود : « أن جاهدوا كما جاهدتم اوّل مرّة ؛ همانگونه كه نخستين‌بار جهاد نموديد به جهاد برخيزيد » ؛ پس چرا آن را در قرآن نمىيابيم ؛ ابن عوف گفت : از جمله آيات ساقط شده است .\r\nهم او به ابىّ بن كعب گفت : آيا اين آيه را جزو آيات قرآن قرائت نمىكرديم « إنّ انتفائكم من آبائكم كفر بكم ؛ نفى شما از پدرانتان كفر است » ؟ ابىّ گفت : آرى ؛ سپس پرسيد : آيا « الولد للفراش و للعاهر الحجر ؛ فرزند به بستر تعلق دارد و براى زناكار سنگ است » را كه اينك در قرآن نمىيابيم ، قبلا نمىخوانديم ؟ ابىّ پاسخ داد : آرى ، و از اينجا بود كه عبد اللّه بن عمر مىگفت : شايسته نيست شما بگوييد همهء قرآن را دريافت نموديم ؛ زيرا كسى چه مىداند همهء قرآن چه بوده است ؛ در جايى كه بسيارى از آن ضايع شده است » . « 2 »\r\nعايشه مىگويد : « سوره احزاب در زمان پيامبر صلّى اللّه عليه و آله در دويست آيه تلاوت مىشد ؛ اما وقتى عثمان مصاحف را نگاشت ، فقط آيات موجود كنونى را در آن يافتيم » . « 3 » هم او پيرامون آيه‌اى كه به گمان او درباره رضعات وارد شده است مىگويد : « پس پيامبر صلّى اللّه عليه و آله رحلت كرد و اين آيات مانند ديگر آيات قرآن خوانده\r\n\r\n\r\n","description":"","footnote":"\r\n( 1 ) . فتح المنان ، ص 230 - 223 .\r\n( 2 ) . الدر المنشور ، ج 1 ، ص 106 .\r\n( 3 ) . سيوطى ، الاتقان ، ج 3 ، ص 72 .\r\n","page_name":" 39 ","page_number":45},
  {"content":"\r\n\r\nمىشد » . « 1 »\r\nامثال اين گونه روايات بسيار است ، اما اهل حديث كوشيده‌اند همهء اينها را چنين توجيه كنند كه فراموش گشته و ياد آنها از سينه‌ها محو شده است ؛ جلال الدين سيوطى اين مطلب را در زير آيه شريفه  « أَوْ نُنْسِها »  كه عطف بر  « ما نَنْسَخْ مِنْ آيَةٍ »  « 2 » مىباشد ، بيان كرده است . بايد دانست كه نسخ و انساء دو تعبير از يك معناى واحداند ، جز آنكه نسخ برداشتن شىء پس از ثبوت آن در اعيان است ؛ اما انساء بر طرف شدن آن از اذهان است .\r\nآيه ياد شده به اهل كتاب اشاره مىكند كه در تلاش براى تشكيك در معتقدات مسلمين مىگفتند : دين خدايى قابل تبديل و تغيير نيست ؛ بنابراين دين جديد جايگاهى ندارد . اين آيه در رد شبهه ايشان وارد شده است ؛ به اين معنا : مادامى كه حيات آدمى به‌طور مستمر در حال دگرگونى است مصلحت‌هاى ايشان هم دگرگون مىگردد ؛ پس نسخ شريعت پيشين با شريعت جديد به مقتضاى مصالح موجود بوده است و همهء شرايع - برحسب شرايط موجود - چارهء سودمند بلكه بهترين چاره‌اند و جمله  « أَوْ نُنْسِها »  بدين معناست كه نشانه‌هاى آن به اين علت كه دوره و مدتش به طول انجاميده است از صفحه ذهن‌ها محو شده و در كتاب هستى ديگر از آنها ياد نمىشود .\r\nنسخ و انساء دو پديدهء دينىاند كه به دوره وحى - كه ممكن است حكم « منسوخ » يا « منسى » به مثل آن يا كامل‌تر از آن تغيير يابد - اختصاص دارد اما پس از وفات پيامبر صلّى اللّه عليه و آله كه روند وحى منقطع شده است - همان‌گونه كه عموم اصوليان بدان تصريح كرده‌اند - نسخ و انساء وجود ندارد . اين مطلب مىرساند كه اگر كسى معتقد باشد پس از پايان گرفتن دورهء رسالت چيزى از قرآن از بين رفته يا اسقاط شده است ، لاجرم به‌معناى پذيرش تحريف است ، بدين جهت است كه به‌طور قطع و بدون هيچ ترديدى از آن اجتناب مىكنيم .\r\n\r\n\r\n","description":"","footnote":"\r\n( 1 ) . المحلى ، ج 10 ، ص 16 - 14 .\r\n( 2 ) . بقره 2 : 106 .\r\n","page_name":" 40 ","page_number":46},
  {"content":"\r\n\r\n\r\nفصل دوم خلاصه دلايل بطلان شبهه تحريف\r\nدر مباحث فصل‌هاى آتى به مهمترين دلايل ابطال شبهه تحريف پرداخته‌ايم ، لازم است در اينجا خلاصه‌اى از اين بحث‌ها را ياد كنيم تا خواننده با بحث آشنا شود و براى رسيدن به نتيجه‌اى كه در پايان بحث مىآيد ، حدود ارتباط اين مسايل را با مسأله تحريف دريابد . خلاصه دلايل به اين شرح است :\r\n\r\n1 . گواهى تاريخ\r\nعقل بالبداهه حكم مىكند كه كتابى مثل قرآن مىبايد از احتمال هرگونه تغيير يا تبديلى مصون بماند ؛ زيرا از نخستين روز پيدايش مورد توجه امتى بزرگ و بيدار بوده و در نهايت احترام ، مورد تقديس و تعظيم قرار گرفته است .\r\nچنين توجهى شگفت نيست ؛ زيرا قرآن براى تمامى شؤونات حيات دينى و سياسى و اجتماعى ، به‌عنوان نخستين مرجع و منبع به حساب مىآيد ؛ بنابراين ، بنيان دين و مبناى شريعت و ركن اسلام و منبع اصيل مهمترين مسائل فروع و اصول دين ، قرآن است و به همين جهت است كه همگان در حفظ و حراست و مراقبت از سلامت و بقاى آن در تمامى اعصار مىكوشيدند . چگونه ممكن است گمراه‌پيشگان\r\n\r\n","description":"","footnote":"","page_name":" 41 ","page_number":47},
  {"content":"\r\n\r\nو باطل‌كيشان در چنين كتاب استوار و پيراسته‌اى دست‌برد زده باشند ؟\r\nنيز به همين شيوه سيد مرتضى علم الهدى و شيخ كبير كاشف الغطاء بر رد شبهه تحريف استدلال نموده‌اند . سيد مرتضى « 1 » مىفرمايد : « يقين به صحت نقل قرآن مثل يقين به وجود شهرها و پيشامدها و رخدادهاى بزرگ و كتب مشهور و اشعار نگاشته شدهء عرب است ؛ زيرا عنايت و انگيزهء نقل و مراقبت از قرآن به‌طور كامل وجود داشته است . هيچ كتابى در صحت نقل به پاى قرآن نمىرسد ؛ زيرا قرآن معجزه نبوت و خاستگاه علوم شرعى و احكام دينى است . دانشمندان مسلمان در حفظ و حمايت از قرآن - در نهايت درجه - كوشيدند ؛ به‌گونه‌اى كه حتى موارد اختلاف اعراب ، قرائت ، حروف و آيات آن را باز شناختند ؛ با اين حال چگونه ممكن است قرآن با چنين توجه و عنايت صادقانه و حفظ شديدى دچار تغيير و نقصان گشته باشد ؟ - همچنين مىگويد : - و حكم به صحت نقل درباره تفصيل و جزئيات قرآن ، مثل علم به خود قرآن است ؛ همانگونه كه درباره تفصيلات كتب نگاشته شده - مثل كتاب سيبويه و مزنى - يقين داريم كه همهء جزئيات آن توسط مؤلف نوشته شده است ؛ زيرا همانگونه كه مجموع اين دو كتاب مورد عنايت و توجه بوده ، تفاصيل و جزئيات آنها هم مورد توجه بوده است ؛ به‌گونه‌اى كه اگر كسى بابى از نحو را كه در كتاب سيبويه يا مزنى نبوده است در آن بياورد قابل تشخيص و تمييز بوده است و معلوم مىشود كه از اصل كتاب نيست ؛ بلكه به آن افزوده شده است . - نيز مىگويد : - پرواضح است كه عنايت و توجه به نقل و ضبط قرآن از عنايت و توجه به ضبط كتاب سيبويه و ديوان‌هاى شاعران - به مراتب - بيشتر بوده است » .\r\nشيخ الفقها كاشف الغطاء « 2 » مىگويد : « به حكم بداهت عقل ، نمىتوان به ظاهر اخبارى كه خبر از نقصان قرآن داده است عمل كرد ؛ به‌ويژه اخبارى كه در آن از كاستى ثلث يا بسيارى از قرآن سخن به ميان آمده است ؛ زيرا اگر چنين اخبارى صحيح مىبود به علت وجود انگيزه‌هايى مهم ، مىبايست به تواتر نقل مىشد نه به تنهايى ؛ و مىبايست به‌عنوان مهمترين دستاويز كفار عليه اسلام و مسلمين به كار\r\n\r\n\r\n","description":"","footnote":"\r\n( 1 ) . در فصل « تصريحات بزرگان شيعه » در شماره سوم خواهد آمد .\r\n( 2 ) . مبسوط گفتار ايشان در فصل « تصريحات بزرگان شيعه » شماره هشتم خواهد آمد .\r\n","page_name":" 42 ","page_number":48},
  {"content":"\r\n\r\nگرفته مىشد . - آنگاه مىافزايد : - چگونه چنين چيزى ( نقص قرآن ) ممكن است ؛ در حالىكه مسلمانان بر ضبط آيات و حروف قرآن - به شدت - همت مىكردند . به‌ويژه آنكه مىگويند در قرآن به اسامى بسيارى از منافقين تصريح شده بود . تصريح به نام منافقان ، چگونه با سيرهء پيامبر - كه همواره اسرار آنان را پوشانده و همچون ديگر مسلمانان با آنان رفتار مىنمود - سازگار است ؟ . - در پايان مىگويد : - شگفت است از عده‌اى كه به سلامت و محفوظ باقى ماندن چنين احاديثى - كه در طول 1200 سال بر سر زبان‌ها گشته و در كتاب‌ها نقل شده است - مىانديشند و معتقدند اين احاديث از نقصان به دور مانده است ؛ در غير اين صورت كاستى آنها آشكار مىگشت ؛ اما حكم مىكنند كه قرآن دچار كاستى شده و اين نقصان در تمام اين دوران مخفى مانده است » .\r\n\r\n2 . ضرورت تواتر قرآن\r\nاز جمله دلايل محكمى كه شبههء تحريف را از اساس باطل مىسازد ضرورت تواتر قرآن در مجموع و در سوره‌ها و آيات و جملات تركيبى و كلمات و حروف و حتى در قرائت و تهجّى آن است ؛ چنان كه در بحث قرائات بيان داشتيم كه تنها قرائت صحيح همان قرائت مشهور و متداول مسلمانان است كه بر قرائت عاصم به روايت حفص منطبق است و به تواتر ثابت شده است .\r\nاگر چنين باشد كه ضرورتا قرآنيت هر حرف و كلمه و لفظ قرآن از دوره رسالت و در طول قرون و در تمام طبقات - به تواتر - ثابت شده باشد ، ديگر جايى براى احتمال تحريف باقى نمىماند ؛ زيرا آنچه ادعا مىشود از قرآن ساقط شده ، به واسطه خبر واحد به دست ما رسيده است و چنين خبرى هرچند سند آن صحيح باشد در اين باب حجت نيست ؛ بنابراين هر خبرى كه در اين‌باره ( كاستى قرآن ) به ما رسيده باشد چون خبر واحد است مردود بوده و به گوينده‌اش بازگردانده مىشود .\r\nآيت اللّه جمال الدين ابو منصور حسن بن يوسف ابن مطهر علامه حلى ( م 726 ) در كتاب نهاية الاصول الى علم الاصول به همين دليل استناد نموده است : « همگان بر اين نكته اتفاق دارند كه هرچه از قرآن به صورت تواتر براى ما نقل شده ، حجت\r\n\r\n","description":"","footnote":"","page_name":" 43 ","page_number":49},
  {"content":"\r\n\r\nاست به اين دليل كه قرآن سند نبوت و معجزه جاودانه پيامبر است ؛ لذا اگر به حد تواتر نرسد نمىتوان به نبوت پيامبر قاطع بود . - همچنين مىگويد : - در اين صورت نمىتوان بر آنچه به نقل غيرمتواتر از پيامبر صلّى اللّه عليه و آله شنيده‌اند ، حتى بر فرض صحت نقل ، توافق كرد . يك راوى اگر مدعى باشد آنچه را ياد كرده از قرآن است ، سخنى به خطا رانده است اما اگر نگويد از قرآن است و معلوم نباشد كه اين خبر از پيامبر صلّى اللّه عليه و آله است يا ديدگاه خود راوى ، خبر او حجت نيست .\r\nما همگى معتقديم كه بر پيامبر صلّى اللّه عليه و آله واجب بوده است قرآن را به صورت تواتر بر مردم القاء كند ، زيرا قرآن معجزه‌اى است كه بر صداقت و راستى پيامبر صلّى اللّه عليه و آله دلالت دارد . پس اگر پيامبر قرآن را به حد تواتر نرسانده باشد معجزهء او از هم گسسته است و به‌عنوان حجت و برهانى بر اثبات نبوت ايشان باقى نمىماند » . « 1 »\r\nديگر اصوليان محقق مثل سيد مجاهد محمد بن على طباطبايى ، بر همين طريق رفته‌اند . طباطبايى در كتاب وسائل الاصول مىگويد : « هر آنچه از قرآن است مىبايست - در اصل و اجزايش - به تواتر ثابت شده باشد ؛ زيرا عادتا تفاصيلى نظير قرآن به تواتر نقل شده است . از طرفى ، قرآن معجزهء بزرگ الهى و اساس دين اسلام است ؛ ازاينرو انگيزه‌هاى نقل مجموع و جزئيات آن فراوان بوده است ؛ پس اگر چيزى به خبر واحد نقل شود و به حد تواتر نرسد ، قطع خواهيم يافت كه بىشك از قرآن نيست » . « 2 »\r\nفقيه محقق مولى احمد اردبيلى ( م 993 ) در شرح ارشاد مىگويد : « بلكه از بعضى كتب اصول به دست مىآيد كه تجويز قرائتى كه معلوم نيست از قرآن باشد ، موجب فسق بلكه كفر است ، پس آنچه را كه در قرآن بودنش ترديد داريم قطعا از قرآن نخواهد بود . - همچنين مىگويد : - پس بايد بدانيم كه آنچه به قصد قرآن خوانده مىشود قرآن است و سزاوار است هركس كه به قرآنى بودن آنچه مىخواند جازم است ، از روى تواتر ، به قرآنى بودن آن آگاهى پيدا كرده باشد ؛ پس آگاهى يافتن بر قرآنيت قرآن اجتناب‌ناپذير است . - سپس مىافزايد : - و چون تواتر قرآن ثابت شد ،\r\n\r\n\r\n","description":"","footnote":"\r\n( 1 ) . بروجردى ، البرهان ، ص 111 .\r\n( 2 ) . همان ، ص 121 - 120 ، به نقل از صاحب كشف الارتياب .\r\n","page_name":" 44 ","page_number":50},
  {"content":"\r\n\r\nثابت مىگردد كه از اختلال محفوظ مانده است ؛ علاوه بر اين قرآن در كتاب‌ها ضبط و تك‌تك حروف و حركات آن شمارش شده است ؛ چنان كه روش نگارش و . . . نيز ضبط شده است . اين حقايق براى انسان ظن غالب ، بلكه علم ايجاد مىكند كه قرآن دچار فزونى يا كاستى نگشته است » . « 1 »\r\nمحقق متتبع سيد محمد جواد عاملى پس از آنكه گفتار بزرگان را در اين زمينه نقل مىكند مىگويد : « عادت اقتضا مىكند كه تفاصيل قرآن - اعم‌از اجزاء و الفاظ و حركات و سكنات و به‌جا و مناسب بودن آن - به تواتر ثابت شده باشد ؛ زيرا انگيزه‌هاى نقل آن بسيار بوده است . قرآن ، معجزه و اصل تمامى احكام است .\r\nبنابراين مخالفت يا تشكيك هركس در اين زمينه قابل اعتنا نيست » . « 2 »\r\nگفتار بزرگان در اين زمينه بسيار است و ما براى پرهيز از طولانى شدن سخن ، به همين مقدار اكتفا مىكنيم .\r\n\r\n3 . جنبه اعجاز\r\nاز جمله دلايلى كه با احتمال تحريف در قرآن منافات دارد و انديشوران آن را محكمترين دليل بر نفى تحريف داشته‌اند ، جنبه اعجاز قرآن است كه بر آن تحدى شده است .\r\nاحتمال فزونى ، كه در عقايد پيروان ابن عجرد از خوارج آمده است و ايشان مدعىاند كه سوره يوسف به قرآن افزوده شده است ؛ زيرا قصه عشق است و نمىتواند وحى شده باشد ، « 3 » نيز پندار ابن مسعود كه نسبت به معوذتين مطرح شده است و او با ادعاى آنكه اين دو سوره تعويذ است نه قرآن ، آنها را از مصحف خود پاك مىكرده است ، « 4 » احتمال باطل و مردودى است ؛ زيرا لازمه آن اين است كه بشر مىتواند يك سوره كامل و شبيه قرآن در تمام جهات فصاحت و بلاغت آن عرضه نمايد ، حال آنكه خداوند متعال مىفرمايد :  « قُلْ لَئِنِ اجْتَمَعَتِ الْإِنْسُ وَ الْجِنُّ عَلى أَنْ \r\n\r\n\r\n","description":"","footnote":"\r\n( 1 ) . مجمع الفائده ، ج 2 ، ص 218 .\r\n( 2 ) . مفتاح الكرامه ، ج 2 ، ص 390 .\r\n( 3 ) . شهرستانى ، الملل و النحل ، ج 1 ، ص 128 .\r\n( 4 ) . فتح البارى ، ج 8 ، ص 571 .\r\n","page_name":" 45 ","page_number":51},
  {"content":"\r\n\r\n يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِهِ وَ لَوْ كانَ بَعْضُهُمْ لِبَعْضٍ ظَهِيراً »  « 1 »  « أَمْ يَقُولُونَ افْتَراهُ قُلْ فَأْتُوا بِعَشْرِ سُوَرٍ مِثْلِهِ مُفْتَرَياتٍ »  « 2 »  « أَمْ يَقُولُونَ افْتَراهُ قُلْ فَأْتُوا بِسُورَةٍ مِثْلِهِ »  « 3 »  « وَ إِنْ كُنْتُمْ فِي رَيْبٍ مِمَّا نَزَّلْنا عَلى عَبْدِنا فَأْتُوا بِسُورَةٍ مِنْ مِثْلِهِ » .  « 4 »\r\nاين گونه تحدى آشكار هرگونه ادعا در مورد زيادى در سور و آيات قرآنى را بىاساس مىسازد همچنان‌كه احتمال تبديل را رد مىكند ؛ زيرا در اين صورت كلامى كه تغيير يافته است ، به مبدّل آن مستند است نه به خداوند ؛ و كلام در صورتى به گوينده آن نسبت داده مىشود كه مجموع كلمات - نه بخشى از آن - به او مستند باشد .\r\nبنابراين احتمال تبديل - هرچند در برخى از كلمات قرآن - انتساب قرآن به خداى سبحان را زير سؤال مىبرد . از اين بيان بطلان ادعاى محدث نورى و پيش از او سيد جزائرى و همانندان او كه معتقدند بسيارى از كلمات قرآن دچار تبديل شده است ، آشكار مىگردد .\r\nاينان مىپندارند آيه شريفه  « كُنْتُمْ خَيْرَ أُمَّةٍ أُخْرِجَتْ لِلنَّاسِ »  « 5 » در اصل « كنتم خير أئمة » بوده است [ ائمه به امه تبديل شده است 
  ] « 6 » يا آيه  « فَلَمَّا خَرَّ تَبَيَّنَتِ الْجِنُّ أَنْ لَوْ كانُوا يَعْلَمُونَ الْغَيْبَ »  « 7 » به « فلمّا خرّ تبينت الإنس أن لو كانت الجنّ يعلمون الغيب » مبدل شده است .\r\nنيز در اين آيه  « فِيهِ يَعْصِرُونَ ؛  « 8 » و در آن آب ميوه مىگيرند » به فتح ياى مضارعه به « يعصرون » به ضم ياء به‌معناى امطار ( باراندن ) تبديل يافته است ؛ همچنين  « أُمَّةً وَسَطاً ؛  « 9 » امتى ميانه » در اصل « ائمة وسطا » و  « يا لَيْتَنِي كُنْتُ تُراباً ؛  « 10 » كاش من خاك بودم »\r\n\r\n\r\n","description":"","footnote":"\r\n( 1 ) . « بگو اگر انس و جن گرد آيند تا نظير اين قرآن را بياورند ، مانند آن را نخواهند آورد ، هرچند برخى از آنها پشتيبان برخى [ ديگر 
  ] باشند » . اسراء 17 : 88 .\r\n( 2 ) . « يا مىگويند اين [ قرآن 
  ] را به دروغ ساخته است بگو : اگر راست مىگوييد ، ده سوره برساخته‌شده مانند آن بياوريد » . هود 11 : 13 .\r\n( 3 ) . « يا مىگويند آن را به دروغ ساخته است ؟ بگو : سوره‌اى مانند آن بياوريد » . يونس 10 : 38 .\r\n( 4 ) . « و اگر در آنچه بر بنده خود نازل كرده‌ايم شك داريد ، پس سوره‌اى مانند آن بياوريد » . بقره 2 : 23 .\r\n( 5 ) . آل عمران 3 : 110 .\r\n( 6 ) . سيد نعمت اللّه جزائرى ، منبع الحياة ، ص 68 .\r\n( 7 ) . سبأ 34 : 14 .\r\n( 8 ) . يوسف 12 : 49 .\r\n( 9 ) . بقره 2 : 143 .\r\n( 10 ) . نبأ 78 : 40 .\r\n","page_name":" 46 ","page_number":52},
  {"content":"\r\n\r\nدر اصل « كنت ترابيا » بوده است و مىگويند نظير آن بسيار است . « 1 »\r\nهمهء اين پندارها باطل و بىاساس است ؛ زيرا به طريق خبر واحد به دست ما رسيده است كه در باب قطعيات ؛ حجت نيست . به همين ترتيب ، تبديل مكانى آيات ، به نظم و ساختار كلام كه اعجاز در نظم و اسلوب بر آن مبتنى است ، خلل وارد مىسازد . مىگويند اصل آيه شريفه  « أَ فَمَنْ كانَ عَلى بَيِّنَةٍ مِنْ رَبِّهِ وَ يَتْلُوهُ شاهِدٌ مِنْهُ وَ مِنْ قَبْلِهِ كِتابُ مُوسى إِماماً وَ رَحْمَةً ؛  « 2 » آيا كسى كه از جانب پروردگارش بر حجتى روشن است و شاهدى از [ خويشان 
  ] او ، پيرو آن است و پيش از وى [ نيز 
  ] كتاب موسى راهبر و مايهء رحمت بوده است [ دروغ مىبافد 
  ] ؟ » ، « و يتلوه شاهد منه اماما و رحمة و من قبله كتاب موسى » بوده است و يك كلمه بر كلمه ديگر پيشى گرفته است و بر حسب گمان آنان معناى آيه از بين رفته است . « 3 »\r\nهمچنين كاستى يك يا چند كلمه كه در ضمن يك جمله آمده و در قالب يك اسلوب بلاغى بديع ، شكل يافته است ، با اعجاز قرآن سازگار نيست ؛ زيرا حذف كلماتى از يك جمله ساختار آن را به هم مىريزد و در نهايت لطف و ارزش نخستين آن را از بين مىبرد و مجالى براى تحدى به آن باقى نمىگذارد . مدعيان تحريف از اين امر غفلت نموده و نسبت به قداست و پيراستگى قرآن كريم مرتكب جرمى نابخشودنى شدند . ايشان مىپندارند اسم امير المؤمنين على عليه السّلام در مواردى از قرآن حذف شده است ؛ بدون آنكه دريابند كه اگر قرار باشد اين اسم را در آن مواضع بگذاريم طراوت فعلىاش از بين مىرود ؛ افزون بر اينكه اسم تنها براى بيان شأن نزول است و نيازى به ياد كردن آن در نص قرآن نيست .\r\nهمچنين مىگويند : در آيه شريفه  « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ ؛  « 4 » اى پيامبر ، آنچه از جانب پروردگارت به سوى تو نازل شده ، ابلاغ كن ؛ و اگر نكنى پيامش را نرسانده‌اى » اسم على از جمله « انزل إليك في علي » حذف شده است . « 5 » در فصل آينده اين گونه پندارها را متعرض خواهيم شد .\r\n\r\n\r\n","description":"","footnote":"\r\n( 1 ) . براى توضيح بيشتر از آنچه در اين زمينه به نعمانى نسبت داده شده ر . ك : بحار الانوار ، ج 90 ، ص 27 - 26 .\r\n( 2 ) . هود 11 : 17 .\r\n( 3 ) . بحار الانوار ، ج 90 ، ص 27 - 26 .\r\n( 4 ) . مائده 5 : 67 .\r\n( 5 ) . منبع الحياة ، ص 67 .\r\n","page_name":" 47 ","page_number":53},
  {"content":"\r\n\r\nسبكترين پندارى كه از ايشان سراغ داريم ، اين است كه مىگويند : بيش از يك ثلث قرآن - يعنى بيش از دو هزار آيه - از لابه‌لاى يك آيه ساقط شده است و آن آيهء قسط درباره ايتام است . « 1 » [ اين افراد 
  ] مىگويند : چون صدر آيه با ذيل آن ، كه درباره جواز ازدواج با دو يا سه يا چهار زوجه است تناسب ندارد ، مىپندارند بين دو جمله ، حذف بسيارى صورت گرفته است ؛ « 2 » و با چنين انديشهء مسخره‌آميزى در صدد آنند تا نظم اين آيه را توجيه نمايند . « 3 »\r\nجان كلام آنكه ، گمان تحريف چه به زيادى باشد چه به كاستى و چه به تبديل ، با اعجاز بلاغى قرآن تعارض آشكارى دارد .\r\n\r\n4 . آيه حفظ\r\nخداوند متعال مىفرمايد :  « إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ ؛  « 4 » بىترديد ما اين قرآن را به تدريج نازل كرده‌ايم ، و قطعا نگهبان آن خواهيم بود » . اين آيهء كريمه ، ماندگارى قرآن و سلامت آن را از مواجه شدن با هر رخدادى كه بقايش را به خطر اندازد در طول تمامى اعصار تضمين كرده است و پيداست كه ضمانت الهى وعده‌اى است راستين كه جاى دگرگونى يا تخلف ندارد چنان كه خود فرموده است :  « إِنَّ اللَّهَ لا يُخْلِفُ الْمِيعادَ »  « 5 » و مقتضاى قاعدهء لطف است [ به اين بيان 
  ] :\r\nبر خداوند - براساس حكمتش در تكليف - واجب است كارى انجام دهد كه بندگانش را به طاعت نزديك و از معصيت دور سازد و بىشك قرآن اساس اسلام و سندى است كه با ماندگارى اسلام ماندگار است . دينى كه پايان‌بخش اديان آسمانى و جاويدان است ؛ و اگر اسلام دين جاودانه است مىبايست بنياد و پايه‌هاى آن چنان محكم و استوار باشد كه طوفان‌هاى حوادث روزگار نتواند آن را بلرزاند يا درهم شكند .\r\n\r\n\r\n","description":"","footnote":"\r\n( 1 ) . نساء 4 : 3 . آيه چنين است :  « وَ إِنْ خِفْتُمْ أَلَّا تُقْسِطُوا فِي الْيَتامى فَانْكِحُوا ما طابَ لَكُمْ مِنَ النِّساءِ مَثْنى وَ ثُلاثَ وَ رُباعَ » . \r\n( 2 ) . منبع الحياة ، ص 66 .\r\n( 3 ) . در آينده ضمن رد دلايل قائلين به تحريف ، توجيه صحيح و ربط صدر و ذيل آيه را روشن خواهيم ساخت .\r\n( 4 ) . حجر 15 : 9 .\r\n( 5 ) . رعد 13 : 31 .\r\n","page_name":" 48 ","page_number":54},
  {"content":"\r\n\r\nچنين بنيانى به مثابهء هر سند محكم و ماندگار ديگر ، براى آنكه با گذشت زمانه حجت ثابتى باشد سزاست كه در معرض بازى بدعتگران و هواپيشگان قرار نگيرد .\r\nاين ضمانت الهى خود يكى از جهات اعجاز قرآن است ؛ زيرا سلامت ماندن قرآن در ميان مردم خود دليل اعجاز است . نه آنكه سلامت ماندن قرآن در جامه‌دان‌هاى پنهان در پس پرده‌ها در بيت المعمور ، دليل اعجاز آن باشد . اعجاز آن است كه قرآن - با آنكه در معرض عموم و در ملأ عام قرار داشته است - حفظ و حراست شود . پس اينكه اهل تحريف مىگويند : « خداوند قرآن را در جايگاه نزول آن پاسبانى مىكند ؛ همانگونه كه پيش از نزول در محل اعلى محفوظ بود و قرآن را جبرئيل بر قلب پيامبر صلّى اللّه عليه و آله فرود آورد ؛ پس جايگاه فرود آن - كه در آن وعدهء حفظ داده شده است - قلب شريف پيامبر صلّى اللّه عليه و آله است نه صحف و دفاتر و نه نهان ديگر مردمان » . « 1 » بسيار دور از خرد است .\r\nاين در حالى است كه مفسران پيرامون شأن نزول آيهء حفظ مىگويند : پيامبر صلّى اللّه عليه و آله از اينكه هواپرستان قرآن را پس از ايشان ملعبه خود قرار دهند - بدان‌گونه كه با كتب انبياى پيشين كردند - بيمناك بود ؛ تا آنكه خداوند با نزول اين آيه شريفه ايشان را به حفظ و حراست قرآن از دستبرد دشمنان - براى هميشه - اطمينان بخشيد . « 2 » قرينهء سياق نيز شاهد بر همين معنا است .\r\nخلاصه آنكه اين آيه ، ضمانت و پيمانى است كه خداوند براى پيامبر خود به عهده گرفته است تا اين قرآن را همواره و همگام با ماندگارى اسلام ، سالم و محفوظ از تحريف نگه دارد .\r\nافزون بر اينها ، حكمت تكليف ، مقتضى اين ماندگارى و سلامت جاودانه قرآن است .\r\nآيات ديگرى نيز نظير آيهء حفظ در قرآن وجود دارد ؛ از جمله :   « فَاصْدَعْ بِما تُؤْمَرُ وَ أَعْرِضْ عَنِ الْمُشْرِكِينَ إِنَّا كَفَيْناكَ الْمُسْتَهْزِئِينَ ؛   « 3 » پس آنچه را بدان مأمورى آشكار كن و از\r\n\r\n\r\n","description":"","footnote":"\r\n( 1 ) . ر . ك : محدث نورى ، فصل الخطاب ، ص 360 .\r\n( 2 ) . محدث نورى در ص 361 از كتاب فصل الخطاب به اين مطلب اشاره كرده است .\r\n( 3 ) . حجر 15 : 94 و 95 .\r\n","page_name":" 49 ","page_number":55},
  {"content":"\r\n\r\nمشركان روى برتاب ، كه ما [ شرّ 
  ] ريشخندگران را از تو بر طرف خواهيم كرد » .\r\nپيامبر از مخالفت كفار و مداخلهء آنان در كار خود - كه به قصد جلوگيرى از تأثير دعوت ايشان انجام مىپذيرفت - بيمناك بود . تا اينكه آيه فوق - كه پيامبر را به رغم خواست دشمنان ، بر گسترش و انتشار دعوت اطمينان مىداد - نازل شد . پيداست كه پيامبر بر جان خود بيمناك نبود و آنچه مايه نگرانى خاطر ايشان مىشد تلاشى بود از جانب لشكريان ابليس براى جلوگيرى از نشر دعوت او .\r\nهمچنين آيه  « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ وَ اللَّهُ يَعْصِمُكَ مِنَ النَّاسِ ؛  « 1 » اى پيامبر ، آنچه از جانب پروردگارت به سوى تو نازل شده ، ابلاغ كن ؛ و اگر نكنى پيامش را نرسانده‌اى و خداى تو را از [ گزند 
  ] مردم نگاه مىدارد » .\r\nبيم پيامبر صلّى اللّه عليه و آله بر تأثير ابلاغ بود نه بر جان خويشتن ؛ چون ابلاغ وصايت و تعيين پسر عم خود على عليه السّلام به‌عنوان جانشين پس از خود و امير مؤمنان ، چه بسا كينه‌هاى [ پنهان 
  ] مردم را برمىانگيخت و ممكن بود مردم به ارتداد گرايند و تمام تلاش‌هاى پيامبر صلّى اللّه عليه و آله را براى بناى اسلام بر باد دهند ؛ بنابراين آيه فوق نازل شد و به پيامبر اطمينان داد كه آتش كينه‌توزان را - بىآنكه توان مقابله داشته باشند - خاموش خواهد ساخت . پس مراد از اين آيه اين است : ما دين و شريعت خود را از تزلزل و نابودى پاسبانى خواهيم نمود .\r\nنيز آيه  « وَ ما أَرْسَلْنا مِنْ قَبْلِكَ مِنْ رَسُولٍ وَ لا نَبِيٍّ إِلَّا إِذا تَمَنَّى أَلْقَى الشَّيْطانُ فِي أُمْنِيَّتِهِ فَيَنْسَخُ اللَّهُ ما يُلْقِي الشَّيْطانُ ثُمَّ يُحْكِمُ اللَّهُ آياتِهِ ؛  « 2 » و پيش از تو [ نيز 
  ] هيچ رسول و پيامبرى را نفرستاديم جز اينكه هرگاه چيزى تلاوت مىنمود شيطان در تلاوتش القاى [ شبهه 
  ] مىكرد . پس خدا آنچه را شيطان القا مىكرد محو مىگردانيد سپس خدا آيات خود را استوار مىساخت » .\r\nتنها تمناى انبيا ثبات شرايع ايشان و جهانگير شدن آن و استمرار حكومت آنان در طول تاريخ بوده است . در مقابل ، دسيسه‌هاى ابليس‌صفتان جنّى و انسى - كه\r\n\r\n\r\n","description":"","footnote":"\r\n( 1 ) . مائده 5 : 67 .\r\n( 2 ) . حج 22 : 52 .\r\n","page_name":" 50 ","page_number":56},
  {"content":"\r\n\r\nبراى نابودى نشانه‌هاى دين كوشش مىكنند - مانع تحقق اين آمال بوده است ؛ هر چند حق ، همواره چيره بوده است و هيچ چيز توان چيرگى بر آن را نداشته است .\r\nهمچنين آيهء  « بَلْ نَقْذِفُ بِالْحَقِّ عَلَى الْباطِلِ فَيَدْمَغُهُ فَإِذا هُوَ زاهِقٌ ؛  « 1 » بلكه حق را بر باطل فرو مىافكنيم ، پس آن را درهم مىشكند ، و به ناگاه آن نابود مىگردد » . خداوند به لطف پنهان خود تمام دام‌هاى لشكريان ابليس را برچيده ، كوشش ايشان را تباه مىسازد ؛ آنگاه پايه‌هاى شريعت خود را مستحكم مىسازد . اين ، تأمينى است فراگير كه ثبات دين و استمرار تأثير شرايع آسمانى در زمين را تضمين مىنمايد .\r\nنيز آيه     « لا تُحَرِّكْ بِهِ لِسانَكَ لِتَعْجَلَ بِهِ ، إِنَّ عَلَيْنا جَمْعَهُ وَ قُرْآنَهُ ، فَإِذا قَرَأْناهُ فَاتَّبِعْ قُرْآنَهُ ، ثُمَّ إِنَّ عَلَيْنا بَيانَهُ ؛     « 2 » زبانت را [ در هنگام وحى 
  ] زود به حركت در نياور تا در خواندن [ قرآن 
  ] شتابزدگى به خرج دهى . در حقيقت گردآوردن و خواندن آن بر [ عهدهء 
  ] ماست . پس چون آن را برخوانديم [ همانگونه 
  ] خواندن آن را دنبال كن . سپس توضيح آن [ نيز 
  ] بر عهدهء ماست » . عادت پيامبر صلّى اللّه عليه و آله چنين بود كه هرگاه قرآن بر ايشان نازل مىشد به دليل اشتياق وافر به ضبط و حفظ وحى و ترس از فراموشى يا زوال قبل از اينكه باقى آيه يا سوره - كه در پى هم وحى مىشد - به پايان رسد ، در قرائت آن تعجيل مىورزيد . آيات فوق ايشان را از چنين شتابى بازداشت و نگهدارى و تبيين قرآن را ضمانت كرد .\r\nهمچنين آيه   « سَنُقْرِئُكَ فَلا تَنْسى . إِلَّا ما شاءَ اللَّهُ إِنَّهُ يَعْلَمُ الْجَهْرَ وَ ما يَخْفى ؛   « 3 » ما به زودى [ آيات خود را به وسيله سروش غيبى 
  ] بر تو خواهيم خواند ، تا فراموش نكنى . جز آنكه خدا خواهد . كه او آنچه آشكار و آنچه را كه نهان است مىداند » . فّراء از برخى افراد نقل كرده است كه احتمال دارد ضمير در اين گفتهء خداوند  « إِنَّا لَهُ لَحافِظُونَ »  به پيامبر صلّى اللّه عليه و آله باز گردد ؛ زيرا مرجع ضمير در اين صورت ، به قرينهء حاليه معلوم است ؛ بنابراين احتمال معناى آيه چنين مىشود : ما از پيامبر صلّى اللّه عليه و آله محافظت خواهيم نمود .\r\nنظير آيهء  « وَ اللَّهُ يَعْصِمُكَ مِنَ النَّاسِ ؛  و خداوند تو را از [ استهزاى 
  ] مردم حفظ مىكند » .\r\nچنان كه احتمال دارد مرجع ضمير ، قرآن باشد ؛ زيرا قبلا از قرآن به « ذكر » ياد شده\r\n\r\n\r\n","description":"","footnote":"\r\n( 1 ) . انبياء 21 : 18 .\r\n( 2 ) . قيامت 75 : 19 - 16 .\r\n( 3 ) . اعلى 87 : 7 - 6 .\r\n","page_name":" 51 ","page_number":57},
  {"content":"\r\n\r\nاست . با اين احتمال معناى آيه چنين مىشود : ما نگهبان قرآن و مراقب آن هستيم . « 1 »\r\nقائلان به تحريف اين احتمال و ترديد را دستاويز خود ساخته‌اند تا استدلال به اين آيهء شريفه را بر صيانت قرآن از تغيير و تبديل ، مخدوش سازند « 2 » [ زيرا با فرض احتمال بازگشت ضمير به پيامبر صلّى اللّه عليه و آله نمىتوان قاطعانه گفت خداوند حفظ قرآن را تضمين كرده است 
  ] . اما بايد دانست كه احتمال بازگشت ضمير به محمد احتمال بعيدى است كه با وجود صلاحيت لفظ براى تعيين مرجع ضمير ، جايى براى آن باقى نمىماند [ و در اينجا قرينهء لفظيه دليل بازگشت ضمير به قرآن است 
  ] . فّراء نيز آن را به‌عنوان قولى نقل كرده است ؛ بىآن‌كه خود بر آن اعتماد نمايد يا در صدد توجيه آن برآيد و آيهء عصمت  « وَ اللَّهُ يَعْصِمُكَ مِنَ النَّاسِ »  ارتباطى به آيهء حفظ  ( نَحْنُ نَزَّلْنَا الذِّكْرَ )  ندارد ؛ به علاوه ، قبلا ذكر كرديم كه ضمير در آيهء عصمت به پاسبانى از شريعت باز مىگردد نه جان پيامبر صلّى اللّه عليه و آله .\r\nممكن است خصم مدعى شود كه مراد از ذكر شخص پيامبر صلّى اللّه عليه و آله است . شاهد آن ، كلام خداوند است   « قَدْ أَنْزَلَ اللَّهُ إِلَيْكُمْ ذِكْراً . رَسُولًا يَتْلُوا عَلَيْكُمْ آياتِ اللَّهِ ؛   « 3 » به راستى كه خدا به سوى شما تذكارى فرستاده است ؛ پيامبرى كه آيات روشنگر خدا را بر شما تلاوت مىكند » . اطلاق « ذكر » بر پيامبر صلّى اللّه عليه و آله براى آن است كه مذكّر بودن از صفات پيامبر است .\r\nدر جواب بايد بگوييم اولا همهء مفسران در توجيه اين آيه مىگويند : كلمهء ارسلنا در تقدير است و تقدير آيه چنين بوده است : « . . . و أرسلنا رسولا » زيرا اگر رسول عطف بيان براى ذكر باشد با تعبير به انزال مناسب نبود . « 4 »\r\nثانيا پيش از آيهء حفظ اين آيه آمده است :  « وَ قالُوا يا أَيُّهَا الَّذِي نُزِّلَ عَلَيْهِ الذِّكْرُ إِنَّكَ \r\n\r\n\r\n","description":"","footnote":"\r\n( 1 ) . عبارت فراء چنين است : « گفته شده كه مراد از ضمير در « له » قرآن است و مقصود از حفاظت مراعات است ، برخى نيز مىگويند مراد از ضمير محمد صلّى اللّه عليه و آله است يعنى ما از محمد صلّى اللّه عليه و آله حفاظت مىكنيم » . ر . ك معانى القرآن ، ج 2 ، ص 85 . ما گفتار فراء را با اجمال و توضيح ياد كرده‌ايم .\r\n( 2 ) . فصل الخطاب ، ص 360 .\r\n( 3 ) . طلاق 65 : 11 - 10 .\r\n( 4 ) . بنابراينكه رسول عطف بيان از « ذكر » باشد ، عامل يعنى « انزلنا » بر روى آن عمل خواهد نمود ؛ در اين صورت معناى آيه چنين مىشود : ما رسول را نازل كرديم . حال آنكه درباره رسول ، ارسال به كار مىرود نه انزال .\r\n( مترجم ) .\r\n","page_name":" 52 ","page_number":58},
  {"content":"\r\n\r\n لَمَجْنُونٌ ؛  « 1 » و گفتند : اى كسى كه قرآن بر او نازل شده است ، به يقين تو ديوانه‌اى » . اين آيه قرينه است بر اينكه مقصود خداوند از ذكر در آيهء حفظ كه پس از آن آمده ؛ مشخصا قرآن است نه پيامبر و دليلى وجود ندارد كه خلاف اين - ظاهر - اراده شده باشد . « 2 »\r\nدفع يك شبهه ؛ در اينجا شبهه‌اى مطرح شده است كه بايستى به دفع آن بپردازيم : امام رازى مىگويد : « قاضى « 3 » در رد كسانى كه مىپندارند قرآن دچار تغيير شده ، به آيهء حفظ استدلال كرده است ؛ زيرا اگر قرآن دچار تغيير مىشد ديگر محفوظ نمىماند » .\r\nامام رازى - در پى آن - مىگويد : « اين استدلال ضعيف است ؛ زيرا به منزله « اثبات شىء بنفسه » « 4 » است ؛ چون كسانى كه معتقدند قرآن دچار تغيير شده است شايد بگويند حتى خود آيهء حفظ از جمله زوائدى است كه ملحق به قرآن شده است » . « 5 »\r\nاستاد بزرگوار آيت اللّه خويى مىگويد : « حاصل شبهه اين است كه مدعى تحريف ادعا مىكند كه خود آيهء حفظ دچار تحريف شده است ، زيرا آن نيز بخشى از قرآن است ، بنابراين براى نفى تحريف نمىتوان به آن استدلال كرد زيرا دور باطل « 6 » است » .\r\nآنگاه ايشان به اين شبهه چنين پاسخ داده است : « اين شبهه بر كسانى وارد است كه معتقد به مقام ولايت ائمه اطهار عليهم السّلام نبوده و آنان را عدل و قرين قرآن - بدان‌گونه كه در حديث ثقلين آمده است - نمىشناسند ؛ زيرا ائمه اطهار عليهم السّلام به مقدار موجود از قرآن تمسك مىجسته و تمسك و استناد اصحابشان را به قرآن امضا مىنمودند ؛ بنابراين آيهء حفظ ذاتا داراى حجيت بوده و بدون ترديد مىتوان براى نفى احتمال\r\n\r\n\r\n","description":"","footnote":"\r\n( 1 ) . حجر 15 : 6 .\r\n( 2 ) . ر . ك : خويى ، البيان في تفسير القرآن ، ص 226 .\r\n( 3 ) . به نظر مىرسد مراد ، قاضى ابو بكر باقلانى باشد . ( مترجم ) .\r\n( 4 ) . اثبات چيزى به كمك و با فرض خود آن .\r\n( 5 ) . تفسير كبير ، ج 19 ، ص 161 .\r\n( 6 ) . دور يعنى اين‌كه ثابت شدن هرچيزى مبتنى بر ثبوت علت آن است ، و اگر علت بر ثبوت همان چيز مبتنى باشد ، دور است و از نظر عقل امرى محال و باطل .\r\n","page_name":" 53 ","page_number":59},
  {"content":"\r\n\r\nتحريف به آن استدلال نمود » . « 1 »\r\nالبته روى سخن - در استدلال به آيهء حفظ - با گروه‌هايى است كه خود را منتسب به اسلام مىدانند و مدعىاند قرآن كتاب جاويد آسمانى بوده و به‌عنوان قانون شريعت و معجزهء ماندگار پيامبر صلّى اللّه عليه و آله و دليل بر صحت نبوت ايشان نازل شده است ؛ اين گروه‌ها دو دسته‌اند : پيشينيان و متأخران ؛ حشويه از اهل سنت و اخباريان متأخر از اماميه .\r\nاينان به گمان خود روى مواضع تحريف انگشت گذاشته‌اند ؛ نظير آيه رجم و آيه رضعات و آيه « لا يملأ جوف ابن آدم إلّا التراب » چنان كه در روايات حشويه آمده است . همچنين مانند آيه ذر « ألست بربّكم و محمد نبيّكم و عليّ امامكم . . . » در پندار جزائرى و مقلدان و دنباله‌روان ايشان ، اما مدعيان تحريف ، نسبت به صحت آياتى كه در مصحف ثبت شده و مسلمانان در طى قرن‌ها آنها را مىشناخته‌اند - و مىشناسند - به‌عنوان وحى آسمانى معترف بوده و در اينكه در متون كنونى قرآن زيادى و تبديل صورت نگرفته است سخنى ندارند .\r\nبنابراين ، امكان استدلال به مقدار موجود از آيات قرآن با اعتقاد ايشان مبنى بر تحريف قرآن ، منافاتى ندارد و به همين دليل است كه ايشان در رد استدلال به آيه حفظ و نظاير آن از احتمال تحريف سخنى به ميان نياورده‌اند ؛ بلكه به تأويلات دور از ذهن متشبث شده‌اند . اين امر نشان مىدهد كه ايشان نسبت به سلامت متن موجود اعتراف دارند .\r\nبا اين بيان ديگر براى چنين شبهه‌اى كه نه از طرف خصم مطرح شده و نه ديگران از آن ياد كرده‌اند جايى نمىماند . بارى اين تنها ، شبهه‌اى است بىاساس كه ذهن امام المشككين ( رازى ) آن را ساخته است .\r\n\r\n\r\n","description":"","footnote":"\r\n( 1 ) . البيان في تفسير القرآن ، ص 228 .\r\n","page_name":" 54 ","page_number":60},
  {"content":"\r\n\r\n\r\n5 . نفى باطل از قرآن\r\nخداوند مىفرمايد :   « وَ إِنَّهُ لَكِتابٌ عَزِيزٌ . لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ تَنْزِيلٌ مِنْ حَكِيمٍ حَمِيدٍ ؛   « 1 » به راستى آن كتابى ارجمند است . از پيش رويش و از پشت سرش باطل به سويش نمىآيد . وحى [ نامه 
  ] اى است از حكيمى ستوده [ صفات 
  ] » .\r\nدلالت اين آيه ، از آيه پيشين صريح‌تر است ؛ چه آنكه خداوند وعده كرده است كه قرآن را از تباه شدن حفظ كند و سلامت آن را از گزند روزگار ضمانت نمايد . بارى قرآن مصون و محفوظ و با سلامت تمام راه خود را به پيش مىگشايد و طى مىكند .\r\nباطل در اين آيه  « لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ »  به‌معناى فساد و تباهى است ؛ يعنى فساد يا نقض نه در حال حاضر و نه در آينده عارض قرآن نخواهد شد ؛ زيرا قرآن از جانب خداوند داناى حكيم نازل شده و حكمت خداوند اقتضا نموده است كه حفظ و حراست آن را براى هميشه ، و به جاودانگى اسلام ، تضمين كند .\r\nواژه « حميد » در آيه شريفه به اين معناست كه خداوند همواره بر كارهايش ستايش مىشود و خلف وعده نخواهد كرد . پيش از آيه فوق اين آيه آمده است  « وَ إِمَّا يَنْزَغَنَّكَ مِنَ الشَّيْطانِ نَزْغٌ فَاسْتَعِذْ بِاللَّهِ ؛  « 2 » اگر دمدمه‌اى از شيطان تو را از جاى درآورد ، پس به خدا پناه ببر » . از اين آيه چنين حاصل مىشود كه پيامبر از امكان ابطال شريعت خود به دست فسادپيشگان - در حال حيات يا پس از وفات خود - سخت بيمناك بود . چنان كه در آيه شريفه  « أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ وَ مَنْ يَنْقَلِبْ عَلى عَقِبَيْهِ فَلَنْ يَضُرَّ اللَّهَ شَيْئاً ؛  « 3 » آيا اگر او بميرد يا كشته شود ، از عقيده خود برمىگرديد ؟ و هركس از عقيده خود باز گردد ، هرگز هيچ زيانى به خدا نمىرساند » به بقاى اسلام و تضمين به سلامت آن از كيد دشمنان اشاره شده است .\r\nخصم ، خود اعتراف دارد كه مطلق تغيير در قرآن باطل شمرده شده و با ظاهر آيه ياد شده منافات دارد . جز آنكه مدعى است كه مقصود ، اين معنا نيست بلكه مقصود از باطل بطلانى است كه از تناقض احكام و اخبار قرآن به دست مىآيد . « 4 »\r\n\r\n\r\n","description":"","footnote":"\r\n( 1 ) . فصلت 41 : 42 - 41 .\r\n( 2 ) . فصلت 41 : 36 .\r\n( 3 ) . آل عمران 3 : 144 .\r\n( 4 ) . فصل الخطاب ، ص 361 .\r\n","page_name":" 55 ","page_number":61},
  {"content":"\r\n\r\nدر پاسخ به اين اشكال بايد بگوييم : گويا مدعى به موضع  « لا يَأْتِيهِ الْباطِلُ »  توجه نكرده است ؛ زيرا باطلى كه ممكن است به قرآن راه پيدا كند ، توسط تحريف‌كنندگان [ و از ميان پيروان قرآن 
  ] قابل انجام است ؛ همانان كه قرآن را پاره‌پاره مىسازند . « 1 » اما تناقض و تكاذب احكام و اخبار قرآن باطلى است كه از داخل قرآن امكان سربرآوردن دارد ، كه آيه  « وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً ؛  « 2 » اگر از جانب غير خدا بود قطعا در آن اختلاف بسيارى مىيافتند » آن را هم نفى كرده است و بدين علت است كه مفسران بالاتفاق مىگويند : صريح‌ترين آيه بر نفى احتمال تحريف قرآن ، آيه نفى باطل است . به استناد اين آيه ، هرگز دست تغييردهنده‌اى به قرآن راه نمىيابد .\r\n\r\n6 . عرضه روايات بر قرآن\r\nاز جمله دلايل بر رد شبهه تحريف مسأله عرضه احاديث بر قرآن است . طبق اين مبنا هر روايتى كه موافق قرآن باشد صادق و هر روايتى كه مخالف قرآن باشد كاذب است . امام صادق عليه السّلام از پيامبر صلّى اللّه عليه و آله نقل مىكند كه : « بر هر حقى حقيقتى و بر هر صواب نورى است ؛ هر آنچه موافق كتاب خداست بدان عمل كنيد و هر آنچه مخالف آن است رهايش سازيد » . « 3 »\r\nاز دو نظر عرضه حديث بر قرآن با احتمال تحريف در قرآن به‌طور كامل منافات دارد :\r\nاول اينكه معروض عليه مىبايست قطعى باشد ؛ زيرا مقياس و فارق بين حق و باطل است و مقياس نمىتواند شك‌بردار باشد ؛ بنابراين اگر روايات تحريف به قرآنى كه در آن احتمال تحريف داده مىشود ، عرضه شود عرضه كردن بر مقياس مشكوك است و نتيجه آن دور باطل است و اگر بر آياتى عرضه شود كه در آن احتمال سقوط داده نشده است ، آن آيات با روايات تحريف مخالفت دارد ؛ نظير آيه\r\n\r\n\r\n","description":"","footnote":"\r\n( 1 ) . اشاره به آيهء شريفه  « الَّذِينَ جَعَلُوا الْقُرْآنَ عِضِينَ » .  حجر 15 : 91 .\r\n( 2 ) . نساء 4 : 82 .\r\n( 3 ) . الكافى ، ج 1 ، ص 69 ، باب الأخذ بالسنّة و شواهد الكتاب .\r\n","page_name":" 56 ","page_number":62},
  {"content":"\r\n\r\n « لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ »  و  « إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ » . \r\nدوم اينكه عرضه روايات مىبايست بر اين مقدار موجود از قرآن كه نزد عموم مسلمانان متواتر است انجام گيرد ؛ زيرا - همانگونه كه در جهت اول توضيح داديم - مقياس بايد متواتر و قطعى باشد .\r\nاز طرف ديگر اگر روايات تحريف بر اين مقدار موجود از قرآن عرضه شود مخالف آن محسوب مىگردد ؛ زيرا سلامت قرآن موجود را زير سؤال مىبرد و دلالت مىكند به اينكه - اين قرآن - كتابى نيست كه بر رسول اللّه صلّى اللّه عليه و آله نازل شده است و اين تكذيب صريح قرآن و مخالفت آشكار با آن است .\r\nمحقق ثانى قاضى القضاة نور الدين على بن عبد العالى كركى ( م 940 ) در رساله‌اى كه در رد احتمال نقصان در قرآن نگاشته ، به همين شيوه استدلال نموده است . او در اين كتاب مىگويد : « هرگاه حديث با دليل قاطعى نظير قرآن و خبر متواتر و اجماع مخالفت كند و تأويل آن هم ممكن نباشد اعراض از آن واجب است و اجماع علماى ما بر عمل به اين ضابطه مىباشد . - آنگاه مىافزايد : - جايز نيست قرآنى كه مقياس عرضه معرفى شده است ، غير از قرآن متواترى باشد كه امروزه در دست ماست و گرنه لازم مىآيد به تكليف به مالايطاق تعلق گرفته باشد ؛ « 1 » پس به ناچار مقصود عرضهء اخبار بر همين قرآن موجود است . از طرفى اگر اخبارى كه دلالت بر نقصان قرآن دارد بر خود قرآن عرضه شود مخالف آن خواهد بود ، زيرا مفاد اين اخبار اين است كه قرآن موجود همان قرآن اصيل نيست . چه تكذيبى شديدتر از اين مىتواند باشد ؟ » . « 2 »\r\nنظير همين بيان را سيد محمد مهدى طباطبايى بحر العلوم ( م 1155 ) در كتاب خود فوائد الاصول متعرض شده است ، او درباره حجيت قرآن مىگويد : « جمهور علما از دوران رسالت تا به امروز بر مراجعه به قرآن و تمسك به آيات آن در اصول و\r\n\r\n\r\n","description":"","footnote":"\r\n( 1 ) . چه آنكه اگر بنابر ادعاى قائل به تحريف ، مقصود از معروض عليه غير از قرآن موجود باشد معنايش آن است كه از ما خواسته شده روايات را به كتابى كه در دست ما نيست عرضه نماييم و اين تكليف به ( مالايطاق ) و قبيح است . ( مترجم ) .\r\n( 2 ) . به نقل از سيد صدر ، شارح وافيه . ر . ك البرهان ، ص 117 - 116 .\r\n","page_name":" 57 ","page_number":63},
  {"content":"\r\n\r\nفروع دين اتفاق‌نظر داشته‌اند ؛ بلكه عرضهء احاديث را بر قرآن - چنان كه در نصوص متواترى وارد شده است - واجب مىدانستند . از جمله اين نصوص فرمايش رسول اكرم صلّى اللّه عليه و آله است كه مىفرمايد : « إنّ لكلّ حقّ حقيقة و على كلّ صواب نورا ، فما وافق كتاب اللّه فخذوه و ما خالف كتاب اللّه فذروه » .\r\nسيد بحر العلوم مىافزايد : « آنچه در حجيت معتبر است قرآنى است كه اصل و قرائت آن با تواتر ثابت شده باشد . بدين‌جهت قرائت‌هاى شاذّ اعتبار ندارد و چنان نيست كه اين قرائت‌ها مانند اخبار آحاد باشد ؛ زيرا اين قرائت‌ها از قرآنى بودن خارج است چرا كه شرط قرآنى بودن تواتر است ؛ بر خلاف خبر كه تواتر شرط آن نيست » . « 1 »\r\nبا اين حال محدث نورى مىپندارد كه بين اخبار عرض و وقوع تحريف در قرآن منافاتى وجود ندارد و مىگويد : « امر به عرضه روايات بر قرآن از رسول خدا صلّى اللّه عليه و آله و در حال حيات ايشان صادر شده است ، در حالىكه حذف و تبديل قرآن پس از وفات ايشان واقع شده است . - او همچنين مىگويد : - آنچه از پيامبر صلّى اللّه عليه و آله در اين زمينه رسيده است با تغييرى كه پس از وفات ايشان در قرآن اتفاق افتاده ، منافات ندارد .\r\n- نيز مىگويد : - رواياتى كه در زمينه عرضه از پيامبر صلّى اللّه عليه و آله رسيده ، بسيار اندك است و بين اين روايات و ورود تحريف در قرآن پس از پيامبر صلّى اللّه عليه و آله و عدم تمكن از امتثال فرمان ايشان منافاتى وجود ندارد » . « 2 »\r\nاين گفتار از محدث نورى بسيار شگفت مىنمايد ؛ زيرا صدور احاديث عرضه تنها به پيامبر صلّى اللّه عليه و آله اختصاص ندارد ، بلكه ائمه اطهار عليهم السّلام پس از ايشان نيز آن را به‌عنوان قانون كلى اعلام نموده‌اند . به علاوه پيامبر صلّى اللّه عليه و آله دستور عرضه را به علت ترس از افزايش كذابان پس از خود صادر كرده و بدين‌وسيله اين معيار را براى امت خويش ارائه نموده است تا با اين مقياس در همه زمان‌ها ، از ميان اخبارى كه منسوب به ايشان است سليم را از سقيم و سره را از ناسره بازشناسند و نسخه‌اى موقت و مخصوص حال حيات خود عرضه نكرده است .\r\n\r\n\r\n","description":"","footnote":"\r\n( 1 ) . به نقل از بروجردى در البرهان ، ص 120 - 119 .\r\n( 2 ) . فصل الخطاب ، ص 363 - 362 .\r\n","page_name":" 58 ","page_number":64},
  {"content":"\r\n\r\n\r\n7 . نصوص اهل بيت عليهم السّلام\r\nانبوهى از روايات در دست است كه از ائمه اطهار عليهم السّلام روايت شده و - به صراحت يا اشاره - بر مصونيت نص قرآن از تحريف تأكيد دارد ؛ دستان ناپاك اگر چه توانستند با تأويل و تفسير ناحق به آن دست پيدا كنند ، هرگز نتوانستند به متن آن دستبرد بزنند .\r\nاينك پاره‌اى از اين روايات را از نظر مىگذرانيم :\r\n1 . در نامه امام باقر عليه السّلام به سعد الخير چنين آمده است : « آنان بدين‌گونه قرآن را دور مىافكندند : الفاظ آن را پاس مىداشتند اما حدود آن را تحريف مىكردند » . « 1 »\r\nجمله « اقاموا حروفه » به اينكه دست تحريف به نصّ قرآن ره نيافته است صراحت دارد هرچند به استناد « حرّفوا حدوده » احكام آن را دگرگون ساخته‌اند ؛ و مراد از تحريف حدود ، ضايع ساختن قرآن است ؛ چنان كه در حديثى ديگر مىخوانيم : « . . . و [ در تحريف 
  ] كسى قرآن را تلاوت مىكند و حروف آن را پاس مىدارد اما حدود آن را تباه مىسازد » . « 2 » بنابراين ، مراد از اقامه حروف ، حفظ آن از تغيير و تبديل است ؛ چنان كه در حديث دوم به همين معنا آمده است .\r\n2 . به روايت صحيح از ابو بصير نقل شده است : در خصوص تفسير آيه  « أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ ؛  « 3 » خدا را اطاعت كنيد و پيامبر و اولياى امر خود را [ نيز 
  ] اطاعت كنيد » از امام صادق عليه السّلام پرسيدم : وقتى مردم مىگويند [ اگر مقصود از اولى الامر امامان شيعه است 
  ] چرا از على و اهل بيت ايشان در قرآن نامى برده نشده است ، چه پاسخ دهيم ؟ امام فرمودند : « نماز بر پيامبر صلّى اللّه عليه و آله نازل شد ؛ بىآنكه نامى از سه يا چهار ركعت بودن آن براى ايشان برده شده باشد ؛ تا آنكه پيامبر صلّى اللّه عليه و آله نماز را - براى مردم - تفسير نمود » . « 4 »\r\nامام عليه السّلام با اين بيان اثبات كرد كه نام ائمه عليهم السّلام در متن قرآن برده نشده است ؛ هرچند مقصود بالذات از بسيارى از عمومات وارد شده در قرآن ايشانند . چون بسيارى از آيات قرآن ، بر توجه دادن به شأن و منزلت ائمه عليهم السّلام تأكيد مىكنند و قراين\r\n\r\n\r\n","description":"","footnote":"\r\n( 1 ) . اين روايت را ثقة الاسلام كلينى با سند صحيح در روضه كافى نقل كرده است . ر . ك ج 8 ، ص 53 ، شماره 16 .\r\n( 2 ) . الكافى ، ج 2 ، ص 627 ، شماره 1 .\r\n( 3 ) . نساء 4 : 59 .\r\n( 4 ) . الكافى ، ج 1 ، ص 286 .\r\n","page_name":" 59 ","page_number":65},
  {"content":"\r\n\r\nفراوانى بر آن گواه است و در بسيارى از موارد خود رسول اكرم صلّى اللّه عليه و آله مراد از اين آيات را بيان نموده است كه نخستين دسته از آنها حديث يوم الانذار و آخرين آنها حديث غدير است .\r\nآياتى كه در شأن ائمه اطهار عليهم السّلام نازل شده است ، بخش زيادى از قرآن را تشكيل مىدهد كه حاكم حسكانى بيشتر آنها را در كتاب شواهد التنزيل جمع‌آورى نموده است .\r\n3 . احاديث فساطيط ( خيمه‌ها ) : مقصود احاديثى است كه در آنها چنين آمده است : پس از ظهور مهدى منتظر ( عج ) در پشت كوفه خيمه‌هايى زده مىشود تا او آيات قرآن را - كه براساس كيفيت و ترتيب راستين نزول آنهاست - به مردم بياموزد ؛ زيرا قرآن او در كيفيت تأليف - نه در چيز ديگر - با قرآن فعلى مخالف است .\r\nشيخ مفيد به روايت جابر از امام باقر عليه السّلام روايت مىكند كه « هرگاه قائم آل محمد عليه السّلام قيام نمايد خيمه‌هايى را برپا مىسازد تا در آن افرادى قرآن را بدان‌گونه كه خداوند نازل فرموده است به مردم بياموزند ؛ اين براى كسانى كه قرآن را براساس نظم فعلى فراگرفته‌اند بسيار دشوار مىنمايد ؛ زيرا قرآن ايشان با قرآن موجود در نظم و ترتيب ناهمگون است » . « 1 » در همين معنا روايات ديگرى نيز وارد شده است . « 2 »\r\nدر توصيف مصحف على عليه السّلام يادآور شديم كه آن مصحف از كامل‌ترين ترتيب و نظم منطبق بر ترتيب نزول آيات و سوره‌ها - چنان كه آيات ، بدون استثنا با ترتيب درست كنار هم قرار گرفته‌اند - برخوردار است . ائمه عليهم السّلام اين قرآن را از يكديگر به ارث برده‌اند و سرانجام خداوند آن را به دست ولى عصر ( عج ) ظاهر خواهد كرد . « 3 » امام باقر عليه السّلام در اين روايات علت دشوارى حفظ قرآن - در آن روز - را تفاوت آن با نظام و ترتيب فعلى قرآن اعلام داشته است ، و اگر قرآنى كه در دست ولى عصر ( عج ) است با قرآن فعلى اختلاف ديگرى داشت امام عليه السّلام آن را نيز بيان مىكرد . اين امر نشان مىدهد كه آن قرآن با قرآن كنونى ، جز در ترتيب نزول هيچ‌گونه اختلافى ندارد .\r\n\r\n\r\n","description":"","footnote":"\r\n( 1 ) . الارشاد ، ص 386 . بحار الانوار ، ج 52 ، ص 339 ، شماره 85 .\r\n( 2 ) . ر . ك : بحار الانوار ، ج 52 ، ص 364 ، شمارهء 139 و 140 و 141 .\r\n( 3 ) . الكافى ، ج 2 ، ص 633 ، شماره 23 ، روايات در اين زمينه زياد است .\r\n","page_name":" 60 ","page_number":66},
  {"content":"\r\n\r\n4 . ابن فضيل در تفسير آيه شريفه :  « يُرِيدُونَ لِيُطْفِؤُا نُورَ اللَّهِ بِأَفْواهِهِمْ وَ اللَّهُ مُتِمُّ نُورِهِ وَ لَوْ كَرِهَ الْكافِرُونَ ؛  « 1 » مىخواهند نور خدا را با دهان خود خاموش كنند و حال آنكه خدا - گرچه كافران را ناخوش افتد - نور خود را كامل خواهد گردانيد » از امام كاظم عليه السّلام روايت كرده است كه : « اينان مىخواهند ولايت امير المؤمنين عليه السّلام را با دهانشان خاموش سازند ! گفتم : پس معناى  « وَ اللَّهُ مُتِمُّ نُورِهِ »  چيست ؟ فرمود : يعنى خداوند امامت را به كمال رساند . چنان كه در جاى ديگر مىفرمايد :  « فَآمِنُوا بِاللَّهِ وَ رَسُولِهِ وَ النُّورِ الَّذِي أَنْزَلْنا ؛  « 2 » پس به خدا و پيامبر او و نورى كه ما فرو فرستاديم ايمان آوريد » مقصود از آن نور امامت است . گفتم : تفسير آيه  « هُوَ الَّذِي أَرْسَلَ رَسُولَهُ بِالْهُدى وَ دِينِ الْحَقِّ لِيُظْهِرَهُ عَلَى الدِّينِ كُلِّهِ وَ لَوْ كَرِهَ الْمُشْرِكُونَ ؛  « 3 » اوست كسى كه فرستاده خود را با هدايت و آيين درست روانه كرده تا آن را بر هرچه دين است فائق گرداند ، هرچند مشركان را ناخوش آيد » چيست ؟ فرمود : خداوند به هنگام قيام قائم ( عج ) اسلام را بر تمامى اديان چيره مىسازد ؛ چنان كه مىفرمايد : خداوند نورش را تمام مىگرداند ؛ هرچند كافران نسبت به ولايت على عليه السّلام كراهت داشته باشند . گفتم : آيا اين تنزيل است ؟ فرمود : آرى ؛ خود اين حروف تنزيل است ؛ اما غير آن [ كه در تفسير بيان شد 
  ] تأويل است » . « 4 »\r\nامام عليه السّلام نور خداوند در زمين را به ولايت امام - كه خود امتداد ولايت خداوند در زمين است - تفسير نموده و براى اثبات آن به اين آيه از سوره تغابن استشهاد نموده است ؛ چه اينكه تبعيت از شريعتى كه از طرف خداوند نازل شده است وارد شدن در ولايت الهى را به همراه دارد و ولايت الهى در ولايت ائمه معصومين - به‌عنوان جانشينان پيامبر صلّى اللّه عليه و آله و واسطه‌هاى فيض بين آسمان و زمين - امتداد مىيابد .\r\nراوى كه اين تفسير شگفت از آيه را از كسى نشنيده و كسى آن را برايش بازگو نكرده است ، از آن شگفت‌زده شده است ؛ بدين جهت مىپرسد آيا اين تفسير شأن نزول آيه است ؟ و آيه به همين معنا نازل شده است ؟ امام عليه السّلام در پاسخ او مىفرمايد :\r\nبارى تفسير صحيح آيه اين است و ديگر تفاسير ، تأويلاتى است كه بدون دليل گفته\r\n\r\n\r\n","description":"","footnote":"\r\n( 1 ) . صف 61 : 8 .\r\n( 2 ) . تغابن 64 : 8 .\r\n( 3 ) . صف 61 : 9 .\r\n( 4 ) . الكافى ، ج 1 ، ص 432 ، شماره 19 .\r\n","page_name":" 61 ","page_number":67},
  {"content":"\r\n\r\nشده است .\r\nشاهد آنكه امام عليه السّلام بر خلاف مدعيان تحريف كه مىپندارند مقصود از اين روايات تنزيل است ، « 1 » با شدت تمام اين احتمال را كه بيان ايشان به منزله جزئى از آيه باشد رد نمودند ؛ اين بيان ، نمونه‌اى است از تفسير به عالىترين سبك كه فقط راسخان در علم - از اهل بيت پيامبر صلّى اللّه عليه و آله - از آن آگاهند و ديگران هرچه بگويند در شمار ساير تفاسير تأويلى و به‌عنوان تيرهايى در تاريكى است .\r\n5 . ابن فضيل در زير همان حديث مىگويد : « گفتم : تفسير آيه شريفه  « إِنَّا نَحْنُ نَزَّلْنا عَلَيْكَ الْقُرْآنَ تَنْزِيلًا ؛  « 2 » در حقيقت ما قرآن را بر تو به تدريج فرو فرستاديم » چيست ؟\r\nفرمود : يعنى ولايت على عليه السّلام را بر تو فرو فرستاديم . عرضه داشتم : اين تنزيل است ؟\r\nفرمود : آن تنزيل است و اين تأويل » . « 3 »\r\nاين روايت صراحت دارد كه مقصود از تنزيل ، تفسير است ؛ تفسيرى شبيه تأويل .\r\nاز اين‌جاست كه اين حديث مانند حديث پيشين بر همه پندارهاى مدعيان تحريف حاكم است . حديث زير نيز مىتواند اين روايت را توضيح دهد :\r\n6 . عمار ساباطى از امام صادق عليه السّلام چنين روايت كرده است : « خداوند در شأن على عليه السّلام فرموده است :\r\n « أَمَّنْ هُوَ قانِتٌ آناءَ اللَّيْلِ ساجِداً وَ قائِماً يَحْذَرُ الْآخِرَةَ وَ يَرْجُوا رَحْمَةَ رَبِّهِ قُلْ هَلْ يَسْتَوِي الَّذِينَ يَعْلَمُونَ ؛ »  أنّ محمّدا رسول اللّه  « وَ الَّذِينَ لا يَعْلَمُونَ »  أنّ محمّدا رسول اللّه و يزعمون أنّه ساحر كذّاب ؛ [ آيا چنين كسى بهتر است 
  ] يا آن كسى كه او در طول شب [ خدا را 
  ] در سجده و قيام اطاعت مىكند [ و 
  ] از آخرت مىترسد و به رحمت پروردگارش اميد دارد ؟ بگو : آيا كسانى كه مىدانند محمد رسول خداوند است و كسانى كه نمىدانند محمد رسول خداست و مىپندارند ايشان ساحر دروغگويى است يكسانند ؟  إِنَّما يَتَذَكَّرُ أُولُوا الْأَلْبابِ ؛  « 4 » تنها خردمندانند كه پند مىپذيرند » . آنگاه امام عليه السّلام فرمود : « اى عمّار اين تأويل آيه است » . « 5 »\r\nاين حديث بيان مىدارد زيادت‌هايى كه احيانا در خلال قرائات ائمه عليهم السّلام مىآيد ،\r\n\r\n\r\n","description":"","footnote":"\r\n( 1 ) . ر . ك : فصل الخطاب ، ص 334 .\r\n( 2 ) . الانسان 76 : 23 .\r\n( 3 ) . الكافى ، ج 1 ، ص 435 .\r\n( 4 ) . زمر 39 : 9 .\r\n( 5 ) . الكافى ، ج 8 ، ص 205 - 204 ، شماره 246 .\r\n","page_name":" 62 ","page_number":68},
  {"content":"\r\n\r\nاز باب تفسير و به هدف تأويل آيه به وجوه معنايى آن بيان شده است ، نه آنكه بيانگر حذف بخشى از آيه باشد ؛ چنان كه مدعيان تحريف گمان برده‌اند .\r\n7 . مرحوم صدوق رواياتى آورده است كه به دلالت التزاميه بر تماميت سوره‌هاى قرآن بىآنكه در آن كاستى صورت گرفته باشد ، دلالت دارد ؛ چنان كه بر تمام و كمال بودن آيات قرآن و عدم وقوع كاستى در آن‌ها نيز دلالت دارد . از جمله اين روايات ، رواياتى است كه بر ثواب قرائت هر سوره ، نهى از مقرون نمودن دو سوره « 1 » و ثواب ختم قرآن و نهى از ختم قرآن در كمتر از سه روز و جز آن . . . دلالت دارد .\r\nنحوه دلالت - التزاميه - اين روايات چنين است : اگر در سوره‌اى احتمال نقص باشد قرائت آن ميسر نمىگردد و مقرون نمودن دو سوره نيز معنايى ندارد ؛ زيرا بر فرض نقص سوره ، آنچه تلاوت مىشود پاره‌اى از سوره است نه تمام آن و مقارنه نيز بين پاره‌هاى دو سوره به وقوع پيوسته است نه بين تمام آن دو ؛ چنان كه تحقق ثواب بر ختم قرآن ، دليل امكان ختم آن يعنى تلاوت تمام آيات و سوره‌هاى آن است .\r\nروايات زيادى در اين زمينه رسيده است كه اگر به روايات عرض و نصوصى كه پيرامون شأن و منزلت قرآن وارد شده است و نيز به رواياتى كه به مراجعه به قرآن و تمسك به آن فرمان مىدهد افزوده گردد هزاران روايت مفيد حاصل خواهد شد كه همگى در زمينه مصونيت قرآن از تحريف وارد شده است .\r\n\r\n\r\n","description":"","footnote":"\r\n( 1 ) . مقصود حذف بسم اللّه و وصل سوره پسين به پيشين بدون بسمله است . ( مترجم ) .\r\n","page_name":" 63 ","page_number":69},
  {"content":"\r\n\r\n\r\nفصل سوم تصريحات بزرگان شيعه\r\nدر اين فصل تصريحات پاره‌اى از درخشانترين چهره‌هاى عالم تشيع را از نظر مىگذرانيم ؛ كسانى كه گردونه اعتبار [ علوم دينى 
  ] بر محور ايشان مىچرخد و پيشواى تحقيق و الگوى نقد و گزينش يك رأى به‌شمار مىآيند ؛ ازاينرو گفتار ايشان حجت و ديدگاه‌هاى آنان سند پذيرش است .\r\nاينان همه به يك صدا و بدون هيچ استثنايى ، احتمال تحريف در قرآن را رد كرده و خط بطلان بر آن كشيده‌اند ؛ حتى كسانى مثل صدوق - كه بر روايات ائمه اطهار عليهم السّلام احاطه تام دارند - عدم تحريف قرآن را از اصول و اركان معتقدات شيعه دانسته است . « 1 »\r\nمولى ابو القاسم گيلانى ( م 1231 ) صاحب كتاب قوانين الاصول بر اينكه جمهور مجتهدان قائل به عدم تحريف قرآنند تصريح كرده است ؛ « 2 » امام كاشف الغطاء ( م 1373 ) نيز مىگويد « اجماع شيعه اماميه بر آن است » . « 3 »\r\nبا چنين تصريحاتى و باوجود اجماع مجتهدان بر آن ، شايسته نيست به سخن\r\n\r\n\r\n","description":"","footnote":"\r\n( 1 ) . گفتار ايشان به زودى خواهد آمد .\r\n( 2 ) . بروجردى ، البرهان ، ص 112 .\r\n( 3 ) . اصل الشيعه و اصولها ، ص 133 .\r\n","page_name":" 64 ","page_number":70},
  {"content":"\r\n\r\nگروهى اندك - كه از روى نادانى و بدون اقامه برهان ادعاى تحريف قرآن نموده‌اند - گوش فرا دهيم و رأى سست ايشان را به‌عنوان ديدگاه مذهب راستينى چون تشيع قلمداد كنيم .\r\nشهيد سيد نور اللّه تسترى ( م 1019 ) « 1 » مىگويد : « آنچه درباره تحريف قرآن به شيعه اماميه نسبت داده مىشود سخن جمهور اماميه نيست ؛ بلكه سخن گروهى بس اندك است كه در ميان جماعت بزرگ شيعه طرفى نمىبندد » . « 2 »\r\nجمعى از پژوهشگران نامدار اهل سنت نيز به روشنى در اين زمينه گواهى داده و اعلام كرده‌اند كه دامان دانشمندان جهان تشيع از نسبت تحريف به قرآن پيراسته است . گفتار ايشان را در پايان همين فصل خواهيم آورد .\r\nدر اينجا مناسب است نمونه‌هايى از تصريحات دانشمندان بنام شيعه را كه نشان دهنده عقيده تشيع نسبت به قرآن است بيان كنيم :\r\n1 . گفتار شيخ المحدثين ابو جعفر محمد بن على بن حسين صدوق ( م 381 ) .\r\nمرحوم صدوق در كتابى كه پيرامون شرح و بيان عقايد شيعه اماميه بر حسب برداشت‌هاى خود نگاشته است ، مىنويسد : « اعتقاد ما بر اين است كه قرآنى كه خداوند بر پيامبرش محمد صلّى اللّه عليه و آله فرو فرستاد ، آن است كه بين دفّتين جمع شده است ؛ همان كه امروزه در دست مردم است و بيش از آن نيست . تعداد سوره‌هاى قرآن طبق قول معروف ، 114 سوره است و سوره‌هاى « و الضحى » و « الم نشرح » و نيز دو سوره « لايلاف » و « الم تر كيف » يك سوره به شمار مىآيد . - همچنين مىگويد : - هركس اين گفته را كه قرآن نازل شده بر پيامبر صلّى اللّه عليه و آله را بيش از مقدار موجود است به ما نسبت دهد ، بىترديد بر ما دروغ بسته است » . « 3 »\r\n\r\n\r\n","description":"","footnote":"\r\n( 1 ) . سيد نعمت اللّه جزائرى به پيشوايى و تبحر تسترى در علوم و معارف اسلامى معترف است . ر . ك : الروضات ، ج 6 ، ص 17 . با اين حال به مخالفت با او برخاسته و فرقه بىپايه‌اى را كه مدعى تحريف‌اند رهبرى كرده است .\r\n( 2 ) . آلاء الرحمان ، ج 1 ، ص 26 - 25 به نقل از كتاب ايشان با عنوان « مصائب النواصب » . همچنين ر . ك : الفصول المهمه ، ص 165 به نقل از كتاب « اظهار الحق » ج 2 ، ص 209 - 208 .\r\n( 3 ) . اعتقادات الاماميه ، چاپ شده به همراه باب حادى عشر ، ص 94 - 93 . به‌زودى خواهيم گفت كه حديث هفده هزار ( شمار آيات قرآن ) ناشى از اشتباه ناسخ بوده است ، و صحيح ، شمارى است كه صاحب وافى در ج 2 ، ص 247 آورده است يعنى هفت هزار كه تقريبا با شمار فعلى آيات برابر است .\r\n","page_name":" 65 ","page_number":71},
  {"content":"\r\n\r\n2 . سخن محمد بن محمد بن نعمان مفيد ( م 413 ) از اركان شيعه . مرحوم مفيد در كتاب ثمين خود اوائل المقالات كه در شرح و توضيح اصول مسايل اسلامى مورد اختلاف شيعه اماميه با ديگر فرقه‌هاى موسوم به عدليه نگاشته چنين آورده است :\r\n« برخى از اماميه معتقدند از قرآن نه كلمه‌اى كم شده است و نه آيه يا سوره‌اى ؛ ولى آنچه از تأويل و تفسير معانى قرآن كه مبيّن حقيقت تنزيل آن بود و در مصحف على عليه السّلام ثبت شده بود از مصاحف امروزين حذف گشته است . اين تأويل و تفسيرها گرچه جزو كلام خداوند كه در قالب قرآن انعكاس يافته است به حساب نمىآيد ، خود از طريق وحى نازل شده است و گاه به تأويل ، قرآن گفته مىشده است » .\r\nمرحوم مفيد پس از نقل رأى اين جماعت مىگويد : « به نظر من اين ايده - كه محذوفات مصحف على عليه السّلام تأويل و تفسير قرآن بوده است نه خود قرآن - از عقيدهء كسانى كه مدعى كاستى حقيقى خود قرآن‌اند به واقعيت نزديك‌تر و گرايش من به سوى آن بيشتر است . - در ادامه مىگويد : - تحريف به زيادى قرآن ، قطعا مردود است ؛ زيرا اگر مقصود از زيادى ، افزايش يك سوره است ، به شكلى كه بر فصحا مشتبه شده است ، اين ادعا با تحدّى قرآن به آوردن سوره‌اى مانند سوره‌هاى آن منافات دارد ، « 1 » و اگر مقصود زيادى يك يا دو كلمه يا يك يا دو حرف در قرآن است ، گرچه دليل قاطعى بر رد آن در اختيار نداريم ، گرايش من به اين است كه قرآن از چنين افزايشى سالم و محفوظ مانده است ؛ در اين زمينه حديثى نيز از امام صادق عليه السّلام وجود دارد » . « 2 »\r\nشيخ مفيد همچنين در اجوبة المسائل السرويه مىگويد : « اگر كسى بگويد :\r\nچگونه مىتوان گفت چيزىكه بين دفّتين جمع شده ، حقيقتا همان كلام خداوند است - بدون هيچ افزايش يا كاهشى - در حالىكه از ائمهء خود قرائاتى را روايت مىكنند كه مخالف اين سخن است ؛ نظير « كنتم خير ائمة أخرجت للناس » و\r\n\r\n\r\n","description":"","footnote":"\r\n( 1 ) . زيرا به استناد تحدى - كه در آخرين مرحله به سوره ، تحدى شده است - احدى از فصحا قادر به ارائه نظير يك سوره هرچند كوتاه‌ترين نوع آن نيست . و ادعاى افزايش يك سوره در قرآن و هم‌سنگ بودن آن با ديگر سوره‌ها كه لازمه قول به تحريف - از نوع به زيادى - است ، به‌معناى فروپاشى تحدّى است كه قطعا غيرممكن است . ( مترجم ) .\r\n( 2 ) . اوائل المقالات ، ص 56 - 55 .\r\n","page_name":" 66 ","page_number":72},
  {"content":"\r\n\r\n« و كذلك جعلناكم أئمة وسطا » و « يسئلونك الأنفال » پيداست اين قرائت‌ها با مصاحفى كه در دست مردم است تفاوت دارد ؟ در پاسخ ، بايد گفت : پيشتر اين شبهه را پاسخ گفتيم و آن اينكه رواياتى كه در اين زمينه رسيده خبرهاى واحد است و نمىتوان با استناد به آنها چيزى را به‌طور قطع به خداوند نسبت داد ؛ ازاينرو در مقابل اين گونه روايات توقف مىكنيم و براساس فرمان خود ائمه عليهم السّلام مبنى بر مراجعه به قرآن موجود ، از آنچه در مصحف است عدول نمىكنيم .\r\nبه‌علاوه ، چه ايرادى دارد كه دو قرائت به دو وجه نازل شده باشد : يكى منطبق بر مصحف موجود و ديگرى مطابق با رواياتى كه چنين قرائت‌هايى را نقل كرده است ؛ چنان كه خود عامه پذيرفته‌اند كه قرآن بر وجوه گوناگون « 1 » نازل شده است » . « 2 »\r\n3 . گفتار شريف مرتضى على بن الحسين علم الهدى ( م 436 ) . مرحوم سيد مرتضى در رساله نخست در پاسخ به مسائل طرابلسيات چنين آورده است : « علم به صحت نقل قرآن نظير علم و آگاهى نسبت به شهرها و حوادث بزرگ و پيشامدهاى مهم و كتاب‌هاى معروف و اشعار نگاشته شده عرب است ؛ زيرا براى نقل و پاسبانى از قرآن عنايت ويژه و انگيزه فراوانى وجود داشته است ؛ اين توجه و انگيزه به درجه‌اى رسيد كه در ديگر موارد پيش گفته وجود نداشته است ؛ زيرا قرآن معجزه نبوت و سرچشمه علوم شرعيه و احكام دينيه است و متفكران مسلمان در حفظ و مراقبت آن نهايت كوشش و همت خود را به كار بسته‌اند ؛ بدان حدّ كه هيچ مسألهء مورد اختلافى در خصوص اعراب قرآن و قرائت و تعداد حروف و آيات آن از چشم ايشان پوشيده نمانده است ؛ چگونه باوجود چنين عنايت صادقانه و توجه تام و مراقبت طاقت‌فرسايى قابل تصور است كه در قرآن دگرگونى يا كاستىاى صورت گرفته باشد ؟ » .\r\nهمو مىگويد : « علم ما نسبت به صحت نقل تفصيل و جزئيات قرآن مثل علم ما\r\n\r\n\r\n","description":"","footnote":"\r\n( 1 ) . اشاره به روايت مشهور « نزل القرآن على سبعة احرف » است كه نزد عامه مقبول افتاده و نوعا بر قرائت‌هاى مختلف قرآن توجيه شده است . ( مترجم ) .\r\n( 2 ) . اين رساله در ضمن رسائلى كه كتابخانه شيخ مفيد چاپ كرده ، منتشر شده است ، ر . ك : ص 226 ، و بحار الانوار ، ج 89 ، ص 75 .\r\n","page_name":" 67 ","page_number":73},
  {"content":"\r\n\r\nنسبت به مجموعه قرآن است ؛ همانگونه كه درباره كتاب سيبويه و مزنى چنين قضاوتى داريم ؛ زيرا هر صاحب انديشه‌اى نسبت به جزئيات چنين كتاب‌هايى نظرى دارد كه نسبت به مجموعه آنها دارد ؛ به‌گونه‌اى كه اگر كسى بابى از نحو را در كتاب سيبويه يا مزنى داخل كند ، بلافاصله شناخته شده و از ديگر باب‌ها تمييز داده مىشود و آشكار مىگردد كه بدان ملحق شده است و از اصل كتاب نيست و پرواضح است كه عنايت و توجه به نقل قرآن و ضبط و نگهدارى آن ، از ضبط و حفظ كتاب سيبويه و ديوان‌هاى شاعران به مراتب بيشتر و با خلوص مضاعفى همراه بوده است » .\r\nدر پايان مىگويد : « هركس - اعم از اماميه و حشويه - با اين مطلب به مخالفت برخيزد ، به مخالفت ايشان اعتنايى نيست ؛ زيرا اين گونه مخالفت‌ها - و نسبت دادن تحريف به قرآن - از سوى كسانى از اهل حديث صادر شده است كه به اخبار ضعيف - به گمان آنكه صحيح است - اعتماد نموده‌اند . در حالىكه در مسائلى نظير قرآن كه صحت نقل آن معلوم و قطعى است به اين روايات مراجعه نمىشود » . « 1 »\r\n4 . گفتار شيخ الطائفه ابو جعفر محمد بن حسن طوسى ( م 460 ) . مرحوم شيخ طوسى در مقدمه اثر جاويد خود تبيان مىگويد : سخن درباره زيادى يا كاستى در قرآن ، سزاوار اين كتاب - كه مقصود از آن علم به معانى قرآن است - نمىباشد ؛ زيرا احتمال فزونى در قرآن به اجماع مسلمانان باطل است و ظاهر مذهب مسلمانان نيز بطلان تحريف به نقصان است و آنچه به مذهب تشيع راست‌تر مىآيد همين است . چنان كه سيد مرتضى آن را مستدلّ ساخته و ظاهر روايات نيز با آن سازگار است . با اين‌حال روايات زيادى از عامه و خاصه به دست ما رسيده است كه مفاد آنها وقوع كاستى در بسيارى از آيات قرآن و جابجا شدن برخى از آيات است ؛ اما بايد دانست طرق اين گونه روايات ، آحاد بوده است كه نه موجب علم است و نه موجب عمل . از اينرو بهتر آن است كه از آنها اعراض كنيم و خود را از پرداختن به آنها فارغ سازيم ؛ زيرا تأويل آنها ممكن است » . « 2 »\r\n\r\n\r\n","description":"","footnote":"\r\n( 1 ) . مجمع البيان ، ج 1 ، ص 15 ، در ضمن الفن الخامس ، و نيز ر . ك : سيد مرتضى ، الذخيره ، ص 364 - 361 .\r\n( 2 ) . التبيان ، ج 1 ، ص 3 . به زودى نحوه تأويل و توجيه روايات صحيح را خواهيم آورد .\r\n","page_name":" 68 ","page_number":74},
  {"content":"\r\n\r\n5 . گفتار ابو على فضل بن حسن طبرسى ( م 548 ) . مرحوم طبرسى در مقدمه تفسير خود مجمع البيان مىگويد : « سخن از زيادى و كاستى قرآن سزاوار توضيح و تفسير نيست ؛ زيرا احتمال وقوع فزونى در قرآن - بالاجماع - باطل است اما كاستى آن - هرچند جمعى از اصحاب ما و جماعتى از حشويه از ميان عامه مدعى تغيير و كاستى قرآن شدند - مخالف ديدگاه صحيح اصحاب ماست ؛ همانگونه كه سيد مرتضى به تأييد آن برخاسته و در رد آن حق مطلب را - در نهايت استوارى - ادا نموده است » . « 1 »\r\n6 . گفتار جمال الدين ابو منصور حسن بن يوسف ابن مطهر علامه حلى ( م 726 ) .\r\nمرحوم علامه حلى در اجوبة المسائل المهناويه در جواب سؤال سيد مهنا كه پرسيده بود : « نظر سرور ما پيرامون قرآن چيست ؟ آيا صحيح است كه اصحاب ما معتقدند از قرآن چيزى كاسته يا چيزى بر آن افزوده شده يا ترتيب آن دچار تغيير شده است يا اينكه اين نسبت نادرست است ؟ » چنين گفته است : « حق اين است كه در قرآن تبديل ، تأخير و تقديم واقع نشده است ( نه چيزى از آن كاسته و نه چيزى بر آن افزوده شده است ) و از امثال چنين اعتقاداتى به خدا پناه مىبريم ، زيرا چنين عقيده‌اى موجب كاهش قدر و مقام معجزه رسول اكرم صلّى اللّه عليه و آله كه به تواتر نقل شده است مىگردد » . « 2 »\r\n[ پيداست كه با وهن معجزه ، اساس دين ويران خواهد شد 
  ] . قبلا كلام ايشان را از كتاب نهاية الاصول - كه در آن با تكيه بر اصل تواتر نقل قرآن ، به رد شبهه تحريف حكم نموده بود - بيان كرده‌ايم .\r\n7 . گفتار محقق اردبيلى ( م 993 ) . همانگونه كه به نقل از ايشان يادآور شديم مرحوم محقق اردبيلى معتقد است هرچيزىكه به قصد جزو قرآن بودن خوانده مىشود ، مىبايست علم به قرآنى بودن آن حاصل شده باشد ؛ بنابراين لازم است از طريق تواتر - كه موجب علم قطعى است - قرآن بودن آن ثابت گردد ؛ بنابراين نمىتوان به شنيدن - هرچند از عدل واحد - بسنده كرد ، گرچه هرگاه تواتر آن ثابت\r\n\r\n\r\n","description":"","footnote":"\r\n( 1 ) . مجمع البيان ، ج 1 ، ص 15 ، الفن الخامس .\r\n( 2 ) . مسأله 13 ، ص 121 ، اين رساله در سال 1401 در قم چاپ شده است .\r\n","page_name":" 69 ","page_number":75},
  {"content":"\r\n\r\nشد از اختلال ايمن خواهد بود .\r\nخوشبختانه اصل قرآن در آثار قرآن‌هاى به‌جا مانده و حفظ شده ضبط گرديده است ؛ تا حدى كه تمام حروف و حركات و كتابت آن معلوم است ؛ چنين موقعيتى ما را به ظن غالب بلكه به علم نسبت به عدم فزونى يا كاستى در قرآن رهنمون مىشود » . « 1 »\r\n8 . گفتار شيخ الفقها شيخ جعفر كبير كاشف الغطاء ( م 1228 ) . مرحوم شيخ جعفر كبير كاشف الغطاء در كتاب القرآن از دايرة المعارف فقهى خود موسوم به كشف الغطاء مىنويسد : « نه سوره‌اى در قرآن افزوده شده و نه آيه‌اى - نظير بسمله و غير آن - و نه كلمه‌اى و حرفى بر آن فزونى يافته است ؛ تمامى آنچه بين دفّتين تلاوت مىشود عين كلام الهى است . دليل ما ضرورت مذهب ، بلكه ضرورت دين و اجماع مسلمانان و روايات رسول اكرم صلّى اللّه عليه و آله و ائمه اطهار عليهم السّلام است ؛ هرچند برخى كه رأى آنان مورد اعتنا نيست با اين عقيده به مخالفت برخاسته‌اند . - همچنين مىگويد : - همانگونه كه احتمال فزونى در قرآن با ادله مذكور مردود است ، احتمال كاستى در آن نيز ممنوع است ؛ زيرا قرآن بنابر تصريح خودش و اجماع علما در همه زمان‌ها در سايه نگهدارى و حمايت خداوند حفظ و حراست شده است . باوجود اين آراء نادر قابل اعتنا نيست و اخبار و احاديثى كه مفاد آن وقوع كاستى در قرآن است ، بالبداهه ، عمل كردنى نيست ؛ خصوصا آنكه كاستى ثلث يا بسيارى از آيات و سوره‌هاى قرآن در بعضى از اين اخبار گزارش شده است و اگر به راستى چنين چيزى واقعيت داشت ، بايستى به تواتر نقل مىشد ؛ زيرا انگيزه‌هاى نقل چنين حوادث مهمى بسيار است ، و دشمنان اسلام آن را به‌عنوان بزرگ‌ترين ايراد به اسلام و مسلمانان به كار مىگرفتند ؛ در حالىكه چنين نشده است .\r\nاز طرفى در حالىكه مسلمانان همگى بر ضبط و ثبت آيات و حروف قرآن همت شايان توجهى داشتند چگونه ممكن است چنين كاستىاى در قرآن صورت گرفته باشد ؟ .\r\n\r\n\r\n","description":"","footnote":"\r\n( 1 ) . مجمع الفائده ، ج 2 ، ص 218 .\r\n","page_name":" 70 ","page_number":76},
  {"content":"\r\n\r\nاز جمله دلايلى كه موجب سستى مفاد اين روايات است گزارش اين نكته است كه در قرآن به اسامى بسيارى از منافقان از جمله فلانى و فلانى تصريح شده است .\r\nچگونه مىتوان چنين مطلبى را باور كرد ؛ در حالىكه سيره پيامبر صلّى اللّه عليه و آله پوشيدن اسرار منافقين بوده و همانند مسلمانان با آنان رفتار مىكرده است » .\r\nكاشف الغطاء همچنين مىگويد : « بر فرض كه صحت اين گونه روايات را بپذيريم مىبايست به يكى از اين وجوه توجيه نماييم :\r\n1 . بگوييم قرآن در اصل - و قبل از نزول - كاستى پذيرفته است ؛ به اين معنا كه نزول آن مقدر بوده ولى نازل نشده است .\r\n2 . قرآن اصلى بر آسمان نازل شده اما بر پيامبر صلّى اللّه عليه و آله فرو فرستاده نشده است .\r\n3 . مقصود كاستى معانى آن است نه الفاظ .\r\n4 . آنچه كاستى پذيرفته است حديث قدسى بوده است نه وحى قرآنى » .\r\nنيز مىگويد : « زبده نظر آن است كه آنچه از نقصان قرآن ادعا مىشود ، نزد پيامبر صلّى اللّه عليه و آله محفوظ بوده و ايشان از آن مقدار سخن به ميان نياورد و به همين دليل آن را - بىآنكه اعلام كند - نزد اوصياى خود ( ائمه اطهار عليهم السّلام ) به وديعت نهاد . اما آنچه به‌عنوان معجزه نازل شد و پيامبر صلّى اللّه عليه و آله آن را اعلام مىكرد و در خطبه‌ها مىخواند يا به استناد آن كسى را مخاطب مىساخت و از سوى ايشان ميان مسلمانان منتشر گشت ، از عصر نبى اكرم صلّى اللّه عليه و آله تا به امروز نه دچار تغيير شده و نه تبديل يافته است ؛ بلكه به همان حال نخست خود - بدون هيچ تحريفى - محفوظ مانده است » . « 1 »\r\nهمو در نوشته‌اى كه بر رد مسلك اخباريان نگاشته است مىگويد : « از اخباريان احكام شگفت‌آور و اقوال زشت و عجيبى صادر شده است ؛ از جمله اينكه مىگويند قرآن دچار نقصان شده است ؛ و براى ادعاى خود به رواياتى استناد مىكنند كه عقل بالبداهه به تأويل و يا رد آنها حكم مىكند . در پاره‌اى از اين روايات آمده است كه ثلث يا ربع قرآن كم شده يا آنكه نام چهل تن كه در ميان آنان اسامى گروهى از منافقان بوده از سوره مباركه « تبت » حذف شده است . سخنى كه با عقل\r\n\r\n\r\n","description":"","footnote":"\r\n( 1 ) . كشف الغطاء ، كتاب القرآن من كتاب الصلاة ، بحث هفتم و هشتم ، ص 299 - 298 .\r\n","page_name":" 71 ","page_number":77},
  {"content":"\r\n\r\nسليم منافات دارد ؛ زيرا اگر چنين چيزى واقعيت داشت و پيامبر نام‌هاى منافقان را فاش مىكرد و بر مسلمانان فرو مىخواند و آنان در قرآن مىنگاشتند منافقان رسوا مىشدند ؛ در حالىكه پيامبر صلّى اللّه عليه و آله فرمان داشت كه امر ايشان را بر مسلمانان پوشيده دارد و از اسرار درونى افراد پرده برندارد و نتيجه چنين كارى برافروخته شدن آتش جنگ بود و به همين دليل فتنه‌هايى كه بعدها دامنگير اسلام شد از همان آغاز اسلام رخ مىنمود . به‌علاوه ، اگر چنين ادعايى حق بود ، به تواتر نقل مىشد و تمام مردم از آن مطلع مىشدند ؛ زيرا ايشان آيات و حروف و كلمات قرآن را به عالىترين وجه ثبت و ضبط مىكردند ؛ با اين حال چگونه از كاستى بخشى از آيات غافل شدند ؛ آن هم چنان‌كه كفار نيز از آن مطلع مىشدند و آن را بالاترين مصيبت اسلام و مسلمانان به شمار مىآوردند . از عواقب ديگر اين تفكر آن بود كه قارى هرگز موفق به تلاوت سوره كامل نمىشد ؛ زيرا هرچه مىخواند بخشى از سوره بود نه كل آن ؛ و قرآن از حفظ و حراست الهى محروم مىشد - با آنكه خداوند از حفظ آن خبر داده است - چنان كه اگر كاستى قرآن واقعيت مىداشت خبر آن بين شيعه شايع مىشد و آن را مهمترين دليل بر خروج خلفاى نخست از دين مىانگاشتند ؛ زيرا مسبب كاستى قرآن را - در صورت وقوع آن - ايشان مىدانستند » .\r\nهمچنين مىگويد : « مايه شگفتى ، نظر كسانى است كه اين احاديث را سالم مىپندارند و آنها را دست‌نخورده مىانگارند . در حالىكه اين گونه روايات هزار و دويست سال بر زبان‌ها جارى بوده و در كتاب‌ها نقل شده است ؛ اگر از اينان پرسيده شود : احتمال نمىدهيد خود اين روايات - در گذر زمان - دچار كاستى و فزونى شده باشد ؟ پاسخ مىدهند : اگر چنين بود امر آشكار مىشد و همگان از آن مطلع مىشدند .\r\nمايه شگفتى نيست ؟ اين ساده‌لوحان حريم روايات را اين گونه پاس مىدارند ؛ اما به كاستى قرآن تن در مىدهند و از خود نمىپرسند چرا اين كاستى در تمامى دوران از چشم همگان پوشيده مانده است ؟ » . « 1 »\r\n\r\n\r\n","description":"","footnote":"\r\n( 1 ) . به نقل از كاشف الغطاء الحق المبين ، ص 11 . قاضى طباطبايى نيز اين عبارت را در حاشيه الانوار النعمانيه ، ج 2 ، ص 359 آورده است .\r\n","page_name":" 72 ","page_number":78},
  {"content":"\r\n\r\n9 . گفتار شيخ محمد حسين كاشف الغطاء ( م 1373 ) نوه كاشف الغطاى بزرگ .\r\nايشان در رساله‌اى كه درباره اصول عقايد شيعه نگاشته ، چنين آورده است : « كتابى كه اكنون در دست مسلمانان است همان كتابى است كه خداوند بر پيامبر صلّى اللّه عليه و آله خود به‌عنوان معجزه و براى تحدّى و آموختن احكام و جدا ساختن حلال از حرام فرو فرستاده است ؛ نه نقصى در آن واقع شده و نه زيادتى و نه دچار تحريف شده است .\r\nاين عقيده موافق نظر اجماع شيعه اماميه است و هركس از شيعه يا از ديگر فرقه‌هاى اسلامى مدعى وقوع كاستى يا تحريف در قرآن باشد ، نص قرآن كريم را كه مىفرمايد :  « إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ »  « 1 » خطا دانسته است .\r\nاخبارى هم كه از طريق خاصه يا عامه وارد شده و ظاهر آنها نقصان يا تحريف قرآن است ، ضعيف و نادر است ، و خبر واحد نه مفيد علم است و نه موجب عمل .\r\nدر چنين مواردى يا بايد به‌گونه‌اى سخن را تأويل كرد و يا آن را به ديوار كوبيد » . « 2 »\r\n10 . گفتار شيخ الاسلام بهاء الملة و الدين محمد بن حسين حارثى عاملى ( م 1031 ) . مرحوم شيخ بهايى مىگويد : « صحيح آن است كه قرآن به شهادت صريح آيهء حفظ از تحريف - چه به فزونى و چه به كاستى - محفوظ مانده است و آنچه درباره اسقاط در مواضعى از آيات شهرت يافته ، نزد علما از درجه اعتبار ساقط است » . « 3 »\r\n11 . گفتار محدث و عارف محقق محمد بن حسن مشهور به فيض كاشانى ( م 1090 ) . مرحوم فيض در مقدمه ششم از مقدماتى كه قبل از تفسير [ صافى 
  ] نگاشته است - بعد از آنكه روايات موهوم تحريف قرآن را ذكر مىكند - مىگويد : « با فرض احتمال تحريف ، ديگر براى ما اعتقادى به نص موجود قرآن نمىماند ؛ در حالىكه خداوند فرموده است :   « وَ إِنَّهُ لَكِتابٌ عَزِيزٌ لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ »   « 4 » و نيز فرموده است :  « إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ »  « 5 » همچنين وقوع تحريف ، با روايات عرض بر قرآن تعارض دارد ؛ در نتيجه هر آنچه بر وقوع\r\n\r\n\r\n","description":"","footnote":"\r\n( 1 ) . حجر 15 : 9 .\r\n( 2 ) . اصل الشيعه و اصولها ، ص 133 .\r\n( 3 ) . آلاء الرحمان ، ج 1 ، ص 26 .\r\n( 4 ) . فصلت 41 : 42 - 41 .\r\n( 5 ) . حجر 15 : 9 .\r\n","page_name":" 73 ","page_number":79},
  {"content":"\r\n\r\nتحريف دلالت دارد ، مخالف قرآن و تكذيب‌كننده آن است ؛ لذا واجب است آن را مردود شماريم و حكم به فساد آن كنيم يا آنكه آن را تأويل كنيم » . « 1 »\r\nهمو در كتابى كه پيرامون بيان اصول دين نگاشته است - در بحث از اعجاز قرآن و عرضهء پاره‌اى از رواياتى كه سخن از تحريف قرآن در آنها رفته است - مىگويد :\r\n« اشكالى اساسى متوجه همه اين دعاوى است و آن اينكه بنابراين احتمال ( احتمال صحت آنها ) اطمينان و اعتمادى نسبت به قرآن براى ما باقى نمىماند ؛ زيرا با پذيرش اين احتمال ، در هر آيه‌اى احتمال تحريف و تغيير و مخالفت با ما انزل اللّه داده مىشود ؛ پس قرآن از حجيت ساقط گشته و فايده آن و فايده فرمان دادن به تبعيت از آن و سفارش به توجه به آن ، همگى لغو و بيهوده خواهد بود .\r\nهمچنين خداوند مىفرمايد :   « وَ إِنَّهُ لَكِتابٌ عَزِيزٌ لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ تَنْزِيلٌ مِنْ حَكِيمٍ حَمِيدٍ »   « 2 » و  « إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ » .  « 3 » راه يافتن تحريف و نقصان و تغيير در آن ، چگونه با مفاد چنين آيات صريحى سازگارى دارد ؟ افزون بر اين ، روايات بسيار سودمندى از پيامبر و ائمه اطهار عليهم السّلام مبنى بر عرض اخبار روايت شده از ايشان ، بر قرآن وارد شده است ، تا بدين طريق با موافقت خبر با قرآن ، صحت ، و با مخالفتش با قرآن ، فساد خبر آشكار گردد .\r\nاگر قرار باشد قرآنى كه در دست ماست دچار تحريف و تغيير شده باشد ، عرض اخبار بر آن چه فايده‌اى دارد ؛ با آنكه روايات تحريف خود مخالف قرآن و تكذيب كننده آن است ؛ پس رد چنين رواياتى و حكم نمودن بر فساد آنها يا توجيه آنها به‌گونه‌اى پذيرفتنى واجب است » .\r\nفيض كاشانى همچنين مىگويد : « آنچه - براى رفع اشكال - به نظر مىرسد اين است كه مراد ائمه عليهم السّلام از تحريف و تغيير و حذف ، نسبت به معنا بوده است نه لفظ ؛ يعنى ايشان در تفسير و تأويل قرآن مرتكب تحريف و تغيير شده‌اند و آن را بر خلاف آنچه واقع است حمل كرده‌اند پس مقصود از « كذا انزلت » در فرمايش ائمه عليهم السّلام نزول معنايى آن است نه تحريف لفظى ؛ چنان كه بسيارى ، از ظاهر اين لفظ دريافته‌اند .\r\n\r\n\r\n","description":"","footnote":"\r\n( 1 ) . تفسير صافى ج 1 ، ص 34 - 33 ، مقدمه ششم . وافى ، ج 2 ، ص 274 - 273 .\r\n( 2 ) . فصلت 41 : 42 - 41 .\r\n( 3 ) . حجر 15 : 9 .\r\n","page_name":" 74 ","page_number":80},
  {"content":"\r\n\r\nبنابراين منظور از چنين نزولى آن نيست كه لفظ قرآن به هنگام نزول چنين بوده است تا گفته شود آن لفظ محذوف به قصد مخفى نگهداشتن حق و خاموش ساختن نور خداوند حذف شده است .\r\nاز جمله ادله بر اين مدّعا روايتى است كه مرحوم كلينى از امام باقر عليه السّلام چنين نقل كرده است : امام عليه السّلام در ضمن نامه‌اى به سعد الخير فرمود : « ايشان بدين‌گونه كتاب را دور مىافكندند : حروف آن را پاس مىداشتند اما حدود آن را تحريف مىكردند » . پس ايشان لفظ كتاب را روايت مىكردند اما حقوق آن را رعايت نمىنمودند . بارى كار نادانان چنين است كه حفظ ظاهر لفظ ايشان را مفتون مىسازد ؛ اما بىعنايتى به معنا و حدود ، متفكران را سخت بيمناك مىسازد » . « 1 »\r\n12 . گفتار خاتمة المحدثين محمد بن حسن بن على مشهور به حرّ عاملى صاحب دائرة المعارف حديثى « وسائل الشيعه » ( م 1104 ) . مرحوم شيخ حر عاملى در رساله‌اى كه به فارسى و در رد ياوه‌گويى برخى از معاصران خود نگاشته ، چنين آورده است : « هركس در احاديث اهل بيت عليهم السّلام به تتبع بپردازد و در تاريخ و آثار سير نمايد ، به علم يقينى ، خواهد دانست كه قرآن در عالىترين درجه تواتر قرار دارد ؛ به‌طورى كه هزاران نفر از صحابه آن را حفظ و هزاران نفر آن را نقل كرده بودند و از دوره رسول خدا صلّى اللّه عليه و آله به شكل يك كتاب جمع‌آورى شده بود » . « 2 »\r\n13 . گفتار محقق تبريزى ( م 1307 ) . وى در تعليقه‌اش بر رسائل استاد خود مرحوم محقق شيخ انصارى « 3 » مىنويسد : « قول به تحريف ، مذهب اخباريان و حشويه است ؛ در حالىكه اصوليان به‌طور قاطع احتمال تحريف را رد كرده‌اند و به سه دليل سخن حق همين است :\r\nاول ، اجماع شيعه كه از زبان شيخ طوسى و طبرسى و سيد مرتضى و صدوق و\r\n\r\n\r\n","description":"","footnote":"\r\n( 1 ) . فيض كاشانى ، علم اليقين فى اصول الدين ، ج 1 ، ص 565 .\r\n( 2 ) . به نقل از شيخ رحمة اللّه دهلوى در كتاب گرانسنگ خود « اظهار الحق » ، ج 2 ، ص 208 . همچنين ر . ك : سيد شرف الدين ، الفصول المهمه ، ص 166 . حاشيه الانوار النعمانيه ، ج 2 ، ص 357 .\r\n( 3 ) . محقق تبريزى شاگرد تواناى شيخ انصارى است كه بر باريك‌انديشىهاى استاد خود اطلاع كامل داشته است ؛ از اينرو بهترين شرح بر كتاب رسائل شيخ كه در آن انديشه‌هاى شيخ را در زمينه مباحث دقيق علم اصول از جمله مسأله پيراستگى قرآن از تحريف و تغيير ، تبيين نموده ، از اوست .\r\n","page_name":" 75 ","page_number":81},
  {"content":"\r\n\r\nديگر اركان اماميه حكايت شده است .\r\nدوم ، قرآن كه به صراحت ، امكان تغيير در خود را نفى كرده است ؛ مثل آيه تدبر ( نساء 4 : 82 ) و آيه حفظ ( حجر 15 : 9 ) و آيه عدم روىكرد باطل به آن ( فصلت 41 :\r\n42 ) همچنين روايات فراوانى كه بر وجوب رجوع به قرآن فرمان داده است .\r\nسوم ، دليل عقل ؛ قرآن عمود دين و اساس شرع مبين است ؛ زيرا معجزه اسلام و تصديق‌كننده مقام نبوت تا روز قيامت است . مؤيد آن اين است كه مسلمانان به حفظ و حراست قرآن براساس رسم الخط و ساير ويژگىهايى كه در صدر اول داشته ، توجه تام داشتند .\r\nباوجوداين ادله هر آنچه از تحريف قرآن خبر دهد يا بايد تأويل شود يا محكوم به بطلان و فساد است » . « 1 »\r\n14 . گفتار حجت بلاغى ( م 1352 ) . مرحوم بلاغى پس از نقل كلمات بزرگانى همچون صدوق و سيد مرتضى و طوسى و كاشف الغطاء و بهايى و امثال آنان مىگويد : « محدث معاصر ، نورى در كتاب خود فصل الخطاب در جمع‌آورى رواياتى كه به استناد آنها مدعى كاستى قرآن شده كوشش بسيار نموده و روايات مسند را با روايات مرسل به هم آميخته است . به گمان خود با اين كار تعداد اسناد را افزايش داده است ، يا آنكه شخص متتبع و اهل تحقيق به يقين مىداند كه اين مراسيل از آن مسانيد گرفته شده است . - سپس مىگويد : - رواياتى كه اين محدث يادآور شده است از چند صورت خارج نيست ؛ يا رواياتى است كه به هيچ‌وجه نمىتوان حكم به صحت آنها نمود يا رواياتى است كه باهم اختلاف دارند و اختلاف فراوان آنها منجر به تنافى و تعارض بينشان شده است . از طرفى بيشتر اين روايات ، اخبارى است كه اسناد آنها به تعدادى اندك منتهى مىشود ؛ آن هم كسانى كه علماى رجال هريك از آنان را ضعيف الحديث و فاسد المذهب ، و روايات آنان را غيرقابل پذيرش مىدانند و يا كسى كه كذاب و متهم بوده و روا نمىدانم حتى يك\r\n\r\n\r\n","description":"","footnote":"\r\n( 1 ) . أوثق الوسائل بشرح الرسائل ، ص 91 .\r\n","page_name":" 76 ","page_number":82},
  {"content":"\r\n\r\nحديث را از او در تفسير نقل كنم يا كسى است كه به فرقه واقفيه و شدت دشمنى با امام رضا عليه السّلام مشهور است ، يا كسى كه فاسد الروايه است و به غلو مشهور است » .\r\nبلاغى همچنين مىگويد : « آشكار است كه كثرت و زيادى چنين راويانى قوتى به روايت نمىبخشد . - نيز مىگويد : - اگر در اعتنا به اين گونه روايات - در اين مقام مهم و خطير - تسامح به خرج دهيم ، بنابر دلالت روايات متعدد لازم است مضامين آنها را بر تفسير يا تأويل آيات يا بيان شايسته‌ترين و حقجوترين افراد كه به‌طور يقين عام شامل آن نيز مىباشد حمل نماييم ؛ يا بگوييم مراد خداوند هنگام نزول ، همان مورد ويژه بوده يا آنكه آن فرد خاص مورد نزول بوده است يا آنكه از لفظ مبهم ، همين مورد قصد شده است . - وى مىگويد : - هرجا كه تعبير « انه تنزيل » يا « انه نزل به جبرئيل » به كار رفته است بايد به يكى از اين وجوه سه‌گانه حمل شود ؛ همانگونه كه تحريف وارد در روايات را به تحريف معنوى حمل مىكنيم . شاهد آن ، مكاتبه سعد به امام باقر عليه السّلام است كه امام در آن فرمودند : « و كان من نبذهم الكتاب أن أقاموا حروفه و حرّفوا حدوده » چنان كه آنچه در توصيف مصحف على عليه السّلام و ابن مسعود رسيده است بر تفسير و تأويل حمل مىشود ؛ زيرا خود امام فرمودند : « كتابى بر اينان عرضه كردم كه كامل بوده و شامل تنزيل و تأويل بوده است . - نيز مىگويد : - همچنين وقتى در روايات مىخوانيم كه در مصحف فاطمه عليها السّلام عبارت « بولاية على » موجود بوده است حمل بر تفسير مىكنيم ؛ زيرا مىدانيم كه مصحف فاطمه عليها السّلام كتابى است كه در آن از اسرار علم سخن به ميان آمده و گفته شده كه چيزى از قرآن در آن نيامده است . نيز آنچه وارد شده مبنى براينكه به جاى « الأمه » ، « الائمه » بوده است ، بايد آن را به تفسير حمل كنيم و بگوييم مقصود امام از تحريف در اينجا تحريف در معناست نه لفظ ، ديگر روايات نيز به همين منوال است . - در پايان مىافزايد : - آنچه از كلمات علماى اعلام ياد نموديم مؤيّد گفتار ماست » . « 1 »\r\n\r\n\r\n","description":"","footnote":"\r\n( 1 ) . براى آگاهى بيشتر از گفتار ايشان ر . ك : فصل پنجم از مقدمه ايشان بر تفسير آلاء الرحمان ، ج 1 ، ص 27 - 25 .\r\n","page_name":" 77 ","page_number":83},
  {"content":"\r\n\r\n15 . گفتار محقق بغدادى سيد محسن اعرجى ( م 1227 ) . اين محقق در شرح وافيه « 1 » كلام جامعى درباره اثبات مصونيت قرآن از تحريف آورده است . او در كتاب ياد شده چنين مىگويد : « همه - بىاستثنا - بر عدم فزونى در قرآن و اخبار اتفاق دارند . گروه زيادى از پيشوايان تفسير و حديث مثل شيخ طوسى در تبيان و شيخ طبرسى در مجمع البيان بر بطلان تحريف به زيادى در قرآن نقل اجماع كرده‌اند ؛ اين نيز گواهى ديگر بر بطلان تحريف به فزونى است . اما درباره تحريف به نقصان بين اصحاب اختلاف شده است ؛ باوجوداين ، آنچه بين اصحاب معروف و مشهور است - و بر آن نقل اجماع شده - كاسته نشدن از قرآن است » . آنگاه با كسانى كه احتمال كاستى در قرآن داده‌اند به مناقشه برخاسته و در پايان به‌طور مفصل و دامنه‌دار در رد آن استدلال كرده است به‌گونه‌اى كه به نظر آمده كه بحث ايشان در اين زمينه ، خود رساله مستقلى است . « 2 »\r\nاين رساله همچنان خطى است ، با اين حال به دليل سودمندى فراوان آن تصويرى از آن تهيه كرديم كه آنچه نقل شد از اين نسخه است . خدايش از قرآن و اهل آن ، خير دهاد . . . .\r\nمحقق اعرجى در ضمن مباحث خود به رساله باارزشى از محقق كركى در همين زمينه ( مصونيت قرآن از تحريف ) اشاره نموده است .\r\n16 . گفتار قاضى القضات محقق كركى . سيد اعرجى مىگويد : « در پى بحث‌هاى خود به رساله‌اى از فاضل محقق قاضى القضات على بن عبد العالى ( م 940 ) در رد تحريف - به نقصان - برخوردم كه در آغاز آن از كلام مرحوم صدوق سخن به ميان آمده است ؛ - آنگاه دلايل كاستى در قرآن را ذكر كرده و در جواب آن چنين آورده است : - هرگاه حديثى مخالف دليل قاطعى مثل كتاب يا حديث متواتر يا اجماع\r\n\r\n\r\n","description":"","footnote":"\r\n( 1 ) . اين كتاب نگاشته مولا عبد اللّه بن محمد مشهور به فاضل تونى ( م 1701 ) است . او در اين كتاب آورده است :\r\n« بين دانشوران ما چنين مشهور است كه قرآن همان‌طور كه فرود آمده محفوظ مانده است ، نه تبديلى در آن ره يافته و نه تغييرى . خداى حكيم آن را پاسبانى نموده است ؛ چنان كه فرموده است :  « إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ » . \r\n( 2 ) . شرح وافيه ، باب حجية الكتاب از ابواب الحجج فى الاصول .\r\n","page_name":" 78 ","page_number":84},
  {"content":"\r\n\r\nباشد و تأويل و حمل آن به برخى از وجوه ممكن نباشد بايد دور انداخته شود » .\r\nآنگاه براى اثبات اين ضابطه به اجماع روى مىآورد و سخنان علما را به‌گونه‌اى سودمند يادآور مىگردد و در پى آن پاره‌اى از اخبار عرض را مىآورد ؛ آنگاه مىافزايد : « جايز نيست كتابى كه اخبار بر آن عرضه مىگردد جز كتاب متواتر موجود در دست مردم باشد ؛ در غير اين صورت تكليف به مالايطاق لازم مىآيد ؛ بنابراين واجب است روايات بر همين قرآن موجود عرضه گردد . از طرفى ، وقتى اخبار كاستى قرآن را بر قرآن عرضه مىكنيم ، مخالف آن است ؛ زيرا مفاد چنين اخبارى اين است كه اين كتاب ، قرآن واقعى نيست و چه تكذيبى از اين بالاتر » . سپس توجيهى را كه با آن مىتوان تعارض اين اخبار با مفاد آيات را حل نمود و مفاد عرضه روايات بر قرآن نيز متحقق گردد ، ذكر مىكند و آن اين است كه بگوييم مراد از فرمايش ائمه عليهم السّلام « مردم قرآن را تغيير داده ، دگرگون ساختند و از آن كاستند » تغيير در تفسير و تأويل قرآن است ؛ به اين معنا كه قرآن را بر خلاف مقصود و معناى واقعى آن تفسير نمودند . يا بگوييم : و مراد از كتابى كه جبرئيل آن را فرو فرستاده و نزد ائمه عليهم السّلام يا نزد قائم آل محمد عليه السّلام است ، تفسير و تأويل راستين قرآن است ؛ كارى كه فقط از اين خاندان ساخته است . آنگاه اين سؤال را پيش مىكشد : چرا اصحاب ما چنين رواياتى را كه با كتاب مخالف است دور نينداخته‌اند ؟ چنين پاسخ داده است : « طرق اين روايات نزد اصحاب صحيح بوده ؛ از اينرو آن را در جوامع روايى خويش آورده‌اند ؛ با اين حال ، به ظواهر آنها عمل نكرده و تأويل آنها را ممكن دانسته‌اند » . « 1 »\r\n17 . گفتار امام سيد شرف الدين عاملى ( م 1381 ) . اين محقق در رد كسانى كه تلاش مىكنند گروهى از شيعيان را از روى ستم و به دروغ و با هدف ايجاد تفرقه بين صفوف مسلمانان و هموار كردن راه براى محاربان خدا و رسول متهم به قول به تحريف سازند مىگويد : « هركس به شيعيان نسبت تحريف قرآن بدهد ، بر ايشان افترا بسته و ستمى نابخشودنى روا داشته است ؛ زيرا قداست قرآن كريم از ضروريات دين و مذهب شيعه است و هركس از مسلمانان در قداست قرآن شك\r\n\r\n\r\n","description":"","footnote":"\r\n( 1 ) . همان .\r\n","page_name":" 79 ","page_number":85},
  {"content":"\r\n\r\nكند ، به اجماع اماميه ، محكوم به ارتداد است . نزد مذهب اماميه ، ظواهر قرآن از رساترين حجت‌هاى الهى و محكم‌ترين دلايل به شمار مىرود تا چه رسد به بواطن و مفاهيم آن . به همين جهت است كه مىبينيم ايشان ظواهر احاديث را - به صرف مخالفت با قرآن - به ديوار مىزنند و به مفاد آنها وقعى نمىنهند هرچند از حيث سند صحيح باشند . شماييد و اين كتب حديث ، فقه و اصول اماميه كه از آراء صريح در بطلان تحريف لبريز است ؛ بنابراين قرآن حكيم كه - به حكم خود - به هيچ روى باطل در آن راه ندارد ، همان كتاب است كه بين الدفتين و در دسترس مردم است . نه حرفى بر آن فزونى يافته ، و نه حرفى از آن كاستى گرفته است ؛ نه كلمه‌اى به جاى كلمه ديگر نشسته است و نه حرفى به جاى حرفى ديگر . هر حرف از حروف آن در هر نسلى - تا دوره وحى و نبوت - به تواتر و سينه به سينه نقل شده است » . « 1 »\r\nهمو در اجوبه مسايل جار اللّه چنين آورده است : « از اين عقيده ( قول به تحريف ) به خدا پناه مىبريم و برائت و بيزارى خود را از اين جهل در نزد خدا اعلام مىداريم . هركس اين عقيده را به ما نسبت دهد ، بىترديد يا از مذهب ما بىاطلاع است يا اهل افترا و تهمت است و بر ما تهمت مىبندد ؛ زيرا قرآن كريم با تمامى آيات و كلمات و حروف و حركات و سكنات آن - بىآنكه هيچكس ، جز انسان غرض‌ورز در آن ترديد كند - از طريق ما و به تواتر قطعى از ائمه عليهم السّلام روايت شده است و ائمه نيز آن را از جدشان پيامبر اكرم صلّى اللّه عليه و آله و او از جانب خداوند بيان كرده است .\r\nاين نيز مطلبى است كه جاى هيچ شك و شبهه‌اى در آن نيست » . « 2 »\r\n18 . گفتار سيد محسن امين عاملى ( م 1371 ) . ايشان در رد ابن حزم و پيروانش نظير صادق رافعى كه بىپروا نسبت تحريف به شيعه داده‌اند ، مىگويد : « هيچكس از اماميه در گذشته و حال نگفته است چيزى در قرآن - كم يا زياد - افزوده شده ؛ چه رسد به اينكه تحريف ، عقيده تمام اماميه باشد ؛ بلكه به‌عكس ، ايشان بالاتفاق بر عدم تحريف - به زيادى - در قرآن تأكيد دارند و دسته‌اى از محققان اماميه كه\r\n\r\n\r\n","description":"","footnote":"\r\n( 1 ) . الفصول المهمه ، ص 165 .\r\n( 2 ) . اجوبة مسائل جار اللّه ، ص 28 .\r\n","page_name":" 80 ","page_number":86},
  {"content":"\r\n\r\nسخنشان قابل اعتناست نيز جملگى مىگويند قرآن دچار تحريف - به نقصان - نشده است . . . بنابراين هركس خلاف اين رأى را به ايشان نسبت دهد دروغ‌گو و افترا زننده است و بر خدا و رسول او جرأت يافته است » . « 1 »\r\nاو در كتاب خود الشيعة و المنار تهمت‌هايى را كه صاحب تفسير المنار به شيعه روا داشته و با بىپروايى تمام به دشمنى آشكار با ايشان برخاسته است به شدت رد نموده است ؛ از جمله اين تهمت‌هاى ناروا ، نسبت اعتقاد به تحريف قرآن به شيعه است . « 2 »\r\n19 . گفتار علامه امينى . مرحوم علامه امينى در رد تهمت‌هاى ابن حزم مىنويسد :\r\n« هر خواننده‌اى اگر در عقيده شيعه به فحص و نظر بپردازد در ديباچه عقيده آنان خواهد يافت كه دامان ايشان از چنين تهمت‌هايى پيراسته است . بزرگان اماميه و حاملان علوم ايشان - كه در گذشته و حال در دفاع از نواميس و عقايد خود سخت كوشيده‌اند - تو را آگاه خواهند ساخت كه امثال ابن حزم تا چه حدّ به بىراهه رفته و ره افسانه پيموده‌اند . تمام فرق شيعه و پيشاپيش آنان اماميه يك صدا اعلام داشته‌اند آنچه بين دفتين گرد آمده ، بىشك همان كتاب منزل است و تمام احكام آن در اين كتاب موجود جارى است . اگر بين شيعه كسى يافته شد كه آواى تحريف از زبان او شنيده مىشود مقصود او تحريف معنوى قرآن - با ارتكاب تأويل باطل - است نه فزونى و كاستى در لفظ و نه جايگزينى حرفى به جاى حرفى ديگر .\r\nجالب اين‌جاست كه ابن حزم و همفكران او از تحريف لفظى قرآن سخن گفته‌اند ؛ اما - با اين حال - شيعه را به آن متهم مىسازند » . « 3 »\r\n20 . گفتار علامه طباطبايى ( م 1402 ) . مرحوم علامه طباطبايى در ضمن هفت فصل و با بهره‌گيرى از استدلال قوى و برهان قاطع بحثى وافى در اثبات مصونيت قرآن از تحريف در تمام شكل‌ها و صورت‌هاى آن آورده است كه به حق هيچ پژوهشگرى در اين زمينه ، از مراجعه به آن مستغنى نيست . اكنون خلاصه اين فصول را از نظر مىگذرانيم :\r\n\r\n\r\n","description":"","footnote":"\r\n( 1 ) . اعيان الشيعه ، ج 1 ، ص 41 .\r\n( 2 ) . ج 6 از مجلد 29 بدنبال هم آمده است ر . ك : الفصول المهمه ، ص 164 .\r\n( 3 ) . الغدير ، ج 3 ، ص 101 .\r\n","page_name":" 81 ","page_number":87},
  {"content":"\r\n\r\n1 . قرآن در آيات و سوره‌هاى خود داراى اوصاف ويژه‌اى است كه براساس آن از نخستين روز نزول ، تحدّى نموده است و امروزه پس از گذشت قرن‌ها مىبينيم كه تمام اين ويژگىها نظير اعجاز ، عدم اختلاف ، هدايت ، نور بودن ، ذكر بودن ، هيمنه داشتن و امثال آن در قرآن محفوظ مانده است و اگر در قرآن تحريف واقع شده بود حداقل بعضى از اين ويژگىها از بين مىرفت .\r\n2 . روايات عرضهء اخبار بر قرآن و رجوع به قرآن در پيشامدهاى پيچيده و نيز حديث ثقلين و امثال آن از جمله دلايل عدم تحريف است .\r\n3 . دلايلى كه يكى از مدعيان تحريف به آنها استناد كرده است همگى مخدوش بوده ، از اثبات مدعا قاصر است .\r\n4 . ايشان تاريخ جمع قرآن در عهد ابو بكر را مشروحا آورده است .\r\n5 . همچنين جمع قرآن و يك‌دست شدن آن را در دوره عثمان ذكر كرده است .\r\n6 . از تاريخ تأليف قرآن در مرحله اول و دوم نتيجه مىگيرد اين تاريخ قطعى مىسازد كه آنان آيه‌ها و سوره‌هايى را كه در دوره حيات پيامبر صلّى اللّه عليه و آله كامل شده بود بين الدفّتين جمع‌آورى كردند ؛ بىآنكه دستى در متن قرآن يا كاستى آن در كار افتد و همان كتاب تا به امروز به سلامت باقىمانده است .\r\n7 . تمسك بعضى از اصوليان عامه به مسأله انساء ( فراموش كردن ) براى توجيه ضايع شدن بخشى از آيات قرآن پس از وفات پيامبر صلّى اللّه عليه و آله ، از نظر مرحوم علامه سست و بىاساس است . « 1 »\r\n21 . ديدگاه امام خمينى قدّس سرّه . « 2 » استادمان در اين زمينه مىگويد : « اگر كسى به عنايت و توجه مسلمانان به جمع قرآن و حفظ و ضبط آن از نظر قرائت و كتابت آگاهى يابد به خوبى درخواهد يافت كه پندار تحريف بىاساس است و اخبارى كه بر حسب استناد قائلان به تحريف در اين زمينه وارد شده ، يا ضعيف است و\r\n\r\n\r\n","description":"","footnote":"\r\n( 1 ) . الميزان في تفسير القرآن ، ج 12 ، ص 137 - 106 .\r\n( 2 ) . امام كه خدايش رحمت كند ، پيش از آنكه اين كتاب به چاپ سپرده شود در سن نزديك به نود سالگى ( 1409 - 1320 ) به تاريخ 14 / 3 / 68 ش . به ملأ اعلى پيوست . رحلت جان‌گداز ايشان دل‌ها را غمين و سينه‌ها را پردرد ساخت . خدايش بر درجات چنين پيشوايى بيفزايد ، و پرچم رهبرى داهيانه‌اش كه راه عزت و سرافرازى را به امت اسلامى نمود ، در گذر زمان هماره اهتزاز باد .\r\n","page_name":" 82 ","page_number":88},
  {"content":"\r\n\r\nشايسته استدلال به آن نيست يا مجعول است و نشانه‌هاى جعل و وضع از سيماى آن هويداست و يا جزو احاديث غريبى است كه مايه شگفتى است .\r\nاما در مورد احاديث صحيح ، مىگوييم مقصود از آنها تأويل و تفسير است ؛ به اين معنا كه تحريف در معنا انجام يافته است نه در لفظ و عبارت .\r\nتفصيل اين مسأله محتاج تأليف كتابى است مستقل و جامع كه تاريخ قرآن و مراحلى را كه در طول قرن‌ها با آن روبه‌رو بوده است بيان كند ؛ نتيجهء چنين تحقيقى به‌طور خلاصه آن است كه قرآن منزل همين كتاب موجود بين الدفّتين است ، نه افزايشى در آن صورت پذيرفته است و نه كاهشى در آن رخ داده است و اختلاف در قرائات امر حادثى است كه در نتيجهء اختلاف اجتهادات قاريان حاصل آمده است بىآنكه با وحى قرآنى كه توسط جبرئيل بر قلب پيامبر صلّى اللّه عليه و آله نازل شده ارتباطى داشته باشد » . « 1 »\r\nعلامه سبحانى براى من نقل كرد كه سرور و استادمان مسأله رد تحريف قرآن را در مجلس درس با تمام شور و حماسه مطرح ساخته و بر گروهى اندك از اخباريان كه مدعى تحريف قرآن شده‌اند با لحنى تند و سخت تاخته است .\r\nحضرت استاد در جايى ديگر گفتارى مبسوطتر و با لحنى شديدتر در رد پندار تحريف دارد . ايشان در اثبات حجيت ظواهر قرآن در رد سخن كسانى كه به خاطر وقوع تحريف در قرآن و در نتيجهء راه يافتن اجمال در آن ، منكر حجيت ظواهر قرآنند چنين آورده است : « صغراى اين ادعا ( قرآن دچار تحريف شده ) و كبراى آن ( وقوع تحريف مستلزم انكار حجيت ظواهر قرآن است ) مخدوش مىباشد . صغرى بدين جهت مردود است كه وقوع تحريف در قرآن همانگونه كه مذهب دانشمندان محقق عامه و خاصه است به‌طور جدى مردود است و اگر خواهان گفتارى در اين زمينه هستى به مقدمه تفسير آلاء الرحمان از مرحوم علامه بلاغى مراجعه كن .\r\nدر توضيح بيشتر اين مطلب بايد گفت : اگر امر چنان است كه صاحب كتاب فصل الخطاب محدث نورى پنداشته است ؛ همو كه كتاب‌هايش نه مفيد علم است\r\n\r\n\r\n","description":"","footnote":"\r\n( 1 ) . تهذيب الاصول ، تقريرات درس امام به قلم علامه سبحانى ، ج 2 ، ص 165 .\r\n","page_name":" 83 ","page_number":89},
  {"content":"\r\n\r\nو نه عمل ؛ بلكه تنها يادكرد رواياتى است كه مورد اعراض اصحاب بوده و آميزه‌اى است از احاديث ضعيف با صحيح ؛ در حالىكه پيش از او علماى ما همچون محمدين سه‌گانه ، كتب خود را از وجود چنين رواياتى پيراسته بودند .\r\nاين حال وضع غالب كتب روايى او نظير مستدرك است . ديگر از حال ساير كتاب‌هاى او كه لبريز است از داستان‌ها و حكايت‌هاى عجيب و غريب - كه غالب آنها به شوخى بيشتر مىماند تا گفتار جدى - نپرسيد . با اين حال خود ايشان شخصى صالح و اهل تتبع بوده است جز آنكه شدت اشتياق ايشان به جمع‌آورى روايات ضعيف و حكايات عجيب و غريب و مطالبى كه با عقل سليم ناسازگار است ، باعث آن شده كه كتبش از گفتار سودمند بهره كمترى داشته باشد .\r\nتعجب از معاصران بيدار اوست كه چگونه اين گونه غافل شده و دست به اقدامى نزدند تا آنكه كارى كه نمىبايست ، رخ دهد ؛ كارى كه آسمان بر آن گريسته و نزديك است بر زمين فرو ريزد .\r\nخلاصه آنكه اگر مطلب همان باشد كه محدث نورى و هم‌مشرب‌هاى او مىگويند مبنى براينكه قرآن از ذكر اهل بيت و فضايل ايشان و يادكرد امير مؤمنان و اثبات وصايت و امامت ايشان لبريز بوده است ، چرا امير مؤمنان و فاطمه و حسن و حسين عليهم السّلام و سلمان و ابو ذر و مقداد و عمار و ساير اصحاب حتى به يكى از اين آيات نازل شده - كه خود برهانى بوده برّنده - احتجاج نكرده‌اند ؛ با آنكه ايشان هماره براى اثبات خلافت على عليه السّلام استدلال مىكردند . آيا جاى اين سؤال نيست كه با وجود آيات قرآن در اثبات ولايت على عليه السّلام چرا ايشان به احاديث نبوى تمسك مىجستند ؟ و اگر قرآن از نام امير مؤمنان و اولاد معصوم آن حضرت و ياد كرد فضائل و اثبات خلافت ايشان لبريز بود ، چرا پيامبر صلّى اللّه عليه و آله در حجة الوداع و در آخر عمر شريف خود و در پايان نزول وحى الهى ، از تبليغ تنها يك آيه مربوط به ولايت بيمناك بود تا حدى كه قرآن با عبارت  « وَ اللَّهُ يَعْصِمُكَ مِنَ النَّاسِ »  « 1 » به ايشان آرامش داد ؟\r\nو چرا پيامبر صلّى اللّه عليه و آله به هنگام وفات خود براى تصريح نام على عليه السّلام قلم و دوات\r\n\r\n\r\n","description":"","footnote":"\r\n( 1 ) . مائده ، 5 : 67 .\r\n","page_name":" 84 ","page_number":90},
  {"content":"\r\n\r\nخواست ؟ آيا مىپنداشت اثر كلام ايشان از اثر وحى الهى بيشتر است ؟\r\nخلاصه آنكه : فساد و بطلان اين قول ناروا و ديدگاه زشت واضح‌تر از آن است كه بر هر صاحب خردى مخفى بماند ؛ جز آنكه مايه تأسف است كه اين فساد به رغم وجود علماى اسلام و پاسبانان شريعت پيامبر اسلام صلّى اللّه عليه و آله دامنگير شده است .\r\nاما بطلان كبرى از آنجا معلوم مىگردد كه بر فرض قبول بايد بگوييم كه آيات ديگرى نيز - غير از آيات الاحكام - به آفت آن گرفتار آمده است » . « 1 »\r\n22 . در پايان اين فصل يادآور مىشوم كه استادمان آيت اللّه خويى رحمه اللّه بحثى مفصل در خصوص مصونيت قرآن از احتمال هرگونه زيادى و كاستى آورده است ، و نوشتار ما در اين زمينه از اثر ايشان سرمشق گرفته و از اين نظر ، وامدار سبك ايشان است ؛ به اين دليل عنوان بحث را از بيان ايشان برگرفته‌ايم كه پيوسته انديشه‌هاى تابناك ايشان لبريز از خير و بركات بوده باشد . « 2 »\r\nبارى آنچه گفته شد اهم گفتار فرهيختگان نامى جهان تشيع است . در بين آنها نظريات بزرگانى را يادآور شديم كه حوزه‌هاى علميه از فيض وجود آنان بهره‌مند و آوازه فضيلت و نبوغ ايشان در ادب و كمال جهان‌گير شده است ؛ بىترديد اينان پيشواى امت و اسوه جهانيان و نمونه‌هاى كامل تبحر در علوم و معارف اسلامى در طول دوران به‌شمار مىآيند .\r\nبه همين دليل به آراء آنان بسنده كرديم و دامن كلام را از استقصاى سخن همهء انديشوران بازگرفتيم ؛ چون گفتار ايشان ما را كفايت مىكند و با نظريات آنان - كه تبلور عقايد كامل يك امت است - حجت تمام مىباشد .\r\nبارى ، اينان كسانى هستند كه امتى بر گرد آنان جمع شده و طريق مذهب حق در آراء و عقايد آنان تجلى يافته است ؛ نه آن بىنشان‌هاى اندكى كه امت اسلامى از آرائشان بهره‌اى نبرده و برايشان شخصيت علمى قايل نبوده است و اقوال وارونه‌شان حجيتى را به دنبال نمىآورد .\r\nالبته كسانى كه در نهادشان ميل به باطل است همواره گرد متشابه گشته‌اند تا\r\n\r\n\r\n","description":"","footnote":"\r\n( 1 ) . ر . ك : انوار الهدايه ( شرح كفاية الاصول ) ، ج 1 ، ص 247 - 243 .\r\n( 2 ) . ر . ك : البيان في تفسير القرآن ، ص 254 - 215 .\r\n","page_name":" 85 ","page_number":91},
  {"content":"\r\n\r\nبدين ترفند آتش فتنه را برافروزند و دامنه فساد و تباهى را در گستره اين خاكدان بگسترانند .\r\n\r\n","description":"","footnote":"","page_name":" 86 ","page_number":92},
  {"content":"\r\n\r\n\r\nفصل چهارم گواهى صاحبنظران اهل سنت ( به پيراستگى شيعه از قول به تحريف )\r\nپاره‌اى از محققان اهل سنت با كمال صراحت اعلام كرده‌اند موضع علماى شيعه اماميه نسبت به مسأله تحريف پاك و پيراسته است ؛ اينان مىگويند هركس در بحث‌هاى طرح شده در زمينه‌هاى مختلف دينى - خصوصا مباحثى كه مربوط به قرآن است - از طرف دانشمندان بنام اين مذهب ، به كاوش پردازد ، به خوبى درمىيابد كه آنان تا چه حد به اين كتاب با ديده تكريم و احترام نگريسته‌اند و تا چه مقدار در حفظ و حراست از آن و در دفاع از قداست آن در طول تاريخ اسلام جان‌فشانى و سرمايه‌گذارى نموده‌اند . پس سزاوار و شايسته است كه دامان ايشان را از عقيده به تحريف پاك و پيراسته انگاريم . قول به تحريف كرامت قرآن را مخدوش مىكند و به جفا از قدر و منزلت مقدسترين چيز در حيات امت اسلامى و در رأس آنها دانشمندان نامى شيعه كه در همه تلاش‌هاى علمى و آراء خود دل در گرو راهنمايىهاى امامان معصوم عليهم السّلام خود سپرده‌اند ، مىكاهد .\r\n\r\n","description":"","footnote":"","page_name":" 87 ","page_number":93},
  {"content":"\r\n\r\nاينك نمونه‌هايى از گواهى بزرگان اهل سنت در اين زمينه را از نظر مىگذرانيم :\r\n1 . ابو الحسن على بن اسماعيل اشعرى ( رهبر اشاعره ) شيعه را كه خود او آنها را روافض ناميده است دو فرقه مىداند :\r\n1 . دسته‌اى كه ظاهرگرايند ؛ اينان كسانىاند كه در انديشه‌شان نمىتوان عمقى جست و در زمينه تفكرات نظرى از توان لازم محرومند ، « 1 » اينان مىپندارند قرآن كاستى پذيرفته است و در رأى خود به پاره‌اى از روايات در اين زمينه استناد مىكنند كه نزد پژوهشگران محقق از بها و ارزشى برخوردار نيستند . اين دسته نظير همكيشان خود يعنى حشويه از اهل سنت به ظاهر اين گونه روايات دلخوش كرده‌اند . باوجوداين ، همين گروه با قوت تمام احتمال وقوع هرگونه افزايشى را در قرآن انكار نموده‌اند و آن را به ضرورت شريعت جايز نمىشمارند ، به همين منوال ، هرگونه تبديل يا تغيير را در نص موجود قرآن مردود مىانگارند ؛ جز آنكه مىگويند از قرآن بسيار حذف شده است « 2 » و فقط امام قائم مىداند آن مقدار چقدر است .\r\n2 . اما دسته دوم يعنى محققان و صاحبان انديشه و اجتهاد ، كسانى هستند كه اساس شريعت را بر پايه‌هاى عقل و حكمت بنيان نهاده و مبانى عدل را محكم ساخته و مدعىاند جريان امامت مىبايست پس از پايان پذيرفتن دوره رسالت ، همچنان استمرار يابد ؛ اينان - در پى همين انديشيدن عقلانى - احتمال هرگونه تغيير يا تبديل يا نقصان يا فزونى و يا جابجايى را با تمام شدت انكار كرده و بر آن ، خط\r\n\r\n\r\n","description":"","footnote":"\r\n( 1 ) . اينان فرقه‌اى هستند كه از گروه محدثان شيعه ، در دوران اخير انشعاب يافته‌اند و نام خود را اخبارى گذاشته‌اند ؛ جزائرى چهره شاخص ايشان اين نام را در كتاب « منبع الحياة » ( ص 31 چاپ بغداد ) بر ايشان نهاده است . بارزترين شاخصه ايشان تحجر و قشرىگرى است . اينان مانند حشويه كه از حنابله - چنان كه قاضى عبد الجبار در شرح خود بر اصول پنجگانه معتزله ص 527 گفته است - سر برآورده‌اند ، كتب خود را بىپروا از منقولات و داستان‌هاى بىاساس لبريز ساخته‌اند .\r\n( 2 ) . نخستين كسى كه ادعاى سقوط بسيارى از آيات از قرآن را نمود عبد اللّه بن عمر بود ؛ چنان كه مىگفت : « مبادا كسى از شما مدعى باشد كه همه قرآن را دريافته است ؛ زيرا او چه مىداند كه همه قرآن كدام است ؟ » ( الاتقان ، ج 3 ، ص 72 ) ، شايد اين لغزش او در اثر گفتارى باشد كه از سوى پدرش القا شد كه مدعى بود دو سوم قرآن حذف شده است . ( الاتقان ، ج 1 ، ص 198 ) يا طبق نقل ابن شهاب مدعى بود كه با شهادت حافظان قرآن در جنگ يمامه مقدار زيادى از قرآن از دست رفته است ( منتخب كنز العمال ، حاشيه مسند ، ج 2 ، ص 50 ) ، بنابراين ادعاى از بين رفتن كثيرى از قرآن تهمتى است عليه شيعه كه بر تهمت‌زنندگان شايسته‌تر است .\r\n","page_name":" 88 ","page_number":94},
  {"content":"\r\n\r\nبطلان كشيده‌اند . قرآن در نظر ايشان با همان كيفيت كه خداوند بر پيامبرش صلّى اللّه عليه و آله نازل كرده بود - بىهيچ دگرگونى و تبديل و كاستى - ماندگار مانده است و خواهد ماند .\r\nاشعرى مىگويد : « روافض درباره كاستى يا زيادتى قرآن اختلاف كرده و دو گروه شده‌اند : دسته‌اى به كاستى قرآن معتقد شده و فزونى آن را مردود اعلام كردند .\r\nهمچنين وجود هرگونه تغيير در آن را تكذيب نمودند . با اين حال مدعىاند بخش عظيمى از قرآن حذف شده و فقط امام وقت از آن آگاه است . دسته دوم ، يعنى كسانى كه قايل به اعتزالند ( يعنى به عدل الهى و امامت معتقدند ) « 1 » مىپندارند قرآن نه دچار نقصان شده و نه زيادتى در آن ره يافته است ؛ بلكه به همانگونه كه خداوند بر پيامبرش صلّى اللّه عليه و آله فرو فرستاد - بدون هيچ تغيير يا تبديل - باقىمانده است » . « 2 »\r\nاين گفتار بزرگترين پيشواى تفكر اسلامى در طليعه قرن چهارم هجرى ( م 330 ) است كه به اين صراحت و روشنى گواهى مىدهد دانشمندان محقق نامى شيعه اماميه ، قول به تحريف را در تمامى اشكال آن ، از اساس مردود مىشمارند . با چنين شهادتى چگونه از كسى رواست كه قول به تحريف را به شيعه نسبت دهد مگر آنكه در وادى ضلالت و گمراهى سخت سرگردان باشد ؟ .\r\nسيد شرف الدين عاملى در ضمن بحثى لطيف كه درباره سلامت قرآن از احتمال تحريف نگاشته است ، آنان را كه بىپروا و از روى شتاب تهمت‌هاى كوركورانه‌اى نثار امتى پاك و پيراسته دامن مىكنند به چوب سرزنش سخت عتاب نموده و در پايان آورده است : « پژوهشگران اهل سنت به خوبى مىدانند منزلت قرآن كريم نزد اماميه همان است كه ما يادآور شديم و از سر انصاف ، به صراحت با ما دمسازند » .\r\n2 . امام محقق و متتبع رحمة اللّه هندى در كتاب نفيس خود اظهار الحق چنين مىگويد : « قرآن مجيد نزد جمهور علماى شيعه اماميه اثنا عشرى از هرگونه تغيير و\r\n\r\n\r\n","description":"","footnote":"\r\n( 1 ) . مقصود از قائلان به امامت ، شيعه اماميه اثنا عشريه است . همانان كه بيشترين طوائف شيعه را تشكيل مىدهند و گروهى هستند كه به دين سود مىرسانند و هماره بر زمين پايدار خواهند بود ، ايشان بازوان توانمند امت‌اند ، گردونه تحقيق و موشكافى در زمينه‌هاى مختلف علوم و معارف اسلامى و نيز در استنباط مبانى شريعت بر محور ايشان مىچرخد و به عكس ديگر فرق اسلامى باب اجتهاد نزد ايشان گشوده است .\r\n( 2 ) . مقالات الاسلاميين ، ج 1 ، ص 120 - 119 .\r\n","page_name":" 89 ","page_number":95},
  {"content":"\r\n\r\nتبديل مصون و محفوظ است و هركس از ايشان ( يعنى اخباريان ) سخن از كاستى آن به ميان آورد نزد ايشان مردود و بىارزش است . - امام هندى آنگاه به گفتار رجال شيعه نظير صدوق و سيد مرتضى و طبرسى و حرّ عاملى و ديگر مشاهير استشهاد مىنمايد ، سپس مىگويد : - با ملاحظه گفتار اركان مذهب اماميه آشكار مىگردد كه مذهب حق نزد علماى اماميه اثنا عشرى چنين است : قرآنى كه خداوند بر پيامبرش نازل كرده ، همان است كه امروز بين الدفّتين در دسترس مردم است ؛ نه بيشتر و نه كمتر و همان است كه در دوران پيامبر صلّى اللّه عليه و آله در يك مجموعه گرد آمد و توسط هزاران تن از صحابه حفظ و نقل شده است ؛ قرآن هنگام ظهور امام زمان ( عج ) با همين كيفيت و ترتيب فعلى ظاهر خواهد شد . - نيز مىگويد : - بلى جماعتى خرد و ناچيز به وقوع تغيير در قرآن گمان برده‌اند ولى عقيده ايشان به خودشان باز مىگردد و نزد شيعه از درجه اعتبار ساقط است » .\r\nمحقق هندى همچنين مىگويد : « پاره‌اى اخبار ضعيف كه اينان براى تأييد ديدگاه خود آورده‌اند قاصر از آن است كه سبب شود ، از امر معلوم و مقطوع دست بشوييم : حق همين است كه اين اخبار ضعيف شايسته تمسك نيست زيرا خبر واحد مفيد علم نيست ؛ بنابراين هرگاه با ادله قطعى ديگر ناسازگار باشد همانگونه كه علامه حلى در مبادى الوصول الى علم الاصول آورده ، مردود است » . « 1 » نيز مىگويد : « تفسير صراط المستقيم كه از جمله كتب معتبر تفسيرى نزد علماى شيعه است ، در تفسير آيه شريفه  « إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ »  « 2 » چنين آمده است : ما قرآن را از تحريف و تبديل و زيادت و نقصان حفظ و حراست مىكنيم » . « 3 »\r\n3 . دكتر محمد عبد اللّه درّاز از اساتيد معاصر به پيراستگى ساحت شيعه اماميه از قول به تحريف گواهى داده است . او مىگويد : « در هر صورت اين مصحف تنها مصحفى است كه در جهان اسلام - از جمله جهان تشيع با همه فرقه‌هايش - در طى 13 قرن متداول و رايج است ؛ در اينجا عقيده مهمترين فرقه شيعه ( يعنى شيعه اماميه ) را به نقل از كتاب ابو جعفر صدوق يادآور مىشويم . صدوق مىگويد :\r\n\r\n\r\n","description":"","footnote":"\r\n( 1 ) . الفصول المهمه ، ص 166 - 164 .\r\n( 2 ) . حجر 15 : 9 .\r\n( 3 ) . اظهار الحق ، تحقيق دسوقى ، ج 2 ، ص 209 - 206 .\r\n","page_name":" 90 ","page_number":96},
  {"content":"\r\n\r\nاعتقاد ما درباره قرآن اين است كه كتابى كه خداوند بر پيامبرش محمد صلّى اللّه عليه و آله وحى نمود تمام آن چيزى است كه مصحف كنونى و بين الدفتين دربرداشته و امروزه در دسترس مردم است ؛ بىهيچ افزايش يا كاستى ؛ و هركس به ما نسبت دهد كه قرآن را بيش از آنچه موجود است مىدانيم در حقيقت بر ما دروغ بسته است » .\r\nاستاد درّاز مىگويد : « باتوجه به همين نكته است كه « لوبلو » تأكيد دارد قرآن امروز همان كتاب ربانى منزل است ؛ بدون راه يافتن تغييرى در آن . . . . مطلبى كه « و . موير » پيش از او بر آن صحه گذاشته بود ، پس تمام فرق اسلامى با همه اختلافاتى كه باهم دارند بيش از يك قرآن نداشته و ندارند » . « 1 » آنگاه به نقل از ميرزا اسكندر كاظم آورده است كه بىترديد سوره نورين « 2 » حاصل جعل وضّاعان است . استاد دراز مىگويد : « اين عالم جليل القدر اثبات نموده كه در هيچ‌يك از مصاحف موجود نزد شيعه اثرى و نامى از چنين سورهء موهومى به ميان نيامده است تا چه رسد به تأليفات ايشان كه در آن به بحث‌هاى تقليدى پرداخته‌اند .\r\nبراى آنكه مجعول بودن اين سوره ادعايى را دريابى ، كافى است يك‌بار آن را از روى دقت از نظر بگذرانى و انبوهى از عبارات ركيك و سبك آن و نيز كلمات به سرقت گرفته شده از قرآن را در نظر آورى تا ببينى بين سستى و ركاكت چنين متنى با زيبايى دلكش سبك قرآنى و نظم و هماهنگى موجود در آن تا چه حد فاصله است » . « 3 »\r\n4 . استاد شيخ محمد محمد مدنى رئيس دانشكده شريعت [ فقه 
  ] در دانشگاه الازهر مىگويد : « معاذ اللّه - از اينكه - اماميه معتقد به كاستى قرآن باشند ؛ آنچه هست رواياتى است كه در كتب روايى ايشان آمده است همانگونه كه در جوامع روايى ما نيز چنين رواياتى يافت مىشود ؛ آنچه مهم است نظريه محققان هردو طايفه است .\r\nخوشبختانه آنان با اعلام سستى اين عقيده ، بر آن خط بطلان كشيده‌اند . بارى حق\r\n\r\n\r\n","description":"","footnote":"\r\n( 1 ) . مدخل الى القرآن الكريم ، ص 40 - 39 .\r\n( 2 ) . اين دو سوره را « جارسين دى تاسى » منتشر كرده است .\r\n( 3 ) . حاشيه المدخل ، ص 40 .\r\n","page_name":" 91 ","page_number":97},
  {"content":"\r\n\r\nاين است كه در شيعه اماميه يا زيديه و نيز در اهل سنت ، هيچكس معتقد به تحريف قرآن نيست . هركس بخواهد مىتواند نظير چنين رواياتى را كه همگان از آنها اعراض كرده‌اند ، در كتاب الاتقان سيوطى پيدا كند . - او همچنين مىگويد : - يكى از نويسندگان مصرى « 1 » در سال 1948 ميلادى كتابى به‌نام الفرقان نگاشت و آن را از امثال چنين روايات ضعيف و مجعول كه از كتب و مصادر روايى اهل سنت نقل كرده بود مشحون ساخت . در پى آن دانشگاه الازهر - پس از آنكه با دليل و برهان و مباحث علمى وجوه فساد و بطلان آن را برملا ساخت - از دولت وقت مصادره اين كتاب را درخواست كرد ؛ دولت نيز در پاسخ به اين درخواست ، كتاب مذكور را مصادره نمود . نويسنده كتاب در ضمن دادخواستى اعلام خسارت نمود ؛ ولى دادگاه اين درخواست را رد كرد . آيا مىتوان به استناد كتاب يك نفر گفت : اهل سنت منكر قداست قرآنند ؟ يا به دليل روايت فلان يا كتاب به همان معتقد به نقصان قرآن است ؟\r\nاگر درباره اهل سنت چنين قضاوتى نارواست ، درباره شيعه اماميه همچنين است ؛ در اين مورد ، آنچه شيعه دارد رواياتى است در پاره‌اى از كتب ايشان ، همانگونه كه در پاره‌اى از كتب ما آمده است .\r\nشاهد اين ادعا سخنى است كه امام علامه ابو على فضل بن حسن طبرسى - از بزرگان علماى اماميه در قرن ششم هجرى - در ديباچه كتابش مجمع البيان لعلوم القرآن در رد روايات ضعيفى كه بر نقصان بخشى از قرآن اشاره دارد ، بيان كرده است ؛ نص گفتار ايشان چنين است : « جمعى از اصحاب ما و قومى از حشويه - از ميان عامه - وقوع تغيير و نقصان را در قرآن روايت كرده‌اند ؛ اما آنچه مذهب اصحاب ماست خلاف آن است ؛ همانگونه كه سيد مرتضى بر آن تأكيد نموده و كلامى وافى پيرامون آن گفته است » . - ايشان پس از نقل تمام و كمال كلام علامه طبرسى همانگونه كه ما هم يادآور شده‌ايم مىگويد : - اين كلام به وضوح صراحت دارد بر اينكه اماميه مثل برادران اهل سنت خود معتقدند قرآن كامل بوده ، حتى يك حرف\r\n\r\n\r\n","description":"","footnote":"\r\n( 1 ) . او ابن الخطيب محمد محمد عبد اللطيف است كه در آينده به تفصيل از او سخن به‌ميان خواهد آمد .\r\n","page_name":" 92 ","page_number":98},
  {"content":"\r\n\r\nآن از قلم نيفتاده است ؛ و هركس مدعى نقصان باشد به روايات باطلى استناد كرده است كه در نظر چنين شخص ساده‌لوحى صحيح به نظر آمده است » .\r\nاستاد مدنى مىافزايد : « استاد شيخ محمد جواد مغنيه يكى از شخصيت‌هاى بزرگ عالم تشيع در لبنان كه مدتى منصب قضاوت را به عهده داشت و پس از آن رياست دادگاه عالى شريعت به ايشان واگذار شد چنين نگاشته است : نظر كسانى را كه به استناد وجود پاره‌اى از روايات در جوامع روايى بعضى از انديشوران شيعه ، به احتجاج با اين فرقه برخاسته‌اند به اين نكته جلب مىكنم كه شيعه معتقد است در كتب حديثى موجود در كتابخانه‌هاى ايشان مثل كافى و استبصار و تهذيب و من لا يحضره الفقيه ( كتب اربعه و مهمترين جوامع روايى ) روايات صحيح و ضعيف با هم گرد آمده است ، چنان كه در كتب فقهى كه توسط فقهاى شيعه به رشته تحرير در آمده ، خطا و صواب انعكاس يافته است . خلاصه آنكه هيچ كتابى را در جهان تشيع سراغ نداريم كه شيعه چنان به حقانيت و درستى آن دل بسته باشد و آن را از اول تا به آخر ، مبرا و پيراسته از هر خطا و كژى انگارد ؛ جز يك كتاب و آن قرآن كريم است .\r\nبنابراين احاديثى كه در كتب روايى شيعه آمده است ، نمىتواند عليه مذهب شيعه يا بر هر شيعى به اين عنوان كه داراى مذهب شيعه است ، حجت باشد و حديثى كه يك شيعه گردآورده است فقط عليه او به‌عنوان يك فرد - نه به‌عنوان انتسابش به تشيع - قابل احتجاج است . اين نتيجه طبيعى - براى هركس كه شايسته باشد - فتح باب اجتهاد است . اجتهاد ، همانگونه كه در استخراج حكم از آيه يا روايتى نقش اساسى دارد ، در تشخيص صحت يا ضعف سند نيز مدخليت تمام دارد . اگر بگوييم : اعتقاد به وجود كذب و جعل بين احاديث ، يكى از واقعيت‌هاى انكارناپذير ميان اهل اسلام - بدون فرق بين مذاهب مختلف - است ؛ به اندازه‌اى كه صاحبان تمام فرق اسلامى بر آن اتفاق دارند ، سخنى از روى گزافه نگفته‌ايم » . « 1 »\r\nدكتر محمد تيجانى سماوى مىگويد : « اگر تمام شهرهاى اسلامى در شرق و غرب و شمال و جنوب جهان اسلام را زير پا بگذاريم و تمام مراكز دنيا را از نظر\r\n\r\n\r\n","description":"","footnote":"\r\n( 1 ) . مجله رسالة الاسلام ، منتشره از سوى دار التقريب بين المذاهب الاسلاميه ، قاهره ، سال يازدهم ، شماره 44 ، ص 385 - 382 .\r\n","page_name":" 93 ","page_number":99},
  {"content":"\r\n\r\nبگذرانيم خواهيم يافت كه در همه‌جا يك قرآن - بىكاستى و بىفزونى - زينت بخش مسلمين است . هرچند مسلمانان به مذاهب و فرق و ملل و نحل پراكنده شده‌اند و اجتماع به هم پيوسته ايشان از هم گسسته است ، خوشبختانه قرآن به‌عنوان تنها ريسمانى كه مايه وحدت مسلمانان است بىآنكه حتى دو نفر دچار اختلاف در آن باشند ، نقش خود را به خوبى ايفا نموده است . . . آنچه به‌عنوان قول به تحريف ، به شيعه نسبت داده مىشود فقط صرف ناسزاگويى و ژاژخايى است ؛ بىآنكه از جام حقيقت در معتقدات شيعه جرعه‌اى نوشيده باشند ؛ چه اينكه هرگاه ما عقيده شيعه را پيرامون قرآن ، به صداقت بنگريم ، در خواهيم يافت كه ايشان همگى بر نزاهت و پيراستگى قرآن از هرگونه تحريف يك‌صدا هستند .\r\nچرا - جاى - دور برويم ؛ شهرهاى شيعه شهره آفاق و آراء فقهى ايشان نزد همگان معروف است ؛ اگر قرآن شيعه غير از قرآنى است كه نزد ديگر فرق اسلامى موجود است مىبايست مردم از آن اطلاع حاصل مىكردند . هرگز فراموشم نمىشود وقتى كه ذهنم از اين گونه شايعات لبريز بود و براى اولين بار در شهرهاى شيعه‌نشين گام مىنهادم و هرگاه كتابى حجيم به دستم مىرسيد با شتابى فراوان آن را مىگشودم تا با دست‌يافتن به قرآن ويژه شيعه دلم آرام گيرد ؛ اما چه زود دريافتم كه اين گونه گفتارها پندارى بيش نيست و بعدها پى بردم چگونه كينه‌توزانى ستم‌پيشه براى آنكه از شيعه چهره‌اى نفرت‌انگيز ميان مسلمين بسازند اين گونه شايعات دروغين را نشر مىدهند . متأسفانه محمد تقى نورى طبرسى ( م 1320 ) با تأليف كتاب فصل الخطاب فى تحريف الكتاب دستاويزى نامبارك در اختيار دشمنان فرصت‌طلب شيعه گذاشت تا به واسطه آن همواره اين طايفه مظلوم را به باد ناسزا بگيرند و بر ايشان به احتجاج پردازند .\r\nاين زورگويان مىخواهند مسؤوليت اين كتاب را برعهده تمام شيعه بگذارند [ و همگان خوب مىدانند كه 
  ] انصاف نيست عقيده يك نويسنده را به‌عنوان عقيده مذهب قلمداد كنند .\r\nچه بسيار است كتاب‌هايى كه پا به عرصه وجود نهاده ( تدوين شده است ) و تنها نشانگر نظر نويسنده و مؤلف آن است نه بيشتر ، و در آنها سره و ناسره ، حق و باطل و\r\n\r\n","description":"","footnote":"","page_name":" 94 ","page_number":100},
  {"content":"\r\n\r\nخطا و صواب كنار يك سفره نشسته است . اين مطلب مختص به شيعه نيست و درباره ديگر فرق اسلامى نيز صادق است . اگر قرار باشد آمدن يك مطلب در كتاب ، نشان‌دهنده عقيده يك فرقه باشد اهل سنت به نسبت تحريف قرآن سزاوارترند تا شيعه . « 1 »\r\nآيا جايز است مسؤوليت كتابى كه وزير فرهنگ وقت مصر و رئيس دانشكده ادبيات عرب - دكتر طه حسين - در خصوص قرآن و شعر جاهلى نگاشته است متوجه اهل سنت و جماعت سازيم و عقيده او را عقيده اهل سنت قلمداد كنيم ؟ آيا سزاست مسؤوليت روايت بخارى يا صحيح مسلم را - با همه صحت آن نزد اهل سنت - كه از وقوع زيادت و كاستى در قرآن گزارش داده است به گردن اهل سنت بگذاريم ؟ » .\r\nدكتر تيجانى پس از نقل گفتار استاد محمد مدنى چنين آورده است : « بعد از اين توضيحات بايستى براى تو - اى خواننده عزيز - روشن شده باشد كه تهمت قول به تحريف ، به اهل سنت سزاوارتر است از شيعه . پس چرا ننگى را كه خود به دوش مىكشند برعهده ديگران بگذارند و آنان را متهم سازند . . . چه به ميزان كافى دلايل و شواهدى را از كتب اهل سنت برايت يادآور شدم كه نشان مىداد چگونه بر تحريف قرآن و زيادت و كاستى آن صحه مىگذارند » .\r\nتيجانى آنگاه روايات تحريفى را كه حشويه از اهل سنت روايت كرده‌اند و در صحاح سته آنان آمده است ذكر مىكند - كه ان شاء اللّه بخشى از اين روايات را در فصل آتى خواهيم آورد - آنگاه مىافزايد : « اگر كتب اهل سنت و جوامع روايى و صحاح ايشان كه از رواياتى به صراحت وقوع نقصان يا زيادت قرآن را اعلام نموده لبريز است چگونه سزاست شيعه را - كه بالاجماع بر بطلان تحريف رأى داده است - به باد ناسزا گرفته ، بر ايشان تهمت روا دارند ؟ با همه اينها آنچه مهم است اين است كه دانشمندان اهل سنت و محققان شيعه همگى بالاتفاق اين گونه روايات را شاذ و\r\n\r\n\r\n","description":"","footnote":"\r\n( 1 ) . تيجانى در حاشيه ، اين مطلب را آورده است : « زيرا فصل الخطاب نزد شيعه اعتبار ندارد ؛ در حالىكه روايات كاستى و فزونى قرآن در صحاح اهل سنت مثل صحاح بخارى و مسلم و مسند امام حنبل - كه مهمترين كتب اين طايفه است - مطرح شده است » .\r\n","page_name":" 95 ","page_number":101},
  {"content":"\r\n\r\nبىاساس اعلام نمودند و با دلايل فراوان و قانع‌كننده اثبات نمودند قرآنى كه اينك در دست ماست - بىهيچ كاستى يا فزونى يا تبديل و يا تغيير - همان قرآنى است كه از سوى خداوند بر پيامبر اكرم صلّى اللّه عليه و آله نازل شده است .\r\nپس دور از انصاف است كه اهل سنت ، شيعه را به دليل وجود رواياتى كه در نزد ايشان بىاساس اعلام شده و خود ايشان از آن اظهار برائت كرده‌اند سرزنش نمايد ؛ اما از وجود رواياتى در صحاح سته خود در همين زمينه دم فروبندد ؟ » . « 1 »\r\nآنچه گفته شد گواهىهاى صادقانه‌اى است از طرف محققان عامه مبنى بر پيراسته بودن دامن علماى شيعه از تهمت تحريف و اينكه تحريف جز از سوى گروهى اندك و ناچيز كه در محافل معروف شيعه سخت بىاعتبارند ، هرگز از سوى دانشمندان محقق پذيرفته نشده است ؛ همانگونه كه در ميان محققان عامه تنها حشويه هستند كه به تحريف متمايل شده‌اند و آنان نيز در مجامع علمى عامه بىمقدار و زبونند . اين ، حقيقتى است مانند آفتاب روشن - بىذره‌اى غبار بر چهره آن - كه نمىتوان عقيده‌اى را به فرقه‌اى نسبت داد در حالىكه شخصيت‌هاى ممتاز و شاخص آن مذهب خلاف آن را اظهار نموده و مىنمايند .\r\nبارى شايد حقيقت امر بر پاره‌اى از نويسندگان پوشيده مانده و چهره حق مه‌آلود بوده است كه - مانند افكندن تيرى بىهدف - به شيعه تهمت تحريف روا داشته‌اند .\r\nابن حزم ظاهرى به استثناى سيد مرتضى و شيخ مفيد و شيخ طوسى ، شيعه را به‌طور عموم به قول به تحريف متهم مىسازد ؛ او مىگويد : « از جمله عقايد اماميه در گذشته و حال آن است كه مىگويند قرآن مبدل شده و دچار فزونى و كاستى بسيار گرديده است ؛ در بين ايشان فقط على بن حسين ( مرتضى علم الهدى ) است كه امامى است و به اعتزال تظاهر مىكند . با اين حال منكر اين رأى شده و معتقد به تحريف را تكفير نموده است . در اين راه ابو يعلى ميلاد طوسى و ابو القاسم رازى با او همراهند » . « 2 »\r\n\r\n\r\n","description":"","footnote":"\r\n( 1 ) . دكتر تيجانى ، لأكون مع الصادقين ، ص 271 - 259 .\r\n( 2 ) . ر . ك : الفصل فى الملل و النحل ، ج 4 ، ص 182 ، ابو يعلى همان شريف محمد بن حمزه طالبى ( م 463 ) است . او همان كسى است كه غسل شريف مرتضى را به عهده داشت ( تهرانى ، طبقات اعلام القرن الخامس ، ص 127 )\r\n","page_name":" 96 ","page_number":102},
  {"content":"\r\n\r\nشگفت است كه ابن حزم با وجود استثناى چنين شخصيت‌هايى ، باز شيعه را قايل به تحريف مىانگارد ؛ زيرا مذهب شيعه - كه به امامت و عدل تأكيد دارند - جز راهى كه سيد مرتضى و استادش شيخ مفيد و شاگردش شيخ طوسى و همانندان ايشان از رجال شيعه بر آن رفته‌اند نيست .\r\nبنابراين استثنا كردن امثال اين چهره‌هاى نامى به‌معناى استثنا كردن سلسله جنبانان و اركان مذهب شيعه است ؛ زيرا مذهب شيعه - اگر بخواهد تجلى يابد - تنها در وجود چنين فرهيختگان برجسته‌اى متبلور مىشود نه رأى اندكى گمنام و بىاصل و اساس .\r\nهمين خطاى ابن حزم را خياط معتزلى ابو الحسين عبد الرحيم بن محمد در كتاب خود به نام الانتصار كه آن را در رد بر ابن راوندى نگاشته ، مرتكب شده است . او در مواضع مختلفى از كتاب خود - كوركورانه و از سر جفا - شيعه را به اعتقاد به تحريف متهم ساخته است ؛ در يك‌جا از كتابش آورده است كه جماعتى از شيعه معتقدند مسلمانان قرآن را جمع‌آورى نموده و از روى عمد از آن كاسته و چيزهايى را بر آن افزوده‌اند . . . ، او اين ادعاى كذب را چندين بار در كتابش مىآورد . . . « 1 »\r\nما كه هرچه گشتيم نتوانستيم آن جماعتى را كه منتسب به شيعه بوده و چنين اعتقادى را از نظر اين نويسنده دارند پيدا كنيم ؛ فقط اين را دريافتيم كه هيچ‌يك از شيعيان از هر فرقه‌اى كه باشند - چنان كه پيش از اين مرحوم طبرسى بر عدم فزونى در قرآن ادعاى اجماع كرده بود - مدعى راه يافتن فزونى در قرآن نشده است .\r\nچنين سبكسرىهايى از كسانى مانند نويسنده الانتصار عجيب نمىنمايد ؛ آنچه مايه شگفتى است خطاى فاحشى است كه قاضى عبد الجبار بن احمد معتزلى از رؤساى معتزله مرتكب شده است . او در بحث از انواع اختلافات پيرامون قرآن كريم ، چنين آورده است : « از جمله اين اختلافات ، عقيده‌اى است كه از طرف جماعتى از اماميه رافضى مطرح شده و آن وقوع زيادى و كاستى در قرآن است .\r\n\r\n\r\n","description":"","footnote":"\r\n- اما ابو القاسم رازى به نظر مىرسد كه او على بن محمد بن على خزّاز صاحب كتاب « كفاية الاثر فى النصوص على الائمة الاثنى عشر » است ( الطبقات ، ص 159 . معالم العلماء ، ص 71 ) .\r\n( 1 ) . ر . ك : الانتصار ، با مقدمهء محمد حجازى ، ص 38 - 37 و 236 .\r\n","page_name":" 97 ","page_number":103},
  {"content":"\r\n\r\nاينان معتقدند : قرآن دوره پيامبر صلّى اللّه عليه و آله به مراتب از قرآن فعلى ضخيم‌تر و پرحجم‌تر بوده است ؛ حتى مىگويند : سوره احزاب آن‌قدر بزرگ بوده كه يك بار شتر مىشده و آن‌قدر كاسته و افزوده شده و دچار دگرگونى گشته ، كه به اين خردى كنونى در آمده است ، ايشان در اين عقيده از روى جهالت و نادانى از آبشخور ملحدان بهره گرفته و موجبات خروج خود از دين را فراهم آورده‌اند » . « 1 »\r\nچنين افتراى بزرگ و ناروايى از امثال چنين دانشمند محققى بسيار مايه شگفتى است ؛ چه مثل خوبى است : « الجواد قد يكبو ، و الصارم قد ينبو ؛ سخى گاهى به خسّت در افتد و شجاع گاه جبان نمايد » . به علاوه ، ادعاى زيادى سوره احزاب بيش از مقدار فعلى ، از طرف بزرگان نامى اهل سنت عنوان شده است و - تو نيك دانستى كه - ابن حزم آن را به ابىّ بن كعب نسبت داده و معتقد است سند آن چون آفتاب روشن [ صحيح 
  ] است . « 2 » پس چه دشوار است باور آنكه چنين حقيقت شناخته شده‌اى از كسى چون قاضى عبد الجبار پوشيده مانده و به جفا پاكدامنان تشيع را به تهمت آلوده باشد .\r\nحال كه سخن از تهمت نارواى - دور از انتظار - برخى رجال اهل سنت نسبت به شيعه به ميان آمده است ، بد نيست در اينجا گفتار شيواى شريف رضى الدين ابو القاسم على بن موسى معروف به ابن طاووس ( م 664 ) را يادآور شويم . او اين گفتار را در رد ابو على جبايى ( م 235 ) كه به شيعه نسبت تحريف داده ، آورده است .\r\nسخن او چنين است :\r\n« [ جناب جبايى 
  ] آنچه تو گفتى و بر مدعيان وقوع تبديل و تغيير در قرآن به طعنه تاختى تماما متوجه سرور تو عثمان است ؛ چون مسلمانان همگى مىدانند كه عثمان مردم را بر اين مصحف شريف گرد آورد و در پى آن ، ديگر مصاحف را تحريف نمود و سوزاند ؛ اگر خود عثمان به وقوع تبديل و تغيير در مصاحف صحابه اعتراف نمىكرد هرگز وجود مصحف تحريف شده در ذهن كسى نقش نمىبست ، بلكه همه مصاحف را يك‌دست مىنگريستند . افزون بر اين ، به جبايى مىگوييم : تو\r\n\r\n\r\n","description":"","footnote":"\r\n( 1 ) . شرح الاصول الخمسه ، ص 601 .\r\n( 2 ) . ر ك . : مقدمه كتاب المحلى ، ج 11 ، ص 235 .\r\n","page_name":" 98 ","page_number":104},
  {"content":"\r\n\r\nبه وجود قاريان هفتگانه اقرار دارى ؛ چون ايشان در حروف و حركات و سكنات قرآن اختلاف كرده‌اند و گرنه قرائت‌هاى هفتگانه معنا نداشت و فقط يك قرائت وجود داشت . آيا اين رافضىها [ كه به جفا شيعه را بدين نام مىخوانند 
  ] هستند كه ادعاى اختلاف و تبديل در قرآن كرده‌اند يا شما و اسلاف شمايند كه خود - به وضوح - بر آن صحه گذاشته‌اند .\r\nبر همگان روشن است كه در ديدگاه ما - شيعيان - قرآن يكى است و از نزد خداى واحد فرو فرستاده شده است ؛ همانگونه كه امام جعفر بن محمد الصادق عليه السّلام به آن تصريح فرموده‌اند .\r\nنيز مىگوييم : تو در تفسير خود ادعا كرده‌اى كه « بسم اللّه الرحمان الرحيم » جزو قرآن نيست و آن را به‌عنوان آيه به حساب نياورده‌اى ؛ حال آنكه يكصد و سيزده آيه قرآن را تشكيل مىدهد ؛ و به اصرار آن را زائد دانسته‌اى و عثمان را عامل درج آن در صدر سوره‌ها - به قصد جدا كردن سوره‌ها از هم - معرفى نموده‌اى . - جناب جبايى - اينكه مىگويى قرآن دچار فزونى شده و آياتى اين‌چنين قابل ملاحظه كه اصالتا از قرآن نبوده بر آن افزوده شده است ، اعترافى از جانب شما نيست ؟ » . « 1 »\r\n[ بارى ، چقدر زشت است شاخى در چشم خود نديدن و خارى بر پاى ديگران جستن 
  ] آنچه گفته شد قضاوت جمعى بود كه به هر صورت مهر خاموشى بر لب زده و پا از عرصه گيتى برگرفته‌اند ؛ ما را با وزر و و بال يا كيفر و پاداش كار ايشان كارى نيست ، ولى گله ما از گروهى از معاصران است كه سنگ تمدن به سينه مىزنند و جاهلانه از پيشينيان پيروى كرده و مانند كورى راه ناشناس و بىهدف ، گام در راه اسلاف خود نهاده ، امتى بزرگ و پيراسته‌دامن و داراى ريشه‌اى بس عميق را اين چنين به چوب تهمت كوفته و به دشنه افترا مجروح ساخته‌اند . . . اينان مصداق اين آيه‌اند :  « قالَ مُتْرَفُوها إِنَّا وَجَدْنا آباءَنا عَلى أُمَّةٍ وَ إِنَّا عَلى آثارِهِمْ مُقْتَدُونَ » .  « 2 » مانند استاد رافعى كه - با آنكه نويسنده چيره‌دستى است - به تبع پيشينيان افترازننده خود\r\n\r\n\r\n","description":"","footnote":"\r\n( 1 ) . سعد السعود ، ص 145 - 144 .\r\n( 2 ) . « خوش‌گذرانان آن [ شهر 
  ] گفتند : ما پدران خود را بر آيينى يافته‌ايم و ما از پى ايشان راه سپريم » . زخرف 43 :\r\n23 .\r\n","page_name":" 99 ","page_number":105},
  {"content":"\r\n\r\nهمچون ابن حزم ظاهرى ، به بيهوده‌گويى پرداخته و شيعيان را - به علت عصبيت كور خود - به تهمت قول به تحريف متهم ساخته است  « فَإِنَّها لا تَعْمَى الْأَبْصارُ وَ لكِنْ تَعْمَى الْقُلُوبُ الَّتِي فِي الصُّدُورِ » .  « 1 »\r\nببينيد اين استاد چگونه ياوه مىسرايد : « رافضيان - خدايشان خوار سازد - مىپندارند قرآن دچار تبديل و تغيير و فزونى و نقصان شده و از جايگاه بايسته خود تحريف ، همان بلايى كه امت بر سر روايات نيز آورده‌اند شده است ؛ سرچشمه همه اين كژىها ، پندارهاى شيخ و عالم ايشان هشام بن حكم است كه به جهاتى شرح آن فرصت ديگر مىطلبد ، به آنها معتقد شده و ديگران - از روى حماقت و جهل - از او پيروى كردند » . « 2 »\r\nتك‌تك كلمات در عبارات اين نويسنده دروغى زشت و تهمتى بس نارواست ؛ به عبارت ديگر ، سراسر دشنام است و ناسزاگويى گزنده كه سزاوار خامهء نويسنده اديبى چون او كه در امت و كشور خود شأن و شخصيتى ويژه دارد ، نيست . مگر آنكه بگوييم شيطان بر او چيره شده و ياد خدا را از دلش برده است ؛ - از دام‌هاى شيطان به خداوند پناه مىبريم .\r\n\r\nگزافه‌گويى خاورشناسان\r\nاگر مسلمانان حرمت خويش پاس مىداشتند و به قصد گسستن يكپارچگى و درهم ريختن وحدت خود گام نمىنهادند ، هرگز دشمن مكار ايشان ، جرأت آن را نمىيافت كه از شكاف حاصل ميان ايشان سود جويد و در بسط و توسعه اين جدايى بكوشد و در پررنگ نمودن تهمت‌هايى كه فرقه‌اى متوجه فرقه ديگر نموده‌اند از هيچ تلاشى باز نايستد . ياوه‌سرايى امثال ابن حزم در گذشته و ژاژخايىهاى امثال رافعى در عصر حاضر ، باعث شده است عده‌اى از اجانب مجالى وسيع يابند تا به خود جرأت دهند و تهمت‌هاى ناروا به طوايف مسلمين ، خصوصا به مقدس‌ترين چيز در حيات مسلمانان يعنى قرآن عظيم نثار نمايند تا اين كتاب مقدس آسمانى را آماج\r\n\r\n\r\n","description":"","footnote":"\r\n( 1 ) . « در حقيقت ، چشم‌ها كور نيست ليكن دل‌هايى كه در سينه‌هاست كور است » . حج 22 : 46 .\r\n( 2 ) . اعجاز القرآن ، ص 142 ، پاورقى شماره 2 .\r\n","page_name":" 100 ","page_number":106},
  {"content":"\r\n\r\nتيرهاى مسموم خود ساخته و آتش ديرينه منازعه اسلام و مسيحيت را هرچه بيشتر دامن بزنند . چنين است كه مىبينيم كسانى نظير « گلدزيهر » دانشمند و خاورشناس معروف در كتاب مذاهب التفسير الاسلامى خود ، تمام كوشش خود را به كار بسته تا از ارزش و اعتبار نص وحى الهى و معجزه جاويد اسلام يعنى قرآن كريم بكاهد ؛ او پديده اختلاف قرائت‌ها را دستاويز خود قرار داده و ادعا كرده است كه نص وحى فرود آمده شده از آسمان ، دچار اختلاف شده و به گمان خود از متن اصلى قرآن سلب اطمينان نموده است . گلدزيهر در ديباچه كتاب خود چنين آورده است : « هيچ كتاب آسمانى يافت نمىشود كه گروهى از روى عقيده بر وحى بودن متن آن و نزولش از آسمان اصرار داشته باشند ؛ با اين حال از آغاز دوران ظهورش تاكنون ، دچار چنين آشفتگى و بىثباتىاى - بدان‌گونه كه در قرآن سراغ داريم - شده باشد » . « 1 » او ندانسته است كه مسأله اختلاف قرائات ربطى به مسأله تواتر نص قرآن - كتابى كه به يگانگى نزد جمهور مسلمانان محفوظ مانده و نسل به نسل و سينه به سينه منتقل شده است - ندارد . پيش از اين - در مبحث قرائات - آورديم كه تمام پيشوايان علوم قرآنى اتفاق دارند كه قرآن چيزى و قرائات چيز ديگرى است و هيچ‌يك ربطى به ديگرى ندارد . مطلبى كه سزاوار نبود از اهل تحقيق - همچون گلدزيهر - مورد غفلت قرار گيرد ؛ هرچند ممكن است اين غفلت ناشى از تجاهل باشد . !\r\nاو - در اين خصوص - پا را فراتر گذاشته و روى مسأله‌اى كه از اهميت فراوان در حيات مسلمانان برخوردار است يعنى مسأله تحريف انگشت گذاشته است . او از رهگذر اين مسأله مىكوشد تا از منزلت قرآن بكاهد .\r\nگلدزيهر در اثبات عقيده به تحريف ، سخت مىكوشد تا آن را به بزرگ‌ترين و ريشه‌دارترين گروه اسلامى نسبت دهد ؛ گروهى كه داراى پيشينه‌اى كهن بوده و در تحكيم اركان دين و نشر احكام آن - خصوصا در زمينه خدمت به قرآن و تفسير و تبيين آن - گام‌هاى بلندى برداشته‌اند ؛ اينان همان شيعيان خاندان پيامبر صلّى اللّه عليه و آله و\r\n\r\n\r\n","description":"","footnote":"\r\n( 1 ) . مذاهب التفسير الاسلامى ، ص 4 .\r\n","page_name":" 101 ","page_number":107},
  {"content":"\r\n\r\nرهپويان در سايه تعاليم نورانى ايشانند .\r\nبارى اگر اين مستشرق توان آن را داشته باشد كه تهمت تحريف را به شيعيان - كه بهترين پاسبانان قرآن و اسلامند - نسبت دهد ، به آسانى خواهد توانست قرآن را مورد تهمت قرار دهد و از قدر آن بكاهد . كار او در بوته محاسبه چنين مىنمايد . اما گمان او هرگز لباس واقعيت نخواهد پوشيد ؛  « أَمْ يُرِيدُونَ كَيْداً فَالَّذِينَ كَفَرُوا هُمُ الْمَكِيدُونَ ؛  « 1 » ايشان مكر در سر مىپرورانند ؛ غافل از آنكه كفرپيشگان خود به مكر خدا گرفتار آمده‌اند » .\r\nگلدزيهر در پى افتراهاى ساختگى خود مىگويد : « شيعيان گرچه زير بار عقيده جمعى تندرو كه معتقدند قرآن موجود نمىتواند به‌عنوان منبع دين به‌شمار آيد ، « 2 » نرفته و بر چنين ايده‌اى خط بطلان كشيده‌اند ، اما از همان آغاز همواره به‌طور عموم در صحت ساختار مصحف عثمانى ترديد داشته‌اند ؛ زيرا معتقدند قرآنى كه در عهد عثمان گرد آمد دچار فزونى و دگرگونىهايى در قياس با قرآن منزل بر پيامبر شده است ؛ چنان كه بخش‌هاى مهمى از قرآن [ به علت انگيزه‌هاى سياسى 
  ] حذف شده است . - همچنين مىگويد : - گرايش عقيدتى شيعه عموما به اين است كه قرآن كاملى كه از سوى خداوند فرو فرستاده شده ، بسيار طولانىتر از قرآن رايج بين مردم بوده است . - آنگاه مىافزايد : - ايشان مدعىاند سوره احزاب كه اكنون 73 آيه دارد همسنگ سوره بقره - كه 286 آيه دارد - بوده و سوره نور كه اكنون 64 آيه دارد ، در ابتداى نزول بيش از 100 آيه داشته است ؛ همچنين سوره حجر - كه 99 آيه دارد - 190 آيه بوده است . - سپس چنين آورده است : - اخيرا در كتابخانه « بانكى بور » در\r\n\r\n\r\n","description":"","footnote":"\r\n( 1 ) . طور 52 : 42 .\r\n( 2 ) . گويا مقصود او نسبتى است كه به اخباريان متأخر داده مىشود مبنى بر اين‌كه ايشان منكر حجيت ظواهر قرآن شده‌اند و استناد به آن را براى فهم احكام دينى ممكن نمىدانند . اما ما در مباحث خود درباره تاريخ تفسير و مفسران اثبات كرده‌ايم كه اين نسبت بىاساس است و اساسا هيچ‌يك از فقهاى مسلمان - چه حشوى و چه اخبارى - چنين عقيده‌اى را ابراز نداشته‌اند . ( كتاب موردنظر استاد به نام « التفسير و المفسرون » است كه جلد اول آن با نظارت مترجم - در دفتر پژوهش‌هاى قرآنى دانشگاه علوم اسلامى رضوى چاپ شده است و پس از چاپ جلد دوم وارد بازار خواهد شد . ان شاء اللّه تعالى . مترجم ) .\r\n","page_name":" 102 ","page_number":108},
  {"content":"\r\n\r\nهندوستان به نسخه‌اى از قرآن دست يافتم كه شامل سوره‌هايى كه در مصحف عثمان ساقط شده است ، بود ؛ از جمله سوره‌اى كه « جارسان دى تاسى » با نام سوره نورين ( شامل 41 آيه ) منتشر كرده است ؛ و سوره ديگر - شيعى - با هفت آيه و با نام سوره ولايت . « كلير تدال » همه اين سوره‌ها را به زبان انگليسى [ ترجمه و 
  ] منتشر كرده است . - همچنين مىگويد : - همه اينها به خوبى روشن مىسازد كه چگونه شيعه با پافشارى ، ادعا مىكند در متن قرآن عثمان كاستى قابل ملاحظه‌اى نسبت به مصحف اصلى نخستين انجام پذيرفته است » . « 1 »\r\nگلدزيهر براى بررسى ديدگاه عموم شيعه در ، تفسير دو كتاب تفسيرى منسوب به شيعه را كه يكى بر سبك تأويل صوفيانه و ديگرى به روش مأثور است انتخاب نموده است ؛ در حالىكه اين دو كتاب هيچ‌گونه همخوانى با عقايد شيعه ندارد ؛ زيرا اين دو كتاب اساسا از نظر شيعه از درجه اعتبار ساقطاند .\r\nكتاب اول ، كتاب بيان السعادة في مقامات العباده تأليف يكى از اقطاب صوفيه به نام سلطان محمد بن حيدر بيدختى گنابادى ، رهبر فرقه « نعمة اللهى » و ملقب به « سلطان على شاه » است كه تولد او در سال 1251 بوده و در سال 1311 از تأليف كتاب فارغ گشته است . اين كتاب نخستين بار در سال 1314 در تهران چاپ شده است . اين كتاب در كتابخانه‌هاى عمومى ، موجود و در دسترس است . گلدزيهر درباره اين كتاب دو اشتباه كرده است : نخست آنكه پنداشته است كه تأليف كتاب در سال 311 ه / 923 م تمام شده است ؛ شايد رقم هزار در نسخه او ناخوانا بوده كه دچار چنين خطايى شده است . دوم آنكه اسم مؤلف را به جاى محمد بن حيدر بيدختى ، سلطان محمد بن حجر بجختى ياد كرده است .\r\nكتاب دوم ، تفسير موسوم به تفسير على بن ابراهيم هاشم قمى است . اين كتاب - چنان‌كه خواهد آمد - ساخته و پرداخته يكى از شاگردان قمى به نام ابو الفضل علوى - كه خود گمنام است - مىباشد و اكثر اين تفسير با تفاسير ديگر ، به‌ويژه تفسير ابو الجارود آميخته شده است .\r\n\r\n\r\n","description":"","footnote":"\r\n( 1 ) . ر . ك : مذاهب التفسير الاسلامى ، ص 295 - 293 و 304 .\r\n","page_name":" 103 ","page_number":109},
  {"content":"\r\n\r\nابو الجارود معروف به « سرحوب » رهبر فرقه جاروديه و از غلات زيديه است كه از طرف امام صادق عليه السّلام طرد شده است .\r\nباوجوداين به‌جاست بپرسيم كه چرا اين مستشرق براى به دست آوردن و بررسى آراى شيعه دست به دامن كتاب‌هايى شده است كه نزد شيعه و ائمه و علماى شيعه از اساس ساقط و بىاعتبار است ؟ آيا واقعا از روى جهالت چنين كرده ، يا خود را به تجاهل زده است ؟ خدا مىداند ! آرى هركه نور الهى در دلش نتابد ، عارى از بينش است  « وَ مَنْ لَمْ يَجْعَلِ اللَّهُ لَهُ نُوراً فَما لَهُ مِنْ نُورٍ » .  « 1 »\r\nدر اينجا لازم است به چند مطلب توجه شود :\r\nاول آنكه گلدزيهر بر چه اساس به شيعه نسبت مىدهد كه معتقدند سوره احزاب با سوره بقره برابر است ؟ در حالىكه در كتب و نوشتارهاى شيعه نشانى از چنين عقيده‌اى وجود نداشته و در هيچ مدرك مستندى نامى از آن برده نشده است .\r\n( در مورد سوره‌هاى ديگرى كه نام برده نيز جاى اين سؤال باقى است ) .\r\nحتى بر خلاف ادعاى او ، در كتب صحاح اهل سنت - به نقل از عروة بن زبير و او به نقل از خاله‌اش عايشه - چنين آمده است : « سوره احزاب در زمان پيامبر صلّى اللّه عليه و آله 200 آيه [ قلمداد و 
  ] تلاوت مىشد ؛ اما پس از آنكه عثمان مصاحف را نگاشت ، اين سوره تنها با شمار فعلى آيات ( يعنى 73 آيه ) [ ثبت شد و 
  ] به دست ما رسيد » . « 2 »\r\nعروه چنين سخنى را به صحابى بزرگ پيامبر صلّى اللّه عليه و آله ابىّ بن كعب - كه دامن او از چنين نسبت‌هايى پيراسته است - نيز نسبت داده است . « 3 » باوجوداين مىبينيد كه گلدزيهر چگونه اين سخن را - به دروغ - به شيعه نسبت داده است .\r\nدوم آنكه چرا براى بررسى ديدگاه‌هاى شيعه كتاب بيان السعاده را با اين فرض كه قديمىترين كتاب تفسيرى شيعه است ، انتخاب نموده است ؛ او - به غلط - پنداشته است كه اين كتاب در تاريخ 311 يعنى ده قرن پيش نگاشته شده است ؛ همانگونه\r\n\r\n\r\n","description":"","footnote":"\r\n( 1 ) . نور 24 : 40 .\r\n( 2 ) . اين روايت را ابو عبيد - به سند خود تا عروه - نقل كرده است . ر . ك : الاتقان ، ج 3 ، ص 72 .\r\n( 3 ) . اين روايت را احمد بن حنبل در مسند خود ج 5 ، ص 135 ، آورده است . اين روايت همان است كه ابن حزم آن را صحيح‌ترين سند و بدون هيچ عيب و نقص دانسته است . ر . ك : المحلّى ، ج 11 ، ص 235 .\r\n","page_name":" 104 ","page_number":110},
  {"content":"\r\n\r\nكه نام مؤلف آن را تحريف نموده و ابن حجر بجختى اعلام كرده است ، شخصى كه در كتب تراجم نشانه‌اى از او يافت نمىشود ؟\r\nآيا چنين خطاى فاحشى از كسى چون او ، از روى غفلت صادر شده است يا او خود را به نادانى زده و با تجاهل - از رهگذر آن - در صدد مشتبه ساختن چهره حقيقت براى خوانندگان بوده است ؟ آيا مىتوان پذيرفت محققى نظير او به ارقامى كه به‌طور مبهم در صفحات كتاب آمده است بسنده كرده و در تراجم نويسندگان و كتاب‌ها به فحص و جستجو نپرداخته باشد در حالىكه كتاب‌هايى از اين دست در هر جايى - به فزونى - در دسترس است ؟\r\nبارى اگر به كتب تراجم يا نسخه‌هاى چاپى كتاب مراجعه مىنمود درمىيافت كه واقعيت ، خلاف آن است كه او پنداشته - يا ادعا كرده - است ؛ زيرا اين كتاب از آثار قرن چهاردهم هجرى است نه قرن چهارم . البته اگر اين تاريخ را مىپذيرفت ، نمىتوانست كتاب بيان السعاده را دستاويز ادعاى نادرست خود كند .\r\nسوم آنكه آيا امثال چنين محققى نمىدانند كه بسيارى از ديدگاه‌هاى - ذوقى - صوفيه با عقايد شيعه منافات دارد و علماى شيعه با همه اختلافى كه در فروعات با هم دارند ، بر رد و بطلان بسيارى از نظريات صوفيه كه تا حد زيادى از يونان باستان سرچشمه گرفته است ، اتفاق‌نظر دارند ؟ چگونه گلدزيهر به خود اجازه داده كتابى را كه يكى از قطب‌هاى مشهور صوفيه نگاشته است به‌عنوان مدرك و مبناى جستجوى علمى در خصوص شيعه قرار دهد و از رهگذر آن ، عقايد شيعه را بررسى كند ، در حالىكه عالمان شيعه و پيروان اين مذهب ، از بسيارى از عقايد آنان بيزارى جسته‌اند .\r\nچهارم آنكه چگونه درنيافته است كه تفسير منسوب به على بن ابراهيم قمى - كه دومين مدرك او براى بررسى عقيده شيعه در مورد تحريف قرآن است - ساخته و پرداخته يكى از شاگردان اوست كه هويت خود او نيز تا به امروز در پرده ابهام مانده است ؟\r\nاز اين گذشته ، آيا نمىدانست اين تفسير آميزه‌اى است از آنچه به قمى نسبت داده شده و بخشى از تفسير ابو جارود - همو كه به زبان امام صادق عليه السّلام مورد لعن و\r\n\r\n","description":"","footnote":"","page_name":" 105 ","page_number":111},
  {"content":"\r\n\r\nنفرين قرار گرفت - و نيز تفاسير ديگر ؟ اگر از اين مطلب بىخبر بود ، شايسته مىنمود به كتاب الذريعة الى معرفة تصانيف الشيعه « 1 » مراجعه كند تا ارزش كتاب مورد بحث را نزد دانشوران شيعه - و سقوط آن را از درجه اعتبار و صلاحيت استناد - بازيابد .\r\nاگر از اشكالاتى كه بر گلدزيهر - به‌عنوان يك مستشرق - وارد است بگذريم ، آنچه بسيار شگفت‌آور است اين است كه يك نويسنده مسلمان گفتار غيرمحققانه بيگانه‌اى را كوركورانه و خام‌انديشانه پذيرفته و تأييد كرده است . اين شخص ، شيخ خالد عبد الرحمان عكى استاد در دار الفتواى دمشق است . او مىگويد : « در بين طوايف مسلمان شيعه بيشتر از همه به تفسير قرآن رنگ فرقه‌اى و سياسى داده است ؛ اينان ( شيعيان ) در اين زمينه افراط نموده ، تفاسيرى مخصوص به خود و با رنگ‌وبوى شيعى پديد آورده‌اند و برخى از آنان در اين زمينه مرتكب غلوى ناروا شده‌اند » . آنگاه تفسير ابو جارود را - كه ذكرش آمد - به‌عنوان شاهد مثال ذكر مىكند و مىگويد : « قديمىترين تفسير شيعه ، تفسير جابر جعفى ( م 128 ) است » . در پى آن ، تفسير بيان السعادة في مقام العباده نوشته سلطان محمد بن حجر بجختى كه به نظر او در سال 311 پايان يافته ، و تفسير قمى را به‌عنوان تفاسير قرن سوم و اوايل قرن چهارم شيعه مىآورد و به دنبال آن ، تفسير ابو جعفر طوسى را كه در بيست مجلد نوشته شده است ياد مىكند . « 2 »\r\nاين گونه دعاوى ، پوچ و بىاساس است ؛ زيرا هم شخص جابر جعفى از نظر صحت روايت مورد تأمل است و هم كتاب او . نجاشى درباره او مىگويد : « كسانى از جعفى روايت كرده‌اند كه مورد طعن و ضعيف‌اند . . . و خود جابر - نيز - شخصيت ثابتى نداشته است . درباره حلال و حرام ، رواياتى اندك از او نقل شده است .\r\nكتاب‌هايى نيز به او نسبت داده شده است ؛ از جمله تفسير » « 3 » كه آن را خود - بنا به ادعاى خود - از امام باقر عليه السّلام روايت كرده است ؛ اما - با اين حال - تفسير كاملى نبوده است .\r\n\r\n\r\n","description":"","footnote":"\r\n( 1 ) . اين كتاب نگاشته شيخ آقا بزرگ تهرانى است ، كتابى معروف است و در تمام اطراف و اكناف جهان پراكنده و موجود است .\r\n( 2 ) . اصول التفسير و قواعده ، ص 250 - 249 .\r\n( 3 ) . ر . ك : رجال نجاشى ، ج 1 ، ص 314 - 313 ، در شرح‌حال جابر .\r\n","page_name":" 106 ","page_number":112},
  {"content":"\r\n\r\nبه هر تقدير ، اين كتاب مانند ديگر نسخه‌هاى كهن ، در اثر گذشت زمان از صفحه روزگار محو شده است ؛ بنابراين ، شايسته نيست كه امروزه به‌عنوان منبعى براى تحقيق قلمداد گردد ؛ به‌ويژه با توصيفى كه از نجاشى - در خصوص او - يادآور شديم .\r\nاما استناد اين نويسنده به كتاب دوم يعنى تفسير بجختى ، جز تقليدى بىرويه و كوركورانه از گفتار گلدزيهر نيست . دربارهء ارزش تفسير منسوب به قمى نيز سخن گفتيم ؛ اما تفسير ابو جعفر طوسى - تبيان - كه در ده جلد چاپ شده ، تفسيرى است جامع و كامل و از جمله كتاب‌هاى گرانسنگ تفسيرى به شمار مىآيد و مرحوم طبرسى بنيان تفسير مشهور خود مجمع البيان را براساس آن پىريزى نموده است . بارى تفسير تبيان و مجمع البيان از بهترين كتب تفسيرى جامع به شمار مىآيند كه - بر خلاف ادعاى نويسنده ياد شده - اثرى از تعصبات سياسى يا ساير گرايش‌هايى كه از روح اسلام به دور است ، در آن يافت نمىشود .\r\n\r\nگرداندن گفتار بزرگان\r\nآنچه در پيش گذشت ديدگاه‌هاى دانشمندان نامى شيعه بود كه با اختيار مواضعى استوار و گفتارى صريح و با نفى احتمال تحريف ، از قداست قرآن دفاع نموده‌اند . با اين‌حال ، برخى افراد كج‌سليقه - چون دفاع از پيراستگى قرآن ايشان را خشنود نكرده است - دست به كوششى ناراست زده و كلماتى چنان صريح را به وجوهى دور از واقع توجيه نموده‌اند . حاجى نورى از زمره ايشان است . او مدعى است كه پافشارى اركان اماميه مبنى بر عدم تحريف قرآن ، از روى مماشات با خصم صادر شده و عقيده حقيقى ايشان مخالف ظاهر گفتار ايشان است . وى مىگويد : « گفتار اين بزرگان جز آنچه از ظاهر آن هويداست ، توجيهى ديگر دارد ؛ چون اين سخنان به دليل همسويى با مخالفان يا به منظور بستن باب طعنه در دين ، صادر شده است » .\r\nهمو در پى گفتار پيشين مرحوم صدوق آورده است : « اولى اين است كه كلام صدوق را به همان وجهى كه كلام سيد مرتضى و شيخ طوسى و ديگر محققان نام‌آور شيعه را\r\n\r\n","description":"","footnote":"","page_name":" 107 ","page_number":113},
  {"content":"\r\n\r\nبدان توجيه كرده‌ايم ، تفسير و توجيه كنيم » . « 1 » او در توجيه كلام سيد مرتضى و شيخ طوسى گفته بود : « نظر ايشان مماشات و همسويى با مخالفان است » . « 2 » مستندات حاجى نورى در توجيه نارواى گفتار اين سه دانشمند بزرگ اماميه ، از اين قرار است :\r\n1 . روايتى كه مرحوم صدوق در كتاب معانى الاخبار آورده و در آن آمده است كه عايشه آيه 238 سوره بقره را چنين قرائت مىنمود : « حافظوا على الصلوات و الصلاة الوسطى و صلاة العصر » . « 3 »\r\n2 . مرحوم شيخ طوسى در تفسير تبيان قرائت ابن مسعود را ذكر نموده و گفته است كه او اين آيه را بدين‌گونه مىخواند : « فما استمتعتم به منهن إلى أجل مسمّى » . « 4 »\r\n3 . سيد مرتضى در كتاب شافى ، از عثمان - به اين دليل كه قرآن‌ها را سوزاند و ديگر قرائت‌ها را از ميان برد - انتقاد كرده است . « 5 »\r\nدر پايان نتيجه گرفته است كه : « اين بزرگان در مسأله تحريف ، راه تقيه را پيموده‌اند . - و مىافزايد : - اينان با انكار تحريف قرآن ، با مذهب اماميه به مخالفت برخاسته و اين مخالفت چنان شايع شده كه به‌عنوان مذهب اصوليان پذيرفته شده و به قدرى شهرت يافته است كه محقق كاظمى در شرح وافيه بر عدم تحريف ، ادعاى اجماع نموده است . - حاجى نورى مىگويد : - با ملاحظه آنچه يادآور شديم ، درمىيابى كه ادعاى اجماع در اين مسأله جرأتى زياده از حد مىطلبد ؛ زيرا چگونه مىتوان در مسأله‌اى كه « جمهور قدما » و بيشتر محدثان و بزرگان متأخر مخالفت نموده‌اند و بسيارى از كتب اصول اماميه - چنان كه براى هر متتبّعى روشن است - از آن عارى است ، ادعاى اجماع و حتى ادعاى شهرت مطلقه نمود ؟ » . « 6 » ببينيد اين محدث چگونه به تناقض‌گويى آشكار دچار شده است ؛ چگونه شايسته است اين بزرگان را ، مخالف مذهب اماميه قلمداد نمود در حالىكه ايشان اركان مذهبند و\r\n\r\n\r\n","description":"","footnote":"\r\n( 1 ) . فصل الخطاب ، ص 32 .\r\n( 2 ) . همان ، ص 34 .\r\n( 3 ) . معانى الخبار ، ص 314 .\r\n( 4 ) . التبيان ، ج 3 ، ص 166 .\r\n( 5 ) . فصل الخطاب ، ص 34 - 32 .\r\n( 6 ) . همان ، ص 35 - 34 .\r\n","page_name":" 108 ","page_number":114},
  {"content":"\r\n\r\nپايه‌هاى مذهب اماميه بر دوش آنان قوام يافته است . بارى اگر مذهب حقه اماميه راهى هموار دارد ، بىترديد به دست ايشان آماده و هموار شده و نشانه‌هاى آن ، با كوشش طاقت‌فرساى آنان ، برپا شده است ؛ و اگر قرار باشد كسى به عقايد و ديدگاه‌هاى اماميه رهنمون گردد ، اين راهنمايى ، جز از ناحيه ايشان ممكن نيست .\r\nشگفت‌آورتر آنكه او جماعت اماميه را نيز مخالف مذهب اعلام نموده است . بر ما معلوم نگشته است كه اين مذهب - كه تنها ويژه او و ديگر اخباريان بينواست - كدام است ؟ مذهبى كه انبوه شيعه اماميه - چه اصوليين و چه محدثان متعهد ديرين ايشان - با آن به مخالفت برخاسته‌اند .\r\nالبته مقصود حاجى نورى از عبارت « جمهور قدما » جمعى از اصحاب پيشين حديث است ؛ كسانى چون صفار ( م 290 ) ، عياشى ( م 233 ) ، نعمانى ( م 360 ) و هم‌رديفان ايشان كه در كتاب‌هاى خود رواياتى آورده‌اند كه در پندار او بر تحريف قرآن دلالت مىكنند ؛ در حالىكه - هم‌چنان‌كه در فصل آتى خواهيم گفت - ذكر حديث در كتاب ، به هيچ‌وجه نمىتواند نشانه اعتقاد نويسنده آن باشد ؛ از اينرو نسبت دادن تحريف به ايشان ، تحميل رأى خود و گونه‌اى افترا بستن بر آنان است .\r\nهمو به بنو نوبخت « 1 » - از متكلمان نامى شيعه - نيز نسبت تحريف داده است ؛ زيرا ايشان موارد جابجايى يك يا دو كلمه را - به حدى كه به اعجاز قرآن ضرر نرساند - مثل قرائات ابن مسعود يا قرائت « و سارعوا » - با واو يا بدون واو - را مجاز شمرده‌اند ؛ حال آنكه پرواضح است اين گونه موارد ، مربوط به اختلاف قرائت‌هاست و هيچ ارتباطى با مسأله تحريف ندارد . به راستى كه « الغريق يتشبّث بكل حشيش ؛ غريق به هر خاشاكى دست مىيازد » . وى به ابن شاذان ( م 260 ) نيز نسبت تحريف داده است . به اين دليل كه او در كتاب الايضاح از عامه و حشويه\r\n\r\n\r\n","description":"","footnote":"\r\n( 1 ) . بنو نوبخت - منسوب به نوبخت فارسى ، منجم - از خاندان معروف شيعه هستند ؛ دانشمندان بسيارى - در زمينه‌هاى كلام ، فقه ، اخبار ، اخلاق - از اين خانواده ظهور كرده است . جماعتى از ايشان به علم كلام شهرت دارند . ابو سهل اسماعيل بن على نوبختى و ابو محمد حسن بن موسى نوبختى از همه مشهورترند . اينان به فلسفه و ديگر علوم پيشينيان شائق بوده‌اند . بدين‌جهت مخالفت‌هاى اندكى از ايشان - در پاره‌اى از مسايل - با ديگر متكلمان اماميه و فقها و محدثان پديدار شده است . ر . ك : حاشيه اوائل المقالات ، ص 2 .\r\n","page_name":" 109 ","page_number":115},
  {"content":"\r\n\r\nبه علت ذكر رواياتى كه مستلزم تحريف قرآن بوده و در آنها ، بر از بين رفتن بسيارى از آيات تأكيد شده است و اين مسأله قداست قرآن را زير سؤال مىبرد ، سخت انتقاد كرده است مانند حديث « داجن البيت » و « رجم شيخ و شيخه » و حديث « جوف ابن آدم » و نظاير آن . « 1 » در حالىكه انكار آشكار ابن شاذان در اين خصوص ، بىترديد ، تنها بر رد پندار تحريف دلالت مىكند . با اين حال ، حاجى نورى پنداشته است كه ابن شاذان هم‌صدا با او مدعى تحريف قرآن است . حاجى نورى مىگويد : « از جمله كسانى كه قايل به تحريف شده‌اند ، فضل بن شاذان است ؛ زيرا از كتابش چنين بر مىآيد كه ضايع شدن بخشى از قرآن ، نزد عامه از مسلمات است » . « 2 » عجب نتيجه‌گيرى شگفت‌آورى !\r\nبارى ، چنين دستاويزىهاى شگفت‌آورى نشانگر وحشت تنهايىاى است كه حاجى نورى ، هنگام تأليف كتاب فصل الخطاب و با نسبت دادن تحريف به قرآن ، بدان گرفتار شده است . او براى گريز از اين وحشت كه از آغاز كار آن را احساس كرده بود ، در تلاشى ناكام ، مىكوشد تا - هرچند در دنياى پندار خود - براى خود هم‌صدا و موافق بتراشد . او مىگويد : « از وحشت تنهايى باك نداريم ؛ چون از پشتيبانى دليل برخوردار است » . « 3 » اما به راستى اين دليلى كه او مىپندارد هم‌صدا و همسو با اوست كدام است ؟ آيا جز روايات سستى است كه به مخالفت با صريح قرآن و اجماع امت برخاسته است . مقصود او از عبارت‌هاى « جلّ المحدثين » و « أساطين المتأخرين » نيز دسته‌اى از اخباريان است ؛ آنان‌كه پايه‌هاى لرزانشان در مقابل آواى فراگير حق در حال فروريختن است . ما با ايشان كارى نداريم ؛ جز اينكه خطايشان را در عقيده به تحريف بر ايشان وانماييم .\r\n\r\nنقل حديث نمىتواند نشانگر عقيده ناقل آن باشد\r\nانتساب عقيده‌اى به گروهى به دليل نقل روايت - بىآنكه بر آن تصريح كرده و پذيرفته باشند - كارى نادرست است ؛ زيرا نقل حديث - مادامى كه ناقل آن بر\r\n\r\n\r\n","description":"","footnote":"\r\n( 1 ) . الايضاح ، ص 209 به بعد . اين احاديث را به نقل از حشويه عامه ، در آينده خواهيم آورد .\r\n( 2 ) . فصل الخطاب ، ص 15 مقدمه و ص 28 متن .\r\n( 3 ) . همان ، ص 35 .\r\n","page_name":" 110 ","page_number":116},
  {"content":"\r\n\r\nصحّت روايت تعهدى نسپرده و به مفاد آن ملتزم نشده - به تنهايى نمىتواند از عقيده ناقل آن حكايت كند . به علت غفلت از اين نكته است كه به جماعتى از بزرگان - نظير محمد بن يعقوب كلينى و على بن ابراهيم قمى و محمد بن مسعود عياشى - نسبت تحريف داده ؛ با اين استدلال كه اينان در كتاب‌هاى حديثى خود ، رواياتى آورده‌اند - كه بر حسب پندار مدّعيان - بر وقوع تغيير در قرآن دلالت دارد ؛ حال آنكه چنين نسبتى جاهلانه و سخت بىبنياد و از نظر روش تحقيق مردود است .\r\nسيد شهرستانى بزرگ ، ميرزا محمد حسين حايرى ( م 1315 ) كه از دانشمندان نامى زمان خود و صاحب علوم و فنون مختلف بود ، در رد چنين پندارهاى ناروا ، برهان لطيفى دارد كه در رساله‌اى كه در بطلان شبهه مدعيان تحريف نگاشته ، از آن ياد كرده است و ما آن را با اندكى تفصيل و توضيح ذكر مىكنيم . سخن او چنين است :\r\n« عقيده به تحريف زمانى قابل انتساب به اين بزرگان است كه چهار مقدمه ضرورى آن حاصل شود :\r\n1 . صاحب كتاب به‌گونه‌اى صريح و فراگير ، به درستى تمامى آنچه روايت مىكند تعهد بسپارد .\r\n2 . احاديث مورد استناد - درباره تحريف - نمود روشن و آشكارى داشته باشد ؛ چنان كه به هيچ‌روى ، براساس شواهد عقل يا نقل متواتر ، تأويل‌پذير - به وجوه ديگر - نباشد .\r\n3 . هيچ - حديث - ناقضى كه از نظر صاحب كتاب ، برتر و پذيرفتنىتر از روايت مورد ادعا باشد ، وجود نداشته باشد .\r\n4 . خبر واحد - چه درباره مسايل اصول دين و چه مسايل فروع آن - همانگونه كه نزد اخباريون حجت است ، نزد صاحب آن كتاب نيز حجت باشد .\r\nاگر اين مقدمات - چهارگانه - به تمامى آماده باشد ، مىتوان قول به تحريف را به صاحبان كتبى كه حاوى روايات تحريف است نسبت داد اما اينكه چگونه براى امثال محدث نورى اين مقدمات تحقق يافته است ، جاى بسى سؤال است . . . » . « 1 »\r\n\r\n\r\n","description":"","footnote":"\r\n( 1 ) . البرهان ، ص 139 .\r\n","page_name":" 111 ","page_number":117},
  {"content":"\r\n\r\nاز اين گذشته فرض تعهد صاحب كتاب امرى تقريبى است نه تحقيقى . تنها مرحوم صدوق است كه در ديباچه كتاب خود من لا يحضره الفقيه ملتزم شده است كه صحت تمام مرويات كتاب او تضمين شده و بين خود و خداى خود به حجيت آن عقيده داشته است . در حالىكه مشاهده مىكنيم در لابه‌لاى كتاب رواياتى مرسل يا نادر و حتى مخالف فتواى صريح خود نقل كرده است . بدين‌جهت ، جفاست كه به محض برخورد با پاره‌اى از روايات در كتب بزرگان نامى پيشين - كه به گمان مدعى دال بر تحريف است - قول به تحريف را به ايشان نسبت دهيم .\r\n\r\nنسبتى ناروا به مرحوم كلينى\r\nمحدث نورى به استناد رواياتى كه در كافى شريف آمده است و از ديدگاه او - به دلالت ضمنى و نه اصلى - دال بر تحريف است ، به مرحوم ثقة الاسلام كلينى نسبت مىدهد كه او قايل به تحريف قرآن است . نورى مىگويد : « اين رأى - يعنى قول به تحريف - مذهب كلينى است . چنان‌كه جماعتى ديگر نيز به استناد روايات صريح بسيارى كه در اين راستا در كتاب الحجه كافى ، به‌ويژه در باب « النكت و النتف من التنزيل » و نيز در روضه كافى آورده - بىآنكه در رد يا تأويل آن سخنى بگويد - به او نسبت اعتقاد به تحريف قرآن داده‌اند ؛ همانگونه كه شارح وافيه درباره بابى كه كلينى در بيان اين نكته كه « جامع تمامى قرآن تنها ائمه مىباشند » استظهار نموده است . زيرا چنين مىنمايد كه او عنوان باب را از مضمونى كه مايه رضايت اوست برمىگزيند » . « 1 »\r\nدر پاسخ بايد گفت : اكثر رواياتى كه او بدان اشاره كرده ، رواياتى است كه مرحوم كلينى بىآنكه صحت آنها را پذيرفته باشد آورده است ؛ مرحوم علامه مجلسى نيز - در شرح كافى - به ضعف سند بسيارى از آنها تصريح نموده است . از ضعف سند آنها كه بگذريم ، آنها نه دلالتى بر تحريف دارند نه اشارتى ؛ بلكه هريك معانى ديگرى دارند كه بطور مبسوط درباره آنها بحث خواهيم كرد . در اينجا فقط اهم\r\n\r\n\r\n","description":"","footnote":"\r\n( 1 ) . فصل الخطاب ، مقدمه سوم ، ص 25 .\r\n","page_name":" 112 ","page_number":118},
  {"content":"\r\n\r\nرواياتى را كه دستاويز امثال محدث نورى شده است مىآوريم تا حكم موارد ديگر ، از راه مقايسه با اين بخش دانسته شود و معلوم گردد كه چگونه ظاهر عبارات - بىآنكه در پيرامون آن به انديشه بنشينند و حقيقت مطلب را دريابند - اينان را فريفته است . اينك روايات ياد شده را به‌عنوان بهترين شاهد از نظر مىگذرانيم :\r\n\r\nدر كافى جايى براى شبهه نيست\r\nمرحوم كلينى در كتاب الحجه از اصول كافى بابى را تحت عنوان « إنه لم يجمع القرآن كلّه إلّا الأئمة عليهم السلام و إنّهم يعلمون علمه كلّه » « 1 » باز نموده است .\r\nمقصود ايشان از « جمع القرآن كله » همان است كه در عبارت بعدى با آوردن واو عطف - كه در اينجا نقش عطف تفسيرى دارد - بيان داشته ؛ يعنى : علم كامل آن نزد آنان بوده است . دليل بر اين مدعا روايات ششگانه‌اى است كه در ضمن اين باب آورده است . از اين دسته ، روايات دوم ، سوم ، چهارم و پنجم دچار ضعف سند است . درباره صحت روايات نخست نيز اختلاف است . مىماند روايت ششم كه آن هم حسنه است و در اعتبار مانند حديث صحيح مىباشد ؛ همانگونه كه مجلسى در شرح آنها آورده است . « 2 »\r\nحديث اول چنين است : « هركس ادعا كند قرآن را همانگونه كه فرو فرستاده شده ، جامع بوده است دروغگوست ؛ چون جامع و حافظ قرآن ، مطابق با آنچه خداوند نازل نموده ، تنها على بن ابى طالب و ديگر امامان عليهم السلام مىباشند » .\r\nمقصود از عبارت « جمع القرآن كما أنزل » اشاره به مصحف على عليه السّلام است ، زيرا - همانگونه كه در كتاب التمهيد به تفصيل بيان كرده‌ايم « 3 » - آن حضرت ، تمامى قرآن را بر حسب ترتيب نزول و با ذكر تفسير و تأويل آن در مصحف خود گرد آورده بود . اين مصحف در دست ائمه اطهار عليهم السّلام دست‌به‌دست گشته است و همانگونه كه كلبى گفته است اگر يافت مىشد ، دانش بسيارى در آن مشاهده مىگرديد .\r\nبه هر تقدير ، كيفيت جمع قرآن در مصحف حضرت امير عليه السّلام ارتباطى با مسأله\r\n\r\n\r\n","description":"","footnote":"\r\n( 1 ) . الكافى ، ج 1 ، ص 228 . « يعنى قرآن را تنها ائمه عليهم السّلام جامع بوده و به ظاهر و باطن آن كاملا آگاهى داشتند » .\r\n( 2 ) . مرآة العقول ، ج 3 ، ص 34 - 30 .\r\n( 3 ) . التمهيد فى علوم القرآن ، ج 1 ، ص 295 - 292 .\r\n","page_name":" 113 ","page_number":119},
  {"content":"\r\n\r\nكاستى يا فزونى قرآن ندارد . بقيه احاديث از اين قرار است :\r\nحديث دوم : « احدى را توان آن نيست كه ادعا نمايد تمامى قرآن - اعم از ظاهر و باطن آن - نزد او موجود است مگر اوصيا » .\r\nحديث سوم : « تفسير تمام قرآن و احكام آن ، به ما ( اهل بيت ) ارزانى شده است » .\r\nحديث چهارم : « من قرآن را از آغاز تا انجام مىدانم ؛ چنان كه گويا همه آن ميان كف دست من گرد آمده است » .\r\nحديث پنجم : « به خدا سوگند ، علم تمامى قرآن نزد ماست » .\r\nحديث ششم : در ذيل تفسير آيه شريفه  « وَ مَنْ عِنْدَهُ عِلْمُ الْكِتابِ »  « 1 » مىفرمايد :\r\n« مقصود خداوند از ( كسانى ) كه علم همه كتاب نزد ايشان گرد آمده است ماييم » .\r\nاين تمامى رواياتى است كه مرحوم كلينى ذيل عنوان مزبور آورده است و چيزى كه - در مجموع - از دلالت آنها قابل استفاده است اين است كه علم به جميع قرآن - اعم از ظاهر و باطن آن - نزد امامان اهل بيت عليهم السّلام است ؛ زيرا اينان اهل بيتى هستند كه قرآن در ميان آنان نازل شده است ، و « اهل خانه از آنچه در آن است بهتر باخبرند » .\r\nاگر پيامبر اكرم صلّى اللّه عليه و آله شهر علم است ، ائمه اطهار عليهم السّلام درهاى آن شهرند كه هر گمشده‌اى را به هدف مطلوب رهنمون مىباشند .\r\nآنچه گفته شد مجموع احاديثى است كه مرحوم كلينى - كه از جايگاه‌هاى بايسته فرمايشات ائمه عليهم السّلام آگاه است - آنها را با آگاهى به محتواى آنها آورده است .\r\nبا بررسى مفاد اين روايات ، معلوم شد كه مقصود كلينى از انتخاب عنوان مذكور چه بوده و چقدر باتوجه به محتوا مناسب و گوياست . بنابراين جفاست كه نيانديشيده و با وارونه ساختن چهره حقيقت ، به محدثى بزرگ همچون كلينى نسبت تحريف داده شود .\r\n\r\n\r\n","description":"","footnote":"\r\n( 1 ) . رعد 13 : 43 .\r\n","page_name":" 114 ","page_number":120},
  {"content":"\r\n\r\n\r\nفصل پنجم روش اخباريان تندرو در سده‌هاى اخير\r\nعلماى اماميه از عصر ائمه عليهم السّلام و در دوران طولانى غيبت به منظور استنباط درست از پايه‌هاى شرع مقدس اسلام همواره دو راه را در پيش گرفته‌اند : جمعى راه استدلال و تحقيق را انتخاب نموده‌اند كه به آنان مجتهد مىگويند و گروهى ديگر به نقل حديث بسنده نموده‌اند كه به آنان - اصطلاحا - محدث گفته مىشود .\r\nاختلاف اساسى مجتهدان با محدثان اين است كه محدثان در مسايل دينى - به‌ويژه در اصول - بر نقل بيش از دليل عقلى تكيه مىكنند ؛ در حالىكه اخبار آحاد در اصول دين نزد مجتهدان از درجه اعتبار ساقط است ؛ اما اهل حديث براى آنكه حديث از استحكام و اتقان كافى برخوردار باشد ، از شيوه‌هاى شناخته شده‌اى استفاده كرده‌اند . اين شيوه‌ها بر دريافت و تلقى حديث ، بازگو نمودن آن ، سلسله سند ، متن حديث و عرضه و مقابله آن با اصول معتبر مبتنى است و كتب اربعه شيعه كه دربرگيرنده احاديث اهل بيت عليهم السّلام است ، براساس همين شيوه‌هاى متقن تدوين شده است .\r\nروايات كتب اربعه ، از مشايخ بنام حديث و از كتاب‌هاى معتبر جمع‌آورى شده است . كافى نوشته ثقة الاسلام محمد بن يعقوب كلينى ( م 329 ) ، من\r\n\r\n","description":"","footnote":"","page_name":" 115 ","page_number":121},
  {"content":"\r\n\r\nلا يحضره الفقيه نگاشته شيخ المحدثين محمد بن على بن حسين صدوق ، ( م 280 ) و تهذيب و استبصار كه هردو توسط شيخ الطائفه محمد بن حسن طوسى ( م 460 ) تدوين شده است .\r\nاين شيوه يعنى اتقان در نقل و بازگويى روايت ، در دوره‌اى طولانى ادامه داشت و به روزگار خاتم المحدثين شيخ حر عاملى ( 1104 - 1033 ) صاحب موسوعه حديثى بزرگ يعنى وسائل الشيعه منتهى شد . اين محدث بزرگ در اين كتاب - كه نوشتن آن را در سال 1082 به پايان برد - تمام آنچه را كه يك فقيه در استنباط احكام متنوع شرع مقدس بدان نياز دارد جمع‌آورى كرد . محدث فقيه فيض كاشانى ( 1091 - 1007 ) نيز در كتاب الوافى - كه در تاريخ 1068 تدوين آن پايان يافت - همان روش مرحوم شيخ حر عاملى را دنبال نمود ، اما پس از اين دوره ، ناگهان دوره انحطاط و ازهم‌گسيختگى در نقل احاديث و روايات پديدار شد ؛ به‌گونه‌اى كه اهل حديث بىآنكه به استناد حديث يا به صحت متن آن وقعى نهند به كسانى كه كارشان فقط نقل روايت و جمع اخبار است مبدل شدند ؛ به اين علت است كه با پايان يافتن عصر محدثان دوره پيشين - كه در نقل حديث ، همواره به دنبال اتقان و استحكام سند و متن حديث مىگشتند - به احاديثى كه اين دسته از اخباريان نقل مىكنند اطمينان وجود ندارد ؛ زيرا تمام همت ايشان تنها انباشته كردن حجم احاديث بوده است و كمتر به دقت در محتواى آنها همت گماشته‌اند ، نه به اينكه حديث را از چه كسى مىگيرند اهميت مىدهند و نه به اينكه بايد بر چه منبع حديثى تكيه نمايند . تنها چيزىكه براى ايشان بسيار مهم است و امور ديگر را تحت الشعاع قرار داده ، اين است كه انبان‌ها و دفاتر خود را با احاديثى كه به داستان‌هاى قصه‌پردازان و افسانه‌هاى اسرائيلى بىشباهت نيست پر سازند . اينان با همكاران پيشين خود يعنى « حشويه عامه » همگام راه پيموده‌اند .\r\nاگر حشويه در ميان اهل سنت فاجعه‌آفرين بودند اخباريون متأخر نيز در ميان ما ( شيعيان ) - در اثر بىمبالاتى در نقل حديث - فاجعه‌آفرين شدند ؛ در حالىكه عالمان و انديشمندان ما ، يكصدا احتمال تحريف را در قرآن كريم رد كرده‌اند ؛ زيرا قرآن - چنان كه خداوند در وصف آن گفته است - كتابى است بلند مرتبه كه باطل از\r\n\r\n","description":"","footnote":"","page_name":" 116 ","page_number":122},
  {"content":"\r\n\r\nهيچ سويى بدان راه نمىيابد و به خداوند حكيم و حميد تعلق دارد . « 1 » محدثان پيشين نيز از زمان شيخ صدوق تا دوره شيخ حر عاملى و فيض كاشانى همگام با محققين ، احتمال تحريف را به شدت انكار نموده‌اند ، تنها همين گروه تندرو هستند كه با هدف ابطال حجيت قرآن ، انديشه تحريف در اذهان سستشان خلجان كرد و باورمندانه آن را ترويج نمودند ؛ گروهى كه داغ گمنامى بر پيشانى دارند و پرده‌هاى جهل و نادانى انديشه آنان را مقهور ساخته و رأيشان را با سطحىنگرى و ساده‌انديشى درهم آميخته است . ايشان در اثر دورى و حرمان از خرمن علمى دانشمندان و انديشوران - كه در مراكز علم و پژوهش گرد آمده‌اند - به خام‌انديشى و ساده‌دلى نام‌بردار گشته‌اند . سر آنكه كتاب‌هاى آنان نيز به كتب بزرگان شيعه كه از تحقيقات ژرف و بديع در اصول و فروع دين لبريز است هيچ شباهتى ندارد همين سطحى بودن انديشه ايشان است .\r\nمرحوم سيد نعمت اللّه جزايرى « 2 » ( 1112 - 1050 ) كه به‌عنوان چهره شاخص اين گروه شناخته شده است براساس پاره‌اى از روايات سست ، فكر تحريف قرآن را براى اولين بار مطرح ساخته است و از سر سادگى بسيار به مطالب عجيب و غريب\r\n\r\n\r\n","description":"","footnote":"\r\n( 1 ) . فصلت 41 : 42 .\r\n( 2 ) . او در كتاب « منبع الحياة » مىكوشد تا اثبات كند تقليد از اموات ، جايز است . اين سخن در راستاى اخبارىگرى و شبيه به نظر عامه ( اهل سنت ) است ؛ زيرا آنان معتقدند راه اجتهاد مسدود است و بايد از اموات تقليد كرد ؛ در مقابل مجتهدان خاصه كه مىگويند باب اجتهاد باز است و لازم است به آراء فقيهان زنده مراجعه نمود .\r\nسيد نعمت اللّه جزايرى اولين كسى است - در ميان شيعه - كه مسأله تحريف قرآن را به‌عنوان بحثى مستقل مطرح نموده و بر اين اساس ، براى اثبات عدم حجيت ظواهر قرآن ، به دلايلى - مبتنى بر روايات ضعيف و اخبار شاذ - استدلال نموده است .\r\nبرخى از نوادگان ايشان - از اينكه به جدشان نسبت اخبارىگرى داده‌ام - به اين جانب اعتراض كرده‌اند . با وجود اين بايد پرسيد : راستى چرا كتاب ايشان با اصرار زياد و به‌طور مكرر در مهمترين مراكز نشر جهان اسلام - بغداد و بيروت - چاپ مىشود ؟ سرّ اين كار چيزى نيست جز آنكه دشمنان اسلام به دنبال آنند تا با نشر اين كتاب « منبع الحياة » از منزلت قرآن كاسته و حرمت و قداست معجزه جاودانه اسلام را شكسته و مقدسات مسلمانان - به‌ويژه عقيده شيعه - را لكه‌دار نمايند . اگر نوادگان ايشان طالب آنند كه از شأن و منزلت جد خويش دفاع نمايند بهتر است از حريم دين و مذهب خود دفاع كنند و از انتشار اين گونه كتاب‌ها - كه عين بىراهه‌اند و گمراهى ديگران را فراهم مىآورند و با تاريخ سراسر تابناك و بلند شيعه سر ناسازگارى دارند - ممانعت نمايند .\r\n","page_name":" 117 ","page_number":123},
  {"content":"\r\n\r\nروى آورده و كتاب‌هاى خود را از داستان‌ها و افسانه‌هايى كه در آثار عالمان نام‌آور ما سابقه نداشته ، پر ساخته است . ( خداوند او را ببخشد ) ؛ در حالىكه مرحوم صدوق به‌عنوان يك محدث ، در ديباچه كتاب من لا يحضره الفقيه چنين نگاشته است : « هدف من در اين كتاب آن نيست كه همچون ديگر نويسندگان هرچه را ديده‌ام روايت كنم ؛ بلكه قصدم آن است تا آنچه را فتواى من است و صحت آن را بازيافته‌ام و معتقدم كه بين خود و خداى خود حجت است در اين كتاب گردآورم ؛ به همين دليل تمامى آنچه را كه در اين كتاب روايت شده است از كتب مشهورى كه همگان بر آن اعتماد نموده و مرجع آنان است ، استخراج نموده‌ام » ، اما محدث جزايرى چنين آورده است : « ما تمامى احاديث كتب اربعه را كه از محمدين ثلاث است [ به وساطت مردى كه مجهول الحسب و مجهول النسب است و بين او و محمدين ثلاث قرن‌ها فاصله افتاده است 
  ] روايت مىكنيم » .\r\n\r\nسادگى فاجعه‌آميز\r\nمرحوم جزايرى از معروفترين اساتيد خود ، سيد بحرانى حكايت مىكند كه استادش « حرفوشى » آورده است : « روزى در مسجدى دورافتاده در دمشق مردى را ملاقات نمودم كه ادعا مىكرد نامش معمّر ابو الدنيا است . او مىگفت : من با على و تمامى ائمه مصاحبت داشته و از هريك ، حديث استماع كرده‌ام و نيز مستقيما از تمامى مشايخ حديث و صاحبان كتب اربعه مستقيما و بدون واسطه روايت كرده‌ام . من ( حرفوشى ) وقت را غنيمت شمردم و از او اجازه روايت گرفتم » . استاد جزايرى چنين مىگويد : « ما از آن روز با همين سند كوتاه ، از صاحبان كتب اربعه روايت مىكنيم » . سيد نعمت اللّه جزايرى با شادمانى مضاعف از اين رويداد ناگهانى مىگويد : « ما نيز به وساطت شيخمان با همين سند كوتاه از صاحبان كتب اربعه روايت مىكنيم » . « 1 »\r\nكتاب ديگر اين محدث انوار نعمانيه است كه از بهترين تأليفات او و از نظر\r\n\r\n\r\n","description":"","footnote":"\r\n( 1 ) . الانوار النعمانيه ، ج 2 ، ص 7 ، براى نمونه روايت او با همين سند سست در جلد 2 صفحه 382 نيز در ضمن يك قصه خيالى محض آمده است .\r\n","page_name":" 118 ","page_number":124},
  {"content":"\r\n\r\nهمگان جزو شناخته شده‌ترين كتب اخباريان به شمار مىرود ، از اخبار و داستان‌هاى خرافى و شگفت‌آورى كه هرگز در كتاب‌هاى ديگر اماميه نمىتوان نظير آنها را پيدا نمود لبريز است ، « 1 » و منبع اصلى قول به تحريف در سطحى گسترده همين كتاب است « 2 » كه منبع اصلى محدث نورى در كتاب فصل الخطاب قرار گرفته است . « 3 »\r\nمرحوم جزايرى در مقام تضعيف قرائات معروف مىگويد : « گردن نهادن به تواتر قرائات سبع باعث مىشود اخبار فراوان بلكه متواترى را كه بر وقوع تحريف در قرآن چه از حيث صورت ، چه از نظر ماده و چه از حيث اعراب دلالت دارند ناديده بگيريم » . « 4 » او معتقد است در قرآن آياتى در مدح آل پيامبر و ائمه اطهار عليهم السّلام و افشاى رسوايىهاى منافقين و يادكرد كژىهاى ايشان - آن هم با صراحت - وجود داشته كه پس از رحلت پيامبر صلّى اللّه عليه و آله از قرآن حذف شده است . « 5 » او به همين مناسبت مىگويد :\r\n« در بعضى از اخبار آمده است كه آيه  « أَ لَسْتُ بِرَبِّكُمْ قالُوا بَلى »  « 6 » نخست چنين بوده است : « ألست بربكم و محمد نبيكم و على إمامكم قالوا بلى » اما بعدها [ به دلايل سياسى 
  ] ، بخش ميانى آيه حذف شده است ؛ چنان كه در بقيه آيات هم ، چنين دخل و تصرفاتى صورت گرفته است » . « 7 » البته چنين روايتى وجود ندارد و هرچه دنبال كرديم اثرى از آن در كتب معروف نيافتيم . شايد اين روايت افسانه‌اى را از طريق « معمّر ابو الدنيا » دريافت كرده باشد .\r\n\r\n\r\n","description":"","footnote":"\r\n( 1 ) . در چاپ نخست اين كتاب پاره‌اى از اين داستان‌هاى خرافى را آورده بوديم اما در اين چاپ و چاپ‌هاى بعدى نيازى به ذكر آنها نمىبينيم .\r\n( 2 ) . ر . ك : الانوار النعمانيه ، ج 2 ، ص 357 و ج 1 ، ص 97 ، 98 و 277 .\r\n( 3 ) . ر . ك : فصل الخطاب ، ص 250 .\r\n( 4 ) . ر . ك : الانوار النعمانيه ، ج 2 ، ص 357 . سيد طباطبايى در حاشيه آن ، اين نتيجه‌گيرى شگفت‌آور را كه تماما با مذهب اماميه مخالف است ، به زيبايى تمام پاسخ داده است .\r\n( 5 ) . ر . ك : الانوار النعمانيه ، ج 1 ، ص 98 - 97 . به‌زودى جواب اين پندار را خواهيم گفت . در روايت ابو بصير از امام صادق عليه السّلام آمده است كه نام ائمه - صريحا - در قرآن نبوده است ر . ك : الكافى ، ج 1 ، ص 286 .\r\n( 6 ) . اعراف 7 : 172 .\r\n( 7 ) . الانوار النعمانيه ، ج 1 ، ص 277 . مرحوم قاضى طباطبايى در پاورقى كتاب مذكور پاسخ شايسته‌اى بدان داده است .\r\n","page_name":" 119 ","page_number":125},
  {"content":"\r\n\r\nمايه شگفتى است كه جزايرى بر اصحاب اماميه خرده گرفته كه چرا در اصول اعتقادات دليل عقل را بر دليل نقل ترجيح مىدهند . چنان كه حديث سهو پيامبر صلّى اللّه عليه و آله را نيز مردود مىشمارند ؛ زيرا معتقدند به دليل عقلى نمىتوان پذيرفت كه پيامبر صلّى اللّه عليه و آله مرتكب سهو شده باشد . مىگويد : « چگونه حديث سهو پيامبر صلّى اللّه عليه و آله را منكر مىشوند و دليل عقلى را بر دليل نقلى ترجيح مىدهند ؛ با آنكه در حديث آمده كه پيامبر مرتكب سهو شده است ؛ پس بايد بدان گردن نهاد و دليل عقلى را دور افكند - آنگاه مسأله تحريف را بدان قياس نموده و گفته است : - به دليل ورود روايات بسيار ، تحريف در قرآن را مىپذيريم ؛ هرچند مخالف دليل عقلى باشد » . « 1 » به همين دليل است كه در تمام نوشته‌هاى خود مصرانه بر وقوع تحريف در قرآن تأكيد كرده و در شرح‌هايى كه بر استبصار و تهذيب و توحيد صدوق نگاشته است ، نيز بدان اصرار ورزيده است . « 2 »\r\nگفتيم كه مرحوم جزايرى اول كسى است كه مسأله تحريف قرآن را با تكيه بر روايات مردود و اخبار شاذ مطرح نموده است . خلاصه دلايل او بر تحريف در كتاب منبع الحياة آمده است . ولى محدث آگاه و باريك‌انديش ، مرحوم فيض كاشانى در همان زمان در كتاب ارزشمند خود علم اليقين « 3 » و كتاب‌هاى ديگرش ، همچون صافى ، وافى و جز آن و نيز ديگر بزرگان در رد دلايل محدث جزايرى گام برداشتند .\r\n\r\nغوغايى كه كتاب فصل الخطاب برپا كرد\r\nقبلا يادآور شديم كه محدث نورى دريافت شخصيت‌هاى برجسته اماميه در مخالفت با رأى او اتفاق‌نظر دارند ، با گام نهادن در اين راه تاريك ، خود را در يك تنهايى وحشتناك احساس كرد ؛ لذا تمام كوشش خود را به كار بست تا از ميان عالمان مشهور ، همراه و همصدايى براى خود دست و پا كند ، اما در اين تلاش ناكام ماند ؛ لذا از همان روز نخست از هر كوى و برزن ، دشنام و بدگويى به سوى او سرازير\r\n\r\n\r\n","description":"","footnote":"\r\n( 1 ) . همان ، ج 3 ، ص 131 .\r\n( 2 ) . او بدين مطلب در كتاب « منبع الحياة » ص 68 تصريح نموده است .\r\n( 3 ) . ر . ك : علم اليقين ، ج 1 ، ص 565 .\r\n","page_name":" 120 ","page_number":126},
  {"content":"\r\n\r\nشد و به يكباره خود را در ورطه مخوفى كه از فرو غلطيدن در آن بيم داشت ، گرفتار ديد . سيد هبة الدين شهرستانى در نامه‌اى كه در سال 1373 به‌عنوان تقريظ بر رساله برهان ميرزا مهدى بروجردى به قم فرستاده ، از سر و صدا و غوغايى كه در آن روز پيرامون كتاب فصل الخطاب و نويسنده و ناشر آن برپا شده بود و او به‌عنوان يك طلبه جوان حوزه علميه سامرا در دوره ميرزاى شيرازى بزرگ ، شاهد آن بود ، گزارش داده است .\r\nاو در آن نامه آورده است : « چقدر سزاست از خداى خود سپاسگزار باشى كه به تو توفيق نگاشتن چنين كتاب ارجمندى داده است تا در آن ، از حريم قداست قرآن كريم از شائبه هرگونه تحريف دفاع نمايى ؛ بارى پيراستگى قرآن از تحريف عقيده درستى است كه من از دوران جوانى در سامرا - محل ولادتم و جايى كه مقرّ رياست ميرزاى شيرازى بزرگ ، مركز دانش بود - دانش مىآموختم ، بدان انس و الفتى تمام داشتم . همان هنگام بود كه به چشم خود ديدم چگونه به علت تأليف كتاب فصل الخطاب موجى از خشم و نفرت به سوى محدث نورى به تكاپو درآمده بود ؛ و در حوزه علميه ، بر هر گروهى وارد مىشديم ، سر و صدا و اعتراض و خشم عليه كتاب و مؤلف و ناشر آن فراگير بود » . « 1 »\r\nصاحبان قلم و انديشه نيز با به كار بستن تندترين كلمات و گزنده‌ترين عبارات به رد و بطلان كتاب او به تلاشى جدى دست زدند و مانع شدند او براى نشر عقايد و پراكندن ديدگاه‌هاى خود سر مويى مجال يابد . از جمله معاصران او ، فقيه محقق ، شيخ محمود بن ابو القاسم مشهور به معرّب تهرانى ( م 1313 ) در كتاب ارزشمند خود به نام كشف الارتياب فى عدم تحريف الكتاب - در سيصد صفحه - كه در 17 جمادى الثانى سال 1303 از تأليف آن فارغ شده ، به رد او كمر همت گماشت . او در اين كتاب ، با استناد به دلايل محكم و براهين قاطع به رد ديدگاه‌هاى محدث نورى پرداخت و باعث شد كه محدث نورى مقدارى از ديدگاه خود عقب‌نشينى نمايد .\r\nمحدث نورى ، تحت‌تأثير اين كتاب با تأليف كتابى فارسى در صدد جواب دادن\r\n\r\n\r\n","description":"","footnote":"\r\n( 1 ) . البرهان ، نوشته ميرزا مهدى بروجردى ، ص 144 - 143 .\r\n","page_name":" 121 ","page_number":127},
  {"content":"\r\n\r\nبه او و توجيه مقصود خود از تحريف برآمده است . او در توجيه عقيده خود مىگويد : « مقصود من از كتاب تحريف شده ، قرآن موجود نيست ؛ چون از هنگامى كه در دوره عثمان ، مصاحف يكدست شد قرآن بر همان حال نخستين خود باقى مانده و از آن روز تا به امروز دچار هيچگونه تغيير يا فزونى يا كاستى نشده است ، بلكه مراد من كتاب الهى نازل شده بر پيامبر است كه در جمع‌آورى نخستين قرآن - آن هم در آياتى كه مربوط به احكام نبوده - دچار كاستى شده است ، ولى اجماع امت است كه بر آن افزوده نشده است » . محدث نورى ، پس از رسيدن كتاب رديه به دست او ، همواره توصيه مىنمود كه هركس نسخه‌اى از فصل الخطاب نزد اوست ، نسخه‌اى از آن رساله ( جوابيه ) را بدان منضم سازد زيرا آن رساله متمم فصل الخطاب و بيان كننده مقصود نويسنده آن است .\r\nمرحوم شيخ آقا بزرگ تهرانى صاحب الذريعه مىگويد : « از استادم محدث نورى شنيدم كه مىگفت : من در اين كتاب كوشيدم تا اثبات كنم قرآن موجود همان است كه در عهد عثمان جمع‌آورى شده و در آن تغيير و تبديلى كه در كتاب‌هاى پيشين ، پيش آمده ، رخ نداده است ؛ لذا بهتر بود آن را فصل الخطاب فى عدم تحريف الكتاب گويند ، در حالىكه عنوان فصل الخطاب فى تحريف الكتاب مردم را در راه يافتن به مراد من به اشتباه انداخته است ؛ زيرا مقصود من اين است كه بخشى از وحى منزل الهى حذف شده است ؛ اصلا بهتر است نام آن را القول الفاصل فى اسقاط بعض الوحى النازل بگذاريم » . « 1 » البته بايد گفت كه اين خود عذر بدتر از گناه است .\r\nعلامه سيد محمد حسين شهرستانى ( م 1315 ) نيز جزو معاصران محدث نورى است . كتاب حفظ الكتاب الشريف عن شبهه القول بالتحريف را در رد آراء نورى به رشته تحرير درآورد . او در اين كتاب به خوبى تمام دلايل مصونيت قرآن از تحريف را\r\n\r\n\r\n","description":"","footnote":"\r\n( 1 ) . الذريعه ، ج 10 ، ص 221 - 220 و ج 16 ، ص 231 و 232 و ج 18 ، ص 9 ، صاحب ذريعه رساله‌اى دارد به نام « النقد اللطيف في نفي التحريف عن القرآن الشريف » كه در آن كوشش كرده است با توجيه نمودن مدعاى استاد خود ، محدث نورى درباره تحريف قرآن از او دفاع كند ؛ او پس از نوشتن اين رساله ، آن را به شيخ محمد حسين آل كاشف الغطاء عرضه داشت تا ديدگاه خود را درباره آن اعلام نمايد . شيخ ، نشر آن را نادرست دانست و آقابزرگ نيز در تبعيت از او ، از چاپ رساله امتناع ورزيد . ر . ك : الذريعه ج 24 ، ص 278 و نيز ر . ك : قاضى ، يوم الاربعين ، ص 15 .\r\n","page_name":" 122 ","page_number":128},
  {"content":"\r\n\r\nبرشمرده و به شبهه‌هاى مدعيان تحريف ، پاسخ كامل و جامعى داده است . اين كتاب با شيوه‌اى ظريف و به دور از هرگونه سهل‌انگارى و شتاب ناروا ، در حقيقت رديه‌اى است بر كتاب فصل الخطاب . « 1 »\r\nغير از او ، بسيارى از كسانى كه به مباحث قرآنى و تفسير پرداخته‌اند نيز در رد محدث نورى مطالبى نوشته‌اند .\r\nمرحوم بلاغى ( م 1352 ) در مقدمه تفسير خود آلاء الرحمان از او با نكوهش ياد مىكند و مىگويد : « نويسنده فصل الخطاب از جمله محدثانى است كه در گردآورى شواذ حرص و ولع بسيارى دارد ؛ او گمشده خود ( تحريف القرآن ) را در كتاب دبستان المذاهب يافته و بدان تمسك نموده است . شگفت آنكه خود اعتراف كرده كه در هيچ كتاب شيعى اثرى از آن نيافته است . « 2 » آنگاه بخشى از روايات را كه مستمسك مدعيان تحريف است و گذشته از ظواهر فريبنده آنها ، با فرض قبول سند ، توجيهاتى دارند ، آورده و به ضعف و شذوذ همه آنها حكم نموده است ؛ چنان كه به روايت كافى در ذيل آيه شريفه  « هذَا الَّذِي كُنْتُمْ بِهِ تُكَذِّبُونَ »  « 3 » امام موسى بن جعفر عليه السّلام فرموده است : « مقصود [ از هذا الذى 
  ] امير مؤمنان عليه السّلام است .\r\nراوى پرسيد : اين تنزيل آيه است ؟ امام فرمود : آرى » . « 4 »\r\nفرمايش امام در اين روايت نشان مىدهد كه مقصود ، تفسير آيه است ؛ زيرا معناى تنزيل در اين روايت ، بيان شأن نزول است ؛ و مقصود اين نيست كه لفظ مذكور جزو آيه بوده ، آنگاه ساقط شده است ؛ چنان كه مدعيان تحريف پنداشته‌اند .\r\nدر آخر چنين آورده است : « اين روايات و نظاير آن ثابت مىكند كه تمسك محدث نورى به اين گونه روايات اساسا باطل است ؛ زيرا اين روايات علاوه بر ضعف سند ، قابل توجيه و تأويلند . گفتار عالمان نامى شيعه نيز مؤيد بيان ماست » . « 5 »\r\n\r\n\r\n","description":"","footnote":"\r\n( 1 ) . البرهان ، ص 142 - 138 .\r\n( 2 ) . آلاء الرحمان ، ج 1 ، ص 25 . در فصل هفتم ، شماره 25 برخى از مطالب « دبستان المذاهب » را نقل خواهيم كرد .\r\n( 3 ) . مطففين 83 : 17 .\r\n( 4 ) . الكافى ، ج 1 ، ص 435 ، شماره 91 .\r\n( 5 ) . آلاء الرحمان ، ج 1 ، ص 29 .\r\n","page_name":" 123 ","page_number":129},
  {"content":"\r\n\r\n\r\nعقب‌نشينى يا در لفافه سخن گفتن\r\nقبلا ديديم كه چگونه محدث نورى از ديدگاه خود درباره تحريف قرآن موجود دست برداشت . او مدعى شد در كتاب فصل الخطاب تمام تلاش خود را به كار بسته است تا اثبات كند قرآنى كه فعلا در دسترس مسلمانان است از هنگام نخستين تا به امروز ، دچار تحريف نشده است ؛ هرچند بخشى از قرآنى كه بر پيامبر صلّى اللّه عليه و آله نازل شد ، در اثر غفلت گردآورندگان دچار حذف و تغيير شده است .\r\nاين مطلبى است كه او در رد كتاب كشف الارتياب كه به نقض شبهات فصل الخطاب پرداخته است ، بيان كرده و در ضمن الرسالة الجوابيه آورده است و به همين مناسبت اين كتاب را متمم و مكمل فصل الخطاب دانست و اعلام كرد هركس بدون مراجعه به آن ، به فصل الخطاب اكتفا كند از او راضى نيست .\r\nمحدث نورى با اين ترفند كوشش كرد تا چهره حقيقت را بر كسانى كه بر ضد او اعتراض كرده و عليه او قيام كرده‌اند دگرگون سازد ؛ ولى تلاش او بيهوده است ؛ زيرا مىگويد : « من در اين كتاب كوشيدم تا اثبات كنم قرآن تحريف نشده است ، لذا بهتر آن بود كه آن را فصل الخطاب فى عدم تحريف الكتاب مىگفتند » .\r\nچقدر مسامحه‌كارى درباره قرآن ، كتاب بلند مرتبه الهى ، زشت و نارواست . كاش او به جاى آنكه چنين كژمدارانه لفافه‌گويى كند ، آشكارا به اشتباه خود اعتراف مىكرد و از خداى خود مغفرت مىطلبيد .\r\nاو كتاب خود را با اباطيلى درباره تحريف مشحون كرد و قرآن را با كتب عهدين - در اين جهت كه هردو به دست نااهلان افتاده و العياذ باللّه بازيچه دست آنان شده است - قياس مىنمايد ؛ « 1 » آنگاه مدعى مىشود كه : « مىخواستم در اين كتاب اثبات كنم قرآن دچار تحريف ، به تغيير و تبديل - آن‌گونه كه در كتب عهدين رخ داده - نشده است » . « 2 » اين جز دوگانه‌گويى آشكار و پيچاندن تعبير چيز ديگرى نيست .\r\n\r\n\r\n","description":"","footnote":"\r\n( 1 ) . رجوع شود به دليل اول از دوازده دليلى كه او بر تحريف اقامه نموده است . مىگويد : « يهود و نصارى پس از پيامبران خود ، به تحريف كتب آسمانى خود دست زدند ؛ پس اين امت نيز مىبايست پس از وفات پيامبر صلّى اللّه عليه و آله قرآن را تحريف مىنمود » . فصل الخطاب ، 35 .\r\n( 2 ) . اين مطلب در گفتگوى او با شاگرد خود آقابزرگ تهرانى آمده است ر . ك : الذريعه ، ج 16 ، ص 232 .\r\n","page_name":" 124 ","page_number":130},
  {"content":"\r\n\r\nاو در ضمن دليل هفتم خود از دلايل بر تحريف گفته است : « عثمان وقتى براى بار دوم قرآن را جمع‌آورى كرد ، بعضى از كلمات و آيات قرآنى را حذف نمود .\r\nمقصود او از اين كار ، تنها آن بود كه با حذف آيات مربوط به ولايت اهل بيت عليهم السّلام از مقام و حكومت خود دفاع نمايد . او در اين اقدام آياتى را حذف كرد كه از چشم دو خليفه پيشين مخفى مانده بود » . « 1 » با اين حال در رساله جوابيه خود چنين آورده است : « مقصود من از كتابى كه در آن كاستى رخ داده است ، اين قرآن موجود نيست ؛ زيرا آن قرآن بر همان وضعى كه در عصر عثمان داشته - بىآنكه دچار كاستى يا فزونى شده باشد - به همان حال باقى است . مقصود من كاستى كتاب الهى است كه بر پيامبر صلّى اللّه عليه و آله فرو فرستاده شده است » . « 2 »\r\nدر جاى ديگر مىگويد : « مقصود من از تحريفى كه در قرآن پيدا شده ، غير از تحريفى است كه در كتب عهدين پيش آمده است ؛ زيرا كاستى قرآن منحصر به آياتى است كه مربوط به احكام نيست [ اما در كتب عهدين ، حتى در بخش احكام ، تحريف - به نقصان - صورت گرفته است 
  ] » . « 3 » آرى ، توجيه خطا خود خطايى ديگر است . مىخواهد خطاى خود را با ارتكاب خطايى بس ناراست‌تر ترميم كند .\r\nخلاصه ، او از اين همه لفافه‌گويى در كتاب الرسالة الجوابيه چه نتيجه‌اى را به دست مىدهد ؟ محور بحث در مسأله تحريف فاصله‌اى زمانى است كه پس از وفات پيامبر صلّى اللّه عليه و آله تا زمان اقدام عثمان براى يكسان كردن مصاحف پيش آمد ؛ اما پس از عثمان ، كسى ادعا نكرده است كه تغييرى در مصحف شريف پيش آمده باشد ؛ اگر هم تغييرى پيش آمده به نقطه‌گذارى و رسم الخط و مسايل مشابه كه به هيچ‌وجه به اصل متن قرآن ارتباط نداشته است مربوط مىشود . اگر محدث نورى درصدد است اثبات كند كه در اين فاصله زمانى كوتاه تحريفى انجام پذيرفته است - چنان كه از فصل الخطاب كه براى همين هدف تأليف يافته پيداست - پس جزو كسانى است كه قايل به تحريف است . در اين صورت چه جاى عذرتراشى است ؟\r\n\r\n\r\n","description":"","footnote":"\r\n( 1 ) . فصل الخطاب ، ص 149 .\r\n( 2 ) . الذريعه ، 16 ، ص 231 .\r\n( 3 ) . همان ، ج 10 ، ص 221 .\r\n","page_name":" 125 ","page_number":131},
  {"content":"\r\n\r\n\r\nفصل ششم تحريف در كتب عهدين\r\n\r\nمقصود از وقوع تحريف در كتب عهدين چيست ؟\r\nبعضى از قشريون و سطحىنگرها پنداشته‌اند لزوما بين حوادث پيشين با حوادث امروزين همگونى تمام عيارى برقرار است . چنان‌كه اگر - مثلا - آنان به لانه سوسمارى داخل شدند ، امت مرحومه ( مسلمانان ) نيز بايد چنان كنند و پا جاى پاى آنان بگذارند ؛ بنابراين ، چون كتب آسمانى ايشان دچار تحريف شده است پس مىبايست در كتاب آسمانى مسلمانان ( قرآن ) نيز تحريف صورت گرفته باشد تا اصل ضرورت تشابه بين امت‌ها تحقق يابد . قياسى بدين شكل از يك صغراى حمليه - كه لزوما مىبايست تحقق آن معلوم باشد - و يك كبراى شرطيه - كه بر اساس قواعد منطق مىبايست بين مقدم و تالى آن تلازم كلى برقرار باشد - تشكيل يافته است .\r\nدر انتهاى اين فصل درباره مقدار كليت شرطيت كه كبراى قياس را تشكيل مىدهد سخن خواهيم گفت و روشن خواهيم كرد كه هيچ ضرورتى وجود ندارد تا اثبات كند بين سلف و خلف - در تمامى جنبه‌هاى زندگى - تلازم وجود دارد . آنچه در اين فصل مورد بحث ماست بررسى صغراى قياس است كه آيا اصلا كتب عهدين\r\n\r\n","description":"","footnote":"","page_name":" 126 ","page_number":132},
  {"content":"\r\n\r\nدچار تحريف شده است ؟\r\nمحدث نورى مىگويد : « بدون ترديد كتب عهدين دچار تغيير و تحريف شده است ؛ آيات متعددى از قرآن ، روايات متواتر و اجماع مسلمانان دليل اين مدعاست . افزون بر اينها ملاحظه خود اين كتب براى اثبات تحريف آنها كافى است » . « 1 »\r\nبايد گفت : در قرآن آيه‌اى وجود ندارد كه اثبات كند در تورات و انجيل تحريف به‌معناى اصطلاحى آن - يعنى تبديل نص يا كاستى و فزونى آن - انجام يافته باشد .\r\nآنچه قرآن بر آن انگشت گذاشته ، تحريف معنوى - يعنى تفسير نادرست - است . در روايات و در گفتار علماى اسلام هم چيزى وجود ندارد كه بر وقوع تغيير يا تبديل در الفاظ نص كتب عهدين دلالت داشته باشد . اينك به تفصيل اين بحث مىپردازيم :\r\nقبلا يادآور شديم مقصود از تحريفى كه قرآن درباره كتب عهدين به كار برده است تحريف معنوى - تفسير نادرست - مىباشد . نه چيز ديگر . امام باقر عليه السّلام مىفرمايد :\r\n« دور افكندن آنان كتاب را بدين‌گونه بود كه حروف آن را پاس مىداشتند اما حدود آن را تحريف مىنمودند ، و اگر چه لفظ آن را درست ادا مىكردند اما حق آن را مراعات نمىكردند » . « 2 »\r\nشيخ طوسى در تفسير آيه شريفه :  « يُحَرِّفُونَ الْكَلِمَ عَنْ مَواضِعِهِ »  مىگويد : « يعنى كلام را از تأويل - و تفسير - بايسته آن دگرگون مىساختند » . « 3 »\r\nمحمد عبده مىگويد : « از جمله انواع تحريف آن است كه كلام را به غير معنايش حمل نمايند و اين معنا ، از معناى قرآنى تحريف گرفته شده است ؛ زيرا آنچه يهود و نصارى را واداشت به انكار نبوت پيامبر اكرم صلّى اللّه عليه و آله اصرار ورزند ، همين تحريف معنوى بود . اينان از روز نخست تا به امروز ، همواره بشارات عهدين را نسبت به آمدن پيامبر آخر الزمان صلّى اللّه عليه و آله تأويل كرده‌اند » . « 4 »\r\nخداوند مىفرمايد :  « يا أَهْلَ الْكِتابِ لِمَ تَلْبِسُونَ الْحَقَّ بِالْباطِلِ وَ تَكْتُمُونَ الْحَقَّ وَ أَنْتُمْ \r\n\r\n\r\n","description":"","footnote":"\r\n( 1 ) . فصل الخطاب ، ص 35 .\r\n( 2 ) . الكافى ، ج 8 ، ص 53 ، شماره 16 .\r\n( 3 ) . التبيان ، ج 3 ، ص 470 .\r\n( 4 ) . المنار ، ج 5 ، ص 140 .\r\n","page_name":" 127 ","page_number":133},
  {"content":"\r\n\r\n تَعْلَمُونَ ؛  « 1 » اى اهل كتاب چرا حق را با باطل مىآميزيد و از روى علم و آگاهى حق را مىپوشانيد » . در جاى ديگر مىفرمايد :  « وَ مَنْ أَظْلَمُ مِمَّنْ كَتَمَ شَهادَةً عِنْدَهُ مِنَ اللَّهِ ؛  « 2 » ستمكارتر از آن كس كه گواهى خود را از خداوند بازگيرد كيست ؟ » . قرآن با صراحت اعلام مىدارد تورات و انجيل و ديگر كتب آسمانى نزد پيروان هريك وجود دارد و اگر بدان عمل نمايند سعادت جاودانه و حيات پاك در دنيا و آخرت نصيب ايشان خواهد شد :  « وَ لَوْ أَنَّهُمْ أَقامُوا التَّوْراةَ وَ الْإِنْجِيلَ وَ ما أُنْزِلَ إِلَيْهِمْ مِنْ رَبِّهِمْ لَأَكَلُوا مِنْ فَوْقِهِمْ وَ مِنْ تَحْتِ أَرْجُلِهِمْ ، مِنْهُمْ أُمَّةٌ مُقْتَصِدَةٌ وَ كَثِيرٌ مِنْهُمْ ساءَ ما يَعْمَلُونَ ؛  « 3 » اگر ايشان به تورات و انجيل و به تمامى كتاب‌هايى كه از سوى خداوند فرو فرستاده شده عمل نمايند ، بركت‌هاى بسيار از آسمان و زمين بر ايشان فرو مىبارد ؛ گروهى از آنان ميانه‌رو هستند اما بسيارى مشى ناپسند را اختيار نموده‌اند » .\r\nنيز درباره تورات - مىفرمايد :  « الْكِتابَ الَّذِي جاءَ بِهِ مُوسى نُوراً وَ هُدىً لِلنَّاسِ تَجْعَلُونَهُ قَراطِيسَ تُبْدُونَها وَ تُخْفُونَ كَثِيراً ؛  « 4 » كتابى كه موسى بر شما عرضه نمود براى مردمان نور و هدايت است ، اما شما بخشى از آن را كه در كاغذهايى جاى داده‌ايد بر مردم آشكار نموده ، بسيارى از آن را از ايشان مخفى مىداريد » .\r\nبناى اهل كتاب آن بود كه كتب خود را به پاره‌هايى تقسيم مىكردند ، سپس آنچه را با منافعشان سازگار بود بر مردم آشكار مىنمودند و آنچه را به ضرر خود مىديدند از چشم آنان پوشيده مىداشتند . همانگونه كه بشارت‌هاى موجود در اين كتب - در خصوص ظهور پيامبر اسلام - را به وجهى نادرست به معانى ديگر به تأويل مىبردند . به اين دليل است كه خداوند - در قرآن - از كسانى كه به تورات و انجيل - بىهيچ تأويل و تغيير - عمل مىنمايند تقدير نموده است :  « الَّذِينَ يَتَّبِعُونَ الرَّسُولَ النَّبِيَّ الْأُمِّيَّ الَّذِي يَجِدُونَهُ مَكْتُوباً عِنْدَهُمْ فِي التَّوْراةِ وَ الْإِنْجِيلِ ؛  « 5 » كسانى كه از پيامبر امّى - كه نشان او را در تورات و انجيل ديده بودند - پيروى مىنمايند » .\r\nاينك نمونه‌هايى را از تحريف كه در ترجمه‌هاى كتب عهدين - نه در متن آنها -\r\n\r\n\r\n","description":"","footnote":"\r\n( 1 ) . آل عمران 3 : 71 .\r\n( 2 ) . بقره 2 : 140 .\r\n( 3 ) . مائده 5 : 66 .\r\n( 4 ) . انعام 6 : 91 .\r\n( 5 ) . اعراف 7 : 157 .\r\n","page_name":" 128 ","page_number":134},
  {"content":"\r\n\r\nصورت گرفته است از نظر مىگذرانيم .\r\n\r\nتحريف در بشارت‌هاى تورات و انجيل\r\n1 . در سفر تثنيه ( باب 18 شماره 15 ) چنين آمده است : « يهوّه خدايت نبىّء را از ميان تو از برادرانت مثل من براى تو مبعوث خواهد گردانيد او را بشنويد - تا آنجا كه مىگويد - نبىّء را براى ايشان از ميان برادران ايشان مثل تو مبعوث خواهم كرد و كلام خود را در دهانش خواهم گذاشت و هر آنچه به او امر فرمايم به ايشان خواهد گفت و هركسى كه سخنان مرا كه او به اسم من گويد نشنود من از او مطالبه خواهم كرد » . « 1 »\r\nاين ترجمه‌اى است كه از طرف مسيحيان ارائه شده و از رهگذر آن خواسته‌اند اثبات كنند مقصود از اين پيامبر ، عيسى مسيح عليه السّلام است ؛ چون او از طرف مادر به بنى اسرائيل منتسب است ، پس پيامبرى است كه - منطبق با اين بشارت - از ميان بنى اسرائيل برانگيخته شده است ، اما اين ترجمه‌اى است تحريف شده ؛ زيرا اصل بشارت چنين است : « پيامبرى از نزديكان تو خواهم برانگيخت » كه او از برادران بنى اسرائيل است نه از خود ايشان و اين ترجمه - كه مطابق با اصل است - بر پيامبر اسلام صلّى اللّه عليه و آله منطبق است ؛ زيرا او از اولاد اسماعيل است و اسماعيل برادر اسحاق و پدر بنى اسرائيل مىباشد .\r\nمرحوم بلاغى مىگويد : « مترجمان به عمد چنين ترجمه‌اى كرده‌اند ؛ تا چهره حقيقت را بر عموم پوشيده دارند . - و مىافزايد : - از اينكه در تورات ، به‌طور مكرر و با صراحت اعلام شده است كه آن پيامبر بشارت داده شده ، از برادران بنى اسرائيل است - نه از خود ايشان - كاملا مدعاى ما ثابت مىگردد » . « 2 »\r\n2 . در كتاب اشعياء ( باب 21 شماره 7 ) مىخوانيم : « و چون فوج سواران جفت‌جفت فوج الاغان و فوج شتران را بيند آنگاه به دقت تمام توجه بنمايد » .\r\nالاغ‌سواران بشارت ظهور عيسى عليه السّلام و شترسواران كنايه از ظهور پيامبر اسلام صلّى اللّه عليه و آله\r\n\r\n\r\n","description":"","footnote":"\r\n( 1 ) . كتاب مقدس ، عهد قديم ، 303 .\r\n( 2 ) . الرحلة المدرسيه ، ج 1 ، ص 74 .\r\n","page_name":" 129 ","page_number":135},
  {"content":"\r\n\r\nاست .\r\nدر ترجمه همانگونه كه ملاحظه شد سواران الاغ و شتر به صيغه جمع آمده است ؛ در حالىكه اصل متن عبرى به صيغه مفرد است . مرحوم بلاغى مىگويد :\r\n« زيرا اصل عبرى چنين است : « و رآه ركب صمد ركب حمور و ركب جمل » حمور و ركب و جمل مفرد است و جمع آن به زبان عبرى ، ركبيم ، جمليم ، و حموريم مىباشد . در ترجمه‌هاى چاپ شده موجود ، همان ترجمه تحريف شده ( يعنى به صيغه جمع ) آمده است جز دو نسخه ، يكى چاپ لندن ( سال 1856 م ) و ديگرى چاپ گوتنبرگ ( سال 1845 م ) كه در آن دو ، مطابق با اصل ، با صيغه مفرد آمده است . - او اضافه مىكند : - آنان از رهگذر اين تحريف مىخواهند چهره حقيقت را بر مردم بپوشانند تا ذهن ايشان را از توجه به شخص پيامبر صلّى اللّه عليه و آله منصرف گردانند » . « 1 »\r\n3 . همچنين مترجمان در تفسير و بيان كلمه « فارقليطا » كه معرّب واژه يونانى « پير كلوطوس » است « 2 » اختلاف دارند . در « انجيل يوحنا » ( باب 15 شماره 26 باب 16 شماره 7 ) آمده است : مسيح عليه السّلام به پيامبرى بشارت داد كه داراى چنين صفات و نشانه‌هايى است و پس از او خواهد آمد . از جمله اين نشانه‌ها استعمال واژه « فارقليطا » درباره اوست كه به « تسليت دهنده » يا « بشارت دهنده » ترجمه شده است . « 3 »\r\nفخر الاسلام مىگويد : « واژه « پارقليطا » سريانى است و از اصل يونانى « پرىكلى طوس » كه به‌معناى « بسيار ستوده » است برگرفته شده و اين معنا ، دقيقا بر نام « محمد » و « احمد » منطبق است ؛ اما مترجمان مسيحى مدعىاند كه برگرفته از لفظ « پاراكلى طوس » به‌معناى « صاحب تسليت » است ؛ بنابراين ، آن را به « بشارت دهنده » يا « تسليت دهنده » ترجمه كرده‌اند » . « 4 »\r\nبلاغى مىگويد : « فارقليطا » در اصل يونانى « پير كلوطوس » و معرّب آن « فير\r\n\r\n\r\n","description":"","footnote":"\r\n( 1 ) . الرحلة المدرسيه ، ج 1 ، ص 75 .\r\n( 2 ) . كتابى كه به‌عنوان نسخه اصل از « انجيل يوحنا » در دست است نسخه يونانى است كه خود از زبان عبرى ترجمه شده است .\r\n( 3 ) . عهد جديد ، ص 175 .\r\n( 4 ) . پاورقى انيس الاعلام ، ج 1 ، ص 13 .\r\n","page_name":" 130 ","page_number":136},
  {"content":"\r\n\r\nقلوط » به‌معناى « بسيار ستوده » مىباشد كه موافق و منطبق بر « احمد » و « محمد » است . با اين حال آنان - به گمان خود - آن را تصحيح نموده و اصل يونانى آن را « پيرا كلىطوس » دانسته ، از آن به « فار قليط » تعبير نموده‌اند ؛ همانگونه كه در ترجمه‌هاى چاپ لندن ( سال 1821 و 1831 و 1841 م ) و چاپ ويليام لندن ( 1857 م ) براساس نسخه رومى ( چاپ سال 1664 م ) و ترجمه عبرى ( چاپ سال 1901 م ) آمده است . اما پاره‌اى از مترجمان آن را به لفظ « معّزى » ( تعزيت‌دهنده ) و مسّلى « تسلىبخش » تغيير داده‌اند و اين معنا شايع شده است » . « 1 »\r\nگواهى اسقف اعظم ؛ كشيش ، فخر الاسلام - كه به بركت نورانيت قرآن اسلام آورد - مىگويد : « نزد اسقف اعظم درس فرا مىگرفتم . او مرا بسيار دوست مىداشت و به گرمى با من برخورد مىنمود . روزى از او پرسيدم معناى حقيقى واژه « فارقليطا » و مقصود از آن در زبان سريانى و واژه « پير كلىطوس » در زبان يونانى چيست ؟\r\nسؤال من بدين‌خاطر بود كه بين من و ديگر شاگردان درباره تفسير اين واژه مشاجره درگرفته بود . من مىخواستم با پرسش از اسقف اعظم حقيقت آن را دريابم .\r\nاسقف در پاسخ سؤال من مرا مورد عنايت قرار داد و در حالىكه اشك در چشمانش حلقه زده بود گفت : اى فرزندم ، بر من گران است با تو از در خدعه و نيرنگ درآيم . اگر سرّ خويش را بازگويم هلاك خواهم شد ، من سوگند اكيد ياد كردم كه راز او را در حال حيات و ممات فاش نسازم . آنگاه كليد اتاقى كه مخصوص خود او بود به من داد كه گمان داشتم اموال و پول‌هايى متعلق به او در آن است . او از من خواست تا در صندوقى را كه در آن كتب گرانبها از جمله دو نسخه از كتاب مقدس بر پوست نوشته شده وجود داشت باز كنم . يكى از آن دو نسخه به زبان سريانى و ديگرى يونانى و تاريخ نگارش آنها مربوط به قبل از اسلام بود . در آن دو كتاب « فار قليطا » با صراحت تمام به « احمد » و « محمد » ترجمه شده بود » . « 2 »\r\n\r\n\r\n","description":"","footnote":"\r\n( 1 ) . الرحلة المدرسيه ، ج 2 ، ص 33 .\r\n( 2 ) . براى آگاهى از تفصيل اين داستان ر . ك : انيس الاعلام ، ج 1 ، ص 20 - 8 .\r\n","page_name":" 131 ","page_number":137},
  {"content":"\r\n\r\nگواهى مستشرق كارلونلينو ؛ استاد عبد الوهاب نجار مىگويد : « در سال 1894 - 1893 ميلادى در دار العلوم به تحصيل اشتغال داشتم . علامه دكتر « كارلونلينو » ، مستشرق ايتاليايى ، هنگام درس زبان عربى كنارم مىنشست . او به سفارش حكومت ايتاليا در اين درس شركت مىكرد و همين مسأله باعث شد بين ما باب مودت و دوستى برقرار گردد . در شب بيست و هفتم رجب سال 1311 هجرى - يعنى شب معراج و شبى كه مردم در شادمانى عيد به سر مىبردند و خيابان‌ها و سر در منازل چراغانى بود - بيرون رفتيم و گفت‌وگويى بين ما آغاز شد . در اثناى كلام ، در حالىكه مىدانستم او در ادبيات يهود يونان قديم مدرك دكترا گرفته است ، به او گفتم : معناى « بيريكلتوس » چيست ؟ در پاسخ گفت : كشيشان مىگويند معناى اين واژه « تعزيت‌دهنده » است . گفتم : من از دكتر كارلونلينو - كه دكتراى زبان يونانى قديم دارد - پرسيدم نه از يك كشيش . گفت : معنايش كسى است كه داراى ستايش فراوان است . گفتم : آيا اين معنا بر افعل التفضيل از واژه « حمد » به زبان عربى منطبق مىشود ؟ گفت : آرى . گفتم : مىدانى يكى از اسامى پيامبر اسلام صلّى اللّه عليه و آله احمد است ؟\r\nگفت : برادرم ، پيداست چيزهاى زيادى مىدانى . آنگاه از هم جدا شديم . در آنجا بود كه ايمانم نسبت به مقصود حقيقى از بشارت عيسى عليه السّلام - آنجا كه خداوند در حكايت از سخن عيسى آورده است :  « وَ مُبَشِّراً بِرَسُولٍ يَأْتِي مِنْ بَعْدِي اسْمُهُ أَحْمَدُ »  « 1 » - بيشتر شد » . « 2 »\r\n\r\nتحريف با واژگون كردن لهجه\r\nواژگون نمودن يك لفظ به هنگام تلفظ آن ، نوعى ديگر از تحريف است كه يهود بدان رفتار مىنمودند و بدين طريق معناى ديگرى غير از آنچه آن لفظ با تلفظ اوليه‌اش مىرساند ، اراده مىكردند ؛ حتى گاهى معناى بلند و نيكوى آن به فحش و ناسزا تغيير پيدا مىكرد ؛ چنان كه خداوند از يهود حكايت نموده است كه :  « مِنَ الَّذِينَ هادُوا يُحَرِّفُونَ الْكَلِمَ عَنْ مَواضِعِهِ وَ يَقُولُونَ سَمِعْنا وَ عَصَيْنا وَ اسْمَعْ غَيْرَ مُسْمَعٍ وَ راعِنا لَيًّا بِأَلْسِنَتِهِمْ \r\n\r\n\r\n","description":"","footnote":"\r\n( 1 ) . صف 61 : 6 .\r\n( 2 ) . پاورقى قصص الانبياء ، ص 398 - 397 ، ش 2 .\r\n","page_name":" 132 ","page_number":138},
  {"content":"\r\n\r\n وَ طَعْناً فِي الدِّينِ وَ لَوْ أَنَّهُمْ قالُوا سَمِعْنا وَ أَطَعْنا وَ اسْمَعْ وَ انْظُرْنا لَكانَ خَيْراً لَهُمْ وَ أَقْوَمَ وَ لكِنْ لَعَنَهُمُ اللَّهُ بِكُفْرِهِمْ ؛  « 1 » عده‌اى از يهود چنانند كه گفتار را از جايگاه‌هاى خود تغيير مىدهند و - با پيچاندن زبان و به هدف طعنه‌زدن به دين - مىگويند : شنيديم و سر برتافتيم ؛ بشنو اى ناشنوا و اى شرّير ما و اگر ايشان به جاى آن ، مىگفتند : شنيديم و فرمان برديم ، بشنو و ما را بنگر ، هر آينه براى ايشان بهتر و راست‌تر بود ؛ اما خداوند آنان را به سبب كفرشان لعن و نفرين كرده است » .\r\nامام باقر عليه السّلام مىفرمايد : « واژه راعنا لفظى است كه با لهجه عبرانى از آن ، قصد دشنام مىنمودند » . حسين بن على مغربى « 2 » مىگويد : « در جستجو بودم معناى « راعنا » را دريابم . ديدم مىگويند : راع بر وزن قال ، فعل ماضى ، به‌معناى شر و فساد است » . مرحوم بلاغى نيز چنين گفته است : « در عهد قديم عبرى به فحص و كاوش پرداختم [ او عبرى مىدانست 
  ] ، دريافتم كلمه راع - به فتح عين مايل به الف يعنى تقريبا راعا - كه نزد ايشان قامص نيز نام دارد همانگونه كه در ترجمه اناجيل عبرى آمده است به‌معناى شر يا قبيح و شرّير « 3 » ( مفرد اشرار ) مىباشد . « 4 »\r\n« نا » ضمير متكلم و در زبان عبرى الف آن به واو تبديل شده يا به واو اماله پيدا مىكند كه تقريبا با « راعا » راعنا مايل به واو را تشكيل داده و به‌معناى شرّير ما اطلاق مىشده است » . « 5 » [ يهود با اين كار از روى حقد و كينه ، پيامبر را - العياذ باللّه - به جمله\r\n\r\n\r\n","description":"","footnote":"\r\n( 1 ) . نساء 4 : 46 .\r\n( 2 ) . او ابو القاسم مغربى ، وزيرى موفق و از اساتيد نجاشى است ، مردى اديب ، شاعر فاضل ذو فنون و آگاه به علوم رياضى بوده است . ابن ابى الحديد مىگويد : با آنكه شيعه بوده ، در تعصب نسبت به قحطان غلو مىورزيد .\r\nدر نيمه رمضان سال 418 در « ميافارقين » وفات يافت و طبق وصيت او در جوار امير مؤمنان عليه السّلام دفن شد .\r\nاين دو بيت طبق وصيت او بر سنگ قبرش نگاشته شد :\r\n كنت في سوء الغواية و الجهل * مقيما فحان منّي قدوم\r\nتبت من كل مأثم فعسى * يمحى بهذا الحديث ذاك القديم \r\nدر گمراهى و جهل غوطه‌ور بودم ، پس اينك هنگامه ره‌سپارى ( به خدمت مولا ) فرا رسيده است ، از تمام گناهان خود توبه مىكنم . اميد آنكه به ره‌پويى امروز كژى پيشين من آمرزيده گردد .\r\n( 3 ) . چنان كه در فصل دوم و سوم از سفر نخست عهد قديم آمده است .\r\n( 4 ) . چنان كه در فصل اول از سفر پنجم و در شماره 64 و 78 از مزامير آمده است .\r\n( 5 ) . آلاء الرحمان ، ج 1 ، ص 114 - 113 .\r\n","page_name":" 133 ","page_number":139},
  {"content":"\r\n\r\n« اى شرير ما » خطاب مىنموده‌اند 
  ] .\r\nاستاد عبده مىگويد : « از جمله موارد تحريف ايشان با پيچاندن زبان اين بود كه به هنگام تحيّت به پيامبر صلّى اللّه عليه و آله « السام عليكم » خطاب مىكردند كه به‌معناى مرگ است و مقصود آنان نيز همين بود ؛ هرچند با چرخاندن زبان وانمود مىكردند كه مىگويند « السلام عليكم » . اين مطلب در اخبار صحيح آمده است . پيامبر صلّى اللّه عليه و آله بعد از آنكه از سوءنيّت ايشان آگاه شد ، با « عليكم » پاسخ آنان را مىداد ؛ يعنى هركس مىميرد » . « 1 »\r\n\r\nتحريف در سه‌گانه‌پرستى\r\nدر رساله اول يوحنا ( باب 5 ، شماره 10 - 5 ) آمده است : « كيست آنكه بر دنيا غلبه يابد جز آنكه ايمان دارد كه عيسى پسر خداست . همين است كه به آب و خون آمد يعنى عيسى مسيح . نه به آب فقط بلكه به آب و خون ، و روح است آنكه شهادت مىدهد زيرا كه روح حق است ؛ زيرا سه هستند كه شهادت مىدهند ؛ يعنى روح و آب و خون و اين سه يك هستند . اگر شهادت انسان را قبول كنيم شهادت خدا بزرگ‌تر است زيرا اين است شهادت خدا كه درباره پسر خود شهادت داده است .\r\nآنكه به پسر خدا ايمان آورد در خود شهادت دارد و آنكه به خدا ايمان نياورد او را دروغگو شمرده است ؛ زيرا به شهادتى كه خدا درباره پسر خود داده است ايمان نياورده است » . « 2 »\r\nبيشتر محققان مسيحى برآنند كه عبارت « آنان كه در آسمان شهادت مىدهند سه كس‌اند ؛ پدر و كلمه و روح القدس » از طرف فرقه « كاتوليك » - كه فرقه بيشتر مسيحيان است و به تثليث عقيده دارند - به متن انجيل افزوده شده است . به اين دليل رهبر فرقه پروتستان و اصلاحگر عقايد مسيحيت ، وقتى خواست عهد جديد را به زبان پيروان خود - يعنى آلمانى - ترجمه نمايد اين عبارت را نياورد و چاپ‌هاى زبان آلمانى « عهد جديد » - بر همين منوال - به‌طور مكرر در زمان حيات وى انجام\r\n\r\n\r\n","description":"","footnote":"\r\n( 1 ) . المنار ، ج 5 ، ص 142 .\r\n( 2 ) . عهد جديد ، ص 391 ، چاپ لندن سال 1933 م .\r\n","page_name":" 134 ","page_number":140},
  {"content":"\r\n\r\nپذيرفت . همو در ديباچه چاپ سال 1546 م وصيت كرد : « هيچكس ترجمه او را تحريف ننمايد » . با اين حال در مخالفت با وصيت او ، در سال 1574 م آن را افزوده و پس از او ، در چاپ‌هاى بعدى آن را حذف نمودند . اين كار در چند مرحله انجام گرفت . در ترجمه‌اى فارسى كه دست ماست و آن را نقل نموديم ، اين زيادى وجود ندارد . در اين ترجمه چنين مىخوانيم : « همين است او كه به آب و خون آمد ؛ يعنى عيسى مسيح . نه به آب فقط ، بلكه به آب و خون و روح است آنكه شهادت مىدهد زيرا كه روح حق است ؛ زيرا سه هستند كه شهادت مىدهند ، يعنى روح و آب و خون ، و اين سه ، يك هستند » . « 1 »\r\nاستاد كريسباخ و همچنين شولز تصريح كرده‌اند كه عبارت مذكور الحاقى است .\r\nاستاد هورن با همه تعصب شديدى كه به كتب عهدين دارد مىگويد : « اين عبارت بر متن افزوده شده است و بايد آن را دور انداخت » . همچنين ديگر شارحان عهد جديد اتفاق دارند بر اينكه عبارت مورد بحث به متن افزوده شده است و شايد چنان‌كه بعضى مدعى شده‌اند ، مربوط به شرح و تعليق بوده كه بعدها به اشتباه به حساب متن گذاشته شده است . « 2 »\r\nدر ماه رجب سال 1270 هجرى - در زمانى كه استعمار انگلستان بر شبه‌قاره هند حاكم بود - جلسه مناظره‌اى بين كشيش « فندر » « 3 » ، بزرگ مبشران مسيحى در شهر « اكبرآباد » ، و شيخ رحمت اللّه هندى دلهوى برگزار شد و گفت‌وگوى ايشان ، به بحث درباره همين عبارت كشيده شد . كشيش فندر بدون كمترين ترديد به زيادى آن اعتراف نمود و گفت : « اين عبارت توسط تحريف‌كنندگان افزوده شده است ؛ كتب عهدين در هفت يا هشت موضع دچار چنين تحريفى شده است » . « 4 »\r\nعلامه « هورن » مقاله‌اى در 12 صفحه درباره اين عبارت نوشت و دلايل كسانى كه به اصالت آن قائلند و نيز دلايل منكرين آن را در آن ذكر كرده است و خود رأى دسته دوم را ترجيح داده و به وجوب حذف آن حكم كرده است . علامه دلهوى\r\n\r\n\r\n","description":"","footnote":"\r\n( 1 ) . عهد جديد ، ص 391 .\r\n( 2 ) . اظهار الحق ، ج 1 ، ص 395 - 465 .\r\n( 3 ) . او همان كسى است كه كتاب « ميزان الحق » را در رد بر مسلمانان نگاشته است .\r\n( 4 ) . ر . ك : اظهار الحق ، ج 1 ، ص 396 .\r\n","page_name":" 135 ","page_number":141},
  {"content":"\r\n\r\nخلاصه اين مقاله را در كتاب اظهار الحق آورده است . « 1 »\r\nدر همين راستا فيلسوف مشهور « اسحاق نيوتن » با نگارش رساله‌اى ، زيادى اين عبارت را ثابت نمود . او مىگويد : « آيه 16 ( باب 3 ) از رساله بولس اول به تيموثاؤس نيز توسط مدعيان تجسيد و تثليث بدان افزوده شده است . آيه اين است : « و بالاجماع سر دين‌دارى عظيم است كه خدا در جسم ظاهر شد و در روح تصديق كرده شد و به فرشتگان مشهود گرديد و به امت‌ها موعظه كرده و در دنيا ايمان آورده و به جلال بالا برده شد » . « 2 »\r\n\r\nنگاهى گذرا به تاريخ عهدين\r\nبا درنگى كوتاه در تاريخ كتب عهدين ، در اينكه متن اصلى آنها باقىمانده باشد ، براى هر محقق ترديد حاصل مىشود ، آنچه باقىمانده است ترجمه‌هاى ناقص است . به عبارت ديگر ، كتب عهدين بعدها گردآورى شده است ؛ هرچند در لابه‌لاى آن ، به مناسبت ، بخشى از تعاليم پيامبران گنجانده شده است ؛ اما عهد قديم كه مشتمل بر 39 كتاب است كاملا رنگ‌وبوى يك كتاب تاريخى را - كه در آن حوادث يك ملت نگاشته مىشود - به خود گرفته است ؛ چون در آن ، تاريخ سياسى ، اجتماعى و دينى بنى اسرائيل نوشته شده است .\r\nهمچنين عهد جديد كه مشتمل بر 27 كتاب و رساله - از جمله ، اناجيل چهارگانه - است نيز سراسر داستان زندگى مسيح عليه السّلام مىباشد ؛ هرچند بخش زيادى از تعليمات آن حضرت به روايت گردآورندگان در آن آمده است . نسخه اصلى اين كتاب‌ها مفقود شده و ترجمه‌هاى آنها نيز به زبانى غير از زبان اصلىشان باقىمانده است . بنابراين تحريف در خود اين ترجمه‌ها انجام يافته است نه در متن اصلى .\r\nممكن است پرسيده شود : اگر چنين است ، چرا قرآن تصريح نموده است كه تورات نزد آنان موجود بوده و حكم خداوند در آن آمده است « 3 » و آنان را ترغيب\r\n\r\n\r\n","description":"","footnote":"\r\n( 1 ) . همان .\r\n( 2 ) . عهد جديد ، ص 337 . ر . ك : اظهار الحق ، ج 1 ، ص 401 - 400 .\r\n( 3 ) . مائده 5 : 43 .\r\n","page_name":" 136 ","page_number":142},
  {"content":"\r\n\r\nنموده است تا به تورات و انجيل عمل نمايند و تعاليم و احكام آن را پاس دارند ؟ « 1 » اگر اين دو كتاب - حداقل در همان زمان - وجود نداشت ، اين گونه تصريح و ترغيب بىمعنا مىنمود . در پاسخ بايد بگوييم كه از مسأله مجارات و مماشات در نامگذارى ، نبايد غافل شد . خداوند مىفرمايد :  « قُلْ فَأْتُوا بِالتَّوْراةِ فَاتْلُوها إِنْ كُنْتُمْ صادِقِينَ ؛  « 2 » بگو تورات را بازآوريد و از آن تلاوت كنيد ، اگر راست مىگوييد » . معناى آيه اين است : همان كه دست شماست و آن را تورات مىناميد بياوريد ؛ زيرا به زعم خود شما احكام حلال و حرام بنى اسرائيل در آن آمده است .\r\nو نيز مىفرمايد :  « وَ عِنْدَهُمُ التَّوْراةُ فِيها حُكْمُ اللَّهِ ؛  « 3 » نزد ايشان توراتى است كه در آن حكم خداوند آمده است » . يعنى در همين كتاب موجود ، بخش قابل‌ملاحظه‌اى از شريعت الهى آمده است كه اگر بدان عمل كنيد براى شما خير است اما شما آن را به شكل كاغذهايى درآورده‌ايد بخشى را آشكار و بيشتر آن را پنهان مىسازيد  « تَجْعَلُونَهُ قَراطِيسَ تُبْدُونَها وَ تُخْفُونَ كَثِيراً » .  « 4 »\r\nاما اكنون اسلام آمده و تمام آنچه را پنهان نموديد آشكار ساخته است :  « قَدْ جاءَكُمْ رَسُولُنا يُبَيِّنُ لَكُمْ كَثِيراً مِمَّا كُنْتُمْ تُخْفُونَ مِنَ الْكِتابِ ؛  « 5 » فرستاده ما نزد شما آمد تا بسيارى از آنچه را كه شما از كتاب مخفى مىداشتيد آشكار سازد » .\r\nمرحوم بلاغى مىگويد : « قرآن نام آن را تورات نهاده است ؛ زيرا اسم آن كتاب ( عهد قديم و خصوصا اسفار خمسه ) نزد يهود ، به نام تورات ياد مىشده است . در حقيقت ، قرآن براى آنكه با ايشان به نيكوترين وجه مجادله نمايد ، از باب مجارات و مماشات با خصم در تسميه ، آن را تورات ناميده است » . « 6 »\r\nبه همين سبب است كه در آيه 23 سوره آل عمران و آيات 44 و 51 سوره نساء از آنان به  « الَّذِينَ أُوتُوا نَصِيباً مِنَ الْكِتابِ ؛  كسانى كه بهره‌اى از كتاب به ايشان داده شده » تعبير كرده است ؛ زيرا بخشى از تورات و انجيل در كتاب‌هايى كه براى آنان به يادگار مانده ، آمده است . در اينجا فهرست كوتاهى از كتب عهدين و تاريخ حيات آنها را از\r\n\r\n\r\n","description":"","footnote":"\r\n( 1 ) . مائده 5 : 66 و 68 و آل عمران 3 : 93 .\r\n( 2 ) . آل عمران 3 : 93 .\r\n( 3 ) . مائده 5 : 43 .\r\n( 4 ) . انعام 6 : 91 .\r\n( 5 ) . مائده 5 : 15 .\r\n( 6 ) . الرحلة المدرسيه ، ج 2 ، ص 33 .\r\n","page_name":" 137 ","page_number":143},
  {"content":"\r\n\r\nنظر مىگذرانيم .\r\n\r\nعهد قديم\r\nعهد قديم عبارت است از مجموعه‌اى كه شمار آنها به 39 كتاب مىرسد و تاريخ كتابت آنها به حد فاصل بين قرن دهم تا پايان قرن دوم پيش از ميلاد مربوط است ؛ يعنى حدود پنج قرن پس از وفات حضرت موسى عليه السّلام . « 1 »\r\nدكتر بوكاى مىگويد : « مجموعه عهد قديم در خلال 9 قرن و براساس تدوين نقل‌هاى شايع نوشته شده است و پايه تدوين اسفار پنج‌گانه منسوب به موسى عليه السّلام - در حوالى قرن دهم پيش از ميلاد - گذارده شده است . سپس بخشى از الهيات و روايات كاهنان در دوره‌هاى بعدى بدان افزوده شده است . طى قرن‌هاى بعدى نيز كتب ديگرى بدان افزوده شد . در سال 538 قبل از ميلاد به كوشش كورش كبير كه از اسارت بابليان رهايى يافتند كاهنان بنى اسرائيل به نگارش بخشى از كتب مجموعه كتاب مقدس اقدام نمودند . كتاب‌هاى حجى و زكريا و اشعياى سوم و دانيال و غيره از آن جمله‌اند . در قرن سوم قبل از ميلاد دو كتاب تاريخ و كتاب عزرا و نحميا و در قرن دوم نيز اكله زياستيك نگاشته شد . تاريخ نگارش كتاب امثال سليمان و دو كتاب مكابيون نيز يك قرن قبل از ميلاد بوده است . - آنگاه مىافزايد : - چنين است كه مىبينم عهد قديم به‌عنوان يك اثر ادبى قوم يهود تجلى نموده است ؛ كتابى كه تاريخ حيات آنان را از روز نخست تا زمان پديدار شدن عيسى عليه السّلام دربرداشته و بين قرن دهم تا قرن اول پيش از ميلاد تكميل يافته است . - سپس مىگويد : - اين ديدگاه ، منحصر به من نيست ؛ بلكه برگرفته‌اى است از مقاله ژ . ب . ساندروز كه در دايرة المعارف عمومى آمده است » . « 2 »\r\nاستاد فريد وجدى در مقاله خود آورده است : « ناقدان تاريخ مىگويند : موسى عليه السّلام در سال 1571 قبل از ميلاد متولد شده و به سال 1451 ، در بالاى كوه ينبو در تيه وفات يافته است ؛ بنابراين عمر وى 120 سال بوده است . - آنگاه از دايرة المعارف\r\n\r\n\r\n","description":"","footnote":"\r\n( 1 ) . وفات وى در سال 1451 قبل از ميلاد بوده است .\r\n( 2 ) . ر . ك : عهدين ، قرآن و علم ، ترجمه دكتر حسين حبيبى ، ص 28 - 25 .\r\n","page_name":" 138 ","page_number":144},
  {"content":"\r\n\r\nلاروس نقل مىكند كه : - مسيحيان پيشين و ديگران ، مؤسس دين يهود را تمجيد مىكنند ؛ زيرا او پايه تمدن و دين را گذارد ، اما اينك يك كتاب واقعى از شريعت يهود را نمىيابيم . تورات و اسفار پنج‌گانه نخست كتاب مقدس را به او نسبت مىدهند ؛ در حالىكه در اين تورات ، نشانه‌هايى از حاشيه و تعليقات بر آن وجود دارد كه براى احدى ترديدى باقى نمىگذارد كه اين كتب مدت‌ها پس از وفات موسى عليه السّلام نگاشته شده است : در آن ، نام شهرهايى آمده ، كه تنها پس از آن حضرت در صفحه گيتى ظاهر شده است . خواننده - در آن - مىيابد كه موسى خود چگونگى و تاريخ وفات خويش را بازگو مىكند و پى مىبرد كه نگارنده آن از زبان موسى - چنان‌كه گويى درباره مردى كه سال‌ها پيش مرده - سخن مىگويد .\r\nافزون بر آنچه گفته شد ، نام‌هاى اسفار خمسه يونانى و تاريخ آن همان تاريخ ترجمه سبعينيّه است » . « 1 »\r\n\r\nتورات منسوب به موسى\r\nپنج كتاب نخست تورات كه عبارت است از : سفر پيدايش ، سفر خروج ، سفر لاويان ، سفر اعداد و سفر تثنيه ، به موسى عليه السّلام منسوب است . در اين كتاب‌ها ، داستان خلقت ، تاريخ زندگانى انسان و بعثت انبيا - يكى پس از ديگرى - تا به دوره‌اى كه ظلم و ستم فرعون بر سر ملت اسرائيل سايه افكند و نهضت موسى و كوچ دادن بنى اسرائيل و حوادث بزرگى كه در گذر از بيابان تيه بر سر ايشان باريدن گرفت و سرانجام وفات موسى عليه السّلام در سال 1451 قبل از ميلاد آمده است .\r\nقبلا گفتيم اين كتب پنج‌گانه نمىتواند همان تورات اصلى باشد كه در نوشته‌هاى الواح بر موسى عليه السّلام نازل شده است . آن الواح كه شريعت موسى عليه السّلام در آن آمده بود ، در صندوقى نگهدارى مىشد و در اختيار بنى اسرائيل قرار گرفته بود و در ميان كاهنان دست‌به‌دست مىگشت .\r\nاين الواح - بر حسب آنچه در كتاب اول پادشاهان ( باب 8 ، شماره 9 ) آمده است\r\n\r\n\r\n","description":"","footnote":"\r\n( 1 ) . دائرة المعارف القرن العشرين ، ج 9 ، ص 554 - 553 .\r\n","page_name":" 139 ","page_number":145},
  {"content":"\r\n\r\n- در عصر سليمان عليه السّلام ( 971 - 931 قبل از ميلاد ) - در سال 960 قبل از ميلاد يعنى 490 سال پس از وفات موسى عليه السّلام آن هنگام كه ساختمان بيت المقدس را تكميل كرد و خواست تابوت ( صندوق محتوى بر تورات ) را به محراب مقدس منتقل سازد از بين رفت . بدين ترتيب كه كاهنان وقتى در پى جستن الواح شريعت برآمدند ، در ميان صندوق ، جز دو لوح از آن الواح نيافتند . « 1 » در آن دو لوح نيز ، تنها ده حكم از شريعت موسى نوشته شده بود و بقيه ضايع شده و اثرى از آنها برجاى نمانده بود . « 2 »\r\n\r\nآيا پس از اين دوره به تورات واقعى دست يافتند ؟\r\nدر كتاب دوم پادشاهان ( باب 22 ، شماره 8 ) آمده است : حلقيا كاهن بزرگ ، هنگامى كه نذورات صندوق بيت المقدس را محاسبه مىكرد كتاب شريعت را پيدا نمود . اين حادثه زمانى روى داد كه هفده سال از پادشاهى يوشيا « 3 » مىگذشت ( يعنى در سال 622 قبل از ميلاد ) .\r\nاو آن كتاب را به كاتب پادشاه شافان - كه در آن موقع ، ناظر كارگرانى بود كه خرابىهاى خانه را تعمير مىكردند - تسليم نمود . شافان آن را به پادشاه داد . او با ديدن آن بسيار شادمان شد ؛ زيرا نعمتى افزون و دور از انتظار را در آن مىديد . شاه اين خبر را اعلام كرد و در يك اجتماع عظيم آن كتاب را بر مردم عرضه داشت .\r\nبنى اسرائيل قبل از آن ، منحرف و فاسد شده بودند و بت مىپرستيدند . شاه بر آن شد كه شريعت را بازگرداند و بيت المقدس را از لوث وجود بت‌ها پاك سازد . او ساحران و جادوگران و تمام پليدىها را از زمين يهودا و تمامى اطراف اورشليم پاك نمود .\r\nكتاب دوم پادشاهان ، اين واقعه را چنين توصيف مىكند : او با تمام وجود متوجه خداوند بود و با تمام توان خويش مىكوشيد شريعت خداوند را احيا كند . هرگز نه\r\n\r\n\r\n","description":"","footnote":"\r\n( 1 ) . كتاب مقدس ، عهد قديم ، ص 545 .\r\n( 2 ) . انيس الاعلام ، ج 3 ، ص 170 و ج 2 ، ص 23 - 22 . عهد قديم ، ص 288 . كتاب تثنيه ، باب 5 ، شماره 23 .\r\n( 3 ) . يوشيا سى و يك سال يعنى از سال 639 تا سال 609 قبل از ميلاد زمام‌دارى كرده است .\r\n","page_name":" 140 ","page_number":146},
  {"content":"\r\n\r\nپيش از او و نه پس از او كسى مانند او ديده نشده است . « 1 »\r\nبا همه اينها باور اين مطلب بر ما دشوار است . آيا حلقيا در ادعاى خود مبنى بر اينكه كتاب شريعت را آن هم پس از گذشت ساليان دراز از فقدان آن يافته ، صادق است ؟ خوب است بدانيم در زمانى كه حلقيا اين ادعا را كرده است ( يعنى سال 622 قبل از ميلاد ) ، بيش از سه قرن ( 338 سال ) از سال 260 تا 622 قبل از ميلاد بر عهد قديم گذشته بود ؛ بىآنكه اثرى از آن در بين باشد ؛ چون در خلال اين دوره ، حوادث مختلفى بر بيت المقدس گذشته و بارها در معرض غارت و تاراج قرار گرفته بود ؛ از جمله ، در سال 927 قبل از ميلاد كه فرعون مصر ( شيشاق ) بر صهيون يورش برد و شهرهاى باستانى آنها را ويران نمود و با حمله به بيت المقدس ، تمام لوازم و اموال آن را به غارت برد . همچنان‌كه اين شهر در عصر پادشاه اسرائيلى مرتد منسىّ ( 698 - 642 قبل از ميلاد ) بار ديگر با خرابى مواجه شد . او مردم را به پرستش بت‌ها دعوت كرد و شريعت را فاسد نمود و بيت المقدس را كه خانه پرستش خداوند بود به بتكده مبدل ساخت .\r\nاز اين گذشته در تمام اين مدت طولانى همواره زائران و رفت‌وآمدها داشته است و عده‌اى نگاهبان و خدمتگذار در هر بامداد و شامگاه آن را پاكيزه نگاه مىداشتند و از آن مراقبت مىكردند . پس چگونه اين كتاب از چشم همگان پوشيده مانده بود ؟\r\nراهى نيست جز آنكه بگوييم اين نقشه‌اى بود از قبل كشيده شده و شايد پادشاه كه به دنبال اصلاح دينى مىگشت خود ، با كاهن اعظم - در نقشه‌اى مشترك - اين داستان را ساخته‌اند يا شايد كاهن - چنان كه فخر الاسلام احتمال داده است - « 2 » وقتى ديد شاه از آغاز كار در ترويج دين و برپا نمودن شعائر آن جديت و شور نشاط دارد ، با گردآورى پراكنده‌هاى احكام شريعت و تدوين آن در يك كتاب - به شكل سابق خود - كوشيد به پشتيبانى او برخيزد . او بالاخره پس از تلاش 17 ساله آن را گرد آورد و با آن داستان ساختگى و شيوه شبهه‌انداز ، به شاه تقديم كرد ؛ زيرا كاهنان اسرائيلى\r\n\r\n\r\n","description":"","footnote":"\r\n( 1 ) . عهد قديم ، ص 619 ، كتاب دوم پادشاهان ، باب 23 ، شماره 25 - 24 .\r\n( 2 ) . ر . ك : انيس الاعلام ، ج 2 ، ص 29 - 27 و ج 3 ، ص 175 .\r\n","page_name":" 141 ","page_number":147},
  {"content":"\r\n\r\nچنان كه از عادت‌هاى معروف ايشان است - در امورى كه صلاح بدانند دروغ را جايز مىدانند و مىگويند : هرگاه ترويج شريعت به دروغ و نيرنگ استوار گردد ، نيرنگ واجب و لازم است . « 1 »\r\nبه همين دليل است كه به گمان ايشان دروغ بر زبان پيامبران شايع بوده است ؛ يا چنان كه برخى از پيامبران براى فريب پادشاه آحاب به او دروغ گفتند و اين كار به فرمان خداوند انجام گرفت . خداوند روح دروغ و نيرنگ را بر انبيائش دميده است تا دروغ را به كار بندند و بر زبانشان جارى سازند . « 2 »\r\nارميا در نامه‌اى كه براى اسراى بابل فرستاده ، درباره دو تن از پيامبرانى كه همراه اسيران بوده‌اند سخن گفته است . آن دو تن كه آحاب بن قولايا و صدقيا بن معسيا بوده‌اند بر خداوند دروغ بسته‌اند ، كه به زودى با وضع فجيعى ، به دست پادشاه بابل كشته خواهند شد . در آن نامه افزون بر آنچه گفته شد ، آمده است : اين دو تن به ياران خود خيانت مىكرده‌اند و در ميان ايشان مرتكب زشتى شده و با زنان ايشان زنا مىكرده‌اند . « 3 »\r\nپادشاه صدقيّا مانند پيامبران كه از دروغ پرهيز نمىكردند ، دروغ مىگفت تا به اين طريق اسباط ( طوائف يهود ) را گمراه كند و زمينه فساد و تباهى ايشان را فراهم سازد . « 4 »\r\n\r\nپايان كار كتاب شريعت يهود\r\nكتاب شريعت - كه كاهن حلقيا به آن دست يافت - 13 سال يعنى مابقى پادشاهى يوشيّا دوام يافت ؛ چون فرمانروايى او 31 سال به طول انجاميد و كتاب شريعت در هفدهمين سال حكمرانى او پيدا شده بود . يوشيا در سال 609 قبل از ميلاد وفات يافت و كتاب نيز با مرگ او به فراموشى سپرده شد و شريعت دومين بار و براى\r\n\r\n\r\n","description":"","footnote":"\r\n( 1 ) . مورخ مشهور « موشيم » در كتاب خود « رجال القرن الثانى » چاپ سال 1832 م ، ص 65 اين مطلب را از يهود نقل كرده است . به نقل از انيس الاعلام ، ج 3 ، ص 113 .\r\n( 2 ) . ر . ك : باب 22 ، شماره 24 - 11 ، كتاب اول پادشاهان ، ص 578 .\r\n( 3 ) . ر . ك : باب 29 ، شماره 23 - 21 ارميا ، ص 1120 .\r\n( 4 ) . ر . ك : قاموس كتاب مقدس ( ماده صدقيا ) ص 552 .\r\n","page_name":" 142 ","page_number":148},
  {"content":"\r\n\r\nهميشه محو گرديد . زيرا دنباله‌روان او با ضعف و زبونىاى كه داشتند ، به شرك پيشينيان خود بازگشتند و بيت المقدس و هيكل سليمان در طوفان‌هاى حوادث به فراموشى سپرده شد و ياد و خاطره شريعت و كتاب محو گرديد .\r\nسرانجام شهرهاى يهوديان - در دو مرحله - آماج حمله بخت نصر قرار گرفت :\r\nيكى در سال 597 قبل از ميلاد و ديگرى در سال 588 . اين كار باعث نابودى جان و مال مردم و از بين رفتن نشانه‌هاى حيات در آن سرزمين شد و در پى آن بخت نصر تمام آنچه را در بيت موجود بود غارت كرد و ساختمان و هيكل و محراب و تمام مكان‌هاى مقدس آن شهر و شهرهاى ديگر آن سرزمين را به آتش كشيد ؛ بدين ترتيب عمر عهد قديم - كه تورات جزء آن بود - به پايان رسيد .\r\n\r\nفاجعه بخت نصر\r\nبخت نصر در دوران 44 ساله حكمرانى خود ( از سال 605 تا 561 قبل از ميلاد ) چهار بار به اورشليم حمله كرد كه در حمله دوم و چهارم - خصوصا حمله اخير كه در آن همه‌چيز را نابود كرد - ابعاد قتل و غارت بسيار زياد بوده است ، اين چهار حمله عبارتند از :\r\n1 . حمله اول در سال 602 قبل از ميلاد مقارن بود با دوره يهوياقيم ، پادشاه بنى اسرائيل كه زير فرمان فرعون مصر نكوه بود . سربازان بابل بر مستعمرات مصر و از جمله خاك يهود مستولى شدند و تحت سلطه بابل درآمد .\r\n2 . حمله دوم در سال 598 قبل از ميلاد نيز در دوره يهوياقيم انجام گرفت و هنگامى رخ داد كه او مىخواست خود را از سلطه بابل رها سازد و بار ديگر با فرعون مصر رابطه برقرار كند ؛ اما سربازان بخت نصر با تمام شدت و قوت بر او تاختند . شهرها را ويران كردند و تمام مردم را به اسارت گرفتند ؛ از جمله پادشاه و همراهان او را كه پس از اسارت ، آنان را آزاد كردند تا با خوارى جام مرگ را بنوشند .\r\n3 . حمله سوم در دوران پادشاهى خلف او يهوياكين به تحقق پيوست . او حكمرانى سست عنصر و فاسد بود كه كشور خود را به تباهى و فساد كشاند .\r\nبه همين علت ، پادشاهى او چند ماهى بيشتر به طول نينجاميد ؛ تا آنكه با حمله\r\n\r\n","description":"","footnote":"","page_name":" 143 ","page_number":149},
  {"content":"\r\n\r\nبابليان ، او و اطرافيانش اسير و مدت 37 سال در زندان‌هاى بابل زندانى شدند . او سپس آزاد شد و در همان جا وفات يافت .\r\n4 . حمله چهارم - كه بسيار كوبنده بود - در سال 588 قبل از ميلاد و در دوران صدقيّا رخ نمود . نام او نخست متانيا بود و بخت نصر او را به صدقيّا تغيير داد و او را به فرمانروايى يهود گماشت اما او كه حكمرانى ضعيف و فاسد و سخت نادان بود ، در نهمين سال پادشاهى خود ، پرچم طغيان و استقلال برافراشت و با اين كار خود مصيبت و بلا را بر خاك يهود سرازير كرد . سربازان كلدانى آنها را محاصره كردند و با استفاده از سنگ‌اندازها و منجنيق‌ها شهرها را سوزاندند و ويران كردند ؛ خون‌هاى بسيار ريختند ؛ غارت و كشتار و اسارت بنى اسرائيل را بر خود مباح دانستند و هيكل سليمان و تمامى بناهاى باستانى بنى اسرائيل را به شدت درهم كوبيدند . در اين بين ؛ صدقيا و اطرافيان او كوشش كردند - از پشت شهر - بگريزند اما ناكام ماندند و آنان را دست‌بسته ، نزد بخت نصر آوردند . بخت نصر ابتدا دو پسر او را پيش چشمش كشت . آنگاه چشمانش را از حدقه درآورد و در آخر او را با غل و زنجير روانه بابل ساخت . در اين حمله ، تمامى بنى اسرائيل - جز بيماران و پيران فرتوت - به اسارت بابليان درآمدند . بخت نصر مردى سست‌نهاد از اسباط به‌نام جدليا را بر ايشان گمارد . پس از چندى جماعتى از يهود ، به رهبرى شخصى به‌نام اسماعيل از نسل پادشاهان ، بر شاه تاخته ، او را كشتند و خود نزد فرعون مصر پناهنده شدند . اين سرانجام كار يهود در فلسطين بوده است ؛ اما تورات و ديگر كتاب‌هاى يهود ، همگى ، در پى حمله لشكريان كلدان از صفحه گيتى محو شدند و از آن پس نشانى از آنها يافت نشده است . « 1 »\r\n\r\nآيا تورات مجددا پديدار شد ؟\r\nبيش از هفتاد هزار يهودى و كاهنان و فرزندان ايشان به دست بابليان اسير شدند و اسارت ايشان در مظلوميت و تنگنايى شديد ، بيش از نيم‌قرن به طول انجاميد . در\r\n\r\n\r\n","description":"","footnote":"\r\n( 1 ) . عهد قديم ، كتاب ملوك ثانى ، باب 25 - 24 ، ص 632 - 629 .\r\n","page_name":" 144 ","page_number":150},
  {"content":"\r\n\r\nخلال اين حوادث تمام آثار شريعت ، از جمله تابوتى كه در آن كتاب شريعت نگهدارى مىشد ، از بين رفت تا آنكه در سال 538 قبل از ميلاد بابل توسط كورش پادشاه ايران فتح شد .\r\nكورش در اولين اقدام ، تمام اسراى بنى اسرائيل را آزاد كرد و فضايى آرام و راحت را براى ايشان ايجاد نمود . او فرمان بازسازى ساختمان بيت المقدس و مكان‌هاى يهود را صادر كرد . كار بازسازى به دست نوه او داريوش ( 521 - 486 قبل از ميلاد ) پايان يافت .\r\nبيشتر يهوديان ، ماندن در حمايت پادشاهان فارس را بر برگشت به شهرهاى خود ترجيح دادند . اينان چون باسواد بودند ، به امر ديوانى گماشته مىشدند .\r\nسرانجام در دوره اردشير درازدست ( در سال 457 قبل از ميلاد ) كاهن پيرى به نام عزرا در رأس جمعيتى انبوه از اسيران بنى اسرائيل - كه اسامى ايشان در اصحاح دوم از كتاب عزرا « 1 » آمده است - آماده رهسپارى به بيت المقدس شدند . شاه ، آنان را با مال كافى روانه كرد . او ( عزرا ) به اورشليم آمد تا شريعت را بازسازى كند و عبادات و مراسم ديرين آن را اصلاح نمايد ؛ از اينرو براى خواندن دعا و نسخه‌هاى كتب قديم كليساهايى ساخت . كوشش‌هاى او براى تجديد شريعت باعث شد تا جمعى از يهود از او درخواست كنند شريعت را از نو تدوين كند و كتاب عهد عتيق را تجديد نمايد . عزرا به اجابت خواهش ايشان مصمم شد . او در حالىكه 130 سال از سقوط اورشليم و 80 سال از فتح بابل توسط كورش مىگذشت ، با استمداد از باقىمانده خاطره خود و نيز با استفاده از پاره‌هاى كتب قديمى و اطلاعات پراكنده مردم ، عهد قديم فعلى را گردآورى نمود .\r\nجيمس هاكس مىگويد كه عزرا براى اصلاحات دينى و تصحيح شعائر متداول و نيز تأسيس كليساها - جهت خواندن دعاهاى مأثور و نوشته‌هاى مقدس پيشين - اقدام نمود . به اعتقاد ما او پس از اين رخدادها ، كتب تواريخ و كتاب عزرا و بخشى از كتاب نحميا را نوشت . تمامى كتاب‌هاى عهد عتيق - كه امروزه شريعت ما به‌شمار\r\n\r\n\r\n","description":"","footnote":"\r\n( 1 ) . كتاب مقدس ، عهد قديم ، ص 739 .\r\n","page_name":" 145 ","page_number":151},
  {"content":"\r\n\r\nمىرود - توسط او و به كمك نحميا و ملاكى جمع‌آورى و تصحيح شده است . « 1 »\r\nترتولين مىگويد : « معروف اين است كه عزرا - درود خدا بر او - كتب عهد قديم موجود را پس از غارت اورشليم توسط سربازان بابل ، جمع‌آورى نموده است » . « 2 »\r\n\r\nعزرا محتويات تورات را از كجا گردآورد ؟\r\nمىگويند : روح القدس در قلب او دميد . كلى منس آورده است : پس از آنكه كتب آسمانى از بين رفت ، به عزرا الهام شد تا آنها را از نو باز نويسد .\r\nتهيو فلكت مىگويد : « تمام كتاب‌هاى مقدس از بين رفت و آنگاه به دست عزرا - با الهام الهى - پديدار شد » . جان ملنر - كاتلك مىگويد : « صاحب‌نظران ، همگى بر اينكه نسخه‌هاى تورات و نيز ديگر كتب عهد قديم به دست لشكريان بخت نصر از بين رفت و منقولات صحيح آن‌كه بعدها توسط عزرا گردآورى شد نيز بار ديگر در حادثه انتيوكس نابود شد ، اتفاق‌نظر دارند » . « 3 »\r\nكشيش هدايت يافته ، فخر الاسلام مىگويد : « تمام فرقه‌هاى مسيحى معتقدند عزرا پس از سوزانده شدن كتب مقدس قديمى ، آنها را براى بار دوم - به كمك روح القدس - جمع‌آورى و تدوين كرد » . « 4 »\r\nچگونه مىتوان پذيرفت كه او اين كتب را به كمك روح القدس نگاشته باشد ؛ در حالىكه اشتباهات بزرگ و تناقضات رسواكننده‌اى - افزون بر مطالب عجيبى كه با عقل سازگار نيست - دال بر فزونى آن در آن يافت مىشود ؟ مثلا در سفر تكوين ( اصحاح 46 ، شماره 21 ) مىخوانيم : فرزندان بنيامين ده تن بوده‌اند . « 5 » با اين حال در اخبار نخست ( اصحاح 7 ، شماره 6 ) آمده است : فرزندان او سه تن بوده‌اند « 6 » و در اصحاح 8 ، شماره 1 مىگويد : ايشان پنج نفر بوده‌اند . « 7 » اين غير از اختلافى است كه درباره اسامى آنان وجود دارد . گذشته از اشتباهات و خطاها ، اختلاف و ناسازگارى\r\n\r\n\r\n","description":"","footnote":"\r\n( 1 ) . قاموس كتاب مقدس ( ماده عزر ) ، ص 610 .\r\n( 2 ) . انيس الاعلام ، ج 3 ، ص 19 .\r\n( 3 ) . او اين مطلب را در تاريخ خود كه در شهر « دربى » سال 1843 م چاپ شده ، ص 115 آورده است .\r\n( 4 ) . انيس الاعلام ، ج 3 ، ص 18 و 19 .\r\n( 5 ) . عهد قديم ، ص 79 .\r\n( 6 ) . همان ، ص 644 .\r\n( 7 ) . همان ، ص 646 .\r\n","page_name":" 146 ","page_number":152},
  {"content":"\r\n\r\nبين كتاب‌هاى تورات بسيار است . علامه متتبع ، فخر الاسلام ، آنها را در دايرة المعارف ارزشمند خود انيس الاعلام « 1 » گردآورى نموده است . حل يا توجيه اين مشكل بر اهل كتاب دشوار آمده است : آدم كلارك مفسر عهد قديم مىگويد :\r\n« شايد پسر با پسر پسر بر عزرا مشتبه شده است ؛ و ديگران مىگويند : عزرا نمىدانست اين تعداد ، پسران بنيامين‌اند يا نوه‌هاى او ، اين اختلاف بدين جهت بوده كه اسناد موجود نزد عزرا ناقص و از هم گسيخته بوده است » . « 2 »\r\nگواهى اهل كتاب درباره كتاب عزرا خود دچار تناقضى آشكار است . آيا عزرا عهد قديم را از روى وحى و الهام و يارى روح القدس نگاشته است يا با گردآوردن برگ‌هاى پاره بىارزش ؟ توجيه اين تناقض چگونه است ؟ بارى اين گفته‌ها چيزى جز حدس و تخمين نيست و تنها خداست كه از پنهان آگاه است .\r\n\r\nحادثه امپراطور انطوخيوس\r\nدر فصل اول سفر نخست از دو كتاب مقابيين « 3 » چنين مىخوانيم : انطوخيوس - انتيوكس در سال 161 قبل از ميلاد حمله سختى به اورشليم كرد . در پى آن ، تمام نسخه‌هاى كتب مقدس را در هرجا مىيافت مىسوزاند . او به جارچى سپرد جار بزند : هركس نسخه‌اى از كتب مقدس نزد اوست يا مراسم شريعت را به‌جا آورد كشته خواهد شد . او هر ماهه ( در تمام شهر ) به تفتيش مىپرداخت و هركس را كه نسخه‌اى از كتاب مقدس داشت يا مشغول انجام مراسم مذهبى بود مىكشت . اين حادثه سه سال و شش ماه به طول انجاميد .\r\nتفصيل اين حادثه را مورخ يهودى يوسيفوس آورده است . قبلا كلام جان ملنر كاتلك را آورديم كه گفت : « همه اهل علم اتفاق‌نظر دارند بر اينكه نسخه‌هاى تورات و عهد قديم به دست لشكريان بخت نصر نابود شده است و\r\n\r\n\r\n","description":"","footnote":"\r\n( 1 ) . جلد سوم ، مباحث تحريف در كتب عهدين .\r\n( 2 ) . انيس الاعلام ، ج 3 ، ص 176 .\r\n( 3 ) . اين دو كتاب ( كتاب اول و دوم مقابيين ) از جمله كتب مقدس شرعى نزد كاتوليك‌ها به حساب مىآيد اما فرقه پروتستان و ديگر فرقه‌هاى مسيحى ، آنها را دو كتاب تاريخ مىدانند . ر . ك : الرحلة المدرسيه ، ج 1 ، ص 118 ، انيس الاعلام ، ج 3 ، ص 176 .\r\n","page_name":" 147 ","page_number":153},
  {"content":"\r\n\r\nمنقولات صحيح آنكه بعدها توسط عزرا گردآورى شد نيز در حادثه انطوخيوس محو شده است » . « 1 »\r\nهمچنين در سال 37 پس از ميلاد امپراطور ديگرى به نام طيطوس بيت المقدس را منهدم كرد و تمام كتب مقدس آن را سوزاند و بيش از يك ميليون انسان را در شهرهاى مختلف - با شمشير يا صليب - به قتل رساند و نزديك به يك‌صد هزار نفر از فرزندانشان را به اسارت گرفت و در شهرهاى مختلف به فروش رساند . بقيه كسانى كه در زمين يهود باقى ماندند از ترس پادشاه روم و در اثر گرسنگى جان باختند و بدين ترتيب طوفان‌هاى سهمگين حوادث ، دفتر حيات اين قوم را درهم پيچيد . « 2 »\r\n\r\nسلسله اسناد تورات بريده شده است\r\nحوادث بىشمارى كه در دوران تاريخ عهد قديم بر يهود گذشت ، بر اين پندار كه تورات از زمان موسى عليه السّلام ( 1500 قبل از ميلاد ) تاكنون - كه پايان قرن بيستم ميلاد است - در طول سى و پنج قرن سالم مانده است ، خط بطلان كشيده است .\r\nعلامه طباطبايى رحمه اللّه مىگويد : « حوادثى كه بر تورات عهد قديم گذشت ، جاى هيچ شبهه‌اى نمىگذارد كه سند اين كتاب بريده است و تنها به يك تن ( عزرا ) باز مىگردد ؛ بىآنكه بدانيم مستند او در نقل يا منابعى كه جهت گردآورى و تحقيق تورات به‌كار بسته ، كدام بوده است ؟ محققان غربى ، به دليل همين از هم گسيختگى آشكارى كه تورات با آن روبه‌روست اين كتاب را از نظر تاريخى ضعيف برشمرده‌اند ؛ زيرا مجموعه‌اى است از افسانه‌هاى ملى كه براساس تاريخ اسرائيل تدوين شده و به همين دليل نمىتوان به گزارشاتى كه در متن آن آمده است اطمينان نمود » . « 3 »\r\nجان ملنر مىگويد : « اگر گواهى مسيح بر راستى تورات نبود راهى براى تصديق\r\n\r\n\r\n","description":"","footnote":"\r\n( 1 ) . انيس الاعلام ، ج 3 ، ص 19 و 176 و ج 2 ، ص - 29 .\r\n( 2 ) . اين مطلب را « يوسيفوس » در كتاب « تاريخ يهود » به‌طور مفصل آورده است . به نقل از انيس الاعلام ، ج 3 ، ص 177 و ج 2 ، ص 31 .\r\n( 3 ) . الميزان فى تفسير القرآن ، ج 3 ، ص 340 .\r\n","page_name":" 148 ","page_number":154},
  {"content":"\r\n\r\nكتب عهد قديم وجود نداشت » . « 1 » فخر الاسلام مغالطه جان ملنر را به‌گونه‌اى گسترده و تحقيقى پاسخ داده است . « 2 » بايد گفت : اگر گواهى اسلام و صراحت قرآن به صدق و راستى اخبار موجود در آن نبود ، هرگز نمىشد به صحت چنين كتاب‌هايى - كه سند آنها مجهول است - پى برد .\r\n\r\nداستان اناجيل اربعه\r\nآنچه گفته شد داستان تورات و عهد قديم براساس مجموعه مطالب به دست آمده بود كه اصل بقاى آنها در معرض ترديد است تا چه رسد به سالم ماندن آنها در گذر از حوادث پرنشيب و فراز . اما داستان انجيل يا انجيل‌هاى چهارگانه يا بيشتر - كه هريك منتسب به وحى آسمانى مىباشد و درعين‌حال باهم اختلاف و تناقضات فراوانى دارند - روشن‌تر از داستان عهد قديم نيست .\r\nعهد جديد حاوى 27 كتاب و نامه است كه اناجيل چهارگانه معروف از آن جمله است . اين اناجيل را كه به ترتيب ، متّى ، مرقس ، لوقا و يوحنّا نگاشته‌اند ، مدتى پس از عروج حضرت مسيح عليه السّلام نوشته شده است . درباره هويت اين چهار تن و تاريخ نگارش اناجيل آنان و زبان آنها سخن بسيار است . انجيل - كه تعريب واژگان يونانى اونگليون ( زبان اصلى اناجيل ) است - به‌معناى بشارت و تعليم مىباشد .\r\nآيا اين اناجيل در اصل به زبان يونانى نگاشته شد ؟ اگر پاسخ آرى است ، دليل اين كار چه بود ؟ و اگر در آغاز يونانى نبوده و بعدا به اين زبان ترجمه شده است ، مترجم آن چه كسى بوده و كى و براى چه هدفى به زبان يونانى ترجمه شده است ؟\r\nاينها سؤال‌هايى بىپاسخ است .\r\nگروهى از مسيحيان مىگويند : نگارش انجيل منسوب به متى در سال 38 پس از ميلاد مسيح بوده ، اما به نظر ديگران نگارش آن ، بين سال‌هاى 50 تا 60 ميلادى بوده است ؛ بنابر احتمال اول ، تاريخ نگارش انجيل 9 سال پس از عروج مسيح عليه السّلام بوده است ؛ زيرا او در سال 29 به صليب كشيده شد و 33 سال عمر كرد . مبدأ تاريخ\r\n\r\n\r\n","description":"","footnote":"\r\n( 1 ) . انيس الاعلام ، ج 3 ، ص 176 .\r\n( 2 ) . همان ، ص 142 .\r\n","page_name":" 149 ","page_number":155},
  {"content":"\r\n\r\nميلادى متداول نيز چهار سال از ميلاد مسيح عليه السّلام ديرتر است ؛ مسيح در سال 749 از تاريخ تأسيس روم زاده شد ، اما تاريخ ميلادى از سال 753 آغاز مىگردد . « 1 »\r\nانجيل منسوب به مرقس - شاگرد پطرس و همراه او در مسافرت‌هايش - نيز در سال 61 ميلادى و در نظر بعضى حتى پس از آن نوشته شده است . بر انجيل مرقس ، آثار تعليم استادش پطرس هويداست ؛ با اينحال زمان انتشار آن ، تا حدود سال هفتاد ميلادى يعنى پس از وفات پطرس و پولس به تأخير افتاد . « 2 »\r\nلوقا - شاگرد پولس و از ملازمان او - دو رساله نوشت ؛ يكى درباره زندگانى عيسى عليه السّلام كه معروف به انجيل لوقاست و ديگرى درباره اخبار حواريون كه به اعمال رسل معروف است . بيشتر به نظر مىرسد كه او اين دو كتاب را در سال 63 يا پس از آن نگاشته است . « 3 »\r\nيوحنا كه چهارمين انجيل به او منسوب است ، ممكن است همان حوارى معروف يا شخص ديگرى مشهور به يوحناى شيخ بوده باشد . زمان نگارش انجيل يوحنا اواخر قرن اول ميلادى بوده است . گفته‌اند كه يوحنا انجيل خود را در سال 96 بر حسب تقاضاى اسقف‌هاى آسياى صغير - كه براى پاسخگويى به نيازهايشان در ارشاد دينى مردم به تعاليم مسيح عليه السّلام دسترسى نداشتند - نگاشته است ، اين مطلب را جرجس فتوحى مدعى شده است . « 4 »\r\n\r\nسرانجام انجيلى كه بر مسيح نازل شد\r\nاناجيل چهارگانه معروف ، بىترديد براى ثبت تاريخ حيات عيسى مسيح عليه السّلام و سيره اخلاقى ايشان تا هنگام عروج ، نوشته شد و هيچ‌يك از گردآورندگان آن مدعى نيستند كه انجيل او همان كتابى است كه خداوند بر عيسى عليه السّلام نازل كرده است . آغاز انجيل متّى چنين است : كتاب ميلاد يسوع مسيح ؛ انجيل مرقس با قطعه‌اى كه به\r\n\r\n\r\n","description":"","footnote":"\r\n( 1 ) . الميزان فى تفسير القرآن ، ج 3 ، ص 342 و 345 . قاموس كتاب مقدس ، ص 782 و 806 . الرحلة المدرسيه ، ج 1 ، ص 124 . انيس الاعلام ، ج 2 ، ص 5 و 67 .\r\n( 2 ) . قاموس كتاب مقدس ، ص 792 .\r\n( 3 ) . همان ، ص 772 .\r\n( 4 ) . همان ، ص 966 . نيز ر . ك : نجّار ، قصص الانبياء ، ص 401 .\r\n","page_name":" 150 ","page_number":156},
  {"content":"\r\n\r\nگمانش برگرفته از انجيل مسيح عليه السّلام است آغاز شده و در پى آن ، احوال حضرت را از زمان آمدن از ناصره بازگو مىكند ؛ سرآغاز انجيل لوقا با مطلبى است كه آشكارا ، بر اين حقيقت دلالت مىكند كه آن كتاب سيره است . لوقا در آغاز انجيل خود مىگويد : « چون بسيارى درباره امور يقينى به گردآورى سرگذشت پرداخته‌اند . . . ، من نيز مناسب چنان ديدم ؛ زيرا با دقت ، درباره تمام مطالب از آغاز ، تحقيق كرد [ ه‌ا 
  ] م و مىخواهم همه را در پى يكديگر بنگارم » . آنگاه داستان مسيح را ياد مىكند ؛ يوحنا در انجيل خويش از خود شروع مىكند ؛ آنگاه به ظهور مسيح و ايمان به او مىپردازد . همه اينها اثبات مىكند كه اين اناجيل ، براى بيان هويت پيامبرى مسيح عليه السّلام نوشته شده است و اختلاف‌ها و بر ساختگىهايى كه در آن مشاهده مىشود يا ناشى از اشتباه كاتب است يا اختلاف راويان . « 1 » در اين صورت بر سر انجيلى كه بر مسيح عليه السّلام نازل شد چه آمد ؟ ظاهرا آنچه بر عيسى مسيح عليه السّلام نازل شد ، تعاليم و بشارت‌هايى بود كه حضرت در اثناى رسالت به مردم ابلاغ مىكردند و حواريان آنها را حفظ و براى ديگران نقل كردند . اين تعاليم در قالب اناجيل معروف ثبت شد .\r\nاستاد نجّار مىگويد : « آنچه از اناجيل امروزه در دست مردم باقىمانده است ، جملات و امثال و موعظه‌هايى است كه از پندها و حكمت‌هاى مسيح عليه السّلام برگرفته شده است و شامل دعوت مردم به توحيد الهى و اجتناب از بت‌پرستى و اخلاص در طاعت و عمل به فرامين و پرهيز از نواهى او و حسن معاشرت با مردم و نيز اخلاق فاضله و سجاياى پسنديده است . هيچ‌يك از اين اناجيل در زمان آن حضرت نگاشته نشده ، بلكه پس از عروج عيسى عده‌اى از شاگردان آن حضرت و پس از آنان نيز شاگردانشان بر گردآورى سخنان وى تصميم گرفتند و داستان‌هاى بسيارى نگاشتند . هريك نوشتار خويش را انجيل ناميد ، به‌گونه‌اى كه گفته شد ، تعداد آنها به بيش از يكصد انجيل رسيد . كليساها از بين اناجيل متعدد ، داستان‌هايى را كه با\r\n\r\n\r\n","description":"","footnote":"\r\n( 1 ) . ر . ك : انيس الاعلام ، ج 2 ، ص 125 .\r\n","page_name":" 151 ","page_number":157},
  {"content":"\r\n\r\nگرايش كليسا ناساز نبود و مضامين آن با مقاصد كليسا همخوانى داشت ، برگزيد .\r\nتمام اناجيل از حيث سند بريده و ناقص است و هيچ نسخه‌اى نيست كه به خط مؤلفان و شاگردان بلافصل آنان باشد تا صحت آن را تأييد كند ؛ محققان به همين علت در درستى نسبت اناجيل به گردآورندگان معروف آنها شك روا مىدارند . شايد اين انتساب ، به علت تشابه اسمى نويسندگان آنها باشد » . « 1 »\r\nمحقق علامه ، فخر الاسلام ، اشكالات فنى و تاريخى متعددى - به نقل از قدماى مسيحيت - بر صحت اسناد اناجيل وارد كرده و به بررسى مفصل تك‌تك سندهاى اناجيل پرداخته است . « 2 »\r\nپاستيس مىگويد : « عهد جديد ، نه تأليف مسيح است و نه تصنيف يكى از حواريان او ، بلكه ساخته و پرداخته شخصى مجهول الهويه‌اى است كه آن را پس از گردآورى ، به حواريان عيسى عليه السّلام و ياران آنان نسبت داده است » و فخر الاسلام در پى آن مىگويد : « اين گفتارى است حق و از روى راستى و موافق با واقعيت ؛ پاستيس - كه از محققان فرقه مانيكيز و از دانشوران قرن چهارم است - در اين كلام ره صواب را پيموده است ؛ زيرا ممكن است شخص مجهول الهويه [ اى كه او مىگويد ، 
  ] از دشمنان مسيح و مادرش حضرت مريم عليها السّلام باشد كه اين همه مطالب ناراست در عهد جديد گرد آورده است - خدايش خوار گرداند » . « 3 »\r\nاين بود داستان حيات عهدين در طول تاريخ . آنچه مسلم است اين است كه كتاب اصلى در دسترس نيست و آنچه باقىمانده است شرح‌حال‌ها و پاره‌هاى تعليمات دينى است كه از سخنان پيامبران برگرفته شده و در ضمن يادكرد حوادث تاريخى ذكر شده است . در اين صورت ، ادعاى كسانى كه حوادث امت‌هاى پيشين را با امت اسلامى قياس مىكنند مردود است ؛ چون تحريف در كتب عهدين موضوعيت ندارد [ زيرا تحريف فرع وجود اصل كتاب است 
  ] .\r\n\r\n\r\n","description":"","footnote":"\r\n( 1 ) . قصص الانبياء ، ص 399 .\r\n( 2 ) . انيس الاعلام ، ج 2 ، ص 67 - 61 .\r\n( 3 ) . همان ، ج 2 ، ص 72 .\r\n","page_name":" 152 ","page_number":158},
  {"content":"\r\n\r\n\r\nبررسى مسأله تشابه رخدادها در گذشته و حال\r\nتشابه حوادث گذشته و حال به‌معناى تشابه در اصول فراگير حيات است ، نه در شيوه‌هاى زندگى ، كه بالطبع برحسب اختلاف جوامع بشرى در طول زمان ، گوناگون است . بارى شيوه‌هاى زندگى همگام با شرايط و امكانات كه به تناسب اوضاع و احوال هر عصر و دوره دگرگون مىشود ، تفاوت پيدا مىكند ؛ اما اصول و مقتضيات حيات ، مادامى كه طبق فطرت نخستين انسان و مقتضاى طبيعت ذاتى و اجتماعى او باشد اختلاف پيدا نمىكند ؛ زيرا چنين طبيعتى با گذشت زمان تغيير نمىكند .\r\nانسان با وجود فطرى خود ويژگىهايى ذاتى دارد كه از روز پا گذاشتن به عرصهء حيات همراه اوست و تا زمانى كه حيات او در كرهء خاكى ادامه دارد از او جداناپذير است . مقصود از اين ذاتيات صفات و غرايزى است كه از ذات و فطرت آدمى نشأت يافته است و مادامى كه ذات و فطرت در مسير زندگى همگام با آدمى است همراه اوست .\r\nانسان داراى غريزهء حبّ ذات است . اين غريزه همواره انسان را به جلب آنچه به نفع ذات او و همگون با فطرت اوست برمىانگيزد و او را وا مىدارد تا هرچه را به ضرر ذات اوست و با طبيعت او ناهمگون است طرد نمايد . به اين دليل گفته مىشود : انسان بر جلب منفعت و دفع ضرر از خود ، سرشته شده است . منشأ آن حبّ ذات است ؛ چون انسان به ذات خود خواسته‌هاى نفس خود را به طرف خود جلب مىكند و از ناهمگونىهاى ذات خود مىگريزد .\r\nاما از آنجا كه آدمى در حيات خود اجتماعى است ، اين كشش ذاتى - در آنجا كه منافع به هم برخورد كرده و مصالح فردى و اجتماعى درهم تنيده مىشود - باعث رقابت آنها در جلب منفعت و دفع ضرر و در نهايت موجب برخورد و درگيرى مىشود . فلاسفه از اين مسأله به تنازع براى بقا ياد كرده‌اند .\r\nاز طرفى خداوند پيامبران را برانگيخت و شرايع را فرو فرستاد تا براى تصرفّات انسان حدود معقولى ترسيم كند و او را به سوى زندگى سعادتمندانه رهنمون گردد تا هركس به شرط آنكه مانع بهره بردن ديگران نشود از آنچه مىخواهد بهره برگيرد\r\n\r\n","description":"","footnote":"","page_name":" 153 ","page_number":159},
  {"content":"\r\n\r\nو چنان باشند كه قرآن دربارهء بهشتيان فرموده است :  « إِخْواناً عَلى سُرُرٍ مُتَقابِلِينَ ؛  « 1 » برادرانه بر تخت‌هايى روبه‌روى يكديگر نشسته‌اند » . [ در قرآن ، حدود الهى به روشنى بيان شده و بر ضرورت رعايت آنها تأكيد شده است : 
  ]  « قُلْ مَنْ حَرَّمَ زِينَةَ اللَّهِ الَّتِي أَخْرَجَ لِعِبادِهِ وَ الطَّيِّباتِ مِنَ الرِّزْقِ ؛  « 2 » بگو زيورهايى را كه خدا براى بندگانش پديد آورد و [ نيز 
  ] روزهاى پاكيزه را چه كسى حرام گردانيده است ؟ » .\r\nليكن   « وَ مَنْ يَتَعَدَّ حُدُودَ اللَّهِ فَقَدْ ظَلَمَ نَفْسَهُ ؛   « 3 » هركس از حدود الهى تجاوز كند به خود ستم كرده است » ؛ زيرا اگر كسى از مرزهاى الهى تجاوز كند ديگر نبايد انتظار داشته باشد كه ديگران به حدود او تجاوز نكنند ؛ در نتيجه ، زندگى ، جهنمى سوزان خواهد شد و نابسامانى و هرج‌ومرج كشنده ، چهرهء حيات را فرا خواهد گرفت ؛ چنان‌كه خداوند مىفرمايد :  « ظَهَرَ الْفَسادُ فِي الْبَرِّ وَ الْبَحْرِ بِما كَسَبَتْ أَيْدِي النَّاسِ ؛  « 4 » به سبب آن‌چه دست‌هاى مردم فراهم آورده ، فساد در خشكى و دريا نمودار شده است » .\r\nامام صادق عليه السّلام مىفرمايد : « خداوند براى هرچيزى حدّى قرار داد و براى هر كس كه از آن حد و مرز تجاوز كند حدى قرار داد » . « 5 » بارى ، انسان آزاد آفريده شده است ؛ اما آزادى به‌معناى رهايى از تمام قيود نيست ؛ بلكه به‌معناى امكان بهره‌بردارى آدمى از حقوق خود است ؛ حقوقى كه قانون شرع حكم آن را معين نموده است ؛ ازاين‌رو بهره‌بردارى از لذايذ زندگانى در چارچوب قانون ، خود بخششى است كه منع و محدوديت را بر پى دارد ؛ بنابراين آزادى ، به‌معناى رهايى در بستر زندگى نيست .\r\nاز آغاز هستى تاكنون همواره بين خواهش‌هاى نفسانى انسان و حدود قانون درگيرى شديدى وجود داشته است . مصلحان بزرگ هميشه تلاش كرده‌اند - با مبارزه‌اى خستگىناپذير - با انانيت و خودكامگى آدمى به مخالفت برخيزند و اين جدال مادامى كه غرايز آدمى بر وجود او حكمرانى داشته و غرايز همان غرايز اوليهء انسان‌هاى نخستين باشد ، استمرار دارد ؛ بنابراين ، مبارزه همان مبارزه و انسان امروز\r\n\r\n\r\n","description":"","footnote":"\r\n( 1 ) . حجر 15 : 47 .\r\n( 2 ) . اعراف 7 : 32 .\r\n( 3 ) . طلاق 65 : 1 .\r\n( 4 ) . روم 30 : 41 .\r\n( 5 ) . وسائل الشيعه ، ج 18 ، ص 310 ، شمارهء 3 .\r\n","page_name":" 154 ","page_number":160},
  {"content":"\r\n\r\nهمان انسان ديروز است ؛ چنان كه انسان فردا همين انسان امروز است ، بىآنكه در ويژگىهاى ذاتى و پايدار كه مايهء يكسانى او در تصرفات اوست ، تفاوتى پديد آمده باشد .\r\nخداوند مىفرمايد :   « وَ لا يَزالُونَ مُخْتَلِفِينَ إِلَّا مَنْ رَحِمَ رَبُّكَ وَ لِذلِكَ خَلَقَهُمْ وَ تَمَّتْ كَلِمَةُ رَبِّكَ ؛   « 1 » اينان همواره در اختلافند ؛ جز آنكه پروردگار تو بر ايشان رحمت آورد و براى رحمت نيز ايشان را آفريد و كلمهء خداى تو - به تمامى - تحقق خواهد يافت » .\r\nخداوند دربارهء تشابه حيات آدمى در زمينهء تصرفات جاهلانهء ديروز و امروز او مىفرمايد :  « كَالَّذِينَ مِنْ قَبْلِكُمْ كانُوا أَشَدَّ مِنْكُمْ قُوَّةً وَ أَكْثَرَ أَمْوالًا وَ أَوْلاداً فَاسْتَمْتَعُوا بِخَلاقِهِمْ فَاسْتَمْتَعْتُمْ بِخَلاقِكُمْ كَمَا اسْتَمْتَعَ الَّذِينَ مِنْ قَبْلِكُمْ بِخَلاقِهِمْ وَ خُضْتُمْ كَالَّذِي خاضُوا ؛  « 2 » به سان آنان كه پيش از شما بودند ، در نيرو از شما قوىتر و در مال و فرزند از شما بيشتر ؛ ايشان بهرهء خود را برگرفتند ؛ چنان كه شما بهرهء خويش گرفتيد ، همان‌گونه كه پيشينيان بهرهء خويش بردند ، و شما مانند كسانى كه فرو رفتند فرو رفتيد » .\r\nدر جاى ديگر مىفرمايد :  « ما يُقالُ لَكَ إِلَّا ما قَدْ قِيلَ لِلرُّسُلِ مِنْ قَبْلِكَ ؛  « 3 » به تو جز آنچه به پيامبران پيش از تو گفته شده است گفته نمىشود » .\r\nنيز مىفرمايد :  « بَلْ قالُوا مِثْلَ ما قالَ الْأَوَّلُونَ ؛  « 4 » بلكه مانند آن‌چه پيشينيان مىگفتند سخن مىرانند » .\r\nهمچنين مىفرمايد :  « وَ قالَ الَّذِينَ لا يَعْلَمُونَ لَوْ لا يُكَلِّمُنَا اللَّهُ أَوْ تَأْتِينا آيَةٌ كَذلِكَ قالَ الَّذِينَ مِنْ قَبْلِهِمْ مِثْلَ قَوْلِهِمْ تَشابَهَتْ قُلُوبُهُمْ ؛  « 5 » آنان كه جاهلند مىگويند چرا خداى با ما سخن نمىگويد يا بر ما نشانه‌اى نمىنمايد ؛ كسانى كه پيش از ايشان بودند [ نيز 
  ] چنين سخنى داشتند ؛ قلب‌هاى ايشان باهم شباهت بسيار دارند » . آيات ديگرى نيز تصريح مىكنند كه تاريخ تكرار مىشود و امت‌ها - ى ديروز و امروز - در آفرينش خود چه بسيار باهم شبيه‌اند .\r\nابن عباس مىگويد : « امشب چه بسيار با شب پيشين شبيه است . ما به پيشينيان\r\n\r\n\r\n","description":"","footnote":"\r\n( 1 ) . هود 11 : 118 و 119 .\r\n( 2 ) . توبه 9 : 69 .\r\n( 3 ) . فصّلت 41 : 43 .\r\n( 4 ) . مؤمنون 23 : 81 .\r\n( 5 ) . بقره 2 : 118 .\r\n","page_name":" 155 ","page_number":161},
  {"content":"\r\n\r\nخود ، آنان كه اسرائيل را بنيان نهادند مانند شده‌ايم » . پيامبر صلّى اللّه عليه و آله فرمود : « قسم به آن كه جانم در دست اوست ، شما از ايشان پيروى خواهيد كرد ؛ حتى اگر كسى از ايشان به لانهء سوسمارى پا نهد شما نيز چنين خواهيد كرد » . « 1 »\r\nاز ابو سعيد خدرى روايت شده كه پيامبر صلّى اللّه عليه و آله فرمود : « همانگونه كه امت‌هاى پيش از شما رفتار كرده‌اند ، رفتار خواهيد كرد » . گفتند : يا رسول اللّه مقصود شما فارس و روم و اهل كتاب است ؟ فرمود : « آيا مردم غير از ايشانند » . « 2 »\r\nعلى عليه السّلام فرمود : « در پى نشانه‌اى آشكار ره خواهيد پيمود و سخنانى مانند گفته‌هاى پيشينيان خود خواهيد گفت » . « 3 » همچنين مىفرمايد : « روزگار با امروزيان همان مىكند كه با گذشتگان كرده است » . در جايى ديگر مىفرمايد : « فرجام كار دنيا چون آغاز آن است ؛ امور آن هم رنگ و نشانه‌هاى آن پديدار است » . « 4 »\r\nاين ، حقيقتى مسلّم است ؛ مادامى كه انسان داراى طبيعتى واحد و خواهش‌ها و اميال و درخواست‌هاى يكسان است ، اول و آخر آن يكى است و از آن گريز نيست .\r\nبايد گفت اين سخنان به‌معناى جبر در مسير حيات نيست ؛ بلكه حكايتى از استعدادها و قابليت‌هاى نهفته آدمى است كه انسان به - واسطهء - هويت ذاتى خود آن را به دوش مىكشد ؛ طبيعتى كه شايستگى تربيت صحيح و رهنمونى به سوى نشانه‌هاى صلاح و سداد را دارد و اگر اين طبيعت اولى و فطرت آدمى نبود تعليمات پيامبران هدر مىرفت و تشريع شرايع و استوارى قوانين لغو و بيهوده مىنمود ؛ پس ، از اقتضاى طبيعت آدمى و رويكرد چنين عرضه‌اى ، گريز نيست .\r\nآيهء 119 سوره هود - آنجا كه مىفرمايد :  « إِلَّا مَنْ رَحِمَ رَبُّكَ وَ لِذلِكَ خَلَقَهُمْ »  - به همين حقيقت اشارت دارد . پس مقصود از تشابه امت‌ها ، مشابهت در اصول و قواعد حيات اوليه است ، نه ويژگىهاى معيشت‌هاى مردم و شيوه‌هاى حيات كه با شرايط مخصوص هر زمان متناسب بوده و مادامى كه عوامل زمانى و مكانى دگرگون مىشود ، تكرار آن ممكن نيست .\r\nپس بسيار خام‌انديشى است كه كسى گمان برد مقصود از تشابه امت‌هاى پيشين\r\n\r\n\r\n","description":"","footnote":"\r\n( 1 ) . مجمع البيان ، ج 5 ، ص 49 .\r\n( 2 ) . همان .\r\n( 3 ) . نهج البلاغه ، خطبهء 183 .\r\n( 4 ) . همان ، خطبهء 157 .\r\n","page_name":" 156 ","page_number":162},
  {"content":"\r\n\r\nو امروزين يكسانى ابزار معيشت نزد آنهاست ، مراد ، تشابه در اصول و كليات است نه شيوه‌ها و كيفيت‌ها ؛ مثلا مىدانيم كه بنى اسرائيل در اثر عناد با پيامبران خود چهل سال در بيابان سينا گرفتار شدند و در آن مدت منّ و سلوى بر ايشان فرو فرستاده شد . معناى تشابه بين دو امت آن نيست كه مسلمانان نيز بايد چهل سال در همان بيابان گرفتار شوند و همان غذاها قوت آنان باشد ، بلكه مراد اين است كه شما در اثر مقاومت و سرپيچى در مقابل امامان خود با وجود خيرخواهى آنان ، در بيابان ضلالت و گمراهى و كاستى مال و جان و نظاير آن گرفتار خواهيد شد .\r\nاستاد ، آيت اللّه خويى قدّس سرّه مىفرمايد : « روايات مذكور ، جزو اخبار آحاد است ؛ لذا حجيّت ندارد و ادعاى تواتر آنها سخنى گزافه است ؛ زيرا در كتب اربعه اثرى از آنها وجود ندارد ؛ از اين گذشته ، بسيارى از حوادث پيشينيان نه دربارهء مسلمانان واقع شده است و نه امكان وقوع دارد . در نهايت اگر اصل تشابه صحيح باشد همين مقدار كه مسلمين حدود قرآن را ترك و به پاسدارى از حروف و الفاظ آن بسنده نمودند در تحقق تشابه كفايت مىكند ؛ چه آنكه در حديث آورده است : « اينان حروف كتاب را پاس مىداشتند اما حدود آن را تحريف مىكردند . پس كار ايشان روايت آن بود نه رعايت معناى آن » ؛ پس شباهت حوادث اين امت با رخدادهاى امت‌هاى پيشين در برخى اشكال خواهد بود » . « 1 »\r\nمقصود ايشان از بعض الوجوه همان است كه ما بيان كرديم و آن شباهت امت‌ها در اصول و ريشه‌هاى حوادث است كه عمدتا از فطرت آدمى مايه گرفته و در مواجهه با دشوارىها و تلاش براى دست‌يابى به لذت‌هاى حيات چهره مىنمايد .\r\n\r\n\r\n","description":"","footnote":"\r\n( 1 ) . البيان فى تفسير القرآن ، ص 240 .\r\n","page_name":" 157 ","page_number":163},
  {"content":"\r\n\r\n\r\nفصل هفتم تحريف نزد فرقه حشويه عامه « 1 »\r\nهمانگونه كه قبلا يادآور شديم منشأ شبههء تحريف روايات شاذى است كه اهل حديث آنها را نقل كرده و مورد توجه افراد ضعيف العقل قرار گرفته است .\r\nظاهرگرايان اهل حديث كه به حشويّه معروفند و در نقل حديث زياده‌روى مىكنند و بىآنكه در معناى آن بينديشند و در مواردى كه با مبانى شريعت و اصول اسلام تعارض دارد درنگ كنند ، بر اين‌گونه روايات اعتماد نموده‌اند ؛ زيرا تمام توجه ايشان به افزودن بر حجم روايات معطوف است و كارى به محتوا ندارند ؛ بنابراين برايشان اهميتى ندارد كه از چه كسى اخذ حديث مىكنند و در اخذ و نقل حديث بر چه چيزى تكيه مىكنند .\r\nابن جوزى مىگويد : « جمهور محدثان بسيار زياده‌روى كرده‌اند ؛ « 2 » زيرا عادت كرده‌اند كه - اگرچه با نقل سخنان باطل و بىاساس - بر حجم حديثشان بيفزايند ؛ در\r\n\r\n\r\n","description":"","footnote":"\r\n( 1 ) . چنان كه پيش از اين نيز يادآور شديم ، مقصود از حشويّهء عامه ، گروهى از اهل حديث اهل سنت‌اند كه در فراگيرى و ضبط حديث دقّت نشان نمىدهند .\r\n( 2 ) . قاضى عبد الجبار - همانگونه قبلا گذشت - ايشان را فرقه‌اى برخاسته از حنابله دانسته است . ر . ك : شرح الاصول الخمسه ، ص 527 .\r\n","page_name":" 158 ","page_number":164},
  {"content":"\r\n\r\nحالى كه اين كار از ايشان قبيح و ناشايسته است ؛ چون به روايت صحيح از پيامبر صلّى اللّه عليه و آله نقل شده كه فرمود : « هركس حديثى را كه مىانگارد دروغ باشد به من نسبت دهد - خود - از جملهء دروغگويان است » . « 1 »\r\nدر همين باره است كه امام باقر عليه السّلام مىفرمايد : « نادانان را حفظ روايت فريفته مىسازد اما غفلت ايشان از فهم معانى آن مايه اندوه انديشوران مىگردد » . « 2 »\r\nشيخ ابو جعفر طوسى در ذيل آيهء  « أَ فَلا يَتَدَبَّرُونَ الْقُرْآنَ أَمْ عَلى قُلُوبٍ أَقْفالُها »  « 3 » مىگويد : « اين آيه بر ادعاى نادانان اصحاب حديث كه مىپندارند مىتوان حديث را همان‌گونه كه رسيده است روايت نمود - هرچند معناى آن موهون باشد - خط بطلان كشيده است » . « 4 »\r\nبارى با همين شيوهء سست و بىپايه است كه حشويه توبره‌هاى خود را لبريز از اخبار و احاديث شگفت‌انگيز مىساختند و راه را براى نشر اسرائيليات و داستان‌هاى موهوم و افسانه‌اى هموار مىسازند و كتب حديث و تفسير را از آن انباشته مىسازند .\r\nچنان كه تاريخ نيز در بسيارى از موارد از آن مصون نمانده است . چنين است كه در نوشته‌هاى اندك اهل حشو ، به انبوهى از اخبار تحريف كه جوامع حديثى بزرگ همچون صحاح سته و ديگر كتب حديثى معروف اهل سنت ثبت كرده‌اند ، بر مىخوريم . جمعى به ظاهر اين احاديث فريفته شدند و آنها را حقايق راستين پنداشتند ؛ لذا با تغيير عنوان تحريف به نسخ التلاوه - همان‌گونه كه اصوليين عامه چنين كردند - با مشوش ساختن چهرهء حقيقت ، براى تأويل و توجيه آن كوشيدند .\r\nقبلا يادآور شديم كه تغيير دادن عبارت نه تنها مشكل را حل نمىكند بلكه به اصل آن مىافزايد ؛ به‌ويژه آن‌كه پاره‌اى از اين گونه روايات آشكارا مىرساند كه فلان آيه حتى پس از وفات پيامبر صلّى اللّه عليه و آله تلاوت مىشده است . « 5 »\r\n\r\n\r\n","description":"","footnote":"\r\n( 1 ) . الموضوعات ، ج 1 ، ص 240 .\r\n( 2 ) . الكافى ، ج 8 ، ص 53 ، رسالة سعد الخير .\r\n( 3 ) . محمد 47 : 24 .\r\n( 4 ) . التبيان ، ج 9 ، ص 301 . نيز ر . ك : التمهيد ، ج 3 ، ص 60 - 56 .\r\n( 5 ) . ر . ك : ابن حزم ، المحلّى ، ج 10 ، ص 14 و 16 .\r\n","page_name":" 159 ","page_number":165},
  {"content":"\r\n\r\nخوشبختانه اين مشكل نزد علماى اماميه حل شده است . آنان اين گونه روايات بىارزش را دور ريخته‌اند ؛ نه سند آنها را صحيح مىدانند و نه متن آنها را با اصول مذهب سازگار مىبينند  « لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ تَنْزِيلٌ مِنْ حَكِيمٍ حَمِيدٍ » .  « 1 » در اينجا نمونه‌هايى از آن را كه اهل حشو نقل كرده و صاحبان كتب حديث ثبت كرده‌اند ، به ترتيب ذكر مىكنيم و ديدگاه خود را دربارهء هريك بيان مىكنيم .\r\n\r\n[ نمونه هايي از آنچه اهل حشو نقل كرده اند 
  ]\r\n\r\n1 . آيه رجم\r\nعمر بن خطاب مىپنداشت حكم رجم زناى محصنه در ضمن آيه‌اى از قرآن بيان شده است كه در زمان حيات پيامبر صلّى اللّه عليه و آله تلاوت مىشده ولى به علّتى نامعلوم از يادها محو شده است . بخارى و مسلم به نقل از ابن عباس آورده‌اند كه عمر بعد از آن كه از آخرين سفر حج خود برگشت خطبه‌اى ايراد كرد كه در ضمن آن گفت :\r\n« خداوند محمد صلّى اللّه عليه و آله را برانگيخت و قرآن را بر او فرو فرستاد و آيهء رجم ، جزو آيات نازل شده بوده است . ما آن را تلاوت مىكرديم و معناى آن را در مىيافتيم و به همين دليل پيامبر صلّى اللّه عليه و آله و ما [ مجرمان را 
  ] سنگسار مىكرديم . ازاين‌رو ، حال كه زمانى مديد بر مردم گذشته است بيمناكم كسى بگويد : به خدا قسم آيهء رجم را در كتاب خدا نمىيابيم ، و با ترك واجب الهى گمراه گردند ، سنگسار طبق قرآن بر مرد زن‌دار و زن‌شوهردار - هرگاه مرتكب زنا شوند و بيّنه قائم شود يا نشانهء آبستنى هويدا شود يا اعتراف كنند - لازم است » . « 2 »\r\nدر موطأ مالك چنين آمده است : « عمر هنگام بازگشت از حج خطبه خواند و گفت : مباد كه از بىتوجهى به آيهء رجم ، گمراه گرديد . گوينده‌اى مىگويد : حدّ زناى محصنه را در قرآن نيافتيم . حال آن‌كه پيامبر صلّى اللّه عليه و آله و ما پس از ايشان [ مجرمان را 
  ]\r\n\r\n\r\n","description":"","footnote":"\r\n( 1 ) . فصلت 41 : 42 .\r\n( 2 ) . صحيح بخارى ، ج 8 ، ص 211 - 208 ، باب رجم حبلى ( زن حامله ) . صحيح مسلم ، ج 5 ، ص 116 . مسند احمد ، ج 1 ، ص 23 و ج 5 ، ص 183 . سنن ابو داوود ، ج 4 ، كتاب الحدود ، باب 23 ، ص 145 . سنن ترمذى ، ج 4 ، كتاب الحدود ، باب 7 ، ص 39 . سنن ابن ماجه ، ج 2 ، كتاب الحدود ، باب 9 ، ص 116 - 115 . سنن دارمى ، ج 2 ، كتاب الحدود ، باب 16 ، ص 179 . موطأ ، ج 3 ، كتاب الحدود 10 ، ص 42 .\r\n","page_name":" 160 ","page_number":166},
  {"content":"\r\n\r\nسنگسار مىنموديم . قسم به آن‌كه جانم در دست اوست اگر مردم نمىگفتند عمر به كتاب خدا چيزى افزوده است اين آيه را در آن مىنگاشتم : الشيخ و الشيخة إذا زنيا فارجموهما ألبتة ؛ مرد زن‌دار و زن شوهردارى را كه مرتكب زنا شدند حتما سنگسار كنيد . ما اين آيه را سابقا تلاوت مىكرديم .\r\nمالك مىگويد : يحيى بن سعيد از سعيد بن مسيب چنين نقل كرده است : قبل از آن كه ماه ذيحجه تمام شود عمر به قتل رسيد . از مالك شنيدم كه مىگفت مقصود از شيخ و شيخه ، مرد زن‌دار و زن شوهردار است » . « 1 »\r\nجالب اين است كه در نخستين مرحله از جمع قرآن [ كه در زمان ابو بكر صورت گرفت 
  ] عمر آيهء رجم را ذكر كرد اما كسى از او قبول نكرد ؛ زيد بن ثابت از او دو شاهد خواست تا شهادت دهند جملهء مذكور ، آيه‌اى از قرآن است اما عمر نتوانست دو شاهد بياورد ؛ « 2 » با اين حال بر ادعاى خود اصرار داشت و گاه و بيگاه آن را اعلام مىكرد ؛ تا آن‌كه آن را در آخر حيات خود به صراحت بيان نمود . حكم سنگسار مخصوص مرد زن‌دار و زن شوهردار است چه پير باشند و چه جوان ؛ از اين رو مالك اين دو لفظ را به ثيّب معنا كرد و شايد لفظ شيخ و شيخه بر ابن خطّاب مشتبه شده است .\r\nبه احتمال قوى عمر حكم سنگسار را از پيامبر صلّى اللّه عليه و آله شنيده و گمان كرده بود كه آيهء قرآن است ؛ همانگونه كه حديث مأثور « الولد للفراش و للعاهر الحجر » را نيز آيهء قرآن پنداشته بود . او خطاب به ابىّ بن كعب گفت : آيا از جمله آيات قرآن اين آيه را « إنّ انتفائكم من آبائكم كفر بكم » تلاوت نمىكرديم ؟ ابىّ پاسخ داد : آرى . آنگاه افزود : آيا تلاوت نمىكرديم : « الولد للفراش و للعاهر الحجر » كه اينك در قرآن يافت نمىگردد ؟\r\nابىّ پاسخ داد : آرى . « 3 » عمر از سجع و هم‌خوانى اين عبارت‌ها پنداشته در شمار آيات قرآن است ؛ در حالىكه اين جملات از سخنان پيامبر صلّى اللّه عليه و آله مىباشد . در بيان فصاحت پيامبر صلّى اللّه عليه و آله گفته شده كه او ، فصيح‌ترين كسى است كه به زبان عربى سخن مىگويد ؛ بنابراين ، اين اشتباه ، به‌ويژه از كسى چون عمر ، شگفت‌آور نيست . قبلا\r\n\r\n\r\n","description":"","footnote":"\r\n( 1 ) . سيوطى ، تنوير الحوالك ، ج 3 ، ص 43 - 42 . ر . ك : ابن حجر ، فتح البارى ، ج 12 ، ص 127 .\r\n( 2 ) . الاتقان ، ج 1 ، ص 168 .\r\n( 3 ) . سيوطى ، الدر المنثور ، ج 1 ، ص 106 .\r\n","page_name":" 161 ","page_number":167},
  {"content":"\r\n\r\nروايت زيد بن ثابت كه گفت : از پيامبر صلّى اللّه عليه و آله شنيدم كه فرمود : « إذا زنى الشيخ و الشيخة فارجموهما ألبتة ؛ « 1 » هرگاه شيخ و شيخه مرتكب زنا شدند ايشان را حتما سنگسار كنيد » ذكر شد . پس مسلم است كه اين جمله ، روايت است نه آيه .\r\nاما تصديق ابىّ بن كعب شايد ناظر به اين مطلب بوده كه اين جملات وحى الهى است نه اين‌كه لزوما از قرآن باشد ؛ زيرا هرچه پيامبر صلّى اللّه عليه و آله مىفرمود از پيش خدا بود بىآنكه خواسته خود او دخالت داشته باشد .\r\n\r\n2 . آيه رغبت\r\nآيه‌اى ديگر كه عمر پنداشته است در قرآن بوده و حذف شده است ، آيهء رغبت است . عمر مىگويد : ما از جملهء قرآن اين آيه را مىخوانديم : « إن لا ترغبوا عن آبائكم فإنّه كفر بكم أن لا ترغبوا عن آبائكم » يا « إنّ كفرا بكم أن ترغبوا عن آبائكم » « 2 » از پدرانتان روى برنگردانيد كه اين كار كفر است .\r\nشايد اين جمله هم حديثى از رسول اكرم صلّى اللّه عليه و آله بوده كه عمر آن را قرآن پنداشته است . اما اين ترديد در متن حديث براى چيست ؟ اين حديث با همهء صورت‌هاى گفته شده ، داراى انسجام و به هم پيوستگى نيست ؛ چنان‌كه با ديگر گفته‌هاى رسول اكرم ( ص ) سازگار نيست . زيرا كفر نسبت به خويشتن معنا ندارد . در صورت ديگرى از حديث نيز چنين آمده است : « إنّ انتفاءكم من آبائكم كفر بكم » . « 3 »\r\n\r\n3 . آيه جهاد\r\nآيه سومى كه عمر پنداشته از قرآن حذف شده آيهء جهاد است . او به ابن عوف گفت :\r\nآيا از جمله آياتى كه بر ما خوانده شد ، آيهء « ان جاهدوا كما جاهدتم أوّل مرّة ؛ چنان كه نخستين بار جهاد كرديد جهاد كنيد » نبود كه اكنون آن را در قرآن نمىيابيم ؟ اين آيه در ضمن ديگر آيات ساقط شده ، حذف شده است . « 4 »\r\n\r\n\r\n","description":"","footnote":"\r\n( 1 ) . ابن حزم ، المحلى ، ج 11 ، ص 235 .\r\n( 2 ) . صحيح بخارى ، ج 8 ، ص 211 - 208 .\r\n( 3 ) . الدر المنثور ، ج 1 ، ص 106 .\r\n( 4 ) . همان .\r\n","page_name":" 162 ","page_number":168},
  {"content":"\r\n\r\n\r\n4 . آيه فراش\r\nچهارمين آيه‌اى كه به گمان عمر ساقط شد ، اين سخن پيامبر صلّى اللّه عليه و آله است : « الولد للفراش و للعاهر الحجر » « 1 » چنان‌كه در ذيل آيهء رجم از آن سخن گفتيم .\r\nاين چهار عبارت ، آياتى است كه عمر مىپنداشت از قرآن حذف شده است و هيچ‌كس از صحابه - نه زيد ، نه ابىّ و نه ديگران - با او موافقت ننمودند و الّا مىبايست آنها را در مصاحف خود ثبت مىكردند ؛ گرچه آنان در اين‌كه اين عبارات در شمار وحى بوده و به مثابه ديگر احكام اسلامى و توسط پيامبر صلّى اللّه عليه و آله ابلاغ شده است با عمر يك‌صدا بوده‌اند . يك صدايى صحابه در مخالفت با پندار عمر باعث شده كه خود او به شك افتد . به همين علت حتى در زمان حكومت خود جرأت نكرد دستور دهد آنها را در قرآن ثبت نمايند و اين بهانه كه ترس از اين‌كه مردم بگويند : عمر در كتاب خدا افزوده است مانع اين كار شده ، قابل‌قبول نيست ؛ زيرا همگان مىدانند كه اگر عمر در كارى قاطعيت داشت ترس از مردم مانع او نمىشد .\r\nبنابراين ، آيه بودن اين عبارت‌ها حتى نزد مدّعى - كه خود به شك افتاد - ثابت نيست . ابن حجر مىگويد : « ائمهء حديث ، اين روايت ( عبارت اخير ) را به روايت مالك و يونس و معمر و صالح بن كيسان و عقيل و ديگر حفّاظ نقل كرده‌اند . - آنگاه خود ، آن را به روايت مالك ذكر كرده و در آخر چنين آورده است : - در حلية الاولياء ضمن شرح‌حال داوود بن ابى هند ، از سعيد بن مسيب و او از عمر آورده است كه « آن را در آخر قرآن مىنگاشتم » . و در روايت ابو معشر آمده است كه « اگر نمىگفتند عمر به كتاب خدا افزوده است ، آن را مىنگاشتم » . « 2 » در روايت ترمذى نيز چنين آمده است : « آن را در حاشيهء مصحف مىنگاشتم » . « 3 »\r\nامام بدر الدين زركشى براى توجيه آن‌چه از ابن خطاب صادر شده ، قلم‌فرسايى كرده و به كلام ابن جوزى در كتاب فنون الافنان في عجائب علوم القرآن استناد كرده است ؛ با اين حال گرهى را نگشوده است . « 4 »\r\n\r\n\r\n","description":"","footnote":"\r\n( 1 ) . همان .\r\n( 2 ) . فتح البارى فى شرح البخارى ، ج 12 ، ص 127 .\r\n( 3 ) . تفسير ابن كثير ، ج 3 ، ص 261 .\r\n( 4 ) . البرهان في علوم القرآن ، ج 2 ، ص 37 - 35 .\r\n","page_name":" 163 ","page_number":169},
  {"content":"\r\n\r\n\r\n5 . قرآن 1027000 حرف است\r\nاز جمله پندارهاى عمر آن بود كه گمان داشت حروف قرآن بيش از يك ميليون حرف است . طبرانى از طريق محمد بن عبيد بن آدم از عمر روايت كرده است كه :\r\n« قرآن يك ميليون و بيست و هفت هزار حرف است . هركس آن را با تأمل تلاوت كند در مقابل هر حرفى همسرى از حوريان بهشت برايش خواهد بود » ؟ « 1 » در حالى كه از ابن عباس نقل شده - و راست هم همين است - كه حروف قرآن 323671 حرف است ؛ « 2 » ذهبى مىگويد : « تنها محمد بن عبيد اين روايت باطل را نقل كرده است » . « 3 »\r\nاگر مدعاى عمر و ابن عبيد درست باشد بايستى بيش از دو ثلث قرآن حذف شده باشد .\r\n323671 - 703329 - 1027000\r\n\r\n6 . بسيارى از آيات قرآن حذف شده است\r\nشايد همين ادعاهاى ناراست عمر موجب گرديده تا فرزندش - بنا به نقل ابو عبيد - بگويد : « مبادا احدى از شما ادعا كند كه همهء قرآن را فراگرفتم . مدّعى چه مىداند همهء قرآن كدام است ؟ چون بسيار از آن كاسته شده است ؛ پس سزا آن است كه بگويد : آن‌چه را از قرآن در دست است دريافته‌ام » . « 4 »\r\nما نمىدانيم چگونه و چه هنگام و چرا اين همه از قرآن ساقط شده است ؟ حال آنكه خداى تعالى مىفرمايد :  « إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ » .  « 5 » شايد اين گمان فرزند عمر از آن‌جا ناشى شده باشد كه شنيده بود با به شهادت رسيدن بيشتر قرّاء در روز يمامه ، قرآن از بين رفته است .\r\n\r\n\r\n","description":"","footnote":"\r\n( 1 ) . الاتقان ، ج 1 ، ص 198 .\r\n( 2 ) . همان .\r\n( 3 ) . ميزان الاعتدال ، ج 3 ، ص 639 .\r\n( 4 ) . الاتقان ، ج 3 ، ص 72 .\r\n( 5 ) . حجر 15 : 9 .\r\n","page_name":" 164 ","page_number":170},
  {"content":"\r\n\r\n\r\n7 . قرآن با شهادت حاملان آن در روز يمامه ، از بين رفته است\r\nابن ابى داوود از ابن شهاب چنين روايت كرده است : « به ما چنين رسيده است كه :\r\nبسيارى از قرآن نازل شد و آنان‌كه آن را فراگرفته بودند ، در روز يمامه به شهادت رسيدند . بعد از ايشان ، نه كسى از آن آيات اطلاعى داشت و نه نگاشته شد . . . . » . « 1 »\r\nاما آيا قرآن فقط در سينهء اين قرّاء محفوظ بوده و ديگر قاريان بزرگ صحابه ، به ويژه آنان كه پس از دورهء پيامبر صلّى اللّه عليه و آله همچنان در قيد حيات بودند ، از آن بىاطلاع بوده‌اند ؟ و اساسا اين قاريان كه جملگى به شهادت رسيدند چه كسانى بودند كه ما آنان را به اين سمت نمىشناسيم ؟\r\n\r\n8 . زيادى موجود در مصحف عايشه\r\nپس از وفات رسول اكرم صلّى اللّه عليه و آله تا سال سىام هجرى ، دوره‌اى پيش آمد كه در آن مصاحف مختلف - كه صاحبانشان آنها را يا گرد آورده بودند يا از ديگر مصاحف استنساخ كرده بودند - پديدار گشت . از جملهء اين مصاحف ، مصحف عايشه است كه احتمالا به دستور او از مصاحف ديگران نسخه‌بردارى شده بود . مىپندارند مصحف عايشه مشتمل بر اضافاتى بوده كه آن را از ساير مصاحف جدا مىكرده است و اين اضافات هنگام يكدست شدن مصاحف ساقط شده است .\r\nابو عبيد از حميده دختر ابو يونس - غلام عايشه - روايت كرده است : پدرم در هشتاد سالگى از مصحف عايشه براى من چنين مىخواند :  « إِنَّ اللَّهَ وَ مَلائِكَتَهُ يُصَلُّونَ عَلَى النَّبِيِّ يا أَيُّهَا الَّذِينَ آمَنُوا صَلُّوا عَلَيْهِ وَ سَلِّمُوا تَسْلِيماً  « 2 » و على الّذين يصلّون الصفوف الاول ؛ خداوند و فرشتگان بر پيامبر درود مىفرستند . اى مؤمنان شما نيز بر او درود فرستيد و همگى سر فرود آوريد و ( خدا ) بر كسانى كه در صف‌هاى نخست نماز گزارند درود مىفرستد » . حميده گفت : اين جملهء اضافى تا زمانى كه عثمان مصاحف را تغيير داد در قرآن موجود بوده است . « 3 »\r\nاين ادعا باطل و بىاساس است و عايشه مصحفى ويژهء خود نداشته است امّا\r\n\r\n\r\n","description":"","footnote":"\r\n( 1 ) . منتخب كنز العمال در حاشيهء مسند ، ج 2 ، ص 50 .\r\n( 2 ) . احزاب 33 : 56 .\r\n( 3 ) . الاتقان ، ج 3 ، ص 73 .\r\n","page_name":" 165 ","page_number":171},
  {"content":"\r\n\r\nقرآنى كه توسط زيد در دورهء ابو بكر گردآورى شد نزد حفصه دختر عمر بود . عثمان براى مقابله ، آن را از حفصه به امانت گرفت و در پايان كار به دو بازپس فرستاد ، افزون بر اين‌كه زيادى مورد ادّعا با شيوهء بلند و متعالى قرآن سازگار نيست .\r\n\r\n9 . آيه رضعات را حيوان خانگى خورده است\r\nمالك در موطأ از عمره دختر عبد الرحمان از عايشه روايت مىكند كه اين آيه ، از جملهء قرآن منزل بود : « عشر رضعات معلومات يحرّمن ؛ ده بار شير دادن موجب محرميّت مىشود » آن‌گاه به خمس معلومات ( پنج بار شير دادن ) نسخ شد . اين آيه پس از وفات پيامبر صلّى اللّه عليه و آله هم‌چنان در قرآن تلاوت مىشد . « 1 »\r\nهمچنين مسلم در صحيح خود ، چنين روايتى را از طريق مالك و يحيى بن سعيد آورده است . « 2 » اما مالك پس از نقل روايت مىگويد : « بر طبق اين روايت عمل نشده است » .\r\nزيعلى در تعليق بر روايت مسلم مىگويد : « اين حديث حجيّت ندارد ؛ زيرا عايشه آن را از قرآن دانسته و مدّعى شده است كه در صحيفه‌اى ؛ زير تخت خواب او بود . هنگامى كه پيامبر صلّى اللّه عليه و آله وفات يافت و ما مشغول كفن و دفن ايشان بوديم بز يا مرغ خانگى داخل شد و آن را خورد » . زيعلى مىافزايد : « با اين حال ثابت شده كه اين عبارت از قرآن نيست ؛ چون به تواتر به دست ما نرسيده است ؛ لذا تلاوت و ثبت آن در مصحف جايز نيست ؛ زيرا اگر جزو قرآن بود مىبايست امروز تلاوت گردد ؛ چون پس از پيامبر صلّى اللّه عليه و آله ، نسخ ، باطل است » . « 3 » بخارى و احمد بن حنبل به خاطر غرابت اين حديث آن را ترك كرده‌اند . ابن حزم اندلسى در اين‌جا كلام شگفتى دارد كه پيش از اين آن را نقل كرده‌ايم . « 4 »\r\n\r\n\r\n","description":"","footnote":"\r\n( 1 ) . تنوير الحوالك ، ج 2 ، ص 118 ، آخر كتاب رضاع .\r\n( 2 ) . صحيح مسلم ، ج 4 ، ص 167 . سنن دارمى ، ج 2 ، ص 157 . سنن ابو داوود ، ج 2 ، ص 224 .\r\n( 3 ) . حاشيهء صحيح مسلم ، ج 4 ، ص 167 .\r\n( 4 ) . المحلّى ، ج 11 ، ص 236 - 234 . ر . ك : التمهيد ، ج 2 ، ص 282 .\r\n","page_name":" 166 ","page_number":172},
  {"content":"\r\n\r\n\r\n10 . دو آيه از سوره بيّنه\r\nبه ابىّ بن كعب نسبت داده شده كه دو آيه از سورهء بيّنه از مصحف حذف شده است ، احمد بن حنبل به اسناد متصل تا زرّ بن حبيش و او از ابىّ بن كعب ، روايت كرد كه پيامبر صلّى اللّه عليه و آله به من فرمود : « خداى متعال به من فرمان داده است قرائت قرآن را به تو بياموزم ؛ آن‌گاه چنين قرائت نمود : « لم يكن الّذين كفروا من أهل الكتاب و المشركين منفكّين حتّى تأتيهم البيّنة رسول من اللّه يتلوا صحفا مطهّرة . فيها كتب قيّمة و ما تفرّق الّذين أوتوا الكتاب إلّا من بعد ما جاءتهم البيّنة . إنّ الدّين عند اللّه الحنيفيّة غير المشركة و لا اليهوديّة و لا النصرانيّة . و من يفعل خيرا فلن يكفره و ما أمروا إلّا ليعبدوا اللّه . . . » . « 1 »\r\nشعبه - راوى حديث - مىگويد : آن‌گاه آيات پسين آن را خواند ؛ سپس افزود : « لو أنّ لابن آدم واديين من مال لسأل واديا ثالثا . و لا يملأ جوف ابن آدم إلّا التراب ؛ اگر آدمى دو بيابان از منال دنيا داشت وادى سومى را آرزو مىكرد ، و شكم آدمى را جز خاك پر نخواهد ساخت » و مىگويد : آن‌گاه سوره را تا آخر تمام نمود . « 2 »\r\nاو به اسناد ديگر چنين مىآورد : پيامبر صلّى اللّه عليه و آله فرمود : « خداى تبارك و تعالى مرا امر فرمود تا قرآن را بر تو قرائت نمايم » . سپس مىگويد : پس چنين قرائت نمود :   « لَمْ يَكُنِ الَّذِينَ كَفَرُوا مِنْ أَهْلِ الْكِتابِ »   و گويد : در ادامهء همين آيات چنين قرائت نمود : « و لو أنّ ابن آدم سأل واديا من مال فأعطيه لسأل ثانيا فأعطيه لسأل ثالثا . و لا يملأ جوف ابن آدم إلّا التراب . و يتوب اللّه على من تاب . و إنّ ذلك الدين القيّم عند اللّه الحنيفيّة غير المشركة و لا اليهوديّة و لا النصرانيّة . و من يفعل خيرا فلن يكفره » . « 3 »\r\nدر حالىكه به‌طور قطع اين حديث به دروغ به ابىّ نسبت داده شده است ؛ زيرا اگر خود او چنين مىپنداشت مىبايست در مصحف او اين اضافات به چشم مىخورد . ابىّ بن كعب - چنان‌كه در جلد اول التمهيد بيان كرديم - جزو گروه جمع‌كنندهء قرآن و املاءكنندهء آن بوده است . عين همين روايت به طرق ديگر به ابو موسى اشعرى نسبت داده شده است و شايد براى آن‌كه از سنگينى اين دروغ\r\n\r\n\r\n","description":"","footnote":"\r\n( 1 ) . بيّنه 98 : 5 - 1 .\r\n( 2 ) . مسند احمد ، ج 5 ، ص 132 . بخش دوم ، يعنى از : و لو ابن آدم . . . زيادى مورد ادعاست و جزو قرآن نيست .\r\n( 3 ) . همان ، ص 131 .\r\n","page_name":" 167 ","page_number":173},
  {"content":"\r\n\r\nكاسته شود آن را به ابىّ بن كعب نيز نسبت داده‌اند .\r\nعجيب آن‌كه اينان روايت پر شدن شكم فرزند آدم را با اشكال و تعبيرهاى مختلف نقل كرده‌اند . يك بار آن را به پيامبر صلّى اللّه عليه و آله نسبت داده‌اند ؛ همانگونه كه در روايت انس آمده بود . « 1 » ابو نعيم اصفهانى نيز از حديث ابن جريج از عطاء بن ابى رباح و او از ابن عباس آورده است كه از پيامبر صلّى اللّه عليه و آله شنيدم كه مىفرمود : « لو أنّ لابن آدم واديين من ذهب لابتغى إليهما ثالثا و لا يملأ جوف ابن آدم إلّا التراب و يتوب اللّه على من تاب » و مىگويد : اين حديث صحيح و مورد اتفاق همگان است . « 2 »\r\nيك بار نيز مدعى شده‌اند كه جزو قرآن است ؛ چنان‌كه در روايتى از ابو موسى و ابىّ بن كعب آمده است .\r\nدر مرحلهء سوم براساس روايت ابو واقد ليثى مىگويند حديث قدسى است .\r\nشايد صحيح‌ترين نظريه اين روايت باشد :\r\nاحمد به اسناد خود تا عطاء بن يسار از ابو واقد روايت كرده است : هنگامى كه وحى بر پيامبر صلّى اللّه عليه و آله نازل شد ( مقصود او اعم است از وحى قرآن و حديث قدسى ) نزد ايشان مىآمديم و پيامبر بر ما حديث مىفرمود . يك روز فرمود : خداى عز و جل مىفرمايد : « إنّا أنزلنا المال لإقام الصلاة و ايتاء الزكاة و لو كان لابن آدم واد لأحبّ أن يكون إليه ثان ، و لو كان له واديان لأحبّ أن يكون إليهما ثالث . و لا يملأ جوف ابن آدم إلّا التراب . ثم يتوب اللّه على من تاب ؛ « 3 » ما مال را براى برپا داشتن نماز و پرداخت زكات فرو مىفرستيم و اگر براى آدمى زمينى پهناور بود دوست داشت دومى نيز مىداشت و اگر زمين دوم مىداشت آرزو مىكرد سومى نيز داشته باشد . شكم آدمى را جز خاك پر نمىكند . خداوند توبهء توبه‌كنندگان را مىپذيرد » .\r\n\r\n\r\n","description":"","footnote":"\r\n( 1 ) . صحيح مسلم ، ج 3 ، ص 100 - 99 .\r\n( 2 ) . حلية الأولياء ، ج 3 ، ص 316 ، در شرح‌حال عطاء ، شماره 244 .\r\n( 3 ) . مسند احمد ، ج 5 ، ص 219 .\r\n","page_name":" 168 ","page_number":174},
  {"content":"\r\n\r\n\r\n11 . دو آيه كه در مصحف نگاشته نشد\r\nابو عبيد از ابو سفيان كلاعى [ كه شخصى ناشناخته است 
  ] از مسلمة بن مخلد الانصارى - كه هنگام وفات پيامبر صلّى اللّه عليه و آله بيش از ده سال نداشت - روايت كرده كه روزى گفت : به من بگوييد كدام دو آيه از قرآن است كه در مصحف نگاشته نشده است ؟ ( مصحف ، اصطلاحى تازه بود كه در ايام خلفا به كار مىرفت ) ايشان پاسخ را ندانستند . ابو الكنّود سعد بن مالك نزد ايشان بود . مسلمه گفت : « . . . إنّ الّذين آمنوا و هاجروا و جاهدوا فى سبيل اللّه بأموالهم و أنفسهم ألا أبشروا أنتم المفلحون . و الذين آووهم و نصروهم و جادلوا عنهم القوم الذين غضب اللّه عليهم . أولئك لا تعلم نفس ما أخفي لهم من قرّة أعين جزاء بما كانوا يعملون » . « 1 »\r\nافزايش و كاهش ، هيچگاه در قرآن راه ندارد و چنين عباراتى هرگز با شيوهء بديع قرآن سازگار نيست . شايد مسلمه - كه از طرف يزيد بن معاويه بر مصر ولايت داشت و در همان جا به سال 62 وفات يافت - مانند برادر خود ، اشعرى ، اين مطلب را در پايان عمر كه دچار خرفتى و سفاهت شده بود گفته باشد .\r\n\r\n12 . سوره‌اى كه همسنگ برائت يا شبيه مسبّحات است\r\nابو موسى اشعرى به فرومايگى و كژانديشى معروف بوده است ؛ به‌ويژه در پايان زندگى كه - به سفاهت و خرفتىاش افزوده شد و به همين دليل - موضع‌گيرىهايى سفيهانه و متضاد با مصالح اسلام و مسلمين داشت . همو در جنگ جمل مردم را از همراهى با امير مؤمنان عليه السّلام باز مىداشت .\r\nداستان او با عمرو بن عاص در روز حكميت ( جنگ صفين ) معروف است .\r\nديدگاه ناراست او دربارهء قرآن از همين دست است . او عقيده داشت قرآن دچار تحريف شده و بخش عظيمى از قرآن حذف شده است .\r\nمسلم در صحيح خود از ابو الاسود روايت مىكند : « ابو موسى اشعرى قاريان بصره را فرا خواند . پس سيصد تن كه قرآن را قرائت مىكردند بر او وارد شدند .\r\n\r\n\r\n","description":"","footnote":"\r\n( 1 ) . الاتقان ، ج 3 ، ص 74 .\r\n","page_name":" 169 ","page_number":175},
  {"content":"\r\n\r\nبديشان گفت : شما نيكان بصره و قاريان اين شهريد ؛ قرآن را به نيكى تلاوت كنيد و مباد كه طولانى شدن زمان قلب‌هاى شما را قساوت آورد ؛ همانگونه كه باعث سنگدلى پيشينيان شما شد . ما قبلا سوره‌اى را قرائت مىكرديم كه در بزرگى و كوبندگى آن را شبيه سورهء برائت مىانگاشتيم ، اما همگان آن را فراموش كرديم ؛ تنها اين جمله را از آن به ياد دارم : « لو كان لابن آدم واديان من مال لابتغى واديا ثالثا و لا يملأ جوف ابن آدم إلّا التراب » و سوره‌اى را مىخوانديم كه شبيه يكى از مسبحات بود . آن را نيز فراموش كردم ؛ تنها يك آيه از آن را به ياد دارم : « يا أيّها الّذين آمنوا لم تقولون ما لا تفعلون . فتكتب شهادة في أعناقهم فتسألون عنها يوم القيامة » . « 1 »\r\nاو ، بدين طريق به قرآن بدگمان بوده و چه گفتار سبك و سستى ارائه نموده است . بين جملهء ادعايى او و كلام بديع و متعالى حق مشابهتى نيست .\r\nمسلم - به اسنادى چند - آن را سخن پيامبر صلّى اللّه عليه و آله دانسته است .\r\nابو نعيم اصفهانى نيز - چنان‌كه پيش از اين ياد كرديم - آن را حديث نبوى شمرده است . « 2 »\r\nاحمد به نقل از ابو واقد ليثى آن را حديث قدسى دانسته است « 3 » و شايد به همين علت امر بر اشعرى مشتبه شده است . ( در ذيل شمارهء 10 همين بخش در رد نسبتى كه به ابىّ بن كعب داده شده است از آن سخن گفتيم ) .\r\n\r\n13 . سوره احزاب از سوره بقره طولانىتر بوده است\r\nبه دروغ به ابىّ بن كعب نسبت داده شده كه معتقد بود سورهء احزاب هم‌سنگ يا طولانىتر از سورهء بقره بوده است .\r\nاحمد بن حنبل از زرّ بن حبيش و او از ابىّ بن كعب روايت كرده كه گفت : سورهء احزاب را چند آيه مىشماريد ؟ گفتم : هفتاد و سه آيه . گفت : همين ! من اين سوره را ديدم كه معادل سورهء بقره بود ( نزديك به 280 آيه داشته است ؛ يعنى چهار برابر رقم موجود ) و آيهء رجم در آن بود . زرّ گفت : گفتم : آيهء رجم كدام است ؟ گفت : الشيخ\r\n\r\n\r\n","description":"","footnote":"\r\n( 1 ) . صحيح مسلم ، ج 3 ، ص 100 .\r\n( 2 ) . همان ، ص 99 و 100 . حلية الأولياء ، ج 3 ، ص 316 .\r\n( 3 ) . مسند احمد ، ج 5 ، ص 219 .\r\n","page_name":" 170 ","page_number":176},
  {"content":"\r\n\r\nو الشيخة إذا زنيا فارجموهما ألبتة نكالا من اللّه و اللّه عزيز حكيم . « 1 »\r\nدر منتخب كنز العمال نيز چنين آمده است : « [ سورهء احزاب 
  ] هم‌سنگ سورهء بقره يا طولانىتر از آن بوده است » . « 2 »\r\nعروه از خاله‌اش عايشه چنين روايت كرده است : « سورهء احزاب در عصر پيامبر صلّى اللّه عليه و آله دويست آيه بود . چون عثمان مصاحف را نوشت ما فقط به مقدار موجود دست يافتيم » . « 3 » عايشه مىپنداشت در آن سوره چنين آيه‌اى - موسوم به آيهء رجم - نيز بوده است : « الشيخ و الشيخة فارجموها ألبتة بما قضيا من اللذّة » . « 4 »\r\nبايد گفت : اين حديث را برساخته‌اند و به صحابى بزرگ ابىّ بن كعب نسبت داده‌اند ؛ زيرا مشاهده نشد كه مصحف او با مصاحف ساير صحابه چنين اختلافى داشته باشد ؛ حتى احتمال اين مطلب نيز داده نشده است . شايد با ساختن اين حديث از زبان او ، خواسته‌اند مدعاى عمر را نسبت به آيهء رجم تأييد نمايند تا او در اين پندارها تنها نمانده باشد به‌ويژه آن‌كه از روى عمد سندى ساختند كه از بزرگان شيعه نظير يزيد بن ابى زياد هاشمى ، نقيب بصره ، تشكيل يافته است . ابن حجر مىگويد : « او از بزرگان شيعه بوده است » . « 5 »\r\nهمچنين زرّ بن حبيش كوفى مخضرم و به گفتهء عاصم : وى از اصحاب على عليه السّلام كه مقام و مرتبه‌اى و الا داشت و پيشواى همگان بود . « 6 » نيز ابىّ بن كعب - صحابى بزرگ و سرور قاريان و از جمله كسانى كه در حادثهء سقيفه با على عليه السّلام پايدار ماندند - روايت كرده است . « 7 »\r\nبين عايشه و عثمان اختلاف و دشمنى بوده و احتمال دارد عايشه با اين ادعا و با چنين تعبيرى ناشايست در صدد انتقام از عثمان برآمده باشد .\r\n\r\n\r\n","description":"","footnote":"\r\n( 1 ) . همان ، ص 132 . الاتقان ، ج 3 ، ص 72 .\r\n( 2 ) . منتخب كنز العمال ، ج 2 ، ص 43 .\r\n( 3 ) . الاتقان ، ج 3 ، ص 72 .\r\n( 4 ) . همان .\r\n( 5 ) . تهذيب التهذيب ، ج 11 ، ص 329 ، شمارهء 630 .\r\n( 6 ) . همان ، ج 3 ، ص 322 ، شمارهء 597 .\r\n( 7 ) . ر . ك : ابن ابى الحديد ، شرح نهج البلاغه ، ج 2 ، ص 52 - 51 . شيخ صدوق ، الخصال ، باب 12 ، ص 461 ، شمارهء 4 . قاضى نور اللّه شوشترى ، مجالس المؤمنين ، ج 1 ، ص 232 . قاموس الرجال ، ج 1 ، ص 236 .\r\n","page_name":" 171 ","page_number":177},
  {"content":"\r\n\r\n\r\n14 . دو دعاى قنوت\r\nاز ديگر نسبت‌هاى ناروايى كه متوجه اين صحابى بزرگ ( ابىّ ) كرده‌اند افزودن دو سوره ، موسوم به « خلع » و « حفد » « 1 » در آخر مصحف خود است .\r\nبه نظر مىرسد كه اين دو - در صورت درستى سند - دعاهايى بوده است كه پيامبر صلّى اللّه عليه و آله آنها را در قنوت نمازهاى خود مىخوانده است و ابىّ آنها را بر حسب عادت كه بعضى از دعاها را در آخر مصحف مىآوردند ، در آخر مصحف خود نگاشته است .\r\nبه نظر نمىرسد ابىّ چنين اعتقادى داشته و عبارات مذكور را سوره‌هاى قرآن دانسته باشد ؛ به‌ويژه آن‌كه نظم و ساختار آنها با ساختار قرآن هيچ مناسبتى ندارد و نمىتوان پذيرفت كه اين ناسازگارى بر كسى چون ابىّ مخفى مانده باشد .\r\nابو عبيد از ابن سيرين روايت مىكند كه : « ابىّ بن كعب در مصحف خود فاتحه و معوذّتين و « اللّهمّ إنّا نستعينك . . . » و « اللّهم إيّاك نعبد . . . » را نگاشت ، امّا ابن مسعود آنها را واگذاشت و عثمان از ميان آنها فاتحه و معوذتين را در مصاحف ثبت نمود » .\r\nجلال الدين سيوطى مىگويد : « ابىّ دعاى خلع و حفد را در آخر مصحف خود نگاشت » « 2 » اما اين‌كه ابن مسعود هيچ‌كدام را در مصحف خود نياورد بدين جهت بود كه سورهء حمد را عدل و برابر با قرآن مىدانست نه از خود قرآن ، و معوذتين را مثل حفد و خلع دو دعا مىدانست . « 3 »\r\nاما در روزگار عثمان ، هيأتى كه از طرف او مسؤوليّت جمع كردن قرآن را داشتند ، آن چه را كه از قرآن بود نوشتند و مابقى را واگذاشتند ؛ اين كار ، خود دليل آن است كه خلع و حفد به دعا بودن مشهور بوده است .\r\n\r\n15 . از سوره برائت فقط يك چهارم آن باقىمانده است\r\nمالك بن انس مىپنداشت كه سورهء برائت معادل سورهء بقره بوده و بسمله و آيات ديگرى از آغاز آن حذف شده است .\r\n\r\n\r\n","description":"","footnote":"\r\n( 1 ) . براى اطلاع بيشتر ر . ك : التمهيد ، ج 1 ، ص 323 .\r\n( 2 ) . الاتقان ، ج 1 ، ص 184 .\r\n( 3 ) . ر . ك : التمهيد ، ج 1 ، ص 314 - 313 .\r\n","page_name":" 172 ","page_number":178},
  {"content":"\r\n\r\nجلال الدين سيوطى مىگويد : « مالك مىگفت : چون آغاز سورهء برائت حذف شد بسمله نيز با آن ساقط گشت و بر ما روشن است كه سورهء برائت هم‌سنگ سورهء بقره بوده است » . « 1 »\r\nحاكم - كه سند اين حديث را صحيح مىداند - از حذيفة بن يمان صحابى بزرگوار روايت كرده است كه گفت : « آنچه شما تلاوت مىكنيد ربع سورهء برائت است ؛ همان كه شما آن را سورهء توبه مىناميد در حالىكه سورهء عذاب است » . « 2 »\r\nدر روايتى ديگر چنين آمده است : « آنچه شما سورهء توبه مىناميد ، سورهء عذاب است . به خدا قسم احدى را وانگذاشته مگر آن‌كه او را مورد نكوهش قرار داده است و شما فقط يك چهارم آن را مىخوانيد » . « 3 »\r\nچه نيكو گفته‌اند « دروغگو حافظه ندارد » . سورهء برائت كه مشتمل بر 129 آيه است ، نصف سورهء بقره است كه 286 آيه دارد . اولا چگونه اين مطلب بر كسانى چون حذيفه و مالك مخفى مانده است كه ادعا كرده‌اند آن‌چه شما امروز مىخوانيد ربع سورهء بقره است . ثانيا كدام اسامى است كه در اين سوره ساقط شده است ؟ اسامى مشركين است يا منافقين ؟ اين حذف كى صورت گرفته است ؟ در زمان حيات پيامبر يا پس از وفات ايشان ؟ چه كسى جرأت كرد آنها را حذف كند ؟\r\nآيا مشركان كه از بين رفته بودند چنين كارى كردند ؟ يا منافقين كه همواره از ترس رسوا شدن در هراس بسر مىبردند ؟ ثالثا اگر سورهء برائت در زمان حذيفه به اين درازا بوده است مىبايست از جمله سوره‌هاى بلند قرآن به حساب آيد و ديگر عثمان در عذرتراشى براى اين‌كه چرا آن را پس از سورهء انفال قرار داد نياز نداشت بگويد : آخرين سوره‌اى بود كه بر پيامبر صلّى اللّه عليه و آله نازل شد و داستان آن شبيه داستان سورهء انفال بود ؛ لذا پنداشتم كه جزو سورهء انفال است . . . « 4 » رابعا حذيفه از نخستين كسانى است كه براى يكسان و يك‌دست شدن مصاحف كوشيد . او بود كه عثمان را واداشت به اين كار اقدام نمايد . « 5 » با اين حال چگونه ممكن است آشكارا سخن\r\n\r\n\r\n","description":"","footnote":"\r\n( 1 ) . الاتقان ، ج 1 ، ص 184 .\r\n( 2 ) . مستدرك حاكم ، ج 2 ، ص 331 - 330 .\r\n( 3 ) . الدّر المنثور ، ج 3 ، ص 208 .\r\n( 4 ) . ر . ك : مستدرك حاكم ، ج 2 ، ص 330 .\r\n( 5 ) . براى توضيح بيشتر ر . ك : التمهيد ، ج 1 ، ص 335 به بعد .\r\n","page_name":" 173 ","page_number":179},
  {"content":"\r\n\r\nبگويد كه بر اختلاف و كاستى مصاحف - پس از يك‌دست شدن آنها - دلالت كند ؟\r\nبارى ، اينها از جمله دروغ‌هايى است كه برساخته‌اند و به ياران اهل بيت عليهم السّلام « 1 » نسبت داده‌اند تا از مرتبه ايشان بكاهد ، هرچند قداست قرآن را لكه‌دار سازد .\r\n\r\n16 . جابجايى يك كلمه\r\nحاكم روايت كرده است كه عبد اللّه بن مسعود چنين قرائت مىكرد : « إنّي أنا الرزّاق ذو القوّة المتين » و مىگفت : « اين آيه را پيامبر صلّى اللّه عليه و آله بر من خوانده است » « 2 » و اصل آيه چنين است :  « إِنَّ اللَّهَ هُوَ الرَّزَّاقُ ذُو الْقُوَّةِ الْمَتِينُ »  « 3 » و شايد اين آيه بر ابن مسعود مشتبه شده است يا آن را بر مبناى نظر خود - كه تغيير لفظ مادامى كه به معنا صدمه نزند جايز است - تغيير داده است ؛ « 4 » اما اين‌كه عقيده داشته باشد كه متن قرآن در اصل چنين بوده است احتمال بعيدى است .\r\n\r\n17 . افزايش يك كلمه\r\nحاكم همچنين از شهر بن حوشب از اسماء روايت كرده كه گفت : از پيامبر صلّى اللّه عليه و آله شنيدم چنين تلاوت مىفرمود :  « يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّهِ إِنَّ اللَّهَ يَغْفِرُ الذُّنُوبَ جَمِيعاً  « 5 » و لا يبالى ؛ اى بندگان من كه بر خويشتن زياده‌روى روا داشته‌ايد ، از رحمت خدا نوميد مشويد ؛ در حقيقت ، خدا همهء گناهان را مىآمرزد و او را باكى نيست » .\r\nشايد كلمهء اضافى ( لا يبالى ) در آخر آيه ، از كلام پيامبر صلّى اللّه عليه و آله بوده كه آن را براى توضيح موضع خداوند در قبال بندگان توبه‌كار بيان داشته است ؛ زيرا خداوند آن قدر بر بندگان خود مهربان است كه از چيزى تحاشى ندارد و چيزى مانع رحمت\r\n\r\n\r\n","description":"","footnote":"\r\n( 1 ) . حذيفه نخستين كسى است كه با دسته‌اى ديگر از نيكان صحابه در روز سقيفه براى يارى امير المؤمنين عليه السّلام و دفاع از حق او قيام نمود . ابن ابى الحديد ، شرح نهج البلاغه ، ج 2 ، ص 51 .\r\n( 2 ) . مستدرك حاكم ، ج 2 ، ص 234 و 249 .\r\n( 3 ) . ذاريات 51 : 58 .\r\n( 4 ) . ر . ك : التمهيد ، ج 1 ، ص 319 .\r\n( 5 ) . زمر 39 : 53 .\r\n","page_name":" 174 ","page_number":180},
  {"content":"\r\n\r\nآوردن او بر آنان نمىشود .\r\nافزون بر اين ، سند اين روايت پيراسته نيست . حاكم مىگويد : « اين حديث بسيار غريب است و من در كتاب خود ، تنها همين يك روايت را از شهر آورده‌ام . مسلم و بخارى [ نيز 
  ] به حديث او استناد نمىكردند » . « 1 » ابن حجر مىگويد : « شهر راستگو بود اما در روايتش بسيار دچار ارسال و خيالبافى گرديده است » . « 2 »\r\n\r\n18 . افزايش يك حرف\r\nابن منذر از ابن عباس روايت مىكند كه مىخواند : « و لقد آتينا موسى و هارون الفرقان ضياء » « 3 » با حذف واو ؛ چون در قرائت مشهور « و ضياء » آمده است . به او نسبت داده‌اند كه مىگفت : « واو » را از اين قسمت آيه حذف كنيد و به اول آيهء 173 سورهء آل عمران بيفزاييد ؛ يعنى « و الّذين قال لهم النّاس . . . » ؛ قرائت مشهور بدون واو است . « 4 » او مىپنداشت كه « ضياء » حال است از مفعول به ، يعنى فرقان ؛ و موصول در آيهء دوّم ، عطف است بر موصول در آيهء پيشين . ابن حجر مىگويد : « اين اسناد نيكويى است » . « 5 »\r\nبايد دانست كه مقصود از فرو فرستادن فرقان يعنى تورات ، بر موسى و هارون عليهما السّلام دو چيز است : اول آن‌كه فارق بين حق و باطل در احكام شريعت است .\r\nدوم آن‌كه نورى است كه زندگانى را روشنايى مىبخشد ؛ بنابراين اگر « ضياء » حال باشد ، فرقان در معناى دوم منحصر خواهد بود .\r\nامّا موصول در آيهء 173 سورهء آل عمران نظير همهء موصولات در آيات پيشين آن - كه بدون واو عاطفه است - عطف بيان مىباشد . بسيار دور به نظر مىرسد كه رعايت وحدت اسلوب در كلام بليغ بر ابن عباس كه خود عالمى آگاه به قرآن و شيوهء كلام عرب است پوشيده مانده باشد ؛ بلكه قاطعانه انكار مىكنيم كه او معتقد بوده در ساختار قرآن در قرائت مشهورى كه از پيامبر اكرم صلّى اللّه عليه و آله به تواتر ثابت شده است\r\n\r\n\r\n","description":"","footnote":"\r\n( 1 ) . مستدرك حاكم ، ج 2 ، ص 249 و 256 .\r\n( 2 ) . تقريب التهذيب ، ج 1 ، ص 355 ، شمارهء 112 .\r\n( 3 ) . انبياء 21 : 48 .\r\n( 4 ) . الدرّ المنثور ، ج 4 ، ص 320 .\r\n( 5 ) . فتح البارى ، ج 8 ، ص 283 .\r\n","page_name":" 175 ","page_number":181},
  {"content":"\r\n\r\nدرهم‌ريختگى ايجاد شده باشد تا محتاج ترميم و اصلاح باشد . آيا چنين ادعايى با درايت « حبر امت » سازگار است ؟\r\n\r\n19 . جابجايى حرف\r\nعبد اللّه بن عمر گمان داشت كه پيامبر صلّى اللّه عليه و آله چنين قرائت مىنمود : « فطلقوهنّ من قبل عدتهنّ » « 1 » در حالى كه قرائت مشهور   « فَطَلِّقُوهُنَّ لِعِدَّتِهِنَّ »   « 2 » مىباشد .\r\nلام در اين آيه به‌معناى فراهم شدن مقدمه است ؛ يعنى طلاق مىبايست هنگامى انجام پذيرد كه براى ايشان عده نگه داشتن ممكن باشد ؛ يعنى طلاق در دوره‌اى از پاكى كه در آن همبسترى انجام نگرفته است ، صورت پذيرد تا عدّه آنان با دو حيضى كه پس از طلاق مىبينند تمام گردد . شايد آن‌چه در كلام پيامبر صلّى اللّه عليه و آله آمده است - بر فرض صحت روايت - تفسير لام بوده است كه ابن عمر آن را به‌عنوان قرائت تلقى نموده است .\r\n\r\n20 . تغيير در ساختار كلمه\r\nاحمد بن حنبل از ابو خلف روايت مىكند كه : « عبيد بن عمير از عايشه سؤال كرد كه آيا پيامبر صلّى اللّه عليه و آله آيهء  « وَ الَّذِينَ يُؤْتُونَ ما آتَوْا وَ قُلُوبُهُمْ وَجِلَةٌ »  « 3 » را با الف ممدود قرائت مىنمود ( يؤتون ما آتوا : ثلاثى مزيد از باب افعال ) يا الف مقصور ( يأتون ما أتوا :\r\nثلاثى مجرد ) ؟ عايشه در پاسخ گفت : كدام نزد تو بهتر مىنمايد ؟ گفت : يكى از آن دو نزد من از شتران سرخ‌مو محبوب‌تر است . عايشه گفت : كدام است ؟ گفت : يأتون ما أتو ( با الف مقصور ) . عايشه گفت : شهادت مىدهم كه پيامبر صلّى اللّه عليه و آله چنين قرائت مىكرد و نزول آن هم ، چنين بوده است ؛ اما با الف ممدود غلط است » . « 4 »\r\nبايد گفت : قرائت مشهور با الف ممدود است و معناى آيه چنين است : « كارهاى نيك و خير را انجام مىدهند » . اما معناى آن بنابر قرائت با الف مقصور چنين است :\r\n\r\n\r\n","description":"","footnote":"\r\n( 1 ) . مستدرك حاكم ، ج 2 ، ص 250 .\r\n( 2 ) . طلاق 65 : 1 .\r\n( 3 ) . مؤمنون 23 : 60 .\r\n( 4 ) . مسند احمد ، ج 6 ، ص 95 . مستدرك حاكم ، ج 2 ، ص 235 و 246 .\r\n","page_name":" 176 ","page_number":182},
  {"content":"\r\n\r\n« كارهاى نيك‌وبد را انجام مىدهند » كه معنايى ناراست است و عايشه ، به همين دليل ، مىپنداشت اين آيه در شأن گناه‌كاران وارد شده است ؛ بنابراين از پيامبر سؤال كرد و گفت : آيا [ مراد آيه ، 
  ] كسى است كه سرقت مىكند و مرتكب زنا مىشود و شراب مىنوشد و [ درعين‌حال 
  ] از خدا بيمناكم است ؟ پيامبر صلّى اللّه عليه و آله او را از اين گمان ناروا بازداشت و فرمود : « اى عايشه چنين نيست ؛ بلكه او كسى است كه روزه مىگيرد ، نماز به پا مىدارد ، و صدقه مىدهد و از خدا بيمناك است » ؛ يعنى به خود فريفته نيست . « 1 » آرى ، آن‌چه مورد اعتماد است همان قرائت ممدود است كه جمهور مسلمانان نيز برآنند .\r\n\r\n21 . خطا در اجتهاد\r\nبه ابن عباس نسبت داده‌اند كه شكل صحيح آيهء شريفهء  « حَتَّى تَسْتَأْنِسُوا وَ تُسَلِّمُوا عَلى أَهْلِها »  « 2 » چنين بوده است « حتّى تستأذنوا و تسلّموا . . . » و كاتبان به اشتباه آن را به صورت پيشين نوشته‌اند .\r\nطبرى نيز آن را به همين وجه در تفسير خود آورده است و حاكم آن را طبق شيوهء بخارى و مسلم دانسته است . « 3 » در پندار مدعى ، شرط دخول در خانه إذن خواستن است امّا استيناس ( انس گرفتن ) پس از ورود حاصل مىگردد . غافل از اين‌كه در تعبير به استيناس به جاى استيذان ، نكتهء دقيقى نهفته است : آن‌كه اذن مىطلبد هر گاه با تمايل و خوش‌رويى اهل خانه مواجه نشود ، شايسته نيست داخل خانه شود چون ممكن است اذن آنان از روى تعارف و رودربايستى صادر شده باشد ؛ اما وقتى از آنان رضايت و ميل قلبى مشاهده كرد ، مىتواند با آسودگى خاطر داخل شود . و اين نكته نمىبايست بر شخصى آگاه به ظرافت‌هاى كلام مانند ابن عباس مخفى مانده باشد .\r\n\r\n\r\n","description":"","footnote":"\r\n( 1 ) . الاتقان ، ج 4 ، ص 238 .\r\n( 2 ) . نور 24 : 27 .\r\n( 3 ) . جامع البيان ، ج 18 ، ص 87 . مستدرك حاكم ، ج 2 ، ص 396 .\r\n","page_name":" 177 ","page_number":183},
  {"content":"\r\n\r\n\r\n22 . اجتهاد در مقابل نص\r\nهمچنين ابن عباس - برحسب آن چه به او نسبت داده‌اند - گمان كرده است كه در آيهء شريفهء :  « وَ قَضى رَبُّكَ أَلَّا تَعْبُدُوا إِلَّا إِيَّاهُ وَ بِالْوالِدَيْنِ إِحْساناً »  « 1 » آن‌چه بر پيامبر صلّى اللّه عليه و آله نازل شده « و وصّى ربّك . . . » بوده است ولى نويسنده چون قلمش بيش از حد به مركب آغشته بوده ، واو را به صاد چسبانده است . « 2 » [ و به جاى وصّى ، قضى خوانده شده است 
  ] . او در حالى چنين ادعايى كرده است كه در آن روز مصاحف نقطه و شكل نداشته است . ابن عباس - چنان‌كه به او نسبت داده‌اند - مىگويد : « اگر عبارت آيه « و قضى » مىبود احدى به خداوند شرك نمىورزيد » .\r\nگفته‌اند : دربارهء اين قرائت از ضحّاك سؤال شد . گفت : « نه ما و نه ابن عباس اين گونه كه شما مىخوانيد قرائت نمىكرديم [ در واقع 
  ] بدين شكل بود : « و وصّى ربّك » و به همين شيوه خوانده مىشد و نگارش مىيافت تا آن‌كه نويسنده [ با نوك قلم 
  ] مركّب زيادى برداشت و « واو » و « صاد » به هم چسبيد » . آن‌گاه اين آيه را خواند :\r\n « وَ لَقَدْ وَصَّيْنَا الَّذِينَ أُوتُوا الْكِتابَ مِنْ قَبْلِكُمْ وَ إِيَّاكُمْ أَنِ اتَّقُوا اللَّهَ »  « 3 » و گفت : « اگر قضا از طرف خداوند بود احدى توان رد قضاى الهى را نداشت » ؛ بنابراين آن‌چه در آيه آمده است وصيتى بود ، كه خداوند به بندگان نموده است . « 4 »\r\nاين نظريه ، با لحاظ اتفاق امت نظريهء باطلى است و شايد اجتهاد در مقابل نص باشد ، زيرا قضاى الهى دو گونه است : 1 - قضاى تكوينى ، 2 - قضاى تشريعى ؛ آن‌چه ردّ آن ممكن نيست قضاى تكوينى است : « لا رادّ لقضائه »  « وَ إِذا قَضى أَمْراً فَإِنَّما يَقُولُ لَهُ كُنْ فَيَكُونُ » .  « 5 » أما قضا در تشريع عبارت است از تكليف الهى كه شامل امر و نهى مىباشد و بندگان در اطاعت و معصيت اوامر الهى براى رعايت مصلحت آزمايش ، مختار آفريده شده‌اند ؛ چون اگر اختيار نباشد جاى تكليف نيست . خداى تعالى\r\n\r\n\r\n","description":"","footnote":"\r\n( 1 ) . اسراء 17 : 23 .\r\n( 2 ) . الدرّ المنثور ، ج 4 ، ص 170 .\r\n( 3 ) . « و ما به كسانى كه پيش از شما به آنان كتاب داده شده و [ نيز 
  ] به شما سفارش كرديم كه از خدا پروا كنيد » .\r\nنساء 4 : 131 .\r\n( 4 ) . الاتقان ، ج 2 ، ص 276 - 275 .\r\n( 5 ) . « و چون به كارى اراده فرمايد ، فقط مىگويد « [ موجود 
  ] باش » پس [ فورا موجود 
  ] مىشود » . بقره 2 : 117 .\r\n","page_name":" 178 ","page_number":184},
  {"content":"\r\n\r\nمىفرمايد :  « إِذا قَضَى اللَّهُ وَ رَسُولُهُ أَمْراً »  « 1 » يعنى هرگاه خدا و رسول حكم الزامى حتمى را بيان نمايند . بدين ترتيب معناى آيه چنين است : خداوند فرمان حتمى صادر نموده است و هيچ عذرى را در ترك امتثال آن نمىپذيرد .\r\n\r\n23 . گمان نادرست\r\nطبرى در تفسير خود روايت كرده است كه ابن عباس چنين قرائت مىكرد : « أ فلم يتبيّن الّذين آمنوا أن لو يشاء اللّه لهدى النّاس جميعا » . « 2 » به دو گفته شد : در مصحف  « أَ فَلَمْ يَيْأَسِ . . . »  آمده است . گفت : به گمانم نويسنده در وقتى كه خواب چشمانش را فرا گرفته بوده آن را نگاشته است .\r\nابن جريح مىگويد : « ابن كثير ( يكى از قرّاء سبعه ) و ديگران پنداشته‌اند كه در قرائت نخستين « أفلم يتبيّن . . . » بوده است » . « 3 »\r\nابن حجر مىگويد : « اين حديث كه طبرى آن را با اسناد صحيح نقل كرده است همهء رجال سند از رجال بخارى مىباشند » . « 4 »\r\nبدين ترتيب به حبر امت نسبت داده‌اند كه پنداشته است نگارندهء مصحف دچار غفلت شده است .\r\nزمخشرى بر انكار صحت اين روايت پافشارى كرده ، مىگويد : « و گفته شده كه نويسنده در حالىكه خواب‌آلوده بوده دندانه‌هاى آن را برابر نوشته است . آرى ، اين ادعا و امثال آن دربارهء قرآن - كتابى كه باطل به هيچ روى بدان راه ندارد - هرگز قابل تصديق نيست . چگونه ممكن است چنين خطايى در مصحف امام ثابت مانده و در دست نام‌آورانى كه در دين الهى بسيار اهل احتياط بودند ، دست به دست گشته و درعين‌حال بر ايشان مخفى مانده باشد . ايشان كسانىاند كه به كتاب خدا آگاهى كامل داشتند و از نكات خرد و كلان آن غافل نبودند . منتسب ساختن آنان به غفلت نسبت به قانونى كه مرجع همگان است و قاعده‌اى كه پايهء همه چيز به حساب\r\n\r\n\r\n","description":"","footnote":"\r\n( 1 ) . احزاب 33 : 36 .\r\n( 2 ) . رعد 13 : 31 .\r\n( 3 ) . جامع البيان ، ج 13 ، ص 104 .\r\n( 4 ) . فتح البارى ، ج 8 ، ص 282 .\r\n","page_name":" 179 ","page_number":185},
  {"content":"\r\n\r\nمىآيد تهمتى است سراسر دروغ » . « 1 »\r\nاين ، سخن محققى است كه در ادب و تفسير يگانه است ؛ اما كسى مانند ابن حجر را - با آن‌كه از پيشوايان نقد و تمحيص است - صحت سند كه در اصطلاح قوم آمده است فريفته ساخته و او نقل را بر عقل ترجيح داده و با دور انداختن امر قطعى جانب گمان را برگزيده است .\r\nاو در رد كلام زمخشرى مىگويد : « اين انكار كسى است كه از علم رجال آگاهى ندارد ؛ زيرا كذب شمردن دليل نقلى با وجود صحت سند ، روش انديشوران نيست ؛ در نهايت بايد تا جايى كه ممكن است آن را تأويل كرد » . « 2 »\r\nنسبت خواب‌آلودگى و غفلت به نويسندهء مصحف را چگونه مىتوان توجيه نمود و چگونه مىتوان احتمال داد كه او مىخواست بنويسد يتبيّن ، ولى از روى غفلت به جاى آن نگاشت ييأس ؟ از اين گذشته ، چگونه مىتوان قرائت جمهور مسلمين را كه نسل به نسل پس از رسول اكرم صلّى اللّه عليه و آله به آنان رسيده است تخطئه نمود ؟\r\nاين كار ، پندارى واهى و نسبتى نارواست .\r\n\r\n24 . چهار حرف در قرآن به خطا آمده است\r\nآن‌كس كه از ادبيات عرب طرفى نبسته ، گمان كرده است كه در قرآن مواردى به خطا آمده و بر حسب آگاهى ناقص خود مدعى شده است كه صواب بر خلاف آن است .\r\nادعاى عروة بن زبير كه نسبت به سه آيهء ذيل مطرح ساخته :\r\n1 . دربارهء آيهء :  « إِنْ هذانِ لَساحِرانِ »  « 3 » ادعا كرده است كه رفع اسم « انّ » خطاست .\r\n2 .  « إِنَّ الَّذِينَ آمَنُوا وَ الَّذِينَ هادُوا وَ الصَّابِئُونَ »  « 4 » گفته است مرفوع خواندن معطوف بر اسم « إنّ » خطاست .\r\n3 .  « وَ الْمُقِيمِينَ الصَّلاةَ »  « 5 » چون عطف است بر  « لكِنِ الرَّاسِخُونَ فِي الْعِلْمِ مِنْهُمْ وَ الْمُؤْمِنُونَ . . . »  مدعى شده است كه نصب المقيمين اشتباه است . مىگويد : « از عايشه\r\n\r\n\r\n","description":"","footnote":"\r\n( 1 ) . الكشاف ، ج 2 ، ص 530 و 531 .\r\n( 2 ) . فتح البارى ، ج 8 ، ص 282 .\r\n( 3 ) . در آيهء 63 سورهء طه چنين است :  « إِنْ هذانِ لَساحِرانِ » . \r\n( 4 ) . مائده 5 : 69 .\r\n( 5 ) . نساء 4 : 162 .\r\n","page_name":" 180 ","page_number":186},
  {"content":"\r\n\r\nسبب آن را جويا شدم . پاسخ گفت : اى پسر خواهر ، اين حاصل اشتباه نويسندگان در نگارش است » . جلال الدين سيوطى مىگويد : « اسناد اين روايت طبق شرايط شيخين ( بخارى و مسلم ) صحيح است » . « 1 »\r\n4 . به تابعى بزرگ ، سعيد بن جبير نسبت داده‌اند كه گفته است : « چهار حرف در قرآن اشتباه است » ؛ سه مورد آن را چنان‌كه برشمرديم ياد كرد و مورد چهارم را آيهء  « فَأَصَّدَّقَ وَ أَكُنْ مِنَ الصَّالِحِينَ »  « 2 » دانسته است ؛ زيرا فعل مضارع با جزم آمده است در حالى كه عطف است بر فعلى كه به خاطر تقدير « ان » ناصبه پس از فاء عطف منصوب مىباشد . « 3 » از ابو خالد نيز روايت شده كه گفت : « به ابان بن عثمان ، شخصيت علمى بزرگ ، گفتم : چگونه ممكن است « و المقيمين الصّلاة » به نصب باشد ؛ حال آن‌كه ما قبل و ما بعد آن به رفع است ؟\r\nگفت : اين كار نويسنده است . عبارت‌هاى پيش از آن را نگاشت ؛ سپس از املا كننده پرسيد : حال چه بنويسيم ؟ در پاسخ او گفت : « اكتب : المقيمين الصلاة » او هم بر طبق آن چه به دو گفته شد نگاشت » . « 4 »\r\nو از ابو عمرو بن علاء روايت شده كه مىگفت : « من شرم دارم  « إِنْ هذانِ لَساحِرانِ »  را چنين قرائت كنم » . « 5 »\r\nبه زودى - بر طبق لغت فصيح و پيراسته از هر ضعف - توجيه صحيح آيات را متعرض خواهيم شد ؛ دادن چنين نسبتى به كسانى چون سعيد و أبان - كه خود از بزرگان نام‌آورند - بسيار شگفت به‌نظر مىآيد ؛ زيرا چگونه ممكن است جهت صحيح اين آيات بر چنين افرادى پوشيده مانده باشد تا بدانجا كه قرائت مشهور را غلط بدانند ؟\r\nالبته اين نسبت از كسى چون عروه كه از مواضع و ظرافت‌هاى لغت ناآگاه بوده است بعيد نمىنمايد ؛ اما ابو عمرو بن علاء - كه اعلم زمان خود نسبت به قرآن و عربيت و ادبيات آن بود - « 6 » از قرائت « هذان » با الف بدين جهت شرم داشته است كه\r\n\r\n\r\n","description":"","footnote":"\r\n( 1 ) . الاتقان ، ج 2 ، ص 269 .\r\n( 2 ) . منافقين 63 : 10 .\r\n( 3 ) . سجستانى ، المصاحف ، ص 33 - 34 .\r\n( 4 ) . همان .\r\n( 5 ) . تفسير رازى ، ج 22 ، ص 74 .\r\n( 6 ) . ر . ك : تهذيب التهذيب ، ج 12 ، ص 180 - 178 .\r\n","page_name":" 181 ","page_number":187},
  {"content":"\r\n\r\nانّ با نون ثقيله ادا گردد . البته حق با اوست زيرا در اين صورت هيچ‌وجه صحيحى نخواهد داشت ؛ امّا طبق قرائت تخفيف نون كه همان قرائت حفص و جمهور مسلمانان است - چنان‌كه خواهيم گفت - جايى براى اين اشكال نخواهد ماند .\r\nاينك پاره‌اى از توجيهات را كه از طرف درخشان‌ترين چهرهء ادب و بيان پيرامون اين آيات چهارگانه بيان شده است از نظر مىگذرانيم :\r\n1 . سوره طه آيه 63 ؛ خداوند مىفرمايد :  « إِنْ هذانِ لَساحِرانِ » .  حفص ، به تخفيف إن مكسور قرائت كرده كه قرائت مشهور جمهور مسلمين است و از نظر ما قرائتى صحيح است . بنابراين « إن » مخففه از ثقيله است و عمل نصب ندارد ، و وجود لام بر سر خبر خود دليل است بر اين‌كه إن مخفّفه است . ابن هشام مىگويد : « هرگاه إن را مكسوره و مخففه يافتى و بعد از آن لام مفتوحه را ديدى ، بدان كه اصل آن إنّ ( مشدّد ) بوده است ؛ مثل آيهء شريفهء  « وَ إِنْ كانَتْ لَكَبِيرَةً »  « 1 » و قول شاعر :\r\n شلّت يمينك ان قتلت لمسلما * حلّت عليك عقوبة المتعمّد » « 2 » \r\nزمخشرى نيز مىگويد : « إن ، اگر همراه لام فارقه « 3 » باشد مخففه است » .\r\nابن هشام مىگويد : « اين لام نزد سيبويه و بسيارى ديگر ، همان لام ابتداء ( مزحلقه : پس رانده شده ) است كه مفيد تأكيد است . دخول اين لام پس از ان مخفّفه لازم است ؛ همان‌گونه كه پس از انّ مثقلّه جايز است » . بنابراين ، آيه هيچ اشكالى ندارد ؛ امّا قرائت با تشديد إنّ با الف ( هذان ) قرائت باقى قرّاء غير از ابو عمرو است . استدلال آنان اين است كه در مصحف امام با الف نگاشته شده و تبعيت از آن لازم است ؛ اما مثقلّه بودن إنّ با رفع اسم إنّ اشكال‌آفرين است . اينان در پاسخ مىگويند : « رفع اسم إنّ مثقلّه ، در گويش گروهى از اعراب يعنى بنو حارث بن كعب و همسايگان ايشان رايج است » « 4 » و قرآن گاه در استعمالات خود ، لغات قبايل غيرمشهور را به كار گرفته است .\r\n\r\n\r\n","description":"","footnote":"\r\n( 1 ) . بقره 2 : 143 .\r\n( 2 ) . بشكند دست تو كه مسلمانى را به قتل رساندى ، بر تو عقوبت قتل عمدى روى آورده است . ( مترجم ) .\r\n( 3 ) . بدين علت بدان فارقه گويند كه ميان « ان » مخفّفه و « ان » نافيه فرق مىگذارد . و آن دو را از هم جدا مىسازد .\r\n( 4 ) . فراء ، معانى القرآن ، ج 2 ، ص 184 . ابن طاووس ، سعد السعود ، ص 265 .\r\n","page_name":" 182 ","page_number":188},
  {"content":"\r\n\r\nنحويان اين اشكال را به انحاى مختلف توجيه نموده‌اند . مثلا گفته‌اند : إنّ در اين جا به‌معناى نعم است . به اينان اشكال شده كه در اين صورت ، نمىبايست لام بر سر خبر بيايد . در پاسخ گفته‌اند : هرگاه در جمله‌اى مبتدا محذوف باشد دخول لام بر خبر جايز است . به اينان اعتراض شده كه اگر مبتدا محذوف است چگونه مىتوان بين حذف و تأكيد جمع كرد ؟ امّا از نظر ما اين‌گونه توجيهات تكلّف غير قابل‌قبول است . آن‌چه پذيرفتنى است قرائت حفص است كه مبناى قرائت جمهور مسلمانان مىباشد ؛ اما قرائت ابو عمرو با ياء ( هذين ) با اصل منطبق است ؛ هرچند قرائت شاذّ است و مورد قبول نيست .\r\n2 . در سوره مائده آيه 69 ؛ آيهء شريفهء  « إِنَّ الَّذِينَ آمَنُوا وَ الَّذِينَ هادُوا وَ الصَّابِئُونَ وَ النَّصارى مَنْ آمَنَ بِاللَّهِ وَ الْيَوْمِ الْآخِرِ وَ عَمِلَ صالِحاً فَلا خَوْفٌ عَلَيْهِمْ وَ لا هُمْ يَحْزَنُونَ »  « 1 » اغلب و الصابئون را به رفع خوانده‌اند چون عطف است بر محل اسم إنّ . فرّاء مىگويد : « هر گاه اسم همچون ضمير و موصول به‌گونه‌اى باشد كه اعراب در آن ظاهر نگردد ، جايز است بر محل آن عطف شود ؛ نظير اين شعر ضابى بن حارث برجمى :\r\n فمن يك أمسى بالمدينة رحله * فإنّى و قيّار بها لغريب « 2 » \r\nبشر بن حازم نيز گفته است :\r\n و الّا فاعلموا إنّا و أنتم * بغاة ما بقينا في شقاق » « 3 » \r\nرفع در آيه ، به دليل مناسبت واو در هادوا ( نظير عطف بر توهّم ) ترجيح داده شده است . سيبويه نقل كرده كه اعراب مىگويند : « إنّهم اجمعون ذاهبون » و « إنّك و زيد قائمان » و آن را نظير اين شعر دانسته است :\r\n « بدا لى أنّي لست مدرك ما مضى * و لا سابق شيئا إذا كان جائيا » « 4 » \r\n\r\n\r\n","description":"","footnote":"\r\n( 1 ) . « كسانى كه ايمان آورده‌اند و كسانى كه يهودى و صابئى و مسيحىاند ، هركس به خدا و روز بازپسين ايمان آورد و كار نيكو كند ، پس نه بيمى بر ايشان است و نه اندوهگين خواهند شد » .\r\n( 2 ) . هركس كه كاروان او در شهر ، شب را به صبح رساند من و قيّار ( نام اسب او است ) در آن شهر غريبانه به سر مىبريم . توضيح اينكه قيّار كه بر اسم « انّ » عطف شده به شكل مرفوع آمده است . « مترجم »\r\n( 3 ) . و الّا بدانيد ما و شما از سركشانيم ؛ مادام كه در جدال و جدايى باقى باشيم . « انتم » ضمير رفع است كه بر اسم « إنّ » عطف شده است . « مترجم »\r\n( 4 ) . بر من آشكار شده كه گذشته را درك نخواهم كرد و بر آنچه آينده است پيشى نخواهم توانست گرفت . سابق ( ادامه پاورقى در صفحه بعد )\r\n","page_name":" 183 ","page_number":189},
  {"content":"\r\n\r\nجرّ سابق معطوف بر خبر ليس ، به علّت توهم اين است كه ليس مجرور به باء است . ديگر نحويان ، در اين‌جا توجيهات ديگرى دارند . مهم اين است كه عالمان بصره و كوفه رفع را در آيه  « إِنَّ الَّذِينَ آمَنُوا وَ الَّذِينَ هادُوا وَ النَّصارى وَ الصَّابِئِينَ . . . »  « 1 » مجاز شمرده‌اند . صابئين كه به نصب آمده است ، بر اصل مبتنى است و آن را به دليل مناسبت با ياء در نصارى ترجيح داده است . اما در آيهء  « إِنَّ الَّذِينَ آمَنُوا وَ الَّذِينَ هادُوا وَ الصَّابِئِينَ وَ النَّصارى وَ الْمَجُوسَ . . . »  « 2 » بر طبق اصل آمده است ؛ بىآنكه مناسبت لفظى رعايت گردد . و اين ، جزو هنرها و ابتكارات قرآن است كه بر طبق انواع رايج كلام فصيح آمده است .\r\n3 . در سوره نساء آيه 162 ؛ خداوند مىفرمايد :  « لكِنِ الرَّاسِخُونَ فِي الْعِلْمِ مِنْهُمْ وَ الْمُؤْمِنُونَ يُؤْمِنُونَ بِما أُنْزِلَ إِلَيْكَ وَ ما أُنْزِلَ مِنْ قَبْلِكَ وَ الْمُقِيمِينَ الصَّلاةَ وَ الْمُؤْتُونَ الزَّكاةَ وَ الْمُؤْمِنُونَ بِاللَّهِ وَ الْيَوْمِ الْآخِرِ أُولئِكَ سَنُؤْتِيهِمْ أَجْراً عَظِيماً »  « 3 »\r\nزمخشرى درباره نصب مقيمين مىگويد : « نصب آن از باب مدح و براى بيان فضيلت نماز است و اين موضوع خود بابى گسترده است . ما به آنان كه مدعىاند نصب آن از روى خطا در مصحف واقع شده است وقعى نمىنهيم ؛ چون كسى به اين ادعا اعتنا مىكند كه در قرآن ننگريسته باشد و با شيوه‌هاى عرب آشنا نباشد و نداند كه نصب از باب اختصاص ، خود فنّى است از فنون زبان عرب . البته پوشيده نيست كه صحابهء نخست در دفاع از اسلام همتى و الا داشتند و غيرت دينى آنان نسبت به بستن راه نفوذ هر نوع طعنه در دين ، مانع مىشد كه ايشان در قرآن مرتكب خطايى گردند و يا راه رخنه را بازگذارند تا آيندگان آن را ببندند يا پارگى در حصار دين ايجاد نمايند تا ديگران آن را رفو كنند » .\r\n\r\n\r\n","description":"","footnote":"\r\n( ادامه پاورقى از صفحه قبل )\r\nبر « مدرك » عطف شده است و به توهم آنكه بر سر آن حرف جرّ آمده ، به شكل مجرور ذكر شده است .\r\n( مترجم ) .\r\n( 1 ) . بقره 2 : 62 .\r\n( 2 ) . حج 22 : 17 .\r\n( 3 ) . « ليكن راسخانشان در دانش و مؤمنان به آنچه بر تو نازل شده و به آنچه پيش از تو نازل گرديده است ايمان دارند و خوشا بر نمازگزاران و زكات‌دهندگان و ايمان‌آورندگان به خدا و روز بازپسين كه به زودى به آنان پاداشى بزرگ خواهيم داد » .\r\n","page_name":" 184 ","page_number":190},
  {"content":"\r\n\r\nسيبويه در باب اين‌كه گاهى نصب براى تعظيم و مدح است ، مىگويد : « از عربى شنيديم كه مىگفت : الحمد للّه ربّ العالمين ( به نصب ربّ ) . سرّ آن را از يونس « 1 » پرسيدم . او گمان مىكرد كه آن قرائت بر وفق زبان عربى است . اين آيهء شريفه نيز چنين است :  « لكِنِ الرَّاسِخُونَ فِي الْعِلْمِ مِنْهُمْ وَ الْمُؤْمِنُونَ يُؤْمِنُونَ بِما أُنْزِلَ إِلَيْكَ وَ ما أُنْزِلَ مِنْ قَبْلِكَ وَ الْمُقِيمِينَ الصَّلاةَ وَ الْمُؤْتُونَ الزَّكاةَ » .  اگر همهء اين الفاظ مرفوع بود نيكو مىنمود ؛ امّا رفع المؤتون به علت ابتداء است » .\r\nهمچنين مىگويد : « نظير آن ، سخن خداوند است :  « وَ الْمُوفُونَ بِعَهْدِهِمْ إِذا عاهَدُوا وَ الصَّابِرِينَ فِي الْبَأْساءِ وَ الضَّرَّاءِ . . . »  « 2 » نصب صابرين براى مدح است ، و اگر به علت عطف بر موفون يا استيناف نيز رفع داده مىشد جايز بود .\r\nخرنق ، شاعره‌اى از بنى قيس بن ثعلبه ، مىگويد :\r\n لا يبعدن قومي الذين هم * سمّ العداة و آفة الجزر « 3 »\r\nالنازلين بكلّ معترك * و الطيّبون معاقد الأزر » « 4 » \r\nسيبويه مىگويد : « يونس معتقد بود كه گروهى چنين مىخوانند : النازلون و الطيبين و خليل مىگفت : نصب در اين موارد وقتى به كار مىرود كه مخاطبان نيز مانند متكلم از مطلب مورد بحث آگاهند و نصب آن براى دلالت كردن بر ثنا و تعظيم است و علت چنين نصبى ، وجود فعل مقدر است . گويا چنين گفته است : ياد كن اهل اين كار را و ياد كن مقيمين را ، اما اين‌گونه فعل‌هاى تقديرى كاربرد ندارد ؛ مانند اين گفتهء عرب : إنّا بني فلان نفعل كذا . . . نصب بنى فلان بنابر قاعدهء اختصاص براى افتخار و بزرگ‌منشى آمده است » .\r\nهمچنين مىگويد : « و در اين شعر اميّة بن أبى عائذ نيز چنين كارى صورت گرفته است :\r\n\r\n\r\n","description":"","footnote":"\r\n( 1 ) . سيبويه به آراء يونس احترام مىگذاشت و گمان در اينجا به‌معناى رأى و نظر به كار رفته است .\r\n( 2 ) . « و آنان كه چون عهد بندند ، به عهد خود وفادارند و در سختى و زيان و به هنگام جنگ شكيبايند » .\r\nبقره 2 : 177 .\r\n( 3 ) . ايشان نسبت به دشمنان همچون سمهاى كشنده‌اند و نسبت به ميهمانان شتران را قربانى مىكنند .\r\n( 4 ) . در هر معركه‌اى پاى مىنهند و از فحشا پيراسته‌اند . « نازلين » به قصد مدح ، به شكل منصوب آمده است .\r\n","page_name":" 185 ","page_number":191},
  {"content":"\r\n\r\n و يأوى إلى نسوة عطّل * و شعثا مراضيع مثل السعالى « 1 » \r\nخليل مىگويد : گويا شاعر گفته است : و اذكرهنّ شعثا ، با اين تفاوت كه در اين‌جا براى مذمت چنين شده است » . « 2 »\r\nسيد مرتضى علم الهدى دربارهء نصب و الصابرين مىگويد : « نصب آن به منظور مدح است ؛ زيرا شيوهء عرب در هرجا كه صفات و خصايص افراد طولانى گردد اين است كه بين آنها با مدح و ذم فاصله مىاندازند تا ممدوح يا مذموم را باز شناسند .\r\nبنابراين ، اين امر در اول كلام درست نيست و شعر خرنق نيز از اين قبيل است :\r\nلا يبعدن قومى . . . ( تا آخر دو بيت ) . نصب نازلين و طيبين در شعر خرنق ، از باب مدح است و ممكن است هردو را رفع دهند تا آخر كلام با اول آن هم‌آهنگ باشد . بعضى نازلين را نصب و طيبين را رفع داده‌اند و بعضى ديگر خلاف آن عمل كرده‌اند . وجه نصب و رفع همان است كه ياد كرديم » .\r\nاو مىافزايد : « و اين شعر - كه فرّاء آن را آورده است - از همين دسته است :\r\n إلى الملك القرم و ابن الهمام * و ليث الكتيبة في المزدحم\r\nو ذا الرأى حين تغمّ الامور * بذات الصليل و ذات اللجم « 3 » \r\n[ نصب ليث الكتيبه و ذا الرأى از باب مدح است و درباره نصب به منظور ذم چنين گفته است : 
  ] و امّا مواردى كه در آنها نصب از باب ذمّ آمده است : يكى از آن موارد ، شعر عروة بن ورد است :\r\n\r\n\r\n","description":"","footnote":"\r\n( 1 ) . به سوى زنانى از كار افتاده و ژوليدگانى شيرده بسان غولان پناه آورده است . شاهد مدّعا « شعثا » است كه بنابر فعل مقدر منصوب شده است . مترجم\r\n( 2 ) . ر . ك : كتاب سيبويه ، ج 1 ، ص 291 - 288 . سعالى : جمع سعلاة به‌معناى غول ماده است .\r\n( 3 ) . قرم به‌معناى بزرگوار . همام : بزرگ‌مرد شريف . ليث : شير ژيان . كتيبة : فوج لشگريان . مزدحم : لشگريان كه به هم ريزند و آتش جنگ شعله‌ور گردد . ذو الرأى : صاحب‌نظر . تغمّ : پوشيده گردد . صليل : صداى بر هم خوردن زره‌آلات است . لجم : جمع لجام : لگام اسب .\r\nبه پادشاهى كه بزرگوار و فرزند بزرگ‌مردان است و در ميدان كارزار همچون شير ژيان مىغرّد و مىجوشد و در هنگام پيچيده‌شدن و پوشيده‌شدن امور در موقع كارزار به جهت برخورد سلاح‌ها و لجام‌هاى اينان ، به خوبى مىتواند راه درست را برگزيند . توضيح آن‌كه ، « و ليث » و « و ذا الرأى » از باب اختصاص منصوب شده‌اند .\r\n","page_name":" 186 ","page_number":192},
  {"content":"\r\n\r\n سقونى الخمر ثمّ تكنّفوني * عداة اللّه من كذب و زور » « 1 » \r\n4 . در سوره منافقين آيه 10 ؛ آيهء شريفهء :  « وَ أَنْفِقُوا مِنْ ما رَزَقْناكُمْ مِنْ قَبْلِ أَنْ يَأْتِيَ أَحَدَكُمُ الْمَوْتُ فَيَقُولَ رَبِّ لَوْ لا أَخَّرْتَنِي إِلى أَجَلٍ قَرِيبٍ فَأَصَّدَّقَ وَ أَكُنْ مِنَ الصَّالِحِينَ » .  « 2 »\r\nقرّاء سبعه - غير از ابو عمرو - آيه را با جزم أكن خوانده‌اند چون بر محلّ فاء عطف شده است و محلّ آن به دليل جواب تمنى جزم است و معناى آن چنين است : اگر مرا مهلت دهى ايمان خواهم آورد و صالح خواهم گرديد .\r\nابو عمرو آن را به نصب قرائت كرده است ( اكون ) ؛ چون بر لفظ ( فأصّدّق ) كه به اضمار أن منصوب است عطف شده است .\r\nهمچنين مكى بن ابو طالب و زمخشرى و ديگر بزرگان ادب و تفسير چنين ديدگاه‌هايى داشته‌اند . كتب نحو نيز گواهى مىدهد كه هرگاه بر واژه يا عبارت معطوف بر جواب تمنى ، فاء داخل شود ، جزم و نصب آن جايز و صحيح است .\r\nبنابراين ، جايى براى گفتهء بعضى بىمايگان كه وجود خطا در اين آيه و نظاير آن را به بزرگان امت نسبت داده‌اند نمىماند و چنين مواردى منطبق بر شيوه‌هاى ادبيات اصيل عربى است .\r\n\r\n25 . سوره ساختگى ولايت\r\nيكى از بافته‌هاى عاميانه ، سوره‌اى ساختگى است كه صاحب كتاب دبستان المذاهب به نام تشيع ، به افراد ناشناسى نسبت داده و مدعى شده است كه ايشان قايل به تحريف‌اند . او مىگويد : برخى از آنان مىگويند : عثمان مصاحف را سوزاند و سوره‌هايى كه دربارهء فضيلت اهل بيت بود حذف نمود ؛ از جمله اين سوره است :\r\n« يا أيّها الذين آمنوا آمنوا بالنورين . أنزلناهما يتلوان عليكم آياتى و يحذّرانكم عذاب يوم عظيم . نوران بعضهما من بعض و أنا السميع العليم . إنّ الذين يوفون بعهد\r\n\r\n\r\n","description":"","footnote":"\r\n( 1 ) . ر . ك : امالى مرتضى ، ج 1 ، ص 206 - 205 . يعنى : دشمنان خدا كه دروغ و بيهوده بسيار گفتند مرا شراب نوشانيدند و اطراف مرا فراگرفتند . شاهد مدّعا ، « عداة اللّه » است كه بنابر تقدير « أذمّ » منصوب شده است .\r\n( 2 ) . « و از آنچه روزى شما گردانيده‌ايم ، انفاق كنيد ؛ پيش از آنكه يكى از شما را مرگ فرا رسد و بگويد : پروردگارا ، چرا تا مدتى بيشتر [ اجل 
  ] مرا به تأخير نينداختى تا صدقه دهم و از نيكوكاران باشم ؟ » .\r\n","page_name":" 187 ","page_number":193},
  {"content":"\r\n\r\nاللّه و رسوله في آيات لهم جنات نعيم . . . و اصطفى من الملائكة و الرسل و جعل من المؤمنين اولئك في خلقه يفعل اللّه ما يشاء . . . قد خسر الذين كانوا عن آياتى و حكمى معروضون . . . و أنّ عليّا من المتقين . و إنّا لنوفّيه حقّه يوم الدين . ما نحن عن ظلمه بغافلين . . . يا أيّها الرسول قد أنزلنا إليك آيات بيّان فيها من يتوفّاه مؤمنا و من يتولّيه من بعدك يظهرون . . . و لقد أرسلنا موسى و هارون بما استخلف فبغوا هارون . فصبر جميل . . . و لقد آتيناك بك الحكم كالذين من قبلك من المرسلين . و جعلنا لك منهم وصيّا لعلّهم يرجعون . . . إنّ عليّا قانتا بالليل ساجدا يحذر الآخرة و يرجوا ثواب ربّه .\r\nقل هل يستوى الّذين ظلموا و هم بعذابي يعلمون » . « 1 »\r\nمحدث نورى مىگويد : « اثرى از اين سوره در كتب شيعه نيافتم ، امّا به ابن شهرآشوب نسبت داده‌اند كه در كتاب المثالب گفته است تمام سورهء ولايت را حذف كرده‌اند . شايد مقصود او همين سوره باشد » . « 2 »\r\nمحقق آشتيانى صاحب حاشيه « 3 » ( م 1319 ) نيز همين سورهء ادعايى را ذكر كرده و در پى آن آورده است : « در غير كتاب دبستان المذاهب اثرى از آن نيافتم اما گفته شده كه در كتاب المثالب ابن شهرآشوب از آن ياد شده است » . وى افزوده است :\r\n« خود آگاهيد كه اين سوره هيچ شباهتى به آيه‌هاى قرآن حكيم - كه در اوج اعجاز بر قلب پيامبر صلّى اللّه عليه و آله فرود آمد - ندارد و قطعا هركسى مىداند كه اين‌گونه الفاظ ناهمگون هيچ پيوستگى انسجامى ندارد تا چه رسد به آن‌كه معنا داشته باشد .\r\nاكنون اين سؤال پيش مىآيد كه اين مطلب كه محدث نورى ، آن را از كتاب مثالب حكايت مىكند ، از چه كسى گرفته است ؛ چون با لفظ « حكى » از آن ياد مىكند ؟\r\nظاهرا اين هم يكى از دسيسه‌هاى ديگران است كه بر شيعه تحميل شده است .\r\n\r\n\r\n","description":"","footnote":"\r\n( 1 ) . دبستان المذاهب ، تحقيق استاد رحيم رضازاده ملك ، ج 1 ، ص 247 - 246 .\r\n( 2 ) . فصل الخطاب ، ص 180 - 179 ، شماره سح 68 از دليل هشتم .\r\n( 3 ) . بحر الفوائد فى شرح الفرائد ، ج 1 ، ص 101 . تأليف آن به سال 1307 در تهران پايان يافت و چاپ آن در سال 1314 و پس از تأليف فصل الخطاب ( سال 1292 ) و پس از چاپ آن‌كه به سال 1298 در تهران انجام يافت ، صورت گرفته است .\r\n","page_name":" 188 ","page_number":194},
  {"content":"\r\n\r\nدر تفسير روح المعانى محمود آلوسى بغدادى ( م 1270 ) اين نسبت به كتاب مثالب داده شده است و جز او و صاحب دبستان المذاهب فرد ديگرى اين نسبت را نداده است . آلوسى نيز همچون صاحب دبستان المذاهب به دروغ اين نسبت را روا داشته است . « 1 »\r\nدر كتاب مثالب النواصب نيز كه اخيرا در هند به دست آمد و اينجانب دو نسخهء خطى آن را « 2 » مورد دقت قرار دادم نه تنها اثرى از اين سورهء ساختگى وجود ندارد ، بلكه دلايل فراوان بر عدم تحريف قرآن آورده و همچون سيد مرتضى اثبات كرده است كه قرآن - همين‌گونه كه هست و بدون هيچ تغييرى - از زمان پيامبر تاكنون محفوظ و مصون مانده است .\r\nدر كتاب متشابهات القرآن نيز بر اين أمر تأكيد شده است . « 3 » لذا چگونه مىتوان باور كرد كه صاحب مثالب با اين تأكيد فراوان ، سوره‌اى به نام ولايت را در كتاب خود بياورد و اكنون يافت نشود .\r\nروشن است كه سورهء مورد ادعا ، سخنى است ساختگى و از حد بافته‌هاى ركيك و تعبيرهاى ناراست تجاوز نمىكند و اصل و اساس درستى ندارد . اين سوره با قواعد اوليهء اعراب نيز ناسازگار است تا چه رسد به آن‌كه از اسلوب بلندى - مانند سبك قرآن - بهره داشته باشد . اين موضوع ، بر غرابت انتساب اين سوره به گروهى از شيعيان مىافزايد ؛ زيرا شيعيان - باوجود اختلافاتى كه در بين برخى از گروه‌هاى آنان وجود دارد - همواره به‌عنوان نقد و بررسى و استادان ادب و بيان و آگاهان به قواعد و ساختار زبان عربى شناخته شده‌اند و شكى نيست كه اين جملات ، نزهات بىارزشى است كه ساخته و پرداخته انديشه‌هاى خام است و صاحبان انديشهء درست از آن بيزارند امّا كينه‌هاى جاهلى باعث شده است كه چنين دروغ‌هايى را به\r\n\r\n\r\n","description":"","footnote":"\r\n( 1 ) . ر . ك : آلوسى ، روح المعانى ، ج 1 ، ص 23 . لذا روشن مىشود كه شيخ نورى دوبار فريب دسيسه‌گران خورده است .\r\n( 2 ) . اين دو نسخه اكنون در قم مركز احياء التراث الاسلامى به شماره فيلم 68 و تاريخ تصوير پنجم ذيحجه 1416 موجود است . تاريخ كتابت يكى از دو نسخه كه روشنتر است سال 845 است .\r\n( 3 ) . متشابهات القرآن ، ج 2 ، ص 77 .\r\n","page_name":" 189 ","page_number":195},
  {"content":"\r\n\r\nشيعه نسبت دهند .\r\nخداى تعالى مىفرمايد :  « إِنَّما يَفْتَرِي الْكَذِبَ الَّذِينَ لا يُؤْمِنُونَ بِآياتِ اللَّهِ ؛  « 1 » آنان كه به آيات الهى ايمان ندارند دروغ مىبافند » . سفاهت و حماقت و آلودگى باطن در وجود كسانى چون صاحب دبستان المذاهب جمع شده و ميوه‌اى چنين تلخ بار آورده است .\r\nاز اينها گذشته ، معانى « دو نورى كه - در اين سوره ادعا شده است - از آسمان فرود مىآيند و آيات الهى را تلاوت مىكنند و مردم را از عذاب برحذر مىدارند » چيست ؟\r\nمعانى جملهء « آنان كه به عهد خداوند و پيامبر او - در آيات - وفا كرده‌اند » چيست ؟ معناى « و برگزيد از فرشتگان و قرار داد از مؤمنان آنان را كه در خلق اويند » چيست ؟ و چگونه است كه خبر « كان » در جملهء « كانوا معرضون » منصوب نشده است ؟ جملهء « ما از ستم او غافل نيستيم » به چه معناست ؟ و چگونه ممكن است در آيات بينات كسى مؤمن بميرد ؟ معناى « بر هارون بغى كردند » چيست ؟ جملهء « هر آينه ما به تو حكم داديم مثل كسانى كه پيشتر بودند » به چه معناست ؟ و جملهء « از ايشان براى تو وصى قرار داديم » يعنى چه ؟ چرا خبر « انّ » در جملهء إنّ عليّا قانتا ساجدا » منصوب است ؟ و چرا آنان كه ستم روا داشتند برابرند ؟\r\nعلامه بلاغى مىگويد : « شايد معنا در بطن شاعر نهفته باشد . اين بخشى از گفتارى است كه مىتوان دربارهء اين عبارات مسخره‌آميز به ميان آورد . صاحب فصل الخطاب از جمله محدثان پركار است و حديث فراوان روايت مىكند و در گردآورى شواذّ بسيار كوشاست . او گمشدهء خود را در امثال اين‌گونه منقولات در كتاب دبستان المذاهب جستجو مىكند و با اين حال مىگويد : اثرى از اين سخنان در كتب شيعه يافت نمىشود .\r\nصاحب دبستان از كجا اين نسبت را به شيعه داده و در كدام كتاب شيعه چنين مطلبى را يافته است ؟ اينان چه بسيار گفته‌هاى دروغين را به شيعه نسبت داده‌اند » . « 2 »\r\n\r\n\r\n","description":"","footnote":"\r\n( 1 ) . نحل 16 : 105 .\r\n( 2 ) . مقدمهء آلاء الرحمان ، ج 1 ، ص 25 - 24 ( امر پنجم ) .\r\n","page_name":" 190 ","page_number":196},
  {"content":"\r\n\r\nاستاد رحيم ، محقق كتاب دبستان المذاهب مىگويد : « مطالبى كه مؤلف دبستان دربارهء اديان و مذاهب ، طرح و در آن زمينه‌ها بحث كرده است ، بيشتر جنبه‌هاى عوامانهء آن اديان و فرق است كه از زبان عامهء معتقدان اديان و مذاهب شنيده و با چيره‌دستى سرهم كرده است . مؤلف دبستان براى فراهم آوردن مطالب تأليفش به جمع چرسيان و بنگيان درمىآيد و آن‌چه را كه در عالم وهم و خيال بر زبان ايشان مىرود به‌عنوان اصول اعتقادى آيين آنان رقم مىزند . او ضمن مسافرت‌هاى خود ، در راهپيمايىهاى طولانى و ملال‌آور - براى وقت‌كشى - با هم‌راهان ، قاطرچى ، حمّال ، درويش ، قهوه‌چى ، فروشنده ، دوره‌گرد ، زاير و جز آن به گفت‌وگو مىپردازد و آن‌چه را از آنان مىشنود به‌عنوان عقيده و باور معتقدان فلان دين و آيين ثبت و ضبط مىكند . . . من گمان مىكنم برخى افراد كه شوق او را به شنيدن مطالب و مباحث بديع و غريب دربارهء اديان و مذاهب ، تشخيص مىدادند ، براى آن‌كه شايد از طرف او به نوايى برسند ، آن اديان و مذاهب و مطالب مذكور را جعل و براى مؤلف دبستان نقل مىكرده‌اند و او ساده‌دلانه - و عوامانه - آنها را باور و به نام همان شيّادان و جاعلان به‌عنوان معتقدان به آن اديان ثبت كرده است » . « 1 »\r\nنويسندهء اين كتاب كيست ؟\r\nسرجان ملكم در كتاب خود تاريخ ادبيات ايران « 2 » او را محسن كشميرى متخلّص به « فانى » دانسته است و در كتاب ايضاح المكنون فى الدليل على كشف الظنون « 3 » موبد شاه « 4 » هندى معرفى شده است . ملا فيروز در حاشيهء كتاب دساتير « 5 » او را مير ذو الفقار على اعلام داشته است . آخرين نظريه‌اى كه محققان به آن دست يافته‌اند اين است كه او موبد كيخسرو اسفنديار از فرزندان آذر كيوان ، بنيانگذار فرقهء كيوانيه در هند در دورهء اكبر شاه تيمورى ( 963 - 1014 ) بوده است . مؤلف در اواسط\r\n\r\n\r\n","description":"","footnote":"\r\n( 1 ) . دبستان المذاهب ، ج 2 ، ص 126 و 129 ( بخش تعليقات ) . اين مطلب از متن فارسى كتاب دبستان المذاهب منعكس شده است . ( مترجم ) .\r\n( 2 ) . ج 1 ، ص 59 .\r\n( 3 ) . ج 3 ، ص 442 .\r\n( 4 ) . موبد ، عنوانى است كه در اصطلاح زردشتيان بر پيشوايان دينى اطلاق مىگردد .\r\n( 5 ) . ص 221 .\r\n","page_name":" 191 ","page_number":197},
  {"content":"\r\n\r\nدههء سوم قرن يازدهم هجرى در شهر « پتنه » از نواحى هند به دنيا آمده است . او - چنان‌كه از تواريخى كه دربارهء كتابش نگاشته شده به دست مىآيد - تا بعد از دههء هفتم زنده بوده است . او مردم را به مذهب كيوانى كه قايل به وحدت وجود بود فرا مىخواند و مذهب‌هاى ديگر را طرد مىكرد اما از مردم مىخواست تا بر كتاب دساتير كه آن را ام الكتب و جامع تمام شرايع مىدانست و به پيامبرى به نام ساسان نسبت مىداده گرد آيند . ازاين‌رو در كتاب دبستان مىكوشد عقايد تمام مذاهب را تضعيف كند و در نهان مذهب تازه به دوران رسيدهء پدرش آذر كيوان را ترويج نمايد .\r\nاول كسى كه از اين كتاب تمجيد كرده ، « فرنسيس گلادوين » است كه آن را در سال 1789 م به انگليسى ترجمه كرده است . اين كتاب در سال 1809 ( ذيقعدهء سال 1224 ) براى اولين بار به فرمان نمايندهء انگلستان ويليام بيلى در كلكته چاپ و منتشر شد .\r\nاين كتاب به دست عمال استعمار در هند و ايران چاپ و منتشر شده و ترجمهء آن نيز در ديگر كشورها منتشر شده است . سرّ اين چاپ‌ها و انتشارهاى وسيع و پياپى ، بر افراد تيزبين پوشيده نيست .\r\n\r\n26 . فاجعه كتاب الفرقان\r\nاين كتاب « 1 » در زمان خود سر و صدايى شديد در مصر برانگيخت و دانشگاه الازهر با توبيخ و سرزنش مؤلف آن و بيان وجوه بطلان و فساد آن نسبت به آن موضع گرفت و مصادرهء آن را از حكومت طلبيد . « 2 »\r\n\r\n\r\n","description":"","footnote":"\r\n( 1 ) . الفرقان ، تأليف ابن الخطيب محمد محمد عبد اللطيف از علماى معروف مصر است . اين كتاب در سال 1367 ق / 1948 م توسط انتشارات « دار الكتب المصريه » چاپ شد و هياهويى عظيم پيرامون آن برپا شد ؛ به گونه‌اى كه دانشگاه الازهر از دولت مصر خواست تا كتاب را جمع‌آورى نمايد . حكومت مصر نيز در پاسخ به درخواست ازهر به شكل صورى اين كتاب را جمع‌آورى كرد ؛ در حالىكه نسخه‌هاى فراوانى از آن در اطراف و اكناف باقى ماند . از جمله در كتابخانه‌هاى كنونى ما تعداد زيادى از آن موجود است . آن‌چه در دسترس اينجانب است نسخه‌اى از چاپ اول كتاب مىباشد كه در « دار القرآن الكريم » قم با شمارهء 1542 / 12 / 42 ثبت شده است . اين كتاب در بيروت نيز تجديد چاپ شده و عينا همان مطالب در آن آمده است .\r\n( 2 ) . ر . ك : مقاله استاد محمد محمد مدنى در مجله « رسالة الاسلام » ، قاهره ، دار التقريب ، شمارهء 44 ، سال 11 ، ص 382 و نيز استاد تيجانى ، لأكون مع الصادقين ، ص 262 .\r\n","page_name":" 192 ","page_number":198},
  {"content":"\r\n\r\nآن‌چه در اين كتاب باعث تأسف و مصيبت شد آن بود كه نويسنده تمام رواياتى را كه حشويه در كتاب‌هاى خود گرد آورده و به اين دليل كه در صحاح سته آمده ، اسناد آنها را هرچند قداست قرآن را لكه‌دار سازد صحيح انگاشته‌اند ، در كتاب خود ياد كرده است . در واقع او جنايتى را كه به دست سلف انجام گرفته بود و زمانى مديد بر آن گذشته و نزديك بود از خاطره‌ها محو گردد ، تازه كرد .\r\nاز همينجاست كه او قصه‌هاى منسوب به عهد نخستين اسلامى ، مانند حديث عايشه كه به اشتباه در چهار مورد قرآن اشاره دارد - و ما به نقد آن پرداختيم - و نيز احاديثى را كه به ابن عباس و سعيد و ضحاك و امثال ايشان نسبت مىدهند كه با توجه به اين احاديث اينان معتقد بودند نويسندگان متن نخست مصحف شريف دچار اشتباه شده‌اند ، در كتاب خود آورده است و - همان‌گونه كه در عنوان گفتار او آمده - « 1 » اينها را به‌عنوان دليل قطعى بر اشتباه نگارندگان مصحف قلمداد كرده است .\r\nاو همهء اين احاديث را از نظر سند صحيح انگاشته و بر آنها اعتماد نموده است ؛ غافل از آن‌كه اين ادعا مستلزم وقوع تحريف در نص وحى مىباشد و اين‌گونه ادعاها ، نسبت‌هايى است كه پيشينيان از روى عمد و يا از روى جهل به كلام الهى داده‌اند ؛ در حالىكه عقل سليم كه از پيراستگى سلف نسبت به چنين نسبت‌هاى ناروايى آگاه است ، نمىپذيرد چنين مطالبى از آنان صادر شده باشد ؛ زيرا آنان به پاسبانى از قرآن سزاوارترند .\r\nشگفت‌آورتر آن‌كه مىپندارد حجاج بن يوسف ثقفى آن گردنكش تاريخ ، در دوازده جا مصحف را تغيير داده و نگارش نخستين آن را كه قبلا بين مسلمين رايج و معروف بوده دگرگون ساخته و طبق قرائت امروزين درآورده است . مثلا مىگويد :\r\n« در سورهء شعرا ، در قصهء نوح « 2 » « من المخرجين » و در قصهء لوط « 3 » « من المرجومين » بود ؛ اما حجاج جاى آنها را عوض كرده ، در قصهء نوح « من المرجومين » و در قصهء لوط « من المخرجين » را نهاد » . « 4 » سستى پندارهايى از اين دست ، بر هر صاحب عقلى آشكار است ؛ زيرا حجّاج را - كه در دنياى سياست ستمگرانه‌اش غرق بود - با\r\n\r\n\r\n","description":"","footnote":"\r\n( 1 ) . الفرقان ، ص 46 - 41 و 91 - 90 .\r\n( 2 ) . آيهء شمارهء 116 .\r\n( 3 ) . آيهء شمارهء 167 .\r\n( 4 ) . الفرقان ، ص 52 - 50 .\r\n","page_name":" 193 ","page_number":199},
  {"content":"\r\n\r\nپرداختن به امور دين و قرآن چكار ؟ اينها سخنانى باطل و ادعاهايى بىاصل و اساس از زبان كوته‌فكرانى - كه نمىدانند چه مىگويند و از مسؤليت امانت كلام غافلند - صادر شده است .\r\nابن خطيب اين داستان خيالى را از مصاحف سجستانى به روايت عباد بن صهيب از عوف روايت كرده است . « 1 » عباد نزد پيشوايان فن رجال متروك الحديث و متّهم به دروغ و جعل است . البته ابو داوود تنها كسى است كه به حديث او توجه كرده است . « 2 »\r\nامام حافظ محمد بن حيان مىگويد : « عباد قدرى و فراخواننده به قدر بوده است و با اين حال ، احاديث ناشناخته‌اى را كه هر مبتدى اين صنعت هنگام شنيدن آن گواهى به ساختگى بودن آن مىدهد ، از بزرگان روايت مىكند » . « 3 » از جملهء اين روايات ، همين حكايت مضحكى است كه ابن خطيب به آن اعتماد كرده و آن را همچون اصلى مسلّم در كتاب خود ارائه نموده است .\r\nدر آخر ، قرائاتى را كه به صحابه منسوب است و بر خلاف قرائت مشهور متداول بين مسلمين است يادآور مىگردد ؛ در حالىكه اين گونه روايات با خبر واحد نقل شده‌اند و حجيت ندارند و به همين دليل قابل اعتماد نيستند . متن قرآن به تواتر قطعى به اتفاق مسلمين ثابت شده است . چگونه مىتوانيم مخالف حديث متواتر را به صحابهء نخست نسبت دهيم ؛ در حالىكه ايشان از اصل متنى كه از دهان مبارك پيامبر شنيده‌اند آگاه‌تر بوده‌اند . ما از ايشان بعيد مىدانيم كه با نصّ متواتر از پيامبر صلّى اللّه عليه و آله مخالفت نموده باشند . اين نسبتى است دروغين كه مقام و مرتبهء والاى صحابه با آن ناسازگار است ؛ به‌ويژه قرائات نادرى كه به امير مؤمنان عليه السّلام نسبت داده‌اند ؛ « 4 » چون قرائت امروزين ، همان قرائت امير مؤمنان عليه السّلام است كه به روايت حفص از عاصم از شيخش ابو عبد الرحمان سلمى و او - بر حسب آن‌چه در مبحث قرائات به تفصيل آورديم - از على عليه السّلام روايت كرده است .\r\n\r\n\r\n","description":"","footnote":"\r\n( 1 ) . ابو داوود سجستانى ، المصاحف ، ص 49 - 50 .\r\n( 2 ) . ذهبى ، المغنى ، ج 1 ، ص 326 ، شمارهء 3037 .\r\n( 3 ) . كتاب المجروحين من المحدثين و الضعفاء و المتروكين ، ج 2 ، ص 164 .\r\n( 4 ) . الفرقان ، ص 106 .\r\n","page_name":" 194 ","page_number":200},
  {"content":"\r\n\r\nعجيبتر آن‌كه ابن خطيب به عمر بن خطاب نسبت مىدهد كه او اعتقاد داشت جابجا كردن الفاظ متن قرآن به الفاظ مترادف براى كسى كه نمىتواند قرآن را درست قرائت نمايد جايز است ؛ او مىگويد : « روزى عمر اين آيه را به اعرابيى مىآموخت :   « إِنَّ شَجَرَةَ الزَّقُّومِ طَعامُ الْأَثِيمِ » .   « 1 » اعرابى مىگفت : « طعام اليتيم » . پس چون عمر دريافت كه اعرابى نمىتواند « اثيم » را تلفظ كند به او گفت : بگو : « طعام الفاجر » اعرابى نيز آيه را چنين خواند : « إنّ شجرة الزقّوم طعام الفاجر » . . . « 2 »\r\nاينها سخنانى است ساختگى كه بىترديد دروغ بودنشان آشكار است .\r\n\r\n\r\n","description":"","footnote":"\r\n( 1 ) . دخان 44 : 43 و 44 .\r\n( 2 ) . الفرقان ، ص 115 .\r\n","page_name":" 195 ","page_number":201},
  {"content":"\r\n\r\n\r\nفصل هشتم تحريف نزد فرقه اخباريان\r\nدر فصل گذشته ادعاى پوچ حشويه عامه درباره تحريف قرآن آمد . اكنون سخن پوچ ديگرى را كه فرقه‌اى تندرو - موسوم به اخباريون - « 1 » مطرح ساخته‌اند از نظر مىگذرانيم . اينان با پذيرش ادعاى تحريف و با مخدوش ساختن قداست قرآن از روى بىمبالاتى ، با برادران حشوى خود همداستان شده‌اند .\r\nمعلوم شد كه عالمان محقق ما و صاحبان اجتهاد و نظر ، يكصدا به استناد دلايل عقلى و نقلى متواتر ، احتمال تحريف را مردود شمرده‌اند و همواره بر ثبات عقيدهء نخستينى كه قرآن بر آن تصريح دارد ، پافشارى كرده‌اند . همچنين بيشتر محدثان بزرگ اماميه در انكار تحريف با اهل تحقيق موافقت نموده‌اند . اين امر از زمان پيشواى محدثان ، ابو جعفر صدوق ( م 381 ) تا عصر دو محدث نام‌آور ، فيض كاشانى ( م 1090 ) و حرّ عاملى ( م 1104 ) ادامه داشته و ايشان به استوارى تمام پا به پاى محققان بر موضع خود باقى ماندند .\r\nبارى ، انديشهء تحريف ، در دوران متاخر از طرف گروهى گمنام و بىمقدار كه\r\n\r\n\r\n","description":"","footnote":"\r\n( 1 ) . تسترى در كتاب خود مصائب النواصب از ايشان به « شرذمه قليله » : آنان‌كه نزد شيعهء اماميه بىمقدارند تعبير نموده است . ر . ك : آلاء الرحمان ، ج 1 ، ص 25 و 26 .\r\n","page_name":" 196 ","page_number":202},
  {"content":"\r\n\r\nآراءشان نزد شيعه اعتبارى ندارد ، مطرح شده است . آغاز آن هنگامى بود كه سرآمد ايشان جزايرى ( 1050 - 1112 ) در حاشيهء خليج‌فارس پا به عرصهء وجود گذاشت .\r\nاو اين فكر را بر پايهء استدلال‌هاى سست ، روايات مجهول و آثار نادرست ، بنا نهاد .\r\nگروه‌هايى پريشان‌فكر و آشفته‌نظر ، در پى او روانه شدند و در آخر نيز پيشواى آنان ، محدث نورى ( 1254 - 1320 ) در فصل الخطاب ، كتابى كه در آن كوشش شده است دلايل قرآن رد شود و حجيت آن ، بر خلاف نظر اهل صواب ، نفى گردد ، به همان راه رفته است .\r\nاكنون پاره‌اى از دلايل جزايرى را كه در كتاب منبع الحياة آورده است ، از نظر مىگذرانيم :\r\nوى مىگويد : « اخبار مستفيضه و متواتر دلالت دارد بر اينكه فزونى و كاستى و تحريف در قرآن راه يافته است . از جمله روايتى از امير مؤمنان عليه السّلام كه در پاسخ به سؤالى در خصوص تناسب بين دو جمله از آيهء شريفهء  « وَ إِنْ خِفْتُمْ أَلَّا تُقْسِطُوا فِي الْيَتامى فَانْكِحُوا ما طابَ لَكُمْ مِنَ النِّساءِ مَثْنى وَ ثُلاثَ وَ رُباعَ »  « 1 » نقل شده است . ايشان فرموده‌اند : بيش از ثلث قرآن ، از درون اين آيه افتاده است ؟\r\nهمچنين از امام صادق عليه السّلام در تفسير آيهء شريفهء  « كُنْتُمْ خَيْرَ أُمَّةٍ . . . »  « 2 » نقل شده است كه : چگونه اين امت با آن‌كه پسر پيامبر صلّى اللّه عليه و آله را كشتند بهترين امت‌ها هستند ؟ صورت صحيح آيهء نازل شده چنين است : « كنتم خير ائمه » و مقصود امامان اهل بيت عليهم السّلام بوده است .\r\nنيز در اخبار فراوان رسيده است كه آيهء غدير چنين نازل شده است : « يا أيّها الرّسول بلّغ ما أنزل إليك - في علىّ - فإن لم تفعل فما بلّغت رسالاته . . . » .\r\nهمچنين رواياتى ديگر كه اگر جمع شود كتاب بزرگى خواهد شد » او مىگويد :\r\n« به اين دلايل ، در دو زمان ، تحريف - به فزونى و كاستى - در قرآن انجام گرفت ، عصر پيامبر صلّى اللّه عليه و آله و عصر صحابه زيرا :\r\n1 . قرآن بر حسب مصالح و حوادث ، به صورت پاره‌پاره نازل مىشده است و\r\n\r\n\r\n","description":"","footnote":"\r\n( 1 ) . « و اگر در اجراى عدالت ميان دختران يتيم بيمناكيد ، هرچه از زنان [ ديگر 
  ] كه شما را پسند افتاد ، دو دو ، سه سه ، چهار چهار ، به زنى گيريد » . نساء 4 : 3 .\r\n( 2 ) . آل عمران 3 : 110 .\r\n","page_name":" 197 ","page_number":203},
  {"content":"\r\n\r\nكاتبان وحى - كه چهارده نفر از صحابه به رياست على عليه السّلام بودند - غالبا آياتى را كه متعلّق به احكام بود يا در ميان جمع نازل مىشد ثبت مىكردند اما تنها على عليه السّلام از آياتى كه در خلوت و خانهء پيامبر صلّى اللّه عليه و آله نازل مىشد مطلع مىگرديد ؛ زيرا پا به پاى پيامبر و همراه ايشان بود . بنابراين ، مصحف آن حضرت ، از مصاحف ديگران جامع‌تر بوده است » . او مىافزايد : « بعد از آن‌كه پيامبر صلّى اللّه عليه و آله وفات يافت و مردم پراكنده شدند ، على عليه السّلام به جمع‌آورى قرآن طبق نزول آن همت گمارد و پس از اتمام ، آن را ميان ردايش بست و به مسجد آورد . خليفهء اول و دوم و ديگر صحابه در مسجد بودند . آن حضرت به ايشان فرمود : اين كتاب همان قرآن منزل است . عمر گفت : ما را به مصحف تو نيازى نيست ؛ زيرا مصحف عثمان نزد ماست . امام فرمود :\r\nنه شما و نه ديگران ، هرگز آن را نخواهيد ديد تا زمانى كه فرزند من صاحب الزمان ظهور نمايد و مردم را به تلاوت و عمل به احكام آن وادارد ؛ خداوند تا آن روز اين مصحف را به آسمان خواهد برد . عمر ، پس از آن‌كه خليفه شد در صدد بود به هر نيرنگى شده ، آن مصحف را به چنگ آورد و بسوزاند ؛ همانگونه كه مصحف ابن مسعود را سوزاند . او آن را از على عليه السّلام درخواست نمود ولى آن حضرت از دادن آن امتناع كرد » .\r\nجزايرى مىگويد : « اين قرآن ، نزد ائمه عليهم السّلام محفوظ بوده است و ايشان آن را در نهان تلاوت مىكرده‌اند ؛ هرچند بعضى از خواص را از آن آگاه مىساخته‌اند ؛ چنان كه ثقة الاسلام كلينى رحمه اللّه از سالم بن سلمه روايت كرده كه مردى نزد امام صادق عليه السّلام قرآن تلاوت مىكرد . من حروفى از قرآن را بر خلاف قرائت متداول شنيدم . امام صادق عليه السّلام فرمود : از اين قرائت دست نگهدار و قرآن را همان‌گونه كه مردم تلاوت مىكنند ، بخوان تا وقتى كه قائم ما قيام نمايد ؛ او در آن روز قرآن را چنان كه بايسته است ، خواهد خواند و مصحفى را كه على عليه السّلام آن را نگاشته است ارائه خواهد كرد » .\r\nجزايرى مىافزايد : « اين حديث و احاديث ديگرى كه به اين مضمون رسيده است ما را در تلاوت مصحف موجود و عمل به احكام آن اجازه داده و معذور دانسته‌اند .\r\n\r\n","description":"","footnote":"","page_name":" 198 ","page_number":204},
  {"content":"\r\n\r\n2 . ابو بكر و عمر به علت تعدد مصاحف كه نتيجهء تعدد كاتبان وحى بود به گزينش مصحف عثمان و بخشى از نسخ ديگر اقدام نمودند و باقى مصاحف را جمع كردند و در ديگى پر از آب داغ پختند . - و مىگويد : - اگر مصاحف يكسان بود ، هرگز مرتكب چنين كار زشتى - كه سبب اتهام آنان شده است - نمىشدند .\r\n3 . مدح اهل بيت و نفرين بر منافقين و بنى اميه به تصريح و تلويح در مصاحف آمده بود [ ولى 
  ] آنان براى پوشيدن رسوايىهاى خود و از روى حسادت به عترت پيامبر صلّى اللّه عليه و آله اين گونه آيات را ساقط كردند .\r\n4 . ثقهء جليل ، على بن طاووس رحمه اللّه در كتاب سعد السعود از محمد بن بحر رهنى - از علماى بزرگ عامه - ياد كرده است كه چگونه مصاحفى كه عثمان به شهرها گسيل داشته بود - با آنكه همهء آنها به خط عثمان بود - متفاوت بوده و كلمات و حروف آن همخوانى نداشته است ؟ - و مىگويد : - اگر مصاحفى كه عثمان به خط خويش نگاشته ، چنين بوده است ، وضعيت مصاحف ديگر نويسندگان وحى و تابعان آنان پيداست .\r\nبدين ترتيب ، قرآن در دورهء دوم كه زمان « قرّاء » است دچار تحريف شده است ؛ زيرا مصحفى كه به دست ايشان رسيده ، بدون نقطه و اعراب بوده است ؛ همانگونه كه مصاحفى كه به دست على عليه السّلام و اولاد معصوم او نگاشته شده ، چنين است . من بعضى از آنها را در كتابخانهء امام رضا عليه السّلام ديده‌ام .\r\nبارى ، مصاحفى كه به دست قراء رسيد عارى از اعراب و نقطه بود ، لذا طبق قوانين پراكندهء خود و منطبق با آراءشان در لغت و عربيت ، در اعراب ، نقطه‌گذارى و ادغام و اماله و . . . تصرّف نمودند . . . » . « 1 »\r\nخلط و آشفتگى در اين كلام چنان آشكار است كه ما را از زحمت جستجو بىنياز مىسازد . ميزان آگاهى او نسبت به تاريخ گردآورى قرآن ، چنان اندك است كه چنين مىگويد : « چون على عليه السّلام مصحف خود را نزد قوم آورد ، عمر برخاست و گفت :\r\nمصحف عثمان ما را بس ؟ » در حالىكه مصحف عثمان در آن روز وجود نداشت .\r\n\r\n\r\n","description":"","footnote":"\r\n( 1 ) . منبع الحياة ، چاپ بغداد ، ص 70 - 68 و چاپ بيروت - همراه با كتاب « الشهاب الثاقب » فيض كاشانى - ص 69 - 66 .\r\n","page_name":" 199 ","page_number":205},
  {"content":"\r\n\r\nهمچنين مىگويد : « مصاحفى كه به شهرها فرستاده شد به خط عثمان بود » .\r\nآيا عثمان مصاحف را با خط خود نگاشته بود ؟\r\nوى همچنين مىافزايد : « عمر مصحف ابن مسعود را سوزاند و قصد داشت مصحف على عليه السّلام را نيز بسوزاند و براى دستيابى به آن نيرنگ زد امّا موفّق نشد » .\r\nو نيز مىگويد : « ابو بكر و عمر مصاحف را سوزاندند و بخش‌هايى از آنچه عثمان در مصحف خود نگاشته بود گزينش كردند و مابقى را در ديگى نهاده ، پختند » شگفت‌آورتر آنكه مىگويد : « مصاحف زيادى به خط على عليه السّلام در شهرها منتشر شده بود » گويى آن امام چنان فراغتى داشت كه بتواند مصاحفى را كه ديگران جمع‌آورى كرده بودند بنگارد . او اختلاف قرائت‌ها را نيز دليل بر تحريف قرآن انگاشته است ؟\r\nدر حالىكه قرآن چيزى است و قرائات چيز ديگرى .\r\nعمدهء دليل مرحوم جزايرى ، شمارى از روايات است كه آنها را متواتر و رسانندهء مقصود خود قلمداد كرده و با ياد كردن نمونه‌هايى از آنها ، پنداشته است كه آن نمونه‌ها ، روشن‌ترين دليل نقلى براى اثبات مقصود اويند . ما در جاى خود اين دسته از روايات را به‌طور مفصل خواهيم آورد . در اينجا تنها اين نمونه‌ها را نقد مىكنيم تا سستى دليل اينان در استناد به روايات روشن شود زيرا آنچه بر تحريف دلالت مىكند سند معتبرى ندارد و آنچه سند صحيح دارد ، ارتباطى با مسألهء تحريف ندارد . روايات ديگر هم بر همين قياس است .\r\nامّا حديث حذف يك سوم قرآن از آيهء سوم سورهء نساء مطلبى است كه فقط از طرف نويسندهء كتاب احتجاج « 1 » ذكر شده است . اين روايت - مانند بسيارى از روايات مجعول ديگرى كه اين نويسنده آورده است - مرسل و مجعول است ؛ و به همين دليل ، كتاب او از درجهء اعتبار ساقط دانسته شده است و اصحاب به آن اعتماد ننموده‌اند ؛ حتى سيد هاشم بحرانى ( م 1107 ) آن را معتبر ندانسته و در تفسير خود البرهان كه براساس جمع‌آورى احاديث مربوط به شأن آيات نگاشته ، اين روايت را نياورده است . عياشى ( م 320 ) و قمى ( م 329 ) و ساير صاحبان تفسير مأثور نيز در\r\n\r\n\r\n","description":"","footnote":"\r\n( 1 ) . ر . ك : ج 1 ، ص 377 . اين كتاب منسوب است به ابو منصور احمد بن على طبرسى ( م 620 ) .\r\n","page_name":" 200 ","page_number":206},
  {"content":"\r\n\r\nتفاسير خود كه بر پايه تفسير مأثور است آن را نياورده‌اند .\r\nافزون بر آن ، مؤلف كتاب احتجاج ناشناخته است ؛ گرچه آن را به طبرسى نسبت داده‌اند . بحر العلوم شش تن از شخصيت‌هاى معروف را كه محتمل است كتاب احتجاج منسوب به آنان باشد ياد كرده است . « 1 » شايد مؤلف - چنان‌كه بعضى از محققين مىگويند - طبرسى نام ديگرى باشد يا فرد ديگرى از اهالى طبرستان يا تفرش ، كه به همين علت به طبرسى معرّب شده باشد . « 2 »\r\nخود حديث نيز بىاساس و مخالف عقل و شرع مقدس است ؛ چون در آن چنين آمده است : « بين عبارت‌هاى مربوط به قسط در حق ايتام و نكاح نساء ، بيش از ثلث قرآن كه مربوط به قصّه و خطاب بوده ، افتاده است » يعنى منافقان اين همه آيه ( بيش از دو هزار آيه ) از خطابات و قصص را در ضمن يك آيه كه همان آيهء سوم سورهء نساء است ، حذف كرده‌اند اما معلوم نيست چرا چنين كرده‌اند ؟\r\nهمچنين مىگويد : « حذف اين آيه و آيات مشابه - كه حوادث منافقين در آنها آمده است - براى اهل نظر و تأمل روشن است . دشمنان دين به استناد همين مطالب ، راهى براى وارد كردن خدشه در قرآن پيدا كرده‌اند و اگر براى شما تمام مواردى را كه در همين راستا از قرآن ساقط شده و دچار تحريف و تبديل شده است شرح دهم ، سخن طولانى خواهد شد و آنچه كه تقيه مانع آشكار شدن آن شده است ظاهر خواهد گشت » . « 3 »\r\nپيش از اين سخنان ، گفته است : « با توجه به فراگير بودن تقيه ، امكان تصريح به نام كسانى كه قرآن را مبدل ساخته و از پيش خود آياتى بدان افزوده‌اند ، نيست ؛ زيرا اين كار باعث تقويت دلايل كافران و اهل تعطيل و فرقه‌هاى منحرف و منجرّ به ابطال قرآن خواهد شد . براى اثبات مدعا ، همين مقدار بس است و تقيه مانع از ياد كرد بيش از اين مقدار است » . « 4 »\r\nاين ادعا ، متضمن تناقضى آشكار است . چگونه تقيه او را از افشا بازداشته است در حالىكه در مقابل ملحدان ديگر فرقه‌ها و دشمنان دين ، فراوان به افشاگرى\r\n\r\n\r\n","description":"","footnote":"\r\n( 1 ) . مقدمهء الاحتجاج ، ص ه .\r\n( 2 ) . حاشيهء تصحيح الاعتقاد ، ص 126 .\r\n( 3 ) . الاحتجاج ، ج 1 ، ص 378 - 377 .\r\n( 4 ) . همان ، ص 371 .\r\n","page_name":" 201 ","page_number":207},
  {"content":"\r\n\r\nدربارهء قرآن دست يازيده است ، از اين گذشته ، اين حديث به هيچ‌وجه با شيوهء كلام امير مؤمنان عليه السّلام كه داراى بلاغت تمام بوده و تالى تلو قرآن - كلام خداوند - است سازگار نيست .\r\nبه نظر مىرسد اين حديث - با همهء تفصيل و تفنن آن - ساخته و پرداختهء يكى از اهل جدل است ؛ چون در آن با اهل زندقه كه بر شيوهء قرآن خرده گرفته‌اند به مناقشه برخاسته و طبق ذهنيات خود و سطح آگاهى خويش بدان پاسخ داده و براى قبول عوام آن را به امام عليه السّلام نسبت داده است . دليل اين مدعا اين است كه او پاره‌اى از اصطلاحاتى را كه در دوران متأخر رايج شده ، به كار برده است ؛ مانند اصطلاح بقية اللّه دربارهء امام مهدى عليه السّلام و مانند به كار بردن عبارت‌هاى فعل ماضى و فعل مضارع كه از اصطلاحات نحويان است . « 1 »\r\nدربارهء روايت « كنتم خير ائمة » ( آل عمران / 110 ) كه قمى آن را با سند ذكر كرده و در تفسير عياشى ، طى روايتى مرسل و مجعول ، از زبان امام صادق عليه السّلام چنين آورده است كه امام فرموده : « اين آيه ، چنين نازل شده است » . در اين فرمايش امام عليه السّلام دو احتمال وجود دارد :\r\n1 . اين قرائت صحيح است ؛ چون در مرسلهء عياشى آمده كه در قرائت على عليه السّلام چنين بوده است « 2 » و همانگونه كه قبلا در بحث قرائات گفتيم مسأله اختلاف قرائت ربطى به مسأله تحريف ندارد . از اين گذشته ، اثبات - آيات و سوره‌هاى - قرآن به خبر واحد ، حتى اگر صحيح السند باشد ممكن نيست .\r\n2 . مقصود از واژهء امت در اين آيه ، ائمه عليهم السّلام‌اند ؛ زيرا همانگونه كه در حديث قمى آمده است ، مسؤول واقعى امر به معروف و نهى از منكر ايشانند . « 3 »\r\nبنابراين ، مقصود از نزول در فرموده امام صادق عليه السّلام بيان مناسبت و شأن نزول است كه در واقع ، تفسير آيه است ؛ چون گاهى تنزيل ، مقابل تأويل و به‌معناى تفسير آمده است . آنچه راجحتر به نظر مىرسد احتمال دوم است و شاهد آن ، روايات ديگرى است كه آيه را تفسير نموده‌اند .\r\n\r\n\r\n","description":"","footnote":"\r\n( 1 ) . همان ، ص 375 .\r\n( 2 ) . تفسير عياشى ، ج 1 ، ص 195 .\r\n( 3 ) . تفسير قمى ، ج 1 ، ص 110 .\r\n","page_name":" 202 ","page_number":208},
  {"content":"\r\n\r\nامام صادق عليه السّلام فرموده است : « مقصود ، امتى است كه دعاى ابراهيم عليه السّلام در حق آنان به اجابت رسيده است . امّتى كه خداوند آن حضرت را از ميان آنان و به سوى ايشان برانگيخته است . ايشان امت ميانه‌رو و بهترين امتى هستند كه بر جهانيان پديدار شده است » . عياشى اين روايت را در تفسير خود آورده است .\r\nما وقتى اين آيه را در كنار آيه  « وَ لْتَكُنْ مِنْكُمْ أُمَّةٌ يَدْعُونَ إِلَى الْخَيْرِ وَ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ »  « 1 » - كه با توجه به واژهء منكم ، مقصود از امت در آن ، بعضى از ايشان خواهند بود - بگذاريم درمىيابيم كه در هردو آيه مقصود از امتى كه امر به معروف و نهى از منكر مىكنند امامانى هستند كه رهبرى امت و مسؤليت پيشوايى ايشان را به عهده گرفته‌اند .\r\nكلينى از امام صادق عليه السّلام روايت كرده است كه در پاسخ اين سؤال كه آيا امر به معروف و نهى از منكر بر همهء امت واجب است ؟ فرمود : خير . گفته شد : به چه دليل ؟ فرمود : اين واجب برعهدهء كسى است كه قوى و مطاع و نسبت به معروف و منكر آگاه باشد ؛ امّا بر كسى كه ضعيف است و توان شناخت حق از باطل را ندارد واجب نيست » . [ امام عليه السّلام فرمودند : 
  ] دليل اين ادعا ، آيهء شريفهء :  « وَ لْتَكُنْ مِنْكُمْ أُمَّةٌ يَدْعُونَ إِلَى الْخَيْرِ وَ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ »  است ؛ چون آيه خاص است نه فراگير ؛ چنان كه در جاى ديگر فرموده است :  « وَ مِنْ قَوْمِ مُوسى أُمَّةٌ يَهْدُونَ بِالْحَقِّ وَ بِهِ يَعْدِلُونَ »  « 2 » و نفرمود : بر امت موسى يا بر همهء قوم او ؛ در حالىكه ايشان در آن روز امت‌هاى متعددى بودند و امت بر واحد و بيشتر اطلاق مىشود ؛ چنان كه خداوند مىفرمايد  « إِنَّ إِبْراهِيمَ كانَ أُمَّةً قانِتاً »  « 3 » يعنى ابراهيم خود امّتى مطيع خدا بود . بنابراين كسى كه قدرت و پشتوانه و پيروان لازم را ندارد ، در ترك اين واجب بر او حرجى نيست » . « 4 »\r\nدقت كنيد كه چگونه مسؤوليت امت را - با استنباط از آيات قرآن و از روى استدلالى لطيف - بر دوش پيشوايان امّت نهاده است .\r\nاز آنچه گفتيم روشن شد كه اين حديث ، به هيچ‌يك از دو وجه ، ارتباطى با مسأله\r\n\r\n\r\n","description":"","footnote":"\r\n( 1 ) . آل عمران 3 : 104 .\r\n( 2 ) . اعراف 7 : 159 .\r\n( 3 ) . نحل 16 : 120 .\r\n( 4 ) . تفسير برهان ، ج 1 ، ص 307 و 308 .\r\n","page_name":" 203 ","page_number":209},
  {"content":"\r\n\r\nتحريف ندارد . اما درباره ساقط شدن نام على عليه السّلام از آيات بلاغ و كمال ( مائده : 3 و 67 ) ؛ عياشى در تفسير خود از امام صادق عليه السّلام چنين نقل كرده است : « جبرئيل روز جمعه در عرفات نزد پيامبر صلّى اللّه عليه و آله آمد و به دو گفت : اى محمد خداى بر تو سلام رساند و مىفرمايد : به امّت خود بگو :  « الْيَوْمَ أَكْمَلْتُ لَكُمْ دِينَكُمْ -  بولاية علي بن أبى طالب -  وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً »  « 1 »\r\nبه زعم جزايرى ، اين تفسير ، بايد جزو آيه باشد تا آيه كامل گردد . كلينى روايت كرده است كه امام باقر عليه السّلام در حديث فرائض فرمود : « آيهء ولايت ، زمانى نازل شد كه جبرئيل در روز جمعه در عرفات بر پيامبر صلّى اللّه عليه و آله فرود آمد [ و چنين برخواند 
  ] :  « الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي » ؛  كمال دين با ولايت على بن ابى طالب تحقق يافت » . « 2 » امام عليه السّلام در اين روايت تصريح كرده كه كمال در آيه ، با ابلاغ ولايت امر براى امير مؤمنان عليه السّلام حاصل شده است ؛ بنابراين به موجب اين روايت ، ولايت امام عليه السّلام تفسير آيه است .\r\nحاكم حسكانى روايت كرده كه امام باقر عليه السّلام در حديث فرائض چنين فرموده است : « آنگاه جبرئيل فرود آمد و گفت : خداوند تو را فرمان داده است كه ولى و پيشواى امت را به ايشان نشان دهى ؛ همانگونه كه نماز و روزه و حج را بر ايشان ابلاغ نمودى ؛ تا در تمامى اينها حجت بر ايشان تمام گردد . پيامبر صلّى اللّه عليه و آله فرمود : قوم من به دوران جاهليت نزديك و در بين ايشان رقابت و افتخار شايع است ؛ هيچكس از ايشان نيست مگر آنكه ولىّ بر او ناگوار است و من بيمناكم . به دنبال آن ، خداوند اين آيه را نازل كرد :  « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ وَ اللَّهُ يَعْصِمُكَ مِنَ النَّاسِ ؛  « 3 » اى پيامبر آنچه از سوى پروردگارت بر تو نازل شد ابلاغ كن و اگر چنين نكنى ، رسالت او را ابلاغ نكرده‌اى [ يعنى رسالت او را به‌طور كامل ابلاغ نكرده‌اى 
  ] و خداى تو را از گزند مردم نگاهبانى مىكند » . « 4 » امام عليه السّلام در ميان آيه ، گفتارى از خود آورده و با آن گفتار ، آيه را تفسير كرده است . مرحوم جزايرى پنداشته كه طبق اخبار فراوان آيهء تبليغ چنين نازل شده است :  « يا أَيُّهَا الرَّسُولُ بَلِّغْ ما أُنْزِلَ \r\n\r\n\r\n","description":"","footnote":"\r\n( 1 ) . تفسير عياشى ، ج 1 ، ص 293 ، شمارهء 21 .\r\n( 2 ) . بحرانى ، تفسير برهان ، ج 1 ، ص 488 ، شمارهء 1 .\r\n( 3 ) . مائده 5 : 67 .\r\n( 4 ) . شواهد التنزيل ، ج 1 ، ص 191 .\r\n","page_name":" 204 ","page_number":210},
  {"content":"\r\n\r\nإليك - فى على - فإن لم تفعل فما بلّغت رسالاته » « 1 » با افزوده شدن « فى على » و بدون « من ربّك » و با تبديل واو به فاء در « فإن » و وجود صيغهء جمع در « رسالاته » . ما اين روايت را در تأليفات بزرگان شيعه - اعم از تفاسير ، كتب مناقب و جوامع روايى - نيافتيم .\r\nدر تفسير قمى چنين آمده است : آيهء :  « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ . . . »  دربارهء على عليه السّلام نازل شده است . « 2 »\r\nدر تفسير فيض كاشانى آمده است : آيهء :  « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ »  دربارهء [ ولايت 
  ] على عليه السّلام نازل شده است ؛ زيرا از ائمه عليهم السّلام روايت شده كه فرموده‌اند :\r\n« چنين نازل شده است » ؛ يعنى دربارهء امامت على عليه السّلام و امارت ايشان نازل شده است . « 3 » تفاسير ديگرى كه به سبك روايى هستند نيز اينگونه‌اند .\r\nهمچنين ابن شهرآشوب از تفسير ثعلبى روايت كرده است كه امام باقر عليه السّلام دربارهء معناى آيهء شريفهء :  « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ »  فرموده است كه در باب فضيلت على عليه السّلام مىباشد . « 4 »\r\nاز ابن عباس نيز روايت شده كه گفت : « اين آيه در حق على عليه السّلام نازل شده است » .\r\nنيز ثعلبى از امام باقر عليه السّلام روايت كرده است كه : « معناى آيه چنين است : آنچه از طرف پروردگار تو دربارهء على عليه السّلام نازل شده است ، ابلاغ نما » . بنابراين رواياتى كه در شأن آيهء تبليغ رسيده‌اند متفق‌اند كه اين آيه در حق على عليه السّلام نازل شده است امّا در هيچيك نيامده كه عبارت « في علي » جزو آيه بوده است .\r\nتنها در قرائت ابن مسعود چنين آمده است :  « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ -  أنّ عليا مولى المؤمنين  - وَ إِنْ لَمْ تَفْعَلْ فَما بَلَّغْتَ رِسالَتَهُ وَ اللَّهُ يَعْصِمُكَ مِنَ النَّاسِ » . \r\nابن مسعود مىگويد : « ما اين آيه را در زمان پيامبر صلّى اللّه عليه و آله همين‌گونه تلاوت مىكرديم » . سيوطى اين روايت را در تفسير خود آورده است « 5 » و على بن عيسى اربلى ( م 693 ) نيز در باب « آنچه از قرآن در حق على عليه السّلام نازل شده » آن را از ابن مسعود - به\r\n\r\n\r\n","description":"","footnote":"\r\n( 1 ) . جزايرى ، منبع الحياة ، ص 68 .\r\n( 2 ) . تفسير قمى ، ج 1 ، ص 171 .\r\n( 3 ) . تفسير صافى ، ج 1 ، ص 456 .\r\n( 4 ) . ر . ك : تفسير برهان ، ج 1 ، ص 490 .\r\n( 5 ) . الدرّ المنثور ، ج 2 ، ص 298 .\r\n","page_name":" 205 ","page_number":211},
  {"content":"\r\n\r\nنقل از زرّ بن حبيش - آورده است . « 1 »\r\nپيش از اين ياد كرديم كه ظاهرا مقصود ابن مسعود تفسير آيه است ؛ او خواسته است بگويد كه اين آيه در زمان پيامبر صلّى اللّه عليه و آله چنين تفسير مىشده است . « 2 »\r\nآنچه گذشت بارزترين كوششى است كه از طرف اين دسته ، براى اثبات تحريف در قرآن به عمل آمده و مرحوم جزايرى مهمترين نمونه‌هاى آن را - با ادعاى استفاضه و تواتر آنها - آورده است . اما از آن ، چيز قانع‌كننده‌اى به دست نيامد .\r\n « كَسَرابٍ بِقِيعَةٍ يَحْسَبُهُ الظَّمْآنُ ماءً حَتَّى إِذا جاءَهُ لَمْ يَجِدْهُ شَيْئاً ؛  « 3 » مانند سرابى كه تشنه‌كام آن را آب مىپندارد - اما - چون سويش مىآيد آن را چيزى نمىيابد » .\r\nبارى ، تمام سرمايهء اينان ، حديث « سقوط ثلث قرآن از درون آيهء 3 سورهء نساء است » كه بيشتر آنچه را كه به‌عنوان دليل بر تحريف ادعا شده است ، دربر دارد . اين روايت هم تنها از طرف نويسندهء كتاب احتجاج ياد شده است ؛ كه گذشته از مجهول بودن صاحب كتاب ، خود روايت هم بدون سند است . ديگر دلايل پوچ اين قوم را در ضمن گفته‌هاى محدث نورى ، مىآوريم .\r\n\r\nپندارهاى نويسنده فصل الخطاب\r\nمحدث نورى كتاب خود فصل الخطاب را در سه مقدمه و دوازده فصل و يك خاتمه تدوين كرده و در ضمن فصل‌هاى دوازده‌گانه ، دلايل خود را براى اثبات تحريف آورده است . آنچه او را به نگاشتن اين كتاب واداشته ، اين است كه پنداشته است مخالفان ، فضائل اهل بيت عليهم السّلام و معايب دشمنانشان را از قرآن حذف نموده‌اند . با نوشتن اين كتاب در صدد بوده است كه به پرسش برخى از علماى هند كه سبب فقدان نام اهل بيت عليهم السّلام در قرآن را از او پرسيده بودند پاسخ دهد .\r\nاو در فصل نهم كه به بيان وجود نام اهل بيت و تاريخ ولادت ايشان در كتب عهدين اختصاص داده مىگويد : « چگونه يك شخص با انصاف مىتواند احتمال دهد كه خداوند نام اوصياى خاتم پيامبران و دختر ايشان عليهم السّلام را در كتاب خود - كه\r\n\r\n\r\n","description":"","footnote":"\r\n( 1 ) . كشف الغمه ، ج 1 ، ص 319 .\r\n( 2 ) . التمهيد ، ج 1 ، ص 321 .\r\n( 3 ) . نور 24 : 39 .\r\n","page_name":" 206 ","page_number":212},
  {"content":"\r\n\r\nسرآمد تمامى كتب پيشينيان است - نياورده باشد و ايشان را بر امتى كه گرامىترين امت‌ها هستند نشناسانده باشد ؛ در حالىكه اين‌كار در مقايسه با ديگر واجباتى كه به‌طور مكرّر در قرآن آمده است از اهميت بيشترى برخوردار است ؟ » آنگاه اين ادعاى خود را به روايت كعب الاحبار يهودى - كه ريزه‌خوار سفرهء طاغوت وقت ، معاويه بود - تأييد مىنمايد . او ادعا كرده كه مواليد اهل بيت را در 72 كتاب كه همگى از آسمان نازل شده خوانده است . در آن كتاب‌ها آمده است كه ايشان بعد از پيامبر صلّى اللّه عليه و آله برترين خلائق و امامان الهى در زمينند . محدث نورى مىگويد : « كعب اين مطلب را نزد معاويه گفت و معاويه را چنين توصيفاتى خوش نيامد ؛ برخاست و خشمناك خارج شد . . . » . « 1 »\r\nمرحوم جزايرى پيش از او دچار اين توهم شده است . او مىگويد : « اينان مهمترين جنايات را در امر دين مرتكب شده‌اند ، مانند تغيير قرآن و تحريف كلمات آن و حذف مدايح اهل بيت و رسوايىهاى منافقين » . « 2 »\r\nدر اينجا مناسب است به‌طور گذرا فهرست دلايلى را كه محدث نورى ضمن فصول كتاب خود آورده است ، بياوريم و به اندازهء كافى ، دربارهء آن بحث كنيم : او مىگويد :\r\n« نخست آنكه ، در كتب عهدين تحريف واقع شده است و ضرورت تشابه حوادث گذشته با حال ، مستلزم وقوع تحريف در قرآن مىباشد » . « 3 »\r\nقبلا توضيح داديم كه تحريف در كتب عهدين به صورت تحريف معنوى و تفسير نادرست بوده است . علاوه بر اين ، بسيارى از بندهاى اصلى اين كتب ساقط شده و مابقى آن - به تصريح قرآن - تا زمان رسالت پيامبر صلّى اللّه عليه و آله سالم مانده است . مقصود از مشابهت امت‌ها تشابه در اصول اخلاقى و معاشرت است ؛ كه بر اصل تنازع بقا پايه‌گذارى شده است . نه مشابهت در شيوه‌هاى اخذ شده و تناسب با شرايط ويژهء هر زمان . تفصيل اين مطلب قبلا بيان شد .\r\n« دوم آنكه ، شيوه‌هايى كه گردآورندگان قرآن در آن دوره براساس آنها به جمع\r\n\r\n\r\n","description":"","footnote":"\r\n( 1 ) . فصل الخطاب ، ص 183 و 184 .\r\n( 2 ) . الانوار النعمانيه ، ج 1 ، ص 97 .\r\n( 3 ) . ر . ك : فصل الخطاب ، ص 95 - 35 .\r\n","page_name":" 207 ","page_number":213},
  {"content":"\r\n\r\nقرآن پرداخته‌اند ، از قلم افتادن بخشى از كلمات و آيات قرآن را در پى داشته است ؛ بويژه آنكه احاطه بر همهء قرآن براى آن كس كه در زمان حيات پيامبر صلّى اللّه عليه و آله قرآن را به طور كامل گردآورى نكرده امكان نداشته است » . « 1 »\r\nالبته ما مراحل سه‌گانهء جمع قرآن را از دوران رسالت تا دورهء يكدست شدن مصاحف - در عصر عثمان - به تفصيل بيان كرديم و يادآور شديم كه دو مرحله از آن ، در حيات پيامبر صلّى اللّه عليه و آله انجام يافته بود : 1 . تأليف كلمات ؛ 2 . تنظيم آيات . تنها ، ترتيب سوره‌ها پس از وفات پيامبر صلّى اللّه عليه و آله انجام گرفت و اين‌كار به هيچ‌وجه مستلزم تغيير در كلمات قرآن و آيات آن نبوده است . « 2 »\r\n« سوم آنكه ، دستاويزى كه عامه در توجيه روايات تحريف تراشيده‌اند ؛ مبنى بر اينكه مقصود از آنها ، آيات منسوخ التلاوه است ، سخنى لغو و باطل است ؛ زيرا در آن روايات تصريح شده است كه بسيارى از تحريف‌ها به دست خود عثمان و در دورهء او انجام گرفته است » . « 3 »\r\nقبلا گفتيم كه اين گونه روايات از بافته‌هاى حشويه است و از روى غفلت در كتب حديثى عامه وارد شده و در عالم اعتبار كاملا بىاساس است . « 4 »\r\n« چهارم آنكه ، امام على عليه السّلام مصحفى ويژه داشته است كه بايستى با ديگر مصاحف مخالف بوده باشد » . « 5 »\r\nآرى ، مصحف آن حضرت در نظم و ترتيب و در داشتن شرح و تفسير در حاشيه ، - چنان كه شرح آن گذشت - با ديگر مصحف‌ها تفاوت داشته است . « 6 »\r\n« پنجم آنكه ، عبد اللّه بن مسعود نيز مصحفى مخصوص داشته است » . « 7 »\r\nتفاوت مصحف ابن مسعود با ديگر مصاحف ، در قرائت اوست ؛ زيرا او در مصحف خود ، گاه زيادت‌هايى تفسيرى آورده و به هدف روشن ساختن مواضع\r\n\r\n\r\n","description":"","footnote":"\r\n( 1 ) . همان ، ص 104 - 96 .\r\n( 2 ) . ر . ك : التمهيد ، ج 1 ، ص 271 به بعد .\r\n( 3 ) . ر . ك : فصل الخطاب ، ص 120 - 105 .\r\n( 4 ) . به گفتار پيشين كه در رابطه با حشويه و موضع ايشان دربارهء مسألهء تحريف است مراجعه كنيد .\r\n( 5 ) . فصل الخطاب ، ص 134 - 120 .\r\n( 6 ) . ر . ك : التمهيد ، ج 1 ، ص 295 - 292 .\r\n( 7 ) . فصل الخطاب ، ص 143 - 135 .\r\n","page_name":" 208 ","page_number":214},
  {"content":"\r\n\r\nابهام ، كلمات مترادف و شناخته شده را بجاى واژه‌هاى ناشناس مىنهاده است . از جمله ويژگىهاى مصحف او اين بوده كه معوذتان را به گمان آنكه دعاست از مصحف خود حذف نموده و به استناد آنكه سورهء فاتحه همسنگ قرآن است نه از جملهء آن ، آن را در مصحف خود نياورده است . اينها ويژگىهاى مصحف اوست ؛ با اين حال ، هيچكدام از آنها نمىرساند مقصود او تحريف قرآن بوده است . « 1 »\r\n« ششم اينكه ، مصحف ابىّ بن كعب آيات بيشترى از مصحف موجود را در برداشته است » . « 2 »\r\nآرى ، مصحف ابىّ دو دعا را در بر داشته كه او آنها را دو سوره مىپنداشته است موسوم به سورهء خلع و سورهء حفد ؛ و در آغاز سورهء زمر حم را افزوده كه به همين علت ، عدد حواميم نزد او بر خلاف مشهور هشت تاست .\r\nاو نيز همچون ابن مسعود گاهى در مصحف خود زيادات تفسيرى مىآورده است . پيش از اين تمام اينها را بيان داشته‌ايم « 3 » و اينها هيچ ربطى به مسألهء تحريف ندارد .\r\n« هفتم آنكه ، عثمان ، پاره‌اى كلمات بلكه آيات را كه با بقاى سلطنت او سازگار نبوده از مصحف حذف كرده است . دو خليفهء پيشين از حذف آنچه او حذف كرد غفلت كردند و او با اين كار آن را تدارك نمود . انگيزه‌هاى ديگرى هم در واداشتن او به حذف و تحريف در بين بوده است . افزون بر اين ، اختلاف مصاحفى كه عثمان به شهرهاى دور فرستاد خود دليل قاطعى است بر تحريف » . « 4 »\r\nاو براى اثبات پندار خويش حادثهء گردآورى قرآن در دوران عثمان و يكدست كردن و فرستادن نسخه‌هاى آن به شهرها - كه در حضور صحابه و با موافقت ايشان انجام يافت - « 5 » را ذكر كرده است ؛ اما در هيچيك از اين حوادث دليل قابل قبولى\r\n\r\n\r\n","description":"","footnote":"\r\n( 1 ) . التمهيد ، ج 1 ، ص 323 - 312 .\r\n( 2 ) . فصل الخطاب ، ص 148 - 144 .\r\n( 3 ) . التمهيد ، ج 1 ، ص 325 - 323 .\r\n( 4 ) . فصل الخطاب ، ص 170 - 149 .\r\n( 5 ) . در التمهيد ( ج 1 ، ص 341 ) آورديم كه امير مؤمنان ، على عليه السّلام با اصل طرح توحيد مصاحف موافق بوده است و سيد رضى الدين ابن طاووس در كتاب خود ( سعد السعود ، ص 278 ) ذكر كرده كه كار عثمان در حضور امام عليه السّلام انجام يافته است .\r\n","page_name":" 209 ","page_number":215},
  {"content":"\r\n\r\nنياورده است كه تحريف به دست عثمان يا دو خليفهء پيش از او انجام پذيرفته باشد .\r\nما در نيافتيم كه چگونه نورى ، تحريف قرآن را از واقعهء گردآورى مصاحف نتيجه گرفته است .\r\nجالب آنكه او خود ، سستى اين نتيجه‌گيرى را احساس كرده در پايان آورده است : « هرچند ادعاى سقوط آيات نيازمند اقامهء دليل است ؛ « 1 » از آنجا كه اطمينان به مطابقت جمع دوم با جمع اول ، بر اطمينان به عدالت نويسندگان و ضبط ايشان دلالت مىكند و اين عدالت از نظر ما منتفى است ، استدلال تمام است » .\r\nما حادثهء يكدست كردن مصاحف را به تفصيل يادآور شده « 2 » و نتيجه گرفته‌ايم كه با اطمينان بايد گفت اين رخداد موجب دگرگونى نص وحى نشده است و اگر اختلافى پيدا شده مربوط به رسم الخط بوده است كه هيچ ارتباطى با تحريف ندارد .\r\nاز اينجا معلوم مىشود ارتباط اختلاف مصاحف با مسألهء تحريف ، تا چه مقدار سست است .\r\n« هشتم آنكه ، روايات اهل سنت - كه حشويه آنها را روايت كرده و سيوطى در تفسير خود و كتاب الاتقان و نيز ديگر محدثان در آثار خود آورده‌اند - دليل بر اين مدعاست » . « 3 »\r\nما بخشى از اين روايات را در ضمن يادكرد مسألهء تحريف نزد حشويه يادآور شده‌ايم . اين گونه احاديث ، تا زمانى كه مخالف صريح قرآن و اجماع مسلمانان است ، چه از جهت سند و چه از جهت دلالت فاقد هرگونه ارزش و اعتبار است و ما چون يك‌يك اين احاديث را نقد و تحليل كرده‌ايم ، دوباره از آنها سخن نمىگوييم . « 4 »\r\nشگفت آنكه محدث نورى سورهء موهوم ولايت را به‌طور كامل به نقل از كتاب دبستان المذاهب « 5 » آورده و آن را در شمار روايات مخالفان در اين باب قلمداد كرده و در آخر كوشش نموده است اثبات كند كه در كتب خاصّه نيز اشاره‌اى به اين سوره\r\n\r\n\r\n","description":"","footnote":"\r\n( 1 ) . اين گفته دلالت مىكند كه خود او به كفايت دلايلش بر اثبات مقصود اطمينان نداشته است . ر . ك : فصل الخطاب ، ص 153 .\r\n( 2 ) . التمهيد ، ج 1 ، ص 334 به بعد .\r\n( 3 ) . فصل الخطاب ، ص 183 - 171 .\r\n( 4 ) . رجوع كنيد به بحث پيشين ما دربارهء حشويه .\r\n( 5 ) . فصل الخطاب ، ص 179 و 180 .\r\n","page_name":" 210 ","page_number":216},
  {"content":"\r\n\r\nشده است .\r\nاو پس از نقل اين سوره چنين آورده است : « ظاهر كلام دبستان المذاهب اين است كه اين سوره را از كتب شيعه برگرفته است ؛ در حالىكه من اثرى از آن در كتب شيعه نيافته‌ام . جز آنكه ابن شهر آشوب - بنابر آنچه از او حكايت شده - در كتاب مثالب گفته است كه اينان تمام سورهء ولايت را از قرآن ساقط نموده‌اند ، شايد مقصود او همين سوره باشد ؛ و اللّه العالم » « 1 » . پيش از اين ، دربارهء كتاب مثالب سخن گفته‌ايم . « 2 »\r\n« نهم آنكه ، خداوند متعال اسامى اوصياى حضرت خاتم الانبيا و نام دختر او حضرت فاطمه عليها السّلام و پاره‌اى از شمايل و صفات ايشان را در تمام كتب مباركى كه بر پيامبران پيشين فرو فرستاده ، ياد كرده است ؛ يا به منظور عنايت به آن امت‌ها ، تا به اين اسامى تبرّك و از آن براى دستيابى به حوائج و رفع گرفتارىهاى خود بهره جويند و يا براى آنكه قدر و منزلت ايشان بالا بوده و خداوند خواسته است تا با ذكر اين اسامى - قبل از ظهور ائمه - شأن ايشان را بلند كرده باشد ، باوجوداين چگونه شخص با انصاف مىتواند احتمال دهد كه خداى متعال از ذكر نام آنان در قرآن كه بر ديگر كتب برترى دارد و در تمامى دوران ماندگار خواهد ماند غافل مانده باشد . او ، ايشان را تحت عنوان امت پيامبر صلّى اللّه عليه و آله كه اشرف امم بوده و توجه خداوند به آنان بيشتر است معرفى نكرده است ؛ زيرا بيان شأن و مرتبه و نام بلند ايشان ، با درج صفات و ويژگىهايشان در قرآن آسانتر و پيداتر و در مقايسه با ديگر واجباتى كه به طور مكرر در قرآن از آنها نام برده شده مهمتر بوده است » .\r\nاو مىگويد : « اين وجه ، گرچه صرف استبعاد است ، اما بازگشت حقيقى آن به استقراء تام يا به تنقيح مناط قطعى است . - گويد : - اين استبعاد ، از استبعاد منكران تحريف كه به دليل شدت اهتمام صحابه در حفظ و حراست قرآن ، احتمال وقوع تحريف در آن را رد كرده‌اند ، نيكوتر مىنمايد » .\r\nهمچنين مىگويد : « لازم است اسناد اين دليل را كه شمارى از روايات است ،\r\n\r\n\r\n","description":"","footnote":"\r\n( 1 ) . همان ، ص 180 .\r\n( 2 ) . در بحث از پندارهاى حشويه ( شماره 25 ) .\r\n","page_name":" 211 ","page_number":217},
  {"content":"\r\n\r\nذكر كنيم ؛ روايت كعب الأحبار يهودى از آن جمله است . او مدعى شده است كه مواليد پيامبر و عترت او را در هفتاد و دو كتاب آسمانى ، ديده است » . « 1 »\r\nما آن را در مقدمهء همين فصل آورده‌ايم .\r\nاو حديث شگفت‌آور ديگرى نيز از هشام دستوائى به نقل از عمرو بن شمر از جابر جعفى و او از سالم بن عبد اللّه بن عمر بن خطاب روايت كرده است ؛ بدين صورت كه سالم بن عبد اللّه در مكه ، نزديك حجر الاسود ، روايتى را براى امام محمد باقر عليه السّلام بيان كرد ؛ بدين صورت : « پدرم ( عبد اللّه بن عمر ) گفت : از پيامبر صلّى اللّه عليه و آله شنيدم كه فرمود : خداى عز و جل در شب معراج به من وحى كرد كه : اى محمد آيا دوست دارى نام‌هاى امامان اهل بيت را ببينى ؟ گفتم : آرى . فرمود : به پيش رو كن ( به پيش بنگر ) من چنين كردم . ناگهان نام على و حسن و حسين و على بن حسين و محمد بن على و جعفر بن محمد و موسى بن جعفر و على بن موسى و محمد بن على و على بن محمد و حسن بن على و حجت قائم را - كه گويا چون ستاره‌اى فروزان ميان آنها مىدرخشيد - ديدم . عرض كردم : پروردگارا اينان كيانند ؟ فرمود : اينان امامان امتند » .\r\nجابر مىگويد : « پس چون سالم راه خود را پيش گرفت ، به دنبال او روان شدم ؛ به او گفتم : تو را به خدا سوگند مىدهم : آيا غير از پدرت كسى تو را به اين نام‌ها آگاه كرد ؟ پاسخ داد : اينكه حديث از پيامبر صلّى اللّه عليه و آله باشد خير ؛ امّا همراه پدرم ، عبد اللّه بن عمر ، نزد كعب الاحبار بودم ؛ از او شنيدم كه مىگفت : امامان اين امت به تعداد نقباى بنى اسرائيلند . در اين هنگام ، على بن ابى طالب ظاهر شد . كعب گفت :\r\nاين ، پيشواى اول ايشان و يازده تن ديگر ، فرزندان او خواهند بود . آنگاه كعب نام‌هاى آنان را بر طبق تورات ، چنين آورد : تقوبيت ، قيذو ، دبيرا ، مفسورا ، مسموعا ، دوموه ، مشيو ، هذار ، يثمو ، بطو ، نوقس و قيذمو » . هشام دستوائى مىگويد : « مردى يهودى به نام « عثّو بن اوسو » را كه عالم شناخته شده‌اى بود در حيره ملاقات كردم .\r\nاين نام‌ها را بر او خواندم . گفت : اينها نام‌ها و اوصاف عبرى اشخاصى است كه در\r\n\r\n\r\n","description":"","footnote":"\r\n( 1 ) . فصل الخطاب ، ص 209 - 183 .\r\n","page_name":" 212 ","page_number":218},
  {"content":"\r\n\r\nتورات آمده است . آنگاه يكايك آنها را چنين تفسير كرد : تقوبيت ، اولين وحى براى آخرين پيامبر است ؛ قيذو ، دومين وصى ؛ دبيرا ، سيد شهدا ؛ مفسورا ، سرور عابدان ؛ مسموعا ، وارث علوم اولين و آخرين ؛ دوموه ، گويندهء صادق از طرف خداوند ؛ مشيو ، بهترين زندانيان ؛ هذار ، گرفتار ديار غربت ؛ يثمو ، كوتاه عمر بلند اثر ؛ بطو ، چهارمين نام ؛ نوقس ، همنام عمويش و قيذمو ، همان غايبى است كه با فرمان الهى قيام خواهد نمود » . « 1 »\r\nبدين ترتيب ، حشويه و اخباريون ، دست به دست هم داده و با اسناد به گفته‌هاى عالمان يهود كه گردانندگان اين معركه‌اند ، روايات پوچ و باطل را نقل و رواج داده‌اند . كسانى چون كعب الاحبار نيز اين ساده‌انديشان را به تمسخر گرفته و در نهايت خباثت و لئامت ديرينهء خود ، دروغ‌ها بر اينان فرو خوانده‌اند و همهء اين گفته‌ها ، افسانه‌هاى برساختهء اسرائيلى است كه نفوس خبيث و پليد ، به هدف به بازى گرفتن مسلمانان ، براى سبكسران بازگفته‌اند .\r\nخداى تعالى در حق يهود فرموده است :  « لَتَجِدَنَّ أَشَدَّ النَّاسِ عَداوَةً لِلَّذِينَ آمَنُوا الْيَهُودَ ؛  « 2 » دشمن‌ترين مردمان با مؤمنان را يهود مىيابى » . بارى ، يهوديان همواره به دشمنى با اسلام پرداخته و در سست و لرزان كردن اساس هستى مسلمانان كوشيده‌اند . اما چرا اين بينوايان ( كسانى چون جزايرى و محدث نورى ) گوش خود را به لاطائلات چنين پليدانى سپرده و عنان خود را به آنان داده‌اند .\r\nخداوند مىفرمايد :  « وَ كَذلِكَ جَعَلْنا لِكُلِّ نَبِيٍّ عَدُوًّا شَياطِينَ الْإِنْسِ وَ الْجِنِّ يُوحِي بَعْضُهُمْ إِلى بَعْضٍ زُخْرُفَ الْقَوْلِ غُرُوراً ؛  « 3 » و بدين‌گونه براى هر پيامبرى دشمنى از شيطان‌هاى انس و جن برگماشتيم و بعضى از آنها به بعضى ، براى فريب [ يكديگر 
  ] سخنان آراسته القا مىكنند » .\r\nبنابراين ، به كسانى چون محدث نورى تذكر مىدهيم كه براى پشتوانهء گمانى كه خود ساخته و پرداخته‌ايد به نشر اباطيل تكيه نكنيد  « وَ لا تَكُونُوا كَالَّتِي نَقَضَتْ غَزْلَها مِنْ \r\n\r\n\r\n","description":"","footnote":"\r\n( 1 ) . همان ، ص 192 - 191 و ر . ك : نعمانى ، الغيبه ، ص 108 .\r\n( 2 ) . مائده 5 : 82 .\r\n( 3 ) . انعام 6 : 112 .\r\n","page_name":" 213 ","page_number":219},
  {"content":"\r\n\r\n بَعْدِ قُوَّةٍ أَنْكاثاً ؛  « 1 » و چون زنى مباشيد كه رشتهء خود را پس از زحمت مىگسلد » و قرآن را هدف تيرهاى زهرآلود دشمنان قرار ندهيد خداوند ما را از لغزش برحذر دارد .\r\nدر اينجا با چشم‌پوشى از سستى محتواى دو حديث - كه خود به سستى آن مىافزايد - سند آن دو را مورد بررسى قرار مىدهيم :\r\nحديث نخست را محمد بن سنان ( كه مردى كاملا ضعيف و غيرقابل اعتماد بود و نمىتوان به حديثى كه تنها از او نقل شده است اعتماد كرد ) « 2 » از ابو الجارود ، زياد بن منذر معروف به سرحوب ، پيشواى جاروديه « 3 » و او از ليث بن سعد ( از راويان اهل سنت ؛ 94 - 175 ) روايت كرده است كه : « وقتى كعب نزد معاويه بود ( از روايان اهل سنت ؛ 94 - 175 ) روايت كرده است كه : « وقتى كعب نزد معاويه بود ( بايد توجه كرد كه معاويه در سال 60 يعنى 34 سال پيش از ولادت ليث مرده است ) به او گفتم :\r\nوصف مولد پيامبر صلّى اللّه عليه و آله را [ در كتاب‌هايى كه خوانديد 
  ] چگونه يافتيد ؟ و آيا براى عترت او فضيلتى يافتيد ؟ كعب رو به معاويه كرد تا نظر او را بيابد . خداوند بر زبان او جارى كرد : . . . [ تا آخر افسانه 
  ] » .\r\nآرى ، اين فتنه ( روايت برساخته و مجعول ) از تنور ابو الجارود كوردل برخاسته است . ابو عمرو ، محمد بن عمر بن عبد العزيز كشى مىگويد : « كه ابو الجارود به سرحوب ( به ضم سين و حا ) موسوم شد . فرقه‌اى از زيديه نيز به او منسوب است .\r\nامام باقر عليه السّلام او را به اين نام خواند . گفته شده كه سرحوب نام شيطانى نابيان است كه در دريا ساكن است . ابو الجارود در ظاهر و باطن كور بوده است » . « 4 » ابن الغضائرى مىگويد : « اصحاب ما از رواياتى كه محمد بن سنان از او روايت كرده است بيزارى جسته‌اند » . « 5 »\r\nاما روايت دوم را صاحب مقتضب الاثر ابو عبد اللّه احمد بن محمد بن عياش جوهرى « 6 » از ثوابهء موصلى از ابو عروبهء حرّانى از موسى بن عيسى افريقى ( اين هر سه\r\n\r\n\r\n","description":"","footnote":"\r\n( 1 ) . نحل 16 : 92 .\r\n( 2 ) . طبق سخن نجاشى در رجال خود ، ج 2 ، ص 208 .\r\n( 3 ) . فرقه‌اى از زيديه است .\r\n( 4 ) . رجال كشى ، ص 199 ، شمارهء 104 .\r\n( 5 ) . اردبيلى ، جامع الرواة ، ج 1 ، ص 339 .\r\n( 6 ) . او و پدرش از بزرگان بغداد بوده‌اند . او داراى تأليفات بسيار بود اما در آخر عمر دچار اضطراب شد و در سال 401 درگذشت . نجاشى مىگويد : « شيوخ ما او را ضعيف دانسته‌اند ؛ لذا از او روايت نمىكنم » . ر . ك : تنقيح المقال ، ج 1 ، ص 88 ، شماره 517 .\r\n","page_name":" 214 ","page_number":220},
  {"content":"\r\n\r\nمجهولند ) از هشام بن سنبر دستوائى ( كه يكى از بزرگان حديث نزد اهل سنت است و طيالسى او را پيشواى همگان در حديث مىداند ) « 1 » و او از عمرو بن شمر بن يزيد ( كه در حديث ضعيف است . او كتاب جابر را روايت كرده و در آن افزوده است و بدين جهت احاديث جابر از طريق او مورد شبهه است . « 2 » علامه حلّى مىگويد : « بر هيچ‌يك از روايت‌هاى او اعتماد نمىكنم » « 3 » ) و او از جابر بن يزيد جعفى ( خود او ثقه بود . ابن الغضائرى مىگويد : « بيشتر راويان از او ضعيف مىباشند » . نجاشى مىگويد :\r\n« جماعتى كه مورد طعن و ضعيف‌اند از او روايت كرده‌اند و خود او مختلط بوده است » . علامه مىگويد : « به نظر من بهتر است در آنچه اين گروه از جمله عمرو بن شمر ، از طريق او روايت كرده‌اند توقف نماييم » « 4 » و به نظر مىآيد فتنهء اين حديث از طرف عمرو بن شمر كه آن را از زبان جابر جعفى جعل كرده پيدا شده است ) و او از سالم بن عبد اللّه بن عمر بن الخطاب ( م 106 ؛ او از فقهاى بزرگ هفتگانهء مدينه بوده است . مادر او دختر يزدگرد از اسيران ايرانى بود كه امير مؤمنان عليه السّلام او را به نكاح عبد اللّه بن عمر و خواهر او را به نكاح فرزند خود حسين عليه السّلام درآورد و على بن الحسين عليه السّلام از او تولد يافته است . خواهر ديگر را به ازدواج محمد بن ابو بكر درآورده و قاسم از او تولد يافت . امام عليه السّلام سرپرستى اين سه خواهر را در اختيار گرفت و آنان را به نكاح اين سه تن درآورد ) . « 5 »\r\nاما اينكه عمرو بن شمر اين حديث را به نوهء عمر نسبت داده ، نوعى شك‌اندازى و گمراه‌سازى ديگران است . بقيهء اسنادى كه نورى بر آن تكيه كرده نيز همين‌گونه است ؛ لذا از تكرار آن خوددارى مىكنيم . بنايى كه بر اين پايه‌هاى سست و لرزان نهاده شده باشد بىارزش است ؛ چنان كه تصريح آشكار به اسامى اهل بيت در كتب عهدين ثابت نشده و ادعاى تصريح هم سخنى دروغين است . شايسته است كسانى چون محدث نورى را كه بخش اعظم عمر خود را در خدمت دين و ترويج ولايت اهل بيت عليهم السّلام به كار گرفته‌اند ، از پناه بردن به يهود و استمداد از آنان براى اثبات\r\n\r\n\r\n","description":"","footnote":"\r\n( 1 ) . ابن حجر ، تهذيب التهذيب ، ج 11 ، ص 43 .\r\n( 2 ) . رجال نجاشى ، ج 2 ، ص 132 .\r\n( 3 ) . رجال علامه ، ص 242 .\r\n( 4 ) . جامع الرواة ، ج 1 ، ص 144 .\r\n( 5 ) . تهذيب التهذيب ، ج 3 ، ص 438 .\r\n","page_name":" 215 ","page_number":221},
  {"content":"\r\n\r\nفضيلت قدسى و ملكوتى اولياى دين و امامان راستين خود برحذر داريم . مباد كه مصداق اين آيه باشند :  « الَّذِينَ ضَلَّ سَعْيُهُمْ فِي الْحَياةِ الدُّنْيا وَ هُمْ يَحْسَبُونَ أَنَّهُمْ يُحْسِنُونَ صُنْعاً ؛  « 1 » تلاش ايشان در دنيا بيهوده است اما خود مىپندارند كار نيكو انجام مىدهند » .\r\n« دهمين دليل ، - كه محدث نورى براى اثبات تحريف به آن متوسل شده است - مسألهء اختلاف قرائات است » .\r\nاو مىگويد : « بدون ترديد ، قاريان در بسيارى از الفاظ قرآن و هيئت‌هاى كلمات آن با يكديگر اختلاف داشتند ؛ در حالىكه قرآن با لفظ [ و زبانى 
  ] يكسان و بدون هيچ تغيير و اختلافى نازل شده است [ اما 
  ] از آنجا كه مصحف موجود ، از پاره‌اى از اين قرائات نادرست خالى نيست ، بلكه بيشتر الفاظ آن با وحى منزل مطابقت ندارد ، مقصود ما كه عدم مطابقت كامل آن با آنچه بر پيامبر صلّى اللّه عليه و آله نازل شده است ، ثابت مىشود - وى مىافزايد : - هرچند اين دليل براى اثبات كاستى سوره ، بلكه آيه و كلمه نيز كفايت نمىكند ؛ زيرا قاريان در امثال آن اختلاف ندارند ، امّا با استفاده از قاعدهء « عدم قول به فصل » « 2 » مىتوان اين ادعا را تكميل كرد » . « 3 »\r\nدربارهء قاريان و قرائات مشهور به‌طور مشروح صحبت كرديم و يادآور شديم كه بين مسألهء اختلاف در قرائات و تواتر قرآن ارتباطى نيست ؛ زيرا قرآن و قرائت‌هاى مختلف آن ، دو امر مستقل هستند . قرآن نصّ متواترى است كه بر پيامبر صلّى اللّه عليه و آله نازل شده و عموم مسلمانان و بزرگان دين - بىآنكه تغيير و اختلاف در بستر زمان در آن راه يابد - از آن پاسدارى كرده‌اند . امّا قرائات - همانگونه كه بيان كرديم - اجتهاداتى است در تعبير اين نصّ و كيفيت اداى آن . « 4 »\r\nدربارهء مسأله تكميل دليل به استناد عدم قول به فصل ، بايد بگوييم : اين اصل در اينجا موضوعيت ندارد ؛ زيرا اين ، مسأله‌اى اصولى است كه ويژهء امور نظرى\r\n\r\n\r\n","description":"","footnote":"\r\n( 1 ) . كهف 18 : 104 .\r\n( 2 ) . اشاره به قاعده‌اى اصولى است . مقصود وى در اينجا آن است كه قائلان به تحريف ، مىگويند : در همه‌جاى قرآن تحريف شده است و منكران تحريف مىگويند در هيچ موردى تحريف نشده است . لذا قول به تفصيل ميان موارد وجود ندارد . اصطلاحا آن را اجماع مركب گويند .\r\n( 3 ) . فصل الخطاب ، ص 233 - 209 .\r\n( 4 ) . التمهيد ، ج 2 ، ص 42 به بعد .\r\n","page_name":" 216 ","page_number":222},
  {"content":"\r\n\r\nمىباشد و در علوم نقلى كه براساس نقد و تمحيص پايه‌گذارى شده‌اند جريان ندارد . اكنون اهم دلايل او ( دليل يازدهم و دوازدهم ) را مورد بررسى قرار مىدهيم .\r\n\r\nمهمترين دليل قول به تحريف\r\nشايد مهمترين مستند مدعيان تحريف ، مجموعه‌اى از روايات پراكنده است كه از جاهاى مختلف گردآورى شده و از نظر ايشان اين گونه روايات به صورت عام يا به صورت خاص و با تصريح به موضع تحريف ، بر تحريف قرآن دلالت دارند . محدث نورى آن را كه به صورت عام دلالت مىكند به‌عنوان دليل يازدهم ، و آن را كه به صورت خاص دلالت مىكند به‌عنوان دليل دوازدهم آورده است . او اين روايات را از منابع مختلفى كه بيشتر آنها از درجهء اعتبار ساقط است گرد آورده است و اندك باقيماندهء آنها هم ارتباطى با مسألهء تحريف ندارد . شگفت آنكه محدث نورى با تكيه برگستردگى تتبع خود و اخذ از منابعى كه كمتر كسى از آن آگاهى دارد مخالفان خود را به هماوردى فرا خوانده است . او در تعريض به سيد بغدادى كه در شرح وافيه آورده است : « اخبار تحريف را هيچكس جز كسانى كه اخبار جبر و تفويض و ديگر روايات مخالف دين را روايت كرده‌اند ، نياورده است » ، مىگويد : « سيد بغدادى در اين گفتهء خود معذور است ؛ زيرا تتبع او به دليل كمى كتاب‌هايى كه در اختيار داشته ، اندك بوده است » . « 1 »\r\nحجت بلاغى مىگويد : « محدث نورى كوشيده است روايات تحريف را - بر حسب گمان خود - در حجم زياد و با افزودن بر تعداد روايات مسند ، از راه ضميمه ساختن روايات مرسلى كه در اصل از همان مسانيد برگرفته شده است ، جمع‌آورى كند . از جمله مراسيل ، مراسيل عياشى و فرات و ديگران است . با آنكه بخش مهمى از اسناد آنها به شمارى اندك از راويان - كه در تراجم رجال در معرض اتهامند - باز مىگردد ، پاره‌اى از اين راويان ، دروغگو و پليد يا فرومايه و مطرودند ؛ به نحوى كه روايت كردن از آنان مجاز نيست . گروهى نيز دشمن شديد اهل بيت عليهم السّلام‌اند . واضح\r\n\r\n\r\n","description":"","footnote":"\r\n( 1 ) . فصل الخطاب ، ص 350 .\r\n","page_name":" 217 ","page_number":223},
  {"content":"\r\n\r\nاست كه زيادى چنين رواياتى ، سودمند نيست » . « 1 »\r\nدر اينجا به مهمترين منابعى كه محدث نورى اين‌گونه روايات را از آنها نقل كرده و فاقد اعتبار و اسناد است اشاره مىكنيم :\r\n\r\nكتابهاى غيرمعتبر مورد استناد محدث نورى\r\n1 . رساله‌اى مجهول النسب ؛ يكى از كتاب‌هايى كه مدعيان تحريف به آن تمسك كرده‌اند رسالهء مجهول النسبى است كه به رغم وحدت اصل ، با عناوين مختلف ، به افراد گوناگونى منتسب شده است . گاه با عنوان رساله ناسخ و منسوخ به سعد بن عبد اللّه اشعرى ( م 301 ) و گاه با نام ما ورد فى صنوف القرآن به محمد بن ابراهيم نعمانى ( م 360 ) و گاه با عنوان رسالهء محكم و متشابه « 2 » به سيد مرتضى ( م 436 ) نسبت داده شده است .\r\nعلامه مجلسى بعد از نقل كامل رساله نعمانى مىگويد : در نوشته‌اى كهن چنين يافتم : جعفر بن محمد بن قولويه از ابو القاسم سعد اشعرى براى ما چنين روايت كرد :\r\n« الحمد للّه ذي النعماء و الآلاء و المجد و العزّ و الكبرياء و صلى اللّه على محمد سيد الانبياء و على آله البررة الاتقياء . مشايخ و اصحاب حديث از امام صادق عليه السّلام روايت كرده‌اند كه : امير المؤمنين عليه السّلام فرمود : . . . » ؛ اين حديث همانگونه كه در رسالهء نعمانى آمده - با اندكى اختلاف - آمده است . « 3 »\r\nاين در حالى است كه مىدانيم ابن قولويه تنها به واسطهء برادر يا پدر خود از سعد روايت كرده است . حسين بن عبيد اللّه مىگويد : « گزينش‌هايى از كتب سعد را نزد\r\n\r\n\r\n","description":"","footnote":"\r\n( 1 ) . ر . ك : آلاء الرحمان ، مقدمه ، ص 26 .\r\n( 2 ) . اين كتاب به حسن بن على بن ابى حمزهء بطائنى ، از رؤساى واقفيه نيز نسبت داده شده است ؛ چون او بنا به نقل نجاشى ( الرجال ، ج 1 ، ص 133 ) ، رساله‌اى به نام « فضائل القرآن » داشته است كه اسناد او در استفاده از آن كتاب ، همان اسنادى است كه در مقدمهء رسالهء نعمانى آمده است ، اما اين احتمال بعيد است . زيرا ممكن است اسناد نعمانى و نجاشى در اخذ آن از كتاب يكى باشد و نعمانى از آن رساله ، روايت منسوب به امام صادق عليه السّلام را كه با عبارت « فضلّوا و أضلّوا » پايان يافته ، نقل كرده باشد . بنابراين جايى براى پندار انتساب تمام رسالهء نعمانى به او نمىماند و بر فرض اينكه متعلق به بطائنى باشد حال او در عدم صحت استناد به او بهتر از ديگران نيست .\r\n( 3 ) . بحار الانوار ، ج 90 ، ص 97 .\r\n","page_name":" 218 ","page_number":224},
  {"content":"\r\n\r\nابو القاسم بن قولويه آورده ، بر او خواندم . آنگاه گفتم : آيا خود سعد براى تو روايت گفته است ؟ پاسخ داد : خير ؛ بلكه پدر و برادرم از او براى من روايت گفته‌اند و من تنها دو حديث - و در روايت ديگر تنها چهار حديث - از سعد شنيده‌ام » . « 1 »\r\nبدين جهت است كه محقق تهرانى مىگويد : « شايد بخشى از سند از قلم افتاده باشد » . « 2 »\r\nبنابراين آن دسته از روايات منتسب به امام صادق عليه السّلام كه از طريق سعد نقل شده ، مجهول الاسناد است ؛ چون او از طريق آن دسته از مشايخ خود كه نام آنان را نبرده ، از امام عليه السّلام روايت كرده است .\r\nدربارهء انتساب رساله به نعمانى بايد گفت كه در مقدمهء آن ، بعد از حمد و ثناى الهى ، چنين آمده است : « بدان اى برادر كه قرآن داراى شأنى عظيم و منزلتى بلند است [ تا جايى كه گفته است : 
  ] ابو عبد اللّه محمد بن ابراهيم نعمانى در كتاب خود تفسير القرآن چنين گويد : ابن عقده از جعفى از ابن مهران از حسن بن على بن ابى حمزه بطائنى از پدرش و او از ابن جابر براى ما روايت كرد كه : از امام صادق عليه السّلام شنيدم كه مىفرمود : . . . » ؛ ظاهر اين تعبير اين است كه گردآورندهء رساله ، كسى جز نعمانى است ؛ زيرا او از كتاب نعمانى در تفسير نقل كرده است . پس معلوم مىشود كتاب نعمانى غير از اين رساله بوده است .\r\nافزون بر اين ، اسناد اين كتاب به دليل وجود بطائنى در ميان آنها ، بسيار ضعيف است . عياشى مىگويد : « از ابن فضال دربارهء او پرسيدم . گفت : دروغگويى ملعون است . من نقل حتى يك روايت از او را براى خود مجاز نمىدانم . همچنين مىگويد :\r\nمن از خداى خود شرم دارم كه از او روايتى نقل كنم » . « 3 »\r\nمحدّث نورى احتمال داده است اين رساله به منزلهء شرحى بر تفسير منسوب به على بن ابراهيم قمى نگاشته شده باشد . « 4 »\r\nامّا چگونه به نعمانى نسبت داده شده است ؟ شايد اين كتاب پرداختهء يكى از شاگردان نعمانى بوده و به نام استادش شايع شده باشد . به‌هرحال نويسندهء اين\r\n\r\n\r\n","description":"","footnote":"\r\n( 1 ) . معجم رجال الحديث ، ج 8 ، ص 75 و 79 .\r\n( 2 ) . الذريعه ، ج 24 ، ص 9 .\r\n( 3 ) . جامع الرواة ، ج 1 ، ص 208 .\r\n( 4 ) . فصل الخطاب ، ص 26 .\r\n","page_name":" 219 ","page_number":225},
  {"content":"\r\n\r\nرساله ، مشخص نيست اما انتساب اين رساله به سيد مرتضى نيز ، به احتمال قوى ، از مشابهت نام كاتب رساله با نام سيد نشأت يافته است ؛ چون هيچيك از نويسندگان كتب تراجم ، چنين كتابى را به سيد مرتضى نسبت نداده و در فهرست تأليفات زياد سيد نيز ذكر نشده است . از اين گذشته ، محتواى اين رساله با ديدگاه سيد در مسأله مصونيت قرآن از تحريف ، مخالفت صريح دارد .\r\nمحققان مدعىاند كه اين رساله به‌طور كامل و بدون هيچ تفاوت و تغييرى ، از رسالهء منسوب به نعمانى استنساخ شده است . « 1 » شايد نام شخصى كه اين رساله را استنساخ كرده است - اتفاقا - با نام سيد يكى بوده و در نتيجه ، چنين اشتباهى رخ داده است .\r\nدر پايان بايد گفت : رساله‌اى كه چنين وضعيتى دارد ( نويسنده و ناسخ آن نامشخّص است و سند آن صحيح نيست و هيچكس از بزرگان علم و حديث به توثيق آن رأى نداده و احدى از پيشوايان تحقيق بر اعتبار و سنديت آن تصريح نكرده است ) صلاحيت ندارد به‌عنوان مستند و منبع گزينش روايات تلقى گردد .\r\nالبته چنين نوشته‌هايى ، براى امثال محدث نورى كه مانند غريق ، به هر دستاويزى متشبث مىشوند مرجعيت دارد و به همين سبب است كه او جعبهء خالى خود ( رساله فصل الخطاب ) را با چنين گياهان هرز - كه بسيار سست و بىبنيادند - لبريز ساخته است . كتاب‌هاى ديگرى كه اينان براى اثبات تحريف به آنها تمسك كرده‌اند نيز حال و وصفى بهتر از اين رسالهء مجهول ندارند .\r\n2 . السقيفة نوشته سليم بن قيس هلالى ( م 90 ) ؛ سليم از اصحاب خاص امام امير مؤمنان عليه السّلام بود . او كتابى نگاشته بود كه در آن پاره‌اى از اسرار امامت و ولايت را جمع آورده بود . اين كتاب جزو نفيس‌ترين كتبى بوده كه شيعه در آن دوره از آن بهره‌مند بوده است . امّا بسيارى از محقّقان دربارهء اصلى يا بدلى بودن نسخهء موجود و متداول آن تشكيك كرده‌اند .\r\nشيخ مفيد مىگويد : « اين كتاب ، قابل اطمينان نبوده ، عمل به بيشتر مطالب آن\r\n\r\n\r\n","description":"","footnote":"\r\n( 1 ) . ر . ك : الذريعه ، ج 20 ، ص 155 .\r\n","page_name":" 220 ","page_number":226},
  {"content":"\r\n\r\nنيز جايز نيست ؛ زيرا در آن خلط و تدليس راه يافته است . براى هر ديندار سزاست كه به تمام آنچه در آن آمده عمل نكند و از تكيه بر آن و تقليد در روايت آن اجتناب ورزد » . « 1 »\r\nاين تشكيك بدان خاطر است كه نقل شده : وقتى حجّاج او را پى جست تا خونش را بريزد ، او فرار كرد و به ابان بن ابى عياش ( فيروز ) پناه برد . هنگام مرگ كتاب را به‌عنوان پاداش لطف ابان ، به او تسليم كرد . علامه در خلاصه آورده است : كتاب سليم تنها از ابان و از طريق او روايت شده است .\r\nاين ابان جزو تابعان و از صحابهء امام باقر و امام صادق عليهما السّلام بوده است . شيخ طوسى در رجال خود او را ضعيف دانسته است . ابن غضائرى نيز در حق او گفته كه :\r\n« ضعيف است و شايستهء التفات نيست » . اصحاب ، ابان را متهم ساخته‌اند به اينكه در كتاب سليم دست برده و آميزه و تخليط موجود در اين كتاب ، از آنجا ناشى شده است . چنان كه برخى ، كتاب را حتّى به خود ابان نسبت داده‌اند . ابن غضائرى مىگويد : « اصحاب ما كتاب سليم بن قيس هلالى را به ابان نسبت مىدهند » .\r\nشيخ طوسى ، كتاب سليم را از دو طريق روايت كرده است : 1 . طريق حماد بن عيسى و عثمان بن عيسى از ابان از سليم . 2 . طريق حماد از ابراهيم بن عمر يمانى از ابان از سليم .\r\nاستاد بزرگوار ، آيت اللّه خويى رحمه اللّه مىفرمايد : « طريق شيخ به كتاب سليم به هردو سند ضعيف است . شيخ مىگويد : ما به كتاب سليم بن قيس هلالى كه از طريق حماد بن عيسى روايت شده راه نداريم ؛ چون در اين طريق ابو سمينه ، محمد بن على صيرفى كه ضعيف و كذاب است ، قرار دارد » .\r\nاين كتاب به اختلاف نسخه‌ها مشهور است و شايد گذشت زمان و دست به دست شدن كتاب توسط نويسندگان آن را در معرض دستبرد آراء و افكار گوناگون قرار داده است . پديده‌اى كه در هر كتابى كه مصنف ، خود ، به انتشار آن موفق نشود\r\n\r\n\r\n","description":"","footnote":"\r\n( 1 ) . تصحيح الاعتقاد ، ص 150 - 149 .\r\n","page_name":" 221 ","page_number":227},
  {"content":"\r\n\r\nو اين كار پس از وفات او به دست ديگران انجام يابد ، قابل تحقق است .\r\nمحقق تهرانى مىگويد : « من نسخه‌هاى اين كتاب را از سه جهت متفاوت يافته‌ام :\r\n1 . تفاوت در سندهاى ذكر شده در آغاز نسخه‌هاى آن ، 2 . تفاوت در چگونگى ترتيب و نظم احاديث ، 3 . تفاوت در تعداد احاديث » .\r\nجهت چهارمى كه بعضى از محققان در مقدمهء اين كتاب آورده‌اند اين است :\r\nاحاديث بسيارى از سليم روايت شده است و علامه مجلسى - در مجلدات مختلف بحار - و ديگر بزرگان نيز در كتاب‌هاى خود ( مثل كلينى ، صدوق ، حلّى در مختصر بصائر الدرجات ، ابن عبد الوهاب در عيون المعجزات ، صفار در بصائر و ديگران در آثار مربوط ) آورده‌اند ؛ با اين حال ، هيچيك از آنها در نسخه‌هايى كنونى كتاب سليم نيامده است . بسيارى از اين احاديث از طريقى غير از ابان و مستقيما از خود سليم نقل شده است و اين خود مسألهء تصرف ابان در كتاب سليم را تأكيد مىنمايد . و سرانجام بايد گفت : اين كتاب به صورت مقطّع ( بريده بريده ) وضع شده است ؛ چون لابلاى آن مكررا چنين آمده است : « و از ابان بن ابى عياش از سليم بن قيس هلالى ، شنيدم . . . » بنابراين ، احتمال اينكه اين كتاب ساخته و پرداخته ابان بوده و او خود اين كتاب را به اين سبك قرار داده و از آن كاسته يا بر آن افزوده باشد ، احتمالى قوى مىنمايد . پس استناد اين كتاب - با وضعيت فعلى آن - به ابان صحيحتر مىنمايد تا به سليم ؛ هرچند اصل كتاب از سليم است .\r\nبنابراين نمىتوان سخنان باور نكردنى و خلاف مشهورى را كه در اين كتاب ديده مىشود به سليم نسبت داد .\r\nبارى آنچه پيشواى تحقيق ، شيخ مفيد قدّس سرّه دربارهء اين كتاب گفته ، صحيح است . او چنين گفته است : « اين كتاب قابل اطمينان نيست ؛ عمل كردن به اكثر آن جايز نمىباشد ؛ در آن تخليط و دستبرد راه يافته است ؛ براى اهل دين سزاوار است كه از عمل به همهء آنچه در اين كتاب است اجتناب نمايند و بر همهء مطالب آن تكيه نكنند و از تقليد در روايت به آن بپرهيزند » . « 1 »\r\n\r\n\r\n","description":"","footnote":"\r\n( 1 ) . ر . ك : معجم رجال الحديث ، ج 1 ، ص 142 - 141 و ج 8 ، ص 228 - 216 . الذريعه ، ج 2 ، ص 159 - 152 .\r\nمقدمهء كتاب سليم بن قيس ، ص 39 - 19 . ابن نديم ، الفهرست ، ص 321 .\r\n","page_name":" 222 ","page_number":228},
  {"content":"\r\n\r\n3 . قرائات نوشته احمد بن محمد سيّارى ( م 268 ) ؛ شيخ مىگويد :\r\n« احمد بن محمد بن سيّار كاتب ، از كاتبان آل طاهر ، فردى سست روايت ، بددين و كثير المراسيل ( پردروغ ) است » .\r\nابن غضائرى مىگويد : « او ( سيار ) بسيار ضعيف ، غلوكننده و تحريفگر است » .\r\nمحمد بن على بن محبوب نيز در كتاب النوادر المصنّفه گفته است كه او قائل به تناسخ ارواح بوده است . « 1 » اين كتاب ( قرائات ) چنان كه شيخ حسن بن سليمان حلّى در مختصر البصائر گفته است به التنزيل و التحريف معروف است و اين عنوان با توجه به محتواى كتاب ، از عنوان مربوط به قرائات نزديك‌تر مىنمايد .\r\nمحدث نورى يك نسخه از آن را در اختيار داشته و در مستدرك الوسائل از آن نقل كرده است . « 2 »\r\nنسخه‌اى زيراكس شده از اين كتاب نزد ماست . محدّثان قمى نيز در كتب حديث خود تمام رواياتى را كه از طريق سيارى نقل شده حذف مىكرده‌اند ؛ پس سزاوار است اصحاب به كتب او تكيه ننمايند .\r\n4 . تفسير ابو الجارود زياد بن منذر معروف به سرحوب ( م 150 ) ؛ قبلا يادآور شديم كه او پيشواى جاروديه - كه به سرحوبيّه نيز موسومند - بوده است . كشّى مىگويد : « ابو جارود در ظاهر و باطن كور بوده است » .\r\nنقل شده است كه امام صادق عليه السّلام فرمود : « خدا او را لعنت كند ؛ نابينا و كوردل بوده است » . محمد بن سنان دربارهء او گفته است : « ابو جارود پيش از مرگ ، شراب نوشيد و ولايت كافران را پذيرفت » . « 3 »\r\nامّا تفسير او همان است كه ابو سهل كثير بن عياش قطان از او روايت كرده است .\r\nطريق شيخ و نجاشى در تفسير ابو جارود به ابو سهل منتهى مىگردد . شيخ مىگويد :\r\n« ابو سهل ضعيف است » . « 4 »\r\n5 . تفسير على بن ابراهيم قمى ( م 329 ) ؛ پيش از اين گفته شد كه اين تفسير منسوب به اوست ، نه نوشتهء او . در واقع آميزه‌اى است از املائات او به شاگردش\r\n\r\n\r\n","description":"","footnote":"\r\n( 1 ) . معجم رجال الحديث ، ج 2 ، ص 284 - 282 .\r\n( 2 ) . الذريعه ، ج 17 ، ص 52 .\r\n( 3 ) . ابن نديم ، الفهرست ، ص 267 .\r\n( 4 ) . معجم رجال الحديث ، ج 7 ، ص 322 .\r\n","page_name":" 223 ","page_number":229},
  {"content":"\r\n\r\nابو الفضل عباس بن محمد علوى و بخش زيادى از تفسير ابو جارود كه ابو الفضل آن را بدان ضميمه كرده و با رواياتى از پيش خود تكميل نموده است . او براى اين تفسير مقدمه‌اى نوشته و در آن مختصرى از روايات منسوب به امير مؤمنان عليه السّلام دربارهء آيات قرآن را آورده است و صاحب تفسير منسوب به نعمانى نيز - چنان‌كه گذشت - آن را شرح و بسط داده است .\r\nابو الفضل علوى رواياتى را كه از امام صادق عليه السّلام در تفسير قرآن نقل كرده از استاد خود قمى برگرفته و تفسير ابو جارود را كه از امام باقر عليه السّلام روايت شده به آن منضم ساخته و براى تكميل فايدهء كتاب ، رواياتى ديگر از مشايخ روايى خود را به اين مجموعه افزوده است . بنابراين ، تفسير قمى آميزه‌اى است از روايات قمى و ابو جارود و روايات ديگرى كه خود ابو الفضل آنها را روايت كرده است .\r\nاز آنچه گفتيم روشن مىگردد كه اين تفسير - به شكل موجود - ساختهء ابو الفضل علوى است . با اين حال او بدان جهت كه در روايات اين تفسير ، بيشتر از استادش قمى بهره برده ، كتاب را به او نسبت داده است . محقق تهرانى مىگويد : « تصرف ابو الفضل - مربوط به قسمت عمدهء قرآن يعنى - از آغاز سورهء آل عمران تا آخر قرآن است » . « 1 » اين تفسير با اين عبارت آغاز مىشود : « ابو الفضل عباس بن محمد بن قاسم بن حمزة بن موسى بن جعفر عليه السّلام براى من روايت كرد كه :\r\nابو الحسن على بن ابراهيم براى ما حديث گفت . . . » . گويندهء جملهء « براى من روايت كرد » چه كسى است ؟ و ابو الفضل عباس علوى - كه از استاد خود قمى روايت كرده است - كيست ؟\r\nپس در اينجا دو شخص مجهولند 1 . كسى كه از ابو الفضل علوى روايت كرده است « 2 » 2 . خود ابو الفضل ؛ چون هيچيك از صاحبان كتب تراجم از او به مدح يا\r\n\r\n\r\n","description":"","footnote":"\r\n( 1 ) . الذريعه ، ج 4 ، ص 302 و 303 .\r\n( 2 ) . استاد سيد موسى زنجانى - از دانشمندان معاصر - احتمال داده است گويندهء « حدثنى : براى من حديث گفت » شخصى به نام على بن حاتم فرزند ابو حاتم قزوينى باشد كه از افراد ضعيف الحال ، بسيار روايت كرده است ؛ زيرا تمامى آنان كه وى از ايشان روايت كرده است جزو اسناد اين تفسيرند ؛ لذا به نظر مىرسد كه راوى اوّلى اين تفسير از ابو الفضل ، همين على بن حاتم ضعيف الحال و سست روايت باشد .\r\n","page_name":" 224 ","page_number":230},
  {"content":"\r\n\r\nمذمت ياد نكرده‌اند و تنها چيزىكه دربارهء او در دست است اين است كه او از نوادگان حمزه فرزند امام موسى بن جعفر عليه السّلام است . او از علويان بوده و ممكن است از شاگردان على بن ابراهيم قمى بوده باشد ؛ پس همانگونه كه هويت شخص نخست و نسب او مجهول است ابو الفضل عباس علوى نيز در كتب رجال ناشناخته مانده است . بنابراين اسناد اين تفسير ، بريده يا اصطلاحا مجهول است ، و چنين تأليفى نزد ارباب حديث از درجهء اعتبار ساقط است .\r\n6 . الاستغاثه تأليف على بن احمد كوفى ( م 352 ) ؛ نجاشى مىگويد : « او خود مدعى بود كه از آل ابو طالب است . در آخر عمر به غلوّ گراييد و مذهب او فاسد گشت . او كتب فراوانى نگاشت امّا بيشتر آنها كم‌مايه و بىارج است . چنان كه شيخ آورده ، اين كتاب ( الاستغاثه ) جزو اين دسته است . شيخ مىگويد : او امامى و در مسير صواب بوده است و كتاب‌هاى خوبى از جمله كتب اوصياء و فقه به سبك كتاب مزنى را نگاشت ؛ امّا در پايان به انحراف و تخليط دچار گشت و مذهب پنج تن را رواج داد و كتابى در غلو و تخليط تأليف كرد . نبشتارى نيز در اين زمينه دارد » .\r\nابن غضائرى مىگويد : « دروغگو ، غلوكننده و بدعتگزار بوده است . كتاب‌هاى زيادى از او ديدم كه شايستهء توجه نيست » .\r\nعلامه مىگويد : « معناى تخميس نزد غلاة اين است كه سلمان فارسى و مقداد و عمار و ابو ذر و عمرو بن اميه ضمرى از طرف خداوند زمامدار مصالح جهان شده‌اند » . استاد ارجمند ، آيت اللّه خويى مىگويد : « طريق شيخ به او ، مجهول است » . « 1 »\r\n7 . احتجاج نوشته طبرسى ؛ قبلا ياد كرديم كه اين كتاب با اين نام به طبرسى ( طبرس در واقع معرّب تفرش است ) منسوب است . « 2 » اما اين طبرسى كيست ؟ سيد محمد بحر العلوم در مقدمهء اين كتاب شش تن از شخصيت‌هاى معروف را نام مىبرد كه محتمل است اين كتاب منسوب به آنان باشد :\r\n1 . ابو منصور ، احمد بن على بن ابى طالب طبرسى ( م 620 ) . سيد ابن طاووس در\r\n\r\n\r\n","description":"","footnote":"\r\n( 1 ) . معجم رجال الحديث ، ج 11 ، ص 247 - 246 .\r\n( 2 ) . ر . ك : حاشيهء تصحيح الاعتقاد ، ص 126 .\r\n","page_name":" 225 ","page_number":231},
  {"content":"\r\n\r\nكتاب كشف المحجه اين كتاب را به او نسبت داده است . 2 . ابو على ، فضل بن حسن بن فضل طبرسى ( م 548 ) صاحب تفسير مجمع البيان . نويسندهء كتاب غوالى و محدث استرآبادى و نيز ابن ابى جمهور احسائى در كتاب مجلّى اين نظر را اختيار كرده‌اند . 3 . ابو نصر ، حسن بن فضل بن حسن صاحب كتاب مكارم الاخلاق فرزند امين الاسلام طبرسى صاحب تفسير مجمع البيان . 4 . ابو فضل ، على بن حسن بن فضل ، نوهء صاحب تفسير مجمع البيان . كتاب نثر اللئالى و كتاب مشكاة الانوار - كه آن را به منظور تكميل كتاب پدر خود مكارم الاخلاق نگاشته است - از اوست . 5 . ابو على ، محمد بن فضل طبرسى از شاگردان شيخ طوسى .\r\n6 . ابو على ، حسن بن على بن محمد طبرسى معاصر خواجه نصير الدين طوسى .\r\nاما دربارهء خود كتاب بايد دانست كه مطالب آن مرسل و بدون اسناد است و بيشتر آن آميخته‌اى است از روايات نقلى و استدلال‌هاى عقلى كه تنها مىتوان به خود استدلال‌ها اعتماد كرد نه به اسناد آنها . به همين دليل ، علما از اعتماد به روايات اين كتاب منع نموده و به عقلانى بودن متون روايات توجه كرده‌اند نه نقلى بودن آنها ؛ و اين مسأله ، از منزلت كتاب - به‌عنوان سند روايتى حوادث تاريخى پيشين - مىكاهد . شايد هم مؤلف از روى تعمد نام خود را در كتاب مخفى نگاه داشته است . او در سبب تأليف آن گفته است كه مىخواهد با ترغيب شيعيان ، آنان را به طريق مجادلهء پسنديده رهنمون گرداند ؛ بدين منظور انواع جدل را در زمينه‌هاى مختلف دينى آورده و همه يا بعضى از آنها را براى ترويج اين راه به بزرگان نسبت داده است . او مىگويد : « اسناد بيشتر اخبارى را كه ياد كرده‌ايم نياورده‌ايم ؛ يا به دليل وجود اجماع بر آن ، يا به علت موافقت آن با دليل عقلى و يا به دليل اشتهار آن در كتب سير و حديث » . بنابراين ، اين كتاب به كتابى كلامى شبيه‌تر است تا كتابى حديثى يا تاريخى ، و استدلال عقلى در آن ، بيشتر از نقل است . از جملهء اين جدل‌ها ، استدلال‌هاى فراوانى است كه نويسنده براى جواب دادن به سؤال‌هاى ملحدى كه مىپنداشته قرآن دچار تناقض است آورده است .\r\nاو اين گفتگو را به امير مؤمنان ، على عليه السّلام نسبت داده است . حال آنكه احتمالا سؤال‌هايى فرضى است كه براى آگاه نمودن به چگونگى استدلال و مجادلهء احسن ،\r\n\r\n","description":"","footnote":"","page_name":" 226 ","page_number":232},
  {"content":"\r\n\r\nآورده است ؛ هرچند در لابه‌لاى آن ، بخش‌هايى از روايات آمده است و بدين جهت ، او تنها كسى است كه اين روايات را با اين تفصيل و درهم‌ريختگى و تركيب نامناسب آورده است . « 1 »\r\n8 . تفسير منسوب به امام حسن عسكرى ؛ اين تفسير بريده و منقطع و در آن ، تفسير فاتحة الكتاب و برش‌هايى از آيات سورهء بقره تا آيهء شمارهء 282 - كه طولانىترين آيهء قرآن است - تا عبارت  « وَ لا يَأْبَ الشُّهَداءُ إِذا ما دُعُوا »  آمده است :\r\nگردآورندگان آن دو نفرند ( كه بر حسب روايت صدوق : به نام‌هاى ابو يعقوب يوسف بن محمد بن زياد و ابو الحسن على بن محمد بن سيار مىباشند ) . گفته‌اند كه اين تفسير ، به املاى امام حسن عسكرى عليه السّلام گرد آمده است ؛ به اين ترتيب كه اين دو در طى 7 سال كه به محضر امام عليه السّلام رفت‌وآمد مىكردند هرآنچه امام در زمينهء تفسير فرموده است نگاشته‌اند . اين دو تن از فرزندان ثروتمندان استرآباد بوده‌اند كه امير ، داعى الى الحق ، پيشواى زيديه در استرآباد ، اموال ايشان را ضبط نموده بود .\r\nوالدين ايشان با خانوادهء خود به سوى عراق رهسپار و به سامراء وارد شدند .\r\nامام عليه السّلام ايشان را پذيرفت و براى گشايش كارشان دعا كرد . بعد از آنكه مژدهء آزاد شدن اموالشان به ايشان رسيد ، نزد امام عليه السّلام آمدند و اجازهء مراجعت به ديار خود ، استرآباد ، را خواستند . امام عليه السّلام از آنان خواست تا دو فرزند خود براى فراگيرى علم نزد او وانهند و آنان نيز امتثال امر كردند . اين دو نفر ، ملازم محضر امام عليه السّلام شدند و تا مدت 7 سال ، هرروز به خانهء امام آمد و شد داشتند .\r\nابو الحسن محمد بن قاسم خطيب و معروف به مفسر استرآبادى از اين دو تن روايت كرده است و اين همان طريق ابو جعفر صدوق به اين تفسير است . « 2 »\r\nبارى ، وثاقت خطيب استرآبادى ثابت نشده است . افزون بر اين ، حال ابو يعقوب و ابو الحسن - راويان تفسير - نيز مجهول است . پس اين سه شخص كه مصدر اين كتاب هستند مجهول و ناشناسند .\r\n\r\n\r\n","description":"","footnote":"\r\n( 1 ) . الاحتجاج ، ج 1 ، ص 384 - 358 . حديث مربوط به آيات موهم تناقض را به‌طور مختصر و مستند در كتاب توحيد صدوق ، ص 270 - 255 مىتوان يافت و مجلسى هردو را در بحار الانوار ، ج 90 ، ص 98 و 142 - 127 آورده است .\r\n( 2 ) . الذريعه ، ج 4 ، ص 285 .\r\n","page_name":" 227 ","page_number":233},
  {"content":"\r\n\r\nابن غضائرى مىگويد : « محمد بن قاسم مفسر استرآبادى ضعيف و دروغگوست .\r\nابو جعفر تفسيرى به روايت دو شخص مجهول از او نقل كرده است . تفسير سهل ديباجى از پدرش نيز با احاديثى ناروا و باورنكردنى جعل شده است » .\r\nاستاد ارجمند آيت اللّه خويى مىگويد : « محمد بن قاسم از طرف هيچيك از پيشينيان حتى صدوق كه از او فراوان روايت كرده توثيق نشده است . ابن غضائرى نيز او را ضعيف دانسته و از متأخران علامه و سيد داماد و ديگران ، او را تضعيف نموده‌اند . . . در واقع ، اين شخص مجهول الحال است ؛ نه وثاقتش براى ما ثابت شده است و نه ضعفش ؛ و فزونى روايت صدوق از او ، به‌ويژه آنكه فزونى در كتاب‌هاى ديگرش ، غير كتاب فقيه ، دليل بر وثاقت او نيست . به‌هرحال تفسير منسوب به امام عسكرى عليه السّلام به روايت او ثابت نشده است » . « 1 » آقاى خويى مىگويد : « از اين گذشته ، هركس به اين تفسير بنگرد ، در جعلى بودن آن ترديدى به خود راه نمىدهد ؛ زيرا نگارش كتابى مانند آن ، شايستهء عالمى محقق نيست تا چه رسد به امام - كه حجت خداوند بر خلائق است » . « 2 »\r\n9 . تفاسيرى كه سند آنها بريده است ؛ تفاسير بلندمرتبه‌اى است كه انديشمندان نامى آنها را نگاشته‌اند ، امّا متأسفانه نسخه‌هاى اصلى آن از بين رفته و آنچه باقى مانده است مختصرى است كه سند آن حذف شده و بسا احاديث آن كه دچار دستبرد و به هم‌ريختگى شده است و اين مسايل سبب شده كه اصالت بيشتر آنها از بين برود . در اينجا نمونه‌هايى از اين تفاسير را مىآوريم :\r\n1 . تفسير ابو نضر محمد بن مسعود ، ابن عياش سلمى سمرقندى ( م 320 ) معروف به تفسير عياشى كه بعضى از نسّاخان به هدف اختصار ، اسانيد روايات آن را حذف كرده‌اند .\r\nعلامه مجلسى مىگويد : « كسى كه اين اسناد را حذف كرده است ، عذرى بدتر از گناه آورده است ؛ مىگويد : به اسناد اين تفسير نظر افكندم و بدان راغب بودم ؛ به دنبال كسى كه آن را از مصنف يا كسى ديگرى شنيده باشد گشتم ؛ اما در ديار ما\r\n\r\n\r\n","description":"","footnote":"\r\n( 1 ) . معجم رجال الحديث ، ج 17 ، ص 156 و 157 .\r\n( 2 ) . همان ، ج 12 ، ص 147 .\r\n","page_name":" 228 ","page_number":234},
  {"content":"\r\n\r\nهيچكس را كه خود شنيده باشد يا از مصنّف اجازهء نقل داشته باشد نيافتم .\r\nبنابراين ، سندهاى آن را حذف كردم و مابقى را همان‌طور كه بود نگاشتم تا بر نسّاخان و خوانندگان آسان نمايد . اگر از اين پس كسى را بيابم كه از طريق سماع يا اجازه از مصنف اخذ نموده باشد ، اسانيد را چنانچه مصنف نگاشته است ذكر خواهم كرد . با اين حال از اين تفسير بريده تنها نيمهء آن - تا آخر سورهء كهف - باقى مانده است » . « 1 »\r\n2 . تفسير فرات بن ابراهيم بن فرات كوفى ( م حدود 300 ) كه تنها بر روايات رسيده از ائمه عليهم السّلام بسنده نموده است و فراوان از حسين بن سعيد كوفى اهوازى ساكن و متوفاى قم كه از اصحاب امام رضا ، امام جواد و امام هادى عليهم السّلام روايت كرده است .\r\nهمچنين از جعفر بن محمد فزارى و عبيد بن كثير عامرى و از استادان ديگر خود ( چنان كه بيش از صد استاد داشته است كه همگى از راويان احاديث ما بوده‌اند ) روايت كرده است ؛ اما نام يا ترجمه‌اى از احوال بيشتر اين افراد در كتب رجاليهء ما نيامده است ؛ چنان كه از خود فرات نيز - خوب يا بد - ذكرى به ميان نيامده است .\r\nمحقق تهرانى مىگويد : « جاى بسى تأسف است كه بعضى به عمد بيشتر اين اسانيد را حذف و به مقدارى ناچيز مثلا : « فرات از حسين بن سعيد معنعنا « 2 » از فلان » بسنده كرده است . همچنين در غالب اسناد با ذكر « معنعنا » خواسته است بگويد كه اين روايت مسند و معنعن بوده امّا او براى رعايت اختصار اسناد آن را حذف كرده است » . « 3 »\r\n3 . تفسير محمد بن عباس ماهيار معروف به ابن حجام ( م حدود 330 ) . او شخص ثقه و درست‌كردار بوده و كتابى به نام « ما نزل من القرآن في أهل البيت عليهم السلام » تأليف كرده است . نجاشى مىگويد : « گروهى از اصحاب ما مىگويند : تا كنون دربارهء اين موضوع ، چنين كتابى نگاشته نشده است . گفته‌اند : اين كتاب ، هزار ورق بوده است » « 4 » و طريق شيخ به آن صحيح است . اما هيچيك از محققان متأخر\r\n\r\n\r\n","description":"","footnote":"\r\n( 1 ) . ر . ك : الذريعه ، ج 4 ، ص 295 .\r\n( 2 ) . عبارت « معنعن » اصطلاحى است به‌معناى : فلانى از فلانى از فلانى . . . روايت كرد .\r\n( 3 ) . الذريعه ، ج 4 ، ص 298 .\r\n( 4 ) . معجم رجال الحديث ، ج 16 ، ص 198 .\r\n","page_name":" 229 ","page_number":235},
  {"content":"\r\n\r\nاين تفسير را نديده است . ظاهر سخن نجاشى مىرساند كه او خود نيز آن را نديده و مقدار حجم آن را از زبان ديگران نقل كرده است .\r\nمحقق تهرانى مىگويد : « سيد شرف الدين در كتاب تأويل الآيات الظاهره از او نقل كرده است و او شرف الدين شاگرد محقق كركى ( م 940 ) است ؛ بنابراين به‌نظر مىرسد اين كتاب تا آن زمان باقى بوده است ، امّا پس از آن ، كسى از سرنوشت آن آگاه نيست » . سيد شرف الدين - بعد از اينكه از گروهى از اصحاب ما نقل كرده كه كتابى به پايهء اين كتاب تأليف نشده است - مىگويد : « من همهء اين كتاب را نديده و از آن آگاهى نيافته‌ام ؛ تنها نيمى از آن را - از آيهء  « وَ إِنْ كادُوا لَيَفْتِنُونَكَ عَنِ الَّذِي أَوْحَيْنا إِلَيْكَ لِتَفْتَرِيَ عَلَيْنا غَيْرَهُ . . . »  « 1 » تا آخر قرآن - ديده‌ام » . « 2 » على بن طاووس در رسالهء محاسبة النفس از او نقل كرده است و چنان كه در كتاب اليقين آورده ، كتاب مورد بحث - از نظر او - كامل بوده و مىگويد : آن كتاب ، ده جزء در دو جلد بزرگ است . ابن طاووس مىگويد : « احاديث آن را از طريق بزرگان اهل سنت روايت كرده است تا حجت را تمام كند » . محقق تهرانى مىگويد : « ابن طاووس در اليقين رواياتى را از هردو مجلد آن ياد كرده است » . « 3 »\r\nولى اين نكته بر محدث نورى مشتبه شده است . او با وساطت شيخ شرف الدين نجفى ، در كتاب تأويل الآيات الباهره رواياتى را كه به نظر دلالت بر تحريف دارد ، به گمان اينكه جزو تفسير ماهيار است ، نقل كرده است . « 4 » و اين خلط شگفت‌آورى است ، چون كسى كه از تفسير ماهيار نقل كرده سيد شرف الدين استرآبادى در كتاب تأويل الآيات الظاهره است ؛ در حالىكه كتاب تأويل الآيات الباهره ، ترجمهء فارسى كتاب شرف الدين است كه نگارش آن - چنان كه در پايان كتاب تصريح شده است - « 5 » توسط شيخ محمد تقى معروف به آقا نجفى اصفهانى ( م 1332 ) - كه از\r\n\r\n\r\n","description":"","footnote":"\r\n( 1 ) . اسراء 17 : 73 .\r\n( 2 ) . تأويل الآيات الظاهره ، ج 1 ، ص 284 . اين كتاب اخيرا در دو جلد به شكل زيبا چاپ شده است .\r\n( 3 ) . الذريعه ، ج 3 ، ص 304 - 303 ، شمارهء 1129 و ج 19 ، ص 30 - 29 .\r\n( 4 ) . فصل الخطاب ، ص 237 و 238 ، شماره 14 ، از دليل يازدهم و جاهاى ديگر . قبل از او ، نويسندهء « أمل الأمل » مرتكب اين اشتباه شده و صاحب رياض او را تخطئه كرده است . ر . ك : الذريعه ، ج 3 ، ص 305 .\r\n( 5 ) . مىگويد : « از ترجمه اين كتاب در شب جمعه 13 جمادى الاول سال 1297 ه فارغ شدم » .\r\n","page_name":" 230 ","page_number":236},
  {"content":"\r\n\r\nشخصيت‌هاى برجستهء عصر خود در اصفهان و داراى نفوذ بوده - انجام گرفته است . آغاز كتاب او و نيز عنوانى كه ناشران بر آن نهاده‌اند گروهى را به گمان انداخته است كه كتاب تأليف اوست . به همين علت مطلب بر بسيارى مشتبه شده ؛ همانگونه كه نام كتاب و نام مؤلف آن بر محدث نورى مشتبه شده است . « 1 »\r\nاكنون اهم رواياتى را كه محدث نورى به استناد آنها مدعى تحريف شده است به اختصار از نظر مىگذرانيم . اين گونه روايات دو دسته‌اند : بعضى به‌طور عام ، بر تحريف و بعضى به‌طور خاص ، بر مواضع تحريف دلالت مىكنند .\r\n\r\nهفت دسته روايات مورد استناد محدث نورى\r\nرواياتى كه محدث نورى دربارهء تحريف آورده ، بيش از هزار و صد ( 1122 ) حديث است . اعم‌از رواياتى كه از نگاه او به صورت عام دلالت بر تحريف دارد كه شامل 61 روايت است و رواياتى كه به دلالت خاص و به صورت صريح بر تحريف دلالت دارد كه شامل 1061 روايت است ؛ امّا عمدهء اين روايت‌ها را از منابعى نقل كرده كه اعتبار چندانى ندارند ؛ يعنى كتاب‌ها و نگاشته‌هايى كه در بحث پيشين از آن ياد كرديم كه جملگى يا مجهولند يا بريده و يا جعلى و بىاساس . اگر روايت‌هايى را كه او از اين كتاب‌هاى بىاساس نقل كرده - كه بيش از هشتصد ( 815 ) روايت است - از آنها كسر كنيم نزديك به سيصد ( 307 ) حديث باقى مىماند . بسيارى از اينها به اختلاف قرائت باز مىگردد ؛ به‌ويژه رواياتى كه از مجمع البيان طبرسى نقل كرده و 107 مورد است . اينك نمونه‌هايى از اين روايات :\r\n1 . روايت كرده است كه : على عليه السّلام واژهء  « فَوَسَطْنَ »  « 2 » با تشديد سين قرائت كرده است . 2 . كسائى واژهء  « يَرَهُ »  « 3 » را به ضم ياء قرائت كرده و در روايت على عليه السّلام نيز چنين بوده است . 3 . پيامبر صلّى اللّه عليه و آله و نيز عروة بن زبير عبارت  « ما وَدَّعَكَ »  « 4 » را به تخفيف دال ( بدون تشديد ) قرائت كرده است . 4 . اهل مدينه و ابن عامر ، در سوره شمس چنين\r\n\r\n\r\n","description":"","footnote":"\r\n( 1 ) . در كتاب مستدرك الوسائل ( ج 1 ، ص 279 ، شمارهء 11 ) نيز اين اشتباه رخ داده است .\r\n( 2 ) . عاديات 100 : 5 .\r\n( 3 ) . زلزال 99 : 7 و 8 .\r\n( 4 ) . ضحى 93 : 3 .\r\n","page_name":" 231 ","page_number":237},
  {"content":"\r\n\r\nقرائت كرده‌اند : « فلا يخاف عقبيها » ؛ « 1 » اين قرائت از امام صادق عليه السّلام نيز روايت شده است . 5 . كسائى و يعقوب و سهل :  « وَ لا يُوثِقُ »  « 2 » را به فتح ثاء قرائت كرده‌اند و در روايتى از ابو قلّابه آمده است كه پيامبر صلّى اللّه عليه و آله به همين وجه قرائت نموده است . و نيز رواياتى از اين دست كه دربارهء قرائت قرآن از ائمه عليهم السّلام نقل شده است . اين دسته ، چون اولا به طريق خبر واحد نقل شده‌اند حجيت ندارند و ثانيا ارتباطى به مسألهء تحريف اصطلاحى ندارند .\r\nاينك بقيه رواياتى را كه از ديدگاه نورى دلالت بر تحريف دارد از نظر مىگذرانيم :\r\nاين گروه شامل حدود دويست روايت است كه محدث نورى آنها را در فصل الخطاب از كتب معتبره نقل كرده و دليل بر وقوع تحريف در قرآن دانسته است . اين روايات ، هفت دسته‌اند :\r\nدستهء اول ؛ روايات تفسيرى كه به منظور توضيح آيه يا بيان شأن نزول يا تأويل آن و يا تعيين مصداقى از مصاديق بارزى كه آيه به عموم خود بر آن منطبق است ، آمده است . عادت گذشتگان بر اين بوده كه شرح را با اصل درآميزند تا موارد ابهام آيه روشن گردد و امر بر كسى مشتبه نشود . اين نوع بخش عظيمى از اين روايات را در بر دارد . اكنون نمونه‌هايى از آن را بيان مىكنيم :\r\n1 . ثقة الاسلام كلينى روايت كرده كه على عليه السّلام چنين قرائت كرده است :  « وَ إِذا تَوَلَّى سَعى فِي الْأَرْضِ لِيُفْسِدَ فِيها وَ يُهْلِكَ الْحَرْثَ وَ النَّسْلَ ؛  « 3 » و چون برگردد كوشش مىكند كه در زمين فساد نمايد و كشت و نسل را نابود سازد » و به دنبال آن آورده است : « بظلمه و سوء سيرته » ؛ « 4 » براى آنكه سبب هلاكت را بيان كند ، كه همانا ارتكاب ستم و بدرفتارى او نيت در تدبير امور بوده است .\r\n2 . نيز همو در خصوص آيهء شريفهء  « أُولئِكَ الَّذِينَ يَعْلَمُ اللَّهُ ما فِي قُلُوبِهِمْ فَأَعْرِضْ عَنْهُمْ وَ عِظْهُمْ وَ قُلْ لَهُمْ فِي أَنْفُسِهِمْ قَوْلًا بَلِيغاً ؛  « 5 » اينان همان كسانى هستند كه خدا مىداند چه در دل دارند . پس ، از آنان روى برتاب و [ لى 
  ] پندشان ده ، و با آنان سخنى رسا كه در\r\n\r\n\r\n","description":"","footnote":"\r\n( 1 ) . آيه چنين است :  « وَ لا يَخافُ عُقْباها » .  شمس 91 : 15 .\r\n( 2 ) . فجر 89 : 26 .\r\n( 3 ) . بقره 2 : 205 .\r\n( 4 ) . الكافى ، ج 8 ، ص 289 ، شمارهء 435 .\r\n( 5 ) . نساء 4 : 63 .\r\n","page_name":" 232 ","page_number":238},
  {"content":"\r\n\r\nدلشان [ مؤثر 
  ] افتد بگوى » . روايت كرده است كه امام موسى بن جعفر عليه السّلام پس از تلاوت اين آيه ، تا  « فَأَعْرِضْ عَنْهُمْ »  افزوده است : « فقد سبقت عليهم كلمة الشقاء و سبق لهم العذاب » و سپس بقيهء آيه را خوانده است . « 1 »\r\nمحدّث نورى مىگويد : « ظاهر سياق روايت اين است كه عبارت افزوده شده ، جزو قرآن بوده است نه تفسير آن » . او اين جمله را در رد نظر علامه مجلسى - كه در صورت درستى روايت احتمال داده كه مقصود امام تفسير آيه بوده است ؛ يعنى خداوند به علت پيشى گرفتن كلمهء شقاوت و تقدير عذاب ، به روىگردانى از ايشان فرمان داده آورده است . « 2 » بايد گفت : سياق روايت موافق ديدگاه مجلسى است كه به جايگاه‌هاى بايستهء كلام ائمه آگاه است نه كسى چون محدث نورى كه سستى آراء و استدلال‌هايش آشكار است .\r\n3 . از امام صادق عليه السّلام روايت شده كه در آيهء شريفه :  « ثُمَّ لا يَجِدُوا فِي أَنْفُسِهِمْ حَرَجاً مِمَّا قَضَيْتَ وَ يُسَلِّمُوا تَسْلِيماً ؛  « 3 » سپس از حكمى كه كرده‌اى در دل‌هايشان احساس ناراحتى [ و ترديد 
  ] نكنند ، و كاملا سر تسليم فرود آورند » چنين قرائت كرده است :\r\n« مما قضيت من أمر الولاية و يسلّموا اللّه الطاعة تسليما » « 4 » و ظاهرا مقصود از اين جمله ، تفسير و تبيين مواضع تقدير در كلام ، بر طبق ارادهء متكلم است و ما در نيافتيم چگونه اين حديث مىتواند مستمسك مدعيان تحريف باشد ؟\r\n4 . آيهء شريفهء :  « وَ لَوْ أَنَّا كَتَبْنا عَلَيْهِمْ أَنِ اقْتُلُوا أَنْفُسَكُمْ أَوِ اخْرُجُوا مِنْ دِيارِكُمْ ما فَعَلُوهُ إِلَّا قَلِيلٌ مِنْهُمْ وَ لَوْ أَنَّهُمْ فَعَلُوا ما يُوعَظُونَ بِهِ لَكانَ خَيْراً لَهُمْ وَ أَشَدَّ تَثْبِيتاً ؛  « 5 » و اگر بر آنان مقرر مىكرديم كه تن به كشتن دهيد ، يا از خانه‌هاى خود به درآييد ، جز اندكى از ايشان آن را به كار نمىبستند ، و اگر آنان آنچه را بدان پند داده مىشوند به كار مىبستند ، قطعا بر ايشان بهتر و در ثبات قدم ايشان مؤثر بود » در حق اهل كتاب كه به دشمنى با پيامبر صلّى اللّه عليه و آله برخاسته و به رهبرى ايشان تن درنمىدادند نازل شده است ؛ ولى روايت شده كه امام صادق عليه السّلام آن را بر هركسى كه مخالف حكم اسلام باشد و با امر امام و\r\n\r\n\r\n","description":"","footnote":"\r\n( 1 ) . الكافى ، ج 8 ، ص 184 ، شماره 211 .\r\n( 2 ) . فصل الخطاب ، ص 275 .\r\n( 3 ) . نساء 4 : 65 .\r\n( 4 ) . الكافى ، ج 8 ، ص 184 ، شمارهء 210 .\r\n( 5 ) . نساء 4 : 66 .\r\n","page_name":" 233 ","page_number":239},
  {"content":"\r\n\r\nولى امر مسلمين به مقاومت برخيزد تطبيق نموده است . طبق اين روايت ، آن امام ، آيه مذكور را چنين قرائت كرده است : « و لو انّا كتبنا عليهم أن اقتلوا أنفسكم و سلّموا - للامام - تسليما أو اخرجوا من دياركم - رضا له - ما فعلوه إلّا قليل منهم و لو أنّ أهل الخلاف ( كه به جاى « و لو أنّهم » و براى توضيح ضمير آمده است ) فعلوا ما يوعظون به لكان خيرا لهم و أشدّ تثبيتا » « 1 » . در اين حديث ، نكتهء دقيقى است : قتل نفس كنايه از خضوع و تن در دادن به رهبرى ولى امر و خروج از كاشانه كنايه از ترك لذت‌هاى نفسانى است كه آن را به مثابه يك دژ گرفته است . شخصى كه چنين خاضع باشد و به امر ولى امر تن در دهد ، بدين طريق از مردم راضى است و در تحكيم ارادهء الهى خواهد كوشيد .\r\n5 . كلينى همچنين از ابو بصير نقل مىكند كه امام صادق عليه السّلام در ذيل آيهء شريفه  « وَ إِنْ تَلْوُوا أَوْ تُعْرِضُوا »  « 2 » فرموده است : « إن تلووا الأمر و تعرضوا عمّا أمرتم به فإنّ اللّه كان بما تعلمون خبيرا » . « 3 » محدّث نورى - كه با ذكر اين حديث ، بر تحريف استدلال كرده است - خود اعتراف كرده كه ظاهر روايت تفسير است ؛ ولى با اصرار بر توهم پيشين خود پنداشته است كه اين آيه ، به تحريف نظر دارد و در توجيه آن گفته است :\r\n« شايد سهو القلم ( اشتباه كاتبان قرآن ) باشد » . « 4 »\r\n6 . از ابو ربيع شامى روايت شده كه گفت : در خصوص آيهء شريفه  « وَ ما تَسْقُطُ مِنْ وَرَقَةٍ إِلَّا يَعْلَمُها وَ لا حَبَّةٍ فِي ظُلُماتِ الْأَرْضِ وَ لا رَطْبٍ وَ لا يابِسٍ إِلَّا فِي كِتابٍ مُبِينٍ »  « 5 » از امام صادق عليه السّلام پرسيدم . حضرت فرمود : « الورقة ، السقط ، و الحبّة : الولد ؛ و ظلمات الأرض : الأرحام ؛ و الرطب : ما يحيي من الناس ؛ و اليابس : ما يقبض و كلّ ذلك في إمام مبين ؛ « 6 » ورقه : سقط است و حبه فرزند ؛ و تاريكىهاى زمين ، رحم زنان ؛ و رطب چيزى است كه مردمان به آن حيات مىيابند ؛ و يابس چيزى است كه رحم آن را باز\r\n\r\n\r\n","description":"","footnote":"\r\n( 1 ) . الكافى ، ج 8 ، ص 184 ، شماره 210 .\r\n( 2 ) . نساء 4 : 135 .\r\n( 3 ) . الكافى ، ج 1 ، ص 421 ، شماره 45 .\r\n( 4 ) . فصل الخطاب ، ص 276 .\r\n( 5 ) . « هيچ برگى فرو نمىافتد مگر آنكه خداى از آن آگاه است و هيچ دانه‌اى در تاريكىهاى زمين و هيچ تر و خشكى نيست مگر آنكه در كتابى آشكار ثبت است » . انعام 6 : 59 .\r\n( 6 ) . الكافى ، ج 8 ، ص 249 ، شماره 349 .\r\n","page_name":" 234 ","page_number":240},
  {"content":"\r\n\r\nمىگيرد و همهء اينها در امام آشكار جمع شده است » .\r\nعلامه مجلسى به استناد آيهء شريفه  « وَ كُلَّ شَيْءٍ أَحْصَيْناهُ فِي إِمامٍ مُبِينٍ »  « 1 » استظهار كرده كه تبديل كتاب به امام در كلام امام عليه السّلام ، تفسير آيه بوده است و اين ادعا را با روايتى كه از عامه و خاصه دربارهء آيه رسيده تأييد كرده است . مضمون اين روايت اين است : وقتى اين آيه نازل شد پيامبر صلّى اللّه عليه و آله با اشاره به على عليه السّلام فرمود : « اين ، امام مبين است » . « 2 »\r\nامّا محدث نورى از اين استظهار لطيف خرسند نبوده و در تعليقى كه بر آن نوشته ، آورده است : اين تأييد ، خدشه‌پذير است . « 3 » مقصود او اين است كه اين روايت دال بر تحريف است نه چيز ديگر .\r\n7 . كلينى ، از ابو حمزهء ثمالى روايت كرده كه امام باقر عليه السّلام ذيل آيه شريفه :  « هذانِ خَصْمانِ اخْتَصَمُوا فِي رَبِّهِمْ فَالَّذِينَ كَفَرُوا »  فرمود : « بولاية على » ؛ آنگاه بقيهء آيه را تلاوت فرمود :  « قُطِّعَتْ لَهُمْ ثِيابٌ مِنْ نارٍ »  « 4 » و اين بيان بارزترين مصاديق كفر به خداوند است ؛ زيرا انكار ولايت ولىّ خدا در حقيقت انكار بزرگ‌ترين شعائر او در زمين است .\r\nكلينى همچنين در كتاب الحجه از طريق محمد بن عبد الرحمان روايت كرده كه امام صادق عليه السّلام فرمود : « ولايت ما همان ولايت خداوند است كه خداوند هيچ پيامبرى را برنينگيخت مگر به آن » . « 5 »\r\nاين حقيقتى است كه هيچ‌جاى شك در آن نيست ؛ چون اثر ، از آن مؤثر است و ردّ اثر در حقيقت انكار مؤثر است . بنابراين آنچه در روايت آمده ، تفسير محض است ؛ در حالىكه محدث نورى بيهوده مىكوشد اثبات كند اين عبارت جزو قرآن بوده است . « 6 »\r\n8 . همچنين كلينى از طريق ثمالى از امام باقر عليه السّلام روايت كرده است كه در ذيل آيهء\r\n\r\n\r\n","description":"","footnote":"\r\n( 1 ) . يس 36 : 12 .\r\n( 2 ) . ر . ك : تفسير برهان ، ج 4 ، ص 6 و 7 . مرآة العقول ، ج 26 ، ص 322 - 320 .\r\n( 3 ) . فصل الخطاب ، ص 284 .\r\n( 4 ) . حج 22 : 19 . ر . ك : الكافى ، ج 1 ، ص 422 ، شماره 51 .\r\n( 5 ) . الكافى ، ج 1 ، ص 437 ، شماره 3 .\r\n( 6 ) . فصل الخطاب ، ص 309 .\r\n","page_name":" 235 ","page_number":241},
  {"content":"\r\n\r\nشريفهء  « فَأَبى أَكْثَرُ النَّاسِ »  فرمود : « بولاية علي » ؛ آنگاه تلاوت نمود :  « إِلَّا كُفُوراً »  « 1 » سپس فرمود : « جبرئيل اين آيه را چنين فرو فرستاد » . « 2 » يعنى اين شأن نزول آيه است و آيه با اين معنا نازل شده است ؛ چنان كه مولى محسن فيض دربارهء امثال اين گونه تعابير ، همين نكته را اثبات كرده و گفته است : « شايد مراد اين است كه اين زيادات به‌عنوان تفسير و برگرفته از وحى ثبت شده است ، نه آنكه جزو قرآن بوده باشد » . مىگويد :\r\n« پس در رواياتى كه از شنيدن حروفى بر خلاف قرائت متداول مردم سخن به ميان آمده است ، مقصود ، حروفى است كه الفاظ قرآن را تفسير و تبيين نموده است و اين تفسير با وحى ؛ يعنى از روى دانش مستند به وحى به دست آمده است » « 3 » و به همين دليل ، كسى جز اهل بيت آن را نمىداند . آنگاه به اين روايت از پيامبر صلّى اللّه عليه و آله استشهاد كرده است : « اگر مردم قرآن را همانگونه كه نازل شده است قرائت كنند هرگز بين دو نفر ايشان اختلاف نمىافتد » . مىگويد : « و اين ، به صحت تأويلى كه دربارهء اين روايات گفته‌ايم اشاره مىكند » .\r\nپس معناى روايت چنين است : اگر ايشان قرآن را براساس هدايت اهل وحى تفسير مىكردند و طبق هواها و آراى خود آن را تفسير نمىنمودند هرگز در آن اختلاف نمىكردند ؛ زيرا اختلاف ، در سرچشمهء وحدت و يگانگى راه ندارد . سخن مرحوم فيض تحقيق زيبايى است كه شايستهء صاحبان بصيرت در دين است نه آنان كه دوستدار سخن گزافند .\r\n9 . فيض ، همچنين روايت كرده است : امام عليه السّلام ذيل آيهء شريفه  « فَلَنُذِيقَنَّ الَّذِينَ كَفَرُوا »  گفته است : « بولاية علي عليه السّلام » آنگاه بقيهء آيه را تلاوت نموده است ؛ يعنى  « عَذاباً شَدِيداً » .  « 4 »\r\n10 . از هيثم بن عروهء تميمى - به سندى كه مشهور آن را به اين دليل كه سهل بن زياد در ميان آن آمده است تضعيف كرده‌اند - روايت شده كه گفت : « از امام\r\n\r\n\r\n","description":"","footnote":"\r\n( 1 ) . اسراء 17 : 89 .\r\n( 2 ) . الكافى ، ج 1 ، ص 425 ، شمارهء 64 .\r\n( 3 ) . الوافى ، مجلد 2 ، ج 5 ، ص 273 و 274 .\r\n( 4 ) . فصّلت 41 : 27 . ر . ك : الكافى ، ج 1 ، ص 421 ، شماره 45 .\r\n","page_name":" 236 ","page_number":242},
  {"content":"\r\n\r\nصادق عليه السّلام دربارهء آيهء وضو « 1 » و مسح پشت دست تا آرنج‌ها پرسيدم . فرمود : تنزيل آن چنين نيست ، بلكه چنين بوده است : فاغسلوا وجوهكم و أيديكم من المرافق ، آنگاه امام دست خود را از آرنج تا سر انگشتان كشيدند » ؛ « 2 » يعنى مقصود از تنزيل آيه ارادهء اين معنا نيست . بلكه مقصود ، شستن از آرنج است . علامهء مجلسى مىگويد :\r\n« مقصود از سخن امام يعنى عبارت « هكذا تنزيلها » مفاد و معناى آن است ؛ به اين معنا كه مقصود از لفظ « إلى » در آيه « من » بوده است . يا معناى « إلى » در آيه ، پايان موضوع شستن است نه خود شستن ؛ پس ، از آيه ، ابتداى شستن به دست نمىآيد و اين سنّت است كه بيان مىكند آغاز شستن ، از آرنج است . « 3 »\r\nشكى نيست كه « إلى » در آيه براى تحديد [ - مشخص نمودن محدودهء 
  ] شستن است ، نه بيان كيفيّت شستن . بنابراين لازم است شستن منطبق با متعارف و از آرنج باشد ؛ چنان كه در سنّت آمده است . افزون بر اينكه قرائت « من » به جاى « الى » در آيه متعارف نيست ؛ بنابراين احتمال آن در نهايت دورى است . اگر همچنين باشد ، مسألهء قرائت غير از مسألهء تحريف است .\r\n11 . همچنين رواياتى كه در آنها عبارت « في عليّ » در موارد گوناگونى جزو آيات به حساب آمده و به آنها افزوده شده است ؛ كه مقصود همهء آنها ، بيان بارزترين مصداق آيه است نه اينكه متن وحى چنين بوده باشد .\r\nاز جمله روايتى است كه كلينى با اسنادى ضعيف از عبد الرحمان بن كثير روايت كرده است : دربارهء آيهء شريفهء  « ذلِكَ بِأَنَّهُمْ قالُوا لِلَّذِينَ كَرِهُوا ما نَزَّلَ اللَّهُ سَنُطِيعُكُمْ فِي بَعْضِ الْأَمْرِ »  « 4 » از امام صادق عليه السّلام پرسيدم . فرمود : به خدا قسم اين آيه دربارهء آن دو و پيروانشان نازل شده است و آن سخن خداوند متعال است كه آن را توسط جبرئيل بر محمد صلّى اللّه عليه و آله نازل كرد  « ذلِكَ بِأَنَّهُمْ قالُوا لِلَّذِينَ كَرِهُوا ما نَزَّلَ اللَّهُ  - في علي -  سَنُطِيعُكُمْ فِي بَعْضِ الْأَمْرِ »  « 5 » و معلوم است كه لفظ « في علي » براى بيان مورد نزول آيه است كه باعث خشم منافقان شده ؛ يعنى ايشان از آنچه خداوند دربارهء على عليه السّلام نازل كرده\r\n\r\n\r\n","description":"","footnote":"\r\n( 1 ) . مقصود آيهء 6 سورهء مائده است .\r\n( 2 ) . الكافى ، ج 3 ، ص 28 ، شمارهء 5 .\r\n( 3 ) . مرآة العقول ، ج 13 ، ص 93 .\r\n( 4 ) . محمد 47 : 26 .\r\n( 5 ) . الكافى ، ج 1 ، ص 420 و 421 ، شمارهء 43 .\r\n","page_name":" 237 ","page_number":243},
  {"content":"\r\n\r\n- كه در ذيل روايت به ولايت و خمس معنا شده است - ناخشنودند . « 1 »\r\n12 . همچنين روايتى كه طبق آن ، لفظ « بمحمد » در اثناى قرائت و به منظور تفسير آيه ، افزوده شده است .\r\nكلينى از محمد بن خالد روايت كرده كه امام صادق عليه السّلام چنين قرائت نمود :  « وَ كُنْتُمْ عَلى شَفا حُفْرَةٍ مِنَ النَّارِ فَأَنْقَذَكُمْ مِنْها  « 2 » بمحمد » و فرمود : « به خدا سوگند جبرئيل آن را بر محمد صلّى اللّه عليه و آله به همين شكل فرو فرستاد » . « 3 »\r\nشكى نيست كه مقصود امام عليه السّلام اين بوده كه سبب اصلى براى نجات مردم از هلاكت ، پيامبر صلّى اللّه عليه و آله بوده است ؛ پس اين افزودگى از باب تفسير بوده است نه چيز ديگر . مقصود از اينكه بدين شكل نازل شده است ، بيان شأن و مناسبتى است كه باعث نزول آن شده است ؛ نه آنكه امام خواسته باشد بگويد : اين لفظ جزو آيه بوده است .\r\n13 . روايتى كه كلينى از ابو بصير نقل كرده است و مىتواند شاهدى بر اين مدعا باشد كه مقصود از اين فزونىها ، بيان شأن نزول و تفسير آيات است . وى در ذيل آيهء شريفهء :  « فَسَتَعْلَمُونَ مَنْ هُوَ فِي ضَلالٍ مُبِينٍ »  « 4 » آورده است كه امام صادق عليه السّلام در مقام تفسير ، پس از تلاوت اين آيه فرموده است : « يا معشر المكذبين حيث أنبأتكم رسالة ربّي في ولاية علي و الأئمّة من بعده من هو في ضلال مبين ؟ » ؛ يعنى اى گروه تكذيب كنندگان هنگامى كه بر شما رسالت خداى خود دربارهء ولايت على و امامان پس از او را فرو خواندم دانستيد كه چه كسى در گمراهى آشكار است ؟ و در ادامه فرموده است : « چنين نازل شده است » . « 5 » بدون ترديد مقصود امام آن نبوده كه اين بيان و تفسير جزئى از وحى قرآنى بوده است بلكه نظر امام اين بوده كه در شأن او نازل شده است . علامه مجلسى - پس از ضعيف شمردن سند روايت - گفته است : « تأويل اين روايت ، چنان كه دربارهء روايات مشابه گفته شد ، چنين است كه منظور ، تفسير و\r\n\r\n\r\n","description":"","footnote":"\r\n( 1 ) . علامه مجلسى در توجيه اين تأويل توضيح مفصلى آورده است . ر . ك : مرآة العقول ، ج 5 ، ص 50 - 48 .\r\n( 2 ) . آل عمران 3 : 103 .\r\n( 3 ) . الكافى ، ج 8 ، ص 183 ، شمارهء 208 .\r\n( 4 ) . « به زودى خواهيد دانست كه چه كسى در گمراهى آشكار است » . ملك 67 : 29 .\r\n( 5 ) . الكافى ، ج 1 ، ص 421 ، شمارهء 45 .\r\n","page_name":" 238 ","page_number":244},
  {"content":"\r\n\r\nبيان شأن نزول آيه است » . « 1 »\r\n14 . روايتى كه همو ( كلينى ) از ابن فضيل آورده است كه مىگويد : « از امام كاظم عليه السّلام دربارهء آيهء شريفهء  « يُرِيدُونَ لِيُطْفِؤُا نُورَ اللَّهِ بِأَفْواهِهِمْ وَ اللَّهُ مُتِمُّ نُورِهِ »  « 2 » پرسيدم . فرمود : يريدون ليطفؤوا ولاية امير المؤمنين عليه السّلام بأفواههم ؛ مىخواهند ولايت على عليه السّلام را با دهانشان خاموش سازند . گفتم : و اللّه متمّ نوره ؛ خداوند تمام كنندهء نور خود است يعنى چه ؟ فرمود : يعنى تمام‌كنندهء امامت است ؛ به دليل آيهء شريفهء  « فَآمِنُوا بِاللَّهِ وَ رَسُولِهِ وَ النُّورِ الَّذِي أَنْزَلْنا »  « 3 » و اين نور ، امام است . گفتم :  « هُوَ الَّذِي أَرْسَلَ رَسُولَهُ بِالْهُدى وَ دِينِ الْحَقِّ لِيُظْهِرَهُ عَلَى الدِّينِ كُلِّهِ »  « 4 » يعنى چه ؟ فرمود : . . . تا آن را هنگام قيام قائم بر تمام اديان پيروز گرداند ؛ به دليل آيهء شريفهء  « وَ اللَّهُ مُتِمُّ نُورِهِ » :  ولاية القائم ؛  « وَ لَوْ كَرِهَ الْكافِرُونَ »  « 5 » : [ كافر 
  ] به ولايت على . [ خداوند نور خود يعنى ولايت قائم را تمام مىسازد هرچند كافران به ولايت على عليه السّلام كراهت داشته باشند 
  ] . گفتم :\r\nاين تنزيل است ؟ فرمود : آرى ؛ اين تنزيل است و غير از اين ، تأويل » . « 6 »\r\nاين روايت صراحت دارد كه مقصود از اين فزونىها ، بيان شأن نزول و تفسير درست آيه است ؛ اما معانى ديگر ، تأويل باطل و تحريف معنوى آيه است . علامه مجلسى مىگويد : « مفسران نور را به قرآن تفسير كرده‌اند و امام عليه السّلام آن را به امام تفسير نموده است و اين ، به علت مقارنت نام امام و رسول در آيات ديگر است » .\r\nآنگاه وجه صدق انزال بر نور - كه به امام تأويل شده - را بيان كرده و به تحقيق دربارهء ديگر وجوه در شرح حديث پرداخته است . « 7 » اما محدث نورى به رغم اين مطالب - به تناسب انديشهء اخبارى خود - دربارهء اين حديث ، به راههايى دور و ناصواب رفته است . « 8 »\r\n\r\n\r\n","description":"","footnote":"\r\n( 1 ) . مرأة العقول ، ج 5 ، ص 58 .\r\n( 2 ) . « مىخواهند فروغ الهى را با دهانشان خاموش سازند و خداى فروغ خود را به كمال رساند » . صف 61 : 8 .\r\n( 3 ) . « پس به خدا و پيامبر او و آن نورى كه ما فرو فرستاديم ايمان آوريد » . تغابن 64 : 8 .\r\n( 4 ) . « اوست كسى كه فرستادهء خود را با هدايت و آيين درست روانه كرد ، تا آن را بر هرچه دين است فائق گرداند » . صف 61 : 9 .\r\n( 5 ) . « هرچند مشركان را ناخوش آيد » . صف 61 : 8 .\r\n( 6 ) . الكافى ، ج 1 ، ص 432 ، شمارهء 91 .\r\n( 7 ) . ر . ك : مرآة العقول : ج 5 ، ص 137 - 134 .\r\n( 8 ) . ر . ك : فصل الخطاب ، ص 334 .\r\n","page_name":" 239 ","page_number":245},
  {"content":"\r\n\r\n15 . در ذيل همين حديث مىفرمايد : « خداى تعالى فرموده است : يا محمد   « إِذا جاءَكَ الْمُنافِقُونَ   - بولاية وصيك -   قالُوا نَشْهَدُ   [ إلى قوله 
  ]   إِنَّ الْمُنافِقِينَ   - بولاية علي -   لَكاذِبُونَ   [ إلى قوله 
  ]  ذلِكَ بِأَنَّهُمْ آمَنُوا  - برسالتك -  ثُمَّ كَفَرُوا  - بولاية وصيك - [ إلى قوله 
  ]  وَ رَأَيْتَهُمْ يَصُدُّونَ  - عن ولاية علي -  وَ هُمْ مُسْتَكْبِرُونَ ؛  « 1 » اى محمد هرگاه منافقان به ولايت وصى تو ، نزد تو آيند و بگويند شهادت مىدهيم ، - تا آنجا كه فرموده است : - همانا منافقين به ولايت على عليه السّلام ، دروغگويانند . - تا آنجا كه آمده است : - براى آنكه ايشان به رسالت تو ايمان آورده‌اند ؛ آنگاه به ولايت وصى تو كافر شدند - تا آنجا كه آمده است : - و آنان را مىبينى كه مانع ولايت على مىگردند ؛ ايشان گردن‌فرازانند » .\r\nبدون ترديد ، تمام اين روايت تفسير است ؛ چنان كه خود محدث نورى بدين شكل اعتراف نموده است : « سياق حديث صراحت در تحريف ندارد ؛ هرچند مىتواند بر آن حمل شود » . « 2 » بايد گفت : همانگونه كه در صدر حديث معلوم شد وجهى براى چنين حملى نمىماند .\r\n16 . نيز از ابن فضيل روايت شده كه گفت : « دربارهء معناى آيهء  « إِنَّا نَحْنُ نَزَّلْنا عَلَيْكَ الْقُرْآنَ تَنْزِيلًا »  « 3 » از امام موسى بن جعفر عليه السّلام پرسيدم . فرمود : بولاية علي تنزيلا . گفتم :\r\nاين تنزيل است ؟ فرمود : آرى ، تأويل است » « 4 » و روشن است كه مقصود از تنزيل ، تفسير است ؛ تفسيرى شبيه تأويل . به همين دليل ، اين روايت بر تمام پندارهاى مدعيان تحريف ، خطّ بطلان كشيده و مقصود از تنزيل را روشن مىسازد كه همان تفسير و تأويل آيه است . نه آنكه نزول آيه چنين بوده است .\r\n17 . از سدير صيرفى روايت شده است كه : « از امام صادق عليه السّلام پرسيدم : آيا مؤمن از قبض روحش ناخشنود است ؟ فرمود : نه . تا اينكه فرمود : و به آنان مىنگرد ؛ پس [ منادى از جانب پروردگار 
  ] به او خطاب مىكند :  « يا أَيَّتُهَا النَّفْسُ الْمُطْمَئِنَّةُ  - إلى محمد و أهل بيته -  ارْجِعِي إِلى رَبِّكِ راضِيَةً  - بالولاية -  مَرْضِيَّةً  - بالثواب -  فَادْخُلِي فِي عِبادِي  - يعني\r\n\r\n\r\n","description":"","footnote":"\r\n( 1 ) . منافقون 63 : 5 - 1 . ر . ك : الكافى ، ج 1 ، ص 432 و 433 ، شمارهء 91 .\r\n( 2 ) . فصل الخطاب ، ص 336 .\r\n( 3 ) . دهر ( انسان ) 76 : 23 .\r\n( 4 ) . الكافى ، ج 1 ، ص 435 ، شمارهء 91 .\r\n","page_name":" 240 ","page_number":246},
  {"content":"\r\n\r\nمحمدا و اهل بيته -  وَ ادْخُلِي جَنَّتِي ؛  « 1 » اى كسى كه - به محمد و اهل بيت او - آرامش يافته‌اى و راضى - به ولايت - و خشنود - از ثواب - به سوى پروردگار خود بازگرد و در صف بندگان من - محمد و أهل بيت او - درآ و وارد بهشتم شو » .\r\nلفظ « يعنى » در ذيل آيه ، گواهى مىدهد كه همهء اينها به‌عنوان تفسير و توضيح آن است .\r\n18 . عمار ساباطى روايت كرده است كه امام صادق عليه السّلام فرمود : خداوند در حق على عليه السّلام فرموده است :  « أَمَّنْ هُوَ قانِتٌ آناءَ اللَّيْلِ ساجِداً وَ قائِماً يَحْذَرُ الْآخِرَةَ وَ يَرْجُوا رَحْمَةَ رَبِّهِ قُلْ هَلْ يَسْتَوِي الَّذِينَ يَعْلَمُونَ  - أنّ محمدا رسول اللّه -  وَ الَّذِينَ لا يَعْلَمُونَ  - أنّ محمدا رسول اللّه و أنّه ساحر كذّاب -  إِنَّما يَتَذَكَّرُ أُولُوا الْأَلْبابِ ؛  « 2 » [ آيا چنين كسى بهتر است 
  ] يا آن كسى كه او در طول شب در سجده و قيام اطاعت [ خدا 
  ] مىكند [ و 
  ] از آخرت مىترسد و رحمت پروردگارش را اميد دارد ؟ بگو آيا كسانى كه مىدانند - كه محمد رسول خداست - و كسانى كه نمىدانند - كه محمد رسول خداست و او را ساحر كذاب مىدانند - يكسانند ؟ تنها خردمندانند كه پند پذيرند » . آنگاه امام فرمودند :\r\n« اى عمّار اين ، تأويل آيه است » . « 3 » اين حديث شريف روشن مىسازد كه اضافاتى كه احيانا در لابه‌لاى قرائت‌هاى ائمه عليهم السّلام يافت مىشود ، تفسير يا تأويل آيات مربوط است و چنان نيست كه مدعيان تحريف پنداشته‌اند .\r\n19 . از ابن فضال روايت شده كه امام على بن موسى الرضا عليه السّلام فرمود : « فأنزل اللّه سكينته على رسوله و أيّده بجنود لم تروها ؛ « 4 » خداوند آرامشش را بر پيامبرش فرو فرستاد و او را با لشكريانى كه شما ايشان را نديديد يارى رساند » . اصل آيه چنين است :  « فَأَنْزَلَ اللَّهُ سَكِينَتَهُ عَلَيْهِ وَ أَيَّدَهُ بِجُنُودٍ لَمْ تَرَوْها » .  « 5 » امام عليه السّلام در اين روايت - بر فرض درستى سند آن - اسم ظاهر را جاى ضمير گذاشته است تا روشن سازد مراد از ضمير در واژهء « عليه » پيامبر است نه همراه او . دليل آن هم مرجع ضمير در عبارت\r\n\r\n\r\n","description":"","footnote":"\r\n( 1 ) . فجر 89 : 30 - 27 . ر . ك : تفسير برهان ، ج 4 ، ص 461 .\r\n( 2 ) . زمر 39 : 9 .\r\n( 3 ) . الكافى ، ج 8 ، ص 204 و 205 ، شمارهء 246 .\r\n( 4 ) . همان ، ص 378 . تفسير برهان ، ج 2 ، ص 128 ، شمارهء 13 .\r\n( 5 ) . « پس خداوند سكينه و آرامش خويش را بر او فرو فرستاد و او را با لشكريان ناپيدا يارى رساند » . توبه 9 : 40 .\r\n","page_name":" 241 ","page_number":247},
  {"content":"\r\n\r\n« أيّده بجنود » است كه مراد از آن حتما پيامبر است و نيز باتوجه به آيات ديگرى ، مانند اين آيه ، كه سكينه [ - آرامش 
  ] را به پيامبر صلّى اللّه عليه و آله اختصاص داده است :  « فَأَنْزَلَ اللَّهُ سَكِينَتَهُ عَلى رَسُولِهِ وَ عَلَى الْمُؤْمِنِينَ » .  « 1 » بنابراين ، فرمودهء امام تفسير و بيانگر مرجع ضمير است و - همانگونه كه گفتيم - معناى عبارت « هكذا تنزيلها » آن است كه به اين معنا نازل شده است .\r\nاما عبارت « هكذا نقرأها » كه از زبان امام روايت شده است - در صورت صحت روايت - شايد قرائتى بر خلاف مشهور باشد ؛ مانند اضافات تفسيرى كه در قرائت ابن مسعود روايت شده است . بنابراين اين گونه روايات نمىتواند مستمسك مدعيان تحريف باشد .\r\n20 . همچنين روايت شده است : « مردى نزد امام صادق عليه السّلام چنين قرائت كرد :\r\n « وَ قُلِ اعْمَلُوا فَسَيَرَى اللَّهُ عَمَلَكُمْ وَ رَسُولُهُ وَ الْمُؤْمِنُونَ »  « 2 » امام فرمودند : چنين نيست ؛ اين گونه ، درست است : و المأمونون ( به جاى مؤمنون ) ؛ و ما مأمونون هستيم » . « 3 »\r\nمقصود از اين روايت - بر فرض درستى سند آن - تفسير « مؤمنون » در آيه است كه ايشان مؤمنان سؤال‌شونده هستند يعنى كسانى كه مسؤوليت امت را بر دوش گرفته‌اند ؛ مقصود ، مطلق مؤمنان نيست ؛ گرچه آنان هم مسؤوليتى هرچند اندك دارند . بدون ترديد مسؤول عام كسى است كه بر جان و ناموس و مال مسلمانان امين است و چنين كسى جز امام معصوم نيست .\r\nپس عبارت « ليس هكذا هي ؛ چنين نيست » به اين معناست كه به خطا نپندار كه در آيه تمامى مؤمنان اراده شده است ، بلكه مقصود مؤمنان كاملى هستند كه تنها از آنان سؤال مىشود . علامه مجلسى در شرح اين روايت آورده است : « يعنى مقصود از « مؤمنون » در اين آيه ، مقابل كفار نيست تا همه مؤمنان را دربر گيرد ؛ بلكه مراد مؤمنان كامل است ؛ آنان كه از خطا در امان و از كژى و لغزش معصومند . ايشان همان امامان عليهم السّلام هستند » . « 4 »\r\n\r\n\r\n","description":"","footnote":"\r\n( 1 ) . فتح 48 : 26 . در سورهء توبه ( 9 : 26 ) چنين است :  « ثُمَّ أَنْزَلَ . . . » . \r\n( 2 ) . « و بگو عمل كنيد ؛ زيرا خدا و پيامبرش و دين‌باوران به كارهاى شما خواهند نگريست » . توبه 9 : 105 .\r\n( 3 ) . الكافى ، ج 1 ، ص 424 ، شمارهء 62 .\r\n( 4 ) . مرآة العقول ، ج 5 ، ص 79 .\r\n","page_name":" 242 ","page_number":248},
  {"content":"\r\n\r\nدستهء دوم ؛ اين دسته - همانگونه كه قبلا اشاره شد - قرائاتى است كه به طريق خبر واحد از ائمه عليهم السّلام نقل شده و گاه مخالف قرائت مشهور و موافق قرائات شاذه است . قبلا گفتيم كه اين گونه روايات حجيت ندارند ؛ چون قرآن با تواتر ثابت مىشود نه با خبر واحد ؛ همچنين اختلاف در قرائت دليل بر اختلاف در نص وحى نيست ؛ چون - همانگونه كه قبلا يادآور شديم - قرآن و قرائات آن ، دو چيز مستقل و متفاوتند . بنابراين ، اين دسته از روايات نمىتواند به‌عنوان دليل بر تحريف قلمداد گردد .\r\nامام صادق عليه السّلام فرمود : « قرآن به لفظ واحد و از نزد خداى واحد نازل شده است » . « 1 » در روايت ديگرى اين عبارت افزوده شده است : « اما اختلاف در آن از طرف راويان پيدا شده است » . « 2 » اينان قاريانى بودند كه گمان مىكردند نص وحى همان قرائت راويان است و اگر سندى دارد ، از طريق واحد نقل شده است و از طريق واحد قرآن ثابت نمىگردد - گرچه قارى آن از بزرگان پيشين باشد - مگر آنكه جمهور مسلمانان با آن موافقت كرده باشند ؛ مانند قرائت حفص .\r\nاكنون نمونه‌هايى از قرائاتى را كه به ائمه عليهم السّلام منسوب است ذكر مىكنيم . اين روايات به نقل كلينى در كافى شريف و به روايت طبرسى در مجمع البيان آمده است ؛ ولى اسناد آنها غالبا ضعيف مىباشد :\r\n1 . شيخ الطائفه در تهذيب از شيخ مفيد و او از غالب بن هذيل روايت كرده است كه : « دربارهء آيه  « وَ امْسَحُوا بِرُؤُسِكُمْ وَ أَرْجُلَكُمْ إِلَى الْكَعْبَيْنِ ؛  « 3 » و سر و پاهاى خودتان را تا برآمدگى هردو پا مسح كنيد » از امام باقر عليه السّلام پرسيدم كه « ارجل » به جرّ است يا به نصب ؟ فرمود : به جرّ است » « 4 » و چون قرائت مشهور به نصب است محدث نورى اين حديث را دستاويز پندار خود در زمينهء تحريف قرار داده است . « 5 » در حالىكه سه تن از قراء سبعه يعنى ابن كثير ، ابو عمرو و حمزه آن را به جرّ و سه تن ديگر يعنى\r\n\r\n\r\n","description":"","footnote":"\r\n( 1 ) . الكافى ، ج 2 ، ص 630 ، شمارهء 13 .\r\n( 2 ) . همان ، شمارهء 12 .\r\n( 3 ) . مائده 5 : 6 .\r\n( 4 ) . تهذيب الاحكام ، ج 1 ، ص 71 . تبديل واو به فاء در اصل ، دليل ديگرى است بر خدشه در صحت روايت .\r\n( 5 ) . فصل الخطاب ، ص 280 .\r\n","page_name":" 243 ","page_number":249},
  {"content":"\r\n\r\nابن عامر ، نافع و كسائى آن را به نصب خوانده‌اند اما عاصم به هردو صورت خوانده است : به نصب ، بنابر روايت حفص ؛ و به جرّ ، بنابر روايت شعبه . « 1 » شيخ طوسى نيز به اين مطلب تصريح نموده است . « 2 » افزون بر اينكه اختلاف قرائات به هيچ‌وجه نمىتواند دليل بر تحريف باشد .\r\nقابل‌توجه اين‌كه : اين روايت از نظر ما از درجه اعتبار ساقط است ؛ زيرا شيخ مفيد آن را از حماد و او از محمد بن نعمان - كه نام دو نفر است - از غالب بن هذيل يا ابو هذيل - كه مجهول الحال است ، فقط گفته‌اند كه او شاعرى كوفى است و شيخ او را از اصحاب امام باقر و امام صادق عليهما السّلام شمرده است - روايت كرده است . به همين دليل ، از حيث سند صحيح نمىباشد . اما قرائت به جرّ ، افزون بر آنكه مخالف قرائت مشهور است و حفص و جمهور مسلمانان طبق آن قرائت نكرده‌اند - و شرط نخست درستى قرائت‌هاى گوناگون ، قرائت آنان است - بر خلاف قواعد اعراب نيز - كه شرط دوم براى صحت قرائت است - مىباشد . « 3 »\r\nتوضيح اينكه : اهل سنت قرائت به نصب را به دليل عطف « أرجل » بر « وجوه » درست دانسته‌اند ؛ يعنى « اغسلوا وجوهكم و أيديكم و أرجلكم » و چون بين عاطف و معطوف عليه عبارت ديگرى يعنى « و امسحوا برؤوسكم » فاصله شده است ، اين استدلال مردود است ؛ زيرا فصل به عبارت بيگانه ، در زبان فصيح جايز نيست . لذا شيخ رضى الدين استرآبادى قدّس سرّه آن را از باب عطف بر محل مجرور دانسته است ؛ زيرا مسح از افعالى است كه متعدى بنفسه است ولى چون ، كشيدن دست تر بر سر - به نحوى كه عنوان كشيدن بر آن صدق كند نيازى به فراگرفتن تمام سر نباشد - واجب است ، « باء » بر سر ممسوح ( رؤوس ) آمده است تا اين معنا را برساند كه مجرد كشيدن دست تر بر سر كافى است ؛ يعنى صرف برخورد دست با محل مسح در سر ؛ و به همين دليل ، « باء » افزوده شده است و از آنجا كه با اولين تماس ، عمل مسح محقق مىشود ، تكليف ساقط مىشود و دليلى براى ادامهء مسح و فراگرفتن تمام سر\r\n\r\n\r\n","description":"","footnote":"\r\n( 1 ) . ابو زرعه ، حجة القرائات ، ص 221 و 223 .\r\n( 2 ) . تهذيب الاحكام ، ج 1 ، ص 71 .\r\n( 3 ) . جهت اطلاع از ديدگاه ما دربارهء ضابطه پذيرش قرائت ، ر . ك : التمهيد ، ج 2 ، ص 147 و 156 .\r\n","page_name":" 244 ","page_number":250},
  {"content":"\r\n\r\nنمىماند « 1 » . امّا در مسح پاها واجب است تمام آنها را تا دو قوزك فرا گيرد ؛ از اينرو عطف بر محل مجرور است ؛ يعنى « امسحو أرجلكم إلى الكعبين » نظير « و اغسلوا أيديكم إلى المرافق » و دليل آن اين است كه آيه در مقام بيان حد و مرز براى محل شستن دست‌ها و مسح پاهاست . اگر « أرجلكم » به جرّ خوانده شود معنايش آن است كه : مسح هر بخش از پاها كافى است در حالىكه مراد آيه اين نيست .\r\nبنابراين ، قرائت به نصب با ضابطهء پذيرش قرائت ، موافق است و به همين دليل ، نزد ما حجت است .\r\n2 . كلينى از عمران بن ميثم روايت كرده است كه : مردى نزد امير مؤمنان على عليه السّلام چنين خواند :  « فَإِنَّهُمْ لا يُكَذِّبُونَكَ وَ لكِنَّ الظَّالِمِينَ بِآياتِ اللَّهِ يَجْحَدُونَ ؛  « 2 » ايشان تو را تكذيب نمىكنند بلكه آيات خداوند را انكار مىنمايند » . امام فرمود : « آرى به خدا سوگند ايشان تا توانستند پيامبر را تكذيب كردند . لفظ آيه با تخفيف است :\r\nلا يكذبونك و معناى آن چنين است : باطلى نخواهند آورد كه بتوانند با آن تو را تكذيب نمايند » . « 3 »\r\nبايد گفت : حتى بر فرض صحت اين روايت ، تشديد و تخفيف ، نوعى اختلاف در قرائت است و ربطى به مسألهء تحريف ندارد . عبارت « لا يأتون بباطل » بيان « لا يكذبونك » مىباشد و مقصود از عبارت « و لكنها مخفّفة » آن است كه از باب افعال و از مصدر اكذاب به‌معناى بيان كذب كسى و رسوايى اوست ؛ در حالىكه از باب تفعيل ، به‌معناى مجرد انكار و عدم تصديق آن است .\r\nبنابراين طبق سخن امام ، معناى آن چنين است : اينان تنها بر انكار و رد دعوت پيامبر صلّى اللّه عليه و آله بسنده نمىكنند ، بلكه مىكوشند با وسايل مختلف ، شريعت را ابطال و رسالت را نقض نمايند . اينان با اين كوشش‌ها در حقيقت به نبرد با رسالت الهى و انكار آيات او برخاسته‌اند . اين معنا ، فارق بين باب افعال و تفعيل ( با تخفيف و تثقيل عين الفعل ) است و از دقت ظريفى كه در اين حديث به كار رفته است حكايت مىكند .\r\n\r\n\r\n","description":"","footnote":"\r\n( 1 ) . اين مطلب از افادات استاد حكيم و الهى ، شيخ محمد رضا اصفهانى جرقوئى رحمه اللّه است .\r\n( 2 ) . انعام 6 : 33 .\r\n( 3 ) . الكافى ، ج 8 ، ص 200 ، شمارهء 241 .\r\n","page_name":" 245 ","page_number":251},
  {"content":"\r\n\r\n3 . از طريق على بن ابراهيم از حريز روايت شده است كه امام صادق عليه السّلام چنين قرائت كردند :  « فَلَيْسَ عَلَيْهِنَّ جُناحٌ أَنْ يَضَعْنَ  - من -  ثِيابَهُنَّ ؛  « 1 » اگر آنان پاره‌اى از لباسشان را بگيرند گناهى مرتكب نشده‌اند » . افزودن « من » براى آن است كه بيان نمايد مقصود ، گرفتن بخشى از پوشش و تنها برهنه كردن سر و گردن است نه تمام بدن .\r\nچنين اضافات تفسيرى در آن عصر رايج بوده است ؛ كه نظاير آن را پيش از اين ، در قرائات ابن مسعود و ابى بن كعب و حتى ابن عباس يادآور شديم .\r\n4 . كلينى از ابن ظبيان روايت كرده كه امام صادق عليه السّلام چنين قرائت نموده است :\r\n« لن تنالوا البرّ حتّى تنفقوا ما تحبّون » در حالىكه قرائت مشهور ،  « مِمَّا تُحِبُّونَ »  « 2 » است .\r\nامام فرمود : اين‌گونه قرائت كن . « 3 »\r\nطبق قرائت مشهور ، خداوند آدمى را به انفاق بخشى از آنچه دوست دارد ترغيب نموده است ، ولى طبق اين قرائت ، به ايثار تمام آن ترغيب شده است ؛ زيرا انفاق ، نيكويى و برّى است كه بالاتر از آن نيست . به‌هرحال ، اين قرائت نيز بر فرض ثبوت قرائتى از قرائات است و ارتباطى با مسأله تحريف ندارد .\r\n5 . كلينى ، همچنين از حماد بن عثمان روايت كرده است كه گفت : « نزد امام صادق عليه السّلام اين آيه را تلاوت كردم :  « يَحْكُمُ بِهِ ذَوا عَدْلٍ مِنْكُمْ »  « 4 » كه دربارهء كفارهء صيد است و قرائت معروف نيز هست . امام فرمود : اين از جمله مواردى است كه نويسندگان قرآن در آن اشتباه كرده‌اند ؛ و خود چنين خواند : ذو عدل منكم » . « 5 » يعنى - كافى است - يك نفر عادل حكم به همگونى نمايد و شكى نيست كه حاكم لازم است به ويژگىهاى شتران آگاه باشد تا بتواند با مقايسهء خصوصياتى كه صيد داشته است قيمت‌گذارى كند . اين چيزى است كه به نظر و اجتهاد فرد برمىگردد ؛ بنابراين ، او خبره است و نظر او ، از باب شهادت دادن نيست . به همين دليل است كه فقها دربارهء اعتبار تعدد در خصوص افراد خبره اختلاف‌نظر دارند و ما به استناد دليل عامى كه تصديق عادل را واجب مىداند تعدد را معتبر نمىدانيم ؛ مگر آنكه با\r\n\r\n\r\n","description":"","footnote":"\r\n( 1 ) . نور 24 : 60 . ر . ك : الكافى ، ج 5 ، ص 522 ، ش 4 .\r\n( 2 ) . آل عمران 3 : 92 .\r\n( 3 ) . الكافى ، ج 8 ، ص 183 ، شمارهء 209 .\r\n( 4 ) . مائده 5 : 95 .\r\n( 5 ) . الكافى ، ج 8 ، ص 205 ، شمارهء 247 .\r\n","page_name":" 246 ","page_number":252},
  {"content":"\r\n\r\nيك نفر اطمينان حاصل نشده باشد ؛ ملاك در تصديق عادل ، حصول اطمينان است . « 1 »\r\n6 . همو از ابو بصير روايت كرده كه امام صادق عليه السّلام آيهء شريفهء  « هذا كِتابُنا يَنْطِقُ عَلَيْكُمْ بِالْحَقِّ ؛  « 2 » اين كتاب ماست كه بر شما به حق سخن مىگويد » را با « ينطق » صيغهء مجهول از باب افعال خواند ؛ در حالىكه قرائت مشهور « ينطق » صيغهء معلوم و ثلاثى مجرد مىباشد .\r\nامام عليه السّلام در توجيه اين قرائت فرمود : « كتاب سخن نگفته است و هرگز سخن نخواهد گفت ؛ اين پيامبر صلّى اللّه عليه و آله است كه با كتاب سخن مىگويد . به خدا سوگند جبرئيل اين آيه را چنين بر پيامبر صلّى اللّه عليه و آله فرود آورد ؛ با اين حال در جرگهء تحريفات درآمده است » . « 3 » تحريف در اين روايت ، از حرف به‌معناى قرائت گرفته شده است ؛ يعنى قراء چنين قرائت كرده‌اند . علامه مجلسى اين حديث را به همين شكل شرح داده و ابهام آن را بر طرف نموده است . « 4 »\r\nروايات اختلاف قرائت كه در كافى شريف آمده است بيش از پنجاه مورد است ؛ كه ما از بيم طولانى شدن ، به ذكر نمونه‌هايى از آنها بسنده كرديم .\r\nدستهء سوم ؛ رواياتى كه در آنها ، لفظ « تحريف » آمده است و برخى پنداشته‌اند مقصود از آنها تحريف اصطلاحى است در حالىكه مقصود ، تحريف معنوى و تفسير نارواست :\r\n1 . كشى از على بن سويد روايت كرده است كه : « امام كاظم عليه السّلام زمانى كه در زندان هارون بود به من نوشت : اى على [ در پاسخ 
  ] اينكه پرسيدى مبانى دينت را از چه كسى بياموزى ، مبانى دينت را از غير پيروان ما مگير ، كه اگر آن‌را از كسى جز پيروان ما بياموزى ، دين خود را از كسانى كه به خدا و رسول او و ودايع الهى خيانت كرده‌اند فراگرفته‌اى . نگهدارى قرآن به ايشان واگذار شد اما آنان قرآن را تحريف و تبديل كردند ؛ نفرين خدا بر ايشان باد . . . » . « 5 »\r\n\r\n\r\n","description":"","footnote":"\r\n( 1 ) . در اين زمينه ر . ك : فصلنامهء حق ، شمارهء دوم ، سال 1364 ، ص 48 - 46 .\r\n( 2 ) . جاثيه 45 : 29 .\r\n( 3 ) . الكافى ، ج 8 ، ص 50 ، شمارهء 11 .\r\n( 4 ) . مرآة العقول ، ج 25 ، ص 108 .\r\n( 5 ) . رجال كشى ، ص 10 .\r\n","page_name":" 247 ","page_number":253},
  {"content":"\r\n\r\n2 . صدوق در خصال از جابر بن عبد اللّه انصارى و او از پيامبر روايت كرده است كه : « در روز قيامت سه كس نزد خداوند شكايت مىبرند : قرآن ، مسجد و عترت .\r\nقرآن مىگويد : پروردگارا اينان مرا تحريف كردند و از هم گسيختند ؛ مسجد مىگويد :\r\nپروردگارا اينان مرا وانهادند و تباه كردند و عترت مىگويد : پروردگارا ما را كشتند و آواره ساختند . . . » « 1 » و در برخى نسخ ، به جاى حرّفونى « حرّقونى » ( به قاف ) آمده است ؛ يعنى مرا سوزاندند .\r\n3 . محمد بن قولويه از حسن بن عطيه روايت كرده است كه امام صادق عليه السّلام فرمود :\r\n« خدايا آنان را كه پيامبرانت را تكذيب ، كعبه‌ات را ويران و كتابت را تحريف كرده‌اند لعنت كن » . « 2 »\r\nاز اين قبيل روايات فراوان است و ما به ذكر همين موارد بسنده مىكنيم .\r\nهمانگونه كه پيشتر گفته شد : مقصود از تحريف در لغت و اصطلاح شرع - در كتاب و سنت - تحريف معنوى است ؛ يعنى تفسير نادرست كه از آن به تأويل باطل تعبير مىشود . پيش از اين روايت امام باقر عليه السّلام را در نامه‌اش به سعد الخير بيان كرديم ؛ كه در آن فرموده است : « دور افكندن كتاب از سوى آنان بدانگونه بوده كه الفاظ و حروف آن را پاس داشته اما حدود آن را تحريف نموده‌اند » . « 3 »\r\nگواه اين مدعا روايتى از آن امام است كه در آن ، تلاوت‌كنندگان قرآن را تقسيم كرده است . در بخشى از اين روايت مىفرمايد : « و كسى كه قرآن مىخواند و الفاظ و حروف آن را حفظ مىكند ، امّا حدود آن را ضايع مىسازد . . . » . « 4 » در اين روايت واژهء ضايع نمودن به جاى تحريف به كار رفته است . مقصود از ضايع ساختن حدود قرآن آن است كه آن را وانهند و بر طبق آن عمل ننمايند ؛ چنان كه مراد از تحريف قرآن ، ننهادن آن در جايگاه بايسته‌اش مىباشد . تحريف ، از ريشهء « حرف » به‌معناى كناره ، گرفته شده است .\r\nدر حديث حسن بن موسى خشاب كه از امام صادق عليه السّلام روايت كرده ، آمده است\r\n\r\n\r\n","description":"","footnote":"\r\n( 1 ) . شيخ صدوق ، الخصال ، باب الثلاثه ، ص 174 ، شمارهء 232 .\r\n( 2 ) . كامل الزيارات ، باب 79 ، ص 197 .\r\n( 3 ) . الكافى ، ج 8 ، ص 53 ، شمارهء 16 .\r\n( 4 ) . همان ، ج 2 ، ص 627 ، شمارهء 1 .\r\n","page_name":" 248 ","page_number":254},
  {"content":"\r\n\r\nكه : « اين بدان علت است كه ايشان قرآن را رها كرده و سنن آن را ابطال نموده و احكام آن را وانهاده‌اند » . « 1 »\r\nدر اين روايت ، « تبتير ؛ بىاثر كردن » به جاى « تحريف » آمده است ؛ چون وقتى به قرآن عمل نشود مهجور مانده و بىاثر رها شده است . قرينهء ديگرى كه در اين روايات آمده است ، كنار هم قرار گرفتن تحريف قرآن ، ويران كردن كعبه و تعطيلى مساجد است و پيداست كه در دو مورد اخير ، معناى حقيقى اراده نشده است .\r\nخرابى كعبه ، فقدان حاجيانى است كه به قصد قربت به حج رفته باشند و تعطيلى مساجد ، خالى بودن آنها از اهل يقين در عبادت خداست ؛ لذا بنا به حكم مقابله ، مقصود از تحريف هم ، معناى حقيقى آن نيست .\r\nبا اين حال محدث نورى بر اين نكته كه مقصود از روايات ، تحريف اصطلاحى ( يعنى تحريف لفظى ) است پافشارى مىكند و مىگويد : « روايات ياد شده - كه او آنها را به‌عنوان دليل بر تحريف رديف كرده است - در دلالت بر تحريف كفايت مىكند ؛ زيرا اين روايات از نظر سند و دلالت كاملند . . . كامل بودن اسناد ، از آن جهت است كه در ميان آنها روايت‌هايى صحيح و موثق است . اين روايات افزون بر آن‌كه بيشتر آنها در كتب معتبر وجود دارند ، تواتر معنوى دارند و ترديد در آنها نوعى وسواس است كه سزاوار است از آن به خدا پناه ببريم . دلالت بيشتر اين روايات نيز مانند سندهاى آنها كامل است ؛ به‌ويژه آنكه شامل واژه‌هايى همچون سقط و محو و نقص . . . است . - تا آنجا كه مىگويد : - رواياتى كه واژهء « تحريف » در آنهاست ، باتوجه به اينكه معناى اصطلاحى واژهء تحريف از آنها به ذهن مىرسد ، نيز چنين است ؛ زيرا معناى لغوى آن تغيير است و تحريف كلام به‌معناى جابجا نمودن آن از جايگاه بايستهء خود است و ثابت مىكند كه صورت قرآن دگرگون شده است » . « 2 »\r\nاو مىافزايد : « تمامى اخبارى كه بر وقوع تحريف در توارت و انجيل دلالت دارد از اين جمله است ؛ امّا همگان تحريف را در اينجا به همان معناى مصطلح مىدانند .\r\nاگر بپذيريم كه اين واژه در اينجا ، بدين معنا نيست ، ناچاريم تحريفى را كه در اين\r\n\r\n\r\n","description":"","footnote":"\r\n( 1 ) . تفسير عياشى ، ج 1 ، ص 5 ، شمارهء 7 .\r\n( 2 ) . فصل الخطاب ، ص 23 و 24 .\r\n","page_name":" 249 ","page_number":255},
  {"content":"\r\n\r\nروايات آمده است ، بر تحريف لفظى و تغيير ظاهرى حمل كنيم ؛ نه تحريف معنوى .\r\nقراين زيادى بر اين مطلب دلالت مىكند : 1 - در برخى روايات ، به افتادگى و حذف پاره‌اى الفاظ و عبارات از قرآن اشاره شده است . 2 - تحريف در قرآن به تحريف در كتب گذشتگان تشبيه شده است ؛ پس ناچار بايد مقصود از تحريف قرآن مانند كتب گذشتگان ، تغيير در لفظ و جابجايى آن باشد . 3 - ما حتى در يك آيه به تحريف معنوى كه به خلفا منسوب است ( تغيير دادن معنا يا تبديل تفسير آيه ) برنخورديم و موردى را نيافتيم كه ايشان آيات را بر خلاف مراد الهى تفسير نموده باشند ؛ اگر هم باشد در نهايت قلّت است .\r\nبارى ، تحريف معنوى به‌معناى تفسير به رأى در ميان مفسرانى كه معاصر ائمه عليهم السّلام بوده‌اند ، مانند قتاده ، ضحاك ، كلبى و ديگران و نيز پيروان ايشان در طول تاريخ ، شايع بوده است ؛ اما آنچه از خلفاى نخست صادر شده مخالفت با قرآن در مقام عمل بوده است نه بيشتر و اين تحريف نيست ؛ هرچند كسى مانند زمخشرى آن را گونه‌اى تحريف معنوى شمرده است . در اين خصوص ، به آنچه زمخشرى و رازى و ديگران ذيل آيات شريفهء  « يا أَيُّهَا الرَّسُولُ بَلِّغْ . . . »  و  « إِنَّما وَلِيُّكُمُ اللَّهُ . . . »  آورده‌اند مراجعه نماييد » . « 1 »\r\nمواضع ضعف در كلام محدّث نورى روشن است :\r\nنخست آنكه ، هيچيك از روايات تحريف ، صلاحيت استناد ندارد ؛ چون اكثر آنها مرسل و مقطوع السند است ؛ افزون بر آن‌كه كتاب‌هاى قابل اعتماد ، از چنين رواياتى ياد نكرده‌اند و تنها در كتاب‌ها و نوشته‌هايى كه بىارزش و فاقد اعتبار است يافته مىشوند .\r\nدوم آنكه ، واژهء تحريف ، در لغت ، تنها براى تحريف معنوى به كار مىرود ؛ چنان كه در قرآن - همانگونه كه يادآور شديم - چنين به كار رفته است . اين واژه ، آنگونه كه در دوران متأخر به كار مىرود اصطلاح جديدى است و معنايى كه در كلمات پيشينيان به‌كار رفته شايستهء حمل بر آن نيست و قرائتى كه نورى ذكر كرده به\r\n\r\n\r\n","description":"","footnote":"\r\n( 1 ) . همان ، ص 248 و 249 .\r\n","page_name":" 250 ","page_number":256},
  {"content":"\r\n\r\nمصادره به مطلوب شبيه‌تر است تا استدلال درست ؛ همانگونه كه در بخش مربوط به مسألهء مشابهت حوادث گذشته و حال توضيح داده‌ايم . توجيه تعبير به افتادگى و محو و تعابيرى از اين دست را نيز همانگونه كه محققان گفته‌اند بيان خواهيم كرد . « 1 »\r\nسوم آنكه ، آيا مخالفت‌هاى عملىاى كه فراوان در آن روزگار انجام مىيافته است ، مسبوق به تأويل مدلول آيات قرآن و جابجا نمودن معانى بلند آن نبوده است ؟ آيا جز اين است كه قاسطين و ناكثين و مارقين با تأويل قرآن براساس خواسته‌هاى نفسانى خويش رودرروى على عليه السّلام ايستادند ؟ اينان ، چگونه با معانى قرآن به كژى برخورد ننموده‌اند ؟\r\nدستهء چهارم ؛ رواياتى كه به گمان مدعيان تحريف ، برافتادن آيه يا جمله يا كلمه‌اى از قرآن ، دلالت مىكند . پيشوايان نقد حديث در حلّ اين روايت‌ها گفته‌اند كه فزونىهاى موجود در اين روايات ، از باب افزودگىهاى تفسيرى است و به قصد شرح آيات آمده است ؛ نه آنكه جزو نص وحى باشد ؛ با اين حال معتقدان به تحريف ، بيهوده به اين روايات دل بسته‌اند . در اينجا نمونه‌هايى از اين دسته روايت‌ها را مىآوريم :\r\n1 . كلبى از احمد بن محمد بن ابى نصر بزنطى كوفى ( م 221 ) « 2 » نقل كرده است كه :\r\n« امام موسى بن جعفر عليه السّلام قبل از آگاه شدنم مصحفى به من داد و فرمود : در آن منگر اما من آن را گشودم و سورهء بيّنه را قرائت كردم . در آن ، نام هفتاد مرد از قريش را همراه نام پدرانشان يافتم . امام ، كسى را دنبال من فرستاد كه مصحف را به ما بازگردان » . « 3 »\r\nدر اين حديث ، ابهام‌ها و سؤالاتى وجود دارد كه تفصيل آن را محمد بن عمر\r\n\r\n\r\n","description":"","footnote":"\r\n( 1 ) . در بخش مربوط به بيان چهارم روايات موهم تحريف .\r\n( 2 ) . احمد بزنطى از آل مهران بوده است كه قائل به وقف بوده‌اند . بزنطى بر رأى اهل وقف بود ولى امام موسى بن جعفر عليه السّلام او را هدايت كرد .\r\nواقفه ، جماعتى از شيعه هستند كه بر امامت امام موسى بن جعفر عليه السّلام توقف كرده‌اند و به امامت امام رضا عليه السّلام و امامان پس از او ايمان ندارند . اينان از اماميه كه به امامت امامان دوازده‌گانه - كه پيامبر صلّى اللّه عليه و آله ، به نام ايشان ، يكى پس از ديگرى ، تصريح نموده - معترفند ، به حساب نمىآيند .\r\n( 3 ) . الكافى ، ج 2 ، ص 631 ، شمارهء 16 .\r\n","page_name":" 251 ","page_number":257},
  {"content":"\r\n\r\nكشى ( از بزرگان قرن چهارم ) در شرح‌حال بزنطى آورده است . كشى آورده است كه بزنطى مىگويد : « هنگامى كه مزدوران هارون امام كاظم را دستگير نمودند و به قادسيه آوردند من در قادسيه بودم . امام عليه السّلام مصحفى را برايم فرستاد . آن را گشودم .\r\nناگهان چشمم به سورهء بيّنه افتاد . مطالبى را در آن ديدم و به ذهن سپردم . مسافرى نزدم آمد كه دستمال و گل و مهرى داشت . گفت : مصحف را بياور ، مصحف را برايش آوردم . او مصحف را ميان دستمال گذاشت و بر آن گلى نهاد و آن را مهر كرد .\r\nپس از آن ، همهء آنچه را به ذهن سپرده بودم فراموش كردم و هرچه كوشيدم حرفى از آن را ياد كنم نتوانستم » . « 1 »\r\nاگر اين حديث را با حديث كلينى مقايسه كنيم پاره‌اى از ابهامات هردو بر طرف مىشود ؛ زيرا آنچه را در سورهء ( لم يكن : بينه ) ديده است ، نام هفتاد مرد از قريش ، همراه نام پدرانشان بوده است و در واگذارى مصحف به او از طرف امام عليه السّلام بيم آن بوده است كه اين مصحف به دست عمال هارون بيفتد و به همين دليل ، امام عليه السّلام او را از بيم فتنه ، از نگريستن در آن بازداشت ، اما او با فرمان امام مخالفت نمود و در آن نگريست و پس از آن ، وقتى معلوم شد كه او امانتدارى نكرده است ، امام عليه السّلام كسى را براى استرداد مصحف نزد او فرستاد .\r\nبه‌هرحال ، شايد نام‌هايى كه او پنداشته در مصحف ديده است ، نام سران قريش بوده است كه يا بر كفر مردند يا از روى اكراه ايمان آوردند و پس از حيات پيامبر صلّى اللّه عليه و آله نقش اساسى را در مقدرات مسلمانان بازى كردند . اين نام‌ها شرح و تفسير « الذين كفروا » و مصاديق آن بوده و بىترديد در حاشيهء مصحف نگاشته بوده است ؛ چنان كه در بيان ويژگىهاى مصحف امير مؤمنان ، على عليه السّلام در جلد اول التمهيد آورده‌ايم .\r\nمحدث نقاد ، مولى محسن فيض مىگويد : « شايد مراد اين باشد كه او اين نام‌ها را - كه در مصحف به انگيزهء تفسير عبارت « الّذين كفروا » و براساس وحى نگاشته شده بود - ديده است . نه آنكه اين نام‌ها جزو قرآن بوده باشد » . « 2 »\r\nخلاصهء كلام آنكه : اين حديث از جملهء مرسلات است و قابل استناد نمىباشد .\r\n\r\n\r\n","description":"","footnote":"\r\n( 1 ) . رجال كشى ، ص 492 ، شمارهء 481 .\r\n( 2 ) . الوافى ، مجلد دوم ، ج 5 ، ص 273 .\r\n","page_name":" 252 ","page_number":258},
  {"content":"\r\n\r\nكسى كه آن را روايت كرده است ، قائل به « وقف » بوده و به حقانيت همهء امامان مذهب اماميه معترف و معتقد نبوده است . بنابراين حديث او از احاديث اماميّه به شمار نمىآيد . از اين گذشته ، ثبت اسامى در حاشيهء مصحف - بر فرض درستى روايت - خارج از مسألهء تحريف است .\r\n2 . كلينى ، همچنين از هشام بن سالم ( يا چنان كه در بعضى از نسخ آمده است هارون بن مسلم ) روايت كرده كه امام صادق عليه السّلام فرمود : « قرآنى كه جبرئيل بر محمد صلّى اللّه عليه و آله نازل كرد ، هفده هزار آيه بوده است » .\r\nكلينى اين روايت را در آخر باب « نوادر » از كتاب فضل القرآن آورده است . « 1 »\r\nاين حديث به اين شكل ، نادر و شگفت است ؛ چنان كه شارحان را در توجيه آن به زحمت انداخته است ؛ زيرا آيات قرآن - بر حسب واقعيت فعلى ، كه با سخن پيامبر صلّى اللّه عليه و آله و ابن عباس و ديگر تابعان و نيز با نظر عموم مفسران همچون طبرسى و ديگران موافق است - بيش از شش هزار و دويست و چند آيه نيست ، بنابراين عدد آن به هفت هزار نمىرسد تا چه رسد به هفده هزار ؟\r\nعلامه ابو الحسن شعرانى در تعليق خود بر شرح كافى - كه توسط مولى صالح مازندرانى نگاشته شده است - با قاطعيت اعلام كرده كه لفظ « عشر » توسط نسّاخ يا راويان اضافه شده است . و اصل روايت هفت هزار آيه بوده است كه تقريبا با شمارهء فعلى منطبق مىباشد . « 2 » مؤيد اين مدعا اين است كه صاحب وافى اين حديث را از كافى با اظهار قطع به لفظ « هفت هزار آيه » نقل كرده است ؛ كه بر اين نكته دلالت مىكند كه نسخهء اصلى كافى كه نزد او بوده ، با همين لفظ بوده است و به همين سبب احتمال غير آن را نداده است .\r\nعلامه شعرانى در تعليقهء خود بر وافى چنين آورده است : « در نسخه‌اى كه مجلسى در مرآة العقول شرح داده است عبارت « هفده هزار » آمده است ؛ گويا كار يكى از نسّاخ بوده كه عدد هفت در نظرش اندك آمده و ده را بر آن افزوده است و آنچه با آيات قرآن موجود هماهنگ است « هفت هزار » مىباشد و ظاهر حديث اين\r\n\r\n\r\n","description":"","footnote":"\r\n( 1 ) . الكافى ، ج 2 ، ص 634 ، شماره 28 .\r\n( 2 ) . شعرانى ، حاشيهء شرح اصول كافى مازندرانى ، ج 11 ، ص 76 .\r\n","page_name":" 253 ","page_number":259},
  {"content":"\r\n\r\nاست كه امام عليه السّلام در صدد ذكر شمار آيات نبوده ؛ بلكه از باب اطلاق عدد تام بوده است كه با تكميل آن از باب تسامح - چنان كه متداول است - با واقعيت متناسب مىباشد . چنين وقايعى هنگامى رخ مىدهد كه غرض ، ياد كردن كسر ناقص يا زائد نباشد ؛ مانند آنچه در اين روايت آمده است كه : امام سجاد عليه السّلام پس از شهادت پدرش ، چهل سال گريان بوده است ؛ در حالىكه پس از پدر خويش سى و پنج سال بيشتر نزيسته است » .\r\nشعرانى مىگويد : « اين توجيه ، به افزايش لفظ « ده » پذيرفتنى نيست » . آنگاه به دستاويزهاى پوچ مدعيان تحريف مىپردازد و - به مناسبت - با اشاره به كتاب فصل الخطاب مىگويد : « اين كتاب را - از آغاز تا انجام - بررسى كردم ؛ اما چيزى در آن نيافتم كه صلاحيت استناد براى ادعاى تحريف داشته باشد و جز پاره‌اى از روايات ضعيف السند كه در آن مطالب ناشناخته‌اى آمده است - كه نه اساتيد نورى بر آن صحه گذاشته‌اند و نه ديگر علما ؛ چون با اصول مذهب مخالفت دارد - نيامده است ؛ مانند آنچه در كتاب احتجاج دربارهء افتادگى و حذف يك سوم قرآن از درون يك آيه در سورهء نساء ياد كرده است ؛ كه معنايش آن است كه اين سوره برابر با نصف قرآن يا نزديك به نصف آن بوده است ؛ افزون بر آنكه خود راوى ناشناس است . همچنين مانند آنچه از كتاب « سليم بن قيس هلالى » - كه كتابى ساختگى است و نزد صحابه اصل و اساسى ندارد - آورده است و نظير آنچه از كتاب دبستان المذاهب - كه آن هم كتابى بىاساس مىباشد - آورده است » . « 1 »\r\nمحدث نورى ، خود به اختلاف نسخ اعتراف كرده ، مىگويد : « ممكن است در بعضى از نسخه‌هاى كافى عبارت « هفت هزار آيه » يافت شود - و مىافزايد : - فيض كاشانى در وافى بر اين نسخه اكتفا كرده و از ديگر نسخه‌ها سخنى به ميان نياورده است ؛ اين كار او نوعى خيانت است گمان مىكنم كه لفظ « عشر » از نسخهء او افتاده باشد و نويسنده يا كسى كه بر نگارش آن نظارت مىكرده ، كلمهء « الف » را « آلاف » كرده باشد تا با قواعد نحوى سازگار گردد ؛ بىآنكه به نسخه‌هاى ديگر مراجعه\r\n\r\n\r\n","description":"","footnote":"\r\n( 1 ) . شعرانى ، حاشيهء الوافى ، مجلد دوم ، ج 5 ، ص 234 - 232 .\r\n","page_name":" 254 ","page_number":260},
  {"content":"\r\n\r\nنمايد » . « 1 » بارى ، چقدر زشت است براى انسان كه وقتى با يك واقعيت تلخ روبرو شد و جريان امور بر وفق مرادش نبود ، از حقيقت‌گويى خارج گردد .\r\nمحدث كاشانى كه از بزرگان جهان حديث است و جزو پيشوايان نقد و بررسى اخبار و داراى آگاهى پردامنه و احاطه و اشراف بر روايات گوناگون به شمار مىآيد و هميشه ، از نام‌آوران شيعه و از مفاخر ايشان بوده است ؛ چنان كه خود محدث نورى - در جاهاى ديگر - و تمامى اخباريون ، در آثار خود ، از مواضع او به بزرگى ياد كرده‌اند ؛ چون گفته‌هايش با موضع نادرست و ناراست محدث نورى دربارهء قرآن يكسان نبوده است ، ناگهان خائن و مدلّس در اخبار شناخته مىشود ، چه دور است چنين اتهاماتى از دامن محققى باريك‌انديش و آشنا به مشرب شريعت و صاحب رأيى همچون فيض كاشانى .\r\nمولى محسن فيض ، به‌عنوان محدثى استوار و دقيق در نقل شناخته شده است ؛ به‌ويژه دايرة المعارف بزرگ روايى او وافى كه به دليل پرداختن به مهمات دين در اصول و فروع ، آن را وافى نام نهاده و در آن تحقيق و شرح و بيان روايات را آورده است .\r\nبراستى ، كتاب وافى او از لحاظ نظم و سبك و سياق ، جزو صحيح‌ترين ، دقيق‌ترين و نيكوترين كتاب‌ها به شمار مىرود و همين ويژگىها اين كتاب را مورد اعتماد اصحاب و مرجع ايشان در زمان اختلاف ديدگاه‌ها قرار داده است .\r\nعلامه محقق ابو الحسن شعرانى در بيان علت گزينش وافى براى شرح و تعليق گفته است : « اين كتاب داراى مزايايى است كه كمتر در كتب ديگر حديثى يافت مىشود ؛ بسيارى از دانشمندان متأخر ما در صدد تأليف كتابى كه تمام روايات اصول اربعه را در بر داشته باشد برآمدند كه از ميان آثار ايشان ، دو كتاب شهره است :\r\nوسائل الشيعه و وافى كه هريك مزيتى دارد .\r\nرجحان وافى در اين است كه اصول و فروع را جمع كرده و روايات را به صورت بريده نياورده و آنها را شرح و بيان كرده است ؛ ولى عمدهء مزيت آن ، صحت\r\n\r\n\r\n","description":"","footnote":"\r\n( 1 ) . فصل الخطاب ، ص 236 .\r\n","page_name":" 255 ","page_number":261},
  {"content":"\r\n\r\nنسخه‌هاى موجود آن است كه از همهء ويژگىها مهمتر است .\r\nوسائل اين امتيازات را ندارد ؛ به‌ويژه درستى نسخه‌هاى موجود آن ، مورد ترديد است ؛ مگر آنكه به اصولى كه وسائل روايات خود را باتوجه به آنها برگرفته و نقل كرده است ، مراجعه شود و روشن است كه مراجعه به اصل ، ما را از مراجعه به اين كتاب بىنياز مىسازد » . « 1 »\r\n3 . در كتاب رجال ابو عمرو كشى - در شرح‌حال ابو الخطاب - از ابو على خلف بن حامد - كه فردى ناشناخته است - از ابو محمد حسن بن طلحه - كه او نيز مجهول است - از ابن فضال از يونس از عجلى و او از امام صادق عليه السّلام روايت كرده است كه : « خداوند در قرآن نام هفت تن را آورده است ؛ اما قريش شش نام را محو و فقط نام ابو لهب را باقى گذاشتند » . « 2 »\r\nچنين روايتى ، با اين سند بىپايه و سست - فردى ناشناس از شخص ناشناس ديگرى نقل كرده است - مستند شيخ نورى و پيشوايان او در ادعاى تحريف قرار گرفته است . « 3 » اين روايت ، گذشته از ضعف سند ، از نظر متن نيز مبهم است . اين نام‌ها كجا بوده است ؟ نام چه كسانى بوده است ؟ و چرا و چه زمانى ، قريش آنها را حذف نموده‌اند ؟\r\nشايد اين روايت همان روايت هفتاد مردى از قريش است كه گروه واقفه آن را روايت كرده‌اند و تعداد آنها از هفتاد به هفت كاسته شده است . شايد تعداد هفتاد به نظر ايشان زياد آمده است و به همين دليل ، آن را از دهگان به يكان تنزل داده‌اند .\r\nدستهء پنجم ؛ رواياتى كه به آنها استناد شده است اما به هيچ‌وجه شايستهء استناد نيستند . در اينجا نمونه‌هايى از اين دسته را مىآوريم :\r\n1 . ابو سعيد نيشابورى در كتاب اربعين حديث در ذيل شمارهء 31 از جابر بن عبد اللّه انصارى روايت كرده است كه : پيامبر صلّى اللّه عليه و آله به على بن ابى طالب عليه السّلام فرمود :\r\nاى على ، مردم از درختانى پراكنده آفريده شدند و من و تو از يك درخت آفريده شديم ؛ زيرا خداوند تعالى مىفرمايد :  « وَ فِي الْأَرْضِ قِطَعٌ مُتَجاوِراتٌ »  تا رسيدند به\r\n\r\n\r\n","description":"","footnote":"\r\n( 1 ) . شعرانى ، مقدمهء وافى ، ج 1 ، ص 2 .\r\n( 2 ) . رجال كشى ، ص 247 ، شماره 135 .\r\n( 3 ) . فصل الخطاب ، ص 296 .\r\n","page_name":" 256 ","page_number":262},
  {"content":"\r\n\r\n « يُسْقى بِماءٍ واحِدٍ » .  « 1 » پيامبر صلّى اللّه عليه و آله چنين قرائت نمود ؛ يعنى تأويل و معنايش را بر خود و برادرش على عليه السّلام حمل كرد . محدث نورى اين روايت را دليل بر تحريف دانسته است . « 2 » كجاى اين روايت دلالت بر تحريف دارد ؟ شايد او گمان كرده كه لفظ « حتّى بلغ » اضافه‌اى در قرائت نص است ؛ با اينكه روشن است كه اين جمله جزو كلام راوى است و راوى خواسته است در نقل قرائت پيامبر ، آيه را به اختصار بياورد .\r\n2 . از امام صادق عليه السّلام روايت شده كه فرمود : « پدرم هرگاه نماز شفع و وتر را مىخواند در هر سه ركعت قل هو اللّه احد را مىخواند و در پايان آن مىگفت :\r\n« كذلك اللّه ربّي » . ابن مهتدى دربارهء سورهء توحيد از امام رضا عليه السّلام پرسيد . امام عليه السّلام فرمود : « هركس قل هو اللّه احد را بخواند و به آن ايمان آورد توحيد را شناخته است » . گفتم : چگونه آن را بخواند ؟ فرمود : « همانگونه كه مردم مىخوانند - و افزود : - « كذلك اللّه ربّى ، كذلك اللّه ربّي » . « 3 » نورى مىگويد : « از اين روايت به دست مىآيد كه جمله ياد شده ، جزو قرآن است » . « 4 » چه استدلال شگفتى !\r\n3 . روايت شده كه هرگاه امام زين العابدين عليه السّلام   « إِنَّا أَنْزَلْناهُ فِي لَيْلَةِ الْقَدْرِ ؛   ما آن را در شب قدر فرو فرستاديم » را قرائت مىكرد ، مىفرمود : « صدق اللّه عز و جل ؛ قرآن در شب قدر فرود آمده است .  « وَ ما أَدْراكَ ما لَيْلَةُ الْقَدْرِ ؛  و تو چه دانى شب قدر چيست ؟ » پيامبر صلّى اللّه عليه و آله فرمود : ندانستم [ شب قدر چيست و چه عظمتى دارد 
  ] ؛ خداوند فرمود :\r\n « لَيْلَةُ الْقَدْرِ خَيْرٌ مِنْ أَلْفِ شَهْرٍ ؛  شب قدر از هزار ماه كه در آنها شب قدر نباشد بهتر است » . او به پيامبر فرمود : آيا دانى چرا شب قدر از هزار ماه بهتر است ؟ پاسخ داد :\r\nنمىدانم . خداوند فرمود : چون  « تَنَزَّلُ الْمَلائِكَةُ وَ الرُّوحُ فِيها بِإِذْنِ رَبِّهِمْ مِنْ كُلِّ أَمْرٍ ؛  فرشتگان و روح در آن شب به فرمان الهى فرود مىآيند » - و هرگاه خداوند به چيزى اذن دهد ، به آن رضايت داده است -  « سَلامٌ هِيَ حَتَّى مَطْلَعِ الْفَجْرِ ؛  « 5 » در آن شب تا سپيدهء صبح سلام است » . خداوند مىفرمايد : اى محمد ملائكه و روح از آغاز هبوط ايشان\r\n\r\n\r\n","description":"","footnote":"\r\n( 1 ) . رعد 13 : 4 .\r\n( 2 ) . فصل الخطاب ، ص 296 .\r\n( 3 ) . تفسير برهان ، ج 4 ، ص 521 ، شمارهء 16 و ص 523 ، شمارهء 5 .\r\n( 4 ) . فصل الخطاب ، ص 349 .\r\n( 5 ) . قدر 97 : 5 - 1 .\r\n","page_name":" 257 ","page_number":263},
  {"content":"\r\n\r\nتا سپيدهء فجر بر تو سلام مىفرستند » . « 1 »\r\nدر شگفتيم ، چگونه محدث نورى دريافته كه تمام آنچه در كلام امام عليه السّلام آمده است اجزايى از نص قرآن بوده كه ساقط شده است ؛ با آنكه به وضوح پيداست كه سخنان امام ، از باب تفسير و توضيح بوده است ، نه چيز ديگر .\r\nدستهء ششم ؛ رواياتى كه دربارهء خيمه و خرگاههايى كه در زمان ظهور حضرت حجت عليه السّلام در پشت كوفه زده مىشود وارد شده و بيان مىكند كه قرائت قرآن مطابق با نسخهء على عليه السّلام به مردم تعليم داده مىشود و فراگيرى قرآن در آن روز بر كسانى كه امروز آن را حفظ كرده‌اند دشوار مىنمايد ؛ چون مخالف ترتيب فعلى قرآن است .\r\nهمدستان محدث نورى مىكوشند با استناد به اين روايات اثبات كنند مصحف آن حضرت علاوه بر ترتيب ، از جهات ديگر هم با قرائت فعلى متفاوت است ؛ ولى اين روايات - چنان كه توضيح خواهيم داد - بر خلاف مقصود ايشان دلالت بيشترى دارد :\r\n1 . شيخ مفيد از طريق جابر جعفى از امام باقر عليه السّلام روايت كرده كه : « هرگاه قائم آل محمد صلّى اللّه عليه و آله قيام كند خيمه‌هايى را براى تعليم قرآن - چنان كه نازل شده است - به مردم خواهد افراشت و چون آن مصحف در شيوهء تأليف با كتاب موجود متفاوت است بر كسانى كه قرآن را امروز به حافظه سپرده‌اند دشوار مىنمايد » . « 2 » روايات به اين مضمون بسيار است كه از نظر تعبير به هم نزديك مىباشند . « 3 »\r\nامام باقر عليه السّلام دشوارى قرآن را در آن هنگام ، به علت مخالفت در تأليف يعنى ساختار و تركيب سور و آيات اعلام داشته است ؛ زيرا مصحف امير مؤمنان عليه السّلام بر دقيق‌ترين ترتيب و تماما منطبق بر آنچه خداوند نازل كرده - بدون هيچ دگرگونى - بوده است .\r\nآرى ، هيچيك از ويژگىهاى نزول ، اعم از زمان و مكان و مورد نزول و ترتيب و وجوه ديگر مربوط به فهم عمومى يا خصوصى آيه و نظاير آن مخفى نمانده بود و تمام اينها در مصحف آن حضرت گرد آمده بود ؛ اما - همانگونه كه پيشتر گفتيم - در\r\n\r\n\r\n","description":"","footnote":"\r\n( 1 ) . تفسير برهان ، ج 4 ، ص 483 ، شمارهء 5 .\r\n( 2 ) . شيخ مفيد ، الارشاد ، ص 386 .\r\n( 3 ) . ر . ك : بحار الانوار ، ج 52 ، ص 339 ، شمارهء 85 و ص 364 ، شماره‌هاى 139 و 140 و 141 و جز آن .\r\n","page_name":" 258 ","page_number":264},
  {"content":"\r\n\r\nحاشيهء آن ؛ نه در متن .\r\n2 . كلينى از سفيان بن سمط روايت كرده كه گفت : از امام صادق عليه السّلام دربارهء تنزيل قرآن پرسيدم ؟ فرمود : « قرآن را همانگونه كه به شما تعليم داده شده بخوانيد » . « 1 »\r\n3 . يكى از اصحاب امام موسى بن جعفر عليه السّلام قرائت آياتى از قرآن را كه موافق با قرائت معروف نيست ، از ايشان پرسيد و گفت : جانم فدايتان آياتى از قرآن را مىشنويم كه مطابق با آنچه نزد ماست نمىباشد و - همانگونه كه از شما رسيده است - نمىتوانيم آنها را به نيكى قرائت كنيم ؛ آيا ما گناهكاريم ؟ امام عليه السّلام فرمود :\r\n« خير ؛ قرآن را همانگونه كه به شما ياد داده‌اند بخوانيد ؛ به زودى خواهد آمد كسى كه شما را بياموزد » . « 2 »\r\n4 . همو از سالم بن سلمه روايت كرده است كه : « مردى نزد امام صادق عليه السّلام قرآن خواند و من قرائت او را مانند قرائت مردم نيافتم . امام عليه السّلام - به او - فرمود : از اين قرائت دست نگهدار و قرآن را همانگونه كه مردم مىخوانند تلاوت كن [ و بايد همهء مردم چنين بخوانند 
  ] تا زمانى كه قائم قيام كند ؛ چون زمانى كه او قيام كند كتاب خداى - عز و جل - را بر حدّ آن قرائت خواهد نمود و مصحفى را كه على عليه السّلام نگاشته است ، عرضه خواهد كرد » . « 3 »\r\nاحاديثى از اين دست ، كم نيست ؛ كه عمدتا بر اختلافى اندك بين مصحف حضرت على عليه السّلام و مصحف فعلى دلالت مىكنند ؛ اما اينكه اين اختلاف در نص قرآن يا نظم آن و يا امر ديگرى است ، مطلبى است كه در اين احاديث به آن تصريح نشده است ؛ جز حديث نخست كه از آن ياد كرديم . اين حديث به نحوهء اختلاف و اينكه اختلاف تنها در نظم و ترتيب است نه چيز ديگر ، صراحت دارد . اين حديث بهترين گواه بر تبيين وجه اختلاف است كه در ساير روايات بدان اشاره شده است .\r\nاين روايت در اصطلاح اصوليان ، از باب حكومت است كه مواضع ابهام را در سخنان ديگر گويندهء حكيم روشن مىسازد . از اين گذشته ، اختلاف در نظم كلام ، به تنهايى ، براى ايجاد دشوارى در تلاوت و فهم معناى موردنظر گوينده كفايت\r\n\r\n\r\n","description":"","footnote":"\r\n( 1 ) . الكافى ، ج 2 ، ص 631 ، شمارهء 15 .\r\n( 2 ) . همان ، ص 619 ، شمارهء 2 .\r\n( 3 ) . همان ، ص 633 ، شمارهء 23 .\r\n","page_name":" 259 ","page_number":265},
  {"content":"\r\n\r\nمىكند ؛ زيرا قوام معنا در گرو نظمى است كه بين اجزاى كلام برقرار است ؛ اگر نظم سخن دگرگون شود ، ناگزير ، معناى آن نيز تغيير خواهد كرد ؛ همانگونه كه گذاشتن جملات يك كلام در مواضع خود بر حسب خواست متكلم و نطق او ، بهترين ياور براى فهميدن مراد متكلم است ؛ زيرا قراينى كه كلام را در برگرفته‌اند زمانى صلاحيت قرينه بودن را دارند كه بر حسب وضع متكلم نهاده شوند ، نه آنكه - از سر سهو يا عمد - از جايگاههاى نخستين خود تغيير داده شوند .\r\nپس اگر مسألهء نظم از اهم مسائل ظاهرى و ساختارى سخن است - و ارتباط تنگاتنگى با مسألهء افاده و استفاده دارد - وجود اين امر در مصحف على عليه السّلام به نحو كاملترى تضمين شده است ؛ در حالىكه ديگر مصاحف از اين نقطهء قوت بىبهره‌اند .\r\nاز طرف ديگر ، جمهور مسلمانان براساس همين ساختار كنونى قرآن ، با آن انس و الفت گرفته و در طول قرن‌ها ، آن را سينه به سينه نقل كرده و بدان عادت كرده‌اند و چون تغيير عادت بر ايشان دشوار است ؛ براى يادگيرى قرائت جديد ، نياز به تربيت و تعليم و ممارست مستمر دارند ؛ كارى كه امام زمان عليه السّلام هنگام ظهور خويش عهده‌دار آن خواهد بود . پس صحيح است اگر امام عليه السّلام بفرمايد : « او قرآن را بر حدّ آن قرائت خواهد نمود » ؛ يعنى قرآن را بر ساختار اصلى و نخستينى كه مصحف على عليه السّلام براساس آن نگاشته شده است ، قرائت خواهد كرد .\r\n5 . از جمله رواياتى كه مىگويد مصحفى كه امام زمان - عجل اللّه تعالى فرجه - خواهد آورد زيادتى بيش از مصحف فعلى ندارد ، روايتى است كه عياشى از امام باقر عليه السّلام روايت كرده است . او مىگويد كه امام فرمود : « اگر قائم ما قيام كند قرآن [ كنونى 
  ] ، او را تصديق خواهد كرد » . « 1 » يعنى قرآن موجود در دست مردم در ضمن آيات خود كه دربارهء قيام و ظهور و گسترش عدالت در زمين - توسط ايشان - صراحت دارد ، [ حقانيت او و سخنان 
  ] او را تصديق خواهد نمود ؛ زيرا اگر چيزىكه بر صدق ايشان دلالت مىكند از اضافاتى برگرفته شده باشد كه در مصحف ايشان\r\n\r\n\r\n","description":"","footnote":"\r\n( 1 ) . تفسير عياشى ، ج 1 ، ص 13 ، شمارهء 6 .\r\n","page_name":" 260 ","page_number":266},
  {"content":"\r\n\r\nاست و مسلمانان قبلا از آن بىاطلاع باشند ، دور باطل خواهد بود و حقانيت او را ثابت نخواهد كرد ؛ زيرا هيچ‌چيز نمىتواند معرّف خويشتن باشد .\r\nپس به يقين ، امام عصر عليه السّلام دست خود را بر مواضعى از قرآن خواهد نهاد كه دلالت آنها بر راستى و حقانيت او [ و سخنانش 
  ] ، قبلا مخفى مانده باشد و مردم ، با ارشاد او ، حقيقت روشنى را كه از آن بىاطلاع بوده و راه استخراج آن از قرآن را نمىدانسته‌اند در خواهند يافت .\r\nدستهء هفتم ؛ رواياتى كه دربارهء فضايل اهل بيت عليهم السّلام رسيده است ولى در ضمن مفاهيم آيات قرآن از ديده‌ها پنهان مانده است ؛ زيرا اگر قرآن آنگونه كه خداوند فرو فرستاده است - بىآنكه كدورت اوهام آن را بپوشاند يا دست‌هاى پنهان صفاى آن را برهم زند - خوانده شود ، با دلايل آشكار و براهين روشن ، بر شرافت اهل بيت پيامبر و بلندى مرتبه‌شان نزد خداوند دلالت مىكند ، اما دستان ناپاك ، همواره در لوث كردن حقايق و واژگون ساختن ظاهر آنها - به بهانهء باطن - به منظور جلوگيرى از دستيابى مردم به پرتوهاى قدسى و ملكوتىاى كه از ناحيهء قرآن تراوش مىكند ، در تلاشند .\r\nابن جرير طبرى در تفسير خود مىكوشد بالاترين فضيلت از فضايل اهل بيت عليهم السّلام را بپوشاند . چه فضيلتى بالاتر از اين‌كه خداوند اجر رسالت را مودّت ايشان قرار داده است ؟ او در تفسير خود ، اختلاف مفسران را در معناى آيهء  « قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى »  « 1 » ذكر مىكند و خود نخستين وجه را بر مىگزيند و مىگويد : « اين آيه ، خطاب به قريش است تا قرابت پيامبر صلّى اللّه عليه و آله را در ميان خود حفظ كرده ، به حمايت او برخيزند و او را از شر دشمنان پناه دهند . خداوند از ايشان دوستى خواسته است ؛ چون از نزديكان پيامبرند ؛ هرچند به قرآن ايمان نياورده باشند پيامبر صلّى اللّه عليه و آله با همهء قريش قرابت داشته است ، پس چون ايشان او را تكذيب كردند و از سر سپردن به او امتناع ورزيدند ، فرمود : اى قوم اگر از بيعت با من سر برتافتيد [ لااقل 
  ] قرابت مرا در ميان خود پاس داريد ؛ زيرا براى يارى من ، هيچ عربى سزاوارتر از شما نيست » .\r\n\r\n\r\n","description":"","footnote":"\r\n( 1 ) . « بگو براى رسالت خويش ، از شما مزدى نمىخواهم ، مگر دوستى اهل بيتم را » . شورى 42 : 23 .\r\n","page_name":" 261 ","page_number":267},
  {"content":"\r\n\r\nآنگاه سه وجه ديگر برمىشمرد : 1 . طلب دوستى با اهل بيت او ، 2 . طلب قربت به خداوند و نزديكى به ساحت قدس الهى ، 3 . صلهء ارحام ميان مسلمانان . در توجيه ترجيح وجه نخست مىگويد : « به دليل موضع « في » در گفتار خداوند  « الْمَوَدَّةَ فِي الْقُرْبى »  اين معنا را ترجيح داده‌ام ؛ زيرا هيچ‌وجه روشنى براى توجيه آمدن « فى » در اين موضع وجود ندارد و بر طبق وجوه ديگر نيز ، بايستى تنزيل آيه به ترتيب « إلّا مودة القربى » يا « المودّة بالقربى » باشد » . او تمام كوشش خود را به كار بسته است تا ترجيح معناى مورد توجيه خود را بر وجوه ديگر به اثبات برساند . « 1 »\r\nطبرى ، از سر كج‌انديشى ، ديدهء خود را برهم نهاده است . خداوند مىفرمايد :\r\n « فَإِنَّها لا تَعْمَى الْأَبْصارُ وَ لكِنْ تَعْمَى الْقُلُوبُ الَّتِي فِي الصُّدُورِ ؛  « 2 » همانا چشم‌ها نابينا نيست بلكه قلب‌هايى كه در سينه‌ها جاى دارد كور است » ؛ زيرا چگونه خردمند نمىداند كه چنين برخوردى با گروهى كه موضع پيامبر اكرم صلّى اللّه عليه و آله را انكار كرده و به باد تمسخر گرفته‌اند ناممكن است ؟ چگونه ممكن است كه اينان دعوت پيامبر را رد كرده و رسالت ايشان را انكار نموده‌اند ؛ با اين حال ، پيامبر صلّى اللّه عليه و آله از آنان اجر رسالت بخواهد ؟\r\nاين خود دليل كاستى و سستى در بزرگداشت مقام بلند پيامبر صلّى اللّه عليه و آله است . پيامبر هرگز دست دوستى به طرف دشمنان سرسخت خداوند دراز نمىكند ؛ هرچند فاميل او باشند ؛ زيرا با وجود شرك و رد توحيد ، قرابت و خويشى بىمعنا خواهد بود .\r\nخداوند مىفرمايد :  « إِنَّهُ لَيْسَ مِنْ أَهْلِكَ إِنَّهُ عَمَلٌ غَيْرُ صالِحٍ ؛  « 3 » [ اى نوح 
  ] او [ پسر تو 
  ] از كسان تو نيست . او [ داراى 
  ] كردارى ناشايسته است » .\r\nخداوند همچنين مىفرمايد :   « لا تَتَّخِذُوا عَدُوِّي وَ عَدُوَّكُمْ أَوْلِياءَ تُلْقُونَ إِلَيْهِمْ بِالْمَوَدَّةِ ؛   « 4 » مبادا دشمن من و دشمن خودتان را دوست [ خود 
  ] گرفته ، با مودّت با ايشان برخورد نماييد » . چگونه ممكن است پيامبر صلّى اللّه عليه و آله با نهى صريح الهى مخالفت كرده باشد ؟\r\nپيامبر صلّى اللّه عليه و آله از آنان دشمنى و لجبازى ديد و آنان نيز در او قطع رحم و سفيه شمردن عقل‌هايشان و گمراه كردن جوانانشان را ديده بودند . افراد قريش ، هستى خود را در خطر نابودى مىديدند و به همين دليل ، كينه‌هاى خود را متوجه پيامبر\r\n\r\n\r\n","description":"","footnote":"\r\n( 1 ) . طبرى ، جامع البيان ، ج 25 ، ص 17 - 15 .\r\n( 2 ) . حج 22 : 46 .\r\n( 3 ) . هود 11 : 46 .\r\n( 4 ) . ممتحنه 60 : 1 .\r\n","page_name":" 262 ","page_number":268},
  {"content":"\r\n\r\nكرده بودند و از ديدار آن حضرت كراهت داشتند . با اين حال ، چگونه پذيرفتنى است كه پيامبر صلّى اللّه عليه و آله شخصيت ارجمند خويش را با درخواستى كه ذلت و كوچكى در پى دارد ، در معرض خوارى و خردى قرار داده باشد ؟ هرگز چنين كارى شايستهء روح بلند و غيرت فراوان او نيست ؛ چنان كه سبط شهيدش فرمود : « ذلت از ما دور است . خدا و رسول و مؤمنان و دامن‌هاى پاك و پاكيزه و غيرتمندان و بلندطبعان آن را بر ما ناروا مىشمرند » . « 1 »\r\nامّا كاش طبرى آنچه را به‌عنوان دليل بر انتخاب معناى موردنظر خود آورده است ذكر نمىكرد ؛ چون در حدّ او نبود كه دربارهء ادبيات سخن بگويد . سخن گفتن دربارهء ادبيات ، سزاوار جار اللّه زمخشرى است كه خلاف رأى او را اختيار كرده و راهى بس پاك و پيراسته و شريف برگزيده و آيه را به نحو وافى شرح داده است .\r\nجماعتى از مفسران محقق و صاحب‌نظر نيز ، رأى او را اختيار نموده‌اند .\r\nزمخشرى مىگويد : « معناى آيهء  « إِلَّا الْمَوَدَّةَ فِي الْقُرْبى »  چيست ؟ » آنگاه خود چنين پاسخ داده است : « قربى ؛ مكان قرار گرفتن مودّت و مقرّ آن است ؛ چنان كه مىگويى :\r\n« لي في آل فلان مودّة ؛ مرا در ايشان مودّت است » . « لي فيهم هوى و حبّ شديد ؛ مرا در ايشان ميل و محبت شديد است » و مقصودت آن است كه آنان را دوست دارم و آنان ، مكان و محل محبّت و دوستى منند . و « في » متعلق به مودّت نيست ؛ چنان كه اگر بگويى : إلّا المودّة للقربى ، لام چنين است . « في » متعلق به محذوفى است كه ظرف متعلق به آن است ؛ چنان كه مىگويى : « المال في الكيس ؛ مال در كيسه است » .\r\nتقدير آيه چنين است : « إلّا المودّة ثابتة في القربى و متمكّنة فيها » ؛ و « قربى » مصدر است مثل « زلفى » و « بشرى » و به‌معناى قرابت است و مراد از آن ، بودن در ميان اهل قربى است » . نيز مىگويد : « روايت كرده‌اند وقتى اين آيه نازل شد ، پرسيدند : يا رسول اللّه ، نزديكان شما كه دوستى آنان بر ما واجب شده است ، كيانند ؟ فرمود :\r\nعلى و فاطمه و دو فرزند ايشانند » . آنگاه روايات معتبرى در اين زمينه آورده است . « 2 » خداوند از طرف دودمان پيامبر به او پاداش خير عطا فرمايد .\r\n\r\n\r\n","description":"","footnote":"\r\n( 1 ) . سيد عبد الرزاق مقرّم ، المقتل ، ص 250 .\r\n( 2 ) . الكشاف ، ج 4 ، ص 219 و 220 .\r\n","page_name":" 263 ","page_number":269},
  {"content":"\r\n\r\nنيز ابن مخلوف ثعالبى در خصوص آيهء ولايت :  « إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ ؛  « 1 » همانا ولىّ شما خداوند و رسول او و كسانى هستند كه ايمان آورده‌اند و نماز به پا مىدارند و در حال ركوع زكات مىدهند » مىكوشد شأن نزول آن را كه دربارهء على عليه السّلام هنگام دادن انگشترى به فقير - در حال ركوع - نازل شده است ، كوچك و خرد شمارد ، در حالىكه اين فضيلتى بس بلند است كه براى امير مؤمنان على عليه السّلام ثابت شده است و همهء مفسران و محدثان بر آن اتفاق‌نظر دارند و روايت‌هاى مربوط به آن ، از فريقين به حد تواتر است . « 2 »\r\nثعالبى مىگويد : « زكات در اين آيه ، عام و شامل صدقهء واجب و مستحب و تمام كارهاى خير است و خداوند آنان را به زيادى ركوع توصيف كرده است و از بين افعال نماز نيز ، ركوع را نام برده است چون ركوع ، از عظيم‌ترين اركان نماز است .\r\n- سپس مىگويد : - آنچه در تأويل آيه گفته شد صحيح است . با اين حال على بن ابى طالب به‌طور اتفاقى ، انگشتر خود را در حال ركوع صدقه داد . سدى مىگويد : هرچند ، على ، به‌طور اتفاقى ، به هنگام نزول آيه ، انگشتر خود را در حال ركوع به فقير داده است ، آيه عام مىباشد » . « 3 » او با اين جملات بريده خواسته است آيه را تفسير كند [ ولى در واقع 
  ] شيطان را بر خود چيره ساخته و خداوند را از ياد برده است .\r\nهمچنين عبد اللّه بن زبير مىكوشد اثبات كند سورهء دهر مكى است ؛ زيرا وجود آياتى در قرآن كه به فضايل آل پيامبر صلّى اللّه عليه و آله تصريح نموده است بر او ناگوار است . كينه و حسادت نسبت به اهل بيت سينه‌اش را لبريز ساخته است :  « أَمْ يَحْسُدُونَ النَّاسَ عَلى \r\n\r\n\r\n","description":"","footnote":"\r\n( 1 ) . مائده 5 : 55 .\r\n( 2 ) . سيوطى روايات فراوانى آورده است كه در آنها چنين آمده است : « پيامبر صلّى اللّه عليه و آله به سائل فرمود : چه كسى به تو اين انگشتر را داده است ؟ گفت : اين شخص كه در حال ركوع است و به على عليه السّلام - در حالىكه در گوشهء مسجد نماز مىگذارد - اشاره كرد . خداوند اين آيه را نازل كرد و پيامبر صلّى اللّه عليه و آله آن را بر اصحاب خود فرو خواند و فرمود :\r\nهركس من مولاى اويم ، على مولاى اوست . خدايا كسى را دوست بدار كه او را مولا برگزيده است و با آن‌كه با او دشمنى كرده است دشمن باش » . ر . ك : الدرّ المنثور ، ج 2 ، ص 293 .\r\n( 3 ) . تفسير ثعالبى ، ج 1 ، ص 438 .\r\n","page_name":" 264 ","page_number":270},
  {"content":"\r\n\r\n ما آتاهُمُ اللَّهُ مِنْ فَضْلِهِ ؛  « 1 » آيا براى آنچه خداوند به فضل خود به مردم داده است ، بر آنان رشك مىورزند ؟ » . همو ، نام پيامبر صلّى اللّه عليه و آله را از خطبهء نماز جمعه حذف كرد و براى كار نادرست خود چنين عذر آورد كه : « مىبينيم هرگاه نام پيامبر برده مىشود بنى هاشم گردن راست مىكنند و گونه‌هايشان از شعف گلگون مىگردد ؛ به خدا سوگند ، دوست ندارم به ايشان سرورى برسانم ، در حالىكه قادر به منع آن هستم » . « 2 »\r\nپس از او نيز پاره‌اى از مفسران كج‌انديش همچون ابن كثير و اخيرا سيد قطب به استناد سياق ، اجماع پيشوايان تفسير را ناديده گرفته‌اند . « 3 »\r\nحافظ حسكانى مىگويد : « بعضى از ناصبىها اعتراض كرده‌اند كه اين سوره ( دهر ) مكى است و اين قصه ( يعنى نذر صديقهء زهرا عليها السّلام و سه روز روزه براى طلب شفاى فرزندشان حسن و حسين عليهما السّلام و دادن قرص‌هاى نان خود به مسكين و يتيم و اسير در سه شب متوالى ) در مدينه اتفاق افتاده است » او در رد اين شبهه مىگويد :\r\n« بيشتر مفسّران معتقدند اين سوره مدنى است و نصوص پيشوايان در مورد ترتيب سوره‌ها شاهد براين مدعاست » . « 4 » علامه طبرسى نيز در تفسير خود با تحقيقى شايسته ، ثابت نموده است كه اين سوره مدنى است . « 5 »\r\nبارى ، وقتى مفسران كينه‌توز همواره مىكوشند تا آنجا كه ممكن باشد جهرهء حقيقت را بپوشانند و سياست‌هاى حاكم مايل به مخفى گذاشتن فضايل اهل بيت باشد ، نبايد تعجب كرد كه چرا فضايل آنان و زشتىهاى دشمنانشان در قرآن ذكر نشود .\r\nدر قرآن با دلايل روشن فراوانى بر فضل و شرف ايشان صحّه گذاشته شده و آيات زيادى در بزرگداشت مقام بلند ايشان نازل شده است كه هر خردمندى ، اگر با چشم بصيرت و قلبى پاك و حقجو در آن بنگرد - نه با چشمانى نابينا و قلب‌هايى\r\n\r\n\r\n","description":"","footnote":"\r\n( 1 ) . نساء 4 : 54 .\r\n( 2 ) . ابن ابى الحديد ، شرح نهج البلاغه ، ج 20 ، ص 123 و 128 و 147 . نيز ر . ك : التمهيد ، ج 1 ، ص 154 .\r\n( 3 ) . ر . ك : التمهيد ، ج 1 ، ص 154 .\r\n( 4 ) . شواهد التنزيل ، ج 2 ، ص 315 - 310 .\r\n( 5 ) . مجمع البيان ، ج 10 ، ص 405 .\r\n","page_name":" 265 ","page_number":271},
  {"content":"\r\n\r\nسياه - اين آيات را خواهد ديد .\r\nكلينى از ابو مسروق روايت كرده است كه گفت : « به امام صادق عليه السّلام عرض كردم :\r\nبا مردم به مناظره مىنشينيم و با استناد به آيهء  « أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ »  « 1 » بر ايشان احتجاج مىكنيم . در پاسخ مىگويند : اين آيه دربارهء فرماندهان جنگ نازل شده است و وقتى با آيهء  « إِنَّما وَلِيُّكُمُ اللَّهُ وَ رَسُولُهُ . . . »  « 2 » بر ايشان احتجاج مىكنيم ، مىگويند : اين آيه در حق مؤمنان نازل شده است و با آيهء  « قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى »  « 3 » احتجاج مىكنيم ، مىگويند : اين آيه در حق نزديكان مسلمين نازل شده است من هرچه از قرآن ، در خاطر داشتم خدمت حضرت عرض كردم . . . » . « 4 »\r\nبنابراين ، پردهء عوامزدگى را از روى چشم خود كنار بزن و جان خود را از زنجير كينه‌هاى ناپسند جاهلى آزاد ساز تا پس از آن ، « آثار رحمت الهى را بنگرى چگونه به زمين - پس از فسردن آن - زندگانى مىبخشد » . « 5 »\r\n1 . همين معناى كلام امام صادق عليه السّلام است كه فرمود : « اگر قرآن را همانگونه كه نازل شده است ، قرائت كنند نشان ما را در آن خواهند يافت » . « 6 »\r\nقول امام « كما انزل » به‌معناى آن است كه قرآن را بىآنكه كدورت اوهام يا فريب‌هاى گمراهان و كج‌انديشان افق‌هاى روشن آن را غبارآلود نسازد ، درخواهند يافت . در اينجا مناسب است شاهدى بر اين مطلب ذكر كنيم :\r\nخداى عز و جل مىفرمايد :  « وَ إِذا جاءَهُمْ أَمْرٌ مِنَ الْأَمْنِ أَوِ الْخَوْفِ أَذاعُوا بِهِ وَ لَوْ رَدُّوهُ إِلَى الرَّسُولِ وَ إِلى أُولِي الْأَمْرِ مِنْهُمْ لَعَلِمَهُ الَّذِينَ يَسْتَنْبِطُونَهُ مِنْهُمْ . . . ؛  « 7 » و چون خبرى [ حاكى 
  ] از ايمنى يا وحشت به آنان برسد ، انتشارش دهند ، و اگر آن را به پيامبر و اولياى امر خود ارجاع كنند ، قطعا از ميان آنان كسانىاند كه [ مىتوانند درست و نادرست 
  ] آن را دريابند . . . » . امام باقر عليه السّلام مىفرمايد : « أولوا الأمر در اين آيه ، ائمهء معصوم عليهم السّلام\r\n\r\n\r\n","description":"","footnote":"\r\n( 1 ) . نساء 4 : 59 .\r\n( 2 ) . مائده 5 : 55 .\r\n( 3 ) . شورى 42 : 23 .\r\n( 4 ) . الكافى ، ج 2 ، ص 513 و 514 .\r\n( 5 ) . روم 30 : 50 .\r\n( 6 ) . تفسير عياشى ، ج 1 ، ص 13 ، شمارهء 4 .\r\n( 7 ) . نساء 4 : 83 .\r\n","page_name":" 266 ","page_number":272},
  {"content":"\r\n\r\nمىباشند » .\r\nشيخ ابو جعفر طوسى مىگويد : « اين گفته ، پذيرفتنىتر است ؛ زيرا [ چنان كه 
  ] خداوند متعال فرموده است ، اگر ايشان آن را به اولى الامر ارجاع مىدادند ، در مىيافتند كه آنان حكم آن را مىدانند و ارجاع به كسى كه معصوم نباشد موجب علم نخواهد بود ؛ چون احتمال خطا در گفتار و كردار آنان مىرود ، چه اميران لشكر باشند و چه عالمان » . « 1 » بنابراين ، اين آيه شريفه - براساس اين تفسير مقبول - ما را به مقام عصمت ائمه عليه السّلام از خطا در رأى و نظر رهنمون مىگردد .\r\nآيهء ديگرى كه بر مقام عصمت ايشان عليهم السّلام دلالت دارد - چه قبل از تصدّى مقام امامت و چه پس از آن - كه همان عصمت مطلقه‌اى است كه شيعه آن را به‌عنوان شرط اول در مقام ولايت امر مسلمانان مىشناسد ، اين آيه است :  « لا يَنالُ عَهْدِي الظَّالِمِينَ ؛  « 2 » ستمكاران به عهد من ( وديعت الهى ) دست نيابند » .\r\nامام فخر رازى مىگويد : « روافض به استناد اين آيه در امامت ابو بكر و عمر خدشه وارد كرده‌اند ؛ زيرا آن دو ( قبل از اسلام ) كافر بوده‌اند و كافر شايستگى رسيدن به عهد الهى را ندارد ؛ بنابراين چه در حال كفر و چه پس از آن اين شايستگى را از دست داده‌اند . از اين گذشته ، اينان حتى در حال اسلام از ارتكاب گناه عارى نبودند و هر گنه‌كارى ظالم به نفس خود است » .\r\nآنگاه فخر رازى به نقض و رد اين استدلال پرداخته و در پايان افزوده است :\r\n« مراد از امامت در اين آيه ، اعم از نبوت [ و امامت 
  ] است ؛ پس هركس يك چشم بر هم زدن به خدا كفر بورزد ، شايستهء اين مقام بلند نخواهد بود » . « 3 »\r\nآيهء سوم نيز بر شرط عصمت پيشواى امت دلالت دارد . طبق اين آيه ، شايستهء پيشواى مسلمانان نيست كه هيچگاه در فهم شريعت ، در تمام جوانب آن ، به ديگرى مراجعه نمايد و بايد خود از خطا مصون باشد . اين ديگران هستند كه بايد در تمامى مسايل خود - در اصول و فروع دين - به او مراجعه نمايند . بنابراين امام بايد صلاحيت پاسخگويى كامل به تمام مسايل شريعت را داشته باشد . چه مسايل\r\n\r\n\r\n","description":"","footnote":"\r\n( 1 ) . التبيان ، ج 3 ، ص 273 .\r\n( 2 ) . بقره 2 : 124 .\r\n( 3 ) . تفسير كبير ، ج 4 ، ص 41 و 42 ( مسأله چهارم ) .\r\n","page_name":" 267 ","page_number":273},
  {"content":"\r\n\r\nمربوط به عبادات باشد و چه مسايل سياسى كه مربوط به اصلاح امور مردم و ادارهء سرزمين‌هاى مسلمانان است .\r\nخليل بن احمد نحوى بر همين مبنا و در پاسخ به اين سؤال كه چرا امير مؤمنان على عليه السّلام را بر ديگران مقدم داشته ، چنين گفته است : « بىنيازى او از همگان و نياز همگان به او بهترين دليل است بر اينكه او پيشواى همگان است » ، اين مطلب بىشك درست است ؛ چنان كه اين آيه شريفه بر آن دلالت مىكند :  « أَ فَمَنْ يَهْدِي إِلَى الْحَقِّ أَحَقُّ أَنْ يُتَّبَعَ أَمَّنْ لا يَهِدِّي إِلَّا أَنْ يُهْدى فَما لَكُمْ كَيْفَ تَحْكُمُونَ ؛  « 1 » آيا كسى كه به سوى حق رهبرى مىكند سزاوارتر است به اينكه از او پيروى كنند يا كسى كه راه نمىيابد مگر آنكه [ خود 
  ] هدايت شود ؟ پس شما را چه شده است ؟ چگونه داورى مىكنيد ؟ » .\r\nقمى روايت كرده كه امام باقر عليه السّلام فرمود : « كسى كه به حق رهنمون است ، محمد صلّى اللّه عليه و آله است و پس از او آل محمد عليهم السّلام‌اند ؛ و آنان‌كه رهنمون نيستند مخالفان اهل بيت ، اعم از قريش و ديگران ، مىباشند » . « 2 »\r\nاكنون دريافتيد كه از ضميمه ساختن برخى از آيات قرآن به برخى ديگر ، مهمترين شأن از شؤون امامت ، براساس ترسيم اسلام و تبيين قرآن با وضوح تمام ، استنباط مىشود به شرط آنكه شخص از روى توجه و يقين و ايمان در آن نظر كند و نور هدايت پروردگار همراهش باشد « آنكه خداى سينه‌اش را براى اسلام فراخ ساخته است ؛ او با نورى از سوى پروردگار خود همنشين است » « 3 » و « از كسى كه خدا به او نور نداده است ، نور جستن نشايد » . « 4 »\r\nخداوند مىفرمايد : « به زودى ، آنان را كه در زمين به ناحق ، گردنكشى نمايند از نشانه‌هاى خود بازگيرم ؛ پس اگر تمام آيات را ببينند بدان نگروند و اگر راه رشد را يابند آن را برنگزينند و اگر راه كژى يابند آن را برگزينند ؛ زيرا آيات ما را تكذيب كرده و از آن غافل شده‌اند » . « 5 »\r\n\r\n\r\n","description":"","footnote":"\r\n( 1 ) . يونس 10 : 35 .\r\n( 2 ) . تفسير صافى ، ج 1 ، ص 752 .\r\n( 3 ) . زمر 39 : 22 .\r\n( 4 ) . نور 24 : 40 .\r\n( 5 ) . اعراف 7 : 146 .\r\n","page_name":" 268 ","page_number":274},
  {"content":"\r\n\r\nاما مقصود از اين سخن امام عليه السّلام كه : « وجدتنا فيه مسمّين ؛ ما را در آن خواهيد يافت » اين نيست كه نام ايشان در قرآن آمده باشد ؛ بلكه مراد ، ذكر نشانه‌ها و صفاتى است كه بر فضيلت اختصاصى ايشان دلالت كند ؛ چنان كه نمونه‌هايى از آن را آورديم .\r\nدليل اين مدعا روايتى است كه كلينى از ابو بصير روايت كرده است . او مىگويد :\r\n« از امام صادق عليه السّلام دربارهء آيهء  « أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ »  « 1 » پرسيدم .\r\nفرمود : در حق على و حسن و حسين نازل شده است . گفتم : مردم مىگويند چرا نام على و اهل بيت ايشان در قرآن نيامده است فرمود : به آنان بگوييد : بر پيامبر صلّى اللّه عليه و آله نماز نازل شد اما در قرآن از سه ركعت يا چهار ركعت بودن آن ياد نشد تا آنكه خود پيامبر صلّى اللّه عليه و آله آن را بر ايشان تفسير كرد . . . » . « 2 »\r\nاستاد ارجمند ، خويى قدس سرّه در ادامه آورده است : « اين حديث صحيح ، بر تمامى آن روايات - كه ظاهرشان بيانگر حذف نام ايشان از قرآن است - حاكم و مبيّن ياد كردن خداوند از آنان ، با ذكر صفات و ويژگىهاى ايشان در قرآن است ، نه با ذكر نام آنان » . « 3 »\r\n2 . همچنين معناى اين سخن امام عليه السّلام : « آن كس كه امر ما را از قرآن نشناسد از فرو افتادن در فتنه‌ها ايمن نخواهد بود » ؛ « 4 » يعنى ، هركس موضع ما را - دربارهء ولايت - طبق توصيفى كه در قرآن آمده و تنها بر ما منطبق است نه بر غير ما ، نشناسد ، از فتنه‌هاى گمراه‌كننده ايمن نخواهد بود ؛ زيرا او درهايى را كوبيده است كه به فوز و نجات رهنمون نيست و به دستاويز محكم الهى و ريسمان بين آسمان و زمين چنگ نزده است . دلايلى كه ثابت مىكند عترت پاك و فرزندان گرامى پيامبر صلّى اللّه عليه و آله كشتىهاى نجات و ريسمان‌هاى محكم الهى و دستاويزهاى مطمئن و راههاى رهنمونى به خدايند - چنان كه در حديث متواتر ثقلين آمده است - « 5 » در قرآن بسيار است .\r\n\r\n\r\n","description":"","footnote":"\r\n( 1 ) . نساء 4 : 59 .\r\n( 2 ) . الكافى ، ج 1 ، ص 286 .\r\n( 3 ) . ر . ك : البيان فى تفسير القرآن ، ص 251 .\r\n( 4 ) . تفسير عياشى ، ج 1 ، ص 13 ، شماره 1 .\r\n( 5 ) . فيروزآبادى ، فضائل الخمسه ، ج 2 ، ص 43 .\r\n","page_name":" 269 ","page_number":275},
  {"content":"\r\n\r\n3 . امام باقر عليه السّلام فرمود : « از جانب خدا ، براى ما در كتاب محكم الهى حقى است كه اگر آن را محو سازند و بگويند آن از خدا نيست يا اصلا آن را نشناسند برابر است » . « 1 » مقصود امام اين است : توصيف ما و وصف موضع ما نسبت به مسألهء ولايت - چنان كه بر حق و شايستهء اين مقام بلند است - به دلايل آشكار ، در قرآن مذكور است ؛ و اگر بالفرض آن را محو سازند يا از آن ناآگاه باشند - يعنى از اساس بر ايشان پوشيده مانده باشد - يكسان است ؛ يعنى موضع جهل ايشان نسبت به آمدن وصف عترت در قرآن ، با محو آن از قرآن برابر است .\r\n4 . بدين ترتيب ، معناى اين حديث كه : « اگر در قرآن ، فزونى و كاستى صورت نمىگرفت ، هرگز حق ما بر هيچ صاحب انديشه‌اى مخفى نمىماند » « 2 » نيز روشن مىشود ؛ زيرا مقصود از فزونى و كاستى در قرآن ، تحميل رأى و تفسير ناروا مىباشد كه در پى آن ، در مدلول كلام الهى مىافزايد يا از روى عمد از آن مىكاهد ؛ يا مقصود ، سخن گفتن بدون علم و بدون هدايت الهى دربارهء قرآن است كه از آن به تفسير به رأى تعبير شده است .\r\nافزون بر آن ، كتمان حقايق قرآن و بيان نكردن آنها براى مردم ، كوتاهى در حق قرآن و كاستن از دلايل روشن آن است . با اين وصف ، معناى اين حديث كه : « اگر قرآن را به همان‌گونه كه نازل شد مىخواندند ، نام ما را در آن مىيافتند » با حديثى كه پيش از اين نقل شد ، يعنى « ضرورت توجه به قرآن ، به صورت تازه و بدون كدورت اوهام » . برابر است .\r\nبنابراين ، مقصود فزونى در لفظ قرآن يا كاستى لفظ آن ، چنان كه اهل تحريف توهم كرده‌اند ، نيست ؛ زيرا اگر مراد اين بود ، مخالف اجماع طايفه بود و رد مىشد ؛ زيرا هيچكس حتى اخباريان احتمال فزونى در قرآن را نداده است و خود محدث نورى نيز به اين اجماع اعتراف كرده و از همين‌جا به شيوهء اخباريان پيش از خود ، در توجيه اين روايت كوشيده است . « 3 »\r\nاستاد بزرگوار آيت اللّه خويى رحمه اللّه مىفرمايد : « مسلمانان ، حتى مدعيان تحريف ،\r\n\r\n\r\n","description":"","footnote":"\r\n( 1 ) . تفسير عياشى ، ج 1 ، ص 13 ، شمارهء 2 .\r\n( 2 ) . همان ، شمارهء 6 .\r\n( 3 ) . فصل الخطاب ، ص 236 .\r\n","page_name":" 270 ","page_number":276},
  {"content":"\r\n\r\nجملگى برآنند كه در قرآن ، حتى به اندازهء يك حرف ، فزونى راه نيافته است » . « 1 »\r\n5 . به دليل آيات فراوانى كه در قرآن به تصريح يا اشاره براى بزرگداشت اين خاندان نازل شده است ، امام باقر عليه السّلام فرمودند : « قرآن در چهار بخش نازل شده است : يك چهارم در حق ما ، يك چهارم دربارهء دشمنان ما ، يك چهارم فرائض و احكام و يك چهارم سنن و امثال ، و تكريم‌هاى قرآن از آن ماست » . « 2 »\r\nدر عبارت ديگر آمده است : « قرآن در سه بخش فرود آمده است : يك سوم در حق ما و دشمنان ما ، يك سوم دربارهء سنن و امثال و يك سوم در خصوص فرائض و احكام » ؛ « 3 » زيرا در اين روايات ، مقصود ، بيان انواع آيات قرآن بوده است نه تحديد دقيق آنها ؛ و بخش عظيمى از قرآن در شأن ولايت كه خود اهم و اساس فرائض است ، نازل شده و باقى آن احكام و سنن و حكمت‌ها و امثال است . مطلبى كه آگاهان و انديشمندان بزرگ امّت را برانگيخته است تا باتوجّه نمودن به اين بخش مهم از قرآن و به كار گرفتن همت‌هاى بلند خويش ، كتاب‌هاى باارزشى را در اين زمينه تأليف نمايند . از جمله ، محدّث بزرگ عبيد اللّه بن عبد اللّه معروف به حاكم حسكانى كه دايرة المعارف گرانسنگ خود را دربارهء فضايل اهل بيت و ثبت آيات كريمه‌اى كه در شأن ايشان رسيده ، نگاشته است .\r\nاو در تعريض به كسى كه در ناسزاگويى و بدگويى نسبت به پيشواى علويان در آن روز ، مردم را به گمراهى انداخت و با بسط اهانت خويش ، به كاستن قدر و منزلت پدران او نيز پرداخت و مدعى شد كه هيچيك از مفسران ، نزول سورهء « هل اتى » و نيز ديگر آيات قرآن را دربارهء على و اهل بيت او ندانسته است ، مىگويد : « من گستاخى او را زشت شمردم و تهمت او را بزرگ انگاشتم و بر خود لازم دانستم اين شبهه را از دوستان خود ( محدثان شيعه ) دفع نمايم . لذا به جمع و نگارش اين كتاب پرداختم . . . » . « 4 »\r\n\r\n\r\n","description":"","footnote":"\r\n( 1 ) . البيان فى تفسير القرآن ، ص 252 .\r\n( 2 ) . تفسير عياشى ، ج 1 ، ص 9 ، شمارهء 1 الكافى ، ج 2 ، ص 628 ، شمارهء 4 .\r\n( 3 ) . تفسير عياشى ، ج 1 ، ص 9 ، شمارهء 3 . الكافى ، ج 2 ، ص 627 ، شمارهء 2 .\r\n( 4 ) . مقدمهء شواهد التنزيل ، ص 14 .\r\n","page_name":" 271 ","page_number":277},
  {"content":"\r\n\r\n6 . او در فصل پنجم كتاب خود ، از طريق سعيد بن جبير از ابن عباس آورده است كه : « آن مقدار از آيات قرآن كه در حق على عليه السّلام نازل شده ، دربارهء هيچكس نازل نشده است » .\r\n7 . مجاهد مىگويد : « دربارهء على هفتاد آيه نازل شده است ؛ بىآنكه كسى در آنها ، با او شريك باشد » . همچنين مىگويد : « خداوند هيچ آيه‌اى را فرو نفرستاد مگر آنكه على عليه السّلام در رأس آن بوده است » .\r\n8 . ابن ابى ليلى نيز مىگويد : « در حق على عليه السّلام هشتاد آيهء برگزيده در قرآن نازل شده است بىآنكه كسى از اين امت با او شريك باشد » .\r\n9 . همو از امام على بن الحسين عليه السّلام روايت كرده است كه : « قرآن بر ما نازل شد و تكريم‌هاى آن ، مربوط به ماست » . « 1 »\r\nروايات صحيحهء ديگرى كه حسكانى در كتاب خود براساس ترتيب سوره‌هاى قرآن آورده است كه مجموع آنها بيش از هزار و صد و شصت روايت است و او آنها را از منابعى كه نزد شيعه و سنى معتبر است نقل كرده نيز از اين جمله است .\r\n10 . به بيانى شامل‌تر ، در اين معنا ، از ائمه عليهم السّلام چنين رسيده است : « هرگاه شنيدى خداوند كسانى را از اين امت به نيكى ياد كرده است بدان كه ما از ايشانيم و هرگاه شنيدى كه از گروهى ؛ درگذشته ، به بدى ياد كرده است ، آنان دشمنان ما هستند » . « 2 »\r\nاين حديث ، به مسألهء « حبّ و بغض فى اللّه » باز مىگردد و در رواياتى فراوان و قانع‌كننده ، چنين رسيده است : « آيا دين ، جز حبّ و بغض براى خدا چيز ديگرى است » . « 3 »\r\n\r\n\r\n","description":"","footnote":"\r\n( 1 ) . شواهد التنزيل ، ج 1 ، ص 42 - 39 .\r\n( 2 ) . تفسير عياشى ، ج 1 ، ص 13 ، شمارهء 3 .\r\n( 3 ) . ر . ك : الكافى ، ج 2 ، ص 124 ، باب « الحبّ فى اللّه و البغض فى اللّه » . امام صادق عليه السّلام فرمود : « هركس براى خدا دوست بدارد و براى خدا دشمنى كند و براى خدا چيزى عطا كند از جملهء كسانى است كه ايمانشان كامل شده است » و فرمود : « از محكم‌ترين ريسمان‌هاى ايمان اين است كه براى خدا دوست بدارى و براى خدا دشمن بدارى و براى خدا عطا كنى و براى خدا از دادن امتناع ورزى » ؛ و در حديث ديگر فرمود : « آيا ايمان جز حبّ و بغض است ؟ » پيامبر صلّى اللّه عليه و آله فرمود : « محكم‌ترين ريسمان دين ، دوستى و دشمنى براى خداست » . امام -\r\n","page_name":" 272 ","page_number":278},
  {"content":"\r\n\r\nخداى تعالى مىفرمايد :  « وَ اعْلَمُوا أَنَّ فِيكُمْ رَسُولَ اللَّهِ لَوْ يُطِيعُكُمْ فِي كَثِيرٍ مِنَ الْأَمْرِ لَعَنِتُّمْ وَ لكِنَّ اللَّهَ حَبَّبَ إِلَيْكُمُ الْإِيمانَ وَ زَيَّنَهُ فِي قُلُوبِكُمْ وَ كَرَّهَ إِلَيْكُمُ الْكُفْرَ وَ الْفُسُوقَ وَ الْعِصْيانَ أُولئِكَ هُمُ الرَّاشِدُونَ ؛  « 1 » بدانيد كه پيامبر ميان شماست ؛ اگر در بسيارى از كارها از [ رأى و ميل 
  ] شما پيروى كند ، قطعا دچار زحمت مىشويد ، ليكن خدا ايمان را براى شما دوست‌داشتنى گردانيد و آن را در دلهاى شما بياراست و كفر و پليدكارى و سركشى را در نظرتان ناخوشايند ساخت ؛ آنان [ كه چنين‌اند 
  ] ره‌يافتگانند » .\r\nنيز مىفرمايد :  « قُلْ إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ وَ يَغْفِرْ لَكُمْ ذُنُوبَكُمْ ؛  « 2 » بگو اگر خداى را دوست داريد از من پيروى كنيد تا خدا شما را دوست بدارد و گناهان شما را بر شما ببخشايد » .\r\nپس محبت اولياى الهى موجب اطاعت و فرمانبردارى از ايشان است ؛ چنان كه منفور داشتن دشمنان خداوند ، دورى گزيدن از ايشان و اجتناب از آنان را در پى دارد ؛ و اگر دين اطاعت است ، اساس آن محبت و ميل است و قرآن كريم هيچ قومى را ستايش نكرده است مگر آنكه آنان اولياى خداوند بوده‌اند و اين حكم شامل هر يك از دوستان صالح خداوند در گذشته و حال مىشود ؛ همانگونه كه قومى را نكوهش نكرده است مگر آنكه ايشان دشمنان خدا بوده‌اند و به حكم عموم ، خود شامل تمام دشمنان خداوند - از انس و جنّ - تا ابد است و دشمن دوستان خدا دشمن خداست ؛ زيرا دشمن دوست ، دشمن است . پس اگر ابراهيم خليل از آن جهت كه با قلب سليم « 3 » به سوى خدايش راه جسته ، شيعهء نوح معرفى شده است ؛\r\n\r\n\r\n","description":"","footnote":"\r\n- صادق عليه السّلام نيز فرمود : « آن كس كه براى دين ، دوستى و براى دين دشمنى نكند ، ديندار نيست » .\r\nنيز ر . ك : الكافى ، ج 8 ، ص 80 ، شمارهء 35 : فرمايش امام باقر عليه السّلام : « آيا دين جز دوستى است ؟ » و پيامبر صلّى اللّه عليه و آله فرمود : « تو با آنى كه دوستش دارى » و حديث پيرمرد فرتوت با امام باقر عليه السّلام ( همان ، ص 76 ، شمارهء 30 ) دلالت دارد بر اينكه محبت ملازم طاعت است و نيز در حديث امام سجاد عليه السّلام ( همان ، ص 68 ، شمارهء 24 ) آمده است : « محبوبترين شما نزد خدا نيكوكارترين شما در مقام عمل است » و در آخر نامهء امام صادق عليه السّلام به سعد الخير ( همان ، ص 14 ) آمده است : « كسى كه اگر بداند خداوند دوستش دارد ، خشنود مىشود ، بايد به طاعت خداوند عمل كند و از ما پيروى نمايد » .\r\n( 1 ) . حجرات 49 : 7 .\r\n( 2 ) . آل عمران 3 : 31 .\r\n( 3 ) . در آيه آمده است :   « وَ إِنَّ مِنْ شِيعَتِهِ لَإِبْراهِيمَ إِذْ جاءَ رَبَّهُ بِقَلْبٍ سَلِيمٍ » .   صافات 37 : 83 و 84 .\r\n","page_name":" 273 ","page_number":279},
  {"content":"\r\n\r\nاين صفت على الاطلاق شامل « ابراهيم » هاى اين امّت نيز مىشود [ بنابراين اگر در روايات ، ابراهيم عليه السّلام را شيعهء على عليه السّلام معرفى كرده‌اند با اين توجيه بوده است . 
  ] و هر گاه فرعون به علت طغيان و گردنكشى در زمين ، دشمن خدا به حساب آيد ، اين حكم ، بىهيچ تفاوتى شامل فرعون‌هاى اين امت نيز مىگردد ، « 1 » و اين معناى دقيق - همانگونه كه علماى بزرگ بيان كرده‌اند - همان است كه از فرمايش ائمه عليهم السّلام - آنجا كه فرموده‌اند : « نام ما را در قرآن مىيافتيد » يا « ربع يا ثلث قرآن دربارهء ماست » - اراده شده است ؛ يعنى ياد ما را با وصفى آشكار در اين مصحف موجود مىيافتى ، به شرط آنكه چشمانى با بصيرت داشته باشى .\r\nمحدث نورى بىجهت پنداشته است كه مقصود ، حذف و اسقاط آيات قرآن است . « 2 » خداوند ما را از لغزش دل و ديده نگاه دارد .\r\nخداوند را سپاس مىگوييم كه ما را بر اين كار هدايت نمود و اگر او ما را رهنمون نمىگشت ، هرگز هدايت نمىيافتيم .\r\n\r\n\r\n","description":"","footnote":"\r\n( 1 ) . در تفسير آيهء شريفهء :  « وَ مَنْ أَضَلُّ مِمَّنِ اتَّبَعَ هَواهُ بِغَيْرِ هُدىً مِنَ اللَّهِ ؛  چه كسى از آن‌كه بىهدايت الهى از هواى نفس خود تبعيت كند گمراهتر است » . قصص 28 : 50 . از ابو الحسن عليه السّلام روايت شده است كه فرمود : « مقصود كسى است كه بدون هدايت يكى از امامان و پيشوايان هدايت ، رأى خود را دين خود كند » . الكافى ، ج 1 ، ص 374 ، شمارهء 1 .\r\nاز امام صادق عليه السّلام دربارهء آيهء  « وَ ما تُغْنِي الْآياتُ وَ النُّذُرُ عَنْ قَوْمٍ لا يُؤْمِنُونَ ؛  نشانه‌ها و هشدارها ، گروهى را كه ايمان نمىآورند سود نمىبخشد » . يونس 10 : 101 . سؤال شد . فرمود : « آيات ، ائمه و هشداردهندگان انبيا عليهم السّلام هستند » . الكافى ، ج 1 ، ص 207 ، شمارهء 1 .\r\nاز امام باقر عليه السّلام درباره آيهء  « كَذَّبُوا بِآياتِنا كُلِّها ؛  تمام آيات ما را تكذيب كردند » . قمر 54 : 42 . سؤال شد فرمود :\r\n« يعنى تمام اوصيا » . الكافى ، ج 1 ، ص 207 ، شمارهء 2 .\r\n( 2 ) . فصل الخطاب ، ص 237 ، 239 ، 246 و 247 .\r\n","page_name":" 274 ","page_number":280},
  {"content":"\r\n\r\n\r\nمنابع و مآخذ\r\nآشتيانى ، حاج ميرزا محمد حسن ؛ بحر الفوائد ؛ چاپ سنگى ، قم : مرعشى نجفى ، 1403 .\r\nآلوسى ، ابو الفضل محمود ؛ روح المعانى ؛ مصر : ادارة الطباعة المنيريه .\r\nابن ابى الحديد ؛ شرح نهج البلاغه ؛ تحقيق محمد الو الفضل ابراهيم ، مصر : دار احياء الكتب العربيه ، 1965 م .\r\nابن ابى جمهور ، محمد بن على ؛ غوالى اللئالى ؛ قم : 1405 .\r\nابن الخطيب ، محمد محمد عبد اللطيف ؛ الفرقان ؛ مصر : 1367 .\r\nابن جوزى ، ابو الفرج عبد الرحمان بن على ؛ الموضوعات ؛ مدينه منوره : مكتبه سلفيه ، 1386 .\r\nابن حبّان ، ابو حاتم محمد ؛ المجروحين من المحدّثين و الضعفاء و المتروكين ؛ حلب : دار الوعى ، 1396 .\r\nابن حزم ، على بن احمد الظاهرى ؛ الفصل فى الملل و الاهواء و النحل ؛ بيروت : دار المعرفه ، 1395 .\r\nابن حنبل ، احمد ؛ مسند احمد ؛ بيروت : دار صادر .\r\nابن شاذان ، الفضل ؛ الايضاح ؛ تهران : دانشگاه تهران ، 1392 .\r\nابن شهر آشوب ، محمد بن على مازندرانى ؛ مثالب النواصب ؛ خطى ، به شماره فيلم 68 مورخ 1416 ، قم :\r\nمركز احياء التراث الاسلامى .\r\n- ؛ متشابه القرآن و مختلفه ؛ قم : بيدار ، 1328 ش .\r\n- ؛ معالم العلماء ؛ نجف : 1380 .\r\nابن طاووس ، سيد رضى الدين على بن موسى ؛ سعد السعود ؛ قم : افست انتشارات رضى ، 1363 ش .\r\nابن كثير ، ابو الفداء اسماعيل ؛ تفسير القرآن العظيم ؛ مصر : دار احياء الكتب العربيه .\r\nابن ماجه ، محمد بن يزيد ؛ سنن المصطفى ؛ بيروت : دار الفكر .\r\nابن نديم ، محمد بن اسحاق ؛ الفهرست ؛ مصر : چاپ الستقامه .\r\nابو داوود ، سليمان بن اشعث ؛ سنن ؛ دار احياء السنة النبويه .\r\nابو زرعه ، عبد الرحمان بن محمد ؛ حجة القراءات ؛ بيروت : مؤسسة الرساله ، 1399 .\r\nاربلى ، ابو الحسن على بن عيسى ؛ كشف الغمه ؛ تبريز : 1381 .\r\nاردبيلى ، محمد بن على ؛ جامع الرواة ؛ قم : مكتبه مصطفوى .\r\nاردبيلى ، مولى احمد ؛ مجمع الفائدة و البرهان ؛ قم : اسلامى ( جامعه مدرسين ) ، 1403 .\r\nاسترآبادى ، سيد شرف الدين على ؛ تأويل الآيات الظاهره ؛ قم : چاپ امير ، 1407 .\r\nاسفنديار ، كيخسرو ؛ دبستان مذاهب ؛ با يادداشت‌هاى رحيم رضا ملك ، تهران : چاپ گلشن ، 1362 ش .\r\n\r\n","description":"","footnote":"","page_name":" 275 ","page_number":281},
  {"content":"\r\n\r\nاسماعيل باشا بن محمد امين ؛ ايضاح المكنون فى الذيل عن كشف الظنون ؛ بغداد : افست مكتبة المثنى .\r\nاشعرى ، ابو الحسن على بن اسماعيل ؛ مقالات الاسلاميين ؛ مصر : 1389 .\r\nاصفهانى ، ابو نعيم ؛ حلية الاولياء ؛ بيروت : دار الفكر .\r\nاصفهانى ، شيخ محمد تقى آقا نجفى ؛ تأويل الآيات الباهره ؛ چاپ سنگى .\r\nاعرجى ، سيد محسن ؛ شرح الوافية ؛ خطى .\r\nامينى ، علامه عبد الحسين احمد ؛ الغدير في الكتاب و السنه ؛ بيروت : دار الكتاب العربى ، 1397 .\r\nاندلسى ، ابن حزم ، على بن سعيد ؛ المحلّى ؛ بيروت : المكتب التجارى للطباعة و النشر .\r\nباقلانى ، ابو بكر ؛ نكت الانتصار .\r\nبحرانى ، سيد هاشم ؛ تفسير البرهان ؛ تهران : چاپخانه آفتاب ، 1374 .\r\nبخارى ، ابو عبد اللّه محمد بن اسماعيل ؛ صحيح بخارى ( جامع بخارى ) ؛ مطابع الشعب ، 1378 .\r\nبروجردى ، حاج ميرزا مهدى ؛ برهان روشن ( البرهان على عدم تحريف القرآن ) ؛ اسماعيليان ، 1374 .\r\nبلاغى ، محمد جواد ؛ آلاء الرحمان ؛ چاپ دوم ، قم : وجدانى .\r\n- ؛ الرحلة المدرسيه ؛ نجف ، 1347 .\r\nبوكاى ؛ عهدين - قرآن و علم ؛ ترجمه حسن حبيبى ، تهران : حسينيه ارشاد ، 1357 ش .\r\nتبريزى ، حاج ميرزا موسى ؛ أوثق الوسائل في شرح الرسائل ؛ چاپ سنگى قم : افست مهر .\r\nترمذى ، محمد بن عيسى ؛ سنن ( جامع الصحيح ) ؛ المكتبة الاسلاميه .\r\nتسترى ، شيخ محمد تقى ؛ قاموس الرجال ؛ تهران : نشر كتاب ، 1379 .\r\nتهرانى ، شيخ آغا بزرگ ؛ الذريعه ؛ تهران : چاپ اسلاميه ، 1967 م .\r\n- ؛ طبقات اعلام الشيعه ؛ بيروت : دار الكتاب العربى ، 1390 .\r\nتيجانى ، دكتر محمد السماوى ؛ لأكون مع الصادقين ؛ المؤسسة الجامعية الدراسات الاسلاميه ، 1993 م .\r\nثعالبى ، عبد الرحمان بن محمد ؛ الجواهر الحسان فى تفسير القرآن ؛ بيروت : دار الكتب العلمية ، 1416 .\r\nجان ملنر ، كاتلك ؛ تاريخ ؛ دربى : 1843 م .\r\nجزايرى ، سيد نعمت اللّه ؛ الانوار النعمانيه ؛ تهران : شركت چاپ .\r\n- ؛ منبع الحياة ؛ بغداد : مطبعة النجاح .\r\nجيمز هاكس ؛ قاموس الكتاب المقدس ؛ تهران : كتابخانه طهورى ، 1349 ش .\r\nحاكم حسكانى ، عبيد اللّه بن عبد اللّه ؛ شواهد التنزيل ؛ بيروت : مؤسسه اعلمى ، 1393 .\r\nحاكم نيشابورى ، ابو عبد اللّه محمد ؛ المستدرك على الصحيحين ؛ حلب : مكتبة المطبوعات الاسلاميه .\r\nحرّ عاملى ، شيخ محمد بن الحسن ؛ وسائل الشيعه ؛ تهران : مكتبه اسلاميه ، 1397 ق .\r\nحلى ، علامه حسن بن يوسف بن على ؛ اجوبة المسائل المهناويه ؛ قم : خيام ، 1401 .\r\n- ؛ الرجال ؛ چاپ نجف ، قم : افست خيام 1381 .\r\nحموى ، شهاب الدين ياقوت بن عبد اللّه ؛ معجم البلدان ؛ بيروت : دار صادر ، 1376 .\r\n\r\n","description":"","footnote":"","page_name":" 276 ","page_number":282},
  {"content":"\r\n\r\nخمينى ، سيد روح اللّه ( امام ) ؛ انوار الهداية في التعليقة على الكفايه ؛ قم : نشر آثار امام خمينى ، 1413 .\r\n- ؛ تهذيب الاصول ؛ نوشته علامه سبحانى ، قم : اسماعيليان .\r\nخوارزمى ، ابو بكر محمد بن عباس ؛ الرسائل ؛ مصر .\r\nخوانسارى ، ميرزا محمد باقر موسوى ؛ روضات الجنات ؛ قم : مهر استوار .\r\nخويى ، آيت اللّه سيد ابو القاسم ؛ البيان فى تفسير القرآن ؛ قم : چاپ علميه ، 1394 .\r\n- ؛ معجم رجال الحديث ؛ بيروت : 1403 .\r\nخياط ، ابو الحسين عبد الرحيم ؛ الانتصار ؛ با مقدمه محمد حجازى ، مصر : مكتبة الثقافة الدينيه .\r\nدارمى ، ابو محمد عبد اللّه بن عبد الرحمان ؛ سنن ؛ دار احياء السنة النبويه .\r\nذهبى ، شمس الدين محمد بن احمد ؛ المغنى فى الضعفاء ؛ حلب : دار المعارف ، 1391 .\r\n- ؛ ميزان الاعتدال ؛ دار احياء الكتب العربيه ، 1386 .\r\nرازى ، فخر الدين ؛ التفسير الكبير ( مفاتيح الغيب ) ؛ چاپ دوم ، تهران : دار الكتب العلميه .\r\nرافعى ، مصطفى صادق ؛ اعجاز القرآن ؛ بيروت : دار الكتاب العربى ، 1393 .\r\nزرقانى ، محمد عبد العظيم ؛ مناهل العرفان ؛ عيسى البابى الحلبى ، 1362 .\r\nزركشى ، بدر الدين محمد بن عبد اللّه ؛ البرهان فى علوم القرآن ؛ دار احياء الكتب العربيه ، 1957 م .\r\nزمخشرى ، جار اللّه ؛ الكشاف ؛ بيروت : دار الكتاب العربى ، 1947 م .\r\nسجستانى ، عبد اللّه بن ابى داوود ؛ المصاحف ؛ مصر : 1355 .\r\nسرخسى ، شمس الدين ابو بكر محمد بن احمد ؛ الاصول ؛ بيروت : دار المعرفه ، 1393 .\r\nسيبويه ، ابو بشر عمرو بن عثمان ؛ كتاب سيبويه ؛ بيروت : اعلمى ، 1387 .\r\nسيد مرتضى علم الهدى ، ابو القاسم على بن الحسين ؛ الامالى ؛ بيروت : دار الكتاب العربى ، 1387 .\r\n- ؛ الذخيره ؛ قم : اسلامى ( جامعه مدرسين ) ، 1411 .\r\nسيوطى ، جلال الدين ؛ الاتقان فى علوم القرآن ؛ چاپ اول ، قاهره : 1967 م .\r\n- ؛ الدرّ المنثور ؛ تهران ، افست اسلاميه ، 1377 .\r\n- ؛ تنوير الحوالك ( شرح على موطأ مالك ) ؛ مصر .\r\nشعرانى ، عبد الوهاب ؛ الكبريت الاحمر ؛ چاپ شده در حاشيه اليواقيت و الجواهر ، مصر : مصطفى البابى الحلبى ، 1378 .\r\nشوشترى ، قاضى نور الدين ؛ مجالس المؤمنين ؛ تهران : اسلاميه ، 1354 ش .\r\nشهرستانى ، ابو الفتح محمد عبد الكريم ؛ الملل و النحل ؛ قاهره : مؤسسة الجبلى ، 1387 .\r\nصبحى الصالح ؛ تصحيح نهج البلاغه ؛ بيروت : 1387 ق .\r\nصدوق ، ابو جعفر محمد ؛ معانى الاخبار ؛ نجف : 1971 م .\r\n- ؛ اعتقادات الامامية ؛ چاپ سنگى ، مركز نشر كتاب ، 1370 ش .\r\n- ؛ التوحيد ؛ بيروت : دار المعرفه .\r\n\r\n","description":"","footnote":"","page_name":" 277 ","page_number":283},
  {"content":"\r\n\r\nصدوق ، ابو جعفر محمد ؛ الخصال ؛ تهران : انتشارات مكتبه صدوق ، 1389 .\r\nطباطبايى ، علامه سيد محمد حسين ؛ الميزان ؛ تهران : دار الكتب الاسلاميه ، 1392 .\r\nطبرسى ، ابو على الفضل بن الحسن ؛ مجمع البيان ؛ تهران : اسلاميه ، 1382 .\r\nطبرسى ، ابو منصور احمد بن على بن ابى طالب ؛ الاحتجاج ؛ نجف : 1386 .\r\nطبرى ، محمد بن جرير ؛ جامع البيان في تفسير القرآن ؛ بيروت : دار المعرفة ، 1972 م .\r\nطوسى ، شيخ ابو جعفر محمد بن الحسن ؛ التبيان ؛ نجف : مكتبه امين .\r\n- ؛ تهذيب الاحكام ؛ تهران : دار الكتب الاسلاميه ، 1390 .\r\nعاملى ، سيد عبد الحسين شرف الدين ؛ اجوبة مسائل جار اللّه ؛ صيدا : عرفان : 1373 .\r\n- ؛ الفصول المهمه ؛ چاپ پنجم ، قم : داورى .\r\nعاملى ، سيد محسن امين ؛ اعيان الشيعه ؛ چاپ پنجم ، بيروت : دار التعارف للمطبوعات .\r\nعاملى ، سيد محمد جواد حسينى ؛ مفتاح الكرامه ؛ مؤسسه آل البيت لاحياء التراث .\r\nعبده ، شيخ محمد ؛ تفسير المنار ؛ تأليف محمد رشيد رضا ، بيروت : دار المعرفه .\r\nعسقلانى ، ابن حجر شهاب الدين ؛ تقريب التهذيب ؛ بيروت : دار المعرفه ، 1395 .\r\n- ؛ تهذيب التهذيب ؛ بيروت : دار صادر ، 1325 .\r\n- ؛ فتح البارى ؛ بيروت : دار المعرفه ، 1300 .\r\nعكّى ، شيخ خالد عبد الرحمان ؛ اصول التفسير و قواعده ؛ بيروت .\r\nعلى حسن عريض ؛ فتح المنان فى نسخ القرآن ؛ مصر : مكتبه خانجى ، 1973 م .\r\nعياشى ، ابو نضر محمد بن مسعود ؛ تفسير ؛ تهران : مكتبه علميه اسلاميه .\r\nفخر الاسلام ، محمد صادق ؛ أنيس الاعلام فى نصرة الاسلام ؛ تهران : حيدرى ، 1351 ش .\r\nفرّاء ، يحيى بن زياد ؛ معانى القرآن ؛ دار المصرية للتأليف و الترجمه ، 1360 ش .\r\nفيروزآبادى ، سيد مرتضى ؛ فضائل الخمسه ؛ بيروت : مؤسسه اعلمى ، 1393 .\r\nفيض كاشانى ، مولى محمد محسن ؛ الشافى ( تلخيص الوافى ) ؛ چاپ سنگى .\r\n- ؛ الوافى ؛ چاپ سنگى ، تهران : افست اسلاميه ، 1375 .\r\n- ؛ تفسير صافى ؛ چاپ اسلاميه ، 1384 .\r\n- ؛ علم اليقين فى اصول الدين ؛ قم : بيدار ، 1400 .\r\nقاضى عبد الجبار بن احمد ؛ شرح الاصول الخمسه ؛ قاهره : 1384 .\r\nقمى ، شيخ ابو القاسم جعفر بن محمد ؛ كامل الزيارات ؛ چاپ سنگى ، افست نجف ، 1356 .\r\nقمى ، على بن ابراهيم ؛ تفسير ؛ نجف : 1387 .\r\nكاشف الغطاء ، شيخ جعفر كبير ؛ الحق المبين ؛ چاپ سنگى .\r\n- ؛ كشف الغطاء ؛ چاپ سنگى .\r\nكاشف الغطاء ، شيخ محمد حسين ؛ اصل الشيعة و اصولها ؛ مصر : 1377 .\r\n\r\n","description":"","footnote":"","page_name":" 278 ","page_number":284},
  {"content":"\r\n\r\nكشى ، ابو عمرو محمد بن عمر ؛ اختيار معرفة الرجال ( رجال كشى ) ؛ چاپ نجف .\r\nكلينى ، ابو جعفر محمد بن يعقوب ؛ الكافى ؛ تهران : دار الكتب الاسلاميه ، 1389 .\r\nگولدزيهر ، اجنتس ؛ مذاهب التفسير الاسلامى ؛ قاهره : 1374 .\r\nمازندرانى ، محمد صالح ؛ شرح اصول كافى ( با تعاليق ابو الحسن شعرانى ) ؛ تهران : اسلاميه ، 1388 .\r\nمامقانى ، شيخ عبد اللّه ؛ تنقيح المقال ؛ چاپ سنگى ، 1350 .\r\nمتقى الهندى ، على بن حسام ؛ منتخب كنز العمال ؛ چاپ شده در حاشيه مسند احمد ، بيروت : دار صادر .\r\nمجلسى ، محمد باقر ؛ مرآة العقول ؛ تهران : دار الكتب الاسلاميه ، 1401 و 1409 .\r\n- ؛ بحار الانوار ؛ بيروت : مؤسسه الوفاء ، 1983 م .\r\nمحمد عبد اللّه درّاز ؛ مدخل الى القرآن الكريم ؛ مصر .\r\nمسلم ، ابو الحسين بن الحجاج القشيرى ؛ صحيح مسلم ؛ مصر : مكتبة محمد على صبيح ، 1334 .\r\nمشكور ، محمد جواد ؛ فرهنگ فرق اسلامى ؛ مشهد : آستان قدس رضوى ، 1360 ش .\r\nمعرفت ، محمد هادى ؛ التمهيد في علوم القرآن ؛ چاپ اول ، قم : اسلامى ( جامعه مدرسين ) .\r\nمفيد ، شيخ محمد بن محمد بن نعمان ؛ اجوبة المسائل السروية ( عدة رسائل ) ؛ قم : مكتبه مفيد .\r\n- ؛ الارشاد ؛ قم : كنگره جهانى هزاره شيخ مفيد ، 1413 .\r\n- ؛ اوائل المقالات ؛ چاپ دوم ، 1770 .\r\n- ؛ تصحيح الاعتقاد ؛ قم : كنگرهء جهانى هزاره شيخ مفيد ، 1413 .\r\nمقرّم ، سيد عبد الرزاق ؛ المقتل ؛ قم : بصيرتى ، 1394 .\r\nملكم ، سرجان ؛ تاريخ ادبيات ايران .\r\nموشيم ؛ رجال القرن الثانى ؛ 1832 ( به نقل از فخر الاسلام : انيس الاعلام ) .\r\nنجار ، عبد الوهاب ؛ قصص الانبياء ؛ بيروت : مؤسسة الحلبى ، 1386 .\r\nنجاشى ، ابو العباس احمد بن على ؛ رجال ( فهرست اسماء مصنفى الشيعه ) ؛ بيروت : دار الاضواء ، 1408 .\r\nنورى ، حسين بن محمد تقى ؛ فصل الخطاب ؛ چاپ سنگى .\r\nنورى طبرسى ، حاج ميرزا حسين ؛ مستدرك الوسائل ؛ چاپ سنگى ، تهران : افست اسلاميه ، 1382 .\r\nوجدى ، محمد فريد ؛ دائرة المعارف القرن العشرين ؛ چاپ چهارم ، چاپخانه دائرة معارف القرن العشرين ، 1386 .\r\nهلالى ، سليم بن قيس ؛ كتاب سليم بن قيس ؛ قم : دار الكتب الاسلاميه .\r\nهندى دهلوى ، شيخ رحمة اللّه ؛ اظهار الحق ؛ تحقيق عمر الدسوقى ، بيروت : المكتبة العصريه .\r\nكتاب مقدس ، عهد قديم ( عربى ) ؛ جمعية التوراة البريطانية و الاجنبيه ، كمبردج ، 1932 م .\r\nكتاب مقدس ، عهد قديم ( فارسى ) ؛ لندن : جمعيت يريتش و فورن ، بيبل سوسايئنى ، 1933 م .\r\n\r\n","description":"","footnote":"","page_name":" 279 ","page_number":285},
  {"content":"\r\n . \r\n\r\n","description":"","footnote":"","page_name":" 280 ","page_number":286}
  ]