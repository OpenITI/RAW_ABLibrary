[
  {"content":"\r\n\r\n\r\nجلد دهم\r\n\r\nتتمهء كتاب النكاح\r\n\r\n30 / 7 / 1380 دوشنبه درس شمارهء ( 352 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبراى اعتبار تنجيز در عقد نكاح به اجماعى بودن اعتبار تنجيز در عقد وكالت استدلال شده بود ، در پاسخ اين دليل گفته شد كه اعتبار تنجيز در باب وكالت بر خلاف مرتكزات عرفى بوده و تعبدى است لذا قابل تسرّى به باب نكاح نيست در اين جلسه به ادامهء اثبات اين پاسخ مىپردازيم . ان شاء الله\r\n* * * \r\nبحث در اعتبار تنجيز در عقد نكاح بود ،\r\nبرخى گفته بودند : از آنجا كه اعتبار تنجيز در عقد وكالت كه از عقود اذنيّه است ، اجماعى است ، به طريق اولى در نكاح كه از عقود معاوضى است ، نيز تنجيز معتبر است .\r\nاشكالى كه به اولويت شده بود ، اين بود كه اگر تعليق مبطل وكالت هم باشد لكن چون اين بطلان امرى تعبّدى در خصوص باب وكالت و بر خلاف ارتكاز عرفى است لذا تسرّى آن به سائر عقود محل مناقشه است ، امّا به چه دليل تعبدى است ؟\r\nچون در باب وكالت تعليق اصل وكالت را باطل و تعليق موكل فيه را صحيح دانسته‌اند در حالى كه لبّاً فرقى بين اين دو قسم نيست .\r\nدر كلمات فقهاء فرقهايى بين اين دو قسم از وكالت ذكر شده است يكى از فرقهائى كه بين اين دو قسم گفته شده ، اين است كه اگر وكالت فعلى باشد و موكل فيه معلق باشد مانند واجب معلق است پس چنانچه انجام وكالت متوقف بر مقدماتى باشد تهيهء آن مقدمات ، واجب و تصرف در مال مورد وكالت جايز است\r\n\r\n","description":"","footnote":"","page_name":" 3281 ","page_number":1},
  {"content":"\r\n\r\nولى اگر اصل وكالت نيز معلق باشد مانند واجب مشروط مىشود و تهيهء مقدمات آن واجب نبوده و تصرف در مال موكل فيه جايز نيست .\r\n\r\nنظر استاد مد ظلّه :\r\nبه نظر ما اين تفاوت بين اين دو قسم وكالت ، تمام نيست چون تفاوتى كه بين واجب معلق و مشروط قائل شده‌اند تمام نمىباشد .\r\n\r\nواجب معلّق و مشروط\r\nآيا هرگاه در لسان دليل كه حكمى الزامى را بيان مىكند ، تقييدى ذكر شود ، به اصل وجوب راجع است و يا به خود واجب ؟ توضيح صورت مسأله اينكه : آيا اصل وجوب مُنْشَأ معلق است و يا اينكه وجوب مطلق است و مادّهء واجبه ( متعلَّق وجوب ) مقيّد و يا معلّق است .\r\n\r\nنظر مرحوم شيخ انصارى رحمه الله :\r\nمرحوم شيخ انصارى رحمه الله قائل هستند كه تمام قيود لبّاً و در لوح واقع به مادّه يعنى متعلّق وجوب بازمىگردد ولى آخوند خراسانى رحمه الله مدّعيند كه گاهى قيدها به وجوب راجع مىشوند و بعبارةٍ اخرى مرحوم شيخ منكر واجب مشروط هستند و در مقابل مرحوم آخوند قائل به امكان و وقوع آن .\r\nمحذورى كه شيخ را وادار به انكارِ واجب مشروط كرده ، محذور عقلى است و آن دو محذور است .\r\nالف ) وجوب از هيأت امر فهميده مىشود و هيأت از معانى حرفى است و معانى حرفيه جزئىّ هستند و حقيقت جزئىّ قابل تعليل و تقييد نيست .\r\nب ) اصلًا ارادهء معلّقه و منوطه ما نداريم ، و ملاك حكم عقل به لزوم اتيان\r\n\r\n","description":"","footnote":"","page_name":" 3282 ","page_number":2},
  {"content":"\r\n\r\nعمل ، اراده مولى است و اراده نيز هيچ‌گاه معلّق نيست بلكه امر اراده دائر بين وجود و عدم است . اگر اراده فعليت نداشته باشد ، پس معدوم است ، و اگر اراده باشد وجودش فعلى بوده و معلق نيست . پس هرگونه تقييد و يا تعليقى به مُراد راجع است « 1 » و نتيجهء اين فعليّت اراده ، لزوم تحصيل مقدّمات وجودى آن واجب است كه از همين حالا كه وجوب فعلى است ، تحصيل مقدمات نيز واجب مىشود .\r\nدليل اول مرحوم شيخ كه اخص از مدّعا است . زيرا هميشه وجوب ، مفاد هيأت امر نيست بلكه گاهى از موادى مانند كتب ، وجب ، فرض و مانند آنها استفاده مىشود و صرف نظر از اين جهت ، مناقشه‌هاى ديگرى در اين دليل شده كه فعلًا در صدد بررسى آنها نيستيم .\r\n\r\nنظر مرحوم آخوند رحمه الله :\r\nمرحوم آخوند خراسانى رحمه الله « 2 » كلام شيخ را نمىپذيرد و مىفرمايد كه اراده ممكن است ، فعلًا فعلى نباشد زيرا ممكن است عملى محبوب مولا بوده و نسبت به آن شوق اكيد داشته باشد ، لكن صلاح نداند كه فعلًا طلب كند لذا طلب خود را به نحو معلق انشاء مىكند فلهذا اراده و وجوب مُنْشأ به خطاب ، در آينده فعلى مىشود ، با اينكه اصل خطاب و انشاء وجوب از همين حالا ، حاصل است . پس وجوب مشروط امكان دارد .\r\n\r\n\r\n","description":"","footnote":"\r\n( 1 ) استدلال شيخ رحمه الله با تشقيق و توضيح ذكر گرديده شده كفايه طبع آل البيت ، ص 96 و مطارح الانظار تقريرات شيخ رحمه الله / 51 به بعد .\r\n( 2 ) « ان الشيء اذا توجّه اليه و كان موافقاً لِلغرض بحسب ما فيه من المصلحة أو غيرها ، كما يمكن ان يبعث فعلًا اليه و يطلبه حالًا ، لعدم مانع عن طلبه كذلك يمكن ان يبعث اليه معلقاً و يطلبه استقبالًا على تقدير شرط متوقع الحصول لاصل مانع عن الطلب و البعث فعلًا قبل حصوله ، فلا يصح منه الّا الطلب و البعث معلقاً بحصوله لا مطلقاً و لو متعلقاً بذاك على التقدير . . . » ( كفاية طبع آل البيت ، ص 97 - بحث واجب مشروط ) .\r\n","page_name":" 3283 ","page_number":3},
  {"content":"\r\n\r\n\r\nنظر مرحوم آقاى داماد رحمه الله :\r\nمرحوم آقاى داماد مىفرمودند كه حق با شيخ است « 1 » به دليل همين كه خطاب مقدّم بر زمان عمل وارد شده و اين كاشف است از اينكه مولا مىخواهد آن فعل در زمان خودش حتماً انجام بگيرد و فوت نشود چون‌كه برخى افعال متوقف بر مقدماتى است كه بايد آنها را جلوتر انجام دهد و يا اينكه احتمال دارد مكلف در آن زمان غافل يا نائم باشد ، امّا همين‌كه جلوتر به او خطاب تكليفى مىكند . دليل بر آن است كه علاقه مولا به اين عمل ، علاوه بر شوق به مرحله‌اى رسيده كه اين عمل را از عبد طلب مىكند و مىخواهد اين عمل در ظرف خود فوت نشود .\r\nبه بيانى ديگر : وقتى مولا كارى را از عبد مىخواهد ، گاهى قدرت عبد ، در خطاب مولا اخذ شده ، سعه و ضيق و كيفيت قدرت شرعى بستگى به نحوهء جعل دارد ( يعنى ممكن است خصوص شخص قادر حين العمل مكلف باشد و ممكن است قدرت آناً ما از زمان خطاب تا زمان عمل براى تكليف كافى باشد ) ولى اگر قدرت در خطاب مولا اخذ نشده بود مثلًا به طور مطلق فرموده بود كه « شما فردا از فلان مهمان پذيرايى كنيد » اگر پذيرايى ، مقدماتى داشته باشد . مكلف بايد آنها را قبلًا فراهم كند و اگر نكرد در وقت خودش عاجز از پذيرائى شد عذرى در مقابل مولا ندارد و مولا مىتواند بگويد : اين كه زودتر از وقت پذيرايى ، خطاب كردم براى اين بود كه مقدمات آن را تهيه كنى ، پس در چنين مواردى ارادهء مولى به ذى المقدمه فعلى است و الزام به ذى المقدمه ارتكازاً الزام به مقدمات هم هست .\r\nنتيجهء آن كه ، هر چند ظاهر ادبى خطاب اين است كه اصل وجوب معلق و مشروط است ، لكن تقديم خطاب از ظرف عمل كاشف از آن است كه در لوح واقع ارادهء طلبيهء مولا نسبت به ذى المقدمه و مقدمه فعلى بوده ، و متعلق طلب معلق و مشروط است . پس لبّاً همه واجبات مشروطه به واجبات معلّقه بازمىگردد .\r\n\r\n\r\n","description":"","footnote":"\r\n( 1 ) توضيح بيشتر : ( مرحوم آقاى داماد از بيان عقلى مرحوم شيخ دفاع نمىكنند بلكه مدعاى ايشان را صحيح دانسته و به بيان ديگرى آن را از ادله استظهار مىكنند ) .\r\n","page_name":" 3284 ","page_number":4},
  {"content":"\r\n\r\nان قلت : اوامر مولا نسبت به فعل در آينده ، همچون امر ولىّ به فرزندان نابالغ خود است يعنى خداوند هم اگر الآن به بچه خطاب كند كه اگر بالغ شدى نماز بخوان و همانطور كه بر بچه از الآن لازم نيست كه تحفّظ قدرت كند بر نماز در زمان بلوغ - كما هو المسلّم - بلكه هر وقت بالغ شد و قدرت داشت بر مقدمات صلاة ، آن وقت واجب مىشود و اگر قدرت نداشت تكليف نيست اگر چه قبل از بلوغ ، مىتوانست اين مقدّمات مثلًا آب و . . . را تهيّه كند ولى اين لازم نيست . پس معلوم مىشود كه با خطاب به صبىّ ، وجوب فعلى نگرديده و الّا لازم بود مقدمات اداء فعلى جدا از بلوغ را به عنوان مقدمات واجب تهيّه كند . پس وجوب مشروط به بلوغ شد نه اينكه وجوب فعلى است و واجب مقيّد به بلوغ است كما عليه الشيخ رحمه الله و السيد الداماد رحمه الله .\r\nقلت : در واجب معلّق ، لزوم تحصيل مقدّمات واجب در فرض تحقّق معلَّق عليه در ظرفش مىباشد فلهذا اگر بداند كه معلّق عليه حاصل نمىشود ، اصلًا لزوم تحصيل مقدمات نيز نمىباشد . مثلًا در مثال ان جاء زيد فاكرمه ، بنا بر نظر شيخ ، مجىء كه معلّق عليه اكرام است اگر حاصل نشود ، مقدمات نيز لزوم تحصيل ندارد .\r\nو در مثال معلّق عليه صلاة براى صبىّ على ما يستفاد من الادلّة « 1 » دو چيز است يكى وصول زمان بلوغ ، دوّم وجود قدرت بر صلاة در آن زمان ، فلهذا قبل از وصول زمان بلوغ و تحقق قدرت در آن زمان ، هيچ‌گونه تكليفى نسبت به مقدمات نيست ، چرا كه قدرت مأخوذ در متعلّق ، قدرت شرعى است و به نحوه‌اى خاصّ اخذ شده و آن حصول و ثبوت قدرت در زمان بلوغ است به خلاف قدرت عقلىّ در ساير تكاليف كه اگر آناً ما از زمان خطاب تا ظرف عمل قدرت داشت صادق مىباشد . فلهذا اگر كسى قبل از زمان واجب ، قدرت بر انجام فعل را در زمان خودش ، از همين حالا\r\n\r\n\r\n","description":"","footnote":"\r\n( 1 ) قدرت شرعى را ما از حديث رفع القلم من الصبى حتى يحتلم و اين تسلّمى كه بچه مادامىكه بالغ نيست تكليف و عقابى ندارد ، استفاده مىكنيم پس قدرت شرعى مىباشد . استاد مد ظلّه .\r\n","page_name":" 3285 ","page_number":5},
  {"content":"\r\n\r\nحاصل كند لازم است كه بر آن تحفّظ نمايد در صورتى كه علم داشته باشد به حصول معلّق عليه يعنى رسيدن زمان واجب مثلًا و يا مجىء زيد در مثال ان جاءك زيدٌ فاكرمه . پس در واجب معلّق اگر علم به حصول معلّق عليه داشته باشيم چه رسيدن زمان خاصّى باشد و يا چيز ديگرى مثل مجىء زيد ، لازم است كه قبلًا مقدمات واجب را كه اگر تهيه نكنيم ، واجب فوت مىشود ، تهيه نماييم الّا در واجباتى كه مقيد به قدرت شرعى و خاص مىباشد مثل تكاليف صبىّ كه واجب مقيد به زمان بلوغ و قدرت در آن زمان مىباشد . فلهذا در اين مثال تحفّظ در قدرت قبل از بلوغ لازم نيست . پس فرمايش شيخ و آقاى داماد رحمه الله نقض نشد يعنى حق اين است كه واجباتِ مقيّده و معلّقه ، به نحو واجب معلّق است نه مشروط ( حال چه ظاهر اثباتى خطاب مشروط باشد مثل ان جاء زيدٌ فاكرمه و چه ظهورى در مشروط نداشته باشد ) فلهذا مقدمات حصول واجب ، در صورتى كه قبل از زمان واجب اگر انجام نگيرد ، منجرّ به فوت واجب مىشود ، لزوم تحصيلى دارد قبل از زمان واجب ( و اينها را مقدمات مفوّته مىگويند ) و اين در جايى است كه قدرت انجام فعل كه قيد واجب است قدرت عقلى باشد و امّا اگر قدرتِ مأخوذهء در واجب ، قدرت شرعى باشد . پس مقدمات ، لزوم تحصيل - قبل از زمان واجب - ندارد . « 1 »\r\nبرگرديم به بحث اصلى خودمان .\r\nدر پاسخ اين استدلال كه « چون تعليق در وكالت اجماعاً باطل است پس تعليق در نكاح هم باطل است » گفتيم : اولًا : بطلان وكالت تعليقى اجماعى نيست و ثانياً :\r\nاگر اجمالًا اجماعى هم باشد در صورتى است كه اصل وكالت معلق باشد نه متعلق وكالت ، در حالى كه از نظر ارتكاز عقلاء و عرف ، هيچ فرقى بين اين دو نحو از وكالت نيست در نتيجه اين تفصيل در باب وكالت تعبدى محض است پس قابل تعميم به ابواب ديگر - مثلًا نكاح - نيست ،\r\n\r\n\r\n","description":"","footnote":"\r\n( 1 ) استاد مد ظلّه در جلسه آينده كلام مرحوم آقاى داماد را با يك تفصيلى بيان كرده و مىپذيرند .\r\n","page_name":" 3286 ","page_number":6},
  {"content":"\r\n\r\nدر پاسخ اين بيان گفته شده كه « اگر اصل وكالت معلق باشد مانند واجب مشروط است و اگر موكل فيه معلق باشد مانند واجب معلق و در نتيجه از نظر احكام شرعى - جواز تصرف در مال موكل فيه - بين اين دو قسم تفاوت هست . »\r\nاز بيان گذشته روشن شد كه فرقى بين اين دو صورت وكالت از نظر عرفى نيست و در هر دو صورت توكيل و اذن در تصرف در مال موكل فيه فعلى است و چون اذن در شيء اذن در مقدمات آن است . پس اگر انجام وكالت ، متوقف بر تصرفاتى مقدماتى در مال موكل فيه باشد در هر دو صورت جايز است و از اين جهت هم فرقى بين تعليق در اصل وكالت و تعليق در موكل فيه نيست . نتيجه آن كه اين دليل براى بطلان تعليق در عقد نكاح تمام نمىباشد .\r\n\r\nتذكرى در كلام شهيد ثانى رحمه الله :\r\nشهيد ثانى در كتاب الوكالة مسالك مسأله « شرط ضمن عقد وكالت » را بيان كرده و مىفرمايند : اين مسأله هر چند مانند مسأله « تعليق » است لكن شارع مقدس تعبداً تعليق در وكالت را باطل دانسته و شرط ضمن عقد را صحيح ، هر چند شرط ضمن عقد همان فائده تعليق را برساند و وكالت از عقودى است كه قابل مشروط شدن است .\r\n« لو نجزّ الوكالة و شرط تأخير التصرف جاز كأن يقول وكّلتك فى كذا و لا تتصرف الّا بعد شهر مثلًا فانه يجوز بلا خلافٍ نقله فى التذكرة و الوجه ان منعه من التصرف فى الوقت المعين شرط زائد على اصل الوكالة المنجّزة و هى قابلة للشروط السائغة و هذا و ان كان فى معنى التعليق الّا ان العقود لما كانت متلقات من الشارع نيطت بهذه الضوابط و بطلت ما خرج عنها و إن افاد فائدتها »\r\nاين قياس شهيد ثانى رحمه الله صحيح نيست . مسأله‌اى كه مسلّماً جايز است ، شرط جايز ضمن العقد است و شروط ضمن العقد التزامى در ضمن التزام عقدى هستند ،\r\n\r\n","description":"","footnote":"","page_name":" 3287 ","page_number":7},
  {"content":"\r\n\r\nبه نحو تعدّد مطلوب ، و يك مطلوب وكيل بود شخص است و مطلوب ديگر اين است كه عمل مورد و كالت را به شكل خاص يا در زمان و مكان خاص انجام بدهد .\r\nو مسأله « تعليق » به نحو وحدت مطلوب است . اگر وكالت معلق به شرطى باشد كه هنوز حاصل نشده است ، هنوز هيچ مقدارى از ارادهء موكّل حاصل نشده است .\r\nنتيجه آن كه : مسأله تعليق با مسأله شرط ضمن عقد تفاوت مفهومى دارد نه اين كه حقيقتاً يك نوع بوده و احكام شرعى آنها تعبداً متفاوت باشد .\r\n« * و السلام * »\r\n\r\n","description":"","footnote":"","page_name":" 3288 ","page_number":8},
  {"content":"\r\n\r\n\r\n1 / 8 / 1380 سه‌شنبه درس شمارهء ( 353 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nالف ) توضيح مختار مرحوم آقاى داماد در بحث واجب معلق و مشروط و دفع اشكال وارد بر آن :\r\nگفتيم كه مرحوم آقاى محقق داماد در مورد اين نزاع كه آيا واجبى به عنوان واجب مشروط به اين معنا كه اصل اراده و وجوب مشروط به حصول شرطى باشد به طورى كه تا قبل از تحقق آن شرط ، مولا اراده‌اى نسبت به انجام فعل نداشته باشد ، تصوير دارد ؟ يا اينكه تعليق و شرط همانطورى كه مرحوم شيخ انصارى فرموده‌اند ، هميشه مربوط به واجب و متعلّق تكليف است و خود اراده و تكليف تعليق‌بردار نيست ؟ مدعاى مرحوم شيخ در انكار واجب مشروط را پذيرفته و آن را با بيانى مخصوص به خود توضيح مىدادند ، حاصل بيان ايشان اين است كه ؛ وقتى مولايى تكليفى را كه مشروط به شرطى است كه در آينده حاصل مىشود ، قبل از تحقق آن شرط به عبدش متوجّه مىسازد ، همانا غرض او از اين تقديم اين است كه اگر امتثال اين تكليف در زمان خود ( زمان تحقق شرط و معلق عليه ) ، نيازمند تمهيد مقدماتى است كه از اينك بايد نسبت به آنها اقدام شود ، عبد مىبايست از هم اينك مشغول تهيهء آن مقدمات شود و اگر چنانچه به خاطر اهمال در تحصيل مقدمات ، آن واجب در زمان خود ترك شود ، او معذور نخواهد بود . پس از اين نكته در مىيابيم كه اراده و خواست مولا نسبت به تحقق آن واجب از همان ابتلاء و قبل از حصول شرط نيز فعليت دارد نه اينكه اراده و طلب نيز معلّق بر حصول آن شرط است . چرا كه اگر اراده و طلب ( وجوب ) نيز غير فعلى و معلق بود . تقديم تكليف و خطاب بر زمان حصول شرط خالى از نكته و فايده‌اى بود كه ذكر شده و بعبارت ديگر هيچ فايده‌اى در تقديم خطابِ فاقد اراده و طلب بر زمان حصول شرط وجود نداشت .\r\n\r\n","description":"","footnote":"","page_name":" 3289 ","page_number":9},
  {"content":"\r\n\r\nدر اينجا اشكالى به نظر مىرسد كه اصل آن در كفايه در بحث واجب معلق و مشروط به صورت اشكال و جواب در ضمن كلمات مرحوم آخوند به مفاد آن اشاره نيز شده است . « 1 » و آن اشكال اين است كه : اگر فايده تقديم خطاب بر زمان تحقق شرط تنها منحصر در اين بود كه عبد مشغول تهيهء مقدمات عمل شود ( در جائى كه حصول واجب موقوف به تحقق مقدماتى است ) از اين نكته مىتوانستيم بفهميم كه پس هم اينك نيز اراده و خواست مولا نسبت به واجب فعلى است . و ليكن ممكن است علت تقديم ، ( حد اقل در بعضى از موارد ) وجود مصالحى باشد كه اقتضاء مىكند مولا هر آنچه را كه مربوط به خود او است از جمله قادر ساختن مكلّف به انجام عمل كه يكى از مقدماتش همين صدور خطاب از ناحيه مولا است فراهم سازد و به بيان روشن‌تر ، فايده و علت تقديم هميشه راجع به مكلّف و اينكه با وجود خطاب مكلّف خود را ملزم به تهيهء مقدمات عمل مىبيند ، نيست بلكه ممكن است علت تقديم راجع به خود مولا باشد و اينكه مصلحت در اين است كه مولا از همين الآن و قبل از فرا رسيدن زمان واجب ، تمامى جهاتى كه در تحقق آن واجب مربوط به خود او است كه از جملهء آنها اقدار مكلّف بر اتيان عمل توسط خطاب و تكليف بر عمل مىباشد را انجام دهد . چنانچه در موالى عرفيه گاهى چنين است كه مولا در زمان حصول معلّق عليه تمكّن از خطاب و تكليف ندارد مثل اينكه دچار غفلت يا خواب و امثال آن باشد بر اين اساس منافاتى ندارد كه فعلًا و قبل از حصول معلق عليه مولا اراده و طلبى نسبت به انجام فعل نداشته باشد و ليكن مع ذلك به خاطر جهتى كه ذكر شد ( اقدار مكلف به واسطه خطاب بر اتيان عمل در زمان مخصوص ) خطاب را زودتر بيان نموده باشد .\r\nاين اشكال را مىتوان در غالب ديگرى و به عنوان يك نقض نيز مطرح كرد ، به\r\n\r\n\r\n","description":"","footnote":"\r\n( 1 ) كفاية الاصول ، ص 98 ، طبع مؤسسه آل البيت عليهم السلام : عبارت مرحوم آخوند اين است : فان قلت : فما فائدة الانشاء ؟ اذا لم يكن المنشأ به طلباً فعليّاً . و بعثا حاليّاً قلت : كفى فائدة لله يصير بعثاً فعلياً بعد حصول الشرط ، بلا حاجة الى خطاب آخر ، بحيث لولاه لما كان فعلًا متمكناً من الخطاب هذا مع . . .\r\n","page_name":" 3290 ","page_number":10},
  {"content":"\r\n\r\nاين بيان كه ، اگر تقديم خطاب به خاطر تكليف به مقدمات آن است ، پس بايد بر بچهء نابالغ كه از هم اينك به او خطاب شده است كه اذا بلغت وجب عليك الصوم و الصلاة و . . . لازم باشد كه مقدمات اين واجبات را فراهم نمايد در حالى كه تحصيل مقدمات بر او واجب نيست . بنابراين معلوم مىشود كه علت تقديم خطاب فقط آنچه مرحوم داماد فرمودند نيست .\r\nپاسخ اين اشكال ، عبارت از اين است كه اگر حكمت تقديم خطاب بر زمان حاجت را مربوط به مولا بدانيم و بگوييم نكته تقديم همانا قادر ساختن مكلفين از ناحيه خطاب است نه اينكه نكتهء تقديم به مسأله لزوم تحصيل مقدمات برگشت نمايد در واقع گرفتار يك خلاف فرض شده‌ايم . توضيح اين مطلب نيازمند ذكر مقدمه‌اى است و آن اين است كه شكّى نيست كه قدرت بر امتثال تكليف يكى از شرائط معتبر در صحت تكليف است و ليكن قدرت گاهى قدرت عقلى است كه معناى آن اين است كه مكلف اگر از زمان صدور خطاب تا زمان عمل به تكليف و لو آناً ما قادر بر اتيان تكليف باشد . همين مقدار در صحت تكليف به او كفايت مىكند و لازم نيست كه حتماً در زمان عمل قدرت بر تكليف داشته باشد . بر اين اساس اگر مكلف مىداند كه اتيان واجب در زمان مخصوص خود نيازمند تحصيل مقدماتى است كه از قبل بايد انجام پذيرد ، مىبايست آن مقدمات را فراهم نمايد و يا اگر قبل از زمان عمل واجد قدرت بر امتثال است بايد قدرت خود را حفظ نمايد . تمامى اينها بدين خاطر است كه قدرت ملحوظ در صحت تكليف قدرتى محدود و مقيّد به زمان امتثال نيست . و اما گاهى قدرت مأخوذه در صحت تكليف قدرتى خاص و مقيد به زمان و مكان مخصوصى است كه خود شارع و مولا بايد آن را بيان نمايد ، كه اصطلاحاً به آن قدرت شرعى مىگويند ، اعتبار قدرت شرعى در تكليف ، نيازمند دليلى خاص است و تا مادامىكه چنين دليلى نباشد ، معتبر همان قدرت عقلى است .\r\n\r\n","description":"","footnote":"","page_name":" 3291 ","page_number":11},
  {"content":"\r\n\r\nبا اين مقدمه ، در توضيح جواب از اشكال مىگوييم ؛ اگر نكتهء تقديم خطاب بر زمان عمل ، لزوم تحصيل مقدمات واجب نباشد ( همان نكته‌اى كه از آن فعليت ارادهء بر تكليف را استنتاج مىكرديم ) معناى آن اين است كه وقتى مولا خطاب « ان جاءك زيد فأكرمه » را مىگويد در واقع معلّق عليه وجوب اكرام را دو چيز قرار داده است يكى آمدن زيد و ديگرى قدرت بر اكرام زيد در ظرف آمدن او . نه زودتر ، يعنى قدرت خاصى را در تكليف خود لحاظ نموده است . و حال آنكه فرض اين است كه معلّق عليه تنها مجىء زيد است و اعتبار قدرت خاص ( قدرت شرعى ) نيازمند دليل است . بله تنها در صورتى معلّق عليه فقط مجىء زيد خواهد بود كه نكتهء تقديم خطاب اين باشد كه اگر اكرام نيازمند ترتيب مقدماتى است مكلف مىبايست از همان زمان خطاب آن مقدمات را تحصيل نمايد چه در اين صورت قدرت معتبر در صحت تكليف قدرت عقلى است و آنچه وجوب اكرام بر آن معلق شده است نيز تنها مجىء زيد است . پس حاصل اين شد كه اگر وجه تقديم خطاب بر زمان عمل ، لزوم تحصيل مقدمات نباشد لازم مىآيد كه در تمامى مواردى كه واجب معلق بر تحقق امرى شده است علاوه بر اعتبار تحقق آن امر ، قدرت محدود و خاصى كه عبارت است از قدرت در زمان عمل نيز اعتبار شده باشد و اين خلاف فرض است و از همين جا جواب از موردى كه به عنوان نقض به كلام مرحوم داماد ذكر شده بود نيز داده مىشود زيرا همانطورى كه در جلسهء گذشته گفتيم مقتضاى حديث « رفع القلم عن الصبى حتى يحتلم » و اين تسلّم كه بچه تا مادامىكه بالغ نشده است تكليف و عقابى ندارد اين است كه قدرت معتبر در مورد تكليف صبى قدرت مخصوص در زمان بلوغ است و لذا نمىتوان از خطاب « أيها الصبى اذا بلغت وجب عليك الصوم و الصلاة » استفاده نمود كه تحصيل مقدمات بر او قبل از بلوغ واجب است . و اين منافاتى با مطلبى كه مرحوم آقاى داماد مىفرمود ندارد چون قدرت در آن موارد - چنانچه مفصلًا توضيح داده شد - قدرت عقلى است و مقيّد به زمان خاصى نيست .\r\n\r\n","description":"","footnote":"","page_name":" 3292 ","page_number":12},
  {"content":"\r\n\r\n\r\nب ) توضيح متن مسأله 11 :\r\nاز آنجا كه قسمتهايى از فرمايش مرحوم سيد در اين مسأله نيازمند توضيح است بخشهايى از متن اين مسأله را توضيح مىدهيم « قوله و يشترط فيه التنجيز كما فى سائر العقود »\r\nبحث از اعتبار تنجيز در ساير عقود چون بحثى است مفصّل و بايد نسبت به تك تك عقود جداگانه بحث شود لذا در اينجا ما وارد آن نمىشويم . و ليكن اجمال مطلب اين است كه اصولًا اعتبار تنجيز در عقود مستند به دليل لفظى معتنابهى نيست بلكه عمده دليل ادعاى اجماع است كه اگر انسان به مصادر اصلى مراجعه نمايد ، نوعاً چنين اجماعى نيز وجود ندارد . علاوه بر اين كه در مورد بعضى از عقود استثنائاتى نيز هست به عنوان نمونه مرحوم آقاى گلپايگانى با اينكه عقيده‌شان اين است كه « وصيّت » جزء عقود است ولى قائل هستند كه تعليق « وصيت » ( علاوه بر آن تعليقى كه قوام وصيت به آن است كه عبارت است از فرض موت موصى است ) جايز است .\r\nقوله : « فلو علّقه على شرط او مجىء زمان بطل ، نعم لو علّقه على امر محقق معلوم - كأن يقول :\r\n( ان كان هذا يوم الجمعه زوجتك فلانة ) مع علمه بأنه يوم الجمعة صحّ و امّا مع عدم علمه فمشكل »\r\nدر رابطه با اين عبارت ، چندين سؤال مطرح است كه پس از طرح آنها به پاسخ از هر يك مىپردازيم :\r\n1 - مرحوم سيد « ابتدا به طور منجّز و مطلق حكم نموده‌اند كه تعليق نسبت به شرط يا زمان باطل است و فرقى بين صورت علم و عدم علم نگذاشته‌اند و حال آنكه در ادامهء مسأله مىفرمايند اگر معلق عليه نزد خود شخصى معلوم باشد صحيح است و اگر براى خود عاقد نيز معلوم نباشد صحت عقد مشكل است . سؤال اين است كه با توجه به ذيل ، چه صورتى وجود دارد كه ايشان در عبارت « فلو علّقه على\r\n\r\n","description":"","footnote":"","page_name":" 3293 ","page_number":13},
  {"content":"\r\n\r\nشرط او مجىء زمان بطل » حكم به بطلان عقد نموده‌اند با اينكه مسأله از دو صورت علم و عدم علم عاقد خارج نيست و اين را هم كه ايشان در يك قسم حكم به صحت و در قسم ديگر اظهار ترديد نمودند ؟\r\n2 - چرا در عبارت « نعم لو علقه على امر محقق معلوم - الى قوله - فمشكل » مقسم علم و عدم علم عاقد را امر محقق معلوم قرار داده‌اند . با اينكه به حسب ظاهر اگر مقسم امر محقق معلوم است ، تقسيم او به صورت عدم علم صحيح نيست ؟\r\n3 - وجه تعبير به « مشكل » در صورت عدم علم عاقد چيست ؟\r\nبراى پاسخگويى به اين سؤالات ، ابتدا جواب سؤال دوم را ذكر مىكنيم چه با جواب به اين سؤال ، پاسخ دو سؤال ديگر نيز روشن خواهد شد . جواب سؤال دوم اين است كه : مراد ايشان از امر محقق معلوم كه آن را مقسم قرار داده‌اند ، معلوم براى نوع مردم و غالب افراد است يعنى اگر عاقد ، عقد را معلق بر امرى نمايد كه غالب و نوع مردم از تحقق آن آگاه هستند اگر شخص عاقد نيز از تحقق امر مذكور اطلاع داشته باشد . عقد او صحيح است ولى اگر نوع مردم اطلاع دارند ولى خود عاقد علم ندارد نسبت به صحت عقد اظهار ترديد نموده‌اند .\r\nبا اين توضيح ، جواب سؤال اول نيز معلوم مىشود ، فرضى را كه ايشان به طور مطلق در مورد آن حكم به بطلان عقد نموده‌اند فرضى است كه حصول معلّق عليه براى نوع مردم معلوم نيست و لذا هيچ گونه تنافى با تفصيل بعدى ندارد .\r\nاما پاسخ سؤال سوم : عدّه‌اى مثل مرحوم سيد أبو الحسن اصفهانى و مرحوم بروجردى فرموده‌اند ، در صورت اخير يعنى جايى كه حصول معلق عليه براى نوع مردم معلوم است ولى عاقد آن را نمىداند ، بلا اشكال عقد باطل است و وجهى براى تعبير به « مشكل » كه مرحوم سيد فرموده است وجود ندارد و ليكن به نظر ما حق با مرحوم سيد است و جاى اين تعبير و اظهار ترديد وجود دارد . به نظر ما وجه ترديد مرحوم سيد در اين مورد يكى از دو امر ذيل مىتواند باشد :\r\n\r\n","description":"","footnote":"","page_name":" 3294 ","page_number":14},
  {"content":"\r\n\r\n1 - همانطورى كه گفتيم عمده دليل بر اعتبار تنجيز ، ادعاى اجماع است ، وقتى به كلمات فقها مراجعه مىشود ملاحظه مىكنيم كه در بسيارى از كلمات اين تعبير آمده است « اگر حصول معلّق عليه معلوم باشد عقد صحيح است و اگر مجهول و مشكوك باشد عقد باطل است » يكى از جهات ترديد مرحوم سيد در مورد فرضى كه حصول معلق عليه نزد نوع مردم معلوم است ولى عاقد علم ندارد اين است كه مراد مجمعين از علم و جهل خيلى روشن نيست كه آيا معلوم و مجهول بودن نزد نوع مردم منظور است تا اينكه فرض محل بحث داخل در قسم معلوم شود و عقد صحيح باشد . يا اينكه مراد معلوم و مجهول در نظر شخص عاقد است تا اينكه محل كلام داخل در قسم مجهول شده و عقد باطل باشد ؟\r\n2 - نكته ديگرى كه ممكن است منشأ ترديد مرحوم سيد باشد اين است كه وقتى مىگويند تعليق بر مشكوك الحصول باطل است » آيا شامل آن قبيل از شكهايى كه مىتواند با سؤال كردن از ديگران بر طرف شود و يا با اندك تأمل و فحصى شك بر طرف مىگردد نيز مىشود و يا اينكه همانطورى كه در مورد شك در ركعات نماز گفته‌اند احكام شك شامل شكهايى كه با اندكى تروّى و تأمل زائل مىشوند نيست و در اين موارد شامل شخصى كه بايد تروّى نمايد نمىشود ؟\r\nخلاصه اينكه مروى اين جهات مسأله براى مرحوم سيد خيلى روشن نبوده و لذا تعبير به « مشكل » كرده است .\r\n\r\nج ) نظريهء مختار در مورد صور مختلف تعليق در عقد :\r\nآنچه پس از تحقيق و فحص در كلمات فقهاء و ادله‌اى كه براى اعتبار تنجيز در عقود بالخصوص ، عقد نكاح ذكر كرده‌اند به دست آورديم اين است كه ، عمده دليلى كه ذكر شده است اجماع مىباشد و لكن همانطورى كه قبلًا هم گذشت در رابطه با اين مسأله ، اجماعى وجود ندارد ، خصوصاً در مورد نكاح كه به طور قطع\r\n\r\n","description":"","footnote":"","page_name":" 3295 ","page_number":15},
  {"content":"\r\n\r\nاجماعى بر بطلان تعليق وجود ندارد و بسيارى از اين دعواهاى اجماع بر اساس استنباط و طبق قواعد و كبريات كلى است . و اول كسى كه در باب نكاح ادعاى اجماع كرده است ، يحيى بن سعيد در جامع . و همچنين در مورد تحقق اجماع در باب وكالت نيز گفتيم علاوه بر اينكه در آنجا هم اجماع مسلّمى بر بطلان تعليق نيست ، بر فرض وجود اجماع تعدّى از آن به باب نكاح به خاطر اولويت ، تمام نيست با اين همه به نظر مىرسد در دو مورد سيرهء مسلمين ( اعم از شيعه و سنى ) بر بطلان تعليق است يكى اينكه عقد نكاح معلّق بر يك امر استقبالى شود مثل اينكه زن بگويد « يك ماه بعد از اين تاريخ خود را به ازدواج تو درآوردم » مورد دوم جايى است كه معلّق عليه اگر چه امر حالى است و ليكن نه براى خود عاقد معلوم است و نه براى نوع مردم و از امورى كه صحت عقد نيز وابسته به آن است نمىباشد مثل اينكه بگويند « اگر فلان مقدار پول در بانك داشته باشى با تو ازدواج كردم » .\r\nاين دو مورد بر اساس سيره مسلمين قطعاً باطل است . باقى مىماند چند صورت ديگر كه در همه آنها نه اجماعى بر بطلان هست و نه سيره مسلمين و لذا به نظر ما بر طبق قواعد و عمومات اوليّه حكم مسأله صحت عقد است . آن صور عبارتند از :\r\n1 - معلّق عليه امر حالى معلوم نزد عاقد و عموم مردم .\r\n2 - معلّق عليه امر حالى معلوم نزد عموم مردم فقط .\r\n3 - معلّق عليه از امورى كه صحت عقد وابسته به آن است مثل شرط اينكه زن در عدّه نباشد يا شوهر ديگرى نداشته باشد . در همه اين موارد ترديد وجود دارد ولى همانطورى كه گفتيم مقتضاى قواعد صحت عقد است . و الله العالم . « * و السلام * »\r\n\r\n","description":"","footnote":"","page_name":" 3296 ","page_number":16},
  {"content":"\r\n\r\n\r\n2 / 8 / 1380 چهارشنبه درس شمارهء ( 354 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس و اين جلسه :\r\nدر اين جلسه پس از بيان نتيجهء نهايى مسأله تعليق در عقود ، مسأله دوازدهم هم عروه را مطرح كرده ، ضمن بيان فروض و مبانى مختلف مسأله وجه كلام مرحوم سيد ؛ را بيان مىكنيم . ان شاء الله تعالى .\r\n* * * \r\nنتيجهء بحث سابق :\r\nخلاصهء بحث سابق اين شد كه مرحوم سيد تنها يك مورد را از حكم بطلان تعليق در عقد نكاح استثناء كرده و آن صورتى است كه حصول معلّق عليه حاصل بوده و حصول آن براى همه معلوم باشد ولى ما چهار صورت را استثناء كرديم : صورت اول همين كه مرحوم سيد فرموده است . صورت دوم اين كه معلّق عليه محقق بوده و تحقق آن نزد سايرين معلوم باشد هر چند نزد خود اين شخص مجهول باشد .\r\nصورت سوم اين كه تحقق عليه نزد خود شخص معلوم باشد هر چند نزد سايرين مجهول باشد . صورت چهارم هم اين است كه معلق عليه محقق بوده و تحقق آن هر چند نزد همه مجهول است ولى صحّت عقد متوقّف بر آن است . به عقيدهء ما تعليق عقد نكاح در تمام اين صور اشكالى ندارد .\r\n\r\n[ بررسى مسألهء 12 اذا اوقعا العقد على وجهٍ يخالف الاحتياط اللازم مراعاته 
  ]\r\n\r\nمتن عروة :\r\nمسأله 12 - « اذا اوقعا العقد على وجهٍ يخالف الاحتياط اللازم مراعاته فان اراد البقاء فاللازم الاعادة على الوجه الصحيح و ان اراد الفراق فالاحوط الطلاق و ان كان يمكن التمسك باصالة عدم التأثير فى الزوجيّة و ان كان على وجهٍ يخالف الاحتياط الاستحبابى فمع ارادة البقاء الأحوط الاستحبابى اعادته على الوجه المعلوم صحّته و مع ارادة الفراق فاللازم الطلاق . »\r\n\r\n","description":"","footnote":"","page_name":" 3297 ","page_number":17},
  {"content":"\r\n\r\n\r\nتوضيح مسأله :\r\nبحث در اين است كه اگر عقدى واقع شده كه با دليل اجتهادى نمىتوان صحّت آن را اثبات كرد ، از حيث اجراى اصل عملى 9 صورت براى آن قابل تصوير است . از نظر مقدار فحصِ از دليل اجتهادى با سه صورت مواجه هستيم . صورت اول ، اينكه يقيناً به اندازهء كافى فحص كرده‌ايم و دليل اجتهادى پيدا نكرده‌ايم . صورت دوم ، اينكه يقين داريم كه فحص ما ناقص بوده است . صورت سوم هم اين است كه فحص كرده‌ايم اما شك داريم كه آيا فحص به اندازهء كافى بوده يا نبوده است ؟\r\nاز طرف ديگر ، در مورد اجراى استصحاب در شبهات حكميه سه احتمال وجود دارد . احتمال اول اين است كه استصحاب در شبهات حكميه را جارى بدانيم همانطور كه خيلى از آقايان قائلند . احتمال دوم اين است كه آن را جارى ندانيم همانطور كه آقاى خويى رحمه الله قائلند و ما هم با بيان ديگرى همين را اختيار كرديم و احتمال سوم نيز اين است كه هيچ‌يك از دو قول براى شخص ثابت نشود و در اين مسأله اصولى به نتيجه نرسيده باشد .\r\nاز ضرب اين سه احتمال در آن سه صورت ، نُه صورت حاصل مىشود .\r\n\r\nبررسى صور مسأله :\r\nدو صورت از اين صور نه‌گانه از موضوع بحث صاحب عروه خارج‌اند . يك صورت اين است كه فحص كامل انجام شده باشد و مبنا اين باشد كه استصحاب در شبهات حكميه جارى است . در اين صورت واضح است كه چون بعد از فحص دليل اجتهادى بر صحّت عقد پيدا نشده ، به استصحاب تمسك مىكنيم و حكم به بطلان عقد مىنماييم ، يعنى خود شخص نمىتواند احكام زوجيت را براى خودش بار كند و مىتواند با ديگرى ازدواج كند و نيازى به احتياط نيست و بدون اشكال مىتوانند عقد كنند و چون در اين صورت بايد فتوى به بطلان عقد داده شود بنابراين ، از موضوع مسأله كه احتياط واجب است خارج مىباشد .\r\nصورت ديگر اين كه فحص كامل كرده باشد و از طرفى استصحاب در شبهات حكميه را جارى نداند . در اين صورت نيز موضوع احتياط واجب منتفى است چون\r\n\r\n","description":"","footnote":"","page_name":" 3298 ","page_number":18},
  {"content":"\r\n\r\nبعد از عدم جريان استصحاب ، نوبت به لزوم احتياط در اطراف علم اجمالى مىرسد كه از سنخ فتوى است . همانطور كه مثلًا در مورد شك بين وجوب ظهر يا جمعه ، فتوى به وجوب احتياط مىدهند و فتوى به وجوب احتياط غير از احتياط واجب است كه موضوع مسأله ما نحن فيه است . بدين لحاظ ، حكم صورت مذكور اين است كه شخص بايد احتياطاً هم احكام زوجه و هم احكام اجنبيّه را مراعات كند يعنى براى تمتع بردن بايد عقد جديد كند ( حكم اجنبيّه ) و براى ترك وظايف زوجيت ( مثلًا ترك نفقه ) و نيز براى حلّيت زن براى زوجهاى ديگر بايد طلاق بدهد ( حكم زوجة )\r\nبا خارج شدن اين دو صورت از محل كلام 7 صورت باقى مىماند . اكنون نوبت آن است كه تفصيل مرحوم سيد را بررسى كنيم . ايشان مىفرمايد : اگر بر خلاف احتياط واجب عقدى را اجرا كردند - مثلًا اگر اشتراط عربيّت را از باب احتياط واجب دانستيم و اين دو نفر با صيغهء غير عربى عقد كردند - چنانچه بخواهند احكام زوجيت را بار كنند و تمتّع ببرند بايد بر طبق احتياط واجب مجدداً عقد بخوانند و چنانچه بخواهند مفارقت كنند ، احوط اين است كه مرد طلاق بدهد هر چند ممكن است گفته شود كه مىتوان استصحاب عدم تأثير عقد را اجرا كرد .\r\nبه نظر مىرسد از 7 صورت محل بحث ، تفصيل مرحوم سيّد در چهار صورت راه نداشته باشد ، يعنى به طور مطلق بايد از باب علم اجمالى احتياط شود چه بخواهد تمتع ببرد و چه بخواهد مفارقت كند . اين چهار صورت عبارتند از سه صورتى كه در آنها يقيناً فحص كامل انجام نشده باشد كه واضح است با عدم فحص كامل ، موضوع استصحاب يقيناً منتفى است چون شرط جريان استصحاب ، فحص كامل است ( فرقى هم ندارد كه در جريان استصحاب در شبهات حكميّه چه مبنايى را قائل باشيم ) و صورت چهارم نيز اين كه شك دارد آيا فحص كامل كرده يا نه ؟ اما استصحاب را در شبهات حكميه جارى نداند . در اين چهار صورت با توجه به عدم جريان استصحاب ، مقتضاى علم اجمالى فتوى به لزوم احتياط است و تفصيل بين اينكه خودش بخواهد تمتع ببرد يا ديگران جا ندارد .\r\n\r\n","description":"","footnote":"","page_name":" 3299 ","page_number":19},
  {"content":"\r\n\r\nفقط سه صورت باقى مىماند كه تفصيل مرحوم سيد در آنها قابل تصحيح خواهد بود . يك صورت اين است كه فحص كامل صورت گرفته و دليل اجتهادى به دست نيامده و از طرفى شك داريم در آن مسأله اصولى كه آيا استصحاب در شبهات حكميه جارى است يا نه . يعنى در حقيقت شك داريم كه آيا اينجا مجراى استصحاب است يا نه . صورت دوم و سوم نيز اين است كه شك داريم فحص كامل صورت گرفته يا نه ، با اين فرض كه استصحاب را در شبهات حكميه جارى بدانيم و يا با اين فرض كه در اين مسأله اصولى شك داشته باشيم و همچنين ندانيم آيا استصحاب در شبهات حكميه جارى است يا نه . اين دو صورت هم محتمل است كه مجراى استصحاب باشند چون بر فرض كامل بودن فحص و بر فرض جريان استصحاب . در شبهات حكميه ، موضوع استصحاب محقق خواهد بود . اما مفروض اين است كه در خود اين دو فرض يا يكى از آن‌ها شك داريم . لذا نوبت به اصل احتياط مىرسد .\r\nاما اينكه تفصيل مرحوم سيد چگونه در اين سه صورت توجيه مىشود بيانش اين است كه اگر شخص بخواهد احكام زوجيت را بار كند به طور قطع احتياج به تجديد عقد دارد چون اين سه صورت به لحاظ مقام ثبوت يا مجراى استصحاب عدم زوجيت‌اند و يا مجراى احتياط و على كلا التقديرين عقد جديد لازم است . اما اگر شخص بخواهد مفارقت كند تا اين زن براى ديگران حليّت پيدا كند مسأله دو احتمالى مىشود چون ثبوتاً اگر مجراى استصحاب عدم زوجيت باشد استفادهء ديگران بلااشكال است و نيازى هم به طلاق نيست و اگر ثبوتاً مجراى احتياط باشد لازم است طلاق داده شود . به همين دليل ، مرحوم سيد در فرض اول به طور بتّى مىفرمايد : عقد را اعاده كند و در فرض دوم مىفرمايد : احوط اين است كه طلاق بدهد چون احتمال استصحاب نيز ثبوتاً وجود دارد . ( البته اين احتياط در جايى است كه زن حاضر نباشد از حقوق خودش رفع يد كند لذا نگاه داشتن زن بدون طلاق و بدون ازدواج مجدّد با او با آيهء  « فَأَمْسِكُوهُنَّ بِمَعْرُوفٍ  او سرّحوهن باحسان » منافات خواهد داشت »\r\n\r\n","description":"","footnote":"","page_name":" 3300 ","page_number":20},
  {"content":"\r\n\r\n\r\nتوجيهى براى فرمايش مرحوم سيد :\r\nگفتيم تفصيل مرحوم سيد در سه صورت از هفت صورت محل كلام صحيح است و در چهار صورت ديگر تمام نيست چون در آن چهار صورت مطلقاً بايد حكم به احتياط شود ، اما مىتوان توجيهى براى كلام ايشان ذكر كرد كه بر طريق اين توجيه ، عبارت مرحوم سيد فقط ناظر به يك صورت از هفت صورت است و با بقيهء صور كارى ندارد . آن يك صورت نيز عبارت از اينكه شك داريم فحص كامل صورت گرفته يا نه و ضمناً استصحاب در شبهات حكميه را هم جارى مىدانيم .\r\n\r\nبيان مطلب :\r\nبه نظر مىرسد مرحوم سيد نمىخواهد به طور كلى بفرمايد هر فقيهى كه در يكى از مسائل عقد نكاح احتياط واجب كند نتيجه‌اش چنين تفصيلى خواهد بود . بلكه فقط ناظر به احتياطات واجبهء خودش در كتاب عروة است يعنى جاهايى كه فتوا نداده و الأحوط يا مشكل تعبير كرده مىخواهد حكم اين‌ها را بيان كند . بر اين اساس بايد شش صورت از هفت صورت مذكور را كنار بگذاريم چون از يك طرف مىدانيم كه ايشان فقيه پركارى بوده و بسيار فحص و تتبّع مىكرده است .\r\nطبعاً آن سه صورتى كه فرض كرديم كه شخص يقين دارد فحص كامل نكرده محتمل نخواهد بود و احتياطات مرحوم سيد را نمىتوان از اين سه صورت دانست . از طرف ديگر ، از فتاوى ايشان در جاهاى مختلف عروه معلوم مىشود كه استصحاب را در شبهات حكميه جارى مىدانند . پس آن صورت چهارم نيز كه شك داريم در فحص كامل و استصحاب را در شبهات حكميه جارى نمىدانيم ، از موضوع بحث عروة خارج مىشود . همچنين صورت پنجم كه در آن شك داريم در فحص كامل و ضمناً شك داريم در مسأله اصولى كه آيا استصحاب در شبهات حكميه جارى است يا نه ، اين صورت نيز كنار مىرود . صورت ششم هم اين بود كه يقين داريم به اين كه فحص كامل انجام شده و شك داريم در مسأله اصولى كه با بيان سابق اين صورت نيز كنار خواهد رفت . با كنار رفتن اين شش صورت ، يك صورت باقى مىماند كه عبارت است از شك در فحص كامل و اعتقاد به جريان استصحاب در شبهات حكميه و وجه تفصيل ايشان نيز مشخص شد .\r\n\r\nتوضيح عبارت عروة :\r\n\r\n","description":"","footnote":"","page_name":" 3301 ","page_number":21},
  {"content":"\r\n\r\nمعناى عبارت ايشان كه فرموده : « و ان كان يمكن التمسك . . . » اين نيست كه مىخواهند بر طبق استصحاب عدم تأثير عقد فتوى بدهند ، بلكه صرفاً مىخواهند احتمال جريان استصحاب را بدهند يعنى در جايى شك داريم فحص كامل انجام شده يا خير ايشان ترديد دارد در جريان استصحاب ، لذا اينكه تعبير كرده‌اند « الاحوط الطلاق » اين احتياط واجب است نه مستحب نظير خيلى از موارد كه مثلًا گفته مىشود : « يمكن ان يقال . . . و لكن لا يترك الاحتياط » . اما منشأ ترديد ايشان در جريان استصحاب شايد اين است كه چون دليل اشتراط فحص در اجراى اصل را اجماع مىدانند و قدر متيقن آن جايى است كه قطع داريم فحص كامل انجام نشده لذا شامل موارد مشكوك نمىشود يا معقد اجماع از چنين مواردى انصراف دارد و شايد منشأ ترديد اين است كه قاعدهء مقتضى و مانع را بر ما نحن فيه تطبيق مىكنند چون عمومات استصحاب مقتضى صحت استصحاب هستند و مورد عدم فحص به خاطر داشتن مانعى از اين قانون استثناء شده است و مانع فقط در فرض قطع به عدم فحص كامل ثابت است و در فرض شك در فحص كامل ، مانع محرز نيست ، مىتوانيم بر طبق مقتضى حكم به جريان استصحاب كنيم وى يكى از اين وجوه احتمال جريان استصحاب را مىدهند و احتياط مىكنند هر چند مطمئن نيستند .\r\nذيل مسأله هم به عقد مخالف با احتياط استحبابى مىپردازد كه معناى آن روشن است .\r\n« * و السلام * »\r\n\r\n","description":"","footnote":"","page_name":" 3302 ","page_number":22},
  {"content":"\r\n\r\n\r\n5 / 8 / 1380 شنبه درس شمارهء ( 355 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه نخست به توضيح بيشتر اشكالى از عبارت مصنف در مسأله 12 پرداخته ، سپس بررسى مسأله 13 را آغاز مىكنيم ، در اين مسأله درباره اشتراط بلوغ و عقل در مجرى صيغه نكاح سخن گفته شده است ، پس از توضيح كلام مصنف كلام مرحوم امام خمينى رحمه الله درباره آيه ابتلا نقل مىشود كه ثبوتاً چهار احتمال در مورد شرطيت رشد يا بلوغ در كار است ( شرط تنها رشد است - شرط تنها بلوغ است - مجموع آن دو شرط است - هر يك از آن دو كافى است ) در آيه هم چهار احتمال وجود دارد ( « حتى » براى تسويه حكم نسبت به ما بعد آمده - حتى غايى است و استمرار ابتلاء تا وقت بلوغ شرط نيست - حتى غايى است و استمرار بلوغ شرط است - حتى تعليلى است ) كه به نظر ايشان احتمال سوم اظهر است .\r\n* * * \r\nالف ) دفع اشكال تناقض در عبارت مصنف در مسأله 12 ( يادآورى و تكميل ) :\r\n\r\n1 ) قسمتى از عبارت متن :\r\nاذا اوقعا العقد على وجه يخالف الاحتياط اللازم مراعاته فان . . . ارادا الفراق فالاحوط الطلاق و ان كان يمكن التمسك باصالة عدم التأثير فى الزوجية\r\n\r\n2 ) طرح اشكال مرحوم آقاى حكيم و مرحوم آقاى خويى رحمه الله :\r\nدر اين عبارت تناقض صدر و ذيل وجود دارد ، از يك طرف در صدر مسأله مفروض گرفته شده كه مجتهد نمىتواند حكم مسأله را به دست آورد ، لذا احتياط\r\n\r\n","description":"","footnote":"","page_name":" 3303 ","page_number":23},
  {"content":"\r\n\r\nلازم نموده است ، ولى از ذيل مسأله بر مىآيد كه اصالة عدم التأثير فى الزوجية جارى مىگردد كه لازمهء آن اين است كه حكم به عدم تحقق عقد در محل بحث گردد ، يعنى حكم ظاهرى مسأله با توجه به جريان استصحاب روشن است و احوط هم در « فالاحوط الطلاق » احتياط استحبابى مىباشد ، پس مجتهد بايد فتوا به بطلان عقد بدهد نه احتياط لزومى كند .\r\n\r\n3 ) پاسخ اشكال :\r\nاگر مراد از « يمكن » در عبارت مؤلف اين است كه ايشان به جريان اصل در محل كلام معتقد است اشكال بزرگان به آن صحيح بود ، ولى به نظر مىرسد كه مراد از « يمكن » اين است كه براى جريان استصحاب در مسأله وجهى وجود دارد هر چند اين وجه مورد فتواى مؤلف نيست ، در عبارتهاى فقهى بسيار ديده مىشود كه مؤلف براى يك احتمال مسأله ، وجهى ذكر كند هر چند آن را نپذيرد ، كلمه « يمكن » هم مىتواند به اين معنا باشد ، چنانچه در مسأله آينده در مورد عقد سكرى مؤلف به صحّت عقد با اجازه سكرى پس از هشيار شدن با توجه به صحيحه ابن بزيع فتوا مىدهد ( : لا بأس بالعمل بها ) ولى در ادامه احتياط استحبابى نموده به جهت امكان حمل روايت بر معنايى كه با بطلان عقد سازگار باشد ( : و ان كان الاحوط خلافه لا مكان حملها على . . . )\r\nدر اين عبارت هم مراد از « امكان » حمل كردن ، امكانى نيست كه مورد فتواى مؤلف باشد بلكه تنها وجه غير مرضيى است كه براى احتياط استحبابى كردن بدان استناد كرده است .\r\nدر مسأله مورد بحث هم مؤلف به جريان استصحاب فتوا نمىدهد ، ولى امكان احتمالى آن را هم مطرح مىسازد البته چرا مؤلف به جريان استصحاب در مسأله حكم نمىكند ، بحث ديگرى است كه در جلسه گذشته به تفصيل درباره آن سخن گفتيم .\r\n\r\n","description":"","footnote":"","page_name":" 3304 ","page_number":24},
  {"content":"\r\n\r\nخلاصه در كلام مصنف تناقض نيست و احتياط در « فالاحوط الطلاق » هم احتياط وجوبى است نه احتياط استحبابى .\r\n\r\nب ) بررسى مسأله 13 : [ يشترط فى العاقد المجرى للصيغة الكمال بالبلوغ و العقل 
  ]\r\n\r\n1 ) متن مسأله :\r\nيشترط فى العاقد المجرى للصيغة الكمال بالبلوغ و العقل سواء كان عاقداً لنفسه او لغيره وكالة او ولاية او فضولًا ، فلا اعتبار به عقد الصبى و لا المجنون و لو كان ادوارياً حال جنونه و ان « 1 » اجاز وليه او اجاز هو بعد بلوغه او افاقته على المشهور بل لا خلاف فيه ، لكنّه فى الصبى الوكيل عن الغير محل تأمل ، لعدم الدليل على سلب عبارته اذا كان عارفا بالعربية و علم قصده حقيقة ، و حديث رفع القلم منصرف عن مثل هذا ، و كذا اذا كان لنفسه باذن الولىّ او اجازته هو بعد البلوغ و كذا لا اعتبار به عقد السكران فلا يصحّ و لو مع الاجازة بعد الافاقة ، و امّا عقد السكرى اذا اجازت بعد الافاقة ففيه قولان فالمشهور انه كذلك و ذهب جماعة الى الصّحة مستندين الى صحيحة ابن بزيع و لا بأس بالعمل بها و ان كان الاحوط خلافه ، لا مكان حملها على ما اذا لم يكن سكرها بحيث لا التفات لها الى ما تقول مع انّ المشهور لم يعملوا بها و حملوها على محامل ، فلا يترك الاحتياط\r\n\r\n2 ) توضيح عبارت متن :\r\nيكى از شرائط مجرى صيغه نكاح آن است كه كامل باشد يعنى بالغ و عاقل باشد و عقد غير بالغ و غير عاقل يعنى مجنون و صبى غير مميّز اصلًا نافذ نيست نه براى خودش و نه براى غير خودش ، عقد براى غير خودش هم خواه وكيل غير باشد يا ولى او باشد يا اصلًا فضولى باشد ، در مجنون هم بين مجنون مطبق و مجنون ادوارى كه در حال جنون عقد كند فرقى نيست ، عقد مجنون و صبى همچون عقد فضولى\r\n\r\n\r\n","description":"","footnote":"\r\n( 1 ) به كل عبارت مىخورد نه به خصوص مجنون يا مجنون ادوارى .\r\n","page_name":" 3305 ","page_number":25},
  {"content":"\r\n\r\nبالغ عاقل نيست كه با اجازه مالك تصحيح گردد ، بلكه اين عقد نه با اذن قبلى و نه با اجازه بعدى از طرف ولى يا با اجازه خود عاقد پس از بلوغ نافذ نمىگردد ، البته اين فتوا ، فتواى مشهور بين علماء مىباشد ولى مصنف در مورد صبى با آن موافق نيست . از دو جهت :\r\nجهت اوّل : اگر صبى وكيل از غير باشد در اجراء صيغه نكاح ، دليلى نداريم كه اين وكالت كه شخص بالغ عاقل به صبى مىدهد باطل باشد چون وجهى ندارد كه صبى را همچون حيوانات مسلوب العباره بدانيم ، بر خلاف صاحب جواهر كه پس از ذكر بىاثر بودن عبارت صبى و مجنون مىگويد : « بلا خلاف معتدّ به اجده ، بل يمكن تحصيل الاجماع عليه ، بل ربّما كان من الضروريات سلب حكم الفاظهما فى جميع العقود ، فكانت كاصوات البهائم بالنسبة الى ذلك » ، ولى مؤلف چنين ادعايى را نمىپذيرد و مىگويد اگر صبى عارف به زبان عربى باشد و قصد حقيقى وى را هم بدانيم « 1 » وجهى ندارد كه لفظ وى را بىاثر بدانيم .\r\nگفتنى است كه عبارت « اذا كان عارفا بالعربية » در كلام مصنف را بايد حمل به مثال براى افراد متعارف نمود ، زيرا اگر ما عربيت را هم شرط بدانيم اين شرط در حال اختيار است و در حال ضرورت زبان ديگر هم بىاشكال كافى است . چنانچه پيشتر مؤلف بدان تصريح كرد ، حال اگر در جايى بخواهند نكاح بخوانند و كسى كه به عربى نكاح بخواند نباشد ، نكاح غير عربى صبى على القاعده صحيح است .\r\nبرخى در اينجا براى بطلان الفاظ صبى به حديث رفع استناد كرده‌اند « 2 » كه مؤلف اين حديث را نسبت به بطلان الفاظ صبى منصرف مىداند .\r\n\r\n\r\n","description":"","footnote":"\r\n( 1 ) ( توضيح بيشتر ) عبارت مصنّف موهم اين معناست كه در حكم به صحّت عقد صبى ، علم به قصد حقيقى كردن وى شرط است ، و همچون بزرگسالان نيست كه با اصالة الصحة يا با اصالة الظهور بتوان احراز قصد نمود ، ولى ظاهراً مؤلف در مقام بيان فرد ظاهر مسأله است كه از ناحيه احراز قصد هيچ مشكل متوهمى هم در كار نيست و ناظر به نفى اصالة الصحة يا اصالة الظهور در الفاظ و عقود كودكان نيست .\r\n( 2 ) ( توضيح بيشتر ) در جواهر هم پس از عبارت گذشته مىگويد : و ربما يومى اليه فى الجملة خبر رفع القلم المشهور - بناءً على ارادة ما يشمل ذلك منه لا خصوص التكليفى .\r\n","page_name":" 3306 ","page_number":26},
  {"content":"\r\n\r\nجهت دوم : اگر صبى براى خود هم عقد بخواند ولى اين عقد با اذن ولى « 1 » باشد يا با اجازه خودش پس از بلوغ باشد ، بايد عقد را صحيح بدانيم چون دليلى كه ما داريم تنها استقلال صبى را نفى مىكند ، پس با اجازه متأخر خودش يا با اذن يا اجازه ولى ، عقد صبى تصحيح مىگردد بر خلاف مجنون كه عقد وى به طور كلى باطل است . « 2 »\r\nعقد مرد مست هم بمانند عقد مجنون به طور كلى باطل است و اجازه وى پس از هوشيارى آن را تصحيح نمىكند ، امّا زن مست به عقيده مشهور همچون مرد مست مىباشد كه به طور كلى عقد وى باطل است ، ولى گروهى آن را با اجازه متأخر در زمان هوشيارى صحيح مىدانند و در اين زمينه به صحيحه ابن بزيع استناد كرده‌اند ، مصنف عمل به اين روايت را صحيح مىداند ولى چون شبهاتى در اين روايت وجود دارد و ممكن است آن را به معنايى حمل كنيم كه با فتواى مشهور مخالف نباشد ، بدين گونه كه مراد از آن مراتب خفيف مستى باشد كه ادراك به طور كامل از دست نرفته است ، از سوى ديگر مشهور به اين روايت فتوا نداده‌اند ، اين گونه شبهات سبب مىشود كه مصنف احتياط استحبابى در مسأله بكند كه عقد را تجديد كنند آن هم احتياط استحبابى مؤكّد چنانچه از عبارت « فلا يترك الاحتياط » بر مىآيد .\r\nدر اينجا مباحث گوناگونى بايد مطرح گردد نخست در مورد آيه ابتلاء ، سپس در مورد حديث رفع و ساير روايات ، و بحث سوم درباره اقوال علماء ، ما در اين جلسه به نقل كلام مرحوم آقاى خمينى در مورد آيه ابتلا پرداخته ، بررسى آن و ساير مباحث را در جلسات آينده خواهيم آورد .\r\n\r\n\r\n","description":"","footnote":"\r\n( 1 ) ( توضيح بيشتر ) على القاعده اذن ولى را در اين عبارت بايد به معناى اعم از اذن مقارن تحقق عقد و اجازه متأخره دانست ، زيرا وجهى ندارد كه تنها اجازه خود صبى بعد از بلوغ كافى باشد و اجازه متأخر ولى صبى كفايت نكند .\r\n( 2 ) ( توضيح بيشتر ) ظاهراً مراد از صبى در كلام مصنف ، صبى مميز است كه تنها اشكال عدم بلوغ در مورد وى مىباشد ، ولى عقد صبى غير مميز كه اشكال عدم عقل در مورد آن هم مىباشد كلًا باطل مىباشد .\r\n","page_name":" 3307 ","page_number":27},
  {"content":"\r\n\r\n\r\n3 ) نقل كلام مرحوم امام در مورد آيه ابتلاء :\r\nبحث در مورد آيه شريفه  « وَ ابْتَلُوا الْيَتامى حَتَّى إِذا بَلَغُوا النِّكاحَ فَإِنْ آنَسْتُمْ مِنْهُمْ رُشْداً فَادْفَعُوا إِلَيْهِمْ أَمْوالَهُمْ »  « 1 » مىباشد ، در اين آيه از دو موضوع بلوغ و رشد سخن به ميان آمده است . صرف نظر از دلالت اين آيه در مقام ثبوت چهار احتمال در كار است\r\nاحتمال اول : ملاك تام در لزوم رفع اموال يتامى رشد است و بلوغ هيچ نقشى ندارد .\r\nاحتمال دوم : ملاك تام بلوغ است و رشد نقشى ندارد .\r\nاحتمال سوم : هيچ يك از بلوغ و رشد ملاك تام و مستقل نيستند ، بلكه مجموع اين دو ملاك مىباشد ، بنابراين به شخص بالغ غير رشيد و به رشيد غير بالغ اموال داده نمىشود .\r\nاحتمال چهارم : هر يك از دو عنوان بلوغ و رشد كفايت مىكند ، پس به بالغ اموال داده مىشود هر چند غير رشيد باشد و به رشيد هم اموال داده مىشود هر چند بالغ نباشد .\r\nحال احتمالات مربوط به آيه شريفه را مطرح مىكنيم :\r\nاحتمال اول در آيه : « حتى » در آيه شبيه : اكلت السمكة حتى رأسَها ( به نصب ) براى تصريح به دخول ما بعد در حكم ما قبل مىباشد ، در نتيجه آيه ناظر به اين معناست كه وجوب ابتلاء و امتحان پس از بلوغ هم ادامه دارد و اختصاص به قبل از بلوغ ندارد و هر وقت يتامى از امتحان سربلند بيرون آمدند  ( آنَسْتُمْ مِنْهُمْ رُشْداً )  اموال آنها را بديشان رد كنيد .\r\nنتيجه اين احتمال آن است كه ملاك تنها رشد است و بلوغ نقشى ندارد ( احتمال اول ثبوتى ) .\r\n\r\n\r\n","description":"","footnote":"\r\n( 1 ) نساء ، 6 .\r\n","page_name":" 3308 ","page_number":28},
  {"content":"\r\n\r\n\r\nاشكال اين احتمال و پاسخ آن\r\nاشكال : در مثال « اكلت السمكة حتى رأسها » ، رأس قسمتى از سمكة است ، سمكة از رأس و غير رأس تشكيل مىشود بنابراين مىتوان حتى عاطفه را به كار برد ، ولى در آيه ابتلاء پس از بلوغ يتيم ديگر يتيم نيست . زيرا در روايات وارد شده : لا يتم بعد احتلام « 1 » ، بنابراين نمىتوان « حتى » را به معنايى گرفت كه براى تصريح به دخول ما بعد در حكم ما قبل آمده است .\r\nپاسخ اين اشكال اين است كه در اوائل بلوغ ، يتيم به صورت مجاز شايع اطلاق مىگردد ، بنابراين مفاد فوق براى « حتى » در اين آيه اشكالى ندارد .\r\nاحتمال دوم در آيه : « حتى » به معناى غايت مىباشد و مدخول آن نيز از حكم مغيّا خارج مىباشد ، بنابراين آيه در مقام تحديد لزوم امتحان به ما قبل بلوغ مىباشد بنابراين قبل از بلوغ هر زمان رشد يتيم را تشخيص داديد اموال را به وى برگردانيد ، امّا بعد از بلوغ امتحان لازم نيست و بدون امتحان اموال را بايد به يتامى بدهيد ، عدم لزوم امتحان بعد از بلوغ مىتواند مستند به يكى از دو علت زير باشد :\r\nعلّت اول : بلوغ اماره بر رشد مىباشد ، بنابراين موضوع ثبوتى حكم رشد است ولى راه اثبات آن بلوغ مىباشد ، بنابراين بعد از بلوغ اگر معلوم شود كه شخص رشيد نيست اموال وى به او داده نمىشود ، ولى در صورت شك در رشد ، اموال داده مىشود ، چون اماره بر رشد ( كه همان بلوغ است ) وجود دارد .\r\nبنابراين احتمال موضوع ثبوتى تنها رشد مىباشد .\r\nعلّت دوم : بلوغ خود موضوع مستقلى براى لزوم دفع مىباشد ، بنابراين اگر يقين هم داشته باشيم كه بعد از بلوغ ، شخص رشيد نيست بايد اموالش را به او بازگردانيم .\r\nايشان علّت اوّل را نادرست مىدانند چون اماره در جايى مطرح است كه غلبه\r\n\r\n\r\n","description":"","footnote":"\r\n( 1 ) كافى 5 : 443 / 5 ، فقيه 3 : 359 / 4273 ، 4 : 358 ، امالى صدوق ، مجلس 60 / 4 ، كتاب حسين بن سعيد چاپ شده به نام نوادر احمد بن محمد بن عيسى : 26 / 17 .\r\n","page_name":" 3309 ","page_number":29},
  {"content":"\r\n\r\nمعتنابهى در كار باشد ، در حالى كه در آغاز بلوغ چنين غلبه‌اى در كار نيست كه شخص رشيد باشد ( اين نكته را هم مىافزاييم كه به خصوص در مورد دختران نه‌ساله كه به هيچ وجه نمىتوان گفت كه غالباً رشيد مىباشند ) ، بنابراين اگر « حتى » را غايى بدانيم بايد علّت دوم را بپذيريم در نتيجه بلوغ و رشد در مقام ثبوت هر يك علت مستقل براى لزوم دفع اموال مىباشند ( احتمال چهارم ثبوتى )\r\nاحتمال سوم در آيه : در اين احتمال هم « حتى » غايى است با اين تفاوت كه در احتمال قبلى هر زمان كه ايناس رشد شود اموال بازگردانده مىشود ، ولى در اين احتمال تحقيق به گونه مستمر تا زمان بلوغ لازم است ، كه لازمه شرطية استمرار براى تحقيق و امتحان آن است كه رشد به تنهايى كافى نيست ، بلكه بلوغ هم شرط است و موضوع لزوم دفع اموال ، رشيد بالغ است ( احتمال سوم ثبوتى ) .\r\nالبته اين سؤال پيش مىآيد پس چرا بايد در زمان طفوليت امتحان صورت گيرد پاسخ سؤال اين است كه چون تشخيص رشد و احراز اين موضوع ، به زمانى طولانى امتحان نياز دارد لذا بايد از كودكى امتحان شروع شود ، پاسخ ديگر اين است كه چون اصل اولى آن است كه بايد اموال مردم در اوّل زمان استقلال آنها به آنها بازگردانده شود و چون ممكن است در آغاز بلوغ يتيم ، رشيد باشد ، از باب احتياط بايد قبلًا امتحان گردد كه رد مال به وى از اوّل زمان استقلال او به تأخير نيفتد .\r\nاحتمال چهارم در آيه كه در جواهر ذكر شده و گويا علامه بحر العلوم هم با آن موافق است آن است كه حتى در آيه غايى نيست ، بلكه حتى تعليلى است و اذا از ادات شرط بوده و مجموع شرط و جزاء ( كه خود جزاء هم جمله شرطيه است ) علت براى حكم قبل مىباشد ، بنابراين مفاد آيه اين مىشود كه علت لزوم ابتلاء يتامى آن است كه اگر آنان به حد بلوغ رسيدند ( كه يكى از شرايط لزوم دفع اموال مىباشد ) با فرض احراز شرط ديگر ( كه عبارت از رشد است ) اموال آنها را بديشان بازگردانيد .\r\nايشان در اين احتمالات ، احتمال سوم را اظهر مىدانند ، ادامه كلام ايشان و بررسى آن را به جلسه آينده واگذار مىكنيم . « * و السلام * »\r\n\r\n","description":"","footnote":"","page_name":" 3310 ","page_number":30},
  {"content":"\r\n\r\n\r\n6 / 8 / 1380 يكشنبه درس شمارهء ( 356 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبحث در صحت معاملات صبى بود ، براى اشتراط بلوغ در معاملات به آيهء شريفهء  « وَ ابْتَلُوا الْيَتامى حَتَّى إِذا بَلَغُوا النِّكاحَ . . . »  استدلال شده بود ، در جلسهء گذشته كلام مرحوم امام خمينى در تفسير آيهء شريفه را بيان كرديم ، ايشان چهار احتمال در مبناى آيه داده بودند كه احتمال سوم به نظر ايشان اظهر بود . و نتيجه گرفتند كه در صحت معاملات دو امر ، بلوغ و رشد معتبر است ، در اين جلسه به نقل و بررسى كلمات ايشان مىپردازيم . ان شاء الله تعالى .\r\n* * * \r\nالف ) بررسى كلام مرحوم امام خمينى در مورد دلالت آيه شريفه « وَ ابْتَلُوا الْيَتامى حَتَّى إِذا بَلَغُوا النِّكاحَ . . . » بر اعتبار بلوغ در معاملات صبى :\r\nدر جلسهء گذشته وجوه مختلفى را كه مرحوم آقاى خمينى دربارهء تفسير آيه شريفهء  « وَ ابْتَلُوا الْيَتامى حَتَّى إِذا بَلَغُوا النِّكاحَ فَإِنْ آنَسْتُمْ مِنْهُمْ رُشْداً فَادْفَعُوا إِلَيْهِمْ أَمْوالَهُمْ »  مطرح نموده بودند « 1 » ، به تفصيل بيان كرديم به نظر ما فرمايشات ايشان در چند موضع محل مناقشه و ايراد است كه براى بيان اين اشكالات لازم است دوباره قسمت‌هايى از كلام ايشان را نقل نماييم .\r\n\r\n\r\n","description":"","footnote":"\r\n( 1 ) كتاب البيع ، ج 2 ، ص 5 به بعد .\r\n","page_name":" 3311 ","page_number":31},
  {"content":"\r\n\r\n\r\n1 ) كلام مرحوم امام خمينى در مورد احتمال اول در تفسير آيه و بيان استاد مد ظله در اين رابطه :\r\nمرحوم آقاى خمينى احتمال اوّل از چهار احتمال مطرح در تفسير آيه را اين ذكر كردند كه امر به امتحان در آيه شريفه ، زمان بعد از بلوغ را نيز شامل مىشود و قهراً ذكر كلمه « حتى » در مقام اين است كه ما بعد حتى ، داخل در حكم ما قبل « حتى » مىباشد مثل « اكلت السمك حتى رأسها » . يعنى بايد يتامى را امتحان كرد و اين امتحان اختصاص به قبل از بلوغ ندارد و هرگاه - قبل يا بعد از بلوغ - رشد آنها را به دست آورديد اموالشان را بدهيد كه در نتيجه تمام معيار در دفع اموال به يتامى رشد آنها است و بلوغ موضوعيتى ندارد . سپس ايشان در جواب از اين اشكال كه « بنابراين تفسير لازم مىآيد كه كلمهء « يتيم » حتى در زمان بلوغ اشخاص نيز به آنها اطلاق شده باشد . در حالى كه آنچه از روايات به دست مىآيد اين است كه « يتم » در مقابل « بلوغ » است « 1 » و به شخص بالغى كه پدر خود را از دست داده است « يتيم » گفته نمىشود » فرمودند : اگر چه به بالغ « يتيم » گفته نمىشود و ليكن استعمال « يتيم » در مورد اشخاصى كه در اوائل سن بلوغ هستند به طور مجاز بسيار شايع است . اين طور نيست كه به محض اين كه دختر به 9 سال و پسر به 15 سال رسيد ديگر به او « يتيم » نگويند .\r\n\r\nمناقشه استاد مد ظله :\r\nبه نظر ما اين جواب از اشكال فوق تمام نيست زيرا مدخول « حتى » در آيه شريفه « اوائل بلوغ » نيست تا اين كه بگوئيم اطلاق « يتيم » بر اوائل بلوغ نيز مجازاً بسيار\r\n\r\n\r\n","description":"","footnote":"\r\n( 1 ) در روايت حمران عن ابى جعفر عليه السلام مىخوانيم : « ان الجارية اذا تزوجت و دخل بها و لها تسع سنين ذهب عنها اليتم ، . . . و الغلام . . . لا يخرج عن اليتم حتى يبلغ خمس عشر سنة أو يحتلم أو يشعر أو ينبت قبل ذلك » ( وسائل الشيعة ، كتاب الحجر ، باب 2 ، ح 1 ) و در صحيحهء هشام عن ابى عبد الله عليه السلام آمده است . « انقطاع يتم اليتيم بالاحتلام . . . » ( وسائل كتاب الحجر ، باب 1 ، ح 1 ) .\r\n","page_name":" 3312 ","page_number":32},
  {"content":"\r\n\r\nشايع است . بلكه مدخول « حتى » بلوغ است كه همانند ساير موارد ديگرى كه حكم روى بالغين رفته است مراد تمامى ازمنهء بلوغ است نه تنها اوائل آن ، وقتى مىگويند البالغ الذي وضع عليه القلم نه اينكه مراد فقط اوائل بلوغ باشد بلكه تمامى ازمنه بلوغ ( از ابتدا تا انتهاى زمان حيات ) را شامل مىشود . در همان مثال « اكلت السمك حتى رأسها » نيز بنابر فرض اينكه مدخول « حتى » داخل در حكم ما قبل آن باشد مراد اين نيست كه فقط ابتداى رأس ماهى را نيز خورده است . پس خلاصه مدخول « حتى » اعم است و اختصاصى به اوائل بلوغ ندارد . البته به نظر ما جواب ديگرى مىتوان به اشكال فوق داد و آن عبارت است از مطلبى كه مرحوم آخوند در بحث مشتق « كفايه » فرموده‌اند « 1 » ، كه عناوينى كه در موضوعات احكام اخذ مىشود ، اگر موضوعيتى داشته صرفاً عنوان مشير نباشد گاهى حدوثاً و بقاءً ، حكم تابع آن عنوان است و گاهى نيز تنها حدوثا حكم تابع صدق آن عنوان است و ذكر عنوان تنها بيان كنندهء عليّت مبدأ آن عنوان براى ترتب حكم است . حال در محل بحث نيز ما مىگوئيم اخذ عنوان « يتيم » در آيهء شريفه از قبيل قسم دوم يعنى مواردى كه تنها عنوان در حدوث حكم نقش دارد ، مىباشد و بنابراين اشكالى ندارد كه حكم ابتلاء و امتحان نمودن حتى در زمان بلوغ نيز باشد هر چند در زمان بلوغ عنوان « يتيم » صادق نباشد و به عبارت ديگر ابتلاء و امتحان كه روى عنوان « يتامى » رفته است اگر بخواهد حتى بعد از زمان بلوغ نيز ادامه داشته باشد ، لازمهء آن اين نيست كه بعد از بلوغ نيز به آنها اطلاق « يتيم » شود بلكه صدق عنوان « يتيم » صرفاً براى حدوث وجوب ابتلاء لازم است .\r\n\r\n2 ) كلام مرحوم امام خمينى در مورد احتمال دوم و بيان استاد مد ظله :\r\nاحتمال دومى كه مرحوم آقاى خمينى در تفسير آيه شريفه ذكر نموده‌اند اين\r\n\r\n\r\n","description":"","footnote":"\r\n( 1 ) كفاية الأصول ، ص 49 ، طبع مؤسسه آل البيت عليهم السلام .\r\n","page_name":" 3313 ","page_number":33},
  {"content":"\r\n\r\nاست كه « حتى » براى غايت باشد و غايت خارج از معنا باشد . ايشان مىفرمايند طبق اين تفسير معناى آيه شريفه اين مىشود كه « بايد يتامى را امتحان كرد تا زمان بلوغ ، اگر در اين مدت رشد آنها معلوم شد اموالشان را به آنها بدهيد » اما در مورد زمان بلوغ به بعد ، ايشان مىفرمايند بدواً دو احتمال وجود دارد يكى اين كه بلوغ امارهء بر رشد باشد و به عبارت ديگر معيار اصلى فقط رشد باشد و چون بالغين نوعاً رشيد هستند ، بلوغ امارهء رشد قرار داده شده ، پس بايد به بالغين اموالشان را بدهيد مگر عدم رشد آنها ثابت شود .\r\nاحتمال دوم : اينكه بگوييم « بلوغ » خود عنوان مستقلى براى وجوب دفع مال است و شخص بالغ اگر چه رشيد نيز نباشد بايد اموالش را به او داد . به بيان ديگر :\r\nبعد از بلوغ نياز به امتحان نيست و بايد بدون امتحان اموال يتامى را بازپس داد هر چند معلوم شود كه رشد مالى ندارند ( احتمال دوم ) يا به استثناء صورتى كه معلوم شود رشد مالى ندارند ( احتمال اول ) . مرحوم آقاى خمينى سپس در ادامه مىفرمايند : احتمال اول كه بلوغ امارهء بر رشد باشد باطل است زيرا بلوغ ملازم با رشد نيست و رشد از صفات نوعيهء آن نيز نمىباشد ( مخصوصاً در دختران ) و لذا بايد بگوئيم كه « بلوغ » خود عنوان مستقلى براى وجوب دفع مال است . پس حاصل معناى آيه اين مىشود كه يتامى را تا قبل از زمان بلوغ بايد امتحان نمود ( و اين امتحان لازم نيست كه استمرارى و تا زمان بلوغ همواره ادامه داشته باشد ، بر خلاف احتمال سوم كه در آن ابتلاء استمرارى است ) اگر رشد آنها معلوم گشت اموالشان را بايد به آنها داد و اما اگر به حدّ بلوغ رسيدند و لو اينكه رشيد نباشند بايد اموالشان را به آنها پرداخت نمود . كه در نتيجه طبق اين احتمال أحد الأمرين ( رشد يا بلوغ ) در وجوب دفع مال كافى است .\r\n\r\nمناقشه استاد مد ظله :\r\nآن نتيجه‌اى كه ايشان از ردّ اماريّت بلوغ براى رشد گرفتند به نظر ما محل مناقشه\r\n\r\n","description":"","footnote":"","page_name":" 3314 ","page_number":34},
  {"content":"\r\n\r\nاست . ايشان فرمودند اگر بلوغ امارهء بر رشد باشد نتيجه اين مىشود كه ملاك در وجوب دفع تنها رشد است . اما چون بلوغ امارهء بر رشد نيست پس خود ، عنوان مستقلى است و لذا أحد الأمرين كافى است . به نظر ما نفى اماريت بلوغ نسبت به رشد نتيجه نمىدهد كه پس علاوه بر رشد ، بلوغ ، عنوان مستقلى است ، بلكه ممكن است بلوغ امارهء بر رشد نباشد و ليكن مع ذلك تنها رشد معيار در وجوب دفع باشد بيان مطلب اين است كه ما مىتوانيم دلالت آيه شريفه را بر معيار قرار دادن رشد ( بدون بلوغ ) اين گونه تقريب نماييم كه : اصل اوّلى اين است كه اموال مردم بايد در اختيار خود آنها قرار داشته باشد و كسى نمىتواند اموال آنها را ضبط و در اختيار خود نگه دارد . يكى از مواردى كه از اين قاعدهء اولى استثنا شده موردى است كه امارهء شرعيه يا اصل عملى شرعى بر عدم رشد داشته باشيم و در اين صورت شخص محجور بوده اموال او در اختيار ولى شرعى او قرار مىگيرد . با توجه به اين مطلب ، از آنجا كه عمدهء افراد زير سن بلوغ ، رشيد نيستند لذا شارع مقدس كودكى را امارهء عدم رشد قرار داده يا اگر عدم رشد كودكان غلبهء مختصرى هم داشته باشد .\r\nشارع اصل عملى در زمان كودكى را محجوريت آنها قرار داده و لذا دستور داده كه اموال كودكان در اختيار ولى شرعى قرار گيرد و ليكن در عين حال براى رعايت احتياط امر نموده كه اطفال غير بالغ ، مورد امتحان و آزمايش قرار گيرند كه اگر بچه‌اى قبل از زمان بلوغ به حدّ رشد رسيد ، در اول زمان ممكن اموالش به او تحويل داده شود . اما نسبت به افراد بالغ چون در مورد آنها آن امارهء عدم رشد يا اصل عملى محجوريت وجود ندارد لذا طبق اصل و قاعدهء اوليه بايد اموالشان در اختيار خودشان قرار داده شود و دليلى بر ضبط اموال آنها وجود ندارد نه از باب اينكه بلوغ عنوان مستقلى براى وجوب دفع است و همچنين نه از اين بابت كه بلوغ امارهء بر رشد و رشد از صفات غالبى بلوغ است بلكه به اين خاطر كه مقتضاى اصل و قاعدهء اوليه اين است كه اموال مردم را بايد به آنها داد حتى خود مرحوم آقاى خمينى اين مطلب را فرموده‌اند كه اگر شخصى در زمان قبل از بلوغ رشيد بود ولى پس از بلوغ\r\n\r\n","description":"","footnote":"","page_name":" 3315 ","page_number":35},
  {"content":"\r\n\r\nسفيه شد اصحّ قولين اين است كه قبل از اين كه حاكم او را از معامله منع نمايد ، معاملات او صحيح است . و بالجملهء مجرد اين كه بلوغ امارهء بر رشد نيست دليل نمىشود كه بلوغ عنوان مستقلى در كنار « رشد » است . البته معناى اين كه گفتيم اصل اوّلى در مورد بالغ حكم مىكند كه اموالش را به او بدهند ، اين نيست كه حتى در فرض احراز عدم رشد بايد اموالش را به او بدهند . پس با اين تقريب ما مىتوانيم بگوييم ملاك اصلى در دفع مال ، رشد است و « حتى » نيز به معناى غايت است .\r\n\r\n3 ) كلام مرحوم امام خمينى در مورد احتمال سوم :\r\nمختار مرحوم آقاى خمينى رحمه الله اين است كه « حتى » در آيهء شريفه براى غايت بوده دلالت بر استمرار مىكند و مراد از آيه كريمه اين باشد كه لازم است امتحان يتامى تا زمان بلوغ استمرار يابد و موفق در آمدن از امتحان مستمرّ تا زمان بلوغ شرط در اعطاء مال است كه در نتيجه معيار در اعطاء مال به مجموع الأمرين يعنى هم رشد و هم بلوغ است و معناى شرطيت استمرار امتحان تا زمان بلوغ اين است كه اعطاء مال به يتامى قبل از بلوغ و لو اينكه بواسطه امتحان ، رشيد بودنشان احراز شده باشد . جايز نيست . بلكه بايد اين امتحان تا زمان بلوغ استمرار يابد چون در هر زمان ممكن است رشد خود را از دست بدهند و چنانچه تا زمان بلوغ امتحان استمرار داشت و رشد كودكان در طى مراحل مختلف امتحان احراز شد ( و قهراً به بلوغ نيز رسيده‌اند ) مالشان را به آنها بدهيد پس هم بلوغ معتبر است هم رشد . ( در جلسه گذشته نكاتى در توضيح اين احتمال بيان كرديم ) .\r\n\r\nمناقشه استاد مد ظلّه :\r\nاين احتمال به نظر ما از چند جهت داراى اشكال است يكى اين كه « اذا » در آيه شريفه طبق اين احتمال فاقد معناى شرط است كه چنانچه در جلسهء آينده مشروحاً و به طور تفصيل بيان خواهيم كرد ، اين مطلب صحيح نيست و خلاف ساير آيات\r\n\r\n","description":"","footnote":"","page_name":" 3316 ","page_number":36},
  {"content":"\r\n\r\nقرآنى است . و فعلًا در مورد اين جهت بحثى نمىكنيم . اشكالى كه اينك به آن اشاره مىكنيم اين است كه ايشان در اين احتمال فرمودند كه امتحان و ابتلاء بايد به طور مستمر تا زمان بلوغ ادامه يابد بگونه‌اى كه اگر با امتحان قبل از بلوغ ، رشد طفل احراز شود مع ذلك نمىتوان مال را به او داد بلكه بايد به حدّ بلوغ نيز برسد . كلام ما اين است كه اين نحوهء از امتحان يعنى امتحان استمرارى خلاف امتحانهاى متعارف است . معمولًا هدف از امتحان احراز نتيجه است و به مجرد اين كه شخص در آن امتحان موفق شد شرط صلاحيت علمى يا فنى شخص احراز شده و نيازى به امتحان مجدّد نيست به عنوان مثال اگر گفته شد افراد براى استخدام در يك اداره لازم است كه در امتحانى شركت نمايند تا اينكه صلاحيت آنها براى استخدام در آن اداره معلوم شود » معناى كلام اين است كه اگر شخص در امتحان مورد نظر قبول شد و مشخص شد كه صلاحيت علمى يا فنى براى استخدام را دارد تا مادامىكه امتحان گرفتن مجدّد از او به خاطر وجود نكته و غرض خاصى نباشد . وجهى براى استمرار امتحان نيست ، در ما نحن فيه نيز اينكه آيه شريفه مىفرمايد يتامى را با دادن مقدارى از اموال به آنها مورد آزمايش قرار دهيد كه اگر ايناس رشد از آنها شد ، اموالشان را به آنها ردّ نماييد . تفاهم عرفى و ظاهر كلام اين است كه اگر قبل از بلوغ واجد رشد بودند اموال به آنها اعطاء شود و نيازى به استمرار امتحان نيست . پس به نظر مىرسد كه اگر قرار باشد كلمه « حتى » به معناى غايت باشد از بين دو احتمال اخير ، احتمال دومى كه مرحوم آقاى خمينى ذكر كردند كه طبق آن احتمال امتحان و ابتلاء استمرارى نيست ، اولى و تقدّم بر احتمال سوم باشد .\r\n\r\n4 ) كلام مرحوم امام خمينى در مورد احتمال چهارم :\r\nاحتمال چهارمى كه مرحوم آقاى خمينى در تفسير آيه شريفه ذكر مىكنند كه مرحوم صاحب جواهر « 1 » نيز همين احتمال را تقويت نموده است . اين است كه\r\n\r\n\r\n","description":"","footnote":"\r\n( 1 ) جواهر الكلام ، كتاب الحجر ، ج 26 ، ص 18 .\r\n","page_name":" 3317 ","page_number":37},
  {"content":"\r\n\r\n« حتى » حرف ابتداء و براى تعليل باشد و « اذا » شرطيه باشد كه جمله شرطيه و جزاء  ( فَإِنْ آنَسْتُمْ  . . .  فَادْفَعُوا  . . . ) جزاى آن باشد و در وجه آن مىگويند كه غالباً « اذا » هايى كه بعد از حتى به كار مىرود شرطيه است و خلاف آن نادر است و معناى آيه طبق اين احتمال اين است كه « واجب است امتحان و ابتلاى يتامى به خاطر اين كه اگر به حدّ بلوغ رسيدند و استيناس رشد نيز از آنها شد . اموالشان را به آنها بدهيد . پس شرط دادن اموال ، مجموع رشد و بلوغ است . اين احتمال از نظر نتيجه با احتمال سوم يكسان است و طبق هر دو احتمال هم رشد شرط است و هم بلوغ .\r\nمرحوم آقاى خمينى در مقابل مرحوم صاحب جواهر كه اصرار دارد « اذا » شرطيه است مىفرمايند بر فرض اين كه بپذيريم استعمال « اذا » در غير شرط نادر است و ليكن چون ميزان در استظهارات ، فهم عرف است ، عرف در آيهء محل بحث « اذا » را شرطيه نمىداند و از طرف ديگر ظهور عرفى از كلمه « حتى » نيز براى غايت است و استعمال او به عنوان صرف ابتداء و به معناى تعليل - چنانچه طبق تفسير مرحوم صاحب جواهر اين گونه است - نادر مىباشد .\r\nسپس مرحوم آقاى خمينى متعرض جواب از اشكالاتى شده‌اند كه مرحوم صاحب جواهر به احتمال سوم كه « حتى » در آن به معناى غايت است وارد كرده‌اند .\r\nمرحوم صاحب جواهر فرموده است : اگر « حتى » به معناى غايت باشد ، لازمهء آن اين است كه وجوب ابتلاء و امتحان تا زمان بلوغ باشد و در صورتى كه رشد آنها قبل از بلوغ ثابت نشد ديگر امتحان واجب نيست و چون شرط دادن مال احراز رشد است بايد منتظر باشيم هر وقت تصادفاً احراز رشد شد مال را به آنها بدهيم و معناى اين كلام اين است كه محجوريت بالغ از صبى بيشتر باشد و بالغين محدودتر از كودكان باشند .\r\nمرحوم آقاى خمينى به اين اشكال يك جواب نقضى و يك جواب حلّى\r\n\r\n","description":"","footnote":"","page_name":" 3318 ","page_number":38},
  {"content":"\r\n\r\nمىدهند . اما جواب نقضى اين است كه مىفرمايند طبق احتمال چهارم كه مختار خود صاحب جواهر رحمه الله نيز هست اين اشكال وارد است و طبق آن احتمال نيز پس از بلوغ بايد ابتلاء واجب نباشد . زيرا طبق اين احتمال نيز بالأخرة جمله  « فَإِنْ آنَسْتُمْ مِنْهُمْ رُشْداً فَادْفَعُوا إِلَيْهِمْ أَمْوالَهُمْ »  مرتبط به لزوم ابتلائى است كه در صدر آيه فرموده است به اين معنا كه وجوب ابتلاء براى ايناس رشد است و بر اين اساس و لو اينكه معناى « حتى » تعليل باشد و « اذا » نيز شرطيه باشد . مع ذلك آيه از ابتلاء بعد از بلوغ ساكت است زيرا معناى آيه اين مىشود « يتامى را مورد امتحان و آزمايش قرار دهيد به اين علت كه اگر به حد بلوغ رسيدند و امتحان قبل از بلوغ آنها موجب ايناس رشد بعد از بلوغ شد . در اين صورت اموالشان را به آنها بدهيد ( عبارت مرحوم امام خمينى اين چنين است : . . . فيكون محصّل المعنى على فرض الشرطية : و ابتلوا اليتامى فاذا بلغوا و صار ابتلاؤهم قبل البلوغ موجباً لايناس الرشد منهم بعده ، فادفعوا اليهم اموالهم ، پس آيه نسبت به ابتلاء بعد از زمان بلوغ ساكت است . سپس در ادامه مىفرمايند : بر فرض كه بگوئيم جمله  « حَتَّى إِذا بَلَغُوا النِّكاحَ فَإِنْ آنَسْتُمْ . . . »  جمله مستأنف و غير مربوط به ما قبل هم هست . مع ذلك آيه دلالت بر وجوب امتحان پس از بلوغ نمىكند زيرا بنابراين كه جملهء فوق منقطع از صدر (  وَ ابْتَلُوا  . . . ) باشد معناى آيه اين مىشود كه : اگر يتامى به حد بلوغ رسيدند و - پس از امتحان يا به طور اتفاقى - آنها ايناس رشد شد بايد اموالشان را ردّ كنيد . اما آيا لازم است كه تحقيق نمائيم كه به حد رشد رسيده است يا نه ؟ چنين چيزى لازم نيست .\r\nاما جواب حَلّى ، مىفرمايند : تقريبى وجود دارد كه با توجه به آن تقريب لزوم ابتلاء و امتحان براى بعد از بلوغ ، علاوه بر احتمال سوم كه مختار ما است ، طبق احتمال چهارم و مختار مرحوم صاحب جواهر نيز ، ثابت است و اشكال را از هر دو احتمال بر طرف مىكند و آن اين است كه بگوييم : لازمه سياق كلام و تناسب حكم و موضوع اين است كه آن علتى كه با توجه به آن علت شارع مقدس دستور به امتحان يتامى قبل از زمان بلوغ داده است رعايت احتياط است يعنى حرمت تصرف در مال\r\n\r\n","description":"","footnote":"","page_name":" 3319 ","page_number":39},
  {"content":"\r\n\r\nديگران را منجز فرض كرده و مىگويد بايد مواظب باشيد اعطاء اموال يتامى به آنها ، لحظه‌اى تأخير نيافتد و اموال كسانى كه واقعاً محجور نيستند در اختيار ديگران قرار نگيرد . بنابراين وقتى علت وجوب ابتلاء اين باشد و واضح است كه اين علت فرقى بين قبل و بعد از بلوغ ندارد ، پس مناسبت حكم و موضوع اقتضاء مىكند كه كلمه « حتى » و لو به معناى غايت باشد و ليكن مفهوم نداشته باشد و به عبارت ديگر با توجه به علّت فوق ، تناسب حكم و موضوع اقتضاء مىكند كه ابتلاء حتى بعد از بلوغ نيز ادامه داشته باشد و اختصاصى به زمان قبل از بلوغ نداشته باشد .\r\nبه نظر ما قسمتهائى از كلام ايشان قابل بررسى است كه در جلسهء آينده دربارهء آن بحث خواهيم نمود . ان شاء الله . « * و السلام * »\r\n\r\n","description":"","footnote":"","page_name":" 3320 ","page_number":40},
  {"content":"\r\n\r\n\r\n7 / 8 / 1380 دوشنبه درس شمارهء ( 357 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه قبل ضمن نقل و بررسى كلام مرحوم امام خمينى درباره ابتلاء يتامى به طرح اشكالى از سوى صاحب جواهر بر مبناى غايى بودن « حتى » و ايراد مرحوم امام به اين اشكال پرداختيم ، در اين جلسه ، ضمن ناتمام خواندن اين ايراد ، از ناحيه‌اى ديگر اشكال صاحب جواهر را ناوارد مىدانيم ، در ادامه به نقل ادامه كلام مرحوم امام پرداخته ، تأكيد مىكنيم كه هيچ مانعى ندارد كه جزاء شرط ، خود جمله‌اى شرطيه باشد ، در ضميمهء بحث در اين باره به تفصيل بحث شده است . در پايان بحث ، ضمن بررسى موارد استعمال « حتى اذا » در آيات قرآن نتيجه مىگيريم كه « اذا » در همه جا شرطيه و « حتى » حرف ابتداء مىباشد و در 3 آيه‌اى هم كه شرطيه بودن اذا ، چندان روشن نيست ، با دقت بيشتر و ذكر توجيهات ادبى شرطيه بودن اذا را ثابت مىكنيم .\r\n* * * \r\nالف ) ادامه بررسى اشكال صاحب جواهر به غايى بودن « حتى » :\r\n\r\n1 ) چكيده كلام صاحب جواهر و ايراد مرحوم امام خمينى به آن ( يادآورى ) :\r\nصاحب جواهر در ردّ احتمال غايى بودن « حتى » اين اشكال را مطرح ساختند كه بنابراين احتمال ، تحقيق در رشد پس از بلوغ لازم نيست ، با اين كه بلا اشكال تحقيق پس از بلوغ هم لازم است .\r\nمرحوم آقاى خمينى فرمودند كه اين اشكال بنابر مبناى ابتدايى بودن « حتى » هم كه مختار صاحب جواهر است مطرح مىباشد ، زيرا ذيل آيه مرتبط به صدر آن\r\n\r\n","description":"","footnote":"","page_name":" 3321 ","page_number":41},
  {"content":"\r\n\r\nمىباشد ، و چون يتم قبل از بلوغ مىباشد معناى آيه چنين است كه علّت دفع مال ، تحقيق قبل از بلوغ است ، بنابراين ، آيه ، دليل لزوم تحقيق بعد از بلوغ نخواهد بود ، و اگر بر فرض ، بر خلاف ظاهر آيه ، ذيل را مرتبط با صدر ندانيم ، آيه مبهم مىشود و از آن فهميده نمىشود كه آيا پس از بلوغ هم تحقيق لازم است يا خير ؟\r\nپاسخ اين اشكال كه در هر دو احتمال مىآيد اين است كه علّت تحقيق قبل از بلوغ آن است كه مال افراد بايد در اول ازمنه امكان به آنها بازگردانده شود و اين علّت ، بعد از بلوغ هم ثابت است ، پس اين اشكال غايى بودن « حتى » را نفى نمىكند .\r\n\r\n2 ) دفاع استاد - مد ظلّه - از صاحب جواهر :\r\nممكن است ما كلام صاحب جواهر را چنين توضيح دهيم كه كلمه « يتامى » در اين آيه به معناى يتيم - بما هو يتيم - نيست بلكه مراد يتيم حدوثى است و لو وصف يتم از وى زايل گردد ، زيرا با حفظ وصف يتم ،  « حَتَّى إِذا بَلَغُوا النِّكاحَ »  معنا ندارد چون به اجتماع نقيضين مىانجامد ، يعنى هم بايد يتيم باشد و بالغ نشده باشد و هم بالغ شده باشد ، بنابراين عنوانى ، مقسم براى دو حالت است كه حدوثاً يتيم باشد ، خواه بقاءً هم اين وصف باقى باشد يا نباشد .\r\nبا توجه به اين نكته ، بنابر احتمال ابتدايى بودن « حتى » ، چون غايتى براى لزوم ابتلاء ذكر نشده است ، اطلاق دليل اقتضاء مىكند كه چه قبل از بلوغ و چه بعد از بلوغ تحقيق لازم باشد ، بنابراين ، تحقيق محدود به قبل از بلوغ نخواهد بود .\r\nو اگر بر فرض جمله  « حَتَّى إِذا بَلَغُوا النِّكاحَ »  را دليل نگيريم كه مراد از يتيم ، يتيم با حذف وصف يتم نيست ، بلكه مراد اعم است ، ولى به هر حال اين احتمال كه ممكن است مراد از يتيم معناى اعم باشد وجود دارد ، لذا در آيه در نگاه بدوى دو احتمال در مفاد يتامى وجود دارد ، و تناسب حكم و موضوع ، اقتضاء مىكند كه مراد از يتيم ، كسى باشد كه حدوثاً يتيم بوده ، هر چند بقاءً وصف يتم از وى زايل شده باشد .\r\n\r\n","description":"","footnote":"","page_name":" 3322 ","page_number":42},
  {"content":"\r\n\r\nامّا بنابر احتمال غايى بودن « حتى » ، چون براى لزوم تحقيق ، حد تعيين شده ، و بلوغ به عنوان غايت حكم به لزوم ابتلا ذكر شده ، قهراً نمىتوان حكم را به طور مطلق در قبل و بعد از بلوغ جارى بدانيم .\r\nدر توضيح اين مطلب مىگوييم ، ما چه قايل به ثبوت مفهوم اصطلاحى براى « غايت » باشيم و به نحو سالبه كليه حكم مغيّا را پس از غايت منتفى بدانيم ، و چه قايل نباشيم ، به هر حال براى رفع محذور لغويت ، بايد در تمام قيود از جمله غايت به ثبوت مفهوم به نحو سالبه جزئيه قايل باشيم ، بنابراين در اينجا نمىتوان به طور مطلق به لزوم تحقيق در قبل و بعد از بلوغ حكم كرد ، و مجرّد تناسب حكم و موضوع و عام بودن مناط حكم براى پاسخ به اين اشكال و رفع محذور لغويت كافى نيست ، البته مىتوان به وجهى ، نوعى مفهوم فى الجمله براى « حتى » بنابر احتمال غايى بودن ذكر كرد كه مناسب بود مرحوم آقاى خمينى آن را ذكر مىفرمود .\r\n\r\n3 ) توجيهى براى مفهوم فى الجمله داشتن « حتى » غايى در آيه شريفه :\r\nبا توجه به مبنايى كه مرحوم آقاى خمينى اختيار كرده و به لزوم ابتلاء قبل از بلوغ ، به نحو مستمر حكم كرده‌اند مىگوييم : بين قبل از بلوغ و بعد از بلوغ فرق است ، قبل از بلوغ ، تنها درك رشد كافى نيست كه به محض اين كه اين مطلب صدق كرد دفع مال لازم باشد ، بلكه بايد درك رشد ادامه پيدا كند تا زمان بلوغ ، ولى بعد از بلوغ چنين تحقيق مستمرى لازم نيست ، بلكه بايد اصل تحقيق صورت گيرد و به مجرد احراز رشد ، بدون هيچ حالت منتظره‌اى مال به صاحبش رد مىشود .\r\nبنابراين ، وجه ذكر « غايت » لغو نيست « 1 » ، چه اگر  « حَتَّى إِذا بَلَغُوا النِّكاحَ »  ذكر نمىشد ، از اين آيه استفاده نمىشد كه تحقيق بايد تا زمان بلوغ استمرار داشته باشد ، بلكه بايد به مجرد احراز رشد قبل از بلوغ ، مال يتامى به آنها بازگردانده\r\n\r\n\r\n","description":"","footnote":"\r\n( 1 ) استاد - مد ظلّه - در درس آينده با تفصيل بيشترى به اين بحث مىپردازند ، و مشكل لغويت را حتى با انكار مفهوم به طور كلى پاسخ مىگويند .\r\n","page_name":" 3323 ","page_number":43},
  {"content":"\r\n\r\nمىشد ، بنابراين ذكر « حتى » غايى ، فايده دار مىباشد ، قبل از بلوغ تحقيق مستمر شرط است و بعد از بلوغ تحقيق مستمر شرط نيست ، البته لزوم اصل تحقيق بعد از بلوغ هم با توجه به تناسب حكم و موضوع و عموميت ملاك كه در كلام مرحوم آقاى خمينى ذكر شده بود استفاده مىگردد .\r\n\r\nب ) نقل و بررسى ادامه كلام مرحوم امام خمينى :\r\n\r\n1 ) نقل ادامه كلام مرحوم امام خمينى :\r\nبراى ردّ غايى بودن « حتى » ، گفته شده است كه « اذا » حرف شرط است و خروج آن از شرطيت نادر است « 1 » ، مرحوم آقاى خمينى در مقابل فرموده‌اند كه ظاهر « حتى » غايى است و حتى تعليلى نادر است ، بنابراين بايد « اذا » را در اين آيه صرفاً ظرف بدانيم و آن را از معناى « شرطى » ، مجرّد بيانگاريم .\r\nايشان در خصوص آيه مورد بحث بر شرطى نبودن « اذا » تأكيد مىكنند ، با اين توضيح كه لازمه شرطى بودن « اذا » آن است كه در جمله شرطيه ما ، جزاى شرط خود جمله‌اى شرطيه باشد ، و اين امرى است مستبعد و تنها در كتب علمى به كار مىرود و در كلمات اهل عرف كاربرد ندارد .\r\n\r\n2 ) بررسى كلام مرحوم امام خمينى توسط استاد - مد ظلّه - :\r\nما در اينجا نخست به دليلى كه بر ردّ شرطى بودن « اذا » در اين آيه ذكر كرده‌اند مىپردازيم . در آيات و روايات ، در موارد فراوان به جملات شرطيه‌اى برخورد مىكنيم كه جزاء شرط خود جمله شرطيه است ، برخى از آيات و رواياتى كه در آن جزاء شرط خود جمله شرطيه است « 2 » سراسر كتب فقهى از اين گونه تعابير پر\r\n\r\n\r\n","description":"","footnote":"\r\n( 1 ) ( توضيح بيشتر ) يا اصلًا ثابت نشده است ، در اين باره به مغنى ابن هشام ، باب اول ، ذيل بحث از « اذا » مراجعه شود .\r\n( 2 ) رجوع كنيد به ضميمه درس .\r\n","page_name":" 3324 ","page_number":44},
  {"content":"\r\n\r\nاست ، آيا چنين تعابيرى عرفاً مستنكر است ، آيا اگر گفته شود : من عقد امرأة فى حال الاحرام فان كان عالماً حرمت عليه ابداً و ان كان جاهلًا فان دخل بها حرمت عليه ابداً ، و ان لم يدخل بها لم تحرم » آيا چنين جملاتى بر خلاف ذوق عرفى است ؟ بىترديد چنين نيست ، تفصيلات فقهاء در كتب فقهى ، كاملًا براى عرف متعارف و مأنوس است و با اين جهت نمىتوان شرطى بودن « اذا » را نفى كرد .\r\nولى تحقيق در اصل مطلب ايشان مبتنى بر بررسى موارد استعمال  « حَتَّى إِذا » *  در آيه قرآن است ، به طور اجمال عرض مىكنيم كه تعبير  « حَتَّى إِذا » *  در 43 مورد در 42 آيه قرآن به كار رفته كه در تمامى اين موارد ، « اذا » حرف شرط است ، البته در 3 مورد ، تفسير آيه نياز به دقت و تأمل دارد و به هر حال در اين 3 مورد ، هم مفسّران « اذا » را شرطيه مىدانند و با توجيهات ديگر ، ابهام آيه را بر طرف مىسازند .\r\n\r\nج ) بررسى مفاد « حتى اذا » در آيات قرآن :\r\n\r\n1 ) اشاره به برخى از آياتى كه در آنها « حَتَّى إِذا » * به كار رفته است :\r\nدر آيات قرآنى كه  « حَتَّى إِذا » *  به كار رفته غالباً به روشنى « اذا » شرطيه است همچون :\r\n-     وَ قُلْ رَبِّ أَعُوذُ بِكَ مِنْ هَمَزاتِ الشَّياطِينِ * وَ أَعُوذُ بِكَ رَبِّ أَنْ يَحْضُرُونِ * حَتَّى إِذا جاءَ أَحَدَهُمُ الْمَوْتُ قالَ رَبِّ ارْجِعُونِ * لَعَلِّي أَعْمَلُ صالِحاً فِيما تَرَكْتُ     [ مؤمنون / 97 - 100 
  ] .\r\n-  وَ وَصَّيْنَا الْإِنْسانَ بِوالِدَيْهِ إِحْساناً ، حَمَلَتْهُ أُمُّهُ كُرْهاً وَ وَضَعَتْهُ كُرْهاً ، وَ حَمْلُهُ وَ فِصالُهُ ثَلاثُونَ شَهْراً حَتَّى إِذا بَلَغَ أَشُدَّهُ وَ بَلَغَ أَرْبَعِينَ سَنَةً قالَ رَبِّ أَوْزِعْنِي أَنْ أَشْكُرَ نِعْمَتَكَ الَّتِي أَنْعَمْتَ عَلَيَّ وَ عَلى والِدَيَّ  . . . [ احقاف / 15 
  ]\r\n- . . .   وَ مَنْ يَعْصِ اللَّهَ وَ رَسُولَهُ فَإِنَّ لَهُ نارَ جَهَنَّمَ خالِدِينَ فِيها أَبَداً * حَتَّى إِذا رَأَوْا ما يُوعَدُونَ فَسَيَعْلَمُونَ مَنْ أَضْعَفُ ناصِراً وَ أَقَلُّ عَدَداً   [ جنّ / 23 ، 24 
  ]\r\n\r\n","description":"","footnote":"","page_name":" 3325 ","page_number":45},
  {"content":"\r\n\r\nو همين طور در آيات ديگر كه همه علماء بالاتفاق « اذا » را شرطيه مىدانند « 1 » ، تنها در 3 آيه نياز به بحث دارند .\r\n\r\n2 ) آيات نيازمند بحث :\r\nآيه اوّل : آيه 73 از سوره زمر ، در اين سوره دو آيه شبيه هم وجود دارد كه بايد با هم ملاحظه شود در آيه 71 اين سوره مىخوانيم :  وَ سِيقَ الَّذِينَ كَفَرُوا إِلى جَهَنَّمَ زُمَراً حَتَّى إِذا جاؤُها فُتِحَتْ أَبْوابُها وَ قالَ لَهُمْ خَزَنَتُها أَ لَمْ يَأْتِكُمْ رُسُلٌ مِنْكُمْ  . . . ، در آيه 73 شبيه اين آيه با افزودن « واو » ديده مىشود :  وَ سِيقَ الَّذِينَ اتَّقَوْا رَبَّهُمْ إِلَى الْجَنَّةِ زُمَراً حَتَّى إِذا جاؤُها وَ فُتِحَتْ أَبْوابُها وَ قالَ لَهُمْ خَزَنَتُها : سَلامٌ عَلَيْكُمْ \r\nدر اين آيه مفسّران « اذا » را شرطيه دانسته‌اند و براى حل مشكل جزاء شرط راه حلهايى ذكر شده است .\r\nراه حل اوّل : در كشاف مىگويد : « حتى » هى التى تحكى بعدها الجمل و الجمل المحكية بعدها هى الشرطية الّا ان جزاءها محذوف « 2 » ، و انّما حذف لانّه صفة ثواب اهل الجنة ، فدلّ بحذفه على انّه شىء لا يحبط به الوصف . . .\r\nراه حل دوّم : برخى « واو » را زائد دانسته‌اند ، در اينجا برخى واو  « وَ فُتِحَتْ أَبْوابُها »  را زائد گرفته‌اند و برخى واو  « وَ قالَ لَهُمْ خَزَنَتُها »  « 3 » ، البته اگر قرار باشد واو را زائده بگيريم\r\n\r\n\r\n","description":"","footnote":"\r\n( 1 ) ( توضيح بيشتر ) بحث استاد - مد ظلّه - در اينجا بر مفاد « اذا » متمركز است ، امّا اين كه مفاد « حتى » چيست ؟ بحثى ديگرى است ، در آيات قرآن گاه « حتى » قبل از اذا شرطيه به معناى « حتى » غايى است همچون : ليست التوبة للذين يعملون السيئات حتى اذا حضر احدهم الموت قال انّى تبت الآن [ نساء / 18 
  ] ، مفاد اين آيه اين است كه اين افراد بدكاريشان تا زمان مرگ ادامه دارد ، در آيه ابتلاء يتامى ، بحث از اين كه آيا مراد از « حتى » غايى است يا تعليلى ؟ ظاهراً ثمره فقهى ندارد ، زيرا در هر حال وقتى اذا شرطيه باشد و جزاء آن نيز جمله شرطيه ، نتيجه گرفته مىشود كه بلوغ و ايناس رشد هر دو در لزوم دفع اموال به يتامى معتبر است و يكى از آن دو كفايت نمىكند ، لذا نيازى به بررسى مفاد « حتى » نيست .\r\n( 2 ) ( توضيح بيشتر ) در مجمع البيان محذوف بودن جزاء را از على بن عيسى نقل كرده و مىگويد : و هذا معنى قول الخليل .\r\n( 3 ) ( توضيح بيشتر ) در مغنى در ذيل حرف الواو ، معنى هشتم را واو زائد دانسته مىگويد : اثبتها الكوفيون و الاخفش و جماعة و حمل على ذلك  « حَتَّى إِذا جاؤُها وَ فُتِحَتْ أَبْوابُها »  بدليل الآية الاخرى و قيل : هى عاطفة و الزائدة الواو فى  « وَ قالَ لَهُمْ خَزَنَتُها »  و قيل لها عاطفتان و الجواب محذوف اى كان كيت و كيت ، و كذا البحث فى   « فَلَمَّا أَسْلَما وَ تَلَّهُ لِلْجَبِينِ وَ نادَيْناهُ »   الاولى او الثانية زائدة على القول الاول او هما عاطفتان و الجواب محذوف على القول الثانى .\r\n","page_name":" 3326 ","page_number":46},
  {"content":"\r\n\r\nزائد گرفتن « واو » قبل از  « فُتِحَتْ أَبْوابُها »  ، اولى است زيرا با آيه قبلى هماهنگ مىگردد . راه حل سوم ( كه مورد پذيرش ادبا نيست ) « 1 » : واو ، واو ثمانيه است ، چون بهشت هشت در دارد .\r\nبه هر حال نحويان در اين كه « اذا » در اين آيه شرطيه است اتفاق نظر دارند . نظير اين آيه ، آيه ديگرى است كه در آن اختلاف شده كه آيا واو زائده است يا عطف به محذوف ؟    « فَلَمَّا أَسْلَما وَ تَلَّهُ لِلْجَبِينِ وَ نادَيْناهُ أَنْ يا إِبْراهِيمُ قَدْ صَدَّقْتَ الرُّؤْيا . . . »    [ صافات / 103 - 105 
  ] ، در اينجا نيز برخى « واو » قبل از تلّه للجبين و برخى ديگر « واو » قبل از  « نادَيْناهُ »  را زائده گرفته‌اند و برخى ديگر جزاء شرط را محذوف گرفته‌اند كه به تعبير كشاف علّت حذف جزاء شرط آن است كه قابل توصيف نيست « 2 » ، شبيه اين دو آيه ، دو آيه بعدى است كه در آنها به جاى « واو » ، ثمّ به كار رفته است .\r\nآيه دوم :  وَ عَلَى الثَّلاثَةِ الَّذِينَ خُلِّفُوا حَتَّى إِذا ضاقَتْ عَلَيْهِمُ الْأَرْضُ بِما رَحُبَتْ وَ ضاقَتْ عَلَيْهِمْ أَنْفُسُهُمْ وَ ظَنُّوا أَنْ لا مَلْجَأَ مِنَ اللَّهِ إِلَّا إِلَيْهِ ، ثُمَّ تابَ عَلَيْهِمْ لِيَتُوبُوا إِنَّ اللَّهَ هُوَ التَّوَّابُ الرَّحِيمُ  [ توبه / 118 
  ]\r\nدر اين آيه هم برخى « ثم » را زائده گرفته‌اند ، برخى ديگر جزاء شرط را محذوف گرفته‌اند « 3 » . بنابراين  « ثُمَّ تابَ عَلَيْهِمْ »  عطف به محذوف است ، يعنى وقتى براى اين\r\n\r\n\r\n","description":"","footnote":"\r\n( 1 ) ر . ك : مغنى ، حرف « واو » ، معنى نهم .\r\n( 2 ) ( توضيح بيشتر ) در كشاف جزاء شرط را پس از  « قَدْ صَدَّقْتَ الرُّؤْيا »  در تقدير گرفته با اين عبارت : كان ما كان حمّا تنطق به الحال و لا يحيط به الوصف من استبشارهما و اغتباطهما و حمدهما لله . . . ، در مجمع البيان نيز محل تقدير را همين جا گرفته ولى مقدّر را « فاذا و ظفرا بما ارادا » ، ولى به نظر مىرسد كه بهتر است ، جزاء محذوف قبل از  « وَ نادَيْناهُ »  تقدير گرفته شده و اين جمله عطف به محذوف باشد ، در اينجا حالت وصف‌ناپذير پدر و پسر ، پس از تسليم امر الهى و آماده اجراء حكم ربوبى شدن ، جزاء شرط مىباشد ، آنچه در قلب اين دو بنده خالص در حالت انقطاع آنها و فناء در عبوديت و اطاعت مىگذشت ، با قلم بيان شدنى نيست ، لحن كلام استاد - مد ظلّه - هم با اين معنا سازگار است .\r\n( 3 ) در مغنى در بحث « ثمّ » مىگويد كه اين حرف سه معنا را با هم مىرساند كه معناى اول آن « التشريك فى الحكم » مىباشد ، وى در توضيح اختلاف علماء ادب در اين باره مىگويد : فامّا التشريك فزعم الاخفش و الكوفيون انّه قد يتخلّف ، و ذلك بان تقع زائدة ، فلا تكون عاطفة البتة ، و حملوا على ذلك قوله تعالى  « حَتَّى إِذا ضاقَتْ عَلَيْهِمُ الْأَرْضُ . . . »  . . . و خرجت الآية على تقدير الجواب .\r\n","page_name":" 3327 ","page_number":47},
  {"content":"\r\n\r\nسه نفر ، زمين تنگ شد و تحمل خودشان هم بر خودشان دشوار گرديد و دريافتند كه جز خدا پناهگاهى ندارند ، حالت نفسانى غير قابل وصفى براى آنها پديدار گرديد ، سپس خداوند بر آنها عنايت كرد تا توبه نمايند .\r\nآيه سوم :  وَ لَقَدْ صَدَقَكُمُ اللَّهُ وَعْدَهُ إِذْ تَحُسُّونَهُمْ بِإِذْنِهِ حَتَّى إِذا فَشِلْتُمْ وَ تَنازَعْتُمْ فِي الْأَمْرِ وَ عَصَيْتُمْ مِنْ بَعْدِ ما أَراكُمْ ما تُحِبُّونَ مِنْكُمْ مَنْ يُرِيدُ الدُّنْيا وَ مِنْكُمْ مَنْ يُرِيدُ الْآخِرَةَ ثُمَّ صَرَفَكُمْ عَنْهُمْ لِيَبْتَلِيَكُمْ  [ آل عمران / 152 
  ]\r\nاين آيه هم نظير آيه قبل است ، مىتوان در آن ثم را محذوف گرفت و مىتوان « ثم » را عطف به جزاء محذوف ، و در هر حال « اذا » شرطيه مىباشد . « 1 »\r\nبه هر حال « اذا » بعد از « حتى » همه جا شرطيه است .\r\n\r\n3 ) تأييدى ذوقى بر شرطيه بودن اذا ، و نتيجه‌گيرى بحث :\r\nشما خود ذوقاً در حديث شريفه « الناس فى سعة ما لم يعلموا » به جاى « ما لم يعلموا » « حتى اذا علموا » بگذاريد ، آيا احساس نمىكنيد كه جمله ناقص است و نياز به تكميل دارد و بايد مثلًا چنين باشد : الناس فى سعة حتى اذا علموا لم يكن لهم سعة .\r\nخلاصه به نظر مىرسد كه « اذا » در آيه ابتلاء يتامى ، شرطيه است و جزاء شرط  « فَإِنْ آنَسْتُمْ مِنْهُمْ رُشْداً فَادْفَعُوا إِلَيْهِمْ أَمْوالَهُمْ »  مىباشد ، در نتيجه براى لزوم دفع دو شرط لازم است : بلوغ و ايناس رشد .\r\n« * و السلام * »\r\n\r\n\r\n","description":"","footnote":"\r\n( 1 ) ر . ك : به ضميمه شماره 2 .\r\n","page_name":" 3328 ","page_number":48},
  {"content":"\r\n\r\n\r\nضميمه شماره 1 :\r\nدر آيات قرآن موارد بسيارى ديده مىشود كه جزاء جمله شرطيه خود جمله شرطيه ديگرى است ، اين تعبير ، در جايى كه در جمله شرطيه دوم ، شرطى متأخر باشد بيشتر است ، مثلًا  إِذا ضَرَبْتُمْ فِي الْأَرْضِ ، فَلَيْسَ عَلَيْكُمْ جُناحٌ أَنْ تَقْصُرُوا مِنَ الصَّلاةِ إِنْ خِفْتُمْ أَنْ يَفْتِنَكُمُ الَّذِينَ كَفَرُوا  ( نساء / 101 ) و نيز ر . ك : بقره / 23  ( إِنْ كُنْتُمْ فِي رَيْبٍ )  ، 89  ( وَ لَمَّا جاءَهُمْ كِتابٌ )  [ دقت شود 
  ] ، 94 (  إِنْ كانَتْ لَكُمُ الدَّارُ الْآخِرَةُ  ، 103  ( لَوْ أَنَّهُمْ آمَنُوا )  ، 230  ( فَإِنْ طَلَّقَها فَلا جُناحَ عَلَيْهِما )  ، 232  ( إِذا طَلَّقْتُمُ النِّساءَ )  ، 233  ( إِنْ أَرَدْتُمْ )  ، نساء / 59  ( فَإِنْ تَنازَعْتُمْ فِي شَيْءٍ )  ، نساء / 101  ( إِذا ضَرَبْتُمْ فِي الْأَرْضِ )  ، انعام / 40  ( إِنْ أَتاكُمْ عَذابُ اللَّهِ )  ، اعراف / 106  ( إِنْ كُنْتَ جِئْتَ بِآيَةٍ )  ، انفال / 41  ( أَنَّما غَنِمْتُمْ مِنْ شَيْءٍ )  ، توبه / 28  ( إِنْ خِفْتُمْ عَيْلَةً )  ، يونس / 84  ( إِنْ كُنْتُمْ آمَنْتُمْ بِاللَّهِ )  ، هود / 63  ( إِنْ كُنْتُ عَلى بَيِّنَةٍ )  ، جمعه / 6  ( إِنْ زَعَمْتُمْ أَنَّكُمْ أَوْلِياءُ لِلَّهِ )  ، نوح / 4  ( إِنَّ أَجَلَ اللَّهِ إِذا جاءَ ) \r\nدر جايى كه شرط جمله ، شرط دوم مقدّم هم باشد نمونه‌هايى در آيات قرآنى ديده مىشود :  فَإِمَّا يَأْتِيَنَّكُمْ مِنِّي هُدىً فَمَنْ تَبِعَ هُدايَ فَلا خَوْفٌ عَلَيْهِمْ وَ لا هُمْ يَحْزَنُونَ  ( بقره / 38 )\r\n-  فَإِذا أَمِنْتُمْ فَمَنْ تَمَتَّعَ بِالْعُمْرَةِ إِلَى الْحَجِّ فَمَا اسْتَيْسَرَ مِنَ الْهَدْيِ فَمَنْ لَمْ يَجِدْ فَصِيامُ ثَلاثَةِ أَيَّامٍ فِي الْحَجِّ وَ سَبْعَةٍ إِذا رَجَعْتُمْ  ( بقره / 196 )\r\n-  فَإِذا أُحْصِنَّ فَإِنْ أَتَيْنَ بِفاحِشَةٍ فَعَلَيْهِنَّ نِصْفُ ما عَلَى الْمُحْصَناتِ مِنَ الْعَذابِ  ( نساء / 25 )\r\n-  فَإِذا عَزَمَ الْأَمْرُ فَلَوْ صَدَقُوا اللَّهَ لَكانَ خَيْراً لَهُمْ  ( محمّد / 21 )\r\n-  وَ إِنْ كانَ كَبُرَ عَلَيْكَ إِعْراضُهُمْ فَإِنِ اسْتَطَعْتَ أَنْ تَبْتَغِيَ نَفَقاً فِي الْأَرْضِ أَوْ سُلَّماً فِي السَّماءِ فَتَأْتِيَهُمْ بِآيَةٍ  . . . ( انعام / 35 ) جزاء شرط دوم عبارتى همچون : فعلت مىباشد كه حذف شده است .\r\nهمچنين نمونه‌هاى ديگرى از جمله شرطيه كه جزاء شرط آن خود جمله شرطيه است ديده مىشود مثلًا :\r\n-  وَ امْرَأَةً مُؤْمِنَةً إِنْ وَهَبَتْ نَفْسَها لِلنَّبِيِّ إِنْ أَرادَ النَّبِيُّ أَنْ يَسْتَنْكِحَها  ( احزاب / 50 )\r\n\r\n","description":"","footnote":"","page_name":" 3329 ","page_number":49},
  {"content":"\r\n\r\n-  كُتِبَ عَلَيْكُمْ إِذا حَضَرَ أَحَدَكُمُ الْمَوْتُ إِنْ تَرَكَ خَيْراً الْوَصِيَّةُ لِلْوالِدَيْنِ وَ الْأَقْرَبِينَ بِالْمَعْرُوفِ  ( بقره / 180 ) و نيز ر . ك : مائده / 105  ( إِذا حَضَرَ أَحَدَكُمُ الْمَوْتُ ) *  [ مجموعاً 27 مورد 
  ]\r\nگفتنى است كه در اينجا ما از ذكر مواردى كه جمله شرطيه‌اى با حرف عطف بر جزاء شرط ( كه خود جمله شرطيه نيست ) عطف شده خوددارى كرده‌ايم ، اگر اين موارد را به آيات فوق بيفزاييم ، رقم كلى بيشتر خواهد شد ، به عنوان نمونه تنها به ذكر يك آيه اكتفاء مىكنيم .\r\n وَ إِنْ خِفْتُمْ أَلَّا تُقْسِطُوا فِي الْيَتامى فَانْكِحُوا ما طابَ لَكُمْ مِنَ النِّساءِ مَثْنى وَ ثُلاثَ وَ رُباعَ فَإِنْ خِفْتُمْ أَلَّا تَعْدِلُوا فَواحِدَةً أَوْ ما مَلَكَتْ أَيْمانُكُمْ  [ نساء / 3 
  ] ، جمله شرطيه  ( فَإِنْ خِفْتُمْ أَلَّا تَعْدِلُوا )  معطوف به جزاء شرط  ( فَانْكِحُوا ما طابَ لَكُمْ )  مىباشد .\r\nدر روايات اهل بيت عليهم السلام نمونه‌هاى اين بحث بسيار زياد است ما تنها به چند روايت برگرفته از كافى اكتفاء مىكنيم كه در آن همانند آيه ابتلاء يتامى در جمله شرطيه اول ، ادات شرطه « اذا » و در جمله شرطيه دوم ادات شرط « فان » و جزاء شرطيه دوم نيز جمله طلبيه مىباشد :\r\n- قال ابو عبد الله عليه السلام : اذا خالطت الناس فان استطعت ان لا تخالط احداً من الناس الّا كانت يدك العليا عليه فافعل ( كافى 2 : 101 / 14 )\r\n- عن ابى عبد الله عليه السلام اذا مسّ ثوبك الكلب فان كان يابساً فانضحه و ان كان بطنا فاغسله ( كافى 3 : 60 / 1 )\r\n- عن ابى عبد الله عليه السلام اذا دخلت المسجد فان استطعت ان يقيم ثلاثة ايام الاربعاء و الخميس و الجمعة فصلّ ما بين القبر و المنبر ( كافى 4 : 558 / 4 )\r\n- عن ابى جعفر عليه السلام : اذا وقعت الفأرة فى السمن فماتت فيه فان كان جامداً فالقها و ما يليها و كل ما بقى و ان كان ذائباً فلا تأكله و استمسح به ( كافى 6 : 261 / 1 و نيز ر . ك : كافى 2 : 515 / 5 ( اذا جحد الرجل الحق ) ، 3 : 212 / 3 ( اذا وجد الرجل قتيلًا ) ، 4 : 521 / 7 ( اذا نفرت فى النفر الاوّل ) ، 5 : 491 / 1 ( اذا كان للرجل منكم الجارية ) ، 6 : 228 / 1 ( اذا اضطرت اليها ) ، 7 : 283 / 3 ( اذا قتل الرجلان و الثلاثة رجلًا ) ، 7 : 298 / 1 ( اذا قتل الرجل المرأة )\r\n\r\n","description":"","footnote":"","page_name":" 3330 ","page_number":50},
  {"content":"\r\n\r\n\r\nضميمه شماره 2 :\r\nدر مغنى در بحث « حتى » وجه سوم « حتى » را حرف ابتداء دانسته و آن را چنين تفسير مىكند : أى حرفاً تبتدأ بعده الجمل اى تستأنف ، فيدخل على الجملة الاسمية . . . و على الفعلية الّتى فعلها مضارع . . . و على الفعلية الّتى فعلها ماض نحو  « حَتَّى عَفَوْا وَ قالُوا »  ، و زعم ابن مالك انّ « حتى » هذه جارة و انّ بعدها ان مضمرة ، و لا اعرف له فى ذلك سلفاً ، و فيه تكلف اضمار من غير ضرورة ، و كذا قال فى « حتى » الداخلة على « اذا » فى نحو  « حَتَّى إِذا فَشِلْتُمْ وَ تَنازَعْتُمْ »  انّها الجارة و ان « اذا » فى موضع جرّ بها ، و هذه المقالة سبقه اليها الاخفش و غيره ، و الجمهور على خلافها و انّها حرف ابتداء ، و انّ « اذا » فى موضع نصب بشرطها او جوابها ، و الجواب فى الآية محذوف اى امتحنتم او انقسمتم قسمين بدليل :  « مِنْكُمْ مَنْ يُرِيدُ الدُّنْيا وَ مِنْكُمْ مَنْ يُرِيدُ الْآخِرَةَ »  و نظيره حذف جواب لمّا فى قوله تعالى  « فَلَمَّا نَجَّاهُمْ إِلَى الْبَرِّ فَمِنْهُمْ مُقْتَصِدٌ »  اى انقسمتم فمنهم مقتصد و منهم غير ذلك . . . و زعم بعضهم انّ الجواب فى الآية الاولى مذكور و هو  « عَصَيْتُمْ »  او  « صَرَفَكُمْ »  ، و هذا مبنى على زيادة الواو و ثمّ ، و لم يثبت ذلك .\r\nگفتنى است كه در بحث « اذا » شرطيه ، در فصل « فى خروجها عن الظرفيه » هم آمده است : زعم أبو الحسن فى  « حَتَّى إِذا جاؤُها » *  انّ اذا جرّ بِ « حتى » ، محقق كتاب مغنى در حاشيه به آيه 71 سوره زمر ارجاع داده است ، ولى به نظر مىرسد كه مراد از اين عبارت ، آيه 73 سوره زمر است كه در آن جمله شرطيه به صورت روشن ديده نمىشود و نياز به توجيه دارد . أبو الحسن ( ظ : اخفش ) آيه فوق را با شرطى ندانستن « اذا » و مجرور دانستن آن توجيه كرده است ، همچنانكه در آيه  « حَتَّى إِذا فَشِلْتُمْ »  به همين جهت « اذا » را مجرور به « حتى » گرفته است ، در تفسير كشاف هم در تفسير اين آيه مىگويد : « فان قلت : اين متعلق « حتى اذا » قلت : محذوف تقديره : حتى اذا فشلتم منعكم نصره ، و يجوزان يكون المعنى : صدقكم وعده الى وقت فشلكم »\r\nتوجيه دوم كشاف با كلام اخفش سازگار است .\r\nبه هر حال به نظر مىرسد كه اخفش براى حل مشكل اين آيه دو راه حل پيشنهاد كرده :\r\n\r\n","description":"","footnote":"","page_name":" 3331 ","page_number":51},
  {"content":"\r\n\r\nراه حل اوّل : زائد گرفتن « واو » يا « ثم » در اين آيه .\r\nراه حل دوّم : مجرور دانستن « اذا » به « حتى » ، در نتيجه اذا حرف شرط نيست تا جزا بخواهد .\r\nنتيجه اين بحث اين است كه در آيات بحث‌انگيز ما ، ممكن است به عنوان يك راه حل و توجيه ، كسانى چون اخفش ، قائل به شرطى نبودن « اذا » شده باشند ، ولى اولًا : جمهور چنين نظرى را نپذيرفته‌اند ، ثانياً : اخفش هم در اين آيات راه حل انحصارى را شرطى نبودن حتى نمىداند ، بلكه تنها يكى از راه حلها مىداند ، ثالثاً :\r\nاخفش هم اين مطلب را خلاف اصل اولى مىداند و براى حل مشكل آيه بدان دست مىيازد ، بنابراين نمىتوان آيه ابتلاء يتامى را به اين گونه آيات مقايسه كرد .\r\nدر پايان اين بحث اشاره به اين نكته مفيد است كه معناى اين كلام نحويان كه « حتى » قبل از « اذا » حرف ابتداء است اين نيست كه « حتى » معنايى ندارد ، بلكه مراد اين است كه حتى عامل نيست ، و حرف عطف هم نمىباشد ، بر خلاف موارد ديگر كه حتى جاره است و يا حرف عطف مىباشد ، بنابراين ، ابتدايى بودن « حتى » تنها به جنبهء لفظى آن كار دارد ، ولى از جهت معنى ، حتى ابتدايى مىتواند براى تعليل يا براى انتهاء غايت باشد . « * و السلام * »\r\n\r\n","description":"","footnote":"","page_name":" 3332 ","page_number":52},
  {"content":"\r\n\r\n\r\n8 / 8 / 1380 سه‌شنبه درس شمارهء ( 358 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر اين جلسه ، ضمن ادامه بحث از آيه ابتلاء يتامى ، نخست به بحثى اصولى درباره اتحاد مفاهيم و مواردى كه وصف يا غايت ، مفهوم فى الجمله هم نداشته ، پرداخته ، قسمتى از كلام مرحوم امام را درباره آيه فوق توضيح مىدهيم ، در ادامه ، كلام مرحوم آقاى حكيم را نقل مىكنيم كه از آيه ابتلاء - بر خلاف نظر متعارف - صحت معاملات اطفال را نتيجه گرفته‌اند و اجمالًا به ناتمامى اين استنتاج اشاره مىكنيم ، سپس اين سؤال را مطرح مىكنيم كه مرحوم شيخ كه در اصول ، شهرت را حجت نمىداند چرا در فقه به استناد شهرت فتوا مىدهيم ، در پاسخ مىگوييم كه شيخ انصارى دليل انسداد را تمام مىداند و شهرت را از باب ظن مطلق حجت مىداند نه از باب ظن خاصّ .\r\n* * * \r\nالف ) بررسى اشكالى در مورد كلام مرحوم امام درباره آيه ابتلاء ( يادآورى و تكميل ) :\r\n\r\n1 ) طرح اشكال :\r\nايشان از چهار معنايى كه در آيه ابتلاء يتامى ذكر كرده‌اند ، معناى سوم را استظهار كرده‌اند ، بنابر نظر ايشان ابتلاء و امتحان يتامى هم قبل از بلوغ و هم بعد از بلوغ لازم است و « حتى » در آيه شريفه مفهوم ندارد ، در اينجا اين اشكال به نظر مىآيد كه اگر آيه در مقام مفهوم نباشد ذكر « حتى » غايى لغو است ، چنانچه حكم لزوم ابتلاء\r\n\r\n","description":"","footnote":"","page_name":" 3333 ","page_number":53},
  {"content":"\r\n\r\nنسبت به ما بعد قبول هم ثابت است ، بايد  « حَتَّى إِذا بَلَغُوا النِّكاحَ »  ذكر نمىشد بلكه به جمله  « وَ ابْتَلُوا الْيَتامى »  اكتفاء مىشد .\r\nبراى پاسخ اين اشكال ، اشاره به بحثى اصولى در باب مفاهيم لازم است .\r\n\r\n2 ) بحثى اصولى در باب مفاهيم :\r\nدر ادواتى كه براى تعليق و تخصيص و تقييد حكم ذكر مىشود همچون شرط ، وصف ، غايت ، بحث معروفى وجود دارد كه آيا اين جملات مفهوم دارند يا خير ؟\r\nمراد از اين بحث آن است كه آيا به نحو قضيه سالبه كليه مفهوم ثابت مىباشد ، مثلًا اگر گفته شود : « اذا جاء زيد وجب اكرامه » آيا مفهوم آن اين است كه « اذا لم يجيء زيد ما وجب اكرامه اصلًا » يعنى در صورت نيامدن زيد ، اصلًا وجوب اكرامى در كار نيست ، « 1 » يا در جملات غايى : اكرم زيداً حتى يطلع يوم الجمعة ، آيا پس از تحقق غايت حكم به طور كلى ، به طور كلى ساقط مىگردد يا خير ؟ طرفداران مفهوم ، نفى حكم را به گونه قضيه سالبه كليه قائلند . مخالفان مفهوم چنين مفهومى را منكرند ، البته معمولًا مخالفان مفهوم اين چنينى ، به نوع ديگرى از مفهوم قائلند و آن مفهوم به شكل قضيه سالبه جزئيه است ، در مثال اوّل اگر آمدن زيد و نيامدن زيد هيچ گونه تفاوتى نداشته باشد ذكر قيد « اذا جاء زيد » لغو است ، ولى اگر حكم به طور كلى ثابت نباشد و در صورت نيامدن زيد به طور كلى هم از بين نرود بلكه تفصيلى در كار باشد مثلًا در صورت خدمت كردن زيد يا بيمار شدن وى يا . . . اكرام وى نيز لازم باشد ، اين معنا سبب لغويت « اذا » شرطيه نمىگردد ، هر چند مفهوم را به معناى مصطلح به شكل سالبه كليه نپذيريم .\r\n\r\n\r\n","description":"","footnote":"\r\n( 1 ) به نظر ما در جملات شرطيه بين جايى كه شرط متقدّم باشد با جايى كه شرط متأخر از جزاء باشد تفاوت وجود دارد در صورت دوم مفهوم وجود دارد و در صورت اول وجود ندارد و مثالى كه صاحب معالم در بحث مفهوم شرط مطرح ساخته كه در آن وجدانا مفهوم ثابت است از قسم دوّم است ( : قول القائل : « اعط زيداً در هما ان اكرمك يجرى فى العرف مجرى قولنا : الشرط فى اعطائه اكرامك و المتبادر من هذا « انتفاء الاعطاء عند انتفاء الاكرام قطعاً بحيث لا يكاد ينكر عند مراجعة الوجدان فيكون الاوّل ايضاً هكذا . . . ) .\r\n","page_name":" 3334 ","page_number":54},
  {"content":"\r\n\r\nهمچنين در مثال دوم ، ممكن است ما مفهوم اصطلاحى را براى غايت قائل نباشيم ولى براى فرار از لغويت ، مفهومى به نحو سالبه جزئيه قائل شده بگوييم ، پس از طلوع روز جمعه ، فى الجمله لزوم اكرام مرتفع مىگردد .\r\nمرحوم آقاى بروجردى و مرحوم آقاى خويى و پيش از اين بزرگان ، سيد مرتضى به اين گونه مفهوم قائل بوده و ما نيز با اين مبنا موافقيم .\r\nبا اين حال ، گاه ، در جمله چنين مفهوم فى الجمله هم ثابت نيست و آن در جايى است كه مورد مذكور فرد خفى حكم باشد ، اگر گفته شود : « اذا كان الهاشمى فاسقاً يحرم توهينه » ، اين مثال در مقام بيان اين مطلب است كه فسق هاشمى سبب نمىگردد كه حرمت توهين وى از بين برود ، در اينجا ممكن است حرمت فسق در صورت عدالت وى هم ثابت باشد ، و ثبوت حرمت به گونه مطلق براى هاشمى ، ضررى به جمله شرطيه فوق نمىزند و ذكر « اذا » شرطيه را لغو نمىسازد . پس هيچ قسم مفهوم مخالفى براى اين جمله نيست ، حال آيا جمله فوق مفهوم موافق دارد يا خير ؟ بحث ديگرى است . « 1 »\r\nفرد مخفى بودن هم با توجه به قراينى همچون تناسب حكم و موضوع معلوم مىگردد .\r\n\r\n\r\n","description":"","footnote":"\r\n( 1 ) ( توضيح بيشتر ) ذكر شرط يا قيد ديگرى كه فرد مخفى است به چند صورت ممكن است : گاه ذكر شرط براى اين نيست كه ثبوت حكم در صورت فقدان شرط با مفهوم اولويت فهميده مىشود ، در جمله  « فَلا تَقُلْ لَهُما أُفٍّ »  ممكن است مفاد آيه چنين دانسته شود كه شما حتى « اف » هم نمىتوانيد به پدر و مادر خود بگوييد تا چه رسد به مراحل بالاتر ايذاء و بىاحترامى ، در اينجا جمله فوق ، خود در مقام تفهيم ثبوت حكم براى مراحل قويتر مىباشد يعنى جمله مفهوم موافق دارد .\r\nگاه ذكر شرط براى اين است كه ثبوت حكم در صورت فقدان شرط ، براى مخاطب روشن است ، در اينجا جمله فوق براى افهام مفهوم موافق ذكر نشده ، چون نيازى به ذكر چنين مطلبى نبوده ، بلكه تنها براى تعميم حكم نسبت به موارد مشكوك و افراد مخفى ، شرط ( يا قيد ديگر ) ذكر شده است .\r\nگاه شرط احتمال دارد فرد مخفى باشد و احتمال خصوصيت آن را هم مىدهيم ولى جمله اجمال دارد كه آيا ذكر شرط به جهت افهام مفهوم موافق مىباشد يا ثبوت مفهوم موافق از قبل معلوم است . يا ذكر شرط براى افهام مفهوم مخالف ( به نحو سالبه جزئيه يا سالبه كليه ) ، در اينجا با توجه به اجمال جمله نمىتوان به ثبوت مفهوم ( نه مفهوم موافق و نه مفهوم مخالف ) حكم كرد ولى اگر از خارج فهميديم كه حكم مسأله به طور كلى ثابت است ، درك مىكنيم كه ذكر شرط ( يا قيد ديگر ) به يكى از دو صورت اول بوده است .\r\n","page_name":" 3335 ","page_number":55},
  {"content":"\r\n\r\nدر جملات غايى هم گاه هيچ گونه مفهوم مخالفى در كار نيست ، مثلًا اكرام زيد پس از طلوع روز جمعه براى مخاطب معلوم است و ثبوت حكم قبل از آن مشكوك است ، ما در اينجا مىگوييم : « اكرم زيداً حتى طلوع يوم الجمعة » ذكر « حتى » با اين كه جمله فوق اصلًا مفهوم ندارد لغو نيست .\r\n\r\n3 ) پاسخ به اشكال فوق با توجه به بحث اصولى مفاهيم :\r\nكلام مرحوم آقاى خمينى را به دو گونه مىتوان تفسير كرد كه اشكال فوق بر آن وارد نباشد .\r\nتفسير اول : جمله فوق مفهوم به نحو سالبه جزئيه دارد و انكار مفهوم در كلام مرحوم آقاى خمينى ، انكار مفهوم اصطلاحى يعنى سالبه كليه است با اين توضيح كه قبل از بلوغ بايد تحقيق صورت گيرد ، چه ايناس رشد شود ، چه نشود ، يعنى قبل از بلوغ به مجرد ايناس رشد مال طفل به وى داده نمىشود ، بلكه بايد امتحان تا زمان بلوغ استمرار داشته باشد ، ولى بعد از بلوغ به مجرد ايناس رشد مال طفل به او داده مىشود پس بعد از بلوغ هم امتحان لازم است ولى نه به طور كلّى بلكه به شرطى كه ايناس رشد نشده باشد ولى قبل از بلوغ به طور كلى امتحان لازم است .\r\nتفسير دوم : جمله اصلًا مفهوم حتى به نحو سالبه جزئيه هم ندارد ، با اين بيان كه ؛ چون برخى از اهل تسنن گفته‌اند كه تحقيق حتماً بايد بعد از بلوغ باشد . در نظر عرفى هم اين تصور ممكن است به نظر بيايد كه ادراكات كودكان ضعيف است و دادن اموال به دست آنها هر چند براى امتحان ، مطابق مصلحت نيست ، اين گونه شبهات و مشابهات آن سبب مىگردد كه ثبوت امتحان قبل از بلوغ محل ترديد باشد و ممكن است لزوم امتحان بعد از بلوغ را مسلّم بدانيم ، بنابراين در اينجا ذكر  « حَتَّى إِذا بَلَغُوا النِّكاحَ »  براى اشاره به اين جهت است كه همچنانكه امتحان بعد از بلوغ لازم است و شما هم خود اين را مىدانيد ، اين مطلب را نيز بدانيد كه قبل از بلوغ هم امتحان لازم است .\r\n\r\n","description":"","footnote":"","page_name":" 3336 ","page_number":56},
  {"content":"\r\n\r\nمانند اين جمله : « يجب احترام الاطفال حتى يبلغوا » ، چون محل ترديد احترام اطفال قبل از رسيدن به مرحله بلوغ بوده ، عبارت فوق ، قبل از بلوغ را تخصيص به ذكر داده ، چون احترام آنها پس از بلوغ مسلم و روشن مىباشد .\r\n\r\nب ) نقل و بررسى كلام مرحوم آقاى حكيم درباره آيه ابتلاء :\r\n\r\n1 ) نقل كلام مرحوم آقاى حكيم با توضيح استاد - مد ظلّه - :\r\nمرحوم آقاى حكيم از برخى نقل مىكنند كه به آيه ابتلاء يتامى بر صحت تصرف صبى با اذن ولى استناد جسته‌اند و اعتراضى بدان نكرده‌اند و بعد از ذكر اين دليل ( و دليلهاى ديگر ) ، به جواز تصرف صبى با اذن ولى فتوا مىدهند ، بنابراين ظاهراً اين استدلال ( و ساير ادله ) را پذيرفته‌اند ، ايشان مىگويند : ظاهر از ابتلاء يتامى ، ابتلاء آنها به وسيله معامله كردن با اموال مىباشد تا رشد آنها را بدست آورند ، و اين كه ابتلاء يتامى به وسيله مقدمات عقد باشد خلاف ظاهر است و مراد از  « أَمْوالَهُمْ »  در ذيل آيه  ( فَإِنْ آنَسْتُمْ مِنْهُمْ رُشْداً فَادْفَعُوا إِلَيْهِمْ أَمْوالَهُمْ )  بقيه اموال ايشان است . بنابراين منافات ندارد كه قسمتى از اموال ايشان را به جهت آزمايش رشد بيشتر در اختيار آنها بگذارند .\r\nمرحوم آقاى حكيم به همين مقدار كه ظاهراً مراد از ابتلاء ، ابتلاء به وسيله معامله كردن اطفال با اموال مىباشد ، براى صحت معامله اطفال بسنده كرده‌اند و توضيح بيشترى نداده‌اند ، ما در تكميل اين بيان مىگوييم كه اگر معامله‌هايى كه اطفال با اموال مىكنند شرعاً باطل باشد ، ديگر افرادى كه به مبادى شرع پايبندند حاضر نيستند با اطفال معامله كنند ، بنابراين ابتلاء اطفال حاصل نمىگردد ، و بسيار بعيد است بگوييم مراد معامله با غير متدينين است كه پايبند حلال و حرام و صحت و فساد معامله نيستند ، بنابراين ، معناى آيه تصحيح معاملهء اطفال است ، از طرف ديگر همين كه به اولياء دستور مىدهد كه اموال را در اختيار اطفال قرار دهيد تا آنها را امتحان كنيد ، به معناى اذن اولياء در معامله كردن اطفال مىباشد .\r\n\r\n","description":"","footnote":"","page_name":" 3337 ","page_number":57},
  {"content":"\r\n\r\nبنابراين ، از آيه فوق صحت معامله اطفال با اذن اولياء استفاده مىشود .\r\nگفتنى است اصل استدلال به آيه بر صحت معاملات صبى ، سابقه ديرينه دارد ، علامه حلى هم در تحرير به گونه‌اى به اين استناد كرده ، سالها قبل از وى هم در زمان ائمه عليهم السلام ابو حنيفه هم به اين آيه استدلال كرده است « 1 »\r\n\r\n2 ) بررسى كلام مرحوم آقاى حكيم :\r\nمرحوم آقاى خمينى تقريب فوق را پاسخ مىدهند با اين بيان كه ؛ امتحان متوقف بر اصل معامله است نه بر صحت معامله . وقتى ملاحظه كردند كه طفل در تشخيص معامله و اين كه با چه كسى و به چه قيمتى معامله كند راه درست را مىپيمايد ، غرض از معامله كه تشخيص رشد است حاصل مىگردد خواه معامله صحيح باشد يا باطل .\r\nاين مقدار از پاسخ ردّ كلام مرحوم آقاى حكيم با توضيحاتى كه ما بدان افزوديم كافى نيست ولى اين توضيحات هم توقف امتحان را بر صحت معامله اثبات نمىكند ، زيرا هر چند معاملات اختيارى بايد به قصد ترتيب اثر باشد و گرنه كسى حاضر به انجام معامله بىاثر نيست ، ولى لزومى ندارد كه ترتيب اثر بر اين معامله با عمل صبى حاصل شده باشد ، بلكه ممكن است قبل يا بعد معاملهء ديگرى توسّط اولياء انجام گيرد و نقل و انتقال مستند به اين معامله باشد ، و در اين ميان ، معامله صورى هم توسط خود صبى انجام گرفته شده باشد و به وسيله آن رشد و عدم رشد وى تشخيص داده شود ، به خصوص اگر معامله اختيارى با خود اولياء صورت گيرد ، بنابراين ، اشكال مرحوم آقاى خمينى به كلام مرحوم آقاى حكيم وارد مىباشد .\r\nما عرائض ديگرى درباره كلام مرحوم آقاى حكيم داريم « 2 » كه در جلسه آينده به\r\n\r\n\r\n","description":"","footnote":"\r\n( 1 ) البته نحوه استفاده ابو حنيفه و علامه حلى در تحرير با نحوه استفاده مرحوم آقاى حكيم از آيه فوق تفاوت دارد چنانچه در بحث جلسه آينده خواهيم آورد .\r\n( 2 ) استاد - مد ظلّه - به پاره‌اى از اين اشكالات در درس اشاره كردند ، ولى چون اين بحث را با تفصيل بيشتر در جلسه آينده مطرح ساختند ، ما از ذكر آن در اينجا خوددارى كرديم .\r\n","page_name":" 3338 ","page_number":58},
  {"content":"\r\n\r\nآنها مىپردازيم ، همچنين اشكالات ديگرى درباره دلالت آيه بر محجوريت صبى و بىاثر بودن الفاظ وى به طور مطلق وجود دارد كه در آينده به آنها مىپردازيم و ظاهراً به دليل اين گونه اشكالات مرحوم شيخ انصارى در اين بحث از مكاسب ، اصلًا به آيه ابتلاء نپرداخته ، بلكه ادله ديگر همچون روايات و اجماع را مطرح ساخته است ، بحث تفصيلى در ادله شيخ را پس از اين خواهيم آورد ، تنها در اينجا به توضيحى درباره قسمتى از كلام شيخ رحمه الله مىپردازيم .\r\n\r\nج ) اشاره به نكته‌اى در كلام شيخ در مكاسب :\r\n\r\n1 ) طرح يك اشكال :\r\nمرحوم شيخ انصارى در مورد بطلان معاملات صبى نخست حديث رفع قلم را مطرح ساخته و استدلال به آن را ناتمام مىداند ، سپس به اجماع محكى كه شهرت عظيمه مؤيد آن است استناد ورزيده و درباره وجود و عدم وجود اجماع بحث بسيار كرده و در نهايت اين اشكال را مطرح كرده كه از كلام بسيارى از فقهاء بر مىآيد كه اجماع در مسأله تحقّق نيافته ( : نعم لقائل ان يقول انّ ما عرفت من المحقق و العلامة و ولده و القاضى و غيرهم خصوصاً المحقق الثانى . . . يدل على عدم تحقّق الاجماع ) با اين حال مىافزايد : و كيف كان فالعمل على المشهور ، و يمكن ان يستأنس له ايضاً بما ورد فى الاخبار المستفيضة . . .\r\nاز اين عبارت بر مىآيد كه ايشان شهرت را به عنوان دليل تام مىداند و اخبار مستفيضه را به عنوان دليل ديگر مسأله مطرح مىسازد ، حال اين اشكال مطرح مىگردد كه شيخ انصارى كه در رسائل به گونه مفصّل حجّيت شهرت را ابطال ساخته ، چگونه در اينجا به شهرت استناد ورزيده است .\r\nاگر گفته شود كه شايد شيخ مطلب رسائل را نخست نگاشته ، ولى بعداً از آن عدول كرده و به حجيت شهرت گراييده ، يا بر عكس ، مطلب مكاسب را نخست\r\n\r\n","description":"","footnote":"","page_name":" 3339 ","page_number":59},
  {"content":"\r\n\r\nتحرير كرده ، بعد در هنگام تأليف مكاسب مبناى اصولى وى تغيير كرده ، پس اشكالى در بين نيست . خلاصه تناقض بين دو كلام رسائل و مكاسب در صورتى مىتواند مطرح باشد كه اين دو را در يك زمان نگاشته باشد ، ولى اگر اين دو متن در دو زمان باشد ، اشكالى در بين نيست ، چون تغيير انظار خصوصاً در مورد شيخ انصارى طبيعى است .\r\nدر پاسخ مىگوييم كه شيخ به رسائل و مكاسب اهتمام تام داشته و هر دو را محور بحث و تدريس خود قرار مىداده و تا آخر در مطالب اين دو كتاب دست مىبرده و مطالب آنها را اصلاح مىكرده است ، اگر شيخ از مبناى اوليه خود عدول كرده است ، بايد به هر حال يكى از دو كتاب رسائل يا مكاسب را كه بر طبق اين مبنا نگارش يافته تصحيح مىكرده است ، بنابراين اشكال تناقض بين عبارت مكاسب با مبناى اصولى شيخ در رسائل پابرجاست .\r\n\r\n2 ) پاسخ اشكال :\r\nدر پاسخ اشكال به طور اجمال مىگوييم كه شيخ طوسى ، شهرت را از باب ظن خاص معتبر نمىداند ولى ايشان چون به تماميت ادله انسداد متمايل است ، شهرت را از اين باب حجّت مىداند .\r\nدر توضيح اين پاسخ مىگوييم كه يكى از مسائل مورد اختلاف شديد و معركه آراء در زمان شيخ انصارى مسأله انسداد و تماميت و عدم تماميت دليل انسداد بوده است ، بسيارى از علماء مسلّم پنداشته‌اند كه شيخ انصارى قائل به انفتاح باب علم است و دليل انسداد را ناتمام مىداند ، ولى به نظر ما شيخ انصارى به دليل انسداد معتقد است .\r\nبراى اثبات اين نكته بايد در مطالب شيخ انصارى در باب انسداد دقت بيشترى صورت گيرد ، شيخ انصارى در رسائل مقدمات چهارگانه انسداد را ذكر كرده ، و به تفصيل و با دقت و موشكافى بسيار مقدمات را بررسى كرده ، نحوه استنتاج از اين\r\n\r\n","description":"","footnote":"","page_name":" 3340 ","page_number":60},
  {"content":"\r\n\r\nمقدمات را با عمق حيرت‌انگيز طرح كرده‌اند ، ولى در مورد مقدمه اوّل ( : انسداد باب العلم و الظن الخاص فى معظم المسائل الفقيه ) تنها به همين مقدار اكتفاء كرده كه پذيرش و عدم پذيرش اين مقدمه تنها پس از تأمل تامّ و كوشش بسيار در ملاحظه ادله حجية اخبار حاصل مىگردد كه آيا اين ادله حجيت مقدار كافى از احاديث را ثابت مىكند يا خير ؟ با اين كه شيخ تصريح كرده كه اين مقدمه عمده مقدمات دليل انسداد است ، بلكه ظاهراً همچنانكه برخى تصريح كرده‌اند اين مقدمه به تنهايى براى اثبات حجيت ظن مطلق كافى است . « 1 »\r\nخلاصه شيخ درباره مقدمه نخست اظهار نمىكند كه آيا بالاخره حجيت مقدار كافى از احاديث ثابت شده است يا خير ؟ ولى با دقت در نظر شيخ در بحث حجيت اخبار آحاد روشن مىگردد « 2 » كه شيخ مقدمه نخست و بالتبع دليل انسداد را صحيح مىداند ، چه وى تنها حجيت خبر اطمينانى را از باب ظن خاص ثابت مىداند ، و\r\n\r\n\r\n","description":"","footnote":"\r\n( 1 ) رسائل ، چاپ اول ، جامعه مدرسين ، ج 1 : 184 .\r\n( 2 ) ( توضيح بيشتر ) در بحثهاى مختلف رسائل شيخ تأكيد بر اين دارد كه تنها خبر اطمينانى حجت است ، در آخر بحث از آياتى كه به آنها براى حجيت خبر استدلال شده مىگويد : فيصير حاصل مدلول الآيات اعتبار خبر العادل الواقعى به شرط افادته الظن الاطمينانى و الوثوق . . . ( ص 136 ) . در ذيل طايفه اوّل احاديث حجيت خبر مىگويد : لكنّ الانصاف انّ ظاهر مساق الرواية انّ الغرض من العدالة حصول الوثاقة فيكون العبرة بها ( ص 138 ) ، و قد ادعى فى الوسائل تواتر الاخبار بالعمل بخبر الثقة الّا انّ القدر المتيقن منها هو خبر الثقة الّذى يضعف فى احتمال الكذب على وجه لا يعتنى به العقلاء و يقبّحون التوقف فيه لا جل ذلك ( ص 144 ) ، و الانصاف انّه لم يتّضح من كلام الشيخ دعوى الاجماع على ازيد من الخبر الموجب لسكون النفس و لو بمجرّد وثاقة الراوى و كونه سديداً فى نقله لم يطعن فى روايته ( ص 156 ) ، و الانصاف انّه لم يحصل فى مسأله يدّعى فيه الاجماع . . . ما حصل فى هذه المسألة . . . لكنّ الانصاف انّ المتيقن من هذا كلّه الخبر المفيد للاطمينان لا مطلق الظن و لعلّه مراد السيد من العلم . . . ( ص 161 ) ، هذا تمام الكلام فى الادلة الّتى اقاموها على حجية الخبر . . . و الانصاف انّ الدالّ منها لم يدل الّا على وجوب العمل بما يفيد الوثوق و الاطمينان بمؤدّاها و هو الّذى فسرّ به الصحيح فى مصطلح القدماء و المعيار فيه ان يكون احتمال مخالفته للواقع بعيداً بحيث لا يعتنى به العقلاء و لا يكون عندهم موجباً للتحيّر و التردد الّذى لا ينافى حصول مسمى الرجحان . . . و ليكن على ذكر منك لينفعك فى ما بعد ( ص 174 ) اين عبارت اخير گويا به دليل انسداد ناظر است ، در ضمن ادله انسداد در ص 215 هم مىگويد : لا ريب فى ندرة هذا القسم [ اى الخبر المفيد للاطمينان الفعلى بالصدور الّذى كان كثيراً فى الزمان السابق لكثرة القرائن 
  ] فى هذا الزمان بنابراين از افزودن برخى از كلمات شيخ به برخى ديگر روشن مىگردد كه وى مقدمه نخست دليل انسداد و به تبع اين دليل را تمام مىداند .\r\n","page_name":" 3341 ","page_number":61},
  {"content":"\r\n\r\nخبر اطمينانى در فقه اندك است ، چه احاديث با چند واسطه نقل شده‌اند و در احاديث با وسائط متعدّد ، معمولًا اطمينان حاصل نمىگردد ، چنانچه از مرحوم آقاى خويى نقل شده كه اگر در جلسه‌اى ده نفر باشند و ما مطلبى را به گوش نفر اول بگوييم و او همين طور به گوش نفر دوم و همين طور وقتى به نفر دهم مىرسيم مطلب بسيار تغيير مىكند ، از سوى ديگر مسأله بعد ، زمان ، اغلاط نسخه و . . . سبب مىگردد كه اطمينان بسيار اندك حاصل شود ، لذا بايد مطلق ظن را معتبر دانست ، شيخ در فقه نيز از باب ظن مطلق بر طبق شهرت مشى مىكند نه از باب ظن خاص ، زيرا در مسأله‌اى كه فقهاى بزرگ مخالف هستند نه براى شيخ و نه براى نوع افراد اطمينان حاصل نمىشود ، لذا براى عمل بر طبق شهرت محملى به جز دليل انسداد به نظر نمىرسد ، به نظر ما نيز دليل انسداد بىوجه نيست ، تفصيل كلام در اين زمينه را به زمانى ديگر وامىنهيم . « * و السلام * »\r\n\r\n","description":"","footnote":"","page_name":" 3342 ","page_number":62},
  {"content":"\r\n\r\n\r\n9 / 8 / 1380 چهارشنبه درس شمارهء ( 359 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، بحث از مدلول آيه ابتلاء يتامى را پى مىگيريم و به اين نتيجه مىرسيم كه اين آيه دلالت بر محجوريت صبى ندارد . آنگاه به بحث از مفاد حديث « رفع القلم عن الصبى حتى يحتلم » مىپردازيم و عبارت مرحوم شيخ انصارى در اين باره را توضيح مىدهيم .\r\n* * * \r\nالف ) ادامه بحث در مورد استدلال به آيه :\r\n\r\n1 ) فرمايش آقاى حكيم رحمه الله ( تكرار ) :\r\nدر جلسهء قبل گفته شد كه مرحوم آقاى حكيم مىفرمايد : آيهء  « وَ ابْتَلُوا الْيَتامى  الخ » نه تنها دلالت بر بطلان عقد صبى نمىكند بلكه دليل بر صحّت عقد صبى در فرض اذن ولىّ است . بيانى كه ايشان مطرح نموده و از قديم الايّام هم مطرح بوده اين است كه آيه شريفه امر به ابتلاء و امتحان كرده و ظاهر اين حكم اين است كه يتامى را با خود معامله امتحان كنيد نه با مقدمات معامله . بنابراين بايد مقدارى از اموال آنها را در اختيارشان بگذاريم تا با آن معامله كنند . بر اين اساس ، ذيل آيه هم كه مىفرمايد :  « فَإِنْ آنَسْتُمْ مِنْهُمْ رُشْداً فَادْفَعُوا إِلَيْهِمْ أَمْوالَهُمْ »  به اين معنى خواهد بود كه بقيهء اموالشان را به آنها بدهيد . ( يعنى يك مقدارى براى امتحان بدهيد و بقيه را بعد از رشد بدهيد ) در نتيجه آيه دلالت مىكند بر اينكه معامله صبى قبل از بلوغ و قبل از ايناس رشد صحيح است البته به شرط اينكه با اذن ولى همراه باشد .\r\n\r\n","description":"","footnote":"","page_name":" 3343 ","page_number":63},
  {"content":"\r\n\r\n\r\n2 ) مناقشات استاد مد ظلّه در فرمايش آقاى حكيم رحمه الله :\r\nدر مورد اين سخن آقاى حكيم رحمه الله چندين مناقشه به نظر مىرسد :\r\nاولًا : آيه ظهورى ندارد در اينكه امتحان حتماً بايد با خود معامله باشد و با مقدمات معامله نمىتوان امتحان كرد . بلكه مىتوان گفت نفس اجراى صيغه عقد ، نقشى در رشد يا عدم رشد ندارد ، آنچه اهميت دارد اين است كه ببينيم مقدمات را چطور انجام مىدهد ، آشنايى او با قيمتها چگونه است ، چطور جلب مشترى مىكند و با چه كسانى معامله كند و با چه كسانى معامله نكند . پس امتحان كردن با مقدمات معامله مخالف ظاهر آيه نيست .\r\nثانياً : بر فرض اينكه قبول كنيم امتحان بايد با خود معامله باشد نه با مقدمات آن ، چه لزومى دارد كه معامله بر روى مال يتيم صورت بگيرد ؟ ولىّ مىتواند از اموال خودش در اختيار يتيم قرار دهد تا او معامله كند و امتحان شود يا مىتواند به او وكالت دهد كه با اموال ولىّ معامله كند و مفروض هم اين است صحت وكالت صبى ملازمه‌اى ندارد با اينكه معامله‌اش با اموال خودش نيز صحيح باشد . نه به لحاظ ثبوت و نه به لحاظ فتاوى چنين ملازمه‌اى در كار نيست .\r\nثالثاً : همانطور كه مرحوم آقاى خمينى فرموده‌اند براى تشخيص رشد نيازى نيست كه معاملهء واقعى و صحيح انجام شود بلكه معاملهء صورى كافى است .\r\nرابعاً : حتى اگر بپذيريم كه براى امتحان بايد معاملهء واقعى روى مال خود يتيم انجام شود ، اما از اين مطلب بيش از اين اثبات نمىشود كه در مقام اختيار ، معامله يتيم صحيح و نافذ است همانطور كه علّامه حلّى در تحرير و ابو حنيفه اين مورد را استثناء كرده‌اند « 1 » ، لذا نمىتوان على وجه الاطلاق صحّت معاملهء صبى را نتيجه گرفت .\r\n\r\n\r\n","description":"","footnote":"\r\n( 1 ) ( توضيح بيشتر ) با توجه به ساير اشكالات ، ناتمامى استناد ابو حنيفه و علامه حلى به آيه فوق به جهت استثناء مقام اختيار معلوم مىگردد .\r\n","page_name":" 3344 ","page_number":64},
  {"content":"\r\n\r\nخامساً : مناقشه‌اى كه به كيفيّت تقرير مطلب و نه اصل مطلب وارد است ، اين است كه ايشان معامله را متوقف دانسته‌اند بر دفع مال به يتيم و بعد به تكلّف افتاده‌اند كه ذيل آيه را چطور معنى كنند ، لذا فرموده‌اند مراد اين است كه بقيهء اموال را به آنها دفع كنيد . درحالىكه حتى طبق نظر ايشان نيازى به اين مقدمه نيست يعنى معامله توقف بر دفع مال و آن هم مال خود يتيم ندارد . بلكه كافى است كه مال در دست خود ولىّ باشد يا مال متعلّق به اشخاص ديگر باشد و يتيم با آنها يا با ولىّ معامله كند بدون اينكه مال به دست او داده شود و به همين ترتيب امتحان حاصل مىشود . لذا ذيل آيه را به معنى ظاهرش حمل مىكنيم يعنى بعد از ايناس رشد بايد تمام اموالشان را به آنها دفع كنيد ، اما قبل از تحقق دو شرط بلوغ و رشد هيچ قسمت از مال يتيم را نمىتوان به او داد . بلكه مىتوان همين ظاهر آيه را دليل بر اين گرفت كه قبل از تحقق بلوغ و رشد ، دفع مال و صرف مال و لو بعض آن جايز نيست .\r\n\r\n3 ) اشكالاتى كه به استدلال به آيه وارد شده است :\r\nدلالت آيهء مذكور بر محجوريّت صبى از چند جهت مورد اشكال قرار گرفته است . اولين اشكال كه در جواهر هم مورد بحث قرار گرفته است اين است كه منطوق جمله شرطيه در آيه دلالت بر اين دارد كه با تحقق شرط بلوغ و ايناس رشد ، دفع اموال واجب مىشود . مفهوم اين قضيه آن است كه اگر اين دو شرط يا يكى از آنها محقّق نشد ، دفع اموال واجب نيست ، نه اينكه دفع اموال حرام باشد تا از اين طريق بطلان معاملات صبى را نتيجه بگيريم . اشكال ديگرى كه مىتوان مطرح كرد اين است كه بر فرض اينكه حرمت دفع اموال از آيه استفاده شود ، اين مستلزم بطلان معامله نيست . اگر اموال در دست اولياء باشد اما خود صبىّ اشخاص را ببيند ، با آنها قرار بگذارد و معامله كند از كجاى آيه بطلان چنين معامله‌اى استفاده مىشود مخصوصاً اگر معامله مطابق مصلحت بوده باشد . همچنين اگر مرتكب اين حرام شد و مال صبى را به دست او داد و او معامله كرد . چرا اين معامله باطل باشد ؟\r\nاشكال سوم اين است كه با قطع نظر از اشكالات قبلى و با فرض قبول دلالت آيه\r\n\r\n","description":"","footnote":"","page_name":" 3345 ","page_number":65},
  {"content":"\r\n\r\nبر بطلان تصرّفات صبى در اموال خود ، اين آيه دلالت ندارد بر اينكه اگر كسى به صبى وكالت در معامله بدهد كه با اموال آن شخص معامله كند ، معاملاتش باطل باشند ، حتى اگر وكالت مطلق به صبى داده باشد و هيچ نظارتى هم بر معاملات او نداشته باشد .\r\n\r\n4 ) پاسخهاى صاحب جواهر رحمه الله به اشكال اول :\r\nمرحوم صاحب جواهر از اشكال اول كه آيه دلالت بر حرمت دفع مال ندارد سه جواب مىدهد . ايشان مىفرمايد :\r\nاولًا : مفهوم قضيه شرطيه در مثل اين آيه عرفاً حرمت است نه عدم الوجوب « 1 » . بعضى ديگر مثل علّامه طباطبايى [ بحر العلوم قدس سرّه 
  ] همين معنى را استفاده كرده‌اند .\r\nمشابهاتى نيز مىتوان مطرح كرد . مثلًا گاهى گفته مىشود اين كار بايد انجام شود نقطه مقابلش اين است كه اين كار نبايد انجام شود . يا گفته مىشود : فلان مطلب چنين است ، طرف مقابل مىگويد : « ما اظنّ ذلك » اين معنايش اين نيست كه ظن ندارم يعنى شك متساوى الطرفين دارم ، بلكه معنايش اين است كه ظن قوى به خلاف اين مطلب دارم . همچنين اين تعبير كه گفته مىشود « استخاره خوب است » و در طرف مقابل گفته مىشود : « استخاره خوب نيست » يعنى بد است نه اينكه ميانه است .\r\nثانياً : اگر نكته سابق را قبول نكنيم مفاد آيه با ملاحظهء آيه  « وَ لا تُؤْتُوا السُّفَهاءَ أَمْوالَكُمُ »  « 2 » آن است كه در صورت بلوغ و ايناس رشد . محجوريتى كه آيه  « لا تُؤْتُوا السُّفَهاءَ »  آن را ثابت كرده ، مرتفع مىگردد ، و امر  « فَادْفَعُوا إِلَيْهِمْ أَمْوالَهُمْ »  به معناى رفع محجوريت مىباشد .\r\n\r\n\r\n","description":"","footnote":"\r\n( 1 ) عبارت جواهر چنين است : المفهوم فى الشرط النهى كما يقتضيه كلام بعضهم ، و مال اليه العلامة الطباطبائى و ربما يشهد له العرف ( جواهر .\r\n( 2 ) نساء / 5 ( توضيح بيشتر ) نهى  ( وَ لا تُؤْتُوا السُّفَهاءَ )  درست در آيه قبل از آيه ابتلاء يتامى قرار گرفته است ، لذا صاحب جواهر به قرينه سياق مفاد  « فَادْفَعُوا إِلَيْهِمْ أَمْوالَهُمْ »  را به مفاد نهى فوق مرتبط ساخته ، امر را در آيه در مقام بيان كيفيت پايان يافتن محجوريت سفهاء دانسته است .\r\n","page_name":" 3346 ","page_number":66},
  {"content":"\r\n\r\nثالثاً : در اينجا تناسب حكم و موضوع اقتضا مىكند كه حرمت دفع اموال استفاده شود . چون در مورد اموال اشخاص چه ايتام و چه غير ايتام ، امر دائر بين وجوب و حرمت است . اگر اشخاص صلاحيت داشته باشند واجب است اموالشان به آنها داده شود و اگر صلاحيت نداشته باشند نبايد اموال را در اختيارشان قرار داد و ديگر شق ثالثى وجود ندارد ، پس با نفى وجوب ، حرمت ثابت مىگردد .\r\n\r\n5 ) اشكالات استاد - مد ظلّه - به بيان صاحب جواهر رحمه الله :\r\nدر مورد جواب اوّل كه مفهوم قضيه شرطيه عرفاً حرمت است نه عدم الوجوب ، به نظر مىرسد كه امثلهء محدودى كه براى اثبات آن ذكر شده ، نمىتواند يك قاعده كلى را ثابت كند كه هر جا وجوبى معلق بر شرطى باشد ، با انتفاء شرط ، حرمت استفاده شود ، مثلًا وقتى گفته مىشود : « اگر شخصى به حد تكليف رسيد ، واجب است تكاليف خود را انجام دهد » ، مفهومش قطعاً اين نيست كه قبل از رسيدن به حد بلوغ ، حرام است تكاليف را انجام دهد ، و همين طور در مثالهاى مشابه مفهوم جمله نفى جزاء است نه اثبات يكى از اضداد آن ، البته در مثالهاى چندى كه ما به آنها اشاره كرديم ، مسأله فرق مىكند كه بايد تأمل نمود كه آيا مىتوان تمام اين مثالها را تحت يك قاعده عام درآورد و سرّ تفاوت اين گونه جملات را با ساير جملات بدست آورد . به هر حال بىترديد قانون عامى نداريم كه مفهوم در جايى كه جزاء امر باشد ، نهى مىباشد .\r\nامّا جواب دوم ايشان كه امر در اين آيه ناظر به مرتفع شدن محجوريتى است كه از آيه پيشين  « لا تُؤْتُوا السُّفَهاءَ »  استفاده مىشد ، اين هم دو اشكال دارد .\r\nاشكال اول : از اين آيه تنها حرمت اعطاء مال به سفيه استفاده مىشود . نه بطلان معامله سفيه ، حتى معامله‌اى كه خود سفيه عهده‌دار تشخيص آن بوده و تنها مجرى صيغه نبوده است ، بويژه اگر سفيه معامله‌اى را انجام دهد كه اولياء وى آن را مطابق مصلحت دانسته و مال هم در اختيارى نباشد ، از آيه بطلان چنين معامله‌اى استفاده نمىشود .\r\n\r\n","description":"","footnote":"","page_name":" 3347 ","page_number":67},
  {"content":"\r\n\r\nاشكال دوم : اين است كه بر فرض قبول دلالت آيه بر بطلان معامله سفيه ، اين مستلزم بطلان معاملهء يتيم نيست . اگر يتيمى كه رشيد است معامله‌اى انجام داده ، از كجاى آيه استفاده مىشود كه معامله‌اش باطل است ؟ در مورد جواب سوم صاحب جواهر رحمه الله كه امر دائر بين وجوب و حرمت است ، هر چند مطلب همينطور است كه ايشان فرموده و مناسبت حكم و موضوع و قواعد اوليه مثل « الناس مسلّطون على اموالهم » اقتضا مىكنند كه اگر دليل خاصى در كار نباشد نمىتوان مال ديگران را نگه داشت و بايد به آنها دفع كرد و اگر صلاحيت نداشته باشند نبايد مال را به آنها داد ، ولى به هر تقدير ، آن دو اشكال ديگر كه قبلًا بيان كرديم ، به قوّت خود باقى هستند يعنى از حرمت دفع اموال ، بطلان معاملات استفاده نمىشود مخصوصاً اگر معامله با نظارت و امضاى ولىّ باشد . و بعلاوه اگر صبى وكيل ديگرى باشد در تصرف در اموال آن شخص ، چه دليلى بر بطلان چنين معاملاتى وجود دارد ؟\r\nنتيجه اين بحث اين شد كه از آيه  « وَ ابْتَلُوا الْيَتامى »  نمىتوان محجوريت صبى را استفاده كرد . لذا بايد سراغ اجماع يا ادلّه ديگر برويم و مقتضاى آنها را بررسى كنيم .\r\n\r\nب ) تمسك به حديث رفع القلم بر بطلان عقد صبى :\r\nظاهر شيخ انصارى رحمه الله به دليل اينكه دلالت آيه را تمام نمىدانسته آن را اصلًا مورد بحث قرار نداده و مستقيماً سراغ حديث « رفع القلم عن الصبى حتى يحتلم » رفته است . قبل از ايشان هم عدهء زيادى از علماء به اين حديث تمسك كرده‌اند و حتى قدماء مثل شيخ طوسى رحمه الله ، ابن زهره رحمه الله و ابن ادريس رحمه الله اين حديث را مطرح كرده‌اند . ظاهراً سابقه استدلال به اين حديث به قبل از شيخ طوسى رحمه الله مىرسد و علماى عامّه مثل ابو حنيفه و شافعى نيز به آن استدلال كرده‌اند .\r\n\r\n1 ) اشكالات شيخ انصارى رحمه الله به دلالت حديث رفع القلم :\r\nمرحوم شيخ انصارى سه اشكال به دلالت حديث رفع القلم مطرح كرده كه عبارات ايشان خالى از ابهام نيست . ايشان مىفرمايد .\r\n\r\n","description":"","footnote":"","page_name":" 3348 ","page_number":68},
  {"content":"\r\n\r\nاولًا : ظاهر اين حديث ، رفع مؤاخذه است نه رفع احكام . لذا همانطور كه مشهور قائل شده‌اند ، عبادات صبى صحيح و شرعىاند نه تمرينى و اين بدان معنى است كه احكام شرعى در حق صبى ثابت هستند .\r\nثانياً : اگر قبول كنيم رفع القلم به معنى رفع احكام است بايد همانطور كه مشهور گفته‌اند آن را به معنى رفع احكام تكليفى بگيريم نه رفع احكام وضعى . چون احكام وضعى طبق مشهور در حق صبى ثابت است . مثلًا جنايت براى صبى ثابت مىشود و اين حكم وضعى در زمان صباوت حكم تكليفى براى صبى در پى ندارد اما پس از بلوغ ، حكم تكليفى براى او اثبات مىكند . همچنين اين حكم وضعى مستتبع حكم تكليفى براى ساير بالغين است مثلًا بالغين نبايد صبى جنب را تمكين كنند كه مصحف را مس نمايد . بنابراين ، اشكالى ندارد كه بگوييم معامله صبى هر چند حكم تكليفى براى خودش در آن زمان نمىآورد ، اما مستلزم حكم تكليفى ( وجوب وفاء ) براى او پس از بلوغ يا براى ولىّ او كه عقد با اذن يا اجازهء او واقع شده است ، مىباشد .\r\nثالثاً : به فرض اينكه حديث رفع القلم را دالّ بر رفع مطلق احكام بدانيم ، اما اين دليل نمىشود كه فعل صبى موضوع براى تكاليف بالغين قرار نگيرد . همانطور كه گاهى فعل يك حيوان موضوع قرار مىگيرد براى تكليفى كه متوجّه انسان‌ها مىشود . پس فعل صبى محكوم به هيچ حكمى نيست تا زمانى كه به بلوغ برسد و حكمى كه به آن فعل تعلق مىگيرد در حق او فعلى شود .\r\n\r\n2 ) ابهام در عبارت شيخ رحمه الله :\r\nدو ابهام در عبارت شيخ رحمه الله وجود دارد . يك ابهام اين است كه ايشان در اشكال دوم على المشهور تعبير مىكنند با اينكه قاعدتاً بايد نظر خودشان را بگويند چون ممكن است كسى اين خدشه را وارد كند كه ما نظر مشهور را قبول نداريم . براى رفع اين ابهام مىتوان عبارت را اينطور توجيه كرد كه چون كسانى كه به حديث رفع القلم تمسك كرده‌اند خودشان جزء مشهور هستند ، لذا مرحوم شيخ مىخواهد بفرمايد :\r\n\r\n","description":"","footnote":"","page_name":" 3349 ","page_number":69},
  {"content":"\r\n\r\nشما كه جزء مشهور هستيد و احكام وضعى را در حق صبى ثابت مىدانيد چرا به حديث رفع القلم استدلال كرده‌ايد ؟\r\nابهام دوم كلام شيخ رحمه الله اين است كه ايشان در اشكال دوم تعبير مىكنند كه احكام وضعى در حق صبى ثابت است ، لذا مانعى ندارد كه بگوييم عقد صبى سبب مىشود براى حكم تكليفى وجوب وفاء پس از بلوغ . در اشكال سوم هم تعبير مىكنند كه با فرض اينكه نه حكم تكليفى و نه حكم وضعى براى صبى ثابت نباشد ولى مانعى ندارد كه فعل صبى موضوع باشد براى ثبوت حكمى براى او پس از بلوغ .\r\nسؤال اين است كه سبب بودن با موضوع بودن چه تفاوتى دارد ؟ ! اگر در اشكال سوم فرض كرديد كه حديث رفع ، احكام وضعى از جمله سببيت عقد صبى براى وجوب وفاء بعد از بلوغ را بر مىدارد ، ديگر چه معنى دارد كه فعل صبى را موضوع براى حكم بعد البلوغ قرار مىدهيد ؟ مگر موضوعيت چيزى غير از سببيت است ؟\r\nلذا ممكن است به نظر آيد كه با وجود اشكال دوم ، ديگر جايى براى اشكال سوم باقى نمىماند ، چون مال هر دو يكى است .\r\nبراى رفع اين ابهام ، به عبارت شيخ در اينجا با دقت بيشترى مىنگريم ، ايشان مىفرمايد : « ثانياً انّ المشهور على الالسنة انّ الاحكام الوضعية ليست مختصة بالبالغين فلا مانع من ان يكون عقده سبباً لوجوب الوفاء بعد البلوغ او على الولى اذا وقع باذنه او اجازته ، كما يكون جنابته سبباً لوجوب غسله بعد البلوغ و حرمة تمكينه من مسّ المصحف »\r\nبا توجه به تنظير بحث به جنابت كه خود حكم وضعى است به نظر مىرسد كه مرحوم شيخ در اين اشكال دوم حكم وضعى را كه براى صبى تصحيح مىكند سببيت نيست ، بلكه صحت عقد مىباشد يعنى با توجه به عدم اختصاص احكام وضعى به بالغين ، صحت عقد كه حكمى وضعى است درباره صبى ثابت مىباشد ، منتهى اين سخن پيش مىآيد كه ايشان چرا از سببيت در اين اشكال دوم سخن به ميان آورده است ؟ پاسخ اين سؤال اين است كه حكم وضعى بدون حكم تكليفى\r\n\r\n","description":"","footnote":"","page_name":" 3350 ","page_number":70},
  {"content":"\r\n\r\nلغو مىباشد ، خواه ما مبناى شيخ را بپذيريم كه اساساً حكم وضعى از حكم تكليفى انتزاع مىباشد يا حكم وضعى را مجعول مستقل بدانيم ، به هر حال مقوّم حكم وضعى يا مصحّح حكم وضعى ، حكمى تكليفى است ، مرحوم شيخ مىفرمايند كه اين حكم تكليفى ، لازم نيست در مورد صبى با فرض صباوت وى باشد ، بلكه يا در حق ولى صبى است ، يا در حق خود صبى ولى پس از بلوغ وى ، در هر حال مرتفع شدن احكام تكليفى الزامى از صبى ، سبب نمىگردد كه حكم تكليفى متعلق به اولياء يا حكم تكليفى متعلق به صبى پس از بلوغ هم مرتفع گردد . پس مانعى ندارد كه در مورد صبى ما حكم وضعى را قائل گرديم كه عبارت است از صحت معامله .\r\nدر اشكال سوم ، شيخ اين گونه حكم وضعى را هم از صبى مرتفع فرض مىكند ، ولى مىفرمايد كه چه مانعى دارد كه فعل صبى ، سبب و موضوع يك حكم براى بالغين يا براى خود صبى پس از بلوغ باشد .\r\nخلاصه اشكال فوق از اينجا ناشى شده كه ما حكم وضعى را در اشكال دوم سببيت گرفتيم ، ولى ظاهراً حكم وضعى كه در اشكال دوم براى صبى پذيرفته مىگردد ، صحّت معامله است . « * و السلام * »\r\n\r\n","description":"","footnote":"","page_name":" 3351 ","page_number":71},
  {"content":"\r\n\r\n\r\n12 / 8 / 1380 شنبه درس شمارهء ( 360 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسهء گذشته به تناسب بحث ، بطلان نكاح صبى ، بحث كلى بطلان معامله صبى را مطرح كرديم .\r\nدر اين جلسه ، درباره ادعاى اجماع غنيه درباره بطلان معامله صبى سخن مىگوييم . نخست اشكالى را با توجه به كلمه « كامل العقل » در كلام غنيه بر اصل صغراى ادعاى اجماع عنوان نموده ، با توجه به قراينى ، مراد از كامل العقل را عاقل بالغ رشيد مىدانيم ( نه خصوص عاقل در مقابل مجنون ) و نتيجه مىگيريم كه ابن زهره ادعاى اجماع بر بطلان بيع صبى نموده ولى اين اجماع فاقد ارزش مىباشد ، در ادامه به اشكالات شيخ انصارى در مورد تمسك به حديث رفع در اين بحث ( حديث رفع قلم ، مؤاخذه را رفع مىكند - و اگر حكم را هم رفع كند ، حكم وضعى را رفع نمىكند - . . . ) و ايرادات مرحوم آقاى خويى به ايشان پرداخته ، خواهيم گفت كه اين ايرادات صحيح نيست . اختصاص حديث رفع قلم به رفع مؤاخذه اشكالى ندارد و لازم نيست رفع قلم مربوط به حكم شرعى باشد و اگر هم - مرتبط - با حكم شرعى باشد لازم نيست به دلالت مطابقى چنين مطلبى را برساند و نيز كلام شيخ انصارى در اينجا با مبناى اصولى ايشان درباره انتزاعى بودن حكم وضعى تهافتى ندارد .\r\n* * * \r\nالف ) بررسى اجماع در مسأله :\r\nشيخ انصارى در مكاسب در بحث بطلان بيع صبى مباحث عامى را طرح كرده كه از آنها مىتوان در بحث بطلان نكاح صبى نيز بهره جست ، لذا ما در اينجا محور بحث را كلمات شيخ انصارى قرار مىدهيم ، ايشان بحث را چنين آغاز مىكند :\r\n\r\n","description":"","footnote":"","page_name":" 3352 ","page_number":72},
  {"content":"\r\n\r\nمسأله : المشهور كما عن الدروس و الكفاية بطلان عقد الصبى بل عن الغنية الاجماع عليه « 1 »\r\nدر اينجا دو بحث مطرح است : 1 . آيا ابن زهره در غنيه دعواى اجماع نموده است ( بحث صغروى )\r\n2 - آيا ادعاهاى اجماع غنيه معتبر است بحث كبروى\r\n\r\n1 ) نقل كلام غنية و طرح اشكال در ادعاى اجماع :\r\nابن زهره در كتاب البيع غنيه مىگويد : امّا شروطه فعلى ضربين احدهما شرائط صحة انعقاده و الثانى شرائط لزومه ، فالضرب الاوّل : ثبوت الولاية فى المعقود عليه و ان يكون . . .\r\nاشترطنا بثبوت الولايه احترازاً من بيع من ليس به مالك للمبيع . . . « 2 »\r\nايشان سپس به تفصيل در مورد خاصيت اين شرط سخن گفته و اين كه چه مواردى اين شرط را دارا بوده و چه مواردى اين شرط را فاقدند ، از جمله مىگويد : و يخرج على ذلك ايضاً بيع من ليس بكامل العقل و شراؤه ، فانّه لا ينعقد و ان اجازه الولىّ بدليل ما قدّمناه من الاجماع و نفى الدليل الشرعى على انعقاده ، و يحتج على المخالف بما رووه من قوله عليه السلام رفع القلم عن ثلاثة ، عن الصبى حتى يبلغ ، و عن النائم حتى يستيقظ و عن المجنون حتى يفيق . « 3 »\r\nمرحوم شهيدى اشكالى در استناد به اين كلام كرده‌اند كه به ذهن ما نيز رسيده بود محصّل اشكال اين است كه كامل العقل در مقابل مجنون و مانند آن است نه در مقابل طفل مميّز . « 4 » مرحوم آقاى خمينى هم قريب به همين اشكال را مطرح ساخته‌اند « 5 » در توضيح اين اشكال مىگوييم : فقهاء كمال عقل را به عنوان شرطى غير از بلوغ مطرح مىسازند فقهاء با شرط كمال عقل از مجنون و سكران و طفل غير\r\n\r\n\r\n","description":"","footnote":"\r\n( 1 ) مكاسب ، چاپ شهيدى ، ص 114 .\r\n( 2 ) غنيه ، ص 207 .\r\n( 3 ) غنية ، ص 210 .\r\n( 4 ) حاشيه شهيدى : 247 ، « لا يخفى ان الظاهر ممن ليس بكامل العقل غير المميز لا مطلق غير البالغ » .\r\n( 5 ) كتاب بيع ، چاپ اول ، ج 2 ، ص 32 « الاجماع المدّعى انّما هو فى ناقص العقل ، و هو السفيه او الاعم منه و من المجنون فالصغير الرشيد خارج عن كلامه .\r\n","page_name":" 3353 ","page_number":73},
  {"content":"\r\n\r\nمميز احتراز مىكنند ، ولى براى احتراز از طفل مميز ، از كلمه « بلوغ استفاده مىكنند ، عبارت « و ان يكون بالغاً كامل العقل » در عبارات فقهاء در ابواب مختلف فراوان به كار رفته است « 1 » ، در عبارت غنيه كه در اينجا تنها كمال عقل را شرط كرده ، شايد مؤيد آن باشد كه ايشان بلوغ را شرط نمىداند و در بيع صبى مميز اشكال نمىكند .\r\nان قلت : از تمسّك به حديث رفع قلم معلوم مىگردد كه با قيد « كامل العقل » ، هم صبى و هم نائم و هم مجنون از دايره صحت معاملات خارج مىسازد .\r\nقلت : اولًا : ابن زهره خبر واحد را حجت نمىداند و ثانياً : اين روايت را به عنوان احتجاج بر سنىها آورده ( يحتج على المخالف بما رووه ) ، نقل اين حديث به گونه جدلى و به جهت اشتمال آن بر حكم مجنون مىباشد و دليلى بر اين نيست كه ابن زهره ، در صدد استفاده حكم صبى هم از اين روايت است .\r\n\r\n2 ) پاسخ اشكال فوق :\r\nبا دقت بيشتر در كلمات فقهاء در مىيابيم كه هر چند فقهاء در بسيارى از موارد از كمال عقل معنايى متباين با معناى بلوغ اراده كرده‌اند ، ولى در بسيارى از جاها مراد از كمال العقل معنايى است كه بلوغ را هم به همراه دارد . « 2 » به عنوان نمونه به نقل چند عبارت از غنيه اكتفاء مىكنيم : فمن قتل صيداً له مثل او ذبحه و كان حراً كامل العقل . . .\r\nفعليه فداءه بمثله من النعم و ان كان غير كامل العقل فكفارته على وليه . لانه الّذى ادخله فى الاحرام و ليس بواجب عليه . « 3 »\r\n\r\n\r\n","description":"","footnote":"\r\n( 1 ) ( توضيح بيشتر ) در كتاب غنيه در موارد بسيار بلوغ را همراه با كمال عقل به عنوان شرط مستقل ذكر كرده است . ر . ك : ص 33 ، 118 ، 127 ، 131 ، 152 ، 363 ، 366 ، 403 ، 423 ، 425 ، 426 ، 438 .\r\n( 2 ) ( توضيح بيشتر ) صريحترين عبارتى كه در اين زمينه يافتيم در سرائر مىباشد : ابن ادريس در بحث صلاة جمعه مىگويد : فامّا قول بعض اصحابنا : « فما مرجع الى مكلفها من الشرائط فعشرة » و عدّد البلوغ قسماً و كمال العقل قسماً آخر ، فلا حاجة بنا الى ذلك بل اذا قلنا كمال العقل اجزانا عن البلوغ و اذا قلنا البلوغ لم يجرئنا ، فالكمال شامل يدخل فيه القسم الآخر . سرائر ( ينابيع فقهيه 4 : 718 )\r\nبا اين حال خود ابن ادريس در بسيارى اوقات هم بلوغ و هم كمال عقل را شرط كرده است ر . ك : به عنوان نمونه ينابيع فقهيه 5 : 280 ، 20 : 335 ، 344 ، 23 : 219 ، 25 : 309 و نيز 23 : 211 .\r\n( 3 ) غنيه : 161 ( ينابيع 8 : 394 ) .\r\n","page_name":" 3354 ","page_number":74},
  {"content":"\r\n\r\nاذا كان الشريك غير كامل العقل فلوليه و الناظر فى امور المسلمين المطالبة له بالشفعة و اذا ترك الولى ذلك فللصغير اذا بلغ و المجنون اذا عقل المطالبة « 1 »\r\nمن قذف و هو كامل العقل حراً او حرة بزنى او لواط . . . فهو مخير بين العفو عنه و بين مطالبته به حق القذف . « 2 »\r\nالحدّ فى شرب قليل المسكر و كثيره . . . اذا كان شاربه كامل العقل . . . ثمانون جلدة « 3 »\r\nفالعمد المحض هو ما وقع من كامل العقل « 4 » .\r\nدر عبارات فقهاى ديگر هم گاه به وسيله كمال عقل ، از صبيان نيز احتراز شده است مثلًا در الجمل و العقود مىگويد : كمال العقل شرط فيما عدا المواشى من الاثمان لان من ليس بكامل العقل من الصبيان و المجانين تجب فى مواشيهم الزكاة « 5 »\r\nدر اقتصاد آمده است : فامّا من ليس بكامل العقل من الاطفال و المجانين فلا يجب فى ما لهم الصامت زكات « 6 »\r\nدر معتبر آورده است : يشترط فى وجوبها الكمال و لا تجب زكات العين على صبى و لا مجنون باتفاق علمائنا « 7 » .\r\nدر شرائع در كتاب الحج در شرائط نذر حج و مانند آن مىگويد : شرائطها اثنان الاول كمال العقل فلا ينعقد نذر الصبى و لا المجنون « 8 »\r\nدر مختصر نافع در شرائط قصاص مىگويد : الشرط الرابع كمال العقل فلا يقاد المجنون و لا الصبى « 9 »\r\nحال با توجه به دو اطلاق كمال العقل ، مراد از « من ليس بكمال العقل » در عبارت\r\n\r\n\r\n","description":"","footnote":"\r\n( 1 ) غنيه : 237 ( ينابيع 16 : 337 ) .\r\n( 2 ) غنية : 427 ( ينابيع 23 : 203 ) .\r\n( 3 ) غنيه : 429 ( ينابيع 23 : 204 ) .\r\n( 4 ) غنيه : 402 ( ينابيع 24 : 243 ) .\r\n( 5 ) الجمل و العقود : 91 ( ينابيع فقهيه 5 : 134 ) .\r\n( 6 ) اقتصاد : 278 ( ينابيع فقهيه 29 : 14 ) .\r\n( 7 ) معتبر : 256 ( چاپ سنگى ) .\r\n( 8 ) شرائع 1 : 205 ( ينابيع فقهيه 8 : 619 ) .\r\n( 9 ) ( ينابيع فقهيه 25 : 467 ) و نظير عبارت در شرائع 4 : 200 ( ينابيع فقهيه 25 : 441 ) آمده است .\r\n","page_name":" 3355 ","page_number":75},
  {"content":"\r\n\r\nغنيه چيست ؟ به نظر مىرسد كه مراد اعم از صبيان و مجانين مىباشد ، زيرا ايشان اين مطلب را از فروع اشتراط ولايت در عاقد دانسته است ، و چون در غنيه در بحث حجر تصريح به محجور بودن صبى نموده « 1 » ، بنابراين اگر مراد از كمال العقل معناى عام آن كه بلوغ هم در آن معتبر است نباشد ، عبارت غنيه ناقص بوده و تمام صورت‌هايى را كه با قيد « ولايت » خارج مىگردد شامل نمىگردد ، با توجه به اين مطلب به نظر مىرسد كه مراد از كامل العقل در عبارت غنيه ، بالغ عاقل رشيد مىباشد و صبيان و مجانين و سفهاء داخل در عنوان « من ليس بكامل العقل » مىباشد كه غنيه ادعاى اجماع بر بطلان بيع آنها مطرح كرده است .\r\nاستدلال به حديث رفع قلم هم مؤيد اين معناى عام است . « 2 »\r\nبنابراين صغراى ادعاى اجماع غنيه در مورد بطلان عقد صبى پذيرفته است .\r\n\r\n3 ) اعتبار اجماع منقول در غنيه :\r\nبا مراجعه به موارد متعدد در غنيه در مىيابيم كه اجماعات غنيه هيچ ارزشى ندارد و حتى براى فقيه ظن هم نمىآورد ، چه وى در مواردى كه فقهاى بزرگى همچون شيخ طوسى و اتباع وى مخالف هستند و مخالفان اساطين مذهب مىباشند كه بىترديد ابن زهره بر مخالف بودن آنها واقف است با اين حال ادعاى اجماع مىكند ، توجيه اين امر اين است كه اجماعات وى بر پايه اجماع در خصوص مسأله مورد نظر نيست ، بلكه با عنايت به اجماع فقهاء بر قواعد عام و اين كه قاعده عام نوعى شهادت اجمالى بر تطبيقات آن مىباشد ، در مورد تطبيقات قاعده عام ، ادعاى اجماع مىكند .\r\nبنابراين تعبير شيخ انصارى كه « المشهور . . . بل عن الغنية الاجماع عليه » كه نظير آن در جواهر بسيار ديده مىشود كه اجماع غنيه را بالاتر از مشهور مىداند ، تعبير ناتمامى است ، اجماع غنية براى اثبات شهرت هم كفايت نمىكند و تنها دليل بر فتواى خود ابن زهره مىباشد .\r\n\r\n\r\n","description":"","footnote":"\r\n( 1 ) غنيه : 251 ، و لا يرتفع الحجر عن الصبى الّا بامرين : البلوغ و الرشد .\r\n( 2 ) ( توضيح بيشتر ) مراد از كمال عقل در جايى كه در كنار آن بلوغ نيامده است غالباً معناى عام آن مىباشد ، چنانچه با مراجعه به كلمات فقهاء بر مىآيد ، البته پاره‌اى از عبارات فقهاء خالى از ابهام نيست . ر . ك : ينابيع فقهيه 8 : 620 ، 12 : 307 ، 337 .\r\n","page_name":" 3356 ","page_number":76},
  {"content":"\r\n\r\n\r\nب ) استدلال به حديث رفع قلم :\r\n\r\n1 ) خلاصه كلام شيخ انصارى درباره حديث رفع قلم ، با توضيحات :\r\nشيخ در مكاسب مىفرمايد : در غنيه بر عدم صحت بيع صبى به حديث رفع قلم استدلال كرده و پيش از وى شيخ طوسى در مبسوط در مسأله اقرار چنين استدلالى را مطرح ساخته و فرموده كه ان مقتضى رفع القلم ان لا يكون لكلامه حكم\r\nپيش از نقل ادامه كلام شيخ ، تذكر اين نكته مفيد است كه استدلال به حديث رفع قلم اختصاص به باب اقرار مبسوط ندارد ، بلكه در جاهاى مختلف كتاب خلاف و مبسوط و نيز برخى از كتب فقهاى پيشين نظير اين استدلال ديده مىشود . « 1 »\r\n\r\n\r\n","description":"","footnote":"\r\n( 1 ) ( توضيح بيشتر ) استدلال به حديث رفع قلم در نفى حكم وضعى از صبى يا مجنون در موارد بسيارى از خلاف و مبسوط ديده مىشود ، در خلاف براى اثبات عدم زكات در مال صبى و عدم صحت مكاتبه صبى و مجنون و عدم صحت اعمال خيار از سوى مجنون به اين حديث استناد شده است . خلاف 2 : 41 ، 6 : 38 و 389 ، 3 : 28 ( ينابيع فقهيه 29 : 48 ، 32 : 209 و 213 ، 35 : 19 ) .\r\nدر مبسوط شيخ طوسى هم براى اثبات محجوريت صبى و عدم وقوع طلاق مجنون به اين حديث استدلال شده است 2 : 282 ، 5 : 52 ( ينابيع فقهيه 37 : 166 ، 39 : 191 ) در خلاف در مورد بحث بيع صبى و شراء وى بدين حديث بر بطلان تمسك جسته است خلاف 3 : 178 ( ينابيع فقهيه 35 : 122 ) ، شايد شيخ انصارى از اين جهت عبارت مبسوط در باب اقرار را برگزيده كه به عنوان قاعده عام ، مسلوب اللفظ بودن صبى را عنوان كرده است و به اين حديث استناد جسته است ، عبارت مبسوط كه شيخ انصارى به اختصار نقل كرده چنين است : فاما غير المكلفين فمثل الصبى و المجنون و النائم فهؤلاء اقرارهم لا يصح لقوله عليه السلام رفع القلم عن ثلاثة . . . و رفع القلم عنهم يقتضى الا يكون لكلامهم حكم ( مبسوط 3 : 3 ، ينابيع فقهيه 34 : 178 ) ، اين عبارت نخستين موردى است كه در مبسوط چنين مطلبى ذكر شده ، در بحث وصيت نيز آمده است : و انّما راعينا البلوغ لان الصبى لا يجوز ان يكون وصياً لقوله عليه السلام رفع القلم . . . و اذا كان كذلك لم يكن لكلامه حكم و من كان كذلك لا يجوز ان يكون وصياً ( مبسوط 4 : 51 ، ينابيع فقهيه 34 : 343 ) .\r\nدر بحث نفقات هم به حديث رفع قلم اشاره شده است : امّا ناقص الاحكام فالولد الصغير لانّه لا حكم لكلامه و القلم لا يجرى عليه ( مبسوط 6 : 30 ، ينابيع فقهيه 39 : 360 ) .\r\nدر خلاف شيخ طوسى 3 : 353 مىگويد : اذا وكل صبياً فى بيع او شراء او غيرهما لم يصح التوكيل و ان تصرّف لم يصح تصرّفه . . . دليلنا قوله عليه السلام : رفع القلم عن ثلاثة . . . و رفع القلم يقتضى الّا يكون لكلامه حكم ( ينابيع فقهيه 36 : 11 )\r\nپيش از شيخ طوسى ، سيد مرتضى در ناصريات : 281 مىگويد : الصحيح عندنا انّه لا زكات فى مال الصبى و الورق دليلنا على صحة ما ذهبنا الاجماع . . . و ايضاً ما روى عن النبى صلى الله عليه و آله انه قال رفع القلم عن ثلاثة ، عن الصبى حتى يحتلم ، و فى ايجاب الزكاة فى ماله اثبات جرى القلم عليه .\r\nفان قيل : انتم توجبون فى مال الصبى العشر و ضمان الجنايات و نحوها ، قلنا : كل هذا خرج بدليل و الظاهر بخلافه ( ينابيع فقهيه 5 : 95 و 96 ) .\r\n","page_name":" 3357 ","page_number":77},
  {"content":"\r\n\r\nشيخ انصارى به حديث رفع قلم سه اشكال مىكند : اشكال اوّل : ظاهر از حديث قلم مؤاخذه است نه قلم رفع احكام ، اشكال دوم : اگر حكم هم در روايت مرفوع باشد ، بنابر مشهور تنها حكم تكليفى مرفوع است نه اعم از حكم تكليفى و وضعى ، اشكال سوم : اگر تمام احكام تكليفى و وضعى هم از صبى مرفوع بدانيم افعال صبى ممكن است موضوع براى حكم بالغين يا خود صبى بعد از بلوغ باشد و حديث رفع اين مطلب را دفع نمىكند .\r\n\r\n2 ) ايرادات مرحوم آقاى خويى :\r\nمرحوم آقاى خويى به دو اشكال مرحوم شيخ ايراد كرده‌اند ، در مورد اشكال اول مىفرمايند : عقوبت و مؤاخذه همچون ثواب و پاداش ، از امور جعلى نيستند ، شأن شارع رفع امور جعلى است ، البته رفع مؤاخذه به واسطه رفع حكم صورت مىگيرد ، ولى رفع مؤاخذه بدون واسطه كه ظاهر كلام شيخ مىباشد صحيح نيست .\r\nبه اشكال دوم شيخ ايراد گرفته‌اند كه طبق مبناى شيخ انصارى كه حكم وضعى منتزع از حكم تكليفى است ، اگر حكم تكليفى رفع شود حكم وضعى هم مرتفع مىگردد بنابراين تفكيك بين حكم وضعى و حكم تكليفى صحيح نيست « 1 » ، در مورد اشكال سوم هم ايرادى مطرح نكرده‌اند .\r\n\r\n3 ) بررسى ايراد مرحوم آقاى خويى به اشكال اوّل :\r\nايراد ايشان به كلام شيخ ناتمام است ، زيرا :\r\nاولًا : چه الزامى دارد كه ما همه روايات را مرتبط با احكام بدانيم و آنها را از شئون شارع بما هو شارع بيانگاريم ، اين همه احاديث در معارف مختلف همچون تاريخ ، جغرافيا ، علوم قرآن ، عوالم مبدأ و معاد و . . . وجود دارد كه هيچ يك فقهى نيستند ، اگر ما بحثمان در فقه است نبايد تمام احاديث را فقهى بدانيم ، در روايات مىخوانيم\r\n\r\n\r\n","description":"","footnote":"\r\n( 1 ) مصباح الفقاهه ، چاپ مطبعة الآداب ، ج 3 ، ص 250 و 251 .\r\n","page_name":" 3358 ","page_number":78},
  {"content":"\r\n\r\nكه براى اطفال حسنات نوشته مىشود ولى سيئات نوشته نمىشود ، ويژگيهاى كرام الكاتبين و نحوه نگارش اعمال در روايات فراوان ذكر شده است ، چه مانعى دارد كه حديث رفع قلم همچون اين گونه روايات ناظر به رفع قلم مؤاخذه و عدم نگارش افعال كودكان باشد .\r\nثانياً : اگر ما بگوييم حتماً بايد روايت بيانگر حكمى از احكام باشد به چه دليل بايد با مدلول مطابقى حكمى را بيان كنند ؟ بدون ترديد لازم نيست حكم فقهى به صورت مستقيم بيان شود ، از رواياتى كه ثواب و عقاب براى افعال ذكر كرده‌اند استحباب و الزام و احكام شرعى استفاده مىگردد ، اين روايات در كتب فقهى ذكر مىشوند و كتب حديثى همچون وسائل الشيعة كه احاديث فقهى را جمع‌آورى مىكنند . اين گونه روايات را كه به دلالت التزاميه از ثواب و عقاب در آنها ، حكم شرعى استفاده مىگردد در كتاب خود درج مىكنند ، بنابراين اگر ما مدلول مطابقى حديث رفع مؤاخذه هم بدانيم ، چنانچه از رفع مؤاخذه ، نفى حكم تكليفى بالملازمه استفاده شود ، اشكالى پيش نمىآيد .\r\nالبته اين اشكال كه آيا نفى فعليت مؤاخذه مستلزم نفى حكم الزامى مىباشد خود بحث جدايى دارد كه بايد بدان پرداخت ؟ « 1 » ولى كلام آقاى خويى به اين بحث ارتباطى ندارد .\r\n\r\n4 ) بررسى ايراد مرحوم آقاى خويى به اشكال دوم شيخ انصارى :\r\nمرحوم آقاى خويى كلام شيخ انصارى را در اين بحث با مبنايى اصولى ايشان در اصول متناقض دانسته‌اند كه مايه تعجب است ، چه شيخ در رسائل تصريح مىكند كه حكم وضعى صبيان از حكم تكليفى فعلى مربوط به خود صبيان انتزاع نمىشود ، بلكه ضمان صبى - مثلًا - از حكم تعليقى صبيان يعنى مفاد « اذا بلغ وجب عليه الاداء »\r\n\r\n\r\n","description":"","footnote":"\r\n( 1 ) استاد - مد ظلّه - در اينجا اين بحث را مطرح كردند ولى به دليل طرح مجدّد اين بحث با تفصيل بيشتر در جلسه 365 از ذكر اين بحث در اينجا خوددارى كرديم .\r\n","page_name":" 3359 ","page_number":79},
  {"content":"\r\n\r\nانتزاع شده است اين قضيه شرطيه كه در زمان صغر هم موجود است و پس از بلوغ به فعليت مىرسد منشأ انتزاع حكم وضعى همچون ضمان مىباشد ، با توجه به اين امر مىگوييم : حديث رفع ، حكم تكليفى فعلى مربوط به صبيان را مرتفع مىسازد ، و رفع چنين حكم تكليفى ملازمه با رفع حكم تكليفى به نحو قضيه شرطيه و بالتبع حكم وضعى ضمان ندارد ، بنابراين هيچ گونه تهافتى بين مبناى اصولى شيخ انصارى و كلام ايشان در اينجا وجود ندارد . « 1 »\r\n\r\nج ) ادامه كلام شيخ انصارى درباره بطلان معاملات صبى :\r\nبراى اثبات بطلان معاملات صبى از جمله به رواياتى استدلال شده كه در آن جواز امر يتيم را متوقف بر بلوغ دانسته است يعنى قبل از بلوغ معاملات غير جايز و باطل است ، شيخ انصارى اين استدلال را نادرست مىداند ، چون مراد از جواز امر يتيم ، استقلال وى در معاملات است به گونه‌اى كه به اذن نيازمند نباشد ، بنابراين اگر\r\n\r\n\r\n","description":"","footnote":"\r\n( 1 ) ( توضيح بيشتر ) شيخ انصارى در رسائل در بحث استصحاب به تناسب به بحث حكم وضعى پرداخته مىگويد : المشهور . . . بل الّذى استقر عليه رأى المحققين . . . ان الخطاب الوضعى مرجعه الى الخطاب الشرعى . و ان كون الشىء سبباً لواجب هو الحكم بوجوب ذلك الواجب عند حصول ذلك الشىء ، فمعنى قولنا : « اتلاف الصبى سبب لضمانه » انّه يجب عليه غرامة المثل او القيمة اذا اجتمع فيه شرائط التكليف من البلوغ و العقل و اليسار و غيرها ، فاذا خاطب الشارع البالغ العاقل الموسر بقوله : « اغرم ما اتلفته فى حال صغرك » انتزع من هذا الخطاب معنى يعبر عنه بسببية الاتلاف للضمان ، و يقال انه ضامن ، بمعنى انّه يجب عليه الغرامة عند اجتماع شرائط التكليف ، و لم يدع احد ارجاع الحكم الوضعى الى التكليف الفعلى المنجز حال استناد الحكم الوضعى الى الشخص ، حتى يدفع ذلك بما ذكره بعض من عقل عن مراد النافين من انّه قد يتحقق الحكم الوضعى فى مورد غير قابل للحكم التكليفى ، كالصبى و النائم و شبههما ( رسائل ، ج 2 ، ص 601 ) .\r\nبه اين كلام اين اشكال شده كه اگر صبى مالى را اتلاف كرده و قبل از بلوغ از دنيا رفت از چه چيزى حكم وضعى ضمان انتزاع مىگردد . در پاسخ اين اشكال از جمله گفته شده كه حكم وضعى ، از تكليف بالغين همچون اولياء انتزاع مىگردد و به اين اشكال هم اين ايراد شده كه گاه بالغين هم هيچ تكليفى ندارند چون صبى هيچ مالى ندارد كه از مال وى ، عوض متلف داده شود ، اكنون مجال بحث بيشتر در اين زمينه نيست .\r\nاستاد - مد ظلّه - در كلام بالا به گونه‌اى ديگر پاسخ اشكال را مطرح كرده‌اند به اين بيان كه حكم وضعى ، از قضيه شرطية « اذا تحقق شرائط التكليف وجب دفع العوض » انتزاع مىگردد ، اين قضيه با عدم تحقق شرط ( به طور كلى ) هم صادق است ، كلام شيخ انصارى هم مىتواند به اين معنا حمل گردد .\r\n","page_name":" 3360 ","page_number":80},
  {"content":"\r\n\r\nمعامله صبى با اجازه ولى او بوده و يا تنها كار صبى اجراء صيغه معامله باشد ، اين روايات دليل بر بطلان آن نيست ، آرى اگر مراد از جواز امر ، اصل نفوذ معامله ( به صورت مهمله ) بود قهراً نفى اين امر قبل از بلوغ دليل بر مسلوب العباره بودن صبى بوده ، به گونه‌اى كه اذن ولى هم ثمره‌اى نداشت ، ولى مراد از جواز امر يتيم پس از بلوغ ، استقلال وى در كارها است ، شاهد اين امر هم اين است كه در برخى از اين روايات آمده است « الّا ان يكون سفيهاً » ، اگر مراد از جواز امر ، استقلال در معاملات نباشد اين استثناء معنا ندارد ، زيرا بىشك سفيه مسلوب العباره نيست و عقد وى با اجازه ولى صحيح مىباشد ، بنابراين ، اگر مراد از جواز امر ، اصل نفوذ معامله ( و لو به نحو موقوف بر اجازه ولى ) باشد ، اين امر در مورد سفيه هم صادق است و نبايد سفيه را استثناء مىكردند .\r\nشيخ انصارى در ادامه به بررسى روايات « عمد الصبى خطأ » و مانند آن پرداخته كه در جلسات آينده نقل و بررسى مىگردد . « * و السلام * »\r\n\r\n","description":"","footnote":"","page_name":" 3361 ","page_number":81},
  {"content":"\r\n\r\n\r\n14 / 8 / 1380 دوشنبه درس شمارهء ( 361 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبحث در حكم معاملات صبى بود ، براى بطلان به حديث شريف « عمد الصبى و خطأه واحد » و حديث أبو البخترى استدلال شده است ، در قسمت اول ، در اين جلسه تقريب مرحوم شيخ رحمه الله در دلالت حديث « عمد الصبى و خطأه واحد » بر بطلان معاملات صبى و پس از آن اشكالى را كه مرحوم آقاى خويى رحمه الله به شيخ كرده‌اند نقل كرده ، به بررسى كلام هر دو فقيه عظيم الشأن مىپردازيم .\r\nدر قسمت دوم به طرح روايت أبو البخترى كه در ذيل آن رفع قلم از صبى بيان شده پرداخته ، كلام مرحوم شيخ رحمه الله و مرحوم آقاى خويى رحمه الله در دلالت اين روايت بر بطلان معاملات صبى را بررسى مىكنيم . ان شاء الله تعالى .\r\n* * * \r\nالف ) بررسى ادلّه بطلان عقد صبى\r\n( حديث « عمد الصبى و خطاءه واحد » و « رفع القلم عن الصبى » ) :\r\n\r\n1 ) كلام مرحوم شيخ انصارى در مورد حديث « عمد الصبى و خطاءه واحد » :\r\nيكى از ادله‌اى كه مرحوم شيخ انصارى براى بطلان عقد صبى در كتاب « مكاسب » به آنها تمسك نموده است . رواياتى كه مىگويد « عمد الصبى و خطأه واحد » « 1 » ايشان مىفرمايند ، اين طايفهء از روايات دلالت مىكند بر اينكه هر عملى كه\r\n\r\n\r\n","description":"","footnote":"\r\n( 1 ) وسائل الشيعة 29 / 400 ، كتاب الديات باب 11 از ابواب العاقله ، ح 2 .\r\n","page_name":" 3362 ","page_number":82},
  {"content":"\r\n\r\nدر بالغين بين عمد و سهو آن از جهت حكم شرعى تفاوت وجود دارد ، در مورد صبى بين فعل عمدى و فعل سهوى آن تفاوتى وجود ندارد و افعال عمدى صبى نيز همان حكم افعال سهوى و غير عمدى بالغين را دارد و بنابراين همانطورى كه اگر اشخاص بالغ عقد بيع يا نكاح را سهواً انجام دهند اثرى بر عقد آنها مترتب نيست و آن عقد محكوم به بطلان است . همين طور اگر صبى عقدى را و لو از روى عمد هم انجام دهد اثرى بر عقود او مترتب نيست و همه آنها باطل است . و مرحوم شيخ نكته‌اى را نيز تذكر مىدهند و آن اين است كه مىفرمايند : اگر چه در بعضى از روايات مذكور پس از آن كه جمله « عقد الصبى خطاء يا عقد الصبى و خطأه واحد » ذكر شده است در ذيل آنها عبارت « تحمله العاقله » نيز آمده است كه با توجه به اين ذيل ، آن روايات مخصوص باب جنايات مىشوند و بنابراين نمىتوان در آنها به ساير ابواب ( مثل عقود ) تعدّى كرد ، و ليكن چون در بين اين دسته از اخبار ، رواياتى كه در آنها عبارت « تحمله العاقله » وجود ندارد هم هست لذا با تمسك به آن دسته از رواياتى كه عبارت ذيل را ندارد . مىتوان در همه افعال صبى از جمله عقود او نيز استدلال بر بطلان نمود [ براى تأييد اين مطلب مرحوم شيخ در ادامهء كلام خود ، اشاره‌اى به تمسك مرحوم شيخ طوسى در مبسوط و مرحوم ابن ادريس در سرائر به روايات فوق و براى عدم ثبوت كفاره براى صبى در صورت ارتكاب محظورات احرامى كه فقط در حال عمد كفاره دارد نموده‌اند 
  ] « 1 » و اين دو دسته ( رواياتى كه ذيل دارند و رواياتى كه ذيل ندارند ) چون مثبتين هستند لذا با يكديگر تنافى ندارند كه از باب حمل مطلق بر مقيد ، بخواهيم رواياتى كه ذيل دارند را حمل بر خصوص باب جنايات نماييم .\r\n\r\n\r\n","description":"","footnote":"\r\n( 1 ) كتاب المكاسب ، ج 3 ، ص 281 ، طبع كنگره .\r\n","page_name":" 3363 ","page_number":83},
  {"content":"\r\n\r\n\r\n2 ) اشكال مرحوم آقاى خويى رحمه الله به كلام مرحوم شيخ :\r\nاشكال اول :\r\nمرحوم آقاى خويى رحمه الله استدلال به روايات « عمد الصبى خطاء » را براى اثبات بطلان معاملات صبى ، تمام نمىدانند و اين روايات را مخصوص به باب جنايات مىدانند . ايشان مىفرمايند ؛ استفادهء اطلاق از روايات فوق هم به علت عدم وجود مقتضى براى اطلاق و هم به خاطر وجود مانع از انعقاد اطلاق ، صحيح نيست . امّا از جهت عدم تماميت مقتضى براى اطلاق بيان ايشان اين است ، مىفرمايند : دليل تنزيل كه شىء اى را نازل منزلهء شىء ديگرى قرار مىدهد . تارة أحد الوجودين را نازل منزلهء ديگرى قرار مىدهد يعنى در مقام اثبات احكام وجودى مترتب بر منزّل عليه ، براى منزَّل است و اين كار را بواسطهء اثبات موضوع تعبدى براى آن احكام انجام مىدهد مثل : « الطواف بالبيت صلاة » كه در مقام اثبات خصائص احكام شرعى مترتب بر صلاة براى طواف است و تارة دليل تنزيل در مقام نفى احكام و آثار از منزَّل است كه توسط نفى تعبدى موضوع ذى اثر اين كار را انجام مىدهد مثل اينكه بگويد « عمد الصبى ليس بعمد » يا يك موضوع وجودى را نازل منزلهء امرى عدمى قرار مىدهد مثلًا مىگويد « عمد الصبى كلا عمد »\r\nتفاوت ميان اين دو نحوه از تنزيل اين است كه در قسم اول غرض از دليل تنزيل اثبات آثار منزل عليه براى منزل است . پس منزل عليه بايد خود داراى آثار و احكامى باشد ، تا اينكه آن آثار براى منزَّل نيز ثابت شود . بخلاف قسم دوم از تنزيل كه در آن لازم نيست كه منزل عليه نيز داراى احكام ويژه‌اى باشد بلكه چون تنزيل در ناحيه رفع اثر و حكم از منزَّل است و فرض اين است كه اين غرض با نفى موضوع حاصل مىشود لذا در واقع تنزيل به لحاظ عدم اثر است و لازم نيست منزَّل عليه اثرى داشته باشد ( عبارت مرحوم آقاى خويى در اين قسمت اين چنين است\r\n« و السر في ذلك ان تنزيل شىء منزلة عدمه لا يقتضى وجود الأثر للمنزل عليه لكى يكون التنزيل باعتبار ذلك الأثر ، بل التنزيل هذا باعتبار عدم الاثر ، لاجل ان ما هو عدم النفع يُنزّل منزلة العدم ، و هذا بخلاف تنزيل احد الأمرين الوجودين منزلة صاحبه ، فان ذلك لا يتحقق الّا\r\n\r\n","description":"","footnote":"","page_name":" 3364 ","page_number":84},
  {"content":"\r\n\r\nبه لحاظ وجود الأثر للمنزل عليه » ) « 1 »\r\nبا اين مقدمه در ما نحن فيه نيز مرحوم آقاى خويى مىفرمايند ؛ ظاهر از ادله‌اى كه مىگويد : « عمد الصبى خطاءٌ يا عمد الصبى و خطأه واحد » اين است كه افعال عمدى صبى را نازل منزلهء آثار و مترتب بر افعال خطائى بالغين قرار داده است يعنى ظاهر از اين روايات اين است كه ناظر به اثبات آثار و احكام مترتب بر افعال خطائى بالغين ، براى افعال عمدى كودكان است ( قسم اول از تنزيل ) پس بايد ملاحظه كرد كه در چه جاهايى فعل خطايى بالغين - بخصوصه - موضوع براى حكم است ؟ آنچه كه معلوم است اين است كه امورى مثل عقد بيع يا عقد نكاح اگر به عنوان خطا صورت بگيرند هيچ اثرى بر آنها مترتب نيست . پس روايت « عمد الصبى و خطأه واحد » نمىتواند ناظر به اين موارد ( مواردى كه به عنوان خطا حكمى ثابت نيست ) باشد .\r\nبلى در ميان افعالى كه صورت خطاى آنها نيز داراى حكم خاصى است غير از باب جنايات موارد ديگرى نيز وجود دارد مثل اينكه ترك جزئى از نماز خطاءً موجب دو سجده سهو است يا در باب صيد در حال احرام ، اگر محرم به صورت خطايى و اشتباه نيز مرتكب صيد شود بايد كفارهء مخصوصى بپردازد . و ليكن با تأمل بيشتر معلوم مىشود كه مراد از « عمد الصبى و خطأه واحد » فقط خطاء در باب جنايات است و موارد ديگرى را شامل نمىشود زيرا در ساير موارد مثل ارتكاب اسباب سجدهء سهو و محرمات احرام ، سجدهء سهو و كفاره بر خود شخص خاطى مترتب شده‌اند يعنى اگر شخص بالغى از روى خطاء سلام نماز را بدهد يا مرتكب صيد در حال احرام شود وظيفه خودش سجده سهو يا كفاره است اما اگر خطا و اشتباه در اين موارد از صبى صادر شود بواسطهء حديث « رفع القلم عن الصبى » اين آثار نيز از صبى برداشته مىشود . و نيازى به روايت « عمد الصبى و خطأه واحد » براى رفع اين آثار نيست باقى مىماند آثارى كه بواسطه فعل خطائى بالغين براى غير خاطى ثابت مىشود . و\r\n\r\n\r\n","description":"","footnote":"\r\n( 1 ) مصباح الفقاهه 3 / 254 .\r\n","page_name":" 3365 ","page_number":85},
  {"content":"\r\n\r\nاين هم منحصر به باب جنايات است كه ديهء قتل خطايى بعهدهء عاقله است . در اين مورد است كه حديث « عمد الصبى و خطأه واحد » مىگويد اگر صبى قتل عمدى نيز مرتكب شد ، در حكم قتل غير عمد غير صبى است كه ديهء آن به عهده عاقله است .\r\nپس با اين توضيح معلوم گشت كه اين دسته از روايات مقتضى اطلاق و شمول نسبت به غير باب جنايات را ندارند . لذا نمىتوان بر بطلان عقد صبى به آنها استدلال نمود . « 1 » بله اگر دليل اين بود كه « عمد الصبى ليس بعمد يا كلا عمد » در اينجا چون غرض از تنزيل نفى اثر از منزَّل است لذا نيازى به اين نبود كه منزل عليه نيز داراى اثر باشد و بنابراين روايت مخصوص مواردى كه خطا در آن موضوع حكم است نمىشد ، بلكه بطور مطلق در همه افعال عمدى صبى ، حكم بطلان را ثابت مىكرد .\r\n\r\n3 ) پاسخ استاد مد ظله نسبت به اشكال فوق :\r\nاساس اشكال فوق مبنى بر اين است كه ايشان فرمودند ظاهر روايت « عمد الصبى و خطأه واحد » اثبات تمامى آثار مترتب بر افعال خطائى بالغين براى افعال عمدى كودكان است و همانطورى كه در مقدمهء كلامشان فرمودند ، در جايى كه غرض از تنزيل اثبات آثار براى منزَّل باشد بايد منزَّل عليه نيز داراى اثر باشد تا با تعبد به موضوع ، آن آثار بر منزَّل نيز بار شود . و در باب عقود . عقد خطائى بالغين موضوع براى اثرى نيست تا اينكه آن اثر را براى عقد عمدى صبى نيز ثابت بدانيم . پس منحصراً مورد روايات مخصوص به باب جنايات است .\r\nو ليكن به نظر ما اين بيان قابل مناقشه است زيرا ، اين طور نيست كه در باب عقود ، عقد خطايى بالغين موضوع براى هيچ اثرى نباشد بلكه عقد خطائى بالغين نيز موضوع براى اثرى است كه همانا عدم انعقاد و عدم صحت است . بله اين اثر\r\n\r\n\r\n","description":"","footnote":"\r\n( 1 ) مصباح الفقاهة 3 / 253 - 256 . اين اشكال بطور خيلى مختصر در كلمات مرحوم آقاى حكيم نيز آمده است ، مستمسك العروة 14 / 384 .\r\n","page_name":" 3366 ","page_number":86},
  {"content":"\r\n\r\nيك اثر اثباتى و وجودى نيست و ليكن دليلى نداريم كه بگوييم هرگاه شيء را نازل منزله شىء ديگرى در آثار قرار دادند حتماً آن آثار بايد از سنخ آثار وجودى باشد بلكه چون حكم به انعقاد معامله يا عدم انعقاد ( صحت و عدم صحت ) هر دو مربوط به شارع مىباشد وقتى شارع فرمود : اگر بالغى خطأ عقدى نمود منعقد نمىشود » ، عدم الانعقاد هم حكمى شرعى است لذا اگر در جائى فرمود افعال عمدى كودكان در حكم افعال خطائى بالغين است . مراد از آن حكم تنها احكام وجودى افعال خطائى نيست بلكه شامل احكام عدمى آن نيز مىشود و بالجملة چون كه عدم انعقاد و عدم صحت نيز از امور و احكام مرتبط به شارع‌اند ، اگر شارع مقدس فرمود « عمد الصبى و خطأه واحد » مىتوانيم بگوئيم مراد تمامى احكام مترتب بر افعال خطائى است وجودياً و عدمياً ( و اين معنائى خلاف ظاهر از دليل فوق نيست ) عقد عمدى صبى مانند عقد خطائى بالغين است و چون عقد خطائى بالغين منعقد نمىشود پس عقد صبى و لو با قصد و رضايت كامل هم باشد منعقد نمىشود . « 1 »\r\n\r\n4 ) اشكال دوم مرحوم آقاى خويى :\r\nاشكال دوم ايشان اين است كه بر فرض وجود مقتضى اطلاق و شمول حديث « عمد الصبى و خطأه واحد » نسبت به غير باب جنايات ، اين اطلاق مبتلا به مانع است و با ملاحظهء آن مانع نمىتوان حكم به اطلاق و شمول نمود ، و آن مانع عبارت از اين است كه اخذ به اطلاق اين روايت مخالف با ضرورت مذهب و موجب تأسيس فقه جديدى خواهد شد زيرا اگر قرار باشد مطلق افعال عمدى صبى در حكم افعال خطائى بالغين باشد لازم مىآيد كه اگر صبى عمداً مرتكب مبطلات روزه شد ، روزهء او باطل نباشد و همچنين اگر عمداً جزئى از نماز را ( غير از اركان ) ترك نمود .\r\n\r\n\r\n","description":"","footnote":"\r\n( 1 ) استاد مد ظله به بيان ديگرى اين روايت را مخصوص باب جنايات مىدانند و در جلسهء بعد خواهد آمد . ان شاء الله .\r\n","page_name":" 3367 ","page_number":87},
  {"content":"\r\n\r\nنمازش باطل نباشد ( يا مثلًا اگر عمداً طواف يا تقصير را در حجّ ترك نمايد ، حجّ او باطل نباشد و همچنين اگر عمداً هنگام ذبح تسميه نگويد ، ذبيحهء او حرام نباشد ( هكذا ) با اينكه مسلماً اين امور اگر به صورت عمدى از صبى صادر شوند موجب بطلان عمل او مىشود و حكم به صحت مستلزم تأسيس فقه جديدى است . پس نمىتوان قائل به وجود اطلاق در حديث عمد الصبى . . . » شد .\r\n\r\nنظر استاد مد ظله\r\nاين اشكال دوم به نظر ما نيز اشكال صحيح و واردى است . و كلام مرحوم آقاى خويى در اين قسمت تمام است .\r\n\r\n5 ) كلام مرحوم شيخ انصارى در مورد روايت أبو البخترى :\r\nمرحوم شيخ انصارى به مناسبت ذكر روايت « عمد الصبى و خطأه واحد » به نكته‌اى اشاره مىنمايند و آن اين است كه مىفرمايند اگر چه ما قبلًا در دلالت احاديث « رفع القلم عن الصبى » و مانند آن بر بطلان عقود صبى مناقشه كرديم و بر اساس سه اشكالى كه به دلالت اين احاديث وارد نموديم . دلالت آنها را نپذيرفتيم ، و ليكن در بين آن احاديث ، روايتى وجود دارد كه جملهء « رفع القلم عن الصبى » در ذيل عبارت « عمد الصبى خطأه » واقع شده است كه با توجّه به آن روايت مىتوان به حديث « رفع قلم » نيز براى بطلان عقود صبى ، تمسك نمود . قبل از توضيح مطلب مناسب است ، متن روايت مذكور را ذكر نماييم .\r\n« عبد الله بن جعفر فى قرب الأسناد عن علىّ بن السندى عن ابى البخترى عن جعفر ، عن أبيه ، عن على عليه السلام انه كان يقول ؛ فى المجنون و المعتوه الذي لا يفيق و الصبى الذي لم يبلغ : عمدهما خطاء تحمله العاقلة ، و قد رفع عنها القلم » محل شاهد جمله « و قد رفع عنهما ( المجنون و الصبى القلم » است كه بعد از جمله « عمد هما خطاء . . . » واقع شده است . مرحوم شيخ مىفرمايند جمله « و قد رفع عنهما القلم » جمله‌اى بىارتباط و اجنبى با كلام قبل\r\n\r\n","description":"","footnote":"","page_name":" 3368 ","page_number":88},
  {"content":"\r\n\r\nنيست و ارتباط با قبل به يكى از دو نحوه است يا به اين صورت است كه « علّت » براى اصل حكم يعنى « ثبوت ديه » بر عاقله است ، به اين معنا كه ، علت ثبوت حكم ديه بر عاقله اين است كه از صبى رفع قلم شده است و يا به اين نحو است كه « معلول » باشد براى جمله « عمدهما خطاء » يعنى علت اينكه از صبى رفع قلم شده است اين است كه عمد صبى خطا است و كأنّ ادراك صبى چون ادراك ضعيفى است و عمدش مرحلهء بسيار ناقصى از عمد و اختيار است لذا بخاطر اين علّت از او رفع قلم شده است . و على اىّ تقدير ( چه جمله « رفع عنهما القلم » علّت ما قبل باشد و چه معلول جملهء قبل باشد ) مراد از رفع قلم در اين روايت اعم از رفع عقوبت اخروية است و شامل رفع عقوبت دنيويّه كه عبارت است از قصاص و غرامت ديه ، نيز مىشود . پس با اين بيان ، روايت منحصر در رفع عقوبت اخرويّه نيست و اشكالات قبلى كه به مفاد روايت رفع قلم مىكرديم . وارد نيست . حال كه مرفوع در اين روايت اعم شد ، مرحوم شيخ مىفرمايند ما مىتوانيم از اين روايت چنين استفاده كنيم كه تمامى الزامات مالى كه صبى بر خود قرار مىدهد چه بواسطهء اقرار باشد مثل اينكه بر عليه و به زبان خود اقرار به مالى نمايد مثلًا بگويد به فلان كس هزار تومان بدهكار هستم و چه اينكه بواسطه عقد و معاوضه‌اى كه انجام داده است خود را ملزم به پرداخت ثمن يا مثمن نمايد . تمامى اين الزامات با توجه به جمله « و قد رفع عنهما القلم » در اين روايت مرفوع است . و طبق آن ، صبى در اين موارد نبايد مورد مؤاخذه ( اخروى و دنيوى ) قرار گيرد و معناى اين ، همان بطلان معاملات صبى است ، سپس مرحوم شيخ در اداء اين بيان اشكالى را طرح نموده و در صدد پاسخ از آن بر مىآيند . اما اشكال اين است كه مىفرمايند ممكن است كسى بگويد اگر مرفوع اعم از عقوبت اخرويّه شد و حتى عقوبتهاى دنيوى را نيز شامل شد و تمامى الزامات و اشتغالات ذمه‌اى كه براى صبى وجود دارد را نيز به حكم حديث رفع مرفوع بدانيم . لازمهء آن اين است كه در جائى كه صبى مال شخصى را اتلاف نمايد\r\n\r\n","description":"","footnote":"","page_name":" 3369 ","page_number":89},
  {"content":"\r\n\r\nبايد بگوئيد كه صبى ضامن نيست در حالى كه مشهور قريب به اتفاق قائل به ضامن بودن صبى در اين مورد هستند .\r\n\r\nپاسخ استاد مد ظله به اشكال\r\nقبل از اين كه به پاسخ مرحوم به پردازيم ، جوابى به نظر ما مىرسد و آن اين است كه اين اشكال را قطع نظر از اينكه قول بعدم ضمان مخالف مشهور است ، بنحو ديگرى نيز مىتوان طرح كرد و آن اين است كه بگوييم اگر مراد از مرفوع در اين روايت شامل عقوبت دنيويه نيز بشود هر چند لازمهء بدوى آن اين است كه در مورد اتلاف صبى ، وى ضامن نباشد و ليكن با توجّه به جملهء قبل يعنى « عمدهما خطاء » معلوم مىشود كه مراد از اين جمله مواردى است كه هر كدام يك از فعل عمدى و فعل خطائى در بالغين احكام متفاوت و مخصوص به خود را دارد و چنين افعالى اگر از صبى عمداً صادر شود در حكم فعل خطائى ديگران است . در حالى كه در مورد مسأله اتلاف فرقى بين اتلاف عمدى با اتلاف خطايى وجود ندارد . يعنى شخص بالغ نيز اگر مال ديگرى را خطاء نيز اتلاف نمايد ضامن است تا چه رسد به اتلاف عمدى و اگر رفع قلم ، ضمان اتلاف را هم بخواهد بر دارد با صدر روايت « عمدهما خطأ » كه حكم مترتب بر خطأ را اثبات كرده متناقض خواهد شد يعنى وقتى صدر روايت مىگويد « عمدهما خطأ » يعنى اگر اتلاف كرد ضامن است ، و اين صدر روايت مانع اطلاق « و قد رفع عنهما القلم » نسبت به رفع ضمان اتلاف مىشود .\r\nخلاصه اينكه ، مقتضاى « عمدهما خطاء » اين است كه اتلاف را شامل نشود و اين مانع عموميت « رفع عنهما القلم » نسبت به دنيويه اين است كه در صورت اتلاف ، صبى ضامن نباشد ضمان اتلاف مىشود .\r\n\r\nپاسخ مرحوم شيخ رحمه الله از اشكال :\r\n\r\n","description":"","footnote":"","page_name":" 3370 ","page_number":90},
  {"content":"\r\n\r\nمرحوم شيخ از اين اشكال چنين پاسخ مىدهند كه : اين اشكال وقتى بر بيان ما وارد است كه ما جملهء « و قد رفع عنهما القلم » را منحصراً علّت براى قبل بدانيم . و لكن ما گفتيم كه ارتباط اين جمله با ما قبل مىتواند بنحو معلوليت باشد يعنى علّت رفع قلم از صبى اين است كه قصد و اختيار او ضعيف است و عمد او در حكم فعل خطائى ديگران است . و اين علّت فقط شامل مواردى مىشود كه عمد و خطاء در بالغين از نظر حكم متفاوت باشد و از ابتداء مثل مسأله « اتلاف » كه بين عمد و خطاء آن در بالغين از جهت حكم تفاوتى نيست مشمول « عمدهما خطاء » نمىشود .\r\nبه بيانى ديگر : روايت مىگويد چون اختيار صبى ضعيف است ، قلمى كه براى عامه حكمى را نوشته از صبى برداشته شده و اين شامل ضمانات نمىشود چون ضمان بر خصوص عامه نوشته نشده است . پس خلاصه فرمايش مرحوم شيخ اين شد كه قسمت « رفع عنهما القلم » در روايت مذكور عامه است و تمامى عقوبات از جمله عقوبات و مؤاخذات دنيويّه را از صبى رفع مىنمايد و نتيجهء اين حرف ، بطلان عقود صبى است .\r\n\r\n6 ) اشكال مرحوم آقاى خويى به قسمتى از كلام مرحوم شيخ :\r\nمرحوم آقاى خويى به آن قسمت از كلام مرحوم شيخ كه فرمود يكى از احتمالات در وجه ارتباط جمله « و قد رفع عنهما القلم » با ما قبل ، اين است كه اين جمله علّت براى حكم ما قبل يعنى ثبوت ديه بر عاقله باشد .\r\nمرحوم آقاى خويى مىفرمايند : وجهى براى عليّت « رفع عنهما القلم » نسبت به ثبوت ديه بر عاقله وجود ندارد و هيچ نحوه عليتى ( نه شرعاً و نه عرفاً و عقلًا ) جملهء مزبور براى حكم ثبوت ديه بر عاقله ندارد . و مرحوم شيخ نيز نحوهء عليّت را توضيح نداده‌اند . « 1 »\r\n\r\n\r\n","description":"","footnote":"\r\n( 1 ) مصباح الفقاهه 3 / 257 .\r\n","page_name":" 3371 ","page_number":91},
  {"content":"\r\n\r\n\r\n7 ) پاسخ استاد مد ظله به اشكال مرحوم آقاى خويى :\r\nبه نظر ما اين اشكال به مرحوم شيخ وارد نيست و مىتوان رفع قلم را علت براى ثبوت ديه بر عاقله دانست و ليكن عليّت مع الواسطه نه بلا واسطه .\r\nبيان مطلب اين است كه ، چنانچه در معقول نيز گفته‌اند اگر چيزى علّت براى ملزوم بود مع الواسطه علّت براى لازم نيز هست يعنى اگر فرض كرديم شيء اى عليّت تحقق آتش است همان شيء علت براى به وجود آمدن حرارت نيز هست ولى با واسطه ، در ما نحن فيه نيز رفع قلم مستقيماً و بدون واسطه علت براى عدم حكم به قصاص و پرداخت ديه مىباشد و ليكن چون از نظر شرعى اين ملازمه ثابت شده است كه خون شخص مسلم هدر نيست و اگر مسلمانى كشته شد و بر قاتل نه قصاص ثابت بود نه ديه ( چون نه عمدى بوده است و نه شبه عمد ) در اين صورت وظيفه عاقلهء او است كه ديه را بپردازند . بر اين اساس حديث رفع اگر چه تنها قصاص و ديه را از قاتل رفع مىنمايد ( ملزوم ) ولى با توجه به ملازمهء فوق كه از جهت شرعى ثابت است ، مىتوان گفت كه حديث رفع علّت براى ثبوت ديه بر عاقله ( لازم ) نيز هست . و از اين جهت اشكالى به كلام مرحوم شيخ وارد نيست . « 1 »\r\n\r\n8 ) دو اشكال از استاد مد ظله به كلام مرحوم شيخ :\r\nبا اين حال به نظر ما دو اشكال به كلام مرحوم شيخ وارد است\r\nاولًا : اينكه مرحوم شيخ فرمودند نحوهء ارتباط جمله « و قد رفع عنهما القلم » با جمله قبل حتماً بايد به يكى از دو صورت عليتى يا معلولى باشد ، اين بيان تمام نيست و وجه ارتباط منحصر به آنچه شيخ بيان فرموده‌اند نيست . بلكه ممكن است\r\n\r\n\r\n","description":"","footnote":"\r\n( 1 ) اين جواب در خود كلام مرحوم آقاى خويى نيز آمده است ايشان پس از انكار عليت رفع قلم نسبت به حكم ثبوت ديه بر عاقله چنين مىفرمايند « غاية الامر : انه ثبت فى الشريعة المقدسة أن دم المسلم لا يذهب هدرا ، و من الظاهر أن هذا الحكم مع ما دل على ان عمد الصبى خطاء يلازم ثبوت دية الجناية الصادرة من الصبى على عاقلته » .\r\n","page_name":" 3372 ","page_number":92},
  {"content":"\r\n\r\nامام عليه السلام در مقام ذكر احكام مترتب بر افعال صبى باشند كه يكى از آنها اين است كه افعال عمدى او در حكم افعال خطايى ديگران است و ديگر اينكه از نظر مؤاخذه و عقوبت اخروى نيز چيزى بر عهدهء او نيست و به عبارت بهتر وجه ارتباط اين جمله با ما قبل ممكن است به اين نحو باشد كه هر دو ، يعنى چه جمله « عمدهما خطاء » و چه « و قد رفع عنهما القلم » معلول امر سومى كه مثلًا ضعف ادراك و نقص در افعال صبى است باشد يعنى چون ادراكات صبى ، ادراكاتى ضعيف و ناقص است لذا در باب جنايات قصاص و ديه بر عهدهء خودش نمىآيد و در روز قيامت نيز مورد مؤاخذه قرار نمىگيرد .\r\nو ثانياً : - كه اشكال عمده همين است - مرحوم شيخ فرمودند ، اگر چه ظاهر اوّلى از حديث رفع قلم ، رفع مؤاخذه اخروى است و ليكن چون در اين روايت ( روايت ابى البخترى ) در مورد رفع قصاص و ديه تطبيق شده است ، چنين مىفهميم كه در اين روايت ، حديث رفع قلم منحصر به رفع عقوبت اخروى نيست و شامل رفع مؤاخذه و عقوبت دنيوى نيز مىشود ، پس مىتوان اين چنين نتيجه گرفت كه تمامى الزاماتى كه صبى براى خود قرار مىدهد چه بواسطهء اقرار باشد يا بواسطهء عقد معاوضى نيز از او مرفوع است و مورد مؤاخذه نيست .\r\nاشكال ما اين است كه اگر قرار باشد رفع مؤاخذه را اعم از مؤاخذه اخروى بدانيم و بگوييم شامل رفع مؤاخذه دنيوى نيز مىشود ولى نمىتوان دايرهء آن را آنچنان وسيع قرار دهيم كه حتى شامل الزاماتى كه صبى بواسطهء عقد و معاوضه براى خود قرار مىدهد نيز بشود و به بيان ديگر فرق است بين رفع مؤاخذهء قصاص يا ديه از صبى با رفع الزامات ناشى از عقود معاوضى در مورد جنايات چون قصاص يا ديه واقعاً يك نحوه عقوبت و مؤاخذه بر صبى است مىتوانيم بگوئيم از صبى برداشته شده است ولى در مورد معامله ، خصوصاً معامله‌اى كه ولىّ صبى آن را به صلاح او مىداند و در آن معامله ، صبى سود نيز نموده است . مثلًا در مقابل صد تومانى كه از\r\n\r\n","description":"","footnote":"","page_name":" 3373 ","page_number":93},
  {"content":"\r\n\r\nدست او رفته است ، بيشتر از آن مقدار براى او تدارك شده است . نمىتوان گفت كه الزام صبى به پرداخت آن صد تومان نوعى مؤاخذه بر او است و به واسطهء حديث رفع قلم آن را بر مىداريم . به خلاف مورد جنايات كه در مقابل قصاص و ديه ، چيزى نصيب صبى نمىشود . و به عبارت ديگر : حديث رفع ، امتنانى است و امتنان مخصوص مواردى است كه اگر رفع نباشد يك نحو تضييقى براى صبى باشد و در معاملاتى كه صبى انجام مىدهد هر چند يكى از عوضين از كيسهء او مىرود ولى بلا عوض كه نيست بلكه عوض آن در ملكيت صبى وارد مىشود ، صحت اين عقد و الزام صبى به ترتيب اثر صحت بر چنين عقدى ، تضييقى بر صبى نيست تا رفع آن امتنانى بوده با حديث رفع صحت چنين عقدى را بر داريم .\r\nبله در مورد اقرار بر نفس ، حرف شيخ رحمه الله تمام است و در آنجا مىتوان گفت كه اگر صبى بر ضرر خود اقرار به مالى نمايد حديث رفع آن الزام را بر مىدارد . ادامه بحث را در جلسهء آينده دنبال خواهيم كرد .\r\n« * و السلام * »\r\n\r\n","description":"","footnote":"","page_name":" 3374 ","page_number":94},
  {"content":"\r\n\r\n\r\n15 / 8 / 1380 سه‌شنبه درس شمارهء ( 362 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، ابتدا تتمه‌اى در مورد روايات « عمد الصبى خطاءٌ » بيان مىكنيم و اختصاص آنها به باب جنايات را تقويت مىكنيم . سپس به بررسى فرمايش مرحوم آقاى خمينى در مورد جمع بين روايات خاصه در مورد حدّ رفع حجر از صبىّ مىپردازيم و در نهايت ، اعتبار مجموع الامرين ( بلوغ و رشد ) را در نفوذ معاملات صبى نتيجه مىگيريم .\r\n* * * \r\nالف ) ادامه بررسى روايات « عمد الصبى خطاء » :\r\n\r\n1 ) بيان آقاى خويى رحمه الله در مورد اختصاص روايات « عمد الصبى خطاء » به باب جنايات :\r\nمرحوم آقاى خويى در مصباح الفقاهه فرمودند : روايات عمد الصبى خطاءٌ اختصاص به باب جنايات و ديات دارند چون در فقه فقط دو جا داريم كه خطاء منشأ اثر باشد : يكى باب جنايات و ديگرى سهو در نماز و برخى از محرمات احرام ، اما چون سهو در نماز ، تكليفى براى خود شخص خاطى مىآورد و حديث رفع قلم تكاليف را از صبى برداشته است ، لذا روايات عمد الصبى خطاءٌ منحصراً ناظر به موردى هستند كه خطاى شخص بالغ تكليفى متوجّه ديگران مىكند و اين روايات ، عمد صبى را به چنين خطايى تنزيل كرده‌اند و اين مورد نيست مگر باب جنايات و ديات .\r\n\r\n","description":"","footnote":"","page_name":" 3375 ","page_number":95},
  {"content":"\r\n\r\n\r\n2 ) اشكال استاد مد ظلّه به بيان آقاى خويى رحمه الله :\r\nدر اينجا امر دائر است بين اينكه يكى از اين دو تصرّف را بكنيم : يا آنطور كه آقاى خويى رحمه الله فرموده از اطلاق عمد الصبى خطاءٌ رفع يد كنيم و آن را منحصر به باب ديات بدانيم به اين دليل كه روايت رفع القلم عن الصبى حكم سهو در نماز و در محرمات احرام را از صبى برداشته است . يعنى اگر صبى در نماز عمداً سلام داد يا عمداً برخى از محرمات احرام را مرتكب شد ، اين عملش تكليفى بر او ايجاد نمىكند پس در اين دو باب عمل عمدى صبى حكم خطائى را ندارد تا موجب سجدهء سهو در نماز يا موجب كفاره در باب حج شود و لازمهء اخذ به اطلاق حديث رفع ، رفع يد از اطلاق « عمد الصبى خطأ » در اين موارد است . و يا اينكه حديث رفع القلم را تقييد بكنيم و بگوييم اختصاص به رفع مؤاخذه يا احكام تكليفيه دارد و احكام وضعيه را شامل نمىشود و در نتيجه ، روايت عمد الصبى خطاءٌ را به اطلاق خود حفظ كنيم و آن را شامل هر دو مورد يعنى باب ديات و باب سهو در نماز بدانيم و چون آقاى خويى رحمه الله وجهى براى تقديم احتمال اول ذكر نكرده‌اند نمىتوانيم با ايشان موافقت كنيم و اگر به خاطر ترديد در احد التصرفين قائل به اجمال حديث رفع القلم بشويم طبق مبانى قوم كه آقاى خويى هم قبول دارند بايد به عمومات و اطلاقات احكام اوليه اخذ كنيم كه اقتضا مىكنند تكاليف عام باشند الّا ما خرج بالدليل پس حكم سهو در نماز مثل تعين سجدهء سهو را بايد شامل صبى هم بگيريم .\r\n\r\n3 ) بيان استاد مد ظلّه در مورد اختصاص روايات عمد الصبى خطأ به باب جنايات :\r\nبه نظر ما با بيان ديگرى مىتوان اثبات كرد كه روايات « عمد الصبيان خطا يحمل على العاقلة » « 1 » يا « عمد الصبى و خطأه واحد » « 2 » اختصاص به باب جنايات و ديات دارند و اطلاقى نسبت به ساير موارد ندارند و آن بيان اين است كه اگر اين روايات را\r\n\r\n\r\n","description":"","footnote":"\r\n1 و 2 - ( وسائل 29 / 400 ، كتاب الديات ، ابواب العاقله ، باب 11 ، ح 1 و 2 ) .\r\n","page_name":" 3376 ","page_number":96},
  {"content":"\r\n\r\nبه دست عرف بدهيم از كلمهء خطاء يك معنى مىفهمند يعنى عرفاً بسيار بعيد است كه خطاء در يك روايت به يك معنى و در روايتى ديگر به معناى ديگر استعمال شده باشد و در رواياتى كه « عمد الصبى خطاءٌ تحمله العاقله » وارد شده يعنى خطاى بالمعنى الاخص ( مقابل عمد و شبه عمد ) اراده شده است ، در رواياتى كه اين ذيل ( تحمله العاقله ) را ندارد نيز بايد خطاى بالمعنى الاخص اراده شده باشد نه خطاى بالمعنى الاعم ( مقابل عمد ) و معلوم است كه خطاى بالمعنى الاخص يك معنايى است كه اختصاص به باب ديات و جنايات دارد چون غير از آنجا در هيچ جاى فقه نيست كه براى عمد و شبه عمد احكام متفاوت ثابت شده باشد . و اينكه محدّثين و فقهاء اين دسته از روايات را در باب ديات مطرح كرده‌اند شايد نكته‌اش همين است كه خطاى بالمعنى الاخص از اين روايات فهميده‌اند . بنابراين نمىتوان با استناد به روايات عمد الصبى خطاء ، بطلان عقود صبى در ما نحن فيه را اثبات كرد .\r\n\r\nب ) بررسى فرمايش مرحوم آقاى خمينى قدس سرّه :\r\n\r\n1 ) بيان آقاى خمينى در جمع ما بين روايات :\r\nمرحوم آقاى خمينى روايات مربوط به عقد و صبى را به طور مستوفى بحث كرده‌اند . ايشان مىفرمايند روايات چهار دسته‌اند :\r\n1 - رواياتى كه حد را بلوغ قرار داده‌اند و از نظر حصول رشد اطلاق دارند ، مانند :\r\nروايت حمران عن ابى جعفر عليه السلام . . . الغلام لا يجوز امره فى الشراء و البيع و لا يخرج عن اليتم حتى يبلغ خمس عشرة سنة او يحتلم او يشعر أو ينبت قبل ذلك » « 1 »\r\n2 - رواياتى كه رشد را معيار قرار داده است ، مانند روايت اصبغ بن نباته عن\r\n\r\n\r\n","description":"","footnote":"\r\n( 1 ) وسائل ، 18 / 410 - كتاب الحجر - باب 2 ، ح 1 .\r\n","page_name":" 3377 ","page_number":97},
  {"content":"\r\n\r\nامير المؤمنين عليه السلام « انه قضى ان يحجر على الغلام المفسد حتى يعقل » « 1 »\r\n3 - رواياتى كه حدّ رفع حجر را أحد الأمرين ( من الرشد و البلوغ ) قرار داده است مانند صحيحهء عيص بن القاسم عن ابى عبد الله عليه السلام « قال : سألته عن اليتيمة متى يدفع اليها مالها ؟ قال : « اذا علمت أنها لا تفسد و لا تضيّع » فسألته ان كانت قد زوّجت ؟ فقال : « اذا زوّجت فقد انقطع ملك الوصى عنها » « 2 » .\r\n4 - رواياتى كه مجموع الامرين را حدّ انقطاع يتم قرار داده است : مانند صحيحهء هشام عن ابى عبد الله عليه السلام : قال : « انقطاع يتم اليتيم بالاحتلام و هو اشده و ان احتلم و لم يؤنس منه رشده و كان سفيهاً او ضعيفاً فليمسك عنه وليّه ماله » « 3 »\r\nايشان مىفرمايد : جمع ما بين روايات دسته اولى و ثانيه با دو دسته اخير از باب حمل مطلق بر مقيّد است و تعيّن اين حمل روشن است . اما نسبت به جمع بين دسته سوم و چهارم مىفرمايند : اين قدرى مشكل‌تر است ، و به نظر مىرسد كه چون دسته سوم ظهور در اعتبار أحد الأمرين دارد در حالى كه دسته چهارم صريح در اعتبار مجموع الامرين است ، لذا به واسطه صراحت دسته چهارم از ظهور دسته سوم رفع يد مىكنيم و در نتيجه ، مجموع الامرين را معيار رفع حجر صبى مىدانيم .\r\nعلاوه بر اينكه آيه شريفه نيز مفيد مجموع الامرين است و بر فرض تعارض دسته سوم و چهارم ، آيه مرجّح دسته چهارم خواهد بود .\r\n\r\n2 ) بيان استاد مد ظلّه :\r\n\r\n\r\n","description":"","footnote":"\r\n1 و 2 - / وسائل ، 18 / 410 - كتاب الحجر - باب 1 ، ح 4 و 3 .\r\n( 3 ) وسائل ، 18 / 410 - كتاب الحجر - باب 1 ، ح 1 .\r\n","page_name":" 3378 ","page_number":98},
  {"content":"\r\n\r\nاينكه مرحوم آقاى خمينى جمع بين روايات دسته اول و دوم با روايات دسته سوم و چهارم را از باب حمل مطلق بر مقيّد دانسته‌اند در مورد دسته چهارم درست است چون دسته اول و دوم را مطلق مىگيريم و دسته چهارم را كه مجموع الأمرين را معتبر دانسته مقيّد آن مطلقات مىگيريم . اما تعبير مطلق و مقيد در مورد دسته سوم كه أحد الأمرين را معتبر دانسته ، تعبير درستى نيست . تعبير صحيح اين است كه بگوييم از ظهور روايات دسته اول و دوم در تعيين رفع يد مىكنيم و آنها را حمل بر تخيير مىكنيم ، چون دسته سوم قرينه مىشود بر اينكه ذكر بلوغ يا رشد در دسته اول و دوم از باب مثال است همانطور كه در بحث « اذا خفى الاذان فقصّر » و « اذا خفى الجدران فقصّر » معمول آقايان و احتمالًا خود آقاى خمينى رحمه الله هم حمل بر تخيير مىكنند و از خصوصيت هر يك رفع يد مىكنند و آن را حمل بر مثال مىنمايند .\r\nالبته به نظر ما اين چهار دسته اصلًا تعارضى با هم ندارند چون دسته اول و دوم اصلًا در مقام بيان سببيّت براى رفع حجر نيستند تا ظهور در كفايت رشد يا كفايت بلوغ داشته باشند بلكه صرفاً در مقام بيان شرطيت رشد يا بلوغ در رفع حجر هستند لذا هيچ منافاتى با روايات مجموع الامرين ندارند تا نياز به جمع بين روايات داشته باشيم . به عبارتى ديگر ، طائفه اول ، شرط لازم رفع حجر را بيان مىفرمايد و مىگويد صبى محجور است و براى رفع حجر لازم است كه بالغ شود اما اين كه بلوغ كافى است يا علاوه بر بلوغ ، تحقق رشد نيز لازم است يا خير ، ساكت است و همچنين طائفه دوم مىگفت صبى غير رشد ( غلام مفسد ) محجور است براى رفع حجر رشد لازم است اما از اين جهت كه رشد كافى است يا ضميمه شدن بلوغ هم لازم است سكوت دارد . پس بين خود اين دو طائفه و بين اينها و طائفه چهارم تنافى نيست و ممكن است مجموع الامرين لازم باشد به تقريبى ديگر مىتوان گفت :\r\nطائفه اول مىگويد صباوت حجر مىآورد و براى رفع حجر بايد به سن بلوغ برسد تا حجرى كه از ناحيهء صغر آمده رفع شود و اين منافات ندارد كه به جهت عدم رشد ، محجور باشد و همچنين طائفه دوم مىگويد مفسد بودن ( عدم رشد ) حجر مىآورد و براى رفع حجر لازم است كه به حدّ رشد برسد و اين منافات ندارد كه اگر به جهت ديگرى ( مانند صباوت ) هم محجور بود بايد آن جهت نيز مرتفع گردد .\r\n\r\n","description":"","footnote":"","page_name":" 3379 ","page_number":99},
  {"content":"\r\n\r\nان قلت : طائفه دوم در مورد بچهء غير رشيد گفته حجر او تا زمان « رشد » ادامه دارد ، يعنى اگر به حدّ رشد رسيد حجرى كه از ناحيهء « بچه غير رشيد » بودن آمده بود مرتفع مىگردد هر چند هنوز صباوتش باقى باشد .\r\nقلت : در روايت صبى بودن فرض نشده ، آنچه كه در روايت آمده « غلام مفسد » است و غلام يعنى كم سن و سال ، و ملازم با عدم بلوغ نيست و لذا نفس غلام بودن موجب حجر قرار داده نشده بلكه مقيد به مفسد بودن شده است . نظير اينكه گفته شده :  « وَ إِذا حَلَلْتُمْ فَاصْطادُوا »  اين دلالت بر سببيّت خروجى از احرام بر حليت صيد ندارد تا در نتيجه بگوييم با خروج از احرام ، صيد مطلقاً حلال مىشود و لو در حرم باشد يا صيد لهوى باشد ، اين ناظر به اين جهات نيست و فقط دالّ بر شرطيت است يعنى خروج از احرام شرط لازم جواز صيد است و اين منافات ندارد با اينكه جواز صيد شرايط ديگرى نيز داشته باشد بلكه مىگويد حرمتى كه از ناحيهء احرام آمده بود مرتفع مىگردد . همين بيان در جاهاى ديگر هم مىآيد . مثل  « فَإِذا تَطَهَّرْنَ فَأْتُوهُنَّ مِنْ حَيْثُ أَمَرَكُمُ اللَّهُ »  كه خروج از حيض را شرط جواز وطى و نه سبب آن قرار داده است يعنى بعد از خروج از حيض ، آن حرمتى كه از ناحيهء حيض آمده بود ، مرتفع مىگردد ، حدوثاً و بقاءً دائر مدار حيض بوده است يا « لا صلاة الّا بطهور » كه دلالت بر شرطيت طهارت دارد نه سببيت آن . اما نسبت به روايت دسته سوم كه راوى سؤال كرده بود : « اليتيمة متى يدفع اليها مالها » و حضرت در جواب مىفرمايد : « اذا علمت انّها لا تفسد و لا تضيّع . قال : فان زوّجت قال : اذا زوّجت فقد انقطع ملك الوصىّ عينها » .\r\nمرحوم آقاى خمينى مىفرمايد : مراد از « زوّجت » تزويج فعلى نيست ، چون ازدواج هيچ خصوصيتى ندارد . بلكه اين تعبير كنايه از رسيدن به حدّ بلوغ است و اما اينكه كنايه از رشد باشد احتمالش را نمىدهيم چون در سؤال و جواب قبلى ، امام عليه السلام حكم رشد را بيان كرده‌اند و تكرار مطلب سابق معنى ندارد . لذا ايشان مفاد اين روايت را اعتبار أحد الأمرين دانسته‌اند و آنگاه جمعاً بين الأدلّه اعتبار مجموع الامرين را نتيجه گرفته‌اند .\r\n\r\n","description":"","footnote":"","page_name":" 3380 ","page_number":100},
  {"content":"\r\n\r\nالبته ظاهر فرمايش ايشان اشكال واضحى دارد و بايد توجيه شود چون كنايه به معنى ذكر لازم و ارادهء ملزوم در لازمى صحيح است كه غالباً با ملزوم همراه باشد مثلًا در « زيدٌ كثير الرّماد » كنايه در صورتى است كه كثرت رماد به طور غالب همراه با سخاوت باشد و در ما نحن فيه چنين نيست كه تزويج دختر غالباً با رسيدن به اول بلوغ باشد . ( تا از ذكر « زوّجت » ارادهء رسيدن به حدّ بلوغ بكنيم ) بلكه به ندرت اتفاق مىافتد كه دختر نُه ساله‌اى كه تازه به بلوغ رسيده ازدواج كرده باشد . پس مقصود ايشان بايد اين باشد كه « اذا زوّجت . . . » به اين معنى كه ازدواج دخترها معمولًا بدون بلوغ محقّق نمىشود چون تزويج قبل از بلوغ نادر است . كانّه حضرت مىخواهند بفرمايند : كسى كه ازدواج كرده به اعتبار اينكه خودش بالغ است ، اختيار اموال خودش را دارد . ولى على رغم اين توجيهى كه كرديم به نظر نمىرسد استعمال كنايى « اذا زوّجت » در چنين معنايى متعارف باشد . در عرف فعلى ما كه متعارف نيست و در لسان روايات هم با چنين استعمالى برخورد نكرديم . كه به جاى بلوغ تعبير ازدواج به كار ببرند .\r\nبه نظر ما « اذا زوّجت » را مىتوان به همان معنى ظاهرش حمل كرد . يعنى روايت بخواهد بگويد دخترى كه ازدواج كرده و به خانهء شوهر رفته ملك و اختيار دارى و ولايت وصىّ از او منقطع مىشود يعنى اشخاص ديگر در كار او مداخله نكنند چون بعد از ازدواج ، ولايت و سرپرستى او منتقل به شوهر مىشود و چنين مضمونى فى الجمله در روايات ديگر وجود دارد كه مثلًا تعبير شده زن و لو زن كامل و واجد شرايط باشد ، « لا صدقة فى مالها الّا باذن زوجها » . حال اگر در آنجا حمل بر حكم اخلاقى شود مانعى ندارد در ما نحن فيه بگوييم شارع نخواسته پس از ازدواج دختر ديگران در امور او دخالت كنند چرا كه ممكن است مشكلاتى به همراه داشته باشد ، بلكه اختيار او را به شوهر واگذار كرده است . و بر فرض اينكه مطمئن باشيم اين معنى صحيح نيست ظاهراً اشكالى ندارد كه « اذا زوّجت » را امارهء رشد بگيريم و\r\n\r\n","description":"","footnote":"","page_name":" 3381 ","page_number":101},
  {"content":"\r\n\r\nاينكه مرحوم آقاى خمينى رحمه الله فرموده‌اند تكرار لازم مىآيد ، تمام نيست چون در جملهء قبلى حضرت فرمود : « اذا علمت انّها لا تفسد و لا تضيّع » يعنى وقتى علم به رشد او پيدا كردى اموالش را به او بدهيد . لذا براى راوى اين سؤال پيش آمده كه اگر علم به رشد دختر نداشته باشيم اما دخترى است كه در سنّ چهارده ، پانزده سالگى است كه متعارف دخترها ازدواج مىكنند ( طبق معنى مختار آقاى خمينى رحمه الله ) آيا مىتوان اموالش را به او داد ؟ حضرت در جواب اين سؤال مىفرمايد : بودن دختر در سنّ ازدواجهاى متعارف ، امارهء رشد او است . بنابراين ، روايت متضمّن هيچ تكرارى نيست .\r\n\r\n3 ) جمع ما بين روايات به نظر استاد مدّ ظله :\r\nبنابر آنچه گذشت ، روايات دستهء اول و دوم فقط دلالت بر شرطيت مىكنند و جمع بين اين دو دسته اقتضا مىكند كه مجموع الامرين يعنى هم بلوغ و هم رشد معتبر باشد . روايت دسته چهارم هم كه صريح در اعتبار مجموع الامرين است .\r\nمىماند همين روايت دسته سوم كه جمعاً بين الروايات هم صدر آن و هم ذيل آن را حمل مىكنيم بر فرض متعارف كه بلوغ و رشد هر دو حاصل است ، يعنى آنجايى كه مىگويد : « اذا علمت انّها لا تفسد و لا تضيّع » ناظر است به فرض متعارف چون دخترى كه به حدّ رشد رسيده معمولًا به بلوغ هم رسيده است و آنجايى هم كه مىگويد : « اذا زوّجت » حمل بر فرض متعارف مىشود كه شخص متزوّج معمولًا هم بالغ و هم رشيد است . اكنون به توضيح روايات باب مىپردازيم :\r\n- عن ابى جعفر عليه السلام فى حديثٍ قال : « انّ الجارية ليست مثل الغلام . انّ الجارية اذا تزوّجت و دُخل بها و لها تسع سنين ذهب عنها اليتم و دفع اليها مالها و جاز أمرها فى الشراء و البيع و اقيمت عليها الحدود التامّة و اخذت لها و بها . قال : و الغلام لا يجوز أمره فى الشراء و البيع و لا يخرج عن اليتم حتى يبلغ خمس عشرة سنة او يحتلم أو يشعر او يُنبت قبل ذلك » .\r\n\r\n","description":"","footnote":"","page_name":" 3382 ","page_number":102},
  {"content":"\r\n\r\nاين روايت مىخواهد بين غلام و جاريه تفصيل بدهد و فقط در مقام بيان اشتراط بلوغ است و نمىخواهد بگويد شرط ديگرى در كار نيست مثل اينكه گفته شود :\r\nمحرم با غير محرم تفاوت دارد ؛ محرم نبايد صيد كند مگر زمانى كه از احرام خارج شود . معنى اين جمله اين نيست كه جواز صيد هيچ شرط ديگرى غير از خروج از احرام ندارد . همچنين اگر گفته شود : كسى كه قصد چهار فرسخ كرده نمازش قصر است ، اين جمله فقط مفيد شرطيت است و منافاتى با اعتبار شرايط ديگر ندارد .\r\nدر ضمن ، تعبير « و دُخل بها » چون مىدانيم نفس دخول موضوعيت ندارد ، احتمالًا به اين معنى است كه دختر به حدّى رسيده كه شرعاً صلاحيت دخول داشته باشد و شايد هم اين تعبير كنايه از رشد باشد از اين باب كه منظور از دخول به جاريه ، فرستادن او به خانهء شوهر باشد چون معلوم است كه جاريه را تا زمانى كه به درك و رشد كافى نرسد به خانهء شوهر نمىفرستند .\r\n- روايت اصبغ بن نباته عن امير المؤمنين عليه السلام انّه قضى أن يحجر على الغلام المفسد حتى يعقل .\r\nاين روايت هم عقل معاملاتى يعنى رشد را به عنوان شرط ذكر كرده است نه به عنوان سبب . لذا منافاتى با اعتبار شرط ديگر ( بلوغ ) ندارد . در ضمن ، غلام مفهوماً انحصار به صبى غير بالغ ندارد و شامل بالغ هم مىشود .\r\n- روايت صحيحهء عيص كه مرحوم آقاى خمينى آن را دليل بر اعتبار احد الامرين مىدانست و ما بحثش را كرديم : « قال : سألته عن اليتيمه متى يدفع اليها مالها الحديث » .\r\n- روايت دالّ بر اعتبار مجموع الأمرين : صحيحه هشام عن ابى عبد الله عليه السلام قال : انقطاع يتم اليتيم بالاحتلام و هو أشدّه و ان احتلم و لم يؤنس منه رشده و كان سفيهاً او ضعيفاً فليمسك عنه وليّه مالُهُ »\r\nذيل اين روايت مىگويد : كسى كه به حدّ بلوغ رسيده است اگر سفيه باشد يا رشد مالى نداشته باشد اموالش به او داده نمىشود و محجور است .\r\n\r\n","description":"","footnote":"","page_name":" 3383 ","page_number":103},
  {"content":"\r\n\r\n- روايت ابى بصير عن ابى عبد الله عليه السلام : « قال : سألته عن يتيمٍ قد قرء القرآن و ليس بعقله بأس و له مالٌ على يد رجلٍ فأراد الذي عنده المال أن يعمل به مضاربةً فأذن له الغلام . فقال : لا يصلح له انْ يعمل به حتى يحتلم و يدفع اليه ماله و ان احتلم و لم يكن له عقل لم يدفع اليه شىءٌ ابداً » اين روايت هم مجموع الامرين را معتبر دانسته است .\r\nپس از مجموع روايات ، اعتبار مجموع الامرين يعنى هم بلوغ و هم رشد استفاده مىشود و آيه قرآن هم موافق همين مطلب است و الله العالم .\r\n« و السلام »\r\n\r\n","description":"","footnote":"","page_name":" 3384 ","page_number":104},
  {"content":"\r\n\r\n\r\n16 / 8 / 1380 چهارشنبه درس شمارهء ( 363 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبحث در حدّ رفع حجر از صبى بود ، گفته شد روايات مختلفى در تعيين حدّ رفع حجر هست برخى « بلوغ » و برخى « رشد » و دسته‌اى « احد الامرين » و دسته چهارمى « مجموع الامرين » را معيار رفع حجر قرار داده‌اند ؛ جمع بين اين‌ها چگونه است ؟\r\nنتيجهء بحث قبل اين بود كه مجموع الامرين معيار است . در اين جلسه ، به دنبال همان بحث گذشته ، ابتدا نظر استاد مد ظلّه در مورد حكم تعدد شرط و اتحاد جزاء مطرح مىشود و سپس چند استدراك از مباحث قبل و نكاتى در مورد روايات « عمد الصبى خطا » و « رفع القلم عن الصبى » مورد بحث قرار خواهد گرفت .\r\n* * * بحث در اين بود معاملات صبى نافذ نيست ، صبى چه موقع از حجر بيرون مىآيد ؟ گفته شد روايات اين باب مختلف است . دسته‌اى حدّ رفع حجر را بلوغ و دسته‌اى رشد و دسته‌اى احد الامرين و برخى از روايات مجموع الامرين را معيار قرار داده است .\r\nيك روايت مىفرمايد « لا يخرج عن اليتم حتى يبلغ خمس عشرة سنة او يحتلم أو يشعر أو ينبت قبل ذلك » روايتى ديگر مىفرمايد : « قضى ان يحجر على الغلام المفسد حتى يعقل » روايت اول رفع حجر را بر بلوغ و روايت دوم آن را بر رشد معلّق كرده است ، جمع بين اينها چگونه است ؟\r\n\r\n","description":"","footnote":"","page_name":" 3385 ","page_number":105},
  {"content":"\r\n\r\n\r\n1 ) حكم تعدّد شرط و اتحاد جزاء :\r\nاگر دو قضيه شرطيه داشته باشيم كه يك حكم را معلّق بر دو شرط مختلف كرده باشند چطور بايد بين آنها جمع كنيم ؟ مثلًا اگر گفته شود : « ان جاءك زيدٌ فاكرمه » و از طرف ديگر گفته شود : « ان علّمك القرآن فاكرمه » بنابر قول مفهوم در جمله شرطيه چطور بين اين دو قضيه جمع كنيم ؟\r\nجمع اول اين است كه منطوق دو قضيه را تقييد بزنيم و بگوييم : « ان جاءك زيدٌ و علّمك القرآن فاكرمه » يعنى در واقع مجموع الامرين را شرط حكم قرار دهيم .\r\nجمع دوم كه در بعضى از كتابها مطرح شده اين است كه اطلاق مفهوم هر يك از دو قضيه را به منطوق ديگرى تقييد بزنيم . بنابراين ، اطلاق مفهوم جملهء اول يعنى « ان لم يجئك زيدٌ فلا يجب اكرامه » مقيّد مىشود به اينكه اگر تعليم قرآن كرد ، اكرام واجب است و همينطور اطلاق مفهوم قضيّه دوم مقيّد مىشود به منطوق قضيه اول و نتيجه اين مىشود كه وجوب اكرام معلّق بر أحد الامرين باشد . لكن اين تقريب مورد اشكال قرار گرفته به اين بيان كه ، مفهوم جزء لوازم منطوق است نه اينكه امر مستقلى باشد و لذا تصرف در مفهوم بدون تصرف در منطوق جمله ، ممكن نيست .\r\n\r\nبيان آقاى داماد رحمه الله :\r\nمرحوم آقاى داماد تقريب ديگرى داشتند كه از طريق تصرف در منطوق ، همان نتيجه‌اى را مىگرفتند كه در تقريب اول مىخواستيم به آن برسيم و آن شرطيت أحد الأمرين است . ايشان مىفرمود : أدوات شرط وضع شده‌اند براى تعليق جزاء بر شرط و نتيجهء اين تعليق ، ثبوت عند الثبوت و انتفاء عند الانتفاء است ولى ادوات شرط معيّن نمىكنند كه معلّق عليه چيست ، از سكوت متكلّم است كه استفاده مىكنيم معلّق عليه همان شرطى است كه در كلام ذكر شده و شرط ديگرى در كار نيست . لذا اگر دليل ديگرى پيدا كرديم كه شرط ديگرى را معتبر كرد از آن ظهور سكوتى رفع يد مىكنيم و مىگوييم معلّق عليه ، أحد الأمرين است .\r\n\r\n","description":"","footnote":"","page_name":" 3386 ","page_number":106},
  {"content":"\r\n\r\n\r\nبيان استاد مد ظلّه :\r\nبه عقيدهء ما بايد براى جمع بين دو قضيه شرطيه مىتوان وجه ديگرى را مطرح كرد كه در حقيقت به الغاء مفهوم در جمله شرطيه بازمىگردد و آن اين است كه دلالت جملهء شرطيه بر مفهوم از دلالت جملهء شرطيه بر انحصار ، استفاده مىشود ، و دلالت اين جملات بر حصر به نحو ظهور است نه صراحت ، يعنى اگر بگوييم مفاد جملات شرطيه علاوه بر عقد ايجابى ، عقد سلبى هم هست و علاوه بر ثبوت عند ثبوت الشرط ، انتفاء عند الانتفاء را نيز مىرساند ، نصوصيت در اين معنى كه ندارد بلكه قابل رفع يد است ، وقتى جملهء شرطيه متعدد داشتيم به قرينهء جملهء شرطيه دوم كه ظهور قوى دارد كه اگر شرط آن محقق شد ، حكم ثابت مىشود از ظهور جملهء شرطيه اول در انحصار در نتيجه انتفاء حكم عند انتفاء شرط اول ، رفع يد مىكنيم ، و مىگوئيم براى ثبوت حكم وجود هر يك از دو شرط كافى است و براى انتفاء حكم بايد هر دو شرط منتفى گردد . و با اين بيان هم ، اعتبار أحد الأمرين اثبات مىشود .\r\n\r\nتوجيه فرمايش مرحوم امام خمينى رحمه الله\r\nمرحوم آقاى خمينى جمع بين روايات طايفه اول با طايفه سوم و روايات طائفه دوم با طائفه سوم را از باب اطلاق و تقييد دانستند . ما به ايشان اشكال كرديم كه نتيجهء جمع به اطلاق و تقييد اين است كه مجموع الامرين معتبر شود يعنى اگر بخواهيم دو طايفهء اول و دوم را با طائفه چهارم جمع كنيم بايد از باب اطلاق و تقييد جمع كنيم اما جمع با طائفه سوم كه مفادش اعتبار أحد الأمرين است نمىتواند از باب اطلاق و تقييد باشد ، با توجه به اينكه بيان مرحوم آقاى داماد هم كه اعتبار أحد الأمرين را نتيجه مىداد ، از باب اطلاق و تقييد نبود ، بلكه توسعه معلّق عليه بود .\r\nظاهراً در اين اشكالى كه به مرحوم آقاى خمينى كرديم ، غفلتى شده بود . با مراجعه\r\n\r\n","description":"","footnote":"","page_name":" 3387 ","page_number":107},
  {"content":"\r\n\r\nمجدّدى كه به عبارت ايشان كرديم معلوم شد ايشان مىخواهند منطوق را تقييد بزنند نه مفهوم را . يعنى در مورد روايت حمران كه تعبير كرده بود : « و الغلام لا يجوز امره فى الشراء و البيع و لا يخرج عن اليتم حتى يبلغ خمس عشرة سنةً او يحتلم او يُشعر او يُنبت قبل ذلك » ايشان مىخواهد منطوق روايت را تقييد بزند كه مفادش اين بشود كه « و الغلام لا يجوز امره فى الشراء و البيع ، ان لم يرشد » و نتيجهء اين تقييد ، اعتبار أحد الأمرين خواهد بود . همچنين در مورد روايت اصبغ بن نباته كه تعبير شده بود :\r\n« انّه قضى أن يُحجر على الغلام المفسد حتى يعقل » ايشان منطوق را تقييد مىزنند به « ما لم يبلغ » . بنابراين ، اشكال ما به ايشان وارد نيست . اشكال در فرضى متوجه مىشود كه بخواهند مفهوم را تقييد بزنند ، چون تصرف در مفهوم بدون تصرف در منطوق بىمعنى معنى است .\r\n\r\nنظر نهايى استاد مد ظلّه\r\nبه نظر ما همانطور كه قبلًا بيان شد اصلًا قضاياى شرطيه افادهء حصر نمىكنند و فقط دلالت بر شرطيت و ثبوت عند الثبوت مىكنند ، لذا طائفه اول و دوم هيچ منافاتى با اعتبار مجموع الأمرين كه از طايفه چهارم استفاده مىشود ، ندارند . اما روايت عيص كه مرحوم آقاى خمينى آن را به عنوان طائفه سوم و دالّ بر اعتبار أحد الأمرين دانسته ، به نظر ما منافاتى با اعتبار مجموع الأمرين ندارد ، با همان بيان سابق كه « اذا علمت انّها لا تفسد و لا تضيّع » حمل بر متعارف شود كه عبارت است از يتيمه‌اى كه به حد بلوغ رسيده ، چون كمتر دخترى است كه قبل از نه سالگى به چنين رشدى رسيده باشد . ذيل روايت هم كه مىگويد : « اذا زوّجت فقد انقطع ملك الوصىّ عنها » ممكن است حمل شود بر اينكه خود زوجيت بما هو ، باعث انتقال ولايت به زوج مىشود و اگر اين را نگوييم روايت را حمل بر اين مىكنيم كه تزويج جنبهء اماريت براى رشد دارد چون متعارف نيست كه قبل از حصول رشد ، ازدواجى صورت گيرد . پس جمع بين روايات اقتضا مىكند اعتبار مجموع الامرين را .\r\n\r\n","description":"","footnote":"","page_name":" 3388 ","page_number":108},
  {"content":"\r\n\r\n\r\n2 ) نكاتى در مورد روايات « عمد الصبىّ خطأ » :\r\nنكته اول : اين است كه آن مطلبى كه آقاى حكيم رحمه الله و آقاى خويى رحمه الله دارند كه اين روايات اختصاص به باب جنايات دارد زيرا مستفاد از تنزيل اين است كه خطا بايد منشأ آثار باشد و اين منحصر به باب جنايات است ، اين مطلب را قبلًا مرحوم آخوند ( در حاشيهء مكاسب در معاملات الصبى ) فرموده است .\r\nنكته دوم : اينكه آن اشكالى كه ما مطرح مىكرديم كه چرا اثر خطا را منحصر به اثر اثباتى كرده‌اند و وجهى ندارد كه احكام سلبى را خارج كنيم ، اين را مرحوم آقاى خمينى هم مطرح كرده‌اند كه البته تعبير ايشان كمى متفاوت است . ايشان مىفرمايد :\r\nفرقى نمىكند كه اثر مالِ منزل باشد يا منزّل عليه يا مالِ هر دو باشد . تعبير ما اين بود كه فرقى نمىكند كه حكم منزّل عليه بطلان باشد يا عدم انعقاد باشد يا يك حكم اثباتى باشد چون آنچه مهم است حكم منزّل عليه است كه بايد براى منزّل اثبات شود ، اما اينكه خود منزّل داراى حكم و اثرى باشد يا نباشد اهميتى ندارد .\r\nنكته سوم : تعبيرى است در كلام مرحوم آقاى خمينى كه محل مناقشه است .\r\nايشان مىفرمايد : تنزيل عمد صبى به منزلهء خطا ، اظهر اين است كه ناظر به عقد سلبى باشد يعنى در مقام سلب اثر از عمد است و اگر از اين ظهور رفع يد كنيم ، آن را ناظر به اعمّ از سلب و ايجاب مىگيريم . ولى به نظر ما اصلًا نمىتوان اثر ايجابى را خارج دانست ، چون ذيل روايت « تحمله العاقله » دارد كه قطعاً حكم ايجابى يعنى اثبات حكم بر عمد صبى است . پس انحصار استفاده نمىشود و همانطور كه ايشان در ذيل فرموده ما از ابتدا مىگوييم تنزيل ناظر به اعمّ از سلب و ايجاب است . و حتى اگر روايت اين ذيل را نداشته باشد ، بازهم مىگوييم هر حكمى كه در جاهاى ديگر روى خطا رفته - چه حكم سلبى و چه حكم ايجابى - براى عمد صبى ثابت مىشود .\r\n\r\n","description":"","footnote":"","page_name":" 3389 ","page_number":109},
  {"content":"\r\n\r\n\r\nاستدراكى از بحث جلسهء قبل\r\nدر جلسهء قبل گفتيم ظاهراً كلمهء « خطا » در اين روايات به يك معنى استعمال شده است و چون در ذيل اكثر آنها « تحمله العاقله » وارد شده ، نتيجه مىگيريم كه هم در اينها و هم در آن يك روايتى كه اين ذيل را ندارد ، از كلمهء « خطا » خطاى بالمعنى الاخص ( مقابل عمد و شبه عمد ) اراده شده است و بعيد است در خصوص آن روايت ، خطاى بالمعنى الاعم اراده شده باشد . ولى همانطور كه تذكر داده شد ما قبلًا اين طور به نظرمان آمده بود كه خطاى بالمعنى الاخص اصطلاح فقها در باب جنايات است و در مصطلح روايات وجود ندارد . در روايات ، خطا به معناى اعم يعنى مقابل عمد استعمال مىشود . بر همين اساس ما نظريهء أبو الصلاح حلبى را با اينكه مخالف نظر ساير فقهاء بود جمعاً بين الادلّه تقويت مىكرديم ، هر چند به دليل خروج از مخالفت با مشهور قوى ، احتياط مىكرديم . نظريهء أبو الصلاح حلبى اين بود كه خطاى محض و شبه عمد در اين جهت فرقى ندارند كه عاقله بايد متحمّل ديه شود . تنها فرق آنها در اين است كه در خطاى محض ، شخص خاطى اصلًا اشتغال ذمّه پيدا نمىكند و فقط ذمّه عاقله مشغول مىشود ، اما در شبه عمد ، شخص خاطى اشتغال ذمّه پيدا مىكند منتهى از باب ضمّ ذمّة الى ذمّه اگر به وظيفه‌اش عمل نكرد ، عاقله موظّف است كه ذمّه او را فارغ كند . بنابراين ، تقريب ديروز ما اشكال پيدا مىكند و نمىتوانيم بگوييم خطاى بالمعنى الاخص از اين روايات اراده شده است .\r\nولى مىتوانيم براى اختصاص اين روايات به باب جنايات ، تقريب ديگرى ذكر كنيم و آن اينكه اگر قضيهء « عمد الصبى خطأ » مطلق باشد و اختصاص به باب جنايات نداشته باشد با جمله « تحمله العاقله » تناسب نخواهد داشت چون ضمير تحمله به « ديه » رجوع مىكند كه مخصوص باب جنايات است با توجه به اين كه در صدر حديث « عمد الصبى خطأ » اسمى از ديه برده نشده است و استخدام هم بسيار بعيد است . بسيار بعيد است كه اين حكم خاص بدون فاصله بعد از يك قانون عام\r\n\r\n","description":"","footnote":"","page_name":" 3390 ","page_number":110},
  {"content":"\r\n\r\nذكر شده باشد . لذا احتمال قوى مىدهيم كه در اين روايات تقطيع صورت گرفته باشد نظير خيلى از قواعد كلّى ديگر مثل لا ضرر و لا حرج كه در ضمن يك جملات و سؤال و جوابهايى بوده‌اند و بعد اينها تقطيع شده است . در اينجا هم ظاهراً سؤال در مورد قتلى كه توسط بچه واقع مىشود يا چيزى شبيه آن ، بوده است و اين روايت در چنين زمينه‌اى صادر شده است . بنابراين ، در مورد آن روايتى كه « و قد رفع عنه القلم » در ذيلش وارد شده ، همانطور كه مرحوم شيخ انصارى مىفرمود : مواردى مثل اتلاف تخصصاً از موضوع روايت خارج‌اند و قلم در آنجا مرفوع نيست و فقط اختصاص به باب عقود و ايقاعات دارد . به اين دليل كه « عمد الصبى خطأ » مخصوص جاهايى است كه حكم عمد و خطا متفاوت باشد و در باب اتلاف ، عمد و خطا فرقى ندارد ، ما هم با بيانى شبيه همين بيان مىگوييم وقتى صدر روايت كه به منزلهء علت است متضيّق شد به باب جنايات ، رفع قلم هم كه معلول آن است اختصاص به رفع قصاص و رفع ديه پيدا خواهد كرد .\r\nاين هم يك تقريب براى اختصاص روايات « عمد الصبى خطأ » به باب جنايات .\r\nالبته بنابر مسلك متداول بين علما كه بين خطاى بالمعنى الاعم و خطاى بالمعنى الاخص تفصيل مىدهند ، همان تقريب جلسهء قبل هم جريان دارد .\r\n\r\n3 ) مرورى بر احاديث رفع القلم :\r\nمرحوم آقاى خمينى روايات متضمن رفع قلم از صبى را هم بررسى كرده‌اند .\r\nيكى از اين روايات مربوط است به قضيهء مجنونه‌اى كه عمر مىخواست بر او اجراى حدّ كند و امير المؤمنين عليه السلام وى را ردع كرد و فرمود : « اما علمت انّ القلم يرفع عن ثلاثة ؟ عن الصبى حتى يحتلم الحديث » « 1 » .\r\nمرحوم آقاى خمينى مىفرمايد : اين روايت اطلاق ندارد چون در مقام ردع عمر اين كلام صادر شده است و ناظر به روايتى است كه از پيامبر اكرم صلى الله عليه و آله صادر شده\r\n\r\n\r\n","description":"","footnote":"\r\n( 1 ) وسائل 28 / 23 - كتاب الحدود - باب 8 از ابواب مقدمات حدود - ح 1 .\r\n","page_name":" 3391 ","page_number":111},
  {"content":"\r\n\r\nاست و شايد اصل حديث پيامبر صلى الله عليه و آله فقط در مورد رفع قلم تكليف باشد .\r\nولى به نظر ما اين سخن ايشان ناتمام است . اگر به فرض اين طور تعبير شود كه « أَ ما علمتم  أَنَّما غَنِمْتُمْ مِنْ شَيْءٍ فَأَنَّ لِلَّهِ خُمُسَهُ »  آيا از اين تعبير ، اطلاق فهميده نمىشود ؟\r\nظاهراً هيچ فرقى بين اين تعبير با تعبير  « وَ اعْلَمُوا أَنَّما غَنِمْتُمْ مِنْ شَيْءٍ فَأَنَّ لِلَّهِ خُمُسَهُ »  وجود ندارد و اطلاق از هر دو استفاده مىشود . اما اينكه در مقام ردع بوده ، مانع از تمسك به اطلاق نيست ، همانطور كه اگر كسى شراب قزوين خورده باشد و به او بگويند : « أما علمت انّ الخمر حرامٌ » از اين كلام اطلاق استفاده مىشود . البته اينكه رفع قلم به چه معنى است ، بحث ديگرى است و ربطى به اين اشكال ندارد .\r\nدر مورد روايت « رفع القلم عن الصبى » ما قبلًا در بحث اجاره و خمس بحث كرده‌ايم ولى در اينجا اجمالًا اشاره به سند آن مىكنيم . روايت قصهء مجنونه در بسيارى از كتب عامّه مثل بخارى ، ابى داود ، بيهقى ، ابن ماجه ، حاكم نيشابورى و غير اينها نقل شده است و در كتب خاصه مثل خصال و اختصاص هم نقل گرديده و بعلاوه ، روايات زيادى در مورد صبى و مجنون كه بعضى از آنها صحيح السند هستند ، وارد شده كه همين فقرهء رفع القلم در ذيل آنها اخذ گرديده است . همچنين با توجه به عداوت خلفا با امير المؤمنين عليه السلام و آل او و كوشش فراوانى كه براى جلوگيرى از نقل فضائل ايشان و هر آنچه موجب قدح خلفا است مىكردند اين قضيه با اين اشتهار نقل گرديده كه اين شاهد بر مسلّم بودن اين قضيه و قطعى بودن آن است . لذا با توجه به اين قرائن ، حتى اگر احاديث صحيح السند هم در بين اين روايات نباشد ، اطمينان حاصل مىشود به صدور اين روايت و لذا نيازى به بحث سندى نيست و بايد در مورد دلالت روايت بحث كنيم . ان شاء الله . « * و السلام * »\r\n\r\n","description":"","footnote":"","page_name":" 3392 ","page_number":112},
  {"content":"\r\n\r\n\r\n19 / 8 / 1380 شنبه درس شمارهء ( 364 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، نخست به ادامه بررسى كلام مرحوم امام خمينى پرداخته ، استثناء اذن ولى را از جواز امر شاهد بر اين معنا نمىدانيم كه مراد از جوار امر استقلال صبى نيست ، زيرا گاه استثناء براى تأكيد بر مطلبى ذكر مىشود كه در صورت نبودن استثناء هم به جهت تناسب حكم و موضوع دليل به آن انصراف داشت . در ادامه اشاره مىكنيم كه مراد از صحت معاملات صبى در صورت اجازه ولى ، در جايى است كه ولى حق اجازه داشته باشد يعنى مصلحت طفل را در خصوص معامله در نظر گرفته باشد ، لذا آيه ابتلاء و غير آن ، دليلى بر نفى صحت معاملات صبى با اذن ولى نيست ، در ادامه به ادامه بحث از عمد الصبى خطأ و نقل و بررسى كلام مرحوم اصفهانى پرداخته ، امكان عمد و خطا را در امور قصديه همچون معاملات به اثبات مىرسانيم ، ولى خواهيم گفت كه اين روايت تنها مربوط به قسم خاصى از جنايات مىباشد و در غير آن اطلاق ندارد ، و تنها در صورت اثبات علت بودن ( و قد رفع عنها القلم ) مىتوان از اين روايت حكم مورد بحث را استفاده كرد .\r\n* * * \r\nالف ) ادامه نقل و بررسى كلام مرحوم امام درباره مسلوب العبارة بودن صبى :\r\nبرخى براى اثبات مسلوب العبارة بودن صبى به رواياتى كه جواز امر صبى را متوقف بر بلوغ دانسته استناد كرده‌اند ، مرحوم شيخ انصارى اين استدلال را ناتمام\r\n\r\n","description":"","footnote":"","page_name":" 3393 ","page_number":113},
  {"content":"\r\n\r\nمىداند ، چون مراد از جواز امر استقلال صبى است كه پيش از بلوغ وجود ندارد و اين امر منافات با صحت عقد صبى با اذن ولى يا اذن خود وى پس از بلوغ ندارد ، مرحوم آقاى خمينى اين تفسير از جواز امر را نادرست مىانگارند .\r\n\r\n1 ) نقل كلام مرحوم امام با توضيحات استاد - مد ظله - :\r\nايشان مىفرمايند كه چون مىتوان گفت كه « الصبى لا يجوز امره الّا باذن الولىّ » از اين استثناء معلوم مىگردد كه مراد از جواز امر ، خصوص استقلال صبى نيست ، و گرنه استثناء فوق معنا ندارد ، چون با اذن ولى ، صبى استقلال پيدا نمىكند .\r\nو نيز فقها چنين تعبير مىكنند : لا يجوز امر الصبى حتى مع اذن الولى كه از آن معلوم مىگردد كه جواز امر صبى ، اصل صحت عقد صبى را مىرساند نه استقلال وى را ، اختلاف فقهاء عامه و خاصه در اين بحث در اين كه آيا با اذن ولى ، عقد صبى صحيح مىباشد يا خيراً اين هم نشان مىدهد كه تعبير فوق به استقلال صبى مرتبط نيست .\r\nدر توضيح اين بحث تذكر دو نكته مفيد است\r\nنكته اول : استثناء ظهور در استثناء متصل ( اخراج ما لولاه لدخل ) دارد و منقطع بودن استثناء بسيار مستبعد است ، حتى در مثال معروف استثناء منقطع : ما جاء القوم الّا حماراً ، بنابر تحقيق استثناء متصل است . البته نوعى مجاز يا ادعا مصحّح چنين استعمالى است ، يعنى هيچ يك از افراد قوم و مرتبطين به آنها نيامدند مگر يك الاغى ، در اينجا از كلمه قوم ، مجازاً يا ادعاءً معناى عام‌ترى از انسانها اراده شده است ، و در اين معناى وسيع ، حمار هم داخل است .\r\nنكته دوم : استعمال يك لغت در يك معنا ، بدون تأوّل و عنايت ، دليل بر حقيقت است ( چنانچه در كفايه به درستى اين نكته گوش‌زد شده است ) ، و ما در جمله فوق ( لا يجوز امر الصبى الّا باذن الولى ) هيچ گونه ادعايى احساس نمىكنيم . با توجه به اين دو نكته ، مراد از جواز امر ، اصل صحت كار صبى است نه استقلال وى .\r\n\r\n","description":"","footnote":"","page_name":" 3394 ","page_number":114},
  {"content":"\r\n\r\n\r\n2 ) صحّت تفسير مرحوم شيخ قدس سرّه به نظر استاد - مد ظلّه - :\r\nكلام مرحوم شيخ انصارى در تفسير جواز امر صحيح‌تر به نظر مىرسد ، اگر گفته شود كه امضاء فلان كس ، معتبر است ، از اين جمله استفاده مىشود كه بالفعل اين امضاء معتبر است ، نه اين كه در اعتبار امضاء ، نياز به افزودن چيز ديگرى بدان باشد ، ظهور « جاز امره » هم در عبارت روايت در همين معنا است كه صبى مستقل در تصرف است ، شاهد بر اين معنا اين است كه بىترديد از اين روايت استفاده مىگردد كه صبى پس از بلوغ و رشد ، استقلال در تصرف داشته « 1 » و ولايت اولياء منقطع مىگردد ، اگر مراد از جوار امر را اصل صحت تصرفات صبى ( و لو متوقف بر اذن ولى باشد ) بگيريم ، لا جرم نمىتوان از اين روايت انقطاع ولايت اولياء و استقلال افراد را پس از بلوغ و رشد هم استفاده كرد ، در حالى كه قطعاً چنين نيست .\r\nبه گفته مرحوم شيخ انصارى در پاره‌اى روايات بحث در مورد جواز امر صبى پس از بلوغ اين استثناء ذكر شده است : « الّا ان يكون سفيهاً » ، استثناء سفيه مىرساند كه مراد از جواز امر استقلال صبى پس از بلوغ است نه اصل صحّت عقد وى ( و لو با اجازه ) ، چه اين معنا در حق سفيه هم صادق است و استثناء صبى بنابراين تفسير جايى ندارد .\r\n\r\n3 ) نقد استاد - مد ظلّه - نسبت به استدلال مرحوم امام :\r\nقبل از نقد كلام ايشان ، ذكر مقدمه‌اى ( كه پيشتر هم بدان اشاره كرده‌ايم ) لازم است : برخى عبارتها به طور عادى به صورت خاصى منصرف است ، ولى گاه براى تأكيد مطلب مراد از عبارت را از هم از صورت انصرافى و غير آن گرفته ، ساير صورتها را استثناء مىكنيم ، مثلًا در آيه شريفه درباره وجوب صوم مىخوانيم\r\n\r\n\r\n","description":"","footnote":"\r\n( 1 ) البته گاه به جهت مانعى همچون افلاس ، حجر عارض مىگردد مسأله ديگرى است ، مسأله ما اين است كه از جهت عدم بلوغ و عدم رشد ، محجوريتى باقى نمىماند .\r\n","page_name":" 3395 ","page_number":115},
  {"content":"\r\n\r\n « فَمَنْ كانَ مِنْكُمْ مَرِيضاً أَوْ عَلى سَفَرٍ فَعِدَّةٌ مِنْ أَيَّامٍ أُخَرَ »  ، در اين جمله به تناسب حكم و موضوع مراد از مريض ، مريضى كه روزه براى او ضرر نداشته و تأثيرى به حال وى نداشته باشد نيست ، با اين حال در رسائل عملية و كلمات فقهاء مىخوانيم : لا يجب الصوم على المريض الّا اذا لم يكن المرض مضراً بحاله ، ذكر اين استثناء براى تأكيد بر خروج صورتى است كه اگر استثناء هم ذكر نمىشد تناسبات حكم و موضوع بر خروج آن و انصراف دليل از شمول اين صورت حكم مىكرد .\r\nاگر گفته شود : خبر واحد حجت است ، معناى انصرافى آن اين است كه به خودى خود اعتبار دارد و نياز به افزودن چيز ديگرى بدان نيست ، همچنين اگر گفته شود :\r\nخبر واحد حجت نيست ، با توجه به انصراف ، چنين اعتبارى براى خبر واحد نفى مىشود حال آيا خبر واحد در صورتى كه چيزى بدان ضميمه گردد يا حالت ويژه‌اى پيدا كند معتبر است يا خير ؟ جمله فوق كارى با آن ندارد ، با اين حال ، گاه مراد از اين جمله را معنايى وسيع‌تر از معناى انصرافى گرفته و مىگوييم : خبر الواحد ليس بحجة الّا اذا افاد القطع او انضمت اليه الشهرة\r\nدر بحث ما نيز عبارت عدم جواز امر قبل از بلوغ و رشد انصراف به عدم استقلال امر صبى دارد « 1 » ولى مىتوان مراد از آن را معناى عام‌ترى گرفته ، صورت اذن ولى يا اذن خود صبى پس از بلوغ را استثناء كرد و غرض از آن تأكيد مفاد جمله فوق و تصريح به معناى انصرافى مىباشد .\r\n\r\n\r\n","description":"","footnote":"\r\n( 1 ) ( توضيح بيشتر ) تأكيد استاد - مد ظلّه - در اين بحث بر اين نكته است كه استفاده محدوديت عدم وجوب صوم در مثال اوّل و اعتبار ذاتى نداشتن خبر واحد در مثال دوم و استقلال نداشتن صبى پيش از بلوغ و رشد در محل بحث ، به جهت وضع عبارات نيست تا با استثناء ناسازگار باشد ، بلكه به جهت اطلاق و عدم ذكر قيد مىباشد ، بنابراين با آوردن استثناء موضوع دلالت انصرافى از ميان مىرود نه اين كه نوعى ناسازگارى ( و لو بدواً ) در عبارت وجود داشته باشد .\r\nان قلت : وقتى همين معنا از انصراف ادله و عدم ذكر قيد استفاده مىشود ، ذكر استثناء لغو مىباشد .\r\nقلت : استثناء به جهت تأكيد بر مطلب است ، همچنان كه در ساير تأكيدات هم همين گونه است ، خلاصه استثناء دلالت سكوتى را به دلالت لفظى و ظهور را به صراحت تبديل مىكند .\r\n","page_name":" 3396 ","page_number":116},
  {"content":"\r\n\r\nبنابراين ناتمامى اين استشهاد كه فقهاء مىگويند « لا يجوز امر الصبى حتّى باذن الولى » « 1 » روشن مىگردد ، زيرا آوردن « حتى » براى نفى معناى انصرافى جمله فوق است ، و دليل بر اين نيست كه به طور طبيعى از جواز امر صبى ، استقلال صبى استفاده نمىگردد .\r\n\r\n4 ) اشاره به ادامه كلام مرحوم امام و بررسى آن\r\nمرحوم آقاى خمينى مىفرمايند كه از آيه ابتلاء يتامى [ نساء / 6 
  ] استفاده مىشود كه نمىتوان معاملات صبى را به مجرد اذن اولياء صحيح دانست ، زيرا از اين آيه استفاده مىشود كه غرض شارع از امر به ابتلاء يتامى و عدم رفع اموال صبى به وى قبل از احراز رشد و بلوغ ، جلوگيرى از حيف و ميل شدن و از بين رفتن اموال صبى مىباشد . چنانچه آيه قبل از آيه ابتلاء ؛  لا تُؤْتُوا السُّفَهاءَ أَمْوالَكُمُ الَّتِي جَعَلَ اللَّهُ لَكُمْ قِياماً  - نساء / 5 - بدين امر اشاره دارد و به مجرد اذن اولياء چنين غرضى تأمين نمىگردد ، اگر تمام كارها را صبى انجام دهد و اولياء تنها اجازه‌اى بدهند ، چنين اجازه‌اى سبب نمىگردد كه از ضايع شدن اموال كودكان جلوگيرى به عمل آيد .\r\nالبته در جايى كه صبى ، تنها مجرى صيغه باشد از اين آيه يا دليل ديگر بطلان معامله استفاده نمىشود و بايد حكم به صحت معامله نمود .\r\nولى به نظر مىرسد كه چنين استدلالى صحيح نيست ، زيرا مراد كسانى كه اذن يا اجازه ولى را مصحّح عقد صبى مىدانند ، صورتى است كه ولى حق اذن يا اجازه داشته باشد ، ولى در صورتى كه غبطه صبى در معامله باشد ، مىتوان چنين اجازه‌اى\r\n\r\n\r\n","description":"","footnote":"\r\n( 1 ) ( توضيح بيشتر ) اين جمله اگر تضعيف‌كننده استدلال مرحوم امام نباشد ، تأييدكننده نيست ، زيرا كلمه « حتى » در جايى به كار برده مىشود كه نوعى انصراف در دليل وجود داشته باشد يا لا اقل شمول حكم نسبت به برخى صورتها مورد تأمل و ترديد باشد ، لذا براى دفع توهم فوق چنين عبارتى افزوده مىگردد و اگر ظهور قابل توجهى در جمله فوق وجود داشته باشد نيازى به چنين تأكيدى نيست ، مگر بخواهند كه تأكيد بيشترى بر مطلب كرده باشند كه چنين تأكيد مؤكّدى نادراً ضرورت مىيابد . لذا جمله فوق بيشتر تضعيف‌كننده تفسير مرحوم امام به نظر مىآيد نه تأييدكننده .\r\n","page_name":" 3397 ","page_number":117},
  {"content":"\r\n\r\nبدهد ، بنابراين اگر صبى تمام كارهاى معامله را هم انجام داده باشد و تنها مجرى صيغه نباشد ، و ولىّ همچنين معامله‌اى را صحيح و به مصلحت طفل دانسته ، لذا آن را اجازه كرده است ، ما دليلى از آيه فوق بر نفى تأثير چنين اجازه‌اى نداريم . « 1 »\r\nبه عبارت ديگر ، اختلاف علماء در اين كه آيا عقد صبى با اجازه ولى صحيح است يا خير ؟ در اين است كه آيا صبى مسلوب العباره بوده و الفاظى كه از وى صادر مىشود همچون الفاظ ديوانگان « 2 » هيچ تأثيرى ندارد يا صبى همچون سفيه مىباشد كه اگر اولياء آنان ، با ملاحظه مصلحت طفل در معامله‌اى آن را اجازه دهند ، آن معامله تصحيح مىگردد ، گروهى نظر اول و گروهى ديگر نظر دوم را برگزيده و نفى و اثبات در صورت مصلحت دانستن ولى مىباشد ( نه به طور مطلق ) .\r\nبنابراين آيه فوق نمىتواند دليل بر اثبات نظر گروه نخست و نفى نظر گروه دوم بشمار آيد . آرى اگر كسى نفس اذن يا اجازه ولى را كافى بداند و وكالت مطلقه دادن اولياء را نسبت به اطفال بدون رعايت مصلحت اطفال در معامله ، تصحيح كند آيه فوق در نفى قول وى كارساز است ولى فكر نمىكنم كسى چنين نظرى داشته باشد .\r\nبنابراين ، اين ديدگاه مرحوم آقاى خمينى كه تنها صورت مجرى صيغه بودن صبى را تصحيح مىكنند صحيح به نظر نمىرسد ، بلكه بايد صورت اجازه ولى ( با مراعات مصلحت ) يا اجازه خود صبى پس از بلوغ را نيز صحيح دانست .\r\n\r\n\r\n","description":"","footnote":"\r\n( 1 ) ( توضيح بيشتر ) به نظر مىرسد كه مرحوم امام ، اجازه صبى را اجازهء عام گرفته‌اند كه اولياء به طور كلى به صبى ، اجازه معامله بدهند ، بدون اين كه در تك تك معاملات نظارت داشته باشند ، و لذا مىفرمايند كه آيه شريفه بر عدم كفايت اين گونه اجازه دلالت مىكند .\r\nاستاد - مد ظله - نظر قائلان به كفايت اجازه ولى را در صورتى مىدانند كه ولى با رعايت مصلحت و ملاحظه غبطه در شخص معامله‌اى كه صبى انجام مىدهد ، اجازه در خصوص معامله داده باشد ، و منكران كفايت اجازه ولى ، عقد صبى را در اين صورت هم باطل مىدانند .\r\n( 2 ) ( توضيح بيشتر ) پيشتر از صاحب جواهر نقل شد كه ايشان الفاظ صبى را همچون الفاظ بهائم در عدم تأثير مىداند .\r\n","page_name":" 3398 ","page_number":118},
  {"content":"\r\n\r\n\r\nب ) ادامه بررسى حديث « عمد الصبى خطأ » :\r\n\r\n1 ) كلام مرحوم حاج شيخ محمد حسين اصفهانى :\r\nاين حديث در امور قصدى همچون معاملات و عقود نمىآيد ، چون خطا و عمدى در امور غير قصدى تصوير دارد همچون قتل نفس كه مىتواند عمداً يا خطأ صورت بگيرد لذا تقسيم قتل به خطا و عمد صحيح است ، ولى در امور قصديّه همچون تعظيم ، خطا و عمد معنا ندارد ، زيرا اگر كسى نه به قصد احترام بلكه مثلًا به جهت برداشتن چيزى از زمين خم شود ، در اينجا تعظيم اصلًا صدق نمىكند نه اين كه « تعظيم عن خطا » صورت گرفته باشد ، در عناوين قصدى تقسيم به خطا و عمد صبى نيست « 1 » ، چون فعل با قصد عنوان صورت گرفته كه قهراً خطا صدق نمىكند ، يا بدون قصد عنوان كه اصل عنوان هم صادق نيست .\r\nبنابراين محل كلام ما كه بررسى عقود و ايقاعات صبى است كه از امور قصدى مىباشند ، مشمول حديث « عمد الصبى خطأ » نمىباشد .\r\n\r\n2 ) بررسى كلام مرحوم اصفهانى توسط استاد - مد ظلّه - :\r\nاين كلام از دو جهت محل بحث است .\r\nجهت اول : نيازى نيست كه حديث فوق را بر حقيقت معامله كه امرى قصدى است تطبيق دهيم ، بلكه مىتوان آن را در مورد الفاظ معامله كه سبب تحقق معامله مىباشند پياده كرد ، مثلًا در باب نكاح كه لفظ خاص يا مطلق لفظ معتبر است ، گاه شخص به جاى « جوّزت » ، زوّجت به كار مىبرد ، اينجا صيغه نكاح از روى خطا استعمال شده است .\r\nمثال ديگر : كسى مىخواهد مال خود را به ديگرى اباحه كند ، به جاى « ابحت\r\n\r\n\r\n","description":"","footnote":"\r\n( 1 ) ( توضيح بيشتر ) البته گاه كسى به انگيزه رسيدن به هدفى ، ديگرى را احترام مىكند ولى بعد مىفهمد كه اين احترام وى را به هدف مورد نظرش نمىرساند ، در اينجا مىتوان گفت كه اشتباهاً او را احترام كردم ، اين معنا در باب عقود و ايقاعات هم متصور است ، ولى روشن است كه تخلّف داعى و انگيزه در معاملات سبب بطلان آن نمىگردد .\r\n","page_name":" 3399 ","page_number":119},
  {"content":"\r\n\r\nلك مالى » خطاءً و از باب سبق لسان ، « و هبت لك مالى » به كار مىبرد در اينجا صيغه هبه را سهواً و خطأ ( و نه عمداً ) به كار برده است ،\r\nحديث فوق در مورد صبى حكم مىكند كه اگر صبى ، عمداً عبارت ( وهبت لك مالى ) را به كار برد ، همچون آن است كه افراد بالغ از سر خطا و اشتباه چنين جمله‌اى را ذكر كنند كه هر دو سبب تحقق معامله هبه نمىشوند .\r\nجهت دوم : اگر بحث را بر روى حقيقت معامله هم مطرح سازيم ، باز تصوير عمد و خطا ممكن است ، زيرا آنچه مقوّم صدق بيع و شراء و نكاح و ساير عناوين معاملات مىباشد قصد اصل اين عناوين است نه قصد خصوصيات آن ، با ذكر يك مثال اين مطلب را توضيح مىدهيم : اگر كسى از طرف يك نفر وكالت داشته باشد كه كتاب او را بفروشد ، وى كتاب خود را به اشتباه و به خيال اين كه كتاب موكل است فروخته و اين جمله را هم به كار برد : اين كتاب را به تو فروختم ، در اينجا مفهوم فروختن صدق مىكند ، ولى از روى اشتباه و خطا مىباشد ، البته چنين معامله‌اى به علت نداشتن قصد صحيح نيست ، ولى نه اين كه مفهوم معامله صدق نكند « 1 » ، همين طور كسى كه معامله‌اى ربوى كرده ولى ربوى بودن معامله را نمىداند در اين صورت گفته مىشود من از روى خطا معامله ربوى كردم همچنانكه گاه عمداً معامله ربوى صورت مىگيرد .\r\nخلاصه ، هم در الفاظ معاملات وهم در حقائق معاملات عمد و خطا تصوير دارد و از اين جهت نمىتوان در شمول حديث ( عمد الصبى خطأ ) نسبت به عقود و ايقاعات اشكال كرد .\r\n\r\n3 ) ديدگاه استاد - مد ظلّه - نسبت به حديث فوق :\r\nاگر مراد از خطأ را در حديث فوق معناى خاصى در مقابل شبه عمد بگيريم ،\r\n\r\n\r\n","description":"","footnote":"\r\n( 1 ) ( توضيح بيشتر ) در مثال تعظيم هم گاه انسان كسى را به خيال اين كه دوستش مىباشد ، تعظيم مىكند ، در اينجا تعظيم تحقق يافته ولى از روى اشتباه و خطا مىباشد .\r\n","page_name":" 3400 ","page_number":120},
  {"content":"\r\n\r\nقهراً حديث مربوط به باب جنايات مىگردد و خودش نمىتواند غير اين مورد را بگيرد ، البته اگر ( و قد رفع عنه القلم ) را كه در ذيل برخى از اين دسته احاديث وارد شده تعليل بگيريم ، از باب عموم تعليل مىتوان به غير باب جنايات سرايت داد .\r\nولى اگر مراد از خطا را توسعه داده و آن را در مقابل عمد بگيريم و شبه عمد را هم از مصاديق آن بشماريم ( كه عقيده ما نيز همين است ) از اين جهت اشكالى بر تعميم حديث فوق نيست ، ولى از آنجا كه در برخى از اين دسته روايات عبارت ( تحمله العاقله ) افزوده شده و تحمل عاقله تنها در قتل و جراحاتى كه در حكم قتل باشد يعنى موضحه و ما فوق آن ( موضحه : جراحتى كه استخوان را آشكار سازد ) بنابراين اختصاص به قسم خاصى از جنايات داشته و نمىتوان معناى عامى براى عمد و خطا در نظر گرفت كه غير باب جنايات را هم شامل گردد ، البته از اين كه هيچ قيد و شرطى براى عمد و خطا در صدر حديث ( عمد الصبى خطأ ) ذكر نشده و به همين مفهوم تحمله العاقله را متصل ساخته ، مىفهميم كه قرينه‌اى بر اختصاص حديث به قسم خاصى از باب جنايات بوده كه به جهتى همچون تقطيع حديث ، اين قرينه به ما منتقل نشده است ، يا اين كه به جهت اشتهار اين قيد در زمان صدور احاديث در اذهان نيازى به ذكر آن نبوده ، ولى در اعصار متأخر اين ذهنيت تغيير كرده ، لذا محدوده دليل به روشنى فهميده نشده است ، خلاصه به نظر مىرسد كه جهتى كه مورد غفلت عموم است سبب شده است كه قرينهء اختصاص حديث فوق به باب جنايات انتقال يابد ، لذا پاره‌اى از روايات هم كه جمله ( تحمله العاقله ) در ادامه روايت نيامده است مشكل بتوان از آنها اطلاق فهميد .\r\nبه عبارت ديگر در روايات بسيارى مراد از عمد و خطا معناى خاصى است كه اختصاص به قسم خاصى از جنايات دارد ولى با اين حال قيد ذكر نشده است ، از كثرت اين روايات در مىيابيم كه عدم ذكر قيد به جهت قرينه عام بوده است ، نه اين كه در هر مورد قرينهء خاصى بوده است كه به ما نرسيده است ، وجود اين قرينه عام سبب مىگردد كه در روايات غير مذيل به ( تحمله العاقله ) هم اطلاق فهميده نشود .\r\n\r\n","description":"","footnote":"","page_name":" 3401 ","page_number":121},
  {"content":"\r\n\r\nبراى توضيح بيشتر اين مطلب ، اشاره به بحث منزوحات بئر مفيد است ، در بحث منزوحات بئر در بسيارى از نجاسات ، اختلاف روايات ديده مىشود اين اختلاف كاشف از آن است كه حكم مورد نظر استحبابى بوده و اختلاف روايات به جهت اختلاف مراتب استحباب مىباشد ، از تكرّر اين امر در باب منزوحات بئر مىفهميم كه در باب آب چاه قرينه‌اى عمومى در كار بوده كه از آن استحباب نزح استفاده مىشده است ، لذا در برخى نجاسات هم كه اختلاف روايات ديده نمىشود نمىتوان حكم به تنجيس آب چاه به مجرد ملاقات نجاست و لزوم نزح آن نمود .\r\nدر بحث ما نيز كثرت اراده معناى خاص از عمد و خطا بدون ذكر قرينه خاص نشانگر وجود قرينه عام بر محدود بودن عمد و خطا مىباشد ، لذا از ساير روايات هم اطلاق فهميده نمىشود .\r\n\r\nج ) تذكر استاد - مد ظلّه - در آستانه ماه مبارك رمضان :\r\nماه رمضان در پيش است ، تمامى ماهها از نظر عبارت و اتصال به خداوند و ارتباط با مبدأ در اين ماه خلاصه شده ، اميدوارم ان شاء الله آن معنايى كه مرضى خدا و رسول است در اين ماه نصيب همه ما گردد ، همه ما و آقايان حد اكثر استفاده و افاده را در اين داشته باشند ، الحمد لله حوزه علميه قم علاوه بر جهات علمى ، رسالت ارشاد مردم را هم بر دوش دارد و براى هدايت مردم قدمهاى بسيار بلندى را برداشته و بر مىدارد ان شاء الله همگى مؤيد و موفق باشيد و ما نيز مشمول ادعيه آقايان باشيم ، اميدواريم حقوقى را هم كه بر گردن ما قرار گرفته اسقاط مىفرماييد ، من واقعاً مىگويم و تعارف نمىكنم ، به چه جهتى است به جهت ضعف مزاج است كه يا عدم تهذيب نفس به هر حال تنديهاى نامناسبى از ما سر زده كه اميدواريم آقايان قلم عفو بكشند خداوند اهل عفو و معرفت است ، شما هم ان شاء الله عفو خواهيد كرد ، ملتمس دعا هستم . « * و السلام * »\r\n\r\n","description":"","footnote":"","page_name":" 3402 ","page_number":122},
  {"content":"\r\n\r\n\r\n1 / 10 / 1380 شنبه درس شمارهء ( 365 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسات گذشته ( جلسه شماره 360 ) به تناسب بحث بطلان نكاح صبى ، به نقل كلمات شيخ انصارى در مورد بطلان عقد صبى و اشكالات ايشان به استدلال به حديث رفع قلم پرداختيم ، در اينجا توضيحاتى درباره اين اشكالات مىدهيم ، نخست اثبات مىكنيم كه عدم فعليت عقاب و نيز اخبار به عدم فعليت عقاب ، ملازمه با نفى حكم الزامى ندارد ، در ادامه درباره علت مرتبط كردن اشكال دوم به قول مشهور سخن گفته ، در پايان درباره اشكال سوم شيخ انصارى و معقوليت آن سخن گفته ، اشكال مرحوم سيد را در اين باره با دو تفسير ( كه يكى از آنها از مرحوم اصفهانى است ) پاسخ مىگوييم .\r\n* * * \r\nتوضيح اشكالات شيخ انصارى درباره حديث رفع قلم\r\nشيخ انصارى درباره حديث رفع سه اشكال كرده كه حاصل آنها اين است\r\nاولًا : حديث رفع قلم ، رفع مؤاخذه مىكند « 1 » نه رفع جعل حكم .\r\nثانياً : اگر حكم هم مرفوع باشد مشهور ، احكام وضعيه را از صبيان مرفوع نمىدانند .\r\nثالثاً : اگر به فرض حكم تكليفى و حكم وضعى هم از صبى مرفوع باشد ، اين امر دليل نيست كه فعل صبى ، موضوع احكام بالغين نباشد .\r\nدر اين كلام بحث‌هايى وجود دارد كه برخى از آنها را پيشتر مطرح كرديم ، حال ، توضيحاتى كه مرتبط با بحث‌هاى گذشته است داده مىشود .\r\n\r\n\r\n","description":"","footnote":"\r\n( 1 ) شيخ انصارى شاهد بر اين معنا را مشروعيت عبادت صبى مىداند كه البته بايد بحث كرد كه آيا بين اين دو مسأله تلازمى وجود دارد يا خبر ؟\r\n","page_name":" 3403 ","page_number":123},
  {"content":"\r\n\r\n\r\nالف ) توضيحى در مورد اشكال اوّل :\r\n\r\n1 ) ملازمه بين نفى عقاب و نفى حكم تكليفى ( طرح بحث ) :\r\nاز كلام شيخ انصارى كه اشكال دوم را پس از اشكال اول مطرح ساخته بر مىآيد كه ايشان در اشكال اوّل رفع هيچ حكمى را نمىپذيرند ، پس رفع مؤاخذه را ملازم با رفع حكم تكليفى هم نمىدانند يا لااقل در ملازمه ترديد دارند « 1 » ، ايشان به اين مطلب در ذيل بحث از آيه  « وَ ما كُنَّا مُعَذِّبِينَ حَتَّى نَبْعَثَ رَسُولًا »  تصريح كرده است ، شيخ در ذيل اين آيه علت استدلال به اين آيه را در بحث برائت ، اين مىداند كه در خصوص باب برائت به اتفاق اخباريون اگر ما عذاب را نفى كنيم ، حكم الزامى هم نفى مىشود ، مرحوم آخوند دو اشكال مطرح مىسازند .\r\nاولًا : اين استدلال ، استدلال برهانى نيست ، بلكه استدلال جدلى است ( ما فعلًا به صحت و سقم اين اشكال كارى نداريم « 2 » ) .\r\nثانياً : اخباريون هم قائل به ملازمه بين نفى فعليت عقاب و نفى الزام نيستند ، زيرا مسلم است كه عوامل مختلفى وجود دارد كه با وجود تحقق معصيت ( كه نشانه وجود حكم الزامى است ) ، عقاب صورت نمىگيرد ، همچون عفو شارع ، توبه مكلّف ، شفاعت ، بنابراين ، در معصيت قطعى ، فعليت عقاب قطعى نيست تا چه رسد به مورد بحث در باب برائت كه اصل تحقق معصيت مشكوك است .\r\n\r\n2 ) كلام مرحوم نايينى رحمه الله :\r\nبين نفى واقعى عقاب با نفى واقعى حرمت ملازمه نيست چنانچه گذشت و مانعى ندارد كه عملى حرام باشد ولى به جهاتى شارع مكلّف را واقعاً عقاب نكند ،\r\n\r\n\r\n","description":"","footnote":"\r\n( 1 ) استاد - مد ظلّه - در جلسه 367 به چنين استنباطى از كلام شيخ انصارى اشكال مىكنند .\r\n( 2 ) استاد - مد ظلّه - در جلسه آينده به پاسخ اين اشكال اشاره مىكنند كه محصّل آن اين است كه در باب برائت ، اگر ما دليلى بر بيان نداشته باشيم ، با قبح عقاب بلا بيان ، استحقاق عقوبت و بالتبع حكم الزامى را نفى مىكنيم ، اخباريون ادله احتياط را بيان مىدانند ، ولى احاديثى همچون تثليث ، فعليت هلاكت را در موارد مشتبه ثابت مىكند ، آيه فوق را نفى فعليت عقاب ، حديث تثليث را از صحت استناد مىاندازد ، لذا قاعده قبح عقاب بلا بيان موضوع پيدا مىكند ، بنابراين ، استدلال فوق برهانى است ( نه جدلى ) و ذكر كلام اخباريون براى اشاره به متفق عليه بودن قاعده قبح عقاب بلا بيان است .\r\n","page_name":" 3404 ","page_number":124},
  {"content":"\r\n\r\nولى با توجه به اين كه رادع غالبى مكلّفين از انجام محرّمات ، عقاب الهى است ، اخبار از عدم عقاب با حرمت واقعى سازگار نيست ، زيرا تأمين دادن شارع در موارد تحريم ، سبب تجرى مكلفين و نقض غرض شارع از جعل تحريم است ، البته شارع در برخى موارد اخبار از عدم عقاب نموده ، ولى اين اخبارها نقض غرض نيست ، مثلًا بنابر روايات ، نيت مجرد از عمل ، عقاب ندارد . ولى آيا هيچ‌گاه اخبار شارع از عدم عقاب بر نفس نيت سبب مىشود كه مكلف تصميم به انجام نيت كارى را بكند كه بعداً از انجام آن منصرف مىگردد يا عامل ديگر مانع تحقق آن كار گردد ؟ قطعاً چنين مطلبى معقول نيست ، زيرا قصد انجام نيت مجرد از عمل از كسى متمشى نمىشود .\r\nهمين طور در آيه شريفه  « إِنْ تَجْتَنِبُوا كَبائِرَ ما تُنْهَوْنَ عَنْهُ نُكَفِّرْ عَنْكُمْ سَيِّئاتِكُمْ »  « 1 » اخبار از عفو بر گناهان صغيره در صورت اجتناب از ارتكاب كبائر شده ، ولى مراد از اجتناب از كبائر ، اجتناب لحظه‌اى نيست ، بلكه اجتناب مادام العمر مىباشد ، چه كسى مطمئن است كه مادام العمر كبائر را مرتكب نمىشود تا اين آيه وى را جرأت دهد تا گناهان صغيره انجام دهد . « 2 »\r\nخلاصه ، مكلّف را در خوف و رجاء قرار دادن مانعى ندارد ، در اين آيه و نيز در مورد شفاعت و توبه ، مكلّف در خوف و رجاء است و تأمين قطعى براى وى حاصل نمىگردد و اين امر اشكالى ندارد .\r\nولى در غير اين گونه موارد ، اخبار از عدم عقاب و تأمين مكلف مساوق با عدم استحقاق عقاب و عدم حرمت واقعى مىباشد .\r\n\r\n3 ) پاسخ كلام مرحوم نايينى :\r\nدر پاسخ ايشان نخست اشكالى نقضى مطرح مىسازيم كه بيان ايشان قادر به حل آن نيست ، در روايات وارد شده كه « الحاج لا يكتب عليه الذنب اربعة اشهر » « 3 » ،\r\n\r\n\r\n","description":"","footnote":"\r\n( 1 ) نساء / 31 .\r\n( 2 ) فوائد الاصول ، ج 3 ، ص 335 و 336 .\r\n( 3 ) ر . ك : كافى 4 : 255 / 10 ، علل 2 : 443 / 1 ، عيون اخبار الرضا عليه السلام 2 : 82 / 23 ، محاسن 2 : 335 / 107 و نيز فقيه 2 : 198 ، تفسير عياشى 2 : 75 / 11 .\r\n","page_name":" 3405 ","page_number":125},
  {"content":"\r\n\r\nظاهر اين روايات اين است كه ذنب از حاجى سر مىزند و حرمت آن هم باقى است ولى نوشته نمىشود ، نه از باب سالبه بانتفاء الموضوع ، اصلًا ذنب از وى سر نمىزند ، در اينجا ، تأمين از عقاب داده شده ، با اين كه حرمت برقرار است ، اين اشكال را در اينجا هر گونه جواب گفتيد ، جواب در ساير موارد خواهد بود .\r\nان قلت : در برخى از روايات معتبره ، در زمينه فضل حج همچون صحيحه معاويه بن عمار عن ابى عبد الله عليه السلام مىخوانيم : « و لا تكتب عليه الذنوب اربعة اشهر و تكتب له الحسنات الّا ان يأتى بكبيرة » « 1 » ، بنابراين ممكن است ، جواب مرحوم نايينى از آيه عفو از صغاير در اينجا هم بيايد ، عفو از حاجى مشروط به آن است كه گناه كبيره انجام ندهد .\r\nقلت : اين مطلب محتمل است ، ولى عفو ، مشروط به عدم انجام كبيره در چهار ماه است ، و چه بسا انسان مطمئن شود كه در حديث ، چهار ماه كبيره انجام نخواهد داد و اين با مورد آيه شريفه كه مادام العمر بايد كبيره را ترك كند تا صغاير مورد عفو قرار گيرد فرق دارد . چه ، هيچ كس چنين اطمينانى ندارد كه هيچ كبيره‌اى در كل مدت عمر بجا نخواهد آورد .\r\nاشكال حلّى اين مطلب اين است كه : رادع از ارتكاب معاصى ، تنها عقاب نيست بلكه محروميت از ثواب خودش رادع مكلفين از ارتكاب معاصى است به ويژه اگر محروميت از ثوابهاى بسيار زيادى كه در باب حج مطرح است باشد و چه بسا مسأله غفران ذنوب كه در باب حج از خواصّ آن است ، با انجام گناههاى بعدى از بين برود .\r\nالبته رادعيت عقاب و جهنم قوىتر است ، ولى ما دليل نداريم كه در هر معصيت\r\n\r\n\r\n","description":"","footnote":"\r\n( 1 ) تهذيب 5 : 19 / 2 و با اختلاف در الفاظ در محاسن 1 : 63 / 113 ، ( توضيح بيشتر ) شبيه اين مطلب در رواية سعد اسكاف عن ابى جعفر عليه السلام هم با اين لفظ آمده است : فاذا قضى نسكه غفر الله له ذنوبه و كان ذا الحجة و المحرّم و صفر و شهر ربيع الاوّل اربعة اشهر تكتب له الحسنات و لا تكتب عليه السيئات الا ان يأتى بموجبة ، فاذا مضت الاربعة الا شهر خلط بالناس ، اين حديث بدون استثناء ( الا ان يأتى بموجبة ) به اختصار در تهذيب 5 : 19 / 1 با سند خود از سعد اسكاف نقل شده است .\r\n","page_name":" 3406 ","page_number":126},
  {"content":"\r\n\r\nبايد قوىترين رادع به كار گرفته شود ، آيا در هر معصيتى بايد جعل حد و تعزيرات سنگين شود ؟ آيا الزاماً در تمام معاصى بايد همچون قتل نفس ، مجازات اعدام مطرح باشد ؟ قطعاً چنين نيست .\r\nبنابراين ، از نفى فعليت عذاب نمىتوان نفى حكم تحريمى را استفاده كرد ، در مورد اطفال ممكن است احكام تكليفيه الزاميه وجود داشته باشد ولى عقاب در كار نباشد و رفع قلم مؤاخذه شده باشد ولى با انجام معصيت ، اطفال از ثوابهاى ساير اعمال خود محروم گردند .\r\nبنابراين ، حق با مرحوم شيخ انصارى است كه نفى مؤاخذه را ملازم با نفى حكم الزامى ندانسته است . لذا حديث رفع قلم دليل بر نفى احكام تكليفى از صبى نيست ، البته گاه لحن يك روايت به گونه‌اى است كه در مقام ترخيص عمل ، از عدم عقاب سخن گفته مىشود ولى لحن روايت رفع قلم چنين نيست كه اى صبيان شما هر كار مىخواهيد بكنيد مانعى ندارد ، بلكه اين روايت تفضّل و عنايت خداوند را به انسانها مىرساند كه تا قبل از بلوغ بر اعمال مؤاخذه نمىشود .\r\n\r\nب ) توضيحى درباره اشكال دوم شيخ انصارى :\r\nشيخ انصارى در اشكال دوم خود ، عموميت احكام وضعى نسبت به صبيان را به مشهور نسبت مىدهد با توجه به عدم حجيت شهرت در نزد شيخ انصارى ، علت نسبت اين امر به مشهور مىتواند يكى از دو وجه زير باشد :\r\nوجه اول : پيشتر گفتيم كه شيخ انصارى قائل به انسداد است « 1 » ، ولى چون مسأله مورد نزاع بوده ، نخواسته است صريحاً نظر خود را بيان كند بلكه با اشاراتى در اصول و نيز با فتواى بر طبق قول مشهور در فقه ، اين مبناى خود را اعلام كرده است ، پس ايشان شهرت را از باب ظن خاص حجت نمىداند ولى از باب مطلق ظن حجت مىداند .\r\n\r\n\r\n","description":"","footnote":"\r\n( 1 ) ر . ك : درس شماره 358 ، ص 8 - 10 .\r\n","page_name":" 3407 ","page_number":127},
  {"content":"\r\n\r\nوجه دوم : كسانى همچون شيخ طوسى و ابن زهره و ابن ادريس و علامه كه به حديث رفع قلم در اين بحث تمسك كرده‌اند خود از مشهور مىباشند كه احكام وضعى را مختص بالغين نمىدانند ، بنابراين ، نبايد براى بطلان عقد صبى به اين حديث تمسك كنند .\r\n\r\nج ) توضيحى درباره اشكال سوم :\r\n\r\n1 ) طرح اشكال مرحوم سيد يزدى :\r\nمرحوم شيخ انصارى در اشكال سوم با پذيرفتن اين كه تمام احكام چه تكليفى و چه وضعى مختص بالغين است مىگويد : لا مانع من كون فعل غير البالغ موضوعاً للاحكام المجعولة فى حق البالغين فيكون الفاعل كسائر غير البالغين خارجاً عن ذلك الحكم الى وقت البلوغ\r\nمرحوم سيد در حاشيه مىفرمايد : وجه سوم نامعقول است ، زيرا اگر پذيرفتيم صبى هيچ حكمى نه وضعى نه تكليفى ندارد ، معنا ندارد بگوييم كه عقد صبى منشأ ملكيت براى بالغين شده ، ملكيت از امور نسبى نيست كه بين بالغ و نابالغ فرق داشته باشد ، يا ملكيت با عقد صبى حاصل مىشود كه براى همه حاصل شده و يا حاصل نشده كه براى هيچ كس حاصل نشده ، و نمىتوان گفت از طرف نابالغ ملكيت نيامده ( به جهت حديث رفع قلم ) و او وظيفه‌اى ندارد ولى از طرف بالغ ملكيت آمده و او بايد به نقل و انتقال در ملكيت ملتزم گردد .\r\n\r\n2 ) تفسير مرحوم اصفهانى درباره عبارت مكاسب :\r\nمرحوم اصفهانى عبارت شيخ انصارى را با توجه به كلامى از شيخ انصارى معنا مىكند ، شيخ انصارى در بحث فضولى مىفرمايد : در عقد فضولى ، قبل از اجازه مالك هر چند نقل و انتقال صورت نگرفته ، ولى طرف اصيل حكم تكليفى دارد و\r\n\r\n","description":"","footnote":"","page_name":" 3408 ","page_number":128},
  {"content":"\r\n\r\nحق ندارد كه معامله را نقض كند و مثلًا ملكى را كه در معامله با فضولى به وى فروخته ، به كس ديگرى بفروشد ، ولى مالك اصلى طرف فضولى هيچ حكمى نه وضعى ، نه تكليفى ندارد ، پس ممكن است يك طرف حكم وضعى داشته باشد ، طرف ديگر نداشته باشد . در اينجا هم ايشان مىفرمايد : اگر كسى با بچه‌اى معامله كند ، بچه حكمى ندارد نه وضعاً ، نه تكليفاً ، ولى طرف مقابل بچه ، تكليفاً حق نقض ندارد ، پس حكم تكليفى عدم نقض نسبت به دو طرف معامله فرق مىكند هر چند حكم وضعى صحت معامله امرى نسبى نيست . و هر دو طرف ، معامله را ناصحيح مىدانند .\r\n\r\n3 ) توضيح استاد - مد ظلّه - درباره عبارت مكاسب :\r\nمعناى مرحوم اصفهانى ، مطلب صحيحى است ، ولى ما تفسير ديگرى براى عبارت مكاسب مىكنيم كه از تفسير ايشان بهتر به نظر مىآيد .\r\nما مىگوييم شيخ انصارى در اينجا مىگويد كه دليل شما اخص از مدعا است ، زيرا تنها ، معامله‌اى كه روى اموال صبى انجام گرفته ابطال مىكند ، ولى اگر بچه ملك ديگرى را به وكالت از او بفروشد ، چه مانعى دارد كه حكم به صحّت اين معامله كنيم ، زيرا با اين معامله بچه مالك نمىشود و نسبت به آن ، نه حكم تكليفى و نه حكم وضعى دارد ولى چه مانعى دارد كه بگوييم با فروش ملك بالغين به توسط بچه ، نقل و انتقال صورت مىگيرد ، در اينجا تمام بالغين بايد اين نقل و انتقال را صحيح بدانند ، حكم تكليفى هم در مورد بالغين وجود دارد ، البته بچه‌ها چه بچه‌اى كه عقد را خوانده چه ساير نابالغين ، تا قبل از بلوغ حكمى ندارند ولى بعد از بلوغ تمام بچه‌ها نسبت به اين معامله حكم پيدا مىكنند .\r\nاين تفسير از دو جهت بر تفسير مرحوم اصفهانى ترجيح دارد .\r\nاولًا : در اين تفسير « الاحكام المجعولة فى حق البالغين » اختصاص به حكم تكليفى ندارد بلكه حكم وضعى را هم در بر مىگيرد .\r\n\r\n","description":"","footnote":"","page_name":" 3409 ","page_number":129},
  {"content":"\r\n\r\nثانياً : در تفسير مرحوم اصفهانى ، تنها تكليف متوجه طرف معامله صبى است ، ساير بالغين نيز همچون نابالغين حكمى ندارند ، ولى در تفسير ما تمام بالغين نسبت به اين معامله حكم دارند ( نه خصوص طرف معامله صبى ) ، از ظاهر كلام شيخ « فيكون الفاعل كسائر غير البالغين » استفاده مىشود كه بالغين در اينجا وظيفه دارند كه اين با تفسير ما سازگار است نه با تفسير مرحوم اصفهانى به هر حال اشكال مرحوم سيد موجّه نيست . « * و السلام * »\r\n\r\n","description":"","footnote":"","page_name":" 3410 ","page_number":130},
  {"content":"\r\n\r\n\r\n3 / 10 / 1380 دوشنبه درس شمارهء ( 366 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه مرورى بر مباحث گذشته پيرامون صحت عقد صبى خواهيم داشت . ابتدا استدلال به آيهء  « وَ ابْتَلُوا الْيَتامى . . . »  را طرح كرده ، دلالت آن را اخص از مدعا خواهيم دانست ، سپس طوايف مختلف روايات را بررسى كرده ، رواياتى كه به لسان « عدم جواز امر صبى » است را نيز اخص از مدعا دانسته ، رواياتى كه به لسان « رفع القلم » است را با بيان مراد از آنها دليل بر بطلان عقد او ندانسته ، و عموميت رواياتى كه در آنها عمد او خطا شمرده شده را با تقريبى خاص ممنوع و آنها را مختص به باب جنايات خواهيم دانست .\r\n* * * براى بطلان عقد صبى به آيهء قرآن ، و بعضى روايات و اجماع و شهرت تمسك شده است .\r\n\r\nالف ) آيهء قرآن :\r\nمتن آيه :  وَ ابْتَلُوا الْيَتامى حَتَّى إِذا بَلَغُوا النِّكاحَ فَإِنْ آنَسْتُمْ مِنْهُمْ رُشْداً فَادْفَعُوا إِلَيْهِمْ أَمْوالَهُمْ . . .  « 1 » .\r\nدر بحث‌هاى گذشته گفتيم مستفاد از آيهء شريفه اين است كه اگر صبى مستقلًا و بدون مراقبت ولى خود و استيذان يا اجازهء او براى خود عقدى انجام دهد ، چنين عقدى باطل است . اما بطلان عقدى كه صبى با انجام تمام مقدمات آن و جلب نظر\r\n\r\n\r\n","description":"","footnote":"\r\n( 1 ) النساء ، آيهء 6 .\r\n","page_name":" 3411 ","page_number":131},
  {"content":"\r\n\r\nولى و استيذان از او و يا با گزارش كار خود و استجازهء از او انجام داده و يا او وكالتاً از غيره ( نسبت به مال غير ، عقدى انجام داده باشد ) ، از اين آيهء شريفه نمىتوان بطلان آن را ثابت كرد . بنابراين دلالت اين آيه اخص از مدعا مىباشد .\r\n\r\nب ) روايات :\r\n\r\n1 ) رواياتى كه به اين لسان است كه صبى قبل از بلوغ ، جواز امر ندارد « 1 » :\r\nمراد از جواز امر ، نفوذ و مضى امر است و ما در بحثهاى گذشته گفتيم مراد از « عدم جواز امر صبى » كه به صورت مطلق گفته مىشود ، عدم نفوذ امر او حتى به نحو جزء العله نيست تا از آن ، عدم نفوذ و لو منضماً با اجازهء ولى استفاده شود . بلكه همچنانكه مرحوم شيخ انصارى فرموده مراد از « جواز امر » جواز امر بالاستقلال به نحو تمام العله كه نيازى به شىء ديگرى نداشته باشد ، مىباشد . همان گونه كه اگر گفته شود امضاء زيد معتبر است معنايش اين است كه امضاى او تمام العله براى نفوذ است و نيازى به امر ديگرى ندارد ، لذا اگر بگويند امضاى او اعتبار ندارد به معناى اين است كه به تنهايى كارساز نيست و منافات ندارد كه به عنوان جزء العله اعتبار داشته باشد . پس نمىتوان از اين دسته روايات بيش از بطلان عقدهايى كه صبى مستقلًا انجام مىدهد ، استفاده نمود .\r\nمرحوم شيخ مىفرمايند ، شاهد بر اين كه مراد از جواز امر بالغ ، نفوذ امر استقلالى او است ، اين است كه اگر مراد از آن ، نفوذ امر او اعم از اينكه مستقلًا باشد يا با اجازهء ديگرى ، ديگر معنا ندارد عقد سفيه را در بعضى روايات از آن استثناء كنند و بگويند « هرگاه صبى بالغ شد امر او نافذ است مگر اينكه سفيه باشد » « 2 » زيرا سفيه على فرض اجازهء ولى ، جواز امر دارد و بايد عقد او را مانند بالغين به عنوان جزء العله\r\n\r\n\r\n","description":"","footnote":"\r\n( 1 ) وسائل كتاب الحجر ، ابواب احكام الحجر ، باب 2 ، ح 1 و 3 و 5 .\r\n( 2 ) وسائل كتاب الحجر ، ابواب احكام الحجر ، باب 2 ، ح 5 .\r\n","page_name":" 3412 ","page_number":132},
  {"content":"\r\n\r\nمعتبر بدانند . پس مراد ، نفى استقلال صبى است و ناظر به نفى جواز امر او در صورتى كه منضم به اجازهء ولى شود نيست .\r\nبعضى از محشين مكاسب وجه ديگرى براى رد استدلال به اين روايات گفته‌اند به اين تقريب كه هرگاه صبى با اذن ولى ، عقدى انجام دهد ، اين عقد هم به صبى نسبت داده مىشود و هم به ولى همچنانكه اگر وكيل انسان خانه‌اش را فروخت ، او مىگويد خانه‌ام را فروختم و بيع را به خود نسبت مىدهد با اينكه او مباشرتاً نفروخته است . حال اگر از نظر ادله ، عقدِ منسوب به صبى معتبر نباشد ، لكن عنوان ديگر يعنى عقد منسوب به ولى كه از نظر شرعى معتبر است تأثير خود را خواهد كرد و عدم صحت عقد صبى ضررى به صحت اين عقد نمىزند چون عدم تأثير عقد صبى از باب عدم اقتضاء است نه از باب اقتضاء عدم ، تا با عقد ولى كه اقتضاء تأثير دارد تزاحم كند زيرا ذو اقتضاء با لا اقتضاء قابل جمع است . مثلًا اگر بگويند عالم صرفى احترام ندارد ، و بايد عالم به فقه را احترام نمود ، و شخصى عالم به علم صرف و فقه هر دو باشد ، بلا اشكال احترام او لازم است هر چند از جهت عنوان اول واجب الاحترام نيست زيرا عنوان دوم بر او منطبق است و لا اقتضاء با ذو اقتضاء تزاحم نمىكند . در اينجا نيز اگر عنوان عقد صبى ، چنين عقدى را تصحيح نكند ، ادلهء عامه به خاطر صدق عنوان عقد ولى ، شامل آن مىشود و نمىتوان چنين عقدى را باطل دانست . نتيجه اينكه اين دسته از روايات نيز اخص از مدعا است .\r\n\r\n2 ) احاديث رفع قلم از صبى :\r\nدربارهء اين احاديث به تفصيل بحث كرديم كه با مراجعه به موارد استعمال اين اصطلاح و ملاحظهء اطلاقات اين گونه روايات ، چنين استظهار مىشود كه مراد از وضع قلم و رفع آن ، ثبت و كتابت اعمال در نامهء عمل انسانها و آن قلمى است كه پس از انجام دادن عمل به كار مىافتد نه آن قلمى كه پيش از عمل براى جعل احكام به كار افتاده تا احكام بر مكلفين نوشته شود ( مانند  كُتِبَ عَلَيْكُمُ الصِّيامُ  ) . بنابراين مراد\r\n\r\n","description":"","footnote":"","page_name":" 3413 ","page_number":133},
  {"content":"\r\n\r\nاز رفع قلم از صبى اين است كه اعمالى كه از صبى صادر مىشود ( سيئات ) در نامهء عمل او نوشته نمىشود . لذا اصلًا ارتباطى با رفع احكام تكليفى يا وضعى از او پيدا نمىكند و نمىتوان به اين روايات براى بطلان عقد تمسك كرد ، چه همانند مرحوم شيخ قائل به عدم ملازمه بين اخبار از عدم عقوبت و عدم حكم شويم و يا همچون مرحوم نائينى و بعضى از متكلمين قائل به ملازمه گرديم .\r\nو بر فرض كه همچون ديگران مشى كنيم و بگوييم منظور از احاديث رفع قلم نفى حكم است و يا مراد نفى مؤاخذه است و بالملازمه حكم هم مرفوع خواهد بود و يا بگوييم مراد رفع قلم كتابت سيئات و قلم تشريعِ حكم هر دو است لكن در هر حال رفع حكم وضعى ( عدم صحت عقد ) را نمىتوان از آن استفاده كرد . زيرا همان گونه كه مشهور قائل هستند و ادله نيز با آنها مساعد است اگر قائل به رفع احكام وضعيه از صبى شويم بايد قائل به عدم جزئيت و شرطيت و مانعيت اجزاء و شرائط و موانع عبادات براى او شويم و حال آنكه در صورتى مىتوان حكم به صحت عبادات صبى نمود كه عبادتش با همهء شرايط و اجزاء و فقد موانع ( الا ما شذ ) توأم باشد و گرنه بايد در مورد عبادات صبى قائل به تخصيص شده و بگوييم همهء احكام وضعيه در مورد او مرفوع بوده به استثناء احكام وضعيهء شرطيت و جزئيت و مانعيت در عبادات ، كه مسلماً اين طور نيست پس اين دسته روايات دليل بر رفع احكام وضعيه از صبى و بطلان عقد او نيست .\r\nان قلت : شيخ انصارى رحمه الله در اين مبحث رفع قلم از صبى را به معناى رفع مؤاخذه گرفته و از كلامش استفاده مىشود كه ايشان قائل به ملازمه بين رفع مؤاخذه از او و رفع حكم نبوده ، قايل است كه نفى فعليت عقوبت ملازمه با نفى استحقاق عقوبت ندارد تا از آن بالالتزام نفى حكم استفاده شود . ولى خود ايشان در مبحث برائت بر مبناى رفع مؤاخذه قائل به برائت و نفى حكم مىشود ، فرق اين دو باب در چيست ؟\r\nقلت : همانند اين شبهه در مبحث ملازمهء بين حكم عقل و شرع نيز مطرح شده\r\n\r\n","description":"","footnote":"","page_name":" 3414 ","page_number":134},
  {"content":"\r\n\r\nاست . ميرزاى قمى رحمه الله مىفرمايد : اصوليين دچار تناقضى شده‌اند از بحث ملازمهء بين حكم عقل و شرع در اخباريين كه به استناد آيهء  وَ ما كُنَّا مُعَذِّبِينَ حَتَّى نَبْعَثَ رَسُولًا  مىگويند عذاب متوقف بر تماميت حجت از طريق ارسال رسل است و بر مخالفت حكم عقل عذابى نيست ، و اصوليين در جواب مىگويند : آيه دال بر نفى عقوبت است و نفى عذاب ، دليل بر نفى استحقاق عذاب نيست چون ممكن است با وجود استحقاق ، تفضلًا كسى را عذاب نكنند و آنچه كه ملازم با نفى حكم است نفى استحقاق عذاب است نه نفى فعليت آن ، پس اين آيه دليل بر عدم ملازمه بين حكم عقل و شرع نيست ولى آنها از بحث برائت به همين آيه استدلال كرده و نفى حكم را از آن استفاده مىكنند ، بين اين دو باب چه فرق است ؟\r\nمرحوم شيخ جواب اين شبهه را داده مىفرمايند : بين نفى عقوبت و نفى حكم ذاتاً ملازمه‌اى نيست و در مبحث ملازمه بين حكم عقل و شرع ، كلام اصوليين در رد استناد اخباريين به آيهء  وَ ما كُنَّا مُعَذِّبِينَ  تمام است . لكن علت اينكه در مبحث برائت به همين آيه استناد مىكنند و قائل به ملازمه بين نفى عقوبت و نفى استحقاق عقوبت و به تبع آن نفى حكم مىشوند ، وجود دليل ديگرى يعنى قاعدهء قبح عقاب بلا بيان است كه مورد اتفاق بين اصوليين و اخباريين همه است .\r\nتوضيح مطلب اينكه : اخباريين رواياتى كه اثبات هلاكت در مورد ارتكاب شبهات مىكند ( اخبار تثليث امور امر بين رشده و امر بين غيه و شبهات بين ذلك ) را وارد بر اين قاعده دانسته خود را ملزم به رعايت احتياط مىدانند ولى صرف نظر از اينكه اين مطلب صحيح است يا نه ، مرحوم شيخ در جواب از شبههء ميرزاى قمى رحمه الله مىفرمايد : آيهء  وَ ما كُنَّا مُعَذِّبِينَ  نفى عذاب و هلاكت در مورد ارتكاب مجهول مىكند و به قرينهء آيهء شريفه ، مفاد روايات فوق ( اخبار تثليث ) به غير مورد برائت حمل مىشود و با حمل مذكور موضوع قاعدهء قبح عقاب بلا بيان ، بلا اشكال تمام مىشود و معنا چنين مىشود : بدون بعث رسل ( بيان ) عذابى نمىشود و عقاب قبيح\r\n\r\n","description":"","footnote":"","page_name":" 3415 ","page_number":135},
  {"content":"\r\n\r\nاست ، و هرگاه عقاب قبيح شد استحقاق عقاب هم نخواهد بود ، و عدم استحقاق عقاب ملازم با عدم حكم ( برائت ) است .\r\nخلاصه اينكه به قرينهء آيهء  وَ ما كُنَّا مُعَذِّبِينَ  روايات تثليث حمل بر غير مورد مجهول مىشود و چون در اين صورت در مورد مجهول ديگر بيانى نيست قاعدهء قبح عقاب بلا بيان كه مساوق با عدم استحقاق عقاب است در مجراى برائت تمام شده و ملازم با نفى حكم مىشود اما در مبحث ملازمهء بين حكم عقل و شرع ، بيان موجود است زيرا آيهء شريفه نمىتواند از بيان بودن حكم عقل جلوگيرى كند لذا موضوع قاعدهء قبح عقاب بلا بيان تمام نيست تا با كمك آن عدم استحقاق عقاب و به تبع آن عدم حكم در مورد احكام عقل ثابت شود .\r\nدر مورد نفى حكم از صبى نيز مانند باب ملازمهء بين حكم عقل و شرع ، قاعدهء قبح عقاب بلا بيان موضوع ندارد تا بتوان از نفى عقوبت با كمك آن نفى استحقاق و به تبع آن نفى حكم را بالالتزام استنتاج نمود .\r\n\r\n3 ) رواياتى كه عمد صبى را خطا شمرده است :\r\nبا ملاحظهء اين روايات چنين استفاده مىشود كه اين جمله را در مورد شأن نزول خاصى فرموده‌اند . مسأله‌اى مطرح بوده و يا در باب خاصى بحثى مطرح شده و اين روايات در جواب از آنها صادر شده است زيرا معنا ندارد به طور كلى هر عملى كه كودك انجام دهد آن را خطا حساب و عاقلهء او را ملزم به جواب كنند . و از طرز جواب به دست مىآيد كه مثلًا در باب جنايات ، مسألهء ديهء قتل نفس خطائى و بعضى از جراحات ديگر كه به عهده عاقله است مطرح شده بوده آنگاه در مورد صبى گفته‌اند عمد او خطا محسوب مىشود . لذا حتى از آن روايتى هم كه مذيل به جملهء « تحمله العاقله » نيست « 1 » نمىتوان حكم عامى استفاده كرد و به غير باب جنايات تسرّى داد . در روايت أبو البخترى هم كه بعد از تحمله العاقله مىفرمايند « و قد رفع عنهما\r\n\r\n\r\n","description":"","footnote":"\r\n( 1 ) صحيحهء محمد بن مسلم ، باب 11 ، ابواب العاقله ، ح 2 .\r\n","page_name":" 3416 ","page_number":136},
  {"content":"\r\n\r\nالقلم » « 1 » نيز نمىتوان از جملهء ذيل آن ، حكم عامى استفاده كرد خواه اين جمله را مستقل و معطوف به جملهء عمد الصبى خطأ بدانيم و يا مفسّر آن . زيرا بعد از اينكه معلوم شد اين كلام پس از صحبت از جنايت خاصى گفته شده است ديگر نمىتوان از آن حكم عامى استفاده كرد و به غير باب جنايات و ديات تسرى داد چون اختصاص جملهء اول به يك باب خاصى مانع مىشود كه جملهء مفسر و يا معطوف را به معناى عام اخذ كنيم زيرا محتمل است سعهء دائرهء آن در خصوص دائرهء جملهء اول بوده و در غير باب جنايات جارى نباشد و با وجود اين احتمال نمىتوان به آن استدلال كرد .\r\nاما كلام مرحوم شيخ انصارى كه همه جا رفع قلم را به معناى مؤاخذهء اخروى تفسير كرده و در اينجا به دليل عطف آن به جملهء عمد الصبى خطأ كه مختص به باب قصاص و ديات است آن را اعم از مؤاخذات اخروى و دنيوى معنا كرده و بدين ترتيب همهء الزامات صبى بر خود توسط عقود را هم به دليل رفع قلم مذكور در ذيل اين حديث ، مرفوع و عقد او را باطل دانسته است ، اين مطلب نيز مخدوش است .\r\nزيرا اين كلام مبتنى بر اين است كه الزامات صبى تحت عنوان مؤاخذ است دنيوى قرار گيرد و اين معنا در قصاص نفس و پرداخت ديه و بعضى از عقود صحيح است اما چگونه مىتوان معاوضه‌اى را كه صبى با اجازهء وليش انجام مىدهد و در ازاء نقل مالش ، مال ديگرى به ملك او در مىآيد و چه بسا منفعت زيادى هم ببرد ( مثلًا جنس صد تومانى را به دويست تومان بفروشد ) و يا به مصلحت او باشد ، آن را جزء مؤاخذات او شمرد ؟ پس تعميم در اين حديث هم به هيچ وجه صحيح نيست ، و اين دسته روايات نيز نمىتوانند دليل بطلان عقد صبى كه همراه با اجازهء وليش بوده بشود . در جلسهء آينده در مورد اجماع و شهرت بحث خواهيم كرد . ان شاء الله .\r\n« * و السلام * »\r\n\r\n\r\n","description":"","footnote":"\r\n( 1 ) ابواب القصاص فى النفس ، باب 36 ، ح 2 .\r\n","page_name":" 3417 ","page_number":137},
  {"content":"\r\n\r\n\r\n4 / 10 / 1380 سه‌شنبه درس شمارهء ( 367 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسات سابق ، به بررسى ادله بطلان عقد صبى پرداخته ، از جمله استدلال به حديث رفع قلم و حديث عمد الصبى خطأ را در اين زمينه بررسى كرديم . در اين جلسه نخست به استدراكى درباره بحث‌هاى گذشته پرداخته ، سپس به بررسى حديث ابى البخترى مىپردازيم كه در آن در ذيل حديث عمد الصبى خطأ از رفع قلم سخن به ميان آمده است ، شيخ انصارى استدلال به اين روايت را پذيرفته ، ولى ما ضمن بررسى اشكالاتى كه به كلام شيخ انصارى وارد شده و اثبات ناتمامى برخى از آنها ، با توجه به تمام بودن پاره‌اى اشكالات ، استدلال به اين حديث را نيز نادرست مىدانيم .\r\n* * * \r\nالف ) استدراك درباره بحثهاى گذشته :\r\n\r\n1 ) توضيح استدلال اصوليين به آيه شريفه ( ما كُنَّا مُعَذِّبِينَ ) « 1 » :\r\nاستدلال اصوليين به آيه شريفه  « ما كُنَّا مُعَذِّبِينَ حَتَّى نَبْعَثَ رَسُولًا »  بر برائت در شبهات بدويه با توجه به عدم ملازمه بين نفى فعليت عقاب و نفى حكم الزامى ، بدين تقريب است كه ما از اين آيه مستقيماً عدم الزام را نتيجه نمىگيريم بلكه اين آيه ، دليل اخباريون را بر لزوم احتياط در شبهات بدويه از كار مىاندازد ، بعد از\r\n\r\n\r\n","description":"","footnote":"\r\n( 1 ) توضيح : در تنظيم درس شماره 366 ، اين بحث با كاستيهايى آمده ، لذا چكيده بحث فوق را با اصلاحات لازم در اين درس تكرار كرديم .\r\n","page_name":" 3418 ","page_number":138},
  {"content":"\r\n\r\nاينكه دليل از كار افتاد ، با تمسك به قاعده قبح عقاب بلا بيان ، عدم الزام را نتيجه مىگيريم ، توضيح اين كه حديث تثليث دليل بر فعليت هلاكت مىباشد و آيه فوق فعليت عقاب و هلاكت را بدون بعث رسل ( بيان ) نفى مىكند ، پس حديث تثليث به قرينه آيه فوق مخصوص مواردى است كه اصل حكم بيان شده و شك در مكلف به است . پس بيانى براى عقاب در شبهات بدويه نداريم و عقاب بدون بيان هم كه قبيح است ، پس در شبهات بدويه برائت عقلى جارى است .\r\n\r\n2 ) توضيحى درباره استفاده عدم ملازمه بين نفى مؤاخذه و نفى احكام از عبارت مكاسب :\r\nما پيشتر از عبارت مكاسب درباره حديث رفع قلم و اشكالات ايشان به استدلال به آن حديث چنين استظهار كرديم كه شيخ انصارى ملازمه نفى مؤاخذه يا اخبار به نفى مؤاخذه را با نفى حكم انكار مىكند ، ولى به نظر مىرسد كه چنين استفاده‌اى از كلام شيخ در مكاسب صحيح نيست . البته شيخ در رسائل تصريح به عدم ملازمه بين نفى فعليت عقاب و نفى حكم نموده است ولى كلام مكاسب را مىتوان بر مبناى ملازمه بين اين دو هم توضيح داد . با اين بيان ؛ كه اگر نفى عقاب يا اخبار به نفى عقاب با نفى حكم ملازم باشد ، با خصوص نفى حكم الزامى ملازم است و گرنه هيچ ملازمه‌اى بين عدم عقاب و بين نفى حكم غير الزامى همچون حكم استحبابى نيست ، و لذا مشروعيت عبادات صبى منافاتى با عدم مؤاخذه وى بر ترك الزاميات ندارد . با توجه به اين مطلب شيخ انصارى در اشكال اول خود درباره حديث رفع قلم مىفرمايد كه مدلول مستقيم اين حديث ، رفع قلم مؤاخذه است ، و مدلول التزامى آن هم ( بنابر قول به ملازمه فوق ) رفع حكم الزامى است نه رفع مطلق حكم ، در اشكال دوم : شيخ مىفرمايد : اگر ما مدلول مستقيم حديث رفع قلم را رفع حكم بدانيم و اطلاق آن را شامل رفع احكام تكليفى غير الزامى هم بدانيم ، باز نمىتوان آن را به احكام وضعى سرايت دهيم ، چه بنابر مشهور احكام وضعى ، اختصاصى به بالغين ندارد .\r\n\r\n","description":"","footnote":"","page_name":" 3419 ","page_number":139},
  {"content":"\r\n\r\nبنابراين ، اشكال دوم شيخ انصارى هم بر مبناى ملازمه و هم بر مبناى عدم ملازمه جا دارد و شايد به همين جهت شيخ در اينجا از مبناى خود در عدم ملازمه بين نفى مؤاخذه و نفى حكم الزامى سخن نگفته است .\r\n\r\nب ) بررسى كلام شيخ انصارى درباره حديث ابى البخترى :\r\n\r\n1 ) كلام شيخ انصارى :\r\nمرحوم شيخ در مكاسب ، ابتداءً استظهار مىكند كه حديث رفع قلم از صبى و مجنون و نائم ، ناظر به رفع قلم مؤاخذه است و ناظر به رفع أحكام وضعيه نيست .\r\nلكن چون در حديث ابى البخترى وارد شده است كه المجنون المعتوه الذي لا يفيق و الصبى الذي لم يبلغ عمدهما خطأ تحمله العاقلة و قد رفع عنهما القلم و چون فقرهء رفع قلم با نفى ديه از صبى و مجنون و ثبوت ديه بر عاقله بايد ارتباط داشته باشد و گرنه ذكر آن لغو خواهد بود پس مىتوان نتيجه گرفت كه رفع قلم مختص به رفع مؤاخذه و رفع أحكام تكليفيه نيست بلكه مؤاخذات مالى دنيوى را نيز بر مىدارد . لذا ديه كه از مؤاخذات مالى است نيز از صبى و مجنون برداشته شده است . و در ما نحن فيه اگر صبى بيعى انجام دهد نافذ نيست چون صحت بيع يك سلسله ضمانات و تعهّداتى را در پى دارد و حديث رفع قلم اين گونه مؤاخذات دنيويه را نيز بر مىدارد .\r\nبه اين فرمايش مرحوم شيخ اشكالات عديده‌اى شده است ( هر چند برخى از آنها محل مناقشه است ) :\r\n\r\n2 ) اشكال اول :\r\nدليلى نداريم كه فقره « و قد رفع عنهما القلم » با حكم مذكور در صدر حديث مرتبط باشد به اين نحو كه علت رفع ديه از مال صبى و مجنون جانى باشد يا معلول عمدهما خطأ بلكه اين مقدار كه مسلم است اين است كه اين فقره نبايد با موضوع\r\n\r\n","description":"","footnote":"","page_name":" 3420 ","page_number":140},
  {"content":"\r\n\r\nحديث كه صبى و مجنون است بىارتباط باشد و براى چنين ارتباطى لازم نيست كه عبارت رفع قلم را بر خلاف ظاهرش شامل رفع احكام وضعى هم بدانيم بلكه حضرت دو نكته را دربارهء صبى و مجنون بيان مىفرمايند : الف . اگر جنايتى مرتكب شدند قصاص نشده ، ديه نيز در اموالشان ثابت نمىشود بلكه ديه بر عاقله است .\r\nب . روز قيامت عقاب نمىشوند .\r\n\r\n3 ) اشكال دوم :\r\nاگر حديث رفع قلم را مخصوص رفع مؤاخذه و حكم تكليفى ندانيم و بگوييم شامل رفع احكام وضعى هم مىشود . لازمه‌اش اين است كه اگر صبى يا مجنون ، مالى را اتلاف كردند ضامن نباشند در حالى كه مسلّماً ضامن هستند و بعيد است كه از باب تخصيص رفع قلم ، ضمان در اتلاف صبى ثابت باشد .\r\nان قلت : اين اشكال در حديث رفع ( رفع عن امتى تسعه ) نيز مطرح شده است و جوابش را در آنجا داده‌اند و آن اين كه ، چون حديث رفع ، امتنانى است ، امتنان بر امت اقتضاء نمىكند كه در صورت اتلاف ضمان مرتفع گردد .\r\nقلت : حديث رفع قلم ، امتنان بر شخص صبى و مجنون است نه امتنان بر امت و لازمهء امتنان بر صبى و مجنون اين است كه در صورت اتلاف عمدى هم ضامن نباشند ، پس اگر مرفوع در اين حديث شامل احكام وضعى هم بشود بايد ضمان را هم بر دارد و براى ثبوت ضمان در اتلاف بايد اين حديث را تخصيص بزنيم و هو بعيد . نتيجه آن كه ، حديث رفع قلم ، فقط احكام تكليفى و مؤاخذه را بر مىدارد .\r\n\r\n4 ) ردّ اشكال دوّم :\r\nمرحوم شيخ رحمه الله اين اشكال را پاسخ داده‌اند و آن اين كه ، ما نگفتيم حتماً رفع قلم علّت رفع ديه از جنايت صبى و مجنون است بلكه گفتيم يا علت رفع ديه است يا\r\n\r\n","description":"","footnote":"","page_name":" 3421 ","page_number":141},
  {"content":"\r\n\r\nمعلول « عمدهما خطأ » ، و اگر معلول عمدهما خطأ باشد اشكال دوم مرتفع مىگردد چون روايت مىفرمايد ، چون اختيار آنها ضعيف و عمد آنها خطا به حساب مىآيد لذا احكامى كه مربوط به افعال اختيارى است از افعال آنها برداشته شده است ، چون عمدهما خطأ » است « رفع عنهما القلم » . و اين رفع قلم شامل احكامى كه موضوع آن فعل انسان است ( اعم از اين كه اختيارى باشد يا غير اختيارى ) نمىشود و ضمان از احكام اتلاف شخص است خواه اتلاف اختيارى باشد يا خير ، بلكه اگر در حال خواب هم كسى مال ديگرى را تلف كرد ضامن است ، بنابراين ، وقتى روايت مىگويد چون اختيار صبى و مجنون ضعيف است لذا رفع عنهما القلم ، اگر قلم مرفوع شامل احكام وضعيه هم بشود ، ذاتاً شامل ضمان اتلاف نمىگردد و لازم نيست كه اين حديث را در باب ضمان اتلاف تخصيص زده باشيم تا بگوييد « هو بعيد » عبارت مرحوم شيخ چنين است : لكن هذا غير وارد على الاستدلال . . . لاحتمال كونه [ اى الرفع 
  ] معلولًا لسلب اعتبار قصد الصبى و المجنون ، فيختص رفع قلم المؤاخذه بالافعال التى يعتبر فى المؤاخذة عليها قصد الفاعل فيخرج مثل الاتلاف . « 1 »\r\n\r\n5 ) اشكال سوّم :\r\nدر متعلق رفع « 2 » بايد ثقل و سنگينى و فشارى بر مرفوع عنه باشد و در اين حديث ، مرفوع عنه ، صبى و مجنون است و حال آنكه معاملات طفل چه بسا به مصلحت او باشد و يا لا أقل سنگينى و فشارى بر او نباشد حديث رفع حتى اگر شامل احكام وضعيه نيز بشود حكم وضعى كه ثقل و سنگينى در آن نباشد را بر نمىدارد .\r\n\r\n\r\n","description":"","footnote":"\r\n( 1 ) مكاسب ، ص 115 ، سطر 17 .\r\n( 2 ) توضيح اينكه اگر مادهء رفع با عن متعدّى شود همان معناى وضع عن را دارد يعنى بارى را از دوش كسى برداشتن . قال تعالى : و وضعنا عنك وزرك الذي أنقض ظهرك [ انشراح / 2 
  ] .\r\n","page_name":" 3422 ","page_number":142},
  {"content":"\r\n\r\n\r\n6 ) اشكال چهارم :\r\nمرحوم شهيدى در حاشيهء مكاسب « 1 » در نقد كلام شيخ ( كه از اين كه حديث رفع در روايت أبو البخترى در ذيل رفع ديه وارد شده معلوم مىشود كه اين حديث شامل رفع مؤاخذات مالى هم مىشود پس بر معاملات صبى اثرى مترتب نيست ) گفته‌اند .\r\nممكن است بگوييم حديث رفع ، تنها حكم تكليفى را بر مىدارد و در عين حال با صدر حديث كه حكم وضعى ( ديه ) را رفع كرده است مرتبط باشد . توضيح آن كه :\r\nجعل حكم وضعى بدون وجود حكم تكليفى لغو است و احكام تكليفى يا منشأ انتزاع احكام وضعى هستند و يا احكام تكليفى مصحّح اعتبار و جعل حكم وضعى است .\r\nما هر يك از دو مبنا را بپذيريم ، احكام وضعى بر دو قسم است . گاهى فعليت حكم وضعى دائر مدار فعليت حكم تكليفى نيست ، مانند ملكيت ، هر چند بدون حكم تكليفى اعتبار ملكيت صحيح نيست ليكن لازم نيست كه ملكيت بالفعل ، اثر تكليفى داشته باشد ، ممكن است ملكيت جعل شود و مالك از تمام تصرفات محجور باشد ولى همين مقدار كه در شرائط خاص آن احكام تكليفى بار مىشود مصحّح اعتبار ملكيت يا منشأ انتزاع آن مىگردد و لو آن احكام متأخر باشند . قسم دوم حكم وضعى احكامى است كه فعليت آن از فعليت احكام تكليفى جدا نيست مانند بطلان روزه در اثر افطار عمدى ، اگر افطار سهوى باشد ، نه تكليف هست و نه وضع ، عقاب ندارد و روزه را هم باطل نمىكند و اگر عمدى باشد ، عقاب دارد و روزه را هم باطل مىكند ، پس فعليت تكليف در چنين موردى از فعليت وضع جدا شدنى نيست ، موضوع روايت ابى البخترى نيز از اين قبيل است ، فعليت قصاص و ثبوت ديه در اموال اشخاص ، در صورتى است كه جانى تكليف هم داشته باشد ، اگر عمداً چشم كسى را كور كرد تكليفاً حرام بوده استحقاق عقوبت مىآورد و وضعاً\r\n\r\n\r\n","description":"","footnote":"\r\n( 1 ) هداية الطالب الى اسرار المكاسب ، ص 247 ، سطر 29 .\r\n","page_name":" 3423 ","page_number":143},
  {"content":"\r\n\r\nهم مستحق قصاص است . و ثبوت ديه بر خودش نيز مانند قصاص است . وقتى كه تكليف نداشت ، در آخرت استحقاق عقوبت ندارد و در دنيا نيز ديه بر او واجب نمىشود .\r\nبه تعبير ديگر : اين كه روايت مىفرمايد « عمدهما خطأ و قد رفع عنهما القلم » نه اين كه خصوصيتى براى عمد و خطا باشد بلكه اينها دو موضوع تكليف و عدم تكليف هستند و شرط حكم وضعى - قصاص و ثبوت ديه بر اموال جانى - اين است كه جانى حين الجناية عامد بوده ، مكلف باشد و الّا نه حكم تكليفى هست و نه حكم وضعى ، حديث رفع قلم از صبى تكليف را بر مىدارد . شرط حكم وضعى كه رفت ، حكم وضعى هم از بين مىرود ، خلاصه در اين موارد ، بايد حكم تكليفى بالفعل باشد تا به لحاظ او ، حكم وضعى جعل گردد يا حكم وضعى از آن انتزاع شود و حديث رفع قلم چون حكم تكليفى بر مىدارد حكم وضعى هم برداشته مىشود .\r\nنتيجه آنكه ، بر خلاف نظر شيخ رحمه الله وقوع حديث رفع قلم در ذيل « عمدهما خطأ . . . » قرينه آن نيست كه اين حديث شامل رفع مؤاخذات مالى دنيوى هم بشود .\r\n( پايان كلام مرحوم شهيدى )\r\n\r\n7 ) ردّ اشكال چهارم :\r\nبه نظر مىرسد كه رفع حرمت موجب ثبوت ديه بر عاقله نمىشود و رفع قلم تكليف از صبى ، علت ثبوت ديه بر عاقله نيست . زيرا اگر دشمن به كشور اسلامى حمله كرده باشد و دفاع از كشور متوقف بر قتل نفس محترمه باشد . در اين صورت عموم فقهاء حكم به جواز قتل نفس محترمه كرده‌اند ، اين قتل جايز است . لكن ديهء آن آيا بر عاقله است يا به عهدهء بيت المال است ، شما كه مىگوييد : عمد موضوعيتى ندارد بلكه معيار ارتكاب كار حرام است . اينجا كه كار حرام صورت نگرفته است پس شخص قصاص نمىشود و بايد ديه را عاقله بپردازد و حال آنكه ، ديه در اين موارد از بيت المال داده مىشود و بر عاقله نيست . همچنين اگر مفتى در\r\n\r\n","description":"","footnote":"","page_name":" 3424 ","page_number":144},
  {"content":"\r\n\r\nموردى طبق فتوايش حكم به كشتن كرد ولى در حكم اشتباه كرده بود ، در اين مورد قاتلى كه طبق موازين تقليد عمل كرده است در پيشگاه الهى معذور است و قصاص نمىشود ، با آنكه عمداً كشته است . حال به مجرّد اينكه كار حرام مرتكب نشده است بايد ديه را عاقله بپردازد . اگر ما موضوعيتى براى عمد و خطأ قائل نباشيم بلكه مسأله دائر مدار حرمت تكليفى و عدم آن باشد پس در موارد عدم حرمت بايد ديه را عاقله بپردازد ، هر چند جنايت از روى عمد صورت گرفته باشد . و اين مطلب قابل پذيرش نيست . پس بلا اشكال ، خصوصيت عنوان عمد و خطأ دخيل است .\r\nاگر قتل خطأى بود ديه را عاقله مىپردازد و گرنه ديه بر عاقله نيست . پس اينكه ايشان فرموده : اگر حديث رفع قلم نفى حكم تكليفى هم بكند با صدر روايت مرتبط بوده ، ثبوت ديه بر عاقله را اثبات مىكند . ناتمام مىباشد .\r\nبنابراين ، از اين چهار اشكال ، اشكال اول و سوم به كلام شيخ رحمه الله وارد است . « * و السلام * »\r\n\r\n","description":"","footnote":"","page_name":" 3425 ","page_number":145},
  {"content":"\r\n\r\n\r\n5 / 10 / 1380 چهارشنبه درس شمارهء ( 368 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر اين جلسه با مرورى بر ادله بطلان نكاح صبى ، ناتمامى همهء اين ادله را در جايى كه صبى با اذن يا اجازه ولى عقد كند ، يا تنها مجرى صيغه براى غير خود بوده نتيجه گرفته ، نكاتى در مورد شهرت و اجماع در مسأله و عدم صحت استناد به آنها در اين بحث خواهيم آورد .\r\nدر ادامه به ادله صحت عقد صبى اشاره كرده ، در ضمن روايتى را كه فرزند ام سلمه مادرش را به پيامبر اكرم صلى الله عليه و آله تزويج كرد ، نقل و سند آن را تصحيح كرده ، آن را دليل ديگرى بر جواز اجراء عقد براى غير ، توسط صبى مىدانيم .\r\nدر پايان حكم عقد سكران را آغاز كرده ، درباره موضوع كلام در اين بحث سخن گفته ، بررسى تفصيلى اين بحث را به جلسات آينده وامىنهيم .\r\n* * * \r\nالف ) مرورى بر ادله بطلان عقد صبى :\r\nبر بطلان عقد صبى به ادله‌اى تمسك شده است :\r\nدليل اوّل : آيه ابتلاء يتامى كه ناتمامى استدلال به آن گذشت .\r\nدليل دوم : احاديثى همچون حديث رفع قلم و حديث « عمد الصبى خطأ » كه نادرستى استدلال به آن نيز گذشت .\r\nدليل سوم : شهرت\r\nدليل چهارم : اجماع\r\nدرباره اين دو دليل نكاتى تكميلى بايد عرض كنيم .\r\n\r\n","description":"","footnote":"","page_name":" 3426 ","page_number":146},
  {"content":"\r\n\r\n\r\n1 ) بررسى شهرت و اعتبار آن در مسأله :\r\nاگر ما شهرت را از باب ظنّ خاص حجت ندانيم و به تماميت مقدمات دليل انسداد باور نداشته باشيم ، چنانچه متأخران از شيخ انصارى بر اين راى مىباشند ، روشن است كه شهرت اعتبارى ندارد .\r\nامّا اگر ما همچون شيخ انصارى دليل انسداد را بپذيريم « 1 » و ما نيز آن را بعيد نمىدانيم ، شهرت مىتواند از اين راه حجت باشد ، چنانچه مرحوم شيخ در فقه به شهرت استناد مىكند ، حال آيا در مقام مىتوانيم به شهرت استناد كنيم ؟\r\nبه نظر مىرسد كه اگر شهرت مستند به ادله‌اى باشد كه ما آن ادله را ناتمام مىدانيم و در مىيابيم كه مشهور در استناد به آنها اشتباه كرده‌اند ، در اين صورت فتواى مشهور ، ظنى را در ذهن ما ايجاد نمىكند كه بر اساس آن ظن ما بتوانيم بر طبق ادله انسداد فتوا دهيم .\r\nآرى اگر مشهور فتوايى داده باشند كه دليل آن براى ما روشن نباشد ، در آن صورت ممكن است شهرت موجب افادهء ظن شود و بگوييم دليل لا اقل مظنون الدلاله‌اى در دست آنها بوده كه به ما نرسيده است ، ولى در بحث ما با توجه به استدلالهاى علماء بر مسلوب العباره بودن صبى به ادله‌اى كه ما ناتمامى آنها را اثبات كرده‌ايم صغراى حجيت ظن انسدادى ( تحقق شهرت ظن‌آور ) محقق نيست .\r\nالبته معيار در ظن ، ظن نوعى ( ظن نوع مردم در خصوص مسأله ) است نه ظن شخصى و اگر كسى دير باور و وسواسى باشد ظن وى شرط نيست ، و در اين مسأله ، نوع مردم با توجه به خصوصيات ادله فوق ، ظنّ پيدا نمىكنند .\r\n\r\n\r\n","description":"","footnote":"\r\n( 1 ) ر . ك : درس شماره 358 ، ص 8 - 10 .\r\n","page_name":" 3427 ","page_number":147},
  {"content":"\r\n\r\n\r\n2 ) بررسى اجماع در مسأله :\r\nدر اين مسأله گاه به اجماع تمسك مىشود ، مستند ادعاى اجماع ، گاه كلام ابن زهره در غنيه ( البته درباره بطلان بيع صبى ) است كه پيشتر درباره آن سخن گفتيم ، و عرض كرديم كه صغراى نقل كردن اجماع از سوى ابن زهره صحيح است ، ولى نقل اجماع در غنيه براى اثبات اجماعى بودن مسأله - و لو به طور ظنى - بلكه براى اثبات شهرت كفايت نمىكند .\r\nمرحوم صاحب جواهر در مسأله بطلان عقد صبى و مجنون و مسلوب العباره بودن آنها ادعاى اجماع يا ضرورت كرده مىفرمايد : « بلا خلاف معتد به اجده بل يمكن تحصيل الاجماع عليه بل ربما كان من الضروريات سلب حكم الفاظهما فى جميع العقود فكانت كاصوات البهائم بالنسبة الى ذلك « 1 » » ، شيخ طوسى در مبسوط به بطلان عقد صبى فتوا مىدهد ، سپس روايتى را كه عقد ده‌ساله را صحيح مىداند نقل مىكند « لا يصح بيع الصبى و لا شراؤُه اذن له الولى او لم يأذن و روى انّه اذا بلغ عشر سنين و كان رشيداً كان جائزاً « 2 » ، ظاهر كلامش اين است كه بر طبق اين روايت فتوا نمىدهد .\r\nما هم در مسأله ، مخالف صريحى نيافتيم و كسى را نديديم كه بر طبق روايت فوق فتوا دهد ، البته اين اجماع در باب بيع است و الّا در برخى عقود ديگر مسأله اجماعى نيست كه تفصيل آن در اين بحث نمىگنجد . « 3 »\r\nحال در باب نكاح آيا مسأله اجماعى است ؟ آن قدرى كه ما مراجعه كرديم مخالف صريحى در باب نكاح نيافتيم كه عقد صبى را صحيح بداند ، لكن قدر مسلم از اجماع جايى است كه نكاح صغير يا صغير بدون اذن ولىّ باشد ، امّا اگر صبى يا\r\n\r\n\r\n","description":"","footnote":"\r\n( 1 ) جواهر 29 : 143 .\r\n( 2 ) مبسوط 2 : 163 .\r\n( 3 ) ( توضيح بيشتر ) فعل كودك ده‌ساله در بسيارى از موارد به نظر بسيارى از علماء نافذ است در اينجا به عنوان نمونه عبارت ابن فهد را در مهذب بارع 2 : 514 نقل مىكنيم : ( ينفذ عمل البالغ عشراً فى مواضع ) 1 - العتق . . . 2 - الوقف فى وجوه البر 3 - الوصية فى المعروف 4 - امضاء اقراره به مثل ذلك 5 - مؤاخذته بالقصاص 6 - مؤاخذته بالسرقة 7 - صحة نيابته فى الحج .\r\n","page_name":" 3428 ","page_number":148},
  {"content":"\r\n\r\nصبية با اذن يا اجازه ولى صيغه نكاح را خوانده باشد ، نمىتوان ادعاى اجماع بر بطلان عقد وى نمود .\r\nبا دقّت در عبارات فقهاء به سه دسته عبارات برخورد مىكنيم .\r\nدسته اول : كسانى كه تصريح كرده‌اند كه صبى مسلوب العباره است و در اين زمينه به حديث رفع قلم هم استدلال كرده‌اند كه ظاهر آن اين است كه عقد صبى با اجازه هم تصحيح نمىشود ، همچنين ظاهر عبارت فقهايى كه بلوغ را از شرايط ايجاب و قبول مىدانند ، نيز اين است كه اگر صبى تنها مجرى صيغه هم باشد ، با اذن يا اجازه بعدى عقد وى صحيح نيست .\r\nدسته دوم : كسانى كه صِغَر را همچون سَفَه منشأ محجوريت صبى دانسته و شرط صحت عقد را عدم محجوريت مىدانند ، با توجه به اين كه سفيه مسلوب العباره نيست و عقدش با اذن يا اجازه ولى نافذ مىباشد ، از اين عبارات بطلان عقد صبى با اذن يا اجازه ولى استفاده نمىشود ، بنابراين ، از كلام اين گروه از فقها تنها استفاده مىشود كه عقد صبى به خودى خود مقتضى صحت نيست ، نه اين كه مقتضى فساد در آن وجود دارد . « 1 »\r\nدسته سوم : كسانى كه فقط گفته‌اند كه عقد صبى باطل است ، اين عبارت مبهم است و از آن فهميده نمىشود كه آيا صبى را مسلوب العباره هم مىدانند يا خير و دليلى هم ذكر نكرده‌اند كه از دليلشان چيزى بفهميم .\r\nخلاصه ، اثبات صغراى اجماع بر بطلان عقد صبى با اذن يا اجازه ولى مشكل است ، بر فرض كه صغراى اجماع را هم بپذيريم اعتبار چنين اجماعى مشكل است ، زيرا به نظر ما اجماعى معتبر است كه اتصال آن به زمان معصوم احراز شود هر چند معلوم المدرك باشد ، ولى در موارد علم به مدرك يا احتمال مدرك غالباً احراز\r\n\r\n\r\n","description":"","footnote":"\r\n( 1 ) در جلسه سابق گفتيم كه عقد صبى با اذن يا اجازه ولى دو حيثيت دارد ، از يك حيث عقد صبى است ، اين حيثيت مقتضى صحّت نيست نه مقتضى فساد است ، از حيث ديگر عقد ولى است ، چون با اذن يا اجازه وى صادر شده ، بنابراين بايد حكم به صحت آن نمود .\r\n","page_name":" 3429 ","page_number":149},
  {"content":"\r\n\r\nاتصال اجماع به زمان معصوم ممكن نيست ، زيرا چه بسا اجماع از قديم و از زمان معاصر معصومين عليهم السلام نبوده ، بلكه به استناد فتاوى علماء در زمان متأخر حاصل شده است ، از اين رو در محل بحث ما اعتبار اجماع روشن نيست ، پس دليلى بر بطلان عقد صبى با اذن يا اجازه صبى نداريم .\r\nولى اين مقدار براى حكم به صحت عقد صبى كافى نيست ، بلكه بايد دليلى بر صحت عقد صبى ذكر كنيم .\r\n\r\nب ) ادله صحت عقد صبى :\r\n\r\n1 ) ادله عام صحّت :\r\nدر اين زمينه اگر شمول اطلاقات يا عمومات صحت عقود را نسبت به عقد صبى - بما هو صبى - نپذيريم ، ولى چون عقد صبى اگر با اجازه يا اذن ولى باشد اين عقد ، عقد اولياء هم به حساب مىآيد ، يا اگر صبى تنها مجرى صيغه باشد و عقد را به وكالت براى غير خود اجراء كرده باشد ( هر چند ولى اجازه نداده باشد ) اين عقد ، عقد موكّل ( كه بنابر فرض عاقل بالغ است ) به حساب مىآيد زيرا عقود همچون ازدواج مانند اكل نيست كه در آن مفهوم مباشرت و صدور مستقيم درج شده باشد ، بلكه اگر با اذن كسى هم صادر شده باشد براى استناد به اذن دهنده كافى است .\r\nبنابراين بايد اين عقد را صحيح بدانيم ، زيرا پيشتر اشاره كرديم كه عدم صحت عقد صبى - بما هو صبى - از باب لا اقتضاء است نه از باب اقتضاء العدم تا با صحت عقد صبى - بما هو مضاف الى الولى او الموكّل - مزاحمت پيدا كند ، « 1 » بنابراين طبق قاعده بايد عقد صبى را در اين موارد صحيح بدانيم .\r\nپس اگر صبى با اذن ولى براى غير يا براى خودش عقد نكاحى انجام دهد بلا اشكال عقد او صحيح است ، البته در مورد عقدى كه براى خودش انجام مىدهد غبطه و مراعات مصلحت او از جانب ولى لازم است .\r\n\r\n\r\n","description":"","footnote":"\r\n( 1 ) بدين نكته در كلام پاره‌اى از محشيان مكاسب اشاره رفته از جمله در حاشيه مكاسب مرحوم آخوند .\r\n","page_name":" 3430 ","page_number":150},
  {"content":"\r\n\r\n\r\n2 ) بررسى روايت تزويج ام سلمه :\r\nصحت عقدى كه صبى وكالتاً از جانب غير انجام مىدهد و او تنها مجرى صيغه است واضح‌تر است بويژه آنكه روايتى نيز در اين مورد وارد شده است .\r\nمتن روايت : محمد بن يعقوب الكلينى عن محمد بن يحيى عن سلمة بن الخطاب عن الحسن ابن على بن يقطين عن عاصم بن حميد عن ابراهيم بن ابى يحيى عن ابى عبد الله عليه السلام قال : تزوج رسول الله صلى الله عليه و آله ام سلمة ، زوّجها اياه عمر بن ابى سلمة و هو صغير لم يبلغ الحلم . « 1 »\r\nمحمد بن يحيى از مشايخ كلينى و ثقه است ، همچنين حسن بن على بن يقطين نيز ثقه و عاصم بن حميد از اجلاء ثقات است .\r\nدر اين سند دو نفر نيازمند به بحث دارند يكى سلمة بن الخطّاب و ديگرى ابراهيم بن ابن يحيى .\r\n\r\n3 ) بررسى حال سلمة بن الخطّاب :\r\nدرباره سلمة بن الخطّاب ابن غضايرى مىگويد : ضعيف « 2 » و نجاشى مىگويد : كان ضعيفاً فى حديثه « 3 » مرحوم آقاى خويى مىگويند كه او در اسناد كامل الزيارات وارد شده و وقوع راوى در اسناد اين كتاب دليل بر وثاقت اوست ، ولى چون اين توثيق با تضعيف نجاشى تعارض مىكند ، لذا وثاقت او ثابت نيست . « 4 » به نظر ما اين راوى ثقه و مورد اعتماد است ، زيرا تضعيف ابن غضايرى چندان اهميتى ندارد ، وى بسيارى از راويان را با بررسى رواياتشان و متن‌شناسى احاديث ايشان ، تضعيف مىكند وقتى ، متن روايتى مورد قبول او نباشد ، راوى روايت را ضعيف مىداند .\r\nبه طور كلى تضعيفات مبنى بر متن‌شناسى از هر كس باشد اعتبار ندارد ، چون بر پايه استنباط و اجتهاد استوار است و ادله حجيت شهادت ، شهادت حسى را معتبر\r\n\r\n\r\n","description":"","footnote":"\r\n( 1 ) وسائل ابواب عقد النكاح و اولياء العقد ، باب 16 ، ح 1 .\r\n( 2 ) الرجال لابن الغضائرى ، استخراج السيد محمد رضا الحسينى الجلالى ، ص 66 / 64 .\r\n( 3 ) رجال نجاشى رقم 498 .\r\n( 4 ) معجم الرجال 8 : 204 .\r\n","page_name":" 3431 ","page_number":151},
  {"content":"\r\n\r\nمىسازد نه شهادت حدسى را ، در مورد ابن غضايرى با توجه به تتبع در كتاب وى دريافته‌ايم كه منشأ تضعيفات وى غالباً متن‌شناسى است ، لذا اعتبار ندارد .\r\nكلام نجاشى دليل صريحى بر عدم وثاقت وى نيست ، زيرا اين تعبير « ضعيف فى حديثه » گاهى براى فهماندن بد سليقه بودن صاحب كتاب در جمع‌آورى و نقل از هر راوى و لو اين كه ضعيف باشد به كار مىرود و تصريح به عدم وثاقت خود شخص نيست ، لذا اگر ما وقوع راوى را در اسناد كامل الزيارات توثيق بدانيم ، اين توثيق معارضى از كلام نجاشى ندارد ولى ما از اين راه وى را توثيق نمىكنيم ، مرحوم آقاى خويى هم پس از نگارش معجم رجال الحديث از اين نظريه عدول كرده‌اند « 1 » ، مستند ما بر توثيق وى دو دليل است .\r\nدليل اوّل : اعتماد اجلاء و مشايخ بزرگ همچون محمد بن يحيى عطار ، صفار ، سعد بن عبد الله ، احمد بن ادريس ، على بن ابراهيم ، حميرى و اكثار روايت ايشان از سلمه بن الخطاب .\r\nدليل دوم : از وى ، محمد بن احمد بن يحيى صاحب نوادر الحكمه روايت مىكند « 2 » ، و ابن وليد كه از مشايخ سخت‌گير حديث بوده و افراد بسيارى را از روايات محمد بن احمد بن يحيى استثناء كرده وى را در زمره اين افراد قرار نداده است ، شيخ صدوق و دانشمندان ديگر كار ابن وليد را پذيرفته‌اند كه از آن معلوم مىشود كه ايشان سلمه بن الخطاب را توثيق مىكنند .\r\n\r\n4 ) بررسى حال ابراهيم بن ابى يحيى :\r\nابراهيم بن ابى يحيى در سند همان ابراهيم بن محمد بن ابى يحيى مدنى است « 3 » ، مرحوم آقاى خويى در معجم الرجال وى را از طريق وقوع در اسناد كامل\r\n\r\n\r\n","description":"","footnote":"\r\n( 1 ) ( توضيح بيشتر ) و آخرين چاپ معجم رجال الحديث كه در 24 جلد انجام گرفته بر مبناى عدم توثيق روات واقع در كامل الزيارات تنظيم شده است .\r\n( 2 ) معجم رجال الحديث 15 : 320 .\r\n( 3 ) ( توضيح بيشتر ) عاصم بن حميد از ابراهيم بن ابى يحيى مدنى در كافى 7 : 48 / 3 روايت مىكند ، وى چنانچه مرحوم آقاى خويى در معجم الرجال 1 : 201 فرموده‌اند ، همان ابراهيم بن محمد بن ابى يحيى مدنى است كه در\r\n","page_name":" 3432 ","page_number":152},
  {"content":"\r\n\r\nالزيارات توثيق مىكند . « 1 » كه ما اين طريق را قبول نداريم . براى توثيق وى از راههايى مىتوان استفاده كرد كه اگر برخى از اين راهها نيز اطمينان‌آور نباشد ، مجموع آنها بىشك وثاقت وى را ثابت مىكند .\r\nاولًا : نجاشى درباره وى مىگويد : كان خصيصاً و العامّة - بهذه العلّة - تضعّفه ، شيخ طوسى هم درباره وى مىگويد : كان خاصاً بحديثنا و العامّة تضعّفه لذلك و ذكر يعقوب بن سفيان فى تاريخه فى اسباب تضعيفه عن بعض الناس : انّه سمعه ينال من الاوّلين .\r\nظاهر اين عبارت اين است كه وى نقطه ضعفى نداشته و اگر عامه وى را تضعيف كرده‌اند به جهت مذهب وى مىباشد .\r\nان قلت : شايد نجاشى و شيخ تنها در صدد بيان عدم اعتبار تضعيف عامه باشد ، و نمىخواهد وى را توثيق كند .\r\nقلت : بسيار بعيد است كه درباره شخص معروفى مثل وى ، نجاشى و شيخ تحقيق نكرده باشند ، و نقطه ضعف داشتن اين گونه افراد مشهور و مخفى ماندن آن بر امثال نجاشى و شيخ با وجود تحقيق بسيار مستبعد است ، بىشك از اين عبارت حسن ظاهر وى استفاده مىگردد كه همين مقدار براى اثبات عدالت وى كافى است .\r\nثانياً : هر چند بسيارى از علماء عامه وى را تضعيف كرده‌اند ولى در كتب رجال عامه توثيق شافعى نسبت به وى نقل شده كه نقل آن جالب است :\r\nقال الربيع بن سليمان : سمعت الشافعى يقول : كان ابراهيم بن ابى يحيى قدريا ، قيل للربيع :\r\nفما حمل الشافعى على ان روى عنه قال : كان يقول لان يخرّ ابراهيم من بعد احبّ اليه من ان يكذب ، و كان ثقة فى الحديث ، و كان الشافعى يقول : اخبرنى من لا اتهم عن سهيل و غيره - يعنى ابراهيم بن ابى يحيى -\r\n\r\n\r\n","description":"","footnote":"\r\nكتب رجال ترجمه شده است ، در تهذيب الكمال 2 : 184 / 236 درباره وى مىگويد : و قد ينسب الى جدّه ، از وى در اين ترجمه بارها با عنوان ابراهيم بن ابى يحيى نقل كرده است .\r\n( 1 ) ( توضيح بيشتر ) البته اين طريق بر فرض عدم اتحاد وى با ابراهيم بن محمد بن ابى يحيى مىباشد و گرنه ، مرحوم آقاى خويى درباره ابراهيم بن محمد بن ابى يحيى مىفرمايد : بما ذكره النجاشى و الشيخ ، يدخل الرجل فى الحسان على الاقل ( معجم الرجال 1 ، ص 275 و نيز ر . ك : ص 201 ) .\r\n","page_name":" 3433 ","page_number":153},
  {"content":"\r\n\r\nتوثيق محكم شافعى نسبت به وى با اعتراف به نادرستى مذهب وى به عقيده شافعى ، دليل قاطعى است كه وى هيچ نقطه ضعفى به جز مذهب نداشته و گرنه با حساسيت بسيار عامه نسبت به مذهب ، اگر كوچكترين نقطه ضعفى در امر حديث داشت امكان توثيق وى نبود .\r\n\r\n5 ) راهى ديگر براى اثبات اعتبار روايت فوق :\r\nسيد مرتضى در انتصار اشاره به همين روايت كرده و آن را بطور بتّى نسبت داده است ، در مهذب ابن برّاج نيز با تعبير « لا خلاف » اين قضيه را نقل مىكند .\r\nدر كتب اهل تسنن نيز اين قضيه آمده است . البته گاهى تعبير مىشود كه پيامبر به فرزند ام سلمه فرمودند او را برايم عقد كن و گاهى نقل مىشود كه خود ام سلمه به فرزندش گفت مرا به عقد پيامبر درآور . بعلاوه در بعضى از نقلها عاقد ، سلمه بن ام سلمه است و در بعضى ديگر عمر بن ام سلمه ، در هر حال اين دو فرزند بنا به نقل كتب تاريخ و سيره ، هر دو با اختلاف يكى دو سال از همديگر ، نابالغ بوده‌اند ، و دلالت روايت بر صحّت عقد صبى براى غير تمام است .\r\nخلاصه اينكه نظر مرحوم سيد در عروه كه بطلان عقد صبى لنفسه با اذن ولى يا عقدى كه براى غير وكالتاً انجام مىدهد را محل تأمل دانسته ، به نظر ما مخدوش است و بايد عقد او را صحيح دانست . خصوصاً در موردى كه به وكالت از طرف غير ، فقط متصدى اجراى صيغه مىشود كه مخالف با روايت مذكور نيز مىباشد .\r\n\r\n6 ) توضيحى دربارهء نقل اقوال از سوى مرحوم آقاى حكيم :\r\nمرحوم آقاى حكيم ضمن جايز دانستن تصرفات صبى با اذن ولى مىفرمايند :\r\nجماعتى همچون محقق اردبيلى و فخر المحققين در ايضاح و محقق در باب العاريه و نيز ظاهر باب اجارهء شرايع ، قائل به جواز شده‌اند ، ولى به نظر ما نقل مرحوم آقاى حكيم صحيح نيست . زيرا فخر المحققين در بحث اجاره پس از ذكر وجه صحت و\r\n\r\n","description":"","footnote":"","page_name":" 3434 ","page_number":154},
  {"content":"\r\n\r\nبطلان ، مىگويد : الاقوى عدم الصحة ديگران نيز هر كدام تصرفات او را تجويز كرده و يا در ميان آنها مورد خلاف واقع شده يا در بعضى از عقود على المشهور قائل به صحت شده‌اند ، همه اين مطلب را در غير باب نكاح گفته‌اند و دليل نمىشود كه آنها در باب نكاح هم قائل به صحت تصرفات او باشند .\r\n\r\n7 ) نتيجه‌گيرى نهايى بحث عقد صبى :\r\nبه نظر ما عقود صبى از جمله عقد نكاح وى در دو صورت صحيح است ، صورت اول : با اذن يا اجازه ولى ، صورت دوم : جايى كه صبى تنها مجرى صيغه است ، و عقد اجرا شده در اموال خود صبى هم نيست ، بلكه با اجازه يا وكالت براى ديگرى عقد مىخواند كه در اينجا اذن يا اجازه ولى هم شرط نيست .\r\n\r\nج ) عقدى كه مست انجام دهد :\r\n\r\n1 ) متن عروه :\r\nو كذا لا اعتبار به عقد السكران فلا يصح و لو مع الاجازه بعد الافاقة\r\n\r\n2 ) توضيح مرحوم آقاى خويى و بررسى آن :\r\nمرحوم آقاى خويى مىفرمايند : چون سكران قصد معنى ندارد ، لذا عقد او باطل است همچون شخصى كه هذيان مىگويد .\r\nبه نظر مىرسد كه موضوع بحث ما ، سكرانى نيست كه به مرحله‌اى رسيده است كه قصد از او متمشى نيست بلكه موضوع بحث ، سكرانى است كه عقل را از دست داده است ، توضيح اين كه اگر سكران به حدى برسد كه كلام وى همچون هذيان بوده و هيچ گونه اراده‌اى از وى در اين كار نباشد « 1 » ، اين عقد به طور كلى باطل\r\n\r\n\r\n","description":"","footnote":"\r\n( 1 ) استاد - مد ظلّه - اشاره مىفرمودند كه در اين صورت هم نوعى قصد و اراده در كار است زيرا هذيانهايى كه از افراد سر مىزند از تصرّفات روح آنها مىباشد و همچون لرزش دست مرتعش ، از تحركات مادى اعضاء و جوارح نيست ، البته عقلاء بر اين گونه تصرّفات روح ترتيب آثار نمىدهند .\r\n","page_name":" 3435 ","page_number":155},
  {"content":"\r\n\r\nاست ، و صحت تأهلى هم ندارد و اجازه لا حق در تصحيح اين عقد كفايت نمىكند و روايتى هم كه عقد سكرى را با اجازه بعدى تصحيح كرده مربوط به اين فرض نيست .\r\nولى غالباً سكران به چنين مرحله نرسيده ، بلكه در حدى است كه عقل وى زايل شده و همانند حيوانات و كودكان مىباشد ، از حيوانات اراده متمشى هست ، لذا حيوان را متحرك بالاراده مىدانند ، ولى حيوان به جهت نداشتن عقل فاقد اختيار و قدرت انتخاب است ، زيرا كسى مىتواند با اختيار خود چيزى را انتخاب كند كه قواى مختلف رحمانى از يك سو و قواى نفسانى و شيطانى از سوى ديگر داشته باشند ، و عقلى هم كه داور بين قواى ديگر هست داراست كه با مراجعه به آن ، مىتواند با اختيار خود تمايلات شيطانى را سركوب كرده و تمايلات رحمانى را ترجيح دهد ، سكران چون فاقد عقل است ، لذا از قدرت بررسى قوا و ترجيح عقلانى آنها بىنصيب نصيب است ، بنابراين اراده وى عقلانى نيست . لذا عقد سكرانى كه در اين حد است مىتواند صحيح باشد ، البته ممكن است بگوييم كه ما دليلى بر تنفيذ عقد سكران نداريم چون عقلا ، فعل چنين كسى را معتبر و نافذ نمىدانند ، عقد او را عقلايى نمىدانند و همين جهت سبب انصراف ادله نفوذ عقود از عقد او مىشود ، البته نفوذ عقد وى با اجازه‌اى كه در زمان عقل خواهد داد مطلبى ديگرى است . « 1 »\r\nادامه بررسى صحت و فساد عقد سكران را در جلسه آينده خواهيم آورد . ان شاء الله\r\n« * و السلام * »\r\n\r\n\r\n","description":"","footnote":"\r\n( 1 ) استاد مد ظلّه اشاره مىفرمودند كه عقلا بر عقود سكران همچون ديگر غير عاقلان مانند اطفال غير مميز و مجانين صحت تأهلى هم قائل نيستند ، لذا ادله عام صحت عقود ، از اثبات صحت چنين عقدى و لو با اجازه اولياء يا اجازه خود عاقدين در زمان عاقل شدن ، ناتوان است ، ولى اگر دليل تعبدى خاصّى در اين زمينه وارد شود كه چنين عقدى را با اجازه تصحيح كند ، استيحاش عقلا را به دنبال ندارد ، بخلاف صورت اوّل كه كلمات سكران همچون هذيان باشد كه حكم شارع به صحت تأهلى داشتن چنين عقدى با استيحاش عقلاء روبروست و نصّ بسيار قوى براى اثبات آن لازم است ، لذا نمىتوان روايت مورد بحث ما را بدان صورت حمل كرد .\r\n","page_name":" 3436 ","page_number":156},
  {"content":"\r\n\r\n\r\n8 / 10 / 1380 شنبه درس شمارهء ( 369 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\n[ لا اعتبار به عقد السكران 
  ]\r\nمسأله 13 : « و كذا لا اعتبار به عقد السكران ، فلا يصحّ و لو مع الاجازة بعد الإفافة ، و أما عقد السكرى اذا أجازت بعد الإفافة ففيه قولان ، فالمشهور انه كذلك و ذهب جماعة الى الصحة مستندين الى صحيحة ابن بزيع و لا باس بالعمل بها و ان كان الأحوط خلافه ، لإمكان حملها على ما اذا لم يكن سكرها بحيث لا التفات لها الى ما تقول مع ان المشهور لم يعملوا بها ، و حملوها على محامل ، فلا يترك الاحتياط » .\r\n\r\nالف ) بررسى صحت يا عدم صحت عقد سكران ( مرد مست ) و سكرى ( زن مست ) :\r\n\r\n1 ) كلام مرحوم صاحب عروة :\r\nمرحوم سيد در ذيل مسأله 13 كه بحث از اشتراط بلوغ و عقل در عقد بود ، فرعى را مطرح مىنمايند : ايشان مىفرمايد : چون‌كه در صحت عقد نكاح عاقل بودن متعاقدين شرط است . لذا بر اين اساس ، اگر مرد مستى در حالت مستى با زنى ازدواج كرد عقد او محكوم به بطلان است و لو اينكه آن مرد مست پس از افاقه و بر طرف شدن مستى ، آن عقد را اجازه نمايد . اما در مورد زن مست ( سكرى ) اگر وى نيز در حالت مستى با كسى عقد بخواند در رابطه با اينكه آيا عقد وى نيز همانند مرد مست باطل است يا باطل نيست ؟ دو قول در مسأله وجود دارد يكى قول مشهور كه قائل به بطلان عقد او هستند و قول ديگر ، قول جماعتى از اصحاب است كه با استناد به صحيحه ابن بزيع كه در آن عقد سكرى را صحيح دانسته است . حكم به صحت چنين عقدى نموده‌اند .\r\n\r\n","description":"","footnote":"","page_name":" 3437 ","page_number":157},
  {"content":"\r\n\r\nآنگاه مرحوم سيد مىفرمايند عمل بر طبق مذكور اشكالى ندارد اگر چه ، احتياط استحبابى در ترك آن و حكم به بطلان عقد سكرى مانند سكران است . چرا كه امكان دارد صحيحه ابن بزيع را حمل كنيم بر اين فرض كه مستى زن به حدّى كه موجب زايل شدن عقل وى گردد و التفاتى به گفته‌هاى خود نداشته باشد ، نرسيده است . علاوه بر اينكه مشهور نيز به اين روايت عمل نكرده و آن را بر محامل مختلفى حمل نموده‌اند .\r\n\r\n2 ) نقد استاد مد ظلّه نسبت به نحوهء طرح مسأله توسط مرحوم صاحب‌عروة :\r\nچنانچه ملاحظه شد مرحوم سيد بين مرد مست و زن مست تفاوت قائل شده‌اند و در مورد سكران ( مرد مست ) مسأله را به گونه‌اى مطرح نموده‌اند كه كأنّ هيچ اختلافى در بطلان عقد او وجود ندارد بلكه به طور اتفاق همه قائل به بطلان عقد سكران مىباشند و همانا اختلاف در مورد عقد سكرى ( زن مست ) است كه عده‌اى با تمسك به صحيحه ابن بزيع آن را صحيح دانسته‌اند ولى مشهور بر طبق آن فتوى نداده‌اند ، مرحوم آقاى خويى نيز همين مطلب را از مرحوم سيد پذيرفته‌اند و در مورد مرد مست بدون هيچ بحثى عقد آن را باطل دانسته‌اند و در مورد زن مست صريحاً بر طبق روايت ابن بزيع فتوى داده‌اند و قائل به صحت عقد سكرى شده‌اند و حتى آن احتياط استحبابى را كه مرحوم سيد در مورد بطلان عقد سكرى نموده است ، ايشان قبول نكرده‌اند . و ليكن به نظر مىرسد مسأله آن چنان كه مرحوم سيد مطرح نموده‌اند و مرحوم آقاى خويى نيز تلقّى به قبول كرده‌اند نيست . و در مورد عقد مرد مست بطلان عقد در بين فقها مسلّم نيست بلكه همان اختلافى كه در مورد عقد زن مست هست در مورد عقد مرد مست نيز وجود دارد و به طور كلى آن گونه كه ما با مراجعه به كتب فقهاى سابق به دست آورديم در كلمات فقهاى گذشته اين تفاوت وجود ندارد بلكه هر كسى قائل به صحت شده است فرقى بين سكران و سكرى نگذاشته است « 1 » و همچنين قائلين به بطلان عقد نيز بين اين دو تمايزى قائل نشده‌اند ، علاوه بر اينكه صحيح دانستن عقد سكرى و يا حد اقل احتمال\r\n\r\n\r\n","description":"","footnote":"\r\n( 1 ) استاد فرموده‌اند كه كلمات فقها را يادداشت نموده‌اند ، مىتوان آنها را در ذيل آورد .\r\n","page_name":" 3438 ","page_number":158},
  {"content":"\r\n\r\nصحت آن با قول به بطلان قطعى و جزمى عقد سكران خلاف مذاق شرع مقدس است زيرا آنچه كه از مجموعهء احكام و دستورات شرعى و حتى قوانين اجتماعى اسلام به دست مىآيد اين است كه شارع مقدس و دين اسلام آن سلسله از امورى كه در آنها جنبهء عقلانيت و تعقّل بيش از جنبه‌هاى عاطفى و روانى موضوعيت دارد و به عبارت ديگر آن دسته از امورى را كه قيام به آنها و ادارهء آنها بر اساس تكيه بر قوهء تعقل و تفكر مىباشد به مردان واگذار نموده است و نقش مرد را در آنها بيشتر از زنان مؤثر دانسته است و در مقابل ، آن سلسله امور و احكامى را كه در آنها جنبه‌هاى عاطفى و احساسى - كه اينها نيز از امور بسيار مهم اجتماعى مىباشند و در واقع تعقّل و عاطفه دو ركن اساسى بنيانهاى اجتماعى هستند - بيشتر موضوعيت دارد و قيام و ادارهء آنها بر محور عاطفه و احساس است ، به زنان محوّل نموده است . لذا در امور تعقلى و تفكرى براى نمونه حتى يك مورد نيز در فقه و قوانين اجتماعى اسلام نمىتوان يافت كه در آن سهم و تأثير زنان از مردان بيشتر باشد . بنابراين با اين مقدمه نمىتوان پذيرفت كه شرع مقدس عقد مرد مست را باطل دانسته باشد و حتى اگر وى بعد از افاقه ، عقد خود را اجازه نمايد بىفايده باشد و ليكن در مورد عقد زن مست اگر پس از افاقه عقد خود را اجازه نمايد ، حكم به صحت نموده باشد . پس اگر روايتى دالّ بر صحت عقد زن مست وجود داشته باشد بالاولويه دلالت بر صحت عقد مرد مست نيز مىنمايد .\r\nبله در بين فقهاى سابق تنها عبارتى در كتاب شرايع مرحوم محقق حلّى و يكى هم عبارتى در كتاب « مختصر النافع » وجود دارد كه ممكن است كسى از آنها چنين استفاده نمايد كه بين عقد سكران و سكرى فرق است و ليكن به نظر ما كلام اين دو بزرگوار نيز تفصيل در مسأله نيست و قابل توجيه مىباشد . عبارت مرحوم محقق در شرايع چنين است :\r\n« و فى السكران الذي لا يعقل تردّد اظهره انه لا يصح و لو افاق فاجاز . و فى رواية : اذا زوّجت السكرى نفسها ثم أفاقت فرضيت ، او دَخَل بها فأفاقت و اقرّته كان ماضيا » « 1 »\r\n\r\n\r\n","description":"","footnote":"\r\n( 1 ) شرايع الاسلام 2 / 218 .\r\n","page_name":" 3439 ","page_number":159},
  {"content":"\r\n\r\nيك احتمال در اين عبارت اين است كه مراد ايشان از « سكران » خصوص مرد مست باشد كه در صحت عقد او ابتداء ترديد نموده‌اند و آنگاه فتوا به بطلان داده است اما در مورد « سكرى » ايشان مىفرمايند در مسأله روايتى دالّ بر صحت عقد او وجود دارد حال طبق اين روايت فتوا به صحت داده‌اند يا ترديد دارند خيلى روشن نيست . حاصل اينكه طبق اين تفسير از عبارت فوق ، كلام مرحوم محقق ، تفصيل بين « سكران » و « سكرى » است . اما به نظر ما مىرسد كه مراد ايشان از كلمه « سكران » كه در ابتدا نسبت به عقد او ترديد نموده - منشأ ترديد نيز وجود روايت ابن بزيع است ( كه آن را شامل مرد نيز دانسته‌اند ) و اينكه آيا به روايت اخذ نمايند يا طبق قواعد حكم به بطلان نمايند - و سپس فتوا به بطلان داده‌اند ، خصوص مرد مست نباشد بلكه مراد از اين كلمه جنس فرد مست باشد كه شامل مرد و زن هر دو مىشود . آنگاه ايشان فرموده است كه روايتى در مسأله دال بر تصحيح عقد وجود دارد كه كأنّ اشاره‌اى باشد به اينكه فتواى عده‌اى از فقها نيز بر طبق اين روايت است ، ولى فتواى خود ما ( محقق صاحب شرايع ) بطلان است . نظير اين عبارت در مختصر النافع وجود دارد . با اين تفاوت كه ايشان در مورد « سكران » از ابتدا به طور قطعى و جزمى حكم به بطلان مىكنند « . . . و لا السكران و فى رواية اذا زوجت السكرى نفسها ثم أفاقت فرضيت به او دخل بها و أقرته كان ماضياً » اقوى در اين عبارت نيز اين است كه ايشان تفاوتى بين زن مست يا مرد مست نگذاشته‌اند و مراد از كلمهء « سكران » جنس است .\r\nبعد كه مىفرمايد در مورد « سكرى » روايتى دالّ بر صحت وجود دارد . اشاره به مستند فتواى قائلين به صحت عقد است . نه اينكه بيان فتواى خودش در مورد زن مست باشد .\r\nحاصل اينكه تفصيل ميان زن و مرد و حكم به صحت عقد زن مست ، و بطلان عقد مرد مست ، هيچ‌گونه مشابهى در مثل اين مسأله ( آنهايى كه مربوط به جنبه‌هاى تعقّلى و فكرى است ) در سراسر احكام اسلامى ندارد .\r\n\r\n","description":"","footnote":"","page_name":" 3440 ","page_number":160},
  {"content":"\r\n\r\n\r\n3 ) كلام مرحوم آقاى خويى و نقد استاد مد ظلّه :\r\nهمانطورى كه گفته شد مرحوم آقاى خويى نيز مانند مرحوم سيد قائل به تفصيل شده‌اند و عقد مرد مست را باطل دانسته ولى در مورد زن مست فتوا به صحت عقد داده‌اند . نكتهء مورد توجه اين است كه ايشان موضوع مورد بحث در هر دو فرض يعنى مرد مست و زن مست را ، شخص مستى قرار داده‌اند كه در حدّ هذيان گفتن و به عبارة ديگر مست لا يعقل است . منتهى در مورد زن مست به خاطر وجود صحيحه ابن بزيع حكم به صحت عقد نموده‌اند .\r\nبه نظر ما اين گونه تصوير موضوع يعنى فرض اينكه شخص مست ، به حدّ هذيان گفتن باشد و كاملًا فاقد عقل و شعور باشد . درست نيست . زيرا علاوه بر اينكه هيچ‌كدام از فقهاى سابق موضوع بحث را اين فرض ، قرار نداده‌اند ، اگر موضوع چنين فردِ مست لايعقلى باشد ، مرحوم آقاى خويى نمىتوانند ؛ حتى با تمسك به روايت ابن بزيع قائل به صحت عقد زن مستى كه فرض اين است در حدّ هذيان گفتن است بشوند ، چرا كه مفاد روايت ابن بزيع اين است كه وقتى زن مست ، رضايت به عقد خود داشت ، عقد او صحيح است . و ما مىدانيم كه در تحقق عقد نكاح دو چيز معتبر است يكى انشاء عقد به واسطه وسيله‌اى كه عرفاً و به حسب ارتكازات عرفيه دالّ بر انشاء باشد و يكى نيز رضايت باطنى شخص . و قبلًا گفتيم كه مجرد رضايت باطنى بدون انشاء كفايت نمىكند . بر اين اساس و با توجه به اين مقدمه مىگوييم در مورد زن مست اگر چه او پس از افاقه ، به عقدى كه در حال مستى خوانده است و رضايت داده از اين جهت يكى از شروط تحقق عقد نكاح موجود است و ليكن شرط ديگر كه عبارت از ابراز و انشاء عقد به مُبرز و دالّ عرفى و عقلائى ، در مورد او وجود ندارد ، زيرا عرف و عقلاء افعالى را كه افراد مست لا يعقل و هذيان‌گو انجام مىدهند ، به هيچ وجه منشأ ترتيب اثر نمىدانند « 1 » و از جملهء آنها\r\n\r\n\r\n","description":"","footnote":"\r\n( 1 ) چنانچه اگر انسان خواب ، در حالى كه خواب است صيغه عقد را بخواند و بعد از بيدار شدن هم به آن عقد خود رضايت داشته باشد . مع ذلك چنين عقدى صحيح نيست . چون افعال و كلمات نائم از نظر عرف و عقلاء منشأ ترتيب اثر نيست . لذا اين عقد مُبرز و دال بر انشاء ندارد .\r\n","page_name":" 3441 ","page_number":161},
  {"content":"\r\n\r\nتكلّم و انشائى است كه سكرى در آن حال براى تحقق عقد نكاح انجام داده است .\r\nپس نمىتوان گفت كه با ضميمه نمودن رضايت متأخر او به مُبرز و انشائى كه قبلًا موجود بوده است دو شرط تحقق عقد نيز موجود است و لذا حكم به صحت عقد سكرى مىشود .\r\nو بالجملة اگر موضوع محل بحث در روايت ابن بزيع آن زن مستى باشد كه مستى او به حدّ هذيان گفتن رسيده است ، و لو پس از افاقه وى راضى به عقد قبلى خود شده باشد و ليكن مع ذلك چون اين عقد فاقد مُبرز و دالّ بر انشاء عرفى است ، لذا نمىتوان حكم به صحت آن نمود . البته اگر در تحقق عقد نكاح مجرد وجود رضايت باطنى كافى بود ، حكم به صحت عقد مذكور اشكالى نداشت ولى قبلًا گذشت كه وجود مُبرز و دالّ بر انشاء عقد يكى از مقوّمات و مشخصات عقد نكاح و فارق ميان سفاح و نكاح است . وانگهى دليل ديگرى كه به نظر ما در ردّ فرمايش مرحوم آقاى خويى وجود دارد اين است كه اساساً وقتى از حكم عقد شخص مست سؤال مىشود و يا مثلًا گفته مىشود شخصى نبيذ خورد و مست شد و آنگاه با كسى عقدى كرد ( مورد روايت ابن بزيع ) هيچ به ذهن انسان نمىآيد كه مراد آن مستى است كه به حدّ عربده كشيدن و هذيان گفتن رسيده است . و به بيان ديگر لفظ از اين مورد انصراف دارد . علاوه بر اينكه كسى هم حاضر نيست كه با چنين مستى و در آن حالت ، ازدواج نمايد و عقدى بخواند . همهء اينها نشان مىدهد كه موضوع محل بحث آن طورى كه مرحوم آقاى خويى فرموده‌اند نيست .\r\n\r\nب ) بررسى صحيحه ابن بزيع و احتمالهاى مطرح در آن :\r\n\r\n1 ) پيرامون سند روايت و دفع اشكال مرحوم آقا ضياء :\r\nگفتيم كه در مورد صحت عقد سكران و سكرى در ميان فقهاى سابق دو قول بيشتر وجود ندارد عده‌اى عقد آنها را باطل دانسته‌اند و جماعت ديگرى حكم به صحت عقد آنها نموده‌اند . مستند قائلين به صحت عقد ، روايت ابن بزيع است كه\r\n\r\n","description":"","footnote":"","page_name":" 3442 ","page_number":162},
  {"content":"\r\n\r\nاگر چه مورد آن زن مست است و ليكن با بيانى كه قبلًا گفتيم و به حكم اولويت در مورد مرد مست نيز حكم به صحت نموده‌اند . و در مقابل قائلين به عدم صحت ، بر طبق اين روايت فتوا نداده‌اند و آن را توجيه نموده‌اند . بنابراين ، عمده بررسى روايت ابن بزيع است . اما متن روايت :\r\n« عن محمد بن اسماعيل بن بزيع قال سألت ابا الحسن عليه السلام عن امرأة ابتليت بشرب النبيذ فسكرت فزوّجت نفسها رجلًا فى سكرها ثم افاقت فأنكرت ذلك ، ثم ظنّت انه يلزمها ففزعت منه فاقامت مع الرجل على ذلك التزويج . أ حلال هو لها ام التزويج فاسد لمكان السكر و لا سبيل للزوج عليها ؟ فقال « اذا اقامت معه بعد ما افاقت فهو رضا منها » قلت : و يجوز ذلك التزويج عليها ؟ قال « نعم » . « 1 »\r\nمرحوم آقا ضياء در تعليقهء خود بر عروة مىفرمايند اعتنائى به اين روايت نيست چرا كه از جهت سندى ضعيف است . « 2 »\r\nاين كلام از مرحوم آقا ضياء بسيار عجيب است . بلا اشكال ، اين حديث از جهت سند صحيح است و هيچ‌گونه شبهه‌اى از جهت سندى در آن نيست ، حتى مثل مرحوم صاحب مدارك كه مبنايش در روايت اخذ به صحيح الاعلايى است . ايشان هم اين روايت را پذيرفته است .\r\nاين روايت را شيخ طوسى رحمه الله در تهذيب به اسناد خودش از حسين بن سعيد عن محمد بن اسماعيل بن بزيع ، نقل نموده است و طريق مرحوم شيخ به حسين بن سعيد بدون ترديد ، صحيح است و كتاب حسين بن سعيد ( ثلاثين ) از جمله كتب بسيار مشهور و معتبر قبل از كافى و نوادر الحكمة مىباشد كه رواياتش مورد عمل اصحاب بوده و داراى اسانيد عديده مىباشد .\r\nهمچنين مرحوم صدوق نيز اين روايت را به طريق خودش از محمد بن اسماعيل بن بزيع نقل كرده كه طريق ايشان نيز بلا اشكال صحيح است ( طريق مرحوم صدوق\r\n\r\n\r\n","description":"","footnote":"\r\n( 1 ) الوسائل ، ج 20 ، كتاب النكاح ، ابواب عقد النكاح و اولياء العقد ، ب 14 ، ح 1 .\r\n( 2 ) تعليقه استدلالية على العروة الوثقى ، للمحقق الشيخ آقا ضياء الدين العراقى ، ص 314 ، طبع جامعة المدرسين .\r\n","page_name":" 3443 ","page_number":163},
  {"content":"\r\n\r\nبه محمد بن اسماعيل بن بزيع عبارت است از ابن وليد عن صفار عن احمد بن محمد بن عيسى عن محمد بن اسماعيل بن بزيع ) .\r\nهمچنين در كتاب « عيون اخبار الرضا عليه السلام » نيز مرحوم صدوق اين روايت را از جعفر بن نعيم بن شاذان از محمد بن شاذان از فضل بن شاذان از محمد بن اسماعيل بن بزيع نقل كرده است . كه اين روايت به اين طريق اخير هم به نظر ما حسنه است خلاصه اينكه ، روايت ابن بزيع از ناحيه سند در حدّ اعلاى از صحت است و جاى هيچ‌گونه مناقشه‌اى ندارد . و بنده هر چقدر فكر كردم كه منشأ اشتباه مرحوم آقا ضياء در اينكه اين روايت ضعيف است . ممكن است چه چيزى بوده باشد . محل تأملى را در سند روايت پيدا نكردم .\r\n\r\n2 ) پيرامون دلالت روايت ابن بزيع و توجيهات مطرح شده :\r\nروايت ابن بزيع چنانچه ملاحظه مىشود . دلالت بر اين مىكند كه زن مست اگر در حال مستى خود با كسى ازدواج نمايد و پس از افاقه يافتن ، به آن ازدواج رضايت داشته باشد ، عقد او صحيح است . و لكن از آنجا كه مفاد اين روايت بر خلاف قاعدهء اوليه است زيرا طبق قاعده اوليهء در صحت عقد ، عقل ، معتبر است و عقد انسان مست صحيح نيست چون وى فاقد عقل و شعور است لذا توجيهات مختلفى در مورد اين روايت مطرح شده است كه به عمدهء آنها اشاره مىكنيم :\r\n\r\nتوجيه اول ، كلام مرحوم علامه :\r\nاولين كسى كه اين روايت را توجيه نموده است مرحوم علامه در كتاب « مختلف » است ايشان فرموده‌اند كه مراد از مستى كه در اين روايت به آن اشاره شده است آن حدّ از مستى كه موجب زوال عقل شده باشد و به مرحلهء هذيان گفتن و مانند آن رسيده باشد نيست ( تعبير مرحوم علامه اين است كه لم يبلغ حد عدم التحصيل ) بلكه مراد شخص مستى است كه هنوز عقل او به كلى زايل نگشته است .\r\n\r\nاشكال مرحوم محقق كركى و مرحوم شهيد ثانى به توجيه مرحوم علامه :\r\nمرحوم محقق كركى و به تبع ايشان مرحوم شهيد ثانى توجيهى را كه مرحوم علامه براى\r\n\r\n","description":"","footnote":"","page_name":" 3444 ","page_number":164},
  {"content":"\r\n\r\nروايت كرده است نپذيرفته‌اند و به آن اشكال كرده‌اند . اينها فرموده‌اند ؛ موضوع محل بحث از دو حال خارج نيست يا اين است كه مستى شخص به حدّى رسيده است كه وى لا يعقل و بىشعور است . در اين فرض كه قطعاً رضايت بعدى و در حال افاقه بىفايده است و موجب تصحيح عقد نمىشود ( به همان بيانى كه ما در ردّ آقاى خويى رحمه الله ذكر نموديم ) و اگر هم موضوع ، شخص مستى است كه هنوز عقل او زايل نشده است ، در اين صورت نيازى به رضايت لا حق نيست بلكه طبق قاعده چنين عقدى محكوم به صحت است .\r\nسپس مرحوم شهيد ثانى در ادامه مىفرمايند كه : بنابراين ما يا مىبايست قواعد اوليه كه مقتضاى آنها بطلان عقد مست است را حفظ نماييم و بگوييم با يك روايت نمىتوان آن قواعد را تخصيص زد و يا اينكه با ملاحظهء روايات ابن بزيع كه صحيحه نيز هست از قواعد رفع يد نماييم ، و در نهايت مختار خود مرحوم شهيد ثانى اين است كه اولى حفظ قواعد اوليه و كنار گذاشتن روايت است .\r\n\r\nتوجيه دوم كلام مرحوم مجلسى اول :\r\nمرحوم مجلسى اول در « روضة المتقين » توجيه ديگرى را براى ذكر روايت نموده است و آن را نسبت به اصحاب داده است .\r\nايشان فرموده‌اند ؛ مراد از « سُكر » كه در اين روايت آمده است مرحلهء نهايى مستى نيست بلكه در لغت ، سُكر به اولين مراحل مستى كه ايشان از آن تعبير به « نشو » مىنمايد گفته شده است و اوايل سكر كأنّ در واقع مستى نيست و اين اطلاق از باب مجاز شايع است يعنى با اينكه هنوز مست نشده است به آن اطلاق سكر نموده‌اند .\r\nايشان مىفرمايد در آيه شريفه  « لا تَقْرَبُوا الصَّلاةَ وَ أَنْتُمْ سُكارى »  نيز مراد همين مرحله نشو يعنى مرحله‌اى كه هنوز عقل شخص از بين نرفته است ولى پابرجا و مستقر هم نيست بلكه در آستانهء از بين رفتن است مىباشد و الّا به شخص مست كه در واقع مست حقيقى باشد ، خطاب نمىتوان كرد .\r\nپس حاصل اين توجيه دوم اين است كه مراد از سكر ، يك حد وسطى است بين عقل تمام مستقر و مست لا يعقل بودن كه در بين اين دو حالت ، حالتى كه مىتوان از آن تعبير به عقل غير مستقر نمود ، مىباشد و در اين حالت وسط است كه روايت ابن\r\n\r\n","description":"","footnote":"","page_name":" 3445 ","page_number":165},
  {"content":"\r\n\r\nبزيع مىگويد اگر بعد از افاقه رضايت داشته باشد عقد صحيح است . و به عبارت ديگر حقيقت كلام مرحوم مجلسى به اين بر مىگردد كه ايشان با توجه به اين روايت ، قواعد اوليه‌اى را كه مىگويد عقد عاقل نيازمند به اجازهء لا حق نيست را تخصيص مىزند به عاقلى كه داراى عقل مستقر است . ولى عقل غير مستقر نيازمند به اجازهء لا حق مىباشد .\r\nو به نظر ما شايد مراد مرحوم علامه نيز از « عدم التحصيل » كه در توجيه اول ذكر شد نيز همين كلام مرحوم مجلسى باشد و اينكه مرحوم محقق كركى و مرحوم شهيد ثانى اشكال كردند كه اگر عقل هنوز زايل نشده است ، مقتضاى قواعد اين است كه عقد صحيح باشد و نيازمند اجازهء لا حق نباشد . در جواب مىگوييم اين كه عقد عاقل نيازى به اجازهء لا حق ندارد ، قاعده‌اى رياضى كه قابل تخصيص نباشد كه نيست بلكه عموماتى هستند و فوقش اين است كه ما با اين روايت و توجيهى كه مرحوم مجلسى براى آن كردند آن عمومات را مخصوص به عاقلى كه عقلش مستقر است مىنماييم .\r\n\r\nتوجيه سوم ، كلام مرحوم كاشف اللثام :\r\nمرحوم كاشف اللثام بيان ديگرى نسبت به اين روايت دارند ايشان مفاد اين روايت را كه تصحيح عقد سكرى است پذيرفته‌اند و لكن اين صحت را يك حكم ظاهرى و در مقام ظاهر مىدانند نه اينكه صحت ، صحت واقعى باشد ، بلكه حكم واقعى در مورد عقد شخص مست ، بطلان عقد است . حاصل بيان ايشان با توضيحى كه ما مىدهيم اين است .\r\nصورت فرض در روايت اين است كه زنى در حالت مستى خود را به ازدواج شخصى در مىآورد ، و پس از آنكه افاقه پيدا مىكند ، منكر چنين ازدواجى مىشود و مىگويد كه چون من در حال مستى چنين كارى را انجام دادم ، پس آن عقد صحيح نيست . و من به ازدواج او در نيامده‌ام . و ليكن چون ادعاى مست بودن او براى شوهر و دستگاه قضائى مسموع نيست زيرا شوهر كه منكر مستى او است و مست بودن زن نيز مثل امورى همچون مسأله ارحام و حيض و امور شخصى زن كه لا يعرف الّا من قبلها نمىباشد بلكه از جمله امورى است كه غالباً و به حسب نوع با\r\n\r\n","description":"","footnote":"","page_name":" 3446 ","page_number":166},
  {"content":"\r\n\r\nاندك فحص و جستجويى معلوم مىگردد . لذا اين زن وقتى كه فهميد ادعاى او مسموع نيست به ناچار و از روى مجبورى خود را در اختيار مرد قرار مىدهد و تمكين مىكند « ثم ظنت أنه أي الزوج او النكاح يلزمها ، ففزعت منه » يعنى دلگير مىشود و از روى ناچارى « فاقامت مع الرجل على ذلك التزويج » در اين فرض است كه امام عليه السلام فرموده‌اند كه چون خود را در اختيار مرد قرار داد اين رضايت او است و لذا عقدى كه در حال مستى خوانده است صحيح است . « 1 » پس در واقع حكم به صحت ، حكمى در مقام ظاهر است نه حكمى واقعى .\r\n\r\nاشكال استاد مد ظلّه به كلام كشف اللثام :\r\nالبته اين توجيهى كه ايشان فرموده‌اند و حكم صحت عقد را حكمى ظاهرى دانسته‌اند ، بسيار بعيد و دور از ظاهر روايت است چرا كه حضرت در جواب سؤال راوى كه مىپرسد آيا اين ازدواج صحيح است يا نه ؟ مسأله رضايت را مطرح نموده‌اند و مىفرمايند چون خود را در اختيار شوهر قرار داده است « فهو رضاً منها » يعنى اين كار علامت رضايت او است پس كأنّ در واقع ما دنبال رضايت زن مىگشتيم كه آن هم با تمكين كردن او نسبت به شوهر حاصل شده است . و حال آنكه اگر حكم به صحت عقد ، حكمى ظاهرى و در مقام ظاهر بوده ، تصحيح عقد نيازى به رضايت نداشت . بلكه چه زن راضى باشد و چه رضايت نداشته باشد ، مقتضاى ظاهرى بودن حكم اين است كه عقد او مطلقا صحيح باشد و به عبارت ديگر ، شكى نيست كه امام عليه السلام تصحيح عقد را منوط به رضايت نموده‌اند . حال اگر حكم واقعى مسأله چنانچه مرحوم كاشف اللثام مىفرمايد بطلان باشد و صحت تنها حكم ظاهرى باشد لازم مىآيد كه مسأله رضايت زن نه در حكم واقعى دخالت داشته باشد . چون حكم واقعى بطلان است و نه در حكم ظاهرى ، چون حكم ظاهرى ، حكمى است عملى و براى رفع تحيّر در مقام عمل و ربطى به رضايت يا عدم رضايت زن ندارد . در حالى كه طبق ظاهر حديث صحت عقد دائر مدار رضايت زن است .\r\n\r\n\r\n","description":"","footnote":"\r\n( 1 ) در رابطه با اينكه آيا اينچنين رضايتى كه بناچار حاصل شده است مفيد است يا نه ؟ و مقايسهء آن با صحيحه ابى ولّاد كه در بحث مكاسب مطرح است كه امام عليه السلام رضايتى را كه منشأ آن جهل بمسأله بوده است را معتبر ندانسته‌اند در جلسات آينده به تفصيل بحث خواهد شد .\r\n","page_name":" 3447 ","page_number":167},
  {"content":"\r\n\r\n\r\nتوجيه چهارم ، كلام مرحوم صاحب جواهر :\r\nمرحوم صاحب جواهر دو توجيه براى روايت ذكر نموده‌اند كه توجيه اول ايشان تا حدودى شبيه توجيه دومى است كه ما ذكر نموديم . ايشان فرموده‌اند ؛ مستى كه در روايت به آن اشاره شده است آن مرتبهء از مستى كه به حدّ هذيان گفتن و سلب عبارت باشد مثل نائم و حيوان نيست بلكه مراد مرتبه‌اى از مستى است كه در آن مرتبه هنوز تا حدودى عقل شخص باقى است و مىتواند قصد عقد نمايد . چنانچه جمله « فزوّجت نفسها » اشاره‌اى به اين مطلب دارد يعنى آن قدر مست لا يعقل نبوده كه نداند چه كارى انجام مىدهد . منتها تنها حالتى كه وجود دارد او قادر بر تشخيص مصلحت و مفسده‌اش نيست عيناً مثل سفيه كه صفت رشد را ندارد نه اينكه به كلى فاقد عقل است و عقودش را بدون قصد انجام مىدهد و در وقتى كه آقايان معاملات سفيه را با اجازه ولى و مانند آن صحيح مىدانند به طريق اولى در اين مورد بايد عقد با رضايت بعدى صحيح باشد چرا كه موضوع در محل كلام ما يك سفيه دائمى و مستمر نيست بلكه سفيه مقطعى است . مرحوم صاحب جواهر پس از بيان اين توجيه مىفرمايند ، شايد مراد مرحوم علامه نيز از عدم بلوغ الى حد عدم التحصيل همين معنايى باشد كه ما گفتيم كه يعنى ضرر و نفع خود را تشخيص نمىدهد نه اينكه كاملا لا يعقل و در حدّ هذيان است ( بر خلاف مرحوم آقاى خويى كه قبلًا گذشت ) .\r\nاما توجيه دومى كه مرحوم صاحب جواهر براى روايت ذكر كرده‌اند اين است كه : محتمل است مراد از اينكه گفته « فزوّجت نفسها » اين باشد كه عقد ازدواج را با توكيل و توسط يك نفر عاقل انجام داده باشد ، چنانچه متعارف و غالب در زنها اين است كه براى ازدواج خود وكيل مىگيرند و بر اين اساس چون وكيل عاقل بوده و بعد از افاقه نيز خود زن رضايت داده است ، ما نحن فيه مثل مسأله فضولى مىشود كه آقايان حكم به صحت آن در صورت لحوق اجازه نموده‌اند .\r\nادامه اين بحث را در جلسهء آينده پى خواهيم گرفت . ان شاء الله « و السلام »\r\n\r\n","description":"","footnote":"","page_name":" 3448 ","page_number":168},
  {"content":"\r\n\r\n\r\n9 / 10 / 1380 يكشنبه درس شمارهء ( 370 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبحث پيرامون ذيل مسأله 13 عروه ، عقد سكران بود ، مرحوم سيد گفته‌اند مشهور بر اساس صحيحهء ابن بزيع قائل به صحت عقد سكران شده‌اند ، بر استدلال به اين صحيحه ، اشكالاتى شده است در اين جلسه ، ضمن نقل اين اشكالات به بررسى آنها مىپردازيم . و به اين نتيجه مىرسيم كه هيچ يك از اشكالات مانع تمسك به صحيحه ابن بزيع نيست .\r\n* * * \r\n[ عقد السكرى اذا اجازت بعد الافاقه 
  ]\r\n\r\nمتن عروه :\r\n. . . و امّا عقد السكرى اذا اجازت بعد الافاقه ففيه قولان فالمشهور انّه كذلك ( يعنى هو باطل ) و ذهب جماعة الى الصحة مستندين الى صحيحة ابن بزيع . . .\r\n\r\nمتن روايت :\r\nمحمد بن الحسن باسناده عن الحسين بن سعيد عن محمد بن اسماعيل ابن بزيع قال : سألت ابا الحسن ( الرضا ) عليه السلام عن امرأة ابتليت بشرب النبيذ فسكرت فزوّجت نفسها رجلًا فى سكرها ثمّ أفافت فأنكرت ذلك ، ثمّ ظنّت انّه يلزمها ففزعت منه فأقامت مع الرجل على ذلك التزويج ، أ حلال هو لها أم التزويج فاسد لمكان السكر و لا سبيل للزوج عليها ؟ فقال :\r\nاذا أقامت ( قامت - خ ل ) معه بعد ما افاقت فهو رضا منها . قلت : و يجوز ذلك التزويج عليها ؟\r\nفقال : نعم . « 1 »\r\nبر اساس مفاد اين روايت صحيح السند چنانچه زنى در حال مستى ، خود را به ازدواج مردى درآورد و هنگامى كه به هوش مىآيد به ازدواج با آن مرد ترتيب اثر دهد ، اين عمل ، رضايت او را مىرساند و آن ازدواج صحيح است . البته سائل به هنگام طرح سؤال ، اين نكته را يادآور شده كه زن نخست ازدواج را انكار كرده ،\r\n\r\n\r\n","description":"","footnote":"\r\n( 1 ) وسائل - ج 20 - باب 14 از ابواب عقد النكاح و اولياء العقد ، ح 1 .\r\n","page_name":" 3449 ","page_number":169},
  {"content":"\r\n\r\nسپس به خاطر ترس و نگرانى ناشى از گمان به صحت عقد « 1 » ، به آن ازدواج تن داده است . در عبارت فقيه به جاى « ففزعت منه » تعبير چنين است : « فورعت منه » « 2 » يعنى از ترك ازدواج ، تورّع به خرج داده و تمكين نمود تا به معصيت نيفتد .\r\n\r\nالف ) بررسى اشكالات وارده بر روايت ابن بزيع :\r\n\r\n1 ) طرح سه اشكال از صاحب رياض :\r\nبر اساس فرمايش مرحوم صاحب رياض\r\nاولًا : چون مفاد اين روايت ، مخالف قواعد قطعيه‌اى است كه شهرت عظيمى را نيز به همراه دارد ، نمىتوان آن قواعد را به وسيلهء اين روايت تخصيص زد و به خاطر اين روايت دست از آن قواعد برداشت .\r\nثانياً : اين عقد را نبايد به فضولى ملحق نمود زيرا عقد فضولى در مواردى صحيح است كه اصل آن از نظر صحّت ، مشكلى نداشته باشد ، يعنى صحّت تأهلى داشته باشد ، در حالى كه عقد سكرى به خاطر زوال عقل ، از اصل باطل است .\r\nثالثاً : در صورت الحاق به فضولى نيز نظر به اينكه رضايت سكرى پس از انكار بوده ، اين رضايت نمىتواند مصحّح عقد باشد ، چه آنكه بر اين مطلب ادّعاى اجماع شده است . كه رضايت بعد الانكار نافذ نيست . « 3 »\r\n\r\n2 ) نقد استاد مد ظلّه :\r\nتعبير مرحوم صاحب رياض در مورد اين روايت چنين است :\r\n. . . الّا انّها لمخالفتها الاصول القطعية المعتضدة فى خصوص المقام بالشهرة العظيمة لا يجوز التعويل عليها فى مقابلتها و تخصيصها بها . . . « 4 »\r\n\r\n\r\n","description":"","footnote":"\r\n( 1 ) عبارت « ثم ظنّت انه يلزمها » به دو گونه قابل تفسير است الف . زن گمان كرد كه اين عقد صحيح بوده ملازم او و به او چسبيده است ، ففزعت منه ، ب : زن گمان كرد كه از نظر شرعى مرد شوهر و همراه اوست ، ففزعت منه .\r\n( 2 ) من لا يحضره الفقيه ، ج 3 ، ص 268 ، ح 4430 ، جامع الاحاديث 25 / 209 .\r\n( 3 ) رياض رحلى ، ج 2 ، ص 70 - 69 .\r\n( 4 ) رياض رحلى ، ج 2 ، ص 69 .\r\n","page_name":" 3450 ","page_number":170},
  {"content":"\r\n\r\n\r\nبررسى اشكال اول صاحب رياض :\r\nاشكال اول صاحب رياض از دو جهت قابل بررسى است : جهت اول : آيا اين روايت مورد اعراض اصحاب قرار گرفته است . جهت دوم : اين روايت با چه اصلى از اصول قطعى مخالف است ؟\r\n\r\nجهت اول : بررسى اعراض اصحاب :\r\nمرحوم شهيد ثانى هم در شرح لمعه درباره اين روايت مىفرمايد :\r\n. . . فاطرحها الاصحاب إلّا الشيخ فى النهاية . . . « 1 »\r\nالبته اين مسأله در بين قدماء چندان مطرح نبوده و قبل از محقّق ، تنها چهار نفر به آن پرداخته‌اند از اين چهار نفر نيز سه نفر از آنان در چهار كتاب قائل به صحّت شده‌اند ، در عين حال با توجه به اينكه قبل از صاحب رياض ده نفر از بزرگان علماء در يازده كتاب ، حكم به صحت عقد كرده‌اند ، اين تعابير از اين دو بزرگوار بسيار عجيب است . قائلين به صحت عقد سكران : صدوق در مقنع و نيز در من لا يحضر كه كتاب فتوايى ايشان بوده و روايت را نقل كرده و چيزى در ردّ آن نياورده است .\r\nشيخ در نهاية . قاضى عبد العزيز ابن برّاج در مهذّب . فاضل آبى در كشف الرموز « 2 » . صاحب مدارك در نهاية المرام . سبزوارى در كفايه . فيض در مفاتيح « 3 » ملا محمد هادى نوهء برادر فيض در شرح مفاتيح . شيخ حرّ در وسائل ، و شيخ يوسف بحرانى در حدائق .\r\nدر مقابل اين بزرگواران هم 9 نفر قائل به عدم صحت شده‌اند : ابن ادريس در\r\n\r\n\r\n","description":"","footnote":"\r\n( 1 ) شرح لمعه ، ج 2 ، ص 57 .\r\n( 2 ) صاحب كشف الرموز كلام شيخ را كه در نهاية نخست قائل به بطلان عقد شده سپس اجازه بعد از افاقه را نافذ دانسته ، آورده ، آنگاه كلام ابن ادريس را نقل مىكند كه : الاجازة لا تصحّح ما وقع باطلًا من اصله و انّما محلّ الاجازة بالنسبة الى الموقوف به . البته اين اشكال صرفاً يك اشكال لفظى است كه نظير آن را از اشكال محقق كركى در جامع المقاصد و توجيه شيخ در بحث فضولى مىتوان ديد . چون مراد شيخ از بطلان اين است كه آن صحيحى كه بتوان به آن ترتيب اثر داد نيست .\r\n( 3 ) عبارت فيه تردّد در بعضى نسخه‌ها غلط است و از حاشيه داخل متن شده است .\r\n","page_name":" 3451 ","page_number":171},
  {"content":"\r\n\r\nسرائر محقق در شرايع . علامه در مختلف . شهيد اول در لمعه . فاضل مقداد در تنقيح . شيخ مفلح صميرى در غاية المرام . محقق كركى در جامع المقاصد . شهيد ثانى در مسالك و روضه ، فاضل اصفهانى در كشف اللثام .\r\n\r\nجهت دوم : روايت با چه اصلى از اصول قطعى مخالف است ؟\r\nاصلى كه صاحب رياض اين روايت را مخالف آن مىداند اين است كه سكران چون عقلش را از دست داده است نمىتواند قصد انشاء عقد بنمايد و عبارتى كه او مىگويد الفاظى بدون قصد انشاء است و اگر بدون قصد انشاء الفاظى به كار برده شود با رضايت بعدى هم تصحيح نمىگردد و لذا نبايد عقد سكران را با عقد فضولى قياس كنيم و اين همان نكته‌اى است كه در اشكال دوم صاحب رياض مطرح شده است .\r\n\r\nبررسى اشكال دوم صاحب رياض :\r\nعلّامه در مختلف مىفرمايند : . . . ان بلغ السكر بها الى حدّ عدم التحصيل كان العقد باطلًا و لا ينعقد باقرارها لانّ مناط صحة العقود و هو العقل منفى فينتفى هنا و ان لم يبلغ السكر الى ذلك الحدّ صحّ العقد مع تقريرها اياه و عليه تحمل الرواية .\r\nعلامه با اين بيان اشكال صاحب رياض را قبلًا پاسخ داده‌اند .\r\n\r\nاشكال محقق كركى و شهيد ثانى به علامه حلّى در استدلال به روايت ابن بزيع :\r\nمرحوم محقق كركى در رد كلام علامه مىفرمايد : اگر سكر به حدّ زوال عقل نرسيده باشد عقدش صحيح است و نيازى به اجازهء بعدى نيست . مرحوم شهيد ثانى نيز مىفرمايد : فيه نظر بين لانه اذا لم يبلغ ذلك القدر فعقدها صحيح و ان لم تقرره و ترضى به بعد ذلك فالجمع بين اعتبار رضاها مع السكر مطلقاً غير مستقيم . . . « 1 »\r\n\r\n\r\n","description":"","footnote":"\r\n( 1 ) مسالك .\r\n","page_name":" 3452 ","page_number":172},
  {"content":"\r\n\r\n\r\nردّ اشكال و دفاع از علامه حلّى : رحمه الله\r\nصاحب جواهر مىفرمايد : روايت را به يكى از دو شكل مىتوان معنا كرد كه اين اشكال دفع گردد :\r\nمعناى اول از روايت : ممكن است مراد علامه از مرتبه‌اى كه روايت را بر آن حمل كرده اين باشد كه عقل سكران تا حدّى از بين رفته ولى به حدّ هذيان نرسيده است و روايت از صورت هذيان منصرف است چون همهء عقلاء عقد او را كأن لم يكن مىدانند و صرف رضايت بعدى را براى عقد نكاح كافى نمىدانند و توهّم صحت هم نبوده تا راوى بپرسد « أ حلال هولها أم التزويج فاسد » ؟ پس سكران عاقد تنها نفع و ضرر را تشخيص نمىدهد ولى قابليت قصد و انشاء عقد را همچنان داراست . لذا وى قاصد عقد بوده اما عقد او به خاطر زوال عقل حسابگر اثربخش نبوده و نياز به اجازهء بعدى دارد .\r\nمعناى دوّم روايت : صاحب جواهر مىفرمايد : يمكن تنزيل الصحيح المزبور على توكيلها فى التزويج كما هو الغالب و المتعارف فهو حينئذٍ فضولى « 1 » روايت كه ندارد كه عقد را خود زن خوانده است بنابراين ، حمل مىكنيم كه در حال مستى براى اجراى عقد وكالت داده است . بنابراين اگر چه توكيل در حال سكر واقع شده و باطل است ولى چون مجرى صيغه ( وكيل خيالى ) به حسب معمول شخصى است عاقل و صلاحيت اجراء صيغه نكاح را دارد پس عقد او صحّت تأهّلى دارد و از آنجا كه فضولى بوده و زن بعد از افاقه رضايت خود را ابراز كرده ، صحت فعلى پيدا مىكند .\r\n\r\nبررسى اشكال سوم صاحب رياض :\r\nايشان گفته‌اند : اگر عقد سكران را مانند عقد فضولى هم بدانيم ، نظر به اين كه در مورد روايت زن مست بعد از به هوش آمدن عقد را ردّ كرده است ( انكرت ذلك ) و\r\n\r\n\r\n","description":"","footnote":"\r\n( 1 ) جواهر الكلام ، ج 29 ، ص 146 .\r\n","page_name":" 3453 ","page_number":173},
  {"content":"\r\n\r\n« فاقامت مع ذلك الرجل » امضاى بعد الردّ است امضاء بعد از ردّ بالاجماع نافذ نيست ، اين روايت از اين جهت خلاف اجماع است .\r\n\r\nپاسخ اشكال :\r\n\r\nجواب اول :\r\nصاحب جواهر مىفرمايند : معناى انكار ردّ كردن عقد نيست بلكه مراد از انكار عبارت از وحشت از كارى است كه انجام داده است يعنى وقتى كارش را غريب ، غير متعارف و ناشناخته مىيابد وحشت مىكند نه اين كه عقد را ردّ كرده باشد .\r\n\r\nنقد استاد از جواب اوّل :\r\nروشن است كه اين تفسير از عبارت « انكرت ذلك » خيلى خلاف ظاهر است كه بگوييم كه زن بعد از اطلاع راضى هم بود ولى انكرت ذلك يعنى وحشت كرد .\r\n\r\nجواب دوّم :\r\nمرحوم نراقى در مستند مىفرمايند ؛ اين كه اجماعى و مورد تسلم است كه رضايت بعد از اظهار كراهت كافى نيست اين در باب فضولى است كه عقد را ديگرى انجام داده ، در اينجا عقد به صرف اظهار كراهت من له الامر ، صحّت تأهلى خود را از دست مىدهد و با اجازهء بعدى هم قابل تصحيح نيست ولى در ما نحن فيه چنين اجماع و تسلمى در كار نيست و چون عقد را خود زوجه خوانده ( فزوّجت نفسها رجل ) ممكن است صحّت تأهلى آن قوىتر بوده با صرف اظهار كراهت كأن لم يكن تلقى نشود . و لذا با الغاء خصوصيت از آن مسأله نمىتوانيم حكم مسأله ما را به دست آوريم .\r\n\r\nبررسى اشكال چهارم :\r\nاذنى مصحّح عقد است كه از روى جهل به مسأله نباشد ، و در مورد روايت زن پس از افاقه پيدا كردن به خيال آن كه عقد قبلى نافذ بوده ( يلزمها ذلك ) با مرد زندگى كرده ( اقامت معه ) و اين زندگى كردن قبول داشتن و امضاء كردن عقد سابق نيست .\r\n\r\n","description":"","footnote":"","page_name":" 3454 ","page_number":174},
  {"content":"\r\n\r\nبه عبارت ديگر ، بعد از فرض صحت و نفوذ عقد نكاح ، زن با اين مرد زندگى كرده است و اين زندگى كردن دليل امضاء عقد سابق نيست بلكه مبنى بر اشتباهى بوده كه زن خيال مىكرده قبلًا عقد صحيح بوده است .\r\n\r\nپاسخ اشكال چهارم :\r\n\r\nجواب اول :\r\nمرحوم نراقى و مرحوم صاحب جواهر مىفرمايند : اگر بپذيريم كه اگر رضايت مبنى بر يك اشتباه باشد حقيقتاً رضايتى در كار نيست ، اين كلام در صورتى صحيح است كه عبارت « ثم طنت انه يلزمها ففزعت منه فاقامت مع الرجل على ذلك التزويج » در كلام امام آمده باشد و حال آن كه اين عبارت در كلام سائل درج شده است و نراقى مىفرمايد ما از ادلهء خارجى مىفهميم كه چنين رضايتى كفايت نمىكند .\r\n\r\nنقد استاد مد ظله بر جواب اول :\r\nاين جواب اصلًا براى ما قابل فهم نيست ، اگر مبنى بر اشتباه بودن رضايت در كلام سائل هم درج شده باشد بالاخره پاسخ حضرت بايد ناظر به اين مورد كه باشد و نمىتوانيم مورد روايت را از پاسخ حضرت كه خارج كنيم ، در نتيجه حضرت به چنين رضايتى ترتيب اثر داده‌اند . پس اشكال باقى است . به خصوص در ذيل پاسخ حضرت ، دوباره سائل در مورد خصوص اين ازدواج مىپرسد كه « و يجوز ذلك التزويج عليها ؟ » حضرت مىفرمايند : نعم .\r\n\r\nجواب دوم :\r\nصاحب جواهر مىفرمايد : در معاملات ، رضايت بالفعل كافى است هر چند در سلسلهء علل حصول رضايت شخص دچار اشتباه شده باشد ، در مورد روايت نيز زن به تخيّل اين كه اين مرد ، شرعاً شوهر اوست به عقد نكاح رضايت داده است و اين تخيّل ، داعى رضايت دادن او شده است ، شبيه معاملهء غبنى ، شخص به خيال اين\r\n\r\n","description":"","footnote":"","page_name":" 3455 ","page_number":175},
  {"content":"\r\n\r\nكه معامله به ضرر او نيست اقدام مىكند و به معامله رضايت مىدهد و اگر بعداً هم بفهمد كه اشتباه كرده بوده ، رضايت او به عقد از بين نمىرود ، هر چند اين رضايت از تخيل عدم غبن ناشى شده است و داعى و محرك او به انجام چنين عقدى خطا از آب در آمده است . خلاصه : بعد از فعليت رضايت به عقد ، تخلف داعى مضر نيست .\r\n\r\nاشكال استاد مد ظلّه بر پاسخ صاحب جواهر رحمه الله :\r\nبر خلاف نظر صاحب جواهر ، از صحيحهء ابو ولاد استفاده مىشود كه رضايت مبنى بر جهل كالعدم به حساب آمده ، و بنابر فرمايش امام صادق عليه السلام تخلف داعى و رضايت مبنى بر جهل نمىتواند موجب تصحيح عقد گردد .\r\n\r\nب ) مقايسه مفاد روايت ابو ولّاد با روايت ابن بزيع :\r\n\r\n1 ) نقل خلاصه‌اى از مفاد روايت ابو ولّاد :\r\nابو ولّاد قاطرى را براى رفت و برگشت به قصر ابن هبيرة براى يافتن كسى كه به او بدهكار بوده ، اجاره مىكند اما به خاطر حركت مديون از آنجا وى از كوفه به نيل و از نيل به بغداد و سرانجام به كوفه بازمىگردد و نظر به اينكه سفر او پانزده روز به درازا مىكشد ، براى حلّ مشكل و اختلاف خود با صاحب قاطر نزد ابو حنيفه رفته ، و او ابو ولّاد را تبرئه مىنمايد . صاحب قاطر هم پس از دريافت مقدارى پول از ابو ولّاد ، ذمّه او را مبرّا ساخته و از هم جدا مىشوند . در سال بعد ابو ولّاد به حضور حضرت صادق عليه السلام شرفياب شده ، جريان را نقل مىكند . حضرت مىفرمايند : فى مثل هذا القضاء و شبهه تحبس السماء ماءها و تمنع الارض بركتها آنگاه مىفرمايند تو ضامن كرايه قاطر هستى . و در پاسخ ابو ولّاد كه عرض مىكند او مرا حلال كرده ، مىفرمايند : انّما رضى بها و حلّلك حين قضى عليه ابو حنيفه بالجور و الظلم و لكن ارجع اليه فأخبره بما أفتيتك به فإن جعلك فى حلّ بعد معرفته فلا شىء عليك بعد ذلك . . .\r\n\r\n","description":"","footnote":"","page_name":" 3456 ","page_number":176},
  {"content":"\r\n\r\nابو ولّاد پس از بازگشت نزد مكارى مىرود و داستان را نقل مىكند و مىگويد هر قدر مىخواهى بگو به تو بدهم ، مكارى مىگويد : « حبّبت الىّ جعفر بن محمد عليهما السلام و وقع فى قلبى له التفضيل » و ابو ولاد را حلال مىكند و مىگويد اگر مىخواهى مقدار پولى را كه داده‌اى حاضرم آن را هم برگردانم .\r\nاز اين روايت به خوبى روشن مىشود كه حضرت رضايت و تحليل مبنى بر جهل به مسأله را كالعدم حساب كرده‌اند .\r\n\r\nپاسخ از اشكال استاد مد ظلّه :\r\n\r\nجواب اول :\r\nپاسخ دومى كه از اشكال رضايت بعد از انكار نقل كرديم در پاسخ اين اشكال نيز ممكن است قابل طرح باشد ، چه آنكه الغاء رضايت مبنى بر جهل در روايت ابو ولّاد مربوط به جايى است كه متعلق به فعل غير باشد به خلاف رضايت سكرى در روايت ابن بزيع كه مربوط به فعل خود اوست و ممكن است رضايت سكرى به عقدى كه خودش خوانده الغاء نشده باشد .\r\n\r\nجواب دوم :\r\nما احتمال مىدهيم منشأ تفاوت دو روايت در مورد رضايت مبنى بر جهل جهت ديگرى باشد : به نظر مىرسد تحليل صاحب قاطر در روايت صحيحه ابو ولّاد تحليل صورى باشد ، نه واقعى . زيرا صاحب قاطر پس از شنيدن فتواى ابو حنيفه ، عادةً نبايد خود را مستحقّ كرايهء زائدى بداند و متعارف مردم از پاسخ فقهاء اطمينان به حكم شرعى پيدا مىكنند . لذا تحليل او از باب تشريفات اخلاقى و عرفى است ، نه از جهت تبرئه كردن واقعى ذمه بدهكار ، به خلاف روايت ابن بزيع كه رضايت به عقد به معناى تن دادن به عقدى است كه به گمان وى ، گريبان‌گير او شده ، و از ردّ كردن آن مىترسد و پايبندي به آن را وظيفه شرعى خود مىپندارد .\r\n\r\n","description":"","footnote":"","page_name":" 3457 ","page_number":177},
  {"content":"\r\n\r\n\r\nجواب سوّم :\r\nگرچه ما با توجه به روايت ابو ولّاد به توجيه مرحوم صاحب جواهر در مورد عدم ممانعتِ رضايت مبنى بر جهل از صحت عقد و مسأله تخلّف داعى اشكال كرديم ليكن با بيانى ديگر مىتوانيم به تفاوت دو روايت و عدم إسراء اين مسأله به روايت ابو ولّاد قائل شويم . زيرا نظر به اينكه تلازمى بين دو موضوع آن دو روايت نيست ، حكم آن دو نيز مىتواند متفاوت باشد ، چه آنكه موضوع روايت ابن بزيع عبارت از عقدى است كه زن خوانده ، درحالىكه موضوع در روايت ابو ولّاد عبارت از تصرّفات خارجى يك شىء است . ممكن است تصرفات خارجى را موجب ضمان بدانيم و رضايت به تخيّل عدم استحقاق ، ضمان را بر ندارد ولى رضايت به تخيل صحت عقد اثر داشته باشد و باعث صحت عقدى كه به تنهايى نافذ نبوده است بشود .\r\nلذا ، چنانچه تخلّف داعى را در مورد روايت ابن بزيع مانع نفوذ عقد ندانيم ، رد رضايت و تحليل در روايت ابو ولّاد مانعى براى آن محسوب نمىگردد .\r\nادامه بحث در جلسه آينده . ان شاء الله « * و السلام * »\r\n\r\n","description":"","footnote":"","page_name":" 3458 ","page_number":178},
  {"content":"\r\n\r\n\r\n10 / 10 / 1380 دوشنبه درس شمارهء ( 371 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبراى صحت عقد سكران به صحيحهء ابن بزيع استدلال شده بود ، يكى از اشكالاتى كه به اين صحيحه شد ، اين بود كه رضايت سكران به عقد ، به تخيل صحت عقد بوده و چنين رضايتى براى تنفيذ عقد كافى نيست ، همچنان كه از صحيحهء ابى ولّاد به دست مىآيد ، در اين جلسه ضمن بررسى تفاوت‌هاى بين اين دو صحيحه ، به پاسخ اين اشكال مىپردازيم ، اشكال ديگرى كه به صحيحه ابن بزيع شده بود ، اين بود كه رضايت سكران بعد الافاقه ، رضايت بعد الردّ است و رضايت بعد الرّد عقد را تصحيح نمىكند پاسخ‌هايى را كه به اين اشكال داده شده است در اين جلسه بررسى مىكنيم و در پايان بحث ، به اين نتيجه مىرسيم كه عقد سكران با رضايت بعدى نافذ است .\r\n* * * يكى از اشكالاتى كه به صحيحهء ابن بزيع شده ، اين بود كه رضايتى كه مبنى بر جهل باشد به درد نمىخورد و مصحّح عقد و مانند آن نمىشود . در جلسه گذشته گفتيم صاحب جواهر فرمودند كه جهل به مسأله حيث تعليلى و علت حصول رضايت به عقد شده است ، همچنان كه در معاملهء غبنى ، تخيّل عدم غبن باعث حصول رضايت به عقد شده است و لذا بعد از كشف خلاف ، اصل معامله را باطل ندانسته ، فقط آن را خيارى مىدانيم . به اين مطلب اشكال شد كه از صحيحهء ابى ولّاد استفاده مىشود كه رضايت مبنى بر جهل به مسأله كافى نيست . در پاسخ تفاوت‌هاى مختلفى بين صحيحهء ابى ولّاد و صحيحه ابن بزيع ذكر شده است ، چند جهت فارقه را بررسى كرديم ، در اين جلسه ادلهء اين جهات را بررسى مىكنيم :\r\n\r\n","description":"","footnote":"","page_name":" 3459 ","page_number":179},
  {"content":"\r\n\r\n\r\nفارق اول بين صحيحهء ابن بزيع و صحيحهء ابى ولّاد :\r\nيكى از فرقهايى كه مىتوان گذاشت و مرحوم فاضل هندى مقدارى از آن را فرموده لكن به نحوى كه ايشان گفته بودند محل اشكال بود و گذشت . لكن تقريب ديگرى دارد كه دافع اشكال باشد اين است كه :\r\nدر صحيحهء ابى ولّاد حكم به عدم كفايت تحليل و رضا كرده بود چون بر اثر جهل به حكم ، رضايت ثانوى واقعى پيدا نكرده است بلكه به تخيّل اين كه حق ندارد ، رضايت داده است ، نه اين كه از حق خود گذشته باشد . ليكن در صحيحهء ابن بزيع ( همچنان كه متعارف چنين است ) شوهر يك عقد واقعى انجام مىدهد به گمان اينكه زن در حال عادى است و متوجه نبود كه زن مست است و خود زن بعداً مىگويد كه من در حال مستى بودم و هيچ نمىفهميدم أنكرت ذلك و گفت عقد ما يك عقد شرعى صحيحى نبود ولى براى مدعاى خودش حجت شرعى ندارد تا شوهر را مجبور به قبول كند و از طرفى موازين شرعى و قانونى اقتضاء مىكند كه عقد صحيح باشد و اين را زن او بدانند حال كه اين زن متوجه است كه در حال ايقاع عقد مست بوده و عقد در حال مستى صحيح نيست لكن چون به حكم ظاهر شرع اين زن آن مرد حساب مىشود ، زن مىبيند چاره‌اى نيست و اين مرد به او چسبيده است « و ظنّت انه يلزمها » و به حكم اضطرار و عنوان ثانوى واقعاً به اين عقد راضى مىشود تا رابطهء او با اين مرد مشروع باشد يعنى با شرايط موجود واقعاً راضى به عقد مىشود هر چند كه اگر در حالت متعارف مىخواست اقدام به ازدواج كند و اين شرايط براى او پيش نيامده بود به اين ازدواج راضى نمىشد ولى در مقام ، رضايت ثانوى و به حكم اضطرار پيدا مىكند و همين اندازه براى صحت عقد كافى است . نه اين كه به عنوان اين كه با عقد قبلى واقعاً همسر او شده است به زندگى كردن با او رضايت داده است كه بگوييم چون رضايت او مبنى بر تخيّل صحت عقد قبلى بوده كافى نيست بلكه چون مجبور است در اختيار اين مرد باشد براى اين كه\r\n\r\n","description":"","footnote":"","page_name":" 3460 ","page_number":180},
  {"content":"\r\n\r\nتمتعاتش حلال باشد از همين الان واقعاً به عقد قبلى رضايت مىدهد و اين رضايت ثانوى بالاضطرار كافى است . كما فى بيع المضطرّ ، امّا در صحيحهء ابو ولّاد چنين رضايتى نيست و مكارى نمىگويد در هر حال من فعلًا واقعاً رضايت مىدهم بلكه به عنوان اين كه خود را طلبكار نمىداند جعله فى حلٍ بيش از اين طلبكار نيستم نه اين كه اگر هم طلبكار باشد بالاضطرار از حق خود گذشته‌ام . زيرا او مضطرّ نيست كه از حق خودش بگذرد . پس آنجا رضايت واقعى به حكم اضطرار حاصل نمىشود .\r\nخلاصه اينكه ، رضايت واقعى و لو به حكم اضطرار كافى است و عقلاء هم بر رضايت به حكم اضطرار در همهء معاملات اثر بار مىكنند و در معاملات معاوضى مالى تصرفات را أكل به باطل نمىدانند با آنكه معامله رضايت به طبع اولى را دارا نيست .\r\nاين فارق ، از جهتى خلاف ظاهر روايت ابن بزيع است چون روايت دارد « فاقامت مع ذلك الرجل » و اين عبارت مطلق است ، در اين فارق تقييدى به اين عبارت زده‌ايم كه « رضيت بذلك العقد فاقامت مع ذاك الرجل » .\r\n\r\nفارق دوم بين دو صحيحهء ابو ولّاد و ابن بزيع\r\nفارق ديگر [ كه مستلزم تصرفى در اطلاق دليل نيز نمىباشد 
  ] اين است كه اگر كسى از روى جهل و ندانستن مسأله يا عدم التفات راضى به معامله‌اى باشد نسبت به صحيح دانستن شارع بر دو گونه است . گاهى جهل به نحوى است كه شخص راضى نمىشود كه شارع عقد او را صحيح بداند و گاهى جهل اين گونه نيست .\r\nتوضيح اينكه ؛ گاهى شخص از روى جهل اقدام به معامله‌اى مىكند يا راضى به امرى مىشود اما اگر از او بپرسند كه اگر حكم مسأله چنين نباشد و اطلاع تو از حكم مسأله خطا باشد آيا راضى مىشويد و دلت مىخواهد كه آن معاملهء تو صحيح باشد ؟ جواب مىدهد كه نه اگر حكم چنين نباشد دلم نمىخواهد كه همان رضايت قبلى كار را تمام كند . در صحيحهء ابى ولّاد امر اين گونه است .\r\n\r\n","description":"","footnote":"","page_name":" 3461 ","page_number":181},
  {"content":"\r\n\r\nيعنى مكارى به اعتماد ابو حنيفه خيال مىكرده كه استفاده كنندهء از قاطر ضامن نيست و لذا او را حلال كرده است لكن اگر از او بپرسند كه اگر بر خلاف نظر شما ابو حنيفه اشتباه كرده باشد و تو طلبكار باشى به خاطر اين فتواى غلط ابو حنيفه راضى هستى كه شارع او را ضامن نداند ؟ خواهد گفت خير ، من اگر طلبى داشته باشم مىخواهم به طلبم برسم .\r\nو گاهى شخص از روى جهل به حكم رضايت مىدهد و اگر از او بپرسند چنانچه اشتباه كرده باشى ، دوست دارى كه شارع معاملهء تو را صحيح بداند خواهد گفت :\r\nآرى ، در اينجا در كمون نفس او يك رضايت مطلق به صحت معامله - حتى در فرض خطا بودن اطلاع او از حكم شرعى - وجود دارد و صحيحهء ابن بزيع از اين قبيل است يعنى هر چند زن به خيال صحت عقد ( ظنت ان العقد يلزمها ) به زندگى ادامه داده لكن در همان حال اگر از او بپرسند ، هر چند عقد تو تا به حال صحيح نبوده ( بر خلاف تخيل شما ) آيا راضى هستى كه شارع حكم به صحت عقد تو بكند و تمتعات تو با شوهر واقعى باشد يا همين مقدار براى تو كافى است كه تمتعات تو ظاهراً حلال باشد و عقاب نداشته باشد ، هر چند وطى به شبهه باشد ، بدون ترديد خواهد گفت من مىخواهم عقدم صحيح باشد و نمىخواهم مباشرت من به وطى به شبهه باشد . اين رضايت به صحّت عقد در كمون قلب در مورد صحيحهء ابن بزيع هست ولى رضايت به عدم ضمان در مورد صحيحهء ابو ولاد نيست . و هذا هوا الفارق .\r\nلذا اگر در مورد صحيحهء ابو ولاد حضرت فرمودند كه رضايت مبنى بر جهل به حكم ، كفايت نمىكند ، منافات ندارد كه در مورد صحيحهء ابن بزيع - عقد سكران - رضايتى ( ذلك رضاً ) كه با زندگى كردن ( اقامت مع ذاك الرجل ) همراه است ، براى صحت عقد نكاح كافى باشد .\r\nمنتهى از اين كه حضرت با چنين رضايتى همان عقد سابق را صحيح دانسته است معلوم مىشود كه سكران در مورد روايت مست كامل نبوده و الّا عقد او مانند\r\n\r\n","description":"","footnote":"","page_name":" 3462 ","page_number":182},
  {"content":"\r\n\r\nهذيان گفتن مىشد كه با هيچ گونه قصدى همراه نبوده و التزام و قصد انشاء در آن نيست ، چنين الفاظى و لو با رضايت بعدى همراه شود براى تحقق نكاح - كه صرف رضايت براى تحقق آن كافى نيست - كافى نيست و به جهت وضوح بطلان عند العرف روايت ابن بزيع از اين مورد منصرف است . و چون سكر مختصرى داشته در ايجاب عقد قصد نكاح داشته است و لذا « زوّجت نفسها » گفته شده است ولى از آنجا كه عقل كامل نداشته ، صلاح و فساد خود را تشخيص نمىداده ، نيازمند اجازهء بعدى است .\r\n\r\nاشكال ديگرى به صحيحهء ابن بزيع\r\nاشكال ديگرى كه به صحيحهء ابن بزيع شده بود اين بود كه رضايت در اين صحيحه امضاى بعد الانكار است و اجماعاً چنين امضايى نافذ نيست . پاسخ‌هايى از اين اشكال داده شده كه به برخى از آنها در جلسه گذشته اشاره كرديم .\r\n\r\nپاسخ اول :\r\nمرحوم نراقى در مستند ، اجماعى كه بر بطلان امضاى بعد الانكار هست مربوط به عقدى است كه ديگرى فضولتاً انجام داده است و ما نحن فيه سكران بعد الافاقة مىخواهد عقد خودش را تنفيذ كند و اين مورد داخل اجماع سابق نبوده ، با الغاء خصوصيت نيز نمىتوانيم حكم ما نحن فيه را از آن استفاده كنيم .\r\n\r\nپاسخ دوم :\r\nآنچه اجماعى است عدم نفوذ امضاى بعد الردّ است و در ما نحن فيه ردّى صورت نگرفته است . چون كسى كه عقدى را ردّ مىكند اصل تحقق آن را قبول دارد ولى در مورد روايت اول ، زن « انكرت ذلك » گفت چنين عقدى نبوده است منتهى بعد\r\n\r\n","description":"","footnote":"","page_name":" 3463 ","page_number":183},
  {"content":"\r\n\r\nكه - مثلًا با شهادت - فهميد عقد صورت گرفته و ظنت انه يلزمها به زندگى كردن تن داد . پس وقتى كه « انكرت ذلك » مىگفت چنين عقدى نبوده است ، نه اين كه عقد واقع شده را ابطال و ردّ كند تا زندگى كردن بعدى او امضاى بعد الردّ محسوب شود .\r\nدر چنين فرضى دليلى بر بطلان عقد نداريم .\r\nخلاصه ، شخص به نحو سالبه به انتفاء موضوع گمان مىكند كه عقدى واقع نشده است اما بر فرض وقوعش مخالفتى با عقد ندارد . لذا بعداً وقتى فهميد كه عقد واقع شده است عقد را مىپذيرد . بنابراين ، فانكرت ذلك يعنى ادّعا كرد كه چنين عقدى واقع نشده است نه اينكه عقد واقع شده است ولى من ابطالش مىكنم .\r\n\r\nپاسخ سوّم :\r\nمىتوان « انكرت ذلك » را به شكل ديگرى معنى كرد كه اين اشكال مندفع گردد و اين معنى به معناى قبل نزديك است ، « انكرت ذلك » يعنى وقوع عقد صحيح را منكر شد چون مىگويد مست بودم به چنين ازدواجى اقدام كردم و عقد مست صحيح نيست . در اين صورت نيز مىگويد عقد صحيحى واقع نشده است . نه اين كه عقد واقع شده صحيح را ابطال و ردّ كند تا با رضايت بعدى قابل تنفيذ نباشد .\r\n\r\nپاسخ چهارم :\r\nبعضى از رفقاى جلسه ، احتمال دادند كه انكار در حديث به معناى ناشناختن باشد ، زيرا گاهى انكار نقطه مقابل معرفت است ، مثل آن جملهء معروف ان تنكرونى فانا ابن الحيدر يعنى اگر مرا نمىشناسيد و جهل داريد . اما گاهى انكار در باب مدّعى و منكر است كه شخص چيزى را انكار مىكند « 1 » با آنكه چه بسا مىداند طرف مقابل راست مىگويد اما زير بار نمىرود و اقرار نمىكند بلكه انكار لفظى مىكند كه\r\n\r\n\r\n","description":"","footnote":"\r\n( 1 ) چنانچه در معناى دوم و سوم ، انكار به همين معنا بود .\r\n","page_name":" 3464 ","page_number":184},
  {"content":"\r\n\r\nاز آن تعبير به جحد نيز مىكنند . به هر حال ، بعضى انكار در حديث را به معناى نشناختن معنا كرده‌اند كه بعد از افاقه ، ابتداء يادش نبود ، از اينرو اظهار بىاطّلاعى كرد ، امّا بعداً كه يادش آمد اظهار موافقت كرد ، نه اينكه ابتداءً رضايت نداشت و سپس رضايت ثانوى پيدا كرد .\r\nلكن اين معناى چهارم بعيد است . زيرا چه ارتباطى دارد كه ابتداءً در سؤال درج كنند كه وقتى افاقه پيدا كرد ابتداءً يادش نبود امّا بعداً يادش آمد يا از راهى دليل اقامه كردند كه چنين عقدى واقع شده است آن وقت قبول كرد . آنكه در سؤال دخالت دارد اين است كه آيا سُكر او به حدّ هذيان رسيده بود كه مسلوب العبارة باشد يا آنكه به حدّ هذيان نرسيده بود كه مسلوب العبارة نباشد . اما اينكه اوّل يادش نباشد و بعداً يادش بيايد دخيل در مسأله نيست .\r\nخلاصه : همهء اين معانى در اين جهت مشتركند كه زن عقد را ابطال نكرده است تا صحت تأهّلى عقد از بين برود و امضاى بعدى او مفيد نباشد . بنابراين روايت از مورد اجماع يعنى امضاى بعد إبطال خارج است .\r\n\r\nأخذ به قواعد يا تخصيص قواعد\r\nشهيد ثانى فرموده « 1 » : بعضى مثل شيخ طوسى به نصوص در مقابل قواعد عمل مىكند و قواعد را تخصيص مىزند و در مسأله عقد سكران در نهايه « 2 » به روايت ابن بزيع تمسك كرده است و قواعد را كنار گذاشته است ولى ترجيح با اين است كه ما قواعد را حفظ كنيم و رفع يد از نصوص كنيم .\r\nصاحب حدائق اشكال كرده و به نظر مىرسد كه اشكال او وارد است هر چند صاحب جواهر با « و ان كان هو كما ترى » « 3 » سخن صاحب حدائق را ردّ كرده است -\r\n\r\n\r\n","description":"","footnote":"\r\n( 1 ) مسالك ، ج 7 ، ص 99 .\r\n( 2 ) نهايه 468 .\r\n( 3 ) جواهر الكلام 29 / 145 ، سطر 4 .\r\n","page_name":" 3465 ","page_number":185},
  {"content":"\r\n\r\nصاحب حدائق مىفرمايد : خود شما آقايان به وسيلهء نصوص قواعد عامه را تخصيص مىزنيد مثلًا با خبر واحد معتبر عمومات قرآنى را تخصيص مىزنيد چرا در مقام به فرض كه روايت خلاف قاعده است عمل نمىكنيد و آن را مخصّص قاعده قرار نمىدهيد . شاهد بر اين تخصيص اين است كه با آنكه شما به بركت حديث رفع قلم ، صبىّ و مجنون را مسلوب العبارة مىدانيد « 1 » و عقد صبى را با اجازهء لا حق هم تصحيح نمىكنيد لكن مستثنياتى از اين قاعده ذكر كرده‌ايد از جمله ، اگر ولىّ براى پسر خردسالش زن گرفت و آن پسر در ده سالگى زن را طلاق داد ، روايت صحيحه دارد كه زن را نگاه مىدارند اگر پسر بعد از بلوغ ، از آن طلاق رفع يد كرد ، آن طلاق صحيح است « 2 » و عده‌اى طبق اين روايت فتوا داده‌اند . پس تخصيص قواعد به واسطهء نصوص را شما مرتكب مىشويد ، چرا در مقام اگر روايت خلاف قاعده است آن را مخصص قاعده نمىدانيد . « 3 »\r\nمن يادم هست كه شهيد ثانى در شرح لمعه در باب ارث نوه مىفرمايد : نوه ارث من يتقرب به الى الميت را مىبرند يعنى مثلًا دختر اگر تنها فرزند پسر متوفى باشد دو برابر پسرى كه تنها فرزند دختر متوفى است ارث مىبرد چون نوهء پسرى سهم پدرش را مىبرد و نوهء دخترى سهم مادرش را مىبرد . اين مطلب مشهور بين اماميه است و روايت صحيحه هم دارد ولى سيد مرتضى به عامّ قرآنى  يُوصِيكُمُ اللَّهُ فِي أَوْلادِكُمْ لِلذَّكَرِ مِثْلُ حَظِّ الْأُنْثَيَيْنِ  عمل مىكند چون بدون شبهه و لو شامل نوه هم مىشود شهيد ثانى مىفرمايد : « هذا كله حق لو لا دلالة الاخبار الصحيحة على خلافه هنا » بنابراين خود شهيد ثانى قواعد را به نص تخصيص مىزند . چرا در مقام اخذ به قواعد كرده است . پس اشكال صاحب حدائق وارد است . « 4 »\r\n\r\n\r\n","description":"","footnote":"\r\n( 1 ) هر چند ما صبى را مسلوب العبارة نمىدانيم چنانچه گذشت .\r\n( 2 ) وسائل الشيعة ، باب 11 من ابواب ميراث الأزواج ، حديث 4 ، من كتاب الإرث .\r\n( 3 ) الحدائق الناضرة .\r\n( 4 ) شرح لمعه ، كتاب الارث ، الفصل الثانى فى السهام المقدرة ، مسأله سوّم .\r\n","page_name":" 3466 ","page_number":186},
  {"content":"\r\n\r\n\r\nبررسى نهايى مسأله\r\nبه نظر مىرسد ما بايد به نصّ أخذ كنيم و نص از بعضى از فروض مسأله كه دو فرض هذيان و نشو « 1 » باشد انصراف دارد چنانچه عبارات فقهايى كه به نص عمل كرده‌اند از اين دو فرض انصراف دارد . اگر سكر خفيف باشد عقد صحت تأهّلى دارد و با امضاى لاحق تصحيح مىشود . كما عليه المشهور خلافاً للمحقق الكركى و الشهيد الثانى و امثالهما . اگر سكر به حدّ هذيان برسد عقد صحت تأهّلى هم ندارد همانطور كه اگر كسى در خواب ، عقدى را جارى كند اين عقد صحت تأهّلى براى امضاى لاحق ندارد و از نص و كلمات اصحاب اطلاق فهميده نمىشود . بنابراين از كلام شيخ در نهايه اطلاق استفاده نمىشود بلكه كلام او از فرض هذيان منصرف است و تعجب از مرحوم آقاى حكيم است كه عبارت « زوّجت نفسها » در روايت را از فرض هذيان منصرف مىداند « 2 » اما عبارت « اذا عقدت المرأة على نفسها » در كلام شيخ در نهايه را از فرض هذيان منصرف نمىداند و مىفرمايد : « در فرض هذيان ، اجازهء لاحق طبق قاعده آن را تصحيح نمىكند با آنكه ظاهر كلام شيخ ، تصحيح آن است » « 3 » در حالى كه عبارت شيخ در نهايه شبيه عبارت صحيحهء ابن بزيع است و وجه انصراف ( خلاف ارتكاز عرفى و قواعد شرعى بودن ) در هر دو مشترك است و حق اين است كه كلام شيخ نيز مانند نص از فرض هذيان منصرف است .\r\nاز كلام مرحوم آقاى خويى بر مىآيد كه روايت ابن بزيع ناظر به صورت هذيان است و نص امر خلاف قاعده را تصحيح مىكند . « 4 »\r\nلكن به نظر مىرسد روايت ناظر به صورت هذيان نيست بلكه سكر خفيف است و روايت از جهت ديگر خلاف قاعده است زيرا طبق قاعده چون زن متوجه بوده\r\n\r\n\r\n","description":"","footnote":"\r\n( 1 ) توضيح فرض نشو به زودى مىآيد .\r\n2 و 3 - مستمسك العروة 14 / 388 .\r\n( 4 ) مبانى العروة كتاب النكاح 2 / 191 . ايشان در ذيل عبارت متن كه « لا مكان حملها [ اين صحيحة ابن بزيع 
  ] على ما اذا لم يكن سكرها بحيث لا التفات لها الى ما تقول » مىگويند : « ما ذكر من المحامل خلاف الفهم العرفى . . . » .\r\n","page_name":" 3467 ","page_number":187},
  {"content":"\r\n\r\nاست پس عقد او بايد صحت فعليه داشته باشد نه صحت تأهليّه . يعنى براى صحت فعليه نيازى به اجازهء لاحق هم نباشد لكن ما بواسطهء نصّ اين قاعده را تخصيص مىزنيم و حكم به نفى صحت فعلى عقد او مىكنيم و سكران را از عقد نافذ محجور مىدانيم . بنابراين صحت فعليه متوقف بر رضايت بعدى زن است . بله اگر هنوز سكرى حاصل نشده است بلكه مقدمات سكر حاصل شده است كه مرحوم مجلسى اول از آن تعبير به نَشوِ مىكند ، در اين صورت عقد صحت فعلى دارد و احتياج به اجازهء لا حق هم ندارد و روايت ، از اين فرض نيز منصرف است .\r\nنتيجه اينكه ، روايت ناظر به فرض سكر و حالت متوسط بين حالت نشو و حالت هذيان است چنانچه بعضى روايت را اين گونه توجيه كرده‌اند و كسانى هم كه در كلامشان قيدى نيامده است ظاهراً مرادشان همين است . امّا حمل روايت بر حالت نشو كه مرحوم مجلسى اول فرموده يا حمل روايت بر حالت هذيان كه مرحوم آقاى خويى فرموده بعيد است . توضيح اينكه همانطور كه مرحوم آقاى حكيم « 1 » فرموده و از جواهر « 2 » هم خلافش بر نمىآيد ، گاهى شخص مست است و عقل او زايل شده است به طورى كه ضرر و نفعش را تشخيص نمىدهد و رشد ندارد ، امّا هذيان هم نمىگويد مثل آدم سفيهى كه رشد مالى ندارد ، منتهى سفيه فاقد رشد است دائماً ولى اين شخص مست فاقد رشد است موقتاً ، پس صحت تأهلى عقد او از فاقد رشد كلى اولى است « 3 »\r\n\r\nچرا عقد سكران صحت فعليه نداشته باشد ؟\r\nممكن است كسى بگويد : عدم رشد در مورد سكران ، عدم رشد موقت است عمومات عقود اقتضاء مىكند همهء عقود صحت فعليه داشته باشند . نسبت به سفيه\r\n\r\n\r\n","description":"","footnote":"\r\n( 1 ) مستمسك العروة 14 / 388 .\r\n( 2 ) جواهر الكلام 29 / 145 .\r\n( 3 ) از اينرو در جواهر مىفرمايد : بل لعلّه اولى من السفيه ، جواهر الكلام 29 / 145 .\r\n","page_name":" 3468 ","page_number":188},
  {"content":"\r\n\r\n- فاقد رشد ثابت - تخصيص خورده ولى تخصيص آن در مورد سكران مشكوك است ، و ادلهء سفيه نه به اطلاق لفظى و نه با الغاء خصوصيت شامل سكران نمىشود پس در اينجا چرا حكم به صحت فعلى عقد نشود ؟\r\nلكن مىتوان گفت : اگر ما بوديم و قواعد عامّه ، حكم مىكرديم كه مست با سفيه فرق داشته باشد و به خاطر اولويت ذكر شده ، عقد او صحت فعليه داشته باشد لكن صحيحهء ابن بزيع عدم رشد موقت را ملحق به عدم رشد دائم كرده است و از اين جهت روايت قواعد عامه را تخصيص مىزند . پس روايت سكران را ملحق به سفيه مىكند و او را كالسفيه مىداند نه اينكه مصداق حقيقى براى آن درست كند . و تقريباً اجماع قائم است كه سكران اگر به حدّ هذيان نرسيده باشد ، عقد او صحت فعليّه ندارد . در باب طلاق هم طلاق سكران صحيح نيست پس حكم به صحت فعليهء نكاح او نمىتوان كرد .\r\n\r\nعدم فرق بين سكران و سكرى\r\nبه نظر مىرسد بين مرد مست و زن مست در مسأله فرقى نباشد و مرد هم اگر در حال مستى عادى عقد خواند ، عقد او صحت تأهّليّه دارد چنانچه مشهور بين فقهاء اماميه الّا ما شذّ فرق نگذاشته‌اند . قبل از اين قرون اخير يك نفر را هم نديده‌ايم كه بين زن و مرد مست فرق بگذارد . اما اينكه مرحوم صاحب العروة بين سكران و سكرى فرق گذاشته است اين است كه آن طور كه شنيده‌ام مرحوم صاحب عروة به سه كتاب بسيار اعتناء داشته است ، يكى به جواهر و ديگرى به مستند الشيعة و سوّم به جامع الشتات ميرزاى قمى . و چون مرحوم نراقى در مستند بين مرد مست و زن مست فرق گذاشته است ايشان هم به تبع مستند فرق گذاشته است . و گرنه ما به جز در مستند حتى يك نفر را نديديم كه فرق بين سكران و سكرى بگذارد ، اكثراً تصريح كرده‌اند كه فرقى نيست بعضى هم ظاهر كلام آنها اطلاق است . « * و السلام * »\r\n\r\n","description":"","footnote":"","page_name":" 3469 ","page_number":189},
  {"content":"\r\n\r\n\r\n11 / 10 / 1380 سه‌شنبه درس شمارهء ( 372 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر اين جلسه ، به بحث پيرامون مسأله 14 مىپردازيم . ابتدا حكم عقد سفيه براى غير يا براى خود در صورتى كه با اجازهء ولى همراه باشد را ذكر مىكنيم ، آنگاه به مسألهء اجراى عقد توسط مكره براى غير پرداخته ، آن را صحيح خواهيم دانست و وجه عدم دلالت حديث رفع بر بطلان عقد او را رفع مؤاخذه در اين حديث و نه رفع جميع الآثار مىدانيم . سپس به مسألهء عقد مكره براى خود مىپردازيم و كلام مرحوم آقاى خويى مبنى بر صحت اين عقد چنانچه رضايت او به آن ملحق شود را توضيح و ادامهء بحث را به جلسهء آينده وامىگذاريم .\r\n* * * \r\nمتن عروه :\r\nمسأله 14 - لا بأس به عقد السفيه اذا كان وكيلًا عن الغير فى اجراء الصيغة او اصيلًا مع اجازة الولى و كذا لا بأس به عقد المكره على اجراء الصيغة للغير او لنفسه اذا اجاز بعد ذلك .\r\n\r\nالف ) حكم عقد سفيه :\r\nمرحوم سيد مىفرمايد اگر سفيهى كه رشد مالى ندارد متصدى اجراء صيغه براى ديگرى گردد عقد او صحيح است و اگر عقدى براى خودش و با اجازهء ولى بخواند آن نيز صحيح است . زيرا ممنوعيت تصرفات او مانند مجنون نيست كه به طور كلى مسلوب العباره محسوب شود بلكه صحت تأهلى را دارا است . پس اگر با اجازهء ولى همراه بود يا براى ديگرى عقدى خواند اشكالى ندارد . همچنين اگر شخصى را بر اجراى صيغهء عقد براى ديگرى با اكراه وادار كنند يا او را وادار كنند كه كسى را بر خودش عقد كند و پس از رفع اكراه ، به عقدى كه براى خود خوانده راضى شود ، اين نيز صحيح است .\r\n\r\n","description":"","footnote":"","page_name":" 3470 ","page_number":190},
  {"content":"\r\n\r\n\r\nذكر دو نكته :\r\n1 - علت اينكه مرحوم سيد در اينجا و در مسألهء 15 فقط موضوع اجراء صيغه را متعرض مىشوند آن است كه در اين فصل از كتاب راجع به احكام صيغه و ايجاب و قبول طرح مسأله مىكنند و الا اگر مثلًا سفيهى در مطلق امورى كه متعلق به ازدواج است وكيل باشد يا كسى را بر همهء آن كارها اكراه كنند كه از جملهء آنها اجراء صيغه باشد ، بر عقد او نيز همهء اين احكام بدون تفاوت مترتب خواهد شد و اختصاص به صورت وكالتِ سفيه و يا اكراه بر اجراء صيغه ندارد .\r\n2 - مرحوم آقاى خويى براى اكراه در اجراء صيغه مثال به شخصى مىزنند كه او را وادار كنند مجاناً عقدى بخواند ولى مثال شايع‌تر اين است كه بگوييم گاهى مُجرى صيغه به جهت مصلحت نديدن در ازدواجى يا مثلًا از بيم دردسرهايى كه احياناً ناشى از منع قانون است مايل به خواندن عقد نشده و نسبت به آن كراهت پيدا مىكند .\r\n\r\nب ) صحت عقد مكره براى غير خود :\r\nوجه صحت عقدى كه كسى را وادار بر اجراى آن براى غير خودش كنند ، اطلاقات نفوذ عقد و عدم شمول حديث رفع بر آن مىباشد .\r\n\r\n1 ) بيان مرحوم آقاى حكيم و آقاى خويى در مورد عدم شمول حديث رفع :\r\nمرحوم آقاى حكيم وجه عدم شمول حديث رفع را امتنانى بودن آن مىدانند با اين توضيح كه دليل « رفع ما استكرهوا عليه » بنابراين كه قائل به رفع جميع الآثار شويم فى نفسه مانعى براى شمول آن ندارد ولى چون بطلان چنين عقدى خلاف امتنان است ، شامل آن نشده و آن را ابطال نمىكند زيرا مؤاخذاتى از قبيل مشكلات قانونى يا شرعى همچون زندان ، تعزير ، معصيت مخالفت با قانون ( اگر آن را خلاف شرع بدانيم ) كه احياناً بر نفس اجراى صيغه توسط شخص مكرَه متصور است ، البته همه مرفوع هستند اما چون رفع احكام وضعيه و ابطال چنين عقدى داراى هيچ گونه\r\n\r\n","description":"","footnote":"","page_name":" 3471 ","page_number":191},
  {"content":"\r\n\r\nمنتى بر مكره نيست لذا نمىتوان به دليل حديث رفع ، صحت و نفوذ چنين عقدى را برداشت .\r\nمرحوم آقاى خويى نيز به دليل اينكه مجرد اجراى صيغه هيچ گونه اثرى نسبت به شخص مكره ندارد بلكه تمام آثار آن مربوط به كسانى است كه عقد براى آنها اجرا مىشود ، حديث رفع را شامل آن نمىدانند . عبارت ايشان چنين است : و الوجه فيه اطلاقات نفوذ العقد بعد عدم شمول حديث نفى الاكراه له باعتبار ان العقد لا اثر له بالنسبة الى المكره نفسه بالمرة اذ المعاقدة انما هى بين شخصين غيره « 1 »\r\n\r\n2 ) مناقشهء استاد - مد ظلّه - بر كلام اين دو بزرگوار :\r\nنمىتوان آثار نفوذ چنين عقدى را تنها براى خود زن و شوهر متصور دانست و براى مُجرى صيغه اثرى از ناحيهء نفوذ عقد قائل نشد به نظر ما اثر براى خود مكره نيز در اجراى صيغه قابل تصور است . مثلًا كسى كه زن و شوهر شدن مرد و زنى را بر خلاف مصلحت ببيند و يا ازدواج آنها موجب دردسر و مشكلات خانوادگى يا آبرويى براى او گردد ، در چنين جاهايى نفوذ عقد آن زن و مرد براى او كه بخواهد اجراى صيغه كند نيز داراى اثر است و در اين صورت ، امتنان اقتضا مىكند نفوذ چنين عقدى نيز مرفوع باشد . پس اگر در حديث رفع ، قائل به رفع جميع الآثار شويم به ناچار بايد چنين عقدى را صحيح ندانيم .\r\nلذا عمده دليل بر عدم شمول حديث رفع نسبت به چنين عقدهايى كه چه بسا سيره هم بر صحت آن قائم باشد مبناى رفع مؤاخذه ( عقاب اخروى يا كيفر دنيوى مانند تعزير ) در حديث رفع است . اين حديث دلالت نسبت به رفع جميع آثار غير از مواردى كه امتنان اقتضاى رفع آن را بكند مانند اكراه بر اقرار به دَين ندارد البته مختار ما نيز چنين است .\r\n\r\n\r\n","description":"","footnote":"\r\n( 1 ) مبانى العروة الوثقى ، ج 2 ، ص 192 .\r\n","page_name":" 3472 ","page_number":192},
  {"content":"\r\n\r\n\r\nج ) صحت عقد مكره براى خود ، چنانچه بعد از اكراه اجازه دهد :\r\nشيخ انصارى رحمه الله صحت عقد مكره براى خود به شرط لحوق اجازه را به مشهور بين متأخرين نسبت داده و برخى مدعى اتفاق آنان شده‌اند . مرحوم آقاى خويى نيز آن را به مشهور نسبت داده و اشكالى را مطرح و سپس از آن پاسخ مىدهند :\r\n\r\n1 ) طرح اشكال :\r\nاگر كسى را مجبور كنند براى خود عقد ازدواج اجرا كند ، اين عقد به خاطر اكراه محكوم به فساد است و حكم به صحت چنين عقدى كه هنگام وقوعش فاسد بوده به خاطر لحوق رضايت ، محتاج به دليل بوده و چون دليلى نداريم نمىتوان آن را مشمول ادلهء   « أَوْفُوا بِالْعُقُودِ »   دانست . و اين با مسأله بيع و نكاح فضولى كه پس از رضايت اصيل ، مشمول ادلهء نفوذ مىگردد متفاوت است ، زيرا در عقد فضولى ، بيع هنگام تحققش در خارج به صاحب مال منتسب نبوده تا خطاب   أَوْفُوا بِالْعُقُودِ   ، مالك را هم در بر بگيرد بلكه از وقتى كه او با خبر شد و اجازه داد به او منتسب مىشود و چون بيع در اين وقت مستجمع شرائط است تحت ادلهء نفوذ قرار گرفته و محكوم به صحت مىشود . ولى در عقد مكره براى خود ، چون از همان زمان وقوع به خود صاحب مال منسوب مىشود و او به اين عقد اكراه داشته ، به ناچار محكوم به فساد مىشود ، لذا صحت چنين عقدى پس از فساد محتاج به دليل است و چنين دليلى وجود ندارد . به عبارت ديگر در عقد فضولى هنگام وقوع عقد ، اين عقد منسوب به مالك نبوده تا از تحت ادلهء نفوذ خارج و صحت آن محتاج به دليل شود ، بلكه از هنگام رضايت ، عقد منسوب به مالك مىشود ولى در عقد مكره در همان زمان وقوع نيز ، عقدِ مالك است و چون او رضايت ندارد از تحت ادلهء نفوذ خارج بوده و حكم به صحت آن محتاج به دليل ديگر است و چنين دليلى وجود ندارد .\r\n\r\n2 ) پاسخ مرحوم آقاى خويى به اشكال مذكور :\r\nعقد به معناى تنها ايجاب و قبول ( آن طور كه بعضى از علماى سلف تعبير\r\n\r\n","description":"","footnote":"","page_name":" 3473 ","page_number":193},
  {"content":"\r\n\r\nمىكرده‌اند ) و يك معناى حدوثى نيست تا بگوييم حين وقوع محكوم به فساد بوده و پس از آن منعدم شده و بعد از آن ، اگر بخواهد تصحيح شود بايد تجديد انشاء شود . بلكه به معناى التزام شخص به قرارداد و يك معناى قارّ بوده و در نظر عقلا داراى بقاء است و بر همين اساس در اعتبار آنان « فسخ قرارداد » معنا پيدا مىكند . و چون عقد داراى يك معنى قارّ است لذا هر چند در زمان اكراه ادله نفوذ شامل آن نمىشود ، ولى با لحوق رضايت ، همان عقد مشمول   أَوْفُوا بِالْعُقُودِ   مىشود و ديگر حديث رفع ، مانع آن نيست . زيرا حديث رفع به خاطر امتنانى بودن ، اطلاقى كه عقد مكره را حتى در صورت لحوق رضايت به آن شامل شود ، ندارد . لذا عمومات ادلهء نفوذ شامل آن مىشود و چنين عقدى بايد صحيح باشد .\r\nان قلت : بر فرض كه در باب نكاح مطلب چنين باشد و وجود مقتضى را در نكاح مكره بپذيريم و دليل نفى اكراه ( مانع ) به دليل امتنانى بودن شامل عقد او كه ملحوق به رضايت است نشود ، لكن اين مطلب در باب بيع و تجارت جارى نيست زيرا عمده دليل فساد بيع مكره ، عدم مقتضى براى صحت است . زيرا اكل مال مردم از نظر آيه شريفه « 1 » غير از طريق معامله‌اى كه همراه با رضايت باشد محكوم به حرمت و بطلان شده است و چون بيع عن اكراه از ابتدا بدون رضايت است اصلًا مقتضى صحت را دارا نيست و لحوق رضايت هم موجب ايجاد مقتضى نمىشود بنابراين عقد سابق كالعدم فرض مىشود و بايد پس از رفع اكراه ، علاوه بر رضايت ، عقد نيز تجديد شود .\r\nقلت : اولًا همان گونه كه گفتيم تجارت نيز مانند ساير عقود تنها به معناى ايجاب و قبول نيست بلكه به معناى التزام طرفين به نقل و انتقال و داراى يك معناى قارّ و بقايى است و اگر در زمانى به دليل قصور مقتضى ( عدم رضايت ) محكوم به بطلان شد لكن پس از حصول رضايت ، آن معناى بقايى التزام كه توأم با رضايت شده ، محقق گشته و مشمول ادلهء نفوذ قرار مىگيرد . زيرا دليل بطلان بيع لا عن تراض اطلاقى ندارد كه شامل عقد ملحوق به رضايت شود . همانطور كه اگر بگويند جاهل احترام ندارد و عالم محترم است و كسى قبلًا جاهل بوده و اكنون عالم گشته\r\n\r\n\r\n","description":"","footnote":"\r\n( 1 ) و  لا تَأْكُلُوا أَمْوالَكُمْ بَيْنَكُمْ بِالْباطِلِ إِلَّا أَنْ تَكُونَ تِجارَةً عَنْ تَراضٍ مِنْكُمْ  .\r\n","page_name":" 3474 ","page_number":194},
  {"content":"\r\n\r\nاست ، دليل عدم لزوم احترام جاهل اطلاقى ندارد كه شامل كسى شود كه عنوان جهل از او مرتفع شده است . خلاصه اينكه ، به حسب بقاء  « تِجارَةً عَنْ تَراضٍ »  صدق مىكند و بايد محكوم به صحت شود .\r\nثانياً : مفاد آيه ، حرمت هر گونه اكل مال به باطل و جواز اكل مال به غير باطل است و مسلماً در نظر عقلاء ، تجارتى كه مكره انجام و سپس رضايتش به آن ملحق گردد ، باطل شمرده نمىشود و از اين معلوم مىشود چنين عقدى را مصداق تجارت عن تراض مىدانند نه مفاد  لا تَأْكُلُوا أَمْوالَكُمْ بَيْنَكُمْ بِالْباطِلِ  .\r\nان قلت : دليل « رفع ما استكرهوا عليه » خاص است و نسبت آن با عمومات ادلهء نفوذ ، مثل   أَوْفُوا بِالْعُقُودِ   نسبت خاص و عام است و اگر امر داير شود بين اينكه پس از رفع اكراه و حصول رضايت ، به عام تمسك و حكم به صحت كنيم يا استصحاب حكم مخصص و حكم به بطلان كنيم ، در اين مورد كه فرد فرد زمانها در ادلهء نفوذ ، هر كدام به نحو موضوعى جداگانه و فردى از افراد عام اخذ نشده ، بلكه آن ادله فقط مقتضى ثبوت حكم به نحو استمرار ، و زمان به عنوان ظرف حكم براى آنها ملاحظه شده است ، در چنين موردى بايد استصحاب حكم مخصص را نمود و با اين استصحاب ، همان يك فرد از عام خارج شده ، نه دو فرد و به عام دو تخصيص وارد نمىشود . بنابراين بايد با اجراى استصحاب حكم به فساد نمود .\r\nو خلاصه ، وقتى مىتوان در برابر استصحاب حكم مخصّص ، به عموم عام تمسك كرد كه هر جزئى از زمان از نظر مقنّن ، فردى از افراد عام باشد ، در اين صورت اگر يك فرد از تحت عام خارج شود ( مثل اكرام زيد در روز جمعه ) نسبت به فرد ديگر ( اكرام زيد در روز شنبه ) به عموم عام ( اكرام العلماء ) تمسك مىشود ، ولى در بحث فعلى ، مخصّص ( عقد مكرَه ) داراى يك حكم واحد مستمر است كه از تحت ادله عامه نفوذ عقد خارج شده است و بعد از خروج ، فقط مىتوان به استصحاب تمسك كرد و فساد در حال اكراه را ابقا كرد و وجهى براى استناد به   أَوْفُوا بِالْعُقُودِ   پس از رضايت هم وجود ندارد . مرحوم آقاى خويى در صدد رفع اين اشكال برآمده‌اند كه در جلسه آينده مطرح خواهد شد . « * و السلام * »\r\n\r\n","description":"","footnote":"","page_name":" 3475 ","page_number":195},
  {"content":"\r\n\r\n\r\n12 / 10 / 1380 چهارشنبه درس شمارهء ( 373 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، در ادامه بررسى صحت عقد مكره با اجازه متأخر مالك به بررسى كلام مرحوم آقاى خويى مىپردازيم و خواهيم گفت كه در اين بحث نبايد بين نكاح و ساير عقود در شيوه بحث فرق گذاشت ، در هر دو بحث قيد تراضى با دليل منفصل استفاده شده است و نيز مراد از باطل در آيه حرمت اكل مال به باطل ، باطل واقعى است ولى نظر عرف تا دليل شرعى بر خلاف آن نيايد طريق به باطل واقعى محسوب مىگردد ، در ادامه ، ضمن اشاره به عدم ترجيح اصالة العموم بر اصاله الاطلاق ، تمسك به امتنانى بودن حديث رفع را در اين بحث نادرست مىدانيم ، در ادامه خواهيم گفت كه شرط متأخر دانستن رضايت با مبانى اصولى مرحوم آقاى خويى سازگار نيست ، در خاتمه با ذكر اقسام عناوين مأخوذة در ادله ، با توجه به تناسب حكم و موضوع بطلان عقد مكره را تنها در زمان اكراه دانسته ، پس از لحوق رضايت عقود را صحيح مىدانيم ، در آخر درس به نقل و توضيح مسأله 15 ( عدم اشتراط مرد بودن عاقد ) مىپردازيم .\r\n* * * \r\nالف ) نقل و بررسى كلام مرحوم آقاى خويى درباره صحت عقد مكره پس از رضايت :\r\n\r\n1 ) نقل كلام مرحوم آقاى خويى ( يادآورى و تكميل ) :\r\nمرحوم آقاى خويى اين اشكال را طرح كردند كه چون عقد مكره بر خلاف عقد فضولى در حين وقوع محكوم به فساد بوده لذا   ( أَوْفُوا بِالْعُقُودِ )   آن را شامل نشده و\r\n\r\n","description":"","footnote":"","page_name":" 3476 ","page_number":196},
  {"content":"\r\n\r\nدليلى خاص هم بر صحت آن پس از رضايت در كار نيست ، بايد آن را باطل بدانيم ، در پاسخ اين اشكال فرموده‌اند كه عقد معنايى قارّ است و پس از رضايت ، عقد مكره مشمول ادله مىباشد .\r\nان قلت : اين پاسخ اگر چه در عقد نكاح كه دليل بطلان عقد مكره در آن حديث نفى اكراه است صحيح است ولى در مثل بيع صحيح نيست زيرا دليل صحت از اول قصور دارد چون مقيد به تراضى است ( على ما دلت عليه الآية المباركة - بناء على كون الاستثناء فيها متصلًا ) ، و در بحث ما هم چون عقد در حين صدور با تراضى مالك همراه نبوده ، حكم به فساد آن مىگردد هر چند بعداً مالك راضى شود .\r\nقلت : تجارت نيز به معناى لفظ ( ايجاب و قبول ) نيست ، بلكه معناى استمرار دارى است بنابراين در بحث ما ، عقد مورد نظر بقاءً مشمول تجارة عن تراض مىباشد ، از سوى ديگر از آيه شريفه استفاده مىشود كه تمام اقسام اكل مال به باطل ، باطل است . ولى مورد بحث ما ، در نزد عقلا ، بىترديد باطل محسوب نمىشود .\r\nايشان سپس در ذيل عنوان « بعبارة اخرى » مىفرمايند كه در بحث ما ، يا بايد از عموم ادله صحت عقد و نفوذ آن رفع يد كنيم ( در نتيجه عقد مكره را به طور مطلق باطل بدانيم ، كه در اينجا ادله صحت عقود تخصيص مىخورد ) يا از اطلاق اين ادله كه ثبوت يك حكم مستمر را از ابتداى حدوث عقد ثابت مىكند رفع يد كنيم ( در نتيجه بطلان عقد تنها در حال اكراه مىباشد ) ما در اينجا تصرف دوم را به دليل موافق بودن آن با امتنان مقدم مىداريم .\r\nمرحوم آقاى خويى در پايان اين بحث اشاره مىكنند كه اين بحثها همه در صورتى است كه ما قائل به مبناى نقل در رضاى متأخر باشيم ، ولى بر طبق مبناى ما كه اجازهء متأخر را كاشف و رضايت را شرط متأخر صحت عقد مىدانيم ، در اينجا حديث رفع از آغاز اين عقد متعقب به اجازه را شامل نمىشود چون با امتنان\r\n\r\n","description":"","footnote":"","page_name":" 3477 ","page_number":197},
  {"content":"\r\n\r\nمنافات دارد . در اين صورت ادله صحت عقود نه تخصيص خورده‌اند و نه تقييد ، در اينجا در هنگام لحوق رضايت ، عقد واقعاً صحيح است ، هر چند قبل از لحوق رضايت ، ظاهراً حكم به فساد عقد مىكنيم .\r\n\r\n2 ) بررسى كلام مرحوم آقاى خويى توسط استاد - مد ظله - :\r\nجهاتى از كلام ايشان براى ما نامفهوم است .\r\nجهت اول : ايشان در ضمن اشكالى بين ادله عقد نكاح و ادله عقد بيع - مثلًا - فرق گذاشته‌اند ، در دليل عقد نكاح مقتضى صحت را نسبت به عقد مكره تمام مىدانند و بطلان عقد را مستند به مانع يعنى حديث رفع مىدانند كه آن هم چون تنها مادام الاكراه مىباشد ، پس از رفع اكراه بر طبق مقتضى بايد حكم به صحت عقد نكاح كرد ، ولى در عقد بيع ، مقتضى از اول قصور دارد و حكم به بطلان عقد به جهت مانع نيست ، چون صحت عقد مقيّد به رضايت  ( تِجارَةً عَنْ تَراضٍ )  مىباشد ، و بعد در صدد پاسخ اين اشكال برآمده‌اند .\r\nاين سبك بحث براى ما مفهوم نيست ، زيرا در بيع ، قيد  « عَنْ تَراضٍ »  به عنوان قيد متّصل تنها در آيه تجارة عن تراض آمده است ، ولى نسبت به ساير ادله نفوذ عقد بيع همچون  « أَحَلَّ اللَّهُ الْبَيْعَ »  و   « أَوْفُوا بِالْعُقُودِ »   و « المؤمنون عند شروطهم » « 1 » چنين قيدى به صورت متصل ذكر نشده است ، البته اين ادله با توجه به آيه  « تِجارَةً عَنْ تَراضٍ »  مقيد به تراضى مىشوند ، كه به هر حال تقييد يا تخصيص به دليل منفصل است ، بنابراين فرقى بين نكاح و بيع در اين جهت نيست ، در هر دو مخصّص يا مقيد دليل منفصل است و مجرد متصل بودن قيد در آيه تجارة عن تراض ، سبب نمىگردد كه مخصص يا مقيّد را نسبت به ساير ادله متصل بدانيم .\r\n\r\n\r\n","description":"","footnote":"\r\n( 1 ) بنابراين كه مراد از شرط ، مطلق شروط باشد - كما هو الحق - نه خصوص شروط ضمن عقد . ( توضيح بيشتر ) البته اين كلام بنابر مبناى مرحوم آقاى خويى و مشهور علماء است كه استدلال به اين ادله را بر صحت عقد تمام مىدانند .\r\n","page_name":" 3478 ","page_number":198},
  {"content":"\r\n\r\nايشان گويا تنها آيه  « تِجارَةً عَنْ تَراضٍ »  را در نظر گرفته‌اند و به ساير ادله صحت عقد توجه نفرموده‌اند .\r\nان قلت : ايشان با جمله « بناء على كون الاستثناء فيها متصلًا » به پاسخ اين اشكال نظر دارند ، توضيح اين كه اگر در آيه  « لا تَأْكُلُوا أَمْوالَكُمْ بَيْنَكُمْ بِالْباطِلِ إِلَّا أَنْ تَكُونَ تِجارَةً عَنْ تَراضٍ »  ، استثناء منفصل گرفته شود ، آيه تنها دليل بر صحت تجارة عن تراض مىگردد ، و دليل بر اعتبار رضايت در صحت تجارت و انحصار تجارت صحيح در تجارت عن تراض نخواهد بود ، ولى اگر ما استثناء را متصل بدانيم ، دليل فوق داراى عقد سلبى بوده و مفاد آن چنين است كه تمام راههاى اكل مال ، باطل است مگر به وسيله تجارة عن تراض باشد ، در نتيجه با در نظر گرفتن مفاد اين آيه ، مفاد ساير ادله هم به همين آيه بازمىگردد .\r\nقلت : آنچه از اين كلام فهميده مىشود اين است كه آيه تجارت عن تراض بنا بر متصل بودن « 1 » استثناء صلاحيت تخصيص يا تقييد ساير ادله را دارد ولى مجرد اين مطلب سبب نمىشود كه ما در باب بيع مقتضى صحت را قاصر بدانيم بر خلاف باب نكاح ، چون به هر حال در باب بيع هم مخصّص يا مقيد منفصل است نه متّصل .\r\nخلاصه چه مخصص يا مقيد حديث رفع اكراه باشد ، چه آيه تجارة عن تراض به هر حال دليل منفصل است و از باب مانع تلقى مىگردد و نمىتوان در صورت اول مقتضى را تام بدانيم و در صورت دوم مقتضى را ناتمام .\r\nپس اين روش بحث و فرق بين نكاح و بيع گذاشتن ، صحيح به نظر نمىآيد .\r\n\r\n\r\n","description":"","footnote":"\r\n( 1 ) استاد - مد ظله - اشاره مىفرمودند كه ما در اينجا با ايشان مماشات كرده و در اين نكته كه صلاحيت تخصيص يا تقييد آيه فوق مبتنى بر متصل بودن استثناء است مناقشه نكرده‌ايم ، و گرنه اين كلام نيز خود نياز به بحث دارد كه مجال آن در اينجا نيست . ( توضيح بيشتر ) در مصباح الفقاهه دلالت آيه فوق را بر حصر اسباب مملكه در تجارة عن تراض مبتنى بر متصل بودن استثناء در آيه ندانسته بلكه بنابر انفصال استثناء نيز با تكيه بر اطلاق مقامى ، حصر را استفاده كرده است ( ج 3 ، ص 333 ، چاپ مطبعة الآداب ) ، لذا بنابراين مبنا هم آيه صلاحيت تقييد يا تخصيص ساير ادله نفوذ و لزوم معاملات را دارد .\r\n","page_name":" 3479 ","page_number":199},
  {"content":"\r\n\r\nجهت دوم : از كلام مرحوم آقاى خويى بر مىآيد كه ايشان موضوع صحت و بطلان عقد را در آيه  « لا تَأْكُلُوا أَمْوالَكُمْ بَيْنَكُمْ بِالْباطِلِ »  ، باطل و صحيح عرفى مىداند بنابراين بر طبق آيه اكل مال به وسيله هر عقدى كه عرفاً باطل است حرام و به وسيله هر عقدى كه عرفاً صحيح است جايز مىباشد ، ولى به نظر مىرسد كه مراد از باطل و صحيح ، باطل و صحيح واقعى است كه شارع مقدّس با توجه به ديد واقع‌بينانه خود به آن حكم كرده است و عرف و عقلاء هم اگر چنين ديدى داشتند نظير همان حكم را مىكردند ، بنابراين در مواردى كه عرفاً اكل مال به باطل حساب نمىشود ولى شرعاً اين روش باطل اعلام شده است ، ( همچون معاملات ربوى ) آيه فوق حكم به جواز اكل نمىكند و حكم شرع به حرمت اكل از طرق فوق ( مثلًا از طريق ربا ) تخصيص آيه فوق بشمار نمىآيد .\r\nالبته نكتهء مهم در اينجا اين است كه در مواردى كه شارع بر خلاف نظر عرف و عقلاء ، در مورد بطلان و عدم بطلان طرق اكتساب ، نظرى ابراز نكرده باشد ، از اين عدم ردع ، امضاء نظر عرف و عقلا استفاده مىگردد ، پس نظر عرف طريق ظاهرى و كاشف از صحيح و باطل واقعى است ، و كشف صحت و بطلان عقود صحيح و باطل عرفى بر اين مبنا استوار است .\r\nبنابراين ، صحت عقد مكره با رضايت متأخر را نبايد مستقيماً به باطل نبودن اين عقد در نزد عرف و عقلا مستند ساخت .\r\nجهت سوم : مرحوم آقاى خويى در ادامه بحث با « عبارة اخرى » سبك ديگرى را دنبال كرده كه مناسب بوده از آغاز به اين روش بحث مىشد ، در اين قسمت اشاره مىكنند كه در مورد عقد مكره ، آيه بايد به طور كلى عقد مكره را از تحت ادله صحت عقود خارج سازيم در نتيجه به تخصيص قائل شويم ، يا عقد مكره را مشمول اين ادله بدانيم ، ولى اطلاق آن را كه از آن صحت عقد از حين صدور آن استفاده مىشود به هنگام لحوق رضايت مقيّد سازيم ، مرحوم آقاى خويى تقييد اطلاق را مقدّم مىسازد .\r\n\r\n","description":"","footnote":"","page_name":" 3480 ","page_number":200},
  {"content":"\r\n\r\n\r\n3 ) وجه كلى ترجيح ظهور عموم بر ظهور اطلاقى :\r\nمرحوم شيخ در رسائل « 1 » ، ظهور عموم را بر ظهور اطلاقى مقدم دانسته با اين تقريب كه ظهور عموم چون مستند به وضع است ، ظهور منجّز و فعلى است ، امّا ظهور اطلاقى و استفاده عموم از مطلق به مقدمات حكمت نيازمند است و يكى از مقدمات حكمت ، عدم وجود بيان مىباشد « 2 » ، و عام مىتواند بيان بر تقييد باشد ، بنابراين اصالة العموم موضوع اصالة الاطلاق را از بين مىبرد « 3 » ، پس بايد ظهور عموم را حفظ كرده ، از ظهور اطلاقى دست كشيد .\r\nمرحوم آخوند در كفايه ( و به تبع وى غالب متأخرين ) در پاسخ اين كلام آورده‌اند كه عدم بيانى كه از مقدمات حكمت است ، عدم بيان در مقام تخاطب است نه الى الابد ، لذا اگر بيانى در مقام تخاطب نيايد ظهور مطلق در عموميت حكم منعقد مىگردد و ديگر حالت منتظره‌اى وجود ندارد ، مثلًا اگر كسى از معامله ربوى سؤال كند و امام عليه السلام آن را تحريم نمايند ، چنانچه امام عليه السلام در مقام بيان باشد ، و حكم تحريم در مقام ثبوت ، اختصاص به قسم خاصى از معاملات ربوى ( مثلًا معامله مكيل و موزون ) داشته باشد ، بايد در همان جلسه پاسخ ، اين قيد ذكر شود و اگر اين قيد ذكر نشد موضوع اصالة الاطلاق تام مىگردد ، و چون فرض اين است كه عام منفصل از مطلق است ، لذا اصالة العموم با اصاله الاطلاق يكسان گرديده هر دو فعلى و غير معلّق مىباشند ، لذا براى ترجيح يكى بر ديگرى بايد دليل ديگرى جستجو كرد .\r\nاين اشكال ، اشكال واردى است .\r\n\r\n\r\n","description":"","footnote":"\r\n( 1 ) فوائد الاصول ، المقام الرابع من مقام التراجيح .\r\n( 2 ) ( توضيح بيشتر ) به تعبير مرحوم آخوند در بحث مقدمات حكمت : انتفاء ما يوجب التعيين ( كفايه ، چاپ آل البيت ، ص 247 ) .\r\n( 3 ) ( توضيح بيشتر ) بنابراين ظهور دليل در عموم بر ظهور دليل در اطلاق وارد است .\r\n","page_name":" 3481 ","page_number":201},
  {"content":"\r\n\r\n\r\n4 ) بررسى كلام مرحوم آقاى خويى در تقديم اصالة العموم بر اصالة الاطلاق :\r\nمرحوم آقاى خويى تقريب ديگرى براى تقديم تقييد اطلاق احوالى بر تخصيص افرادى در بحث ما آورده‌اند و آن استناد به امتنانى بودن حديث رفع است .\r\nاين تقريب نيز صحيح به نظر نمىرسد ، زيرا اگر مدعاى اين بود كه در مورد عقد مكره ، ما با اين حديث به بطلان عقد هم در حالت اكراه و هم پس از زوال اكراه حكم مىكنيم اين اشكال وارد بود كه حديث رفع با توجه به امتنانى بودن توانايى اثبات بطلان عقد را پس از زوال اكراه ندارد ، ولى مدعاى بحث اين نيست ، بلكه سخن در اين است كه آيا ادله اوليه اساساً عقد مكره را شامل مىشود يا خير ؟ ايشان با تمسك به امتنانى بودن حديث رفع درباره ادله اوليه صحت و لزوم عقود ، حكم مىكنند كه اصالة العموم بر اصالة الاطلاق مقدم است و عقد مكره مشمول اين ادله پس از زوال اكراه مىگردد ، اين بيان صحيح نيست ، زيرا امتنانى بودن حديث رفع مربوط به مفاد خودش است و ربطى به مفاد ساير ادله ندارد و نمىتوان از اين حديث فهميد كه تمام ادله اوليه ( كه حديث رفع ناظر به آنهاست ) تنها در صورت امتنان جعل شده است .\r\nخلاصه با اين بيان ، نمىتوان شمول ادله اوليه را نسبت به عقد مكره پس از راضى شدن مالك به اثبات رسانيد .\r\n\r\n5 ) ادامه بررسى كلام مرحوم آقاى خويى :\r\nجهت چهارم : درباره اين كلام ايشان كه مىفرمايند كه اگر ما قائل به كشف بوده و رضايت را شرط متأخر بدانيم « 1 » ، بحث دوران امر بين تخصيص افرادى و تقييد\r\n\r\n\r\n","description":"","footnote":"\r\n( 1 ) ( توضيح بيشتر ) مبناى شرط متأخر دانستن رضا ، از سوى مرحوم آقاى خويى در جاهاى مختلف ديده شده است از جمله در همين جلد از كتاب نكاح ، ص 34 آمده : اما الكشف الحقيقى فهو و ان كان ممكنا فى نفسه بحيث تكون الاجازة شرطاً متأخراً ، الّا انه لا دليل عليه ايضاً ، فانّ ظاهر الادلة انّما هو اعتبار نفس الرضا و الاجازة لا\r\n","page_name":" 3482 ","page_number":202},
  {"content":"\r\n\r\nازمانى اصلًا پيش نمىآيد ، عرض مىكنيم كه\r\nاولًا : ظاهر  « تِجارَةً عَنْ تَراضٍ »  آن است كه تراضى به عنوان شرط مقارن اخذ شده است نه به عنوان شرط متأخر براى افاده شرط متأخر ، آيه مثلًا بايد چنين بيان مىكرد :\r\n ( إِلَّا أَنْ تَكُونَ تِجارَةً  و يكون المالك راضياً فى المستقبل ) ، بنابر مبناى فوق بايد از ظهور آيه در شرط مقارن بودن رضا چشم پوشيد .\r\nثانياً : لازمه شرط متأخر دانستن رضايت مالك آن است كه عقدى كه ملحوق به رضايت باشد از آغاز صحيح باشد ، و اين امر مستلزم آن است كه ايشان از برخى مبانى خود دست بردارند ، زيرا به عقيده ايشان حديث رفع اختصاص به احكام تكليفى ندارد ، بلكه تمام احكام وضعى را از مكره بر مىدارد ، البته به شرط آن كه در اين رفع ، امتنانى بر مكره باشد ، ترديدى نيست كه بطلان عقد مكره در زمانى كه هنوز رضايت مالك نيامده مطابق امتنان مىباشد البته بطلان عقد مكره پس از لحوق اجازه مطابق امتنان نيست ولى بطلان در فاصله صدور عقد و رضايت مالك ، امتنانى است ، لذا اگر ما به صحت عقد مكره در اين فاصله زمانى قائل شديم بايد مبناى مرفوع بودن جميع احكام وضعى با حديث رفع را در اين بحث نپذيرفته باشيم بنابراين كلام ايشان در اين بحث با مبناى ايشان در تفسير حديث رفع سازگار نيست .\r\n\r\n6 ) مقدمه‌اى در تحقيق مسأله از سوى استاد - مد ظلّه - :\r\nبه نظر ما احكامى كه در دليل بر عناوينى بار شده است بر سه قسم است ، گاه عنوان تنها عنوان مشير به ذات خارجى است و خود در ثبوت حكم دخالت ندارد و گاه عنوان در حكم دخالت دارد ولى حدوث عنوان ، حكم مستمرى را مىآورد و گاه\r\n\r\n\r\n","description":"","footnote":"\r\nاعتبار تعقبهما . . . ، مبناى مرحوم آقاى خويى كشف حكمى است ، يعنى از حين اجازه حكم به صحت عقد از ابتداء مىشود يعنى اعتبار صحت در زمان اجازه و معتبر آن در زمان عقد است ( ر . ك ص 39 و ما قبل و بعد آن ، مصباح الفقاهه ، ج 3 ، ص 339 و 340 ، ج 4 ، ص ) ، لذا به نظر مىرسد كه در تقرير كلام ايشان در اين بحث اشتباه رخ داده باشد .\r\n","page_name":" 3483 ","page_number":203},
  {"content":"\r\n\r\nعنوان حدوثاً و بقاء در ثبوت حكم دخالت دارد . بنابراين با زوال عنوان ، حكم هم زايل مىگردد ، تعيين‌كننده اين سه قسم تناسبات حكم و موضوع و ارتكازات عرف و عقلا مىباشد .\r\nدر توضيح اين اقسام به ذكر مثالهايى براى آنها مىپردازيم\r\nمثال اول : در روايت مفضّل بن عمر از امام صادق عليه السلام خطاب به فيض بن المختار آمده است : فاذا اردت حديثنا فعليك بهذا الجالس و أومأ الى رجل من اصحابه فسألت اصحابنا فقالوا زرارة بن اعين « 1 » .\r\nدر اينجا عنوان « الجالس » عنوان مشير به زراره بوده ، و جلوس وى هيچ تأثيرى در حكم نداد و نمىتوان گفت كه اگر زراره از حال جلوس به حال قيام انتقال پيدا كرد حكم تغيير مىكند و در هنگام جلوس وى هم به مناط جالس بودن ، وجوب اخذ حديث نيامده است .\r\nمثال دوم : در كلام فقهاء آمده است : اذا لاقى الثوب نجاسة وجب تطهيره « 2 » ، در اينجا ملاقات ثوب با نجاست كه امرى است آنى ، وجوب تطهير را در زمان بعد از ملاقات هم بدنبال مىآورد ، چون تناسب حكم و موضوع اقتضاء مىكند كه ملاقات ثوب با نجاست آلودگى در ثوب ايجاد كرده كه پس از ارتفاع ملاقات هم اين آلودگى باقى است و بقاء آلودگى دائر مدار بقاء ملاقات نيست . « 3 »\r\nمثال سوم : اگر در دليلى اكرام عالم واجب شود ، و در دليل منفصل ، حرمت اكرام فاسق آمده باشد ، ما با جمع بين اين دو دليل مىگوييم كه اكرام عالم غير فاسق واجب است ، در اينجا به تناسب حكم و موضوع مىفهميم كه موضوع وجوب احترام از دو جزء برخوردار است . علم و عدم فسق ، لذا همچنانكه اگر كسى سابقاً عالم نبود ، بعد عالم شد ( با برخوردارى از شرط ديگر ) وجوب احترام دارد ، همين\r\n\r\n\r\n","description":"","footnote":"\r\n( 1 ) رجال كشى : 136 / 216 .\r\n( 2 ) تهذيب 1 : 276 .\r\n( 3 ) استاد - مد ظله - براى اين مورد سابقاً به آيه  « لا يَنالُ عَهْدِي الظَّالِمِينَ »  مثال مىزدند كه قراين نشان مىدهد كه حدوث ظلم در يك فرد سبب مىگردد كه ديگر الى الابد شايسته تصدى منصب امامت نباشد .\r\n","page_name":" 3484 ","page_number":204},
  {"content":"\r\n\r\nطور اگر كسى سابقاً عالم بود ولى شرط عدم فسق را دارا نبود ، پس از اين كه اين شرط را دارا گرديد مشمول اين دليل مىگردد ، به تناسبات حكم و موضوع دليلى كه عدم وجوب اكرام فاسق را مىرساند ، عدم اكرام فاسق در زمان فسق را بيان مىكند ، نه اين كه به مجرد حدوث فسق در يك شخص در يك زمان الى الابد حتى در زمان عدالت وى . وجوب احترام نداشته باشد ، بلكه اين دليل تنها عدم وجوب احترام مادام الفسق را مىرساند و اجمال هم ندارد .\r\n\r\n7 ) تطبيق مقدمه فوق بر محلّ بحث :\r\nدر بحث ما مفروض اين است كه ادله اوليه بر صحت و لزوم عقود دلالت مىكند ، به دليل منفصل حديث رفع ، عقد مكره از شمول اين ادله خارج شده است ، ولى تناسب حكم و موضوع اقتضاء مىكند كه خروج عقد مكره از شمول اين ادله تنها در زمان اكراه است نه بطور دائمى ، همچنانكه در ساير فقرات حديث همچون فقره ( ما اضطروا اليه ) هم حكم همين گونه است ، اگر كسى در يك زمان به شرب خمر اضطرار داشته ، اين اضطرار سبب نمىشود كه حتى پس از زوال اضطرار هم شرب خمر جايز باشد و حرمت آن مرفوع باشد ، بلكه رفع حرمت مادام الاضطرار است ، رفع صحت و لزوم عقد مكره هم به تفاهم عرفى مادام الاكراه است .\r\nبنابراين تناسب حكم و موضوع اقتضاء مىكند كه عقد مكره از مصاديق قسم سوم از اقسام سه‌گانه گذشته بوده و حكم بطلان حدوثاً و بقاء داير مدار صدق عنوان اكراه باشد ، لذا پس از لحوق اجازه حكم به صحت عقد مىگردد .\r\nان قلت : اگر حكم لزوم عقد يا صحت آن ، حدوثاً و بقاء داير مدار رضايت طرفين باشد بايد پس از تحقق عقد ، اگر يكى از دو طرف معامله از رضايت خود برگردد ، عقد غير صحيح يا غير لازم گردد ، چون به هر حال بقاءً شرط صحت يا لزوم موجود نيست .\r\nقلت : ما داير مدار رضايت بودن عقود را به تناسب حكم و موضوع و فهم عقلاء\r\n\r\n","description":"","footnote":"","page_name":" 3485 ","page_number":205},
  {"content":"\r\n\r\nمستند ساختيم ، بناى عقلاء بر اين نيست كه طرفين معامله هر زمان بخواهند بتوانند عقد را به هم بزنند ، بلكه اگر در يك زمان عقد مقرون به رضايت تحقق يافت بر لزوم پايبندى به اين عقد حكم مىكنند ، لذا نمىتوان استمرار صحت و لزوم عقد را پس از زوال رضايت به مورد بحث ما كه عقد مكره ابتداء همراه رضايت نبوده و بعداً همراه رضايت بوده قياس نمود .\r\n\r\nب ) اشاره به مسأله 15 :\r\n\r\n1 ) متن مسأله :\r\nلا يشترط الذكورة فى العاقد ، فيجوز للمرأة الوكالة عن الغير فى اجراء الصيغة ، كما يجوز اجراؤها لنفسها .\r\n\r\n2 ) توضيح مسأله :\r\nبحثى در اين مسأله نيست چون اطلاقات و عمومات صحت و لزوم معاملات و نكاح اقتضاء مىكند كه در مجرى صيغه بين مرد و زن فرقى نداشته باشد ، در خصوص جايى كه زن براى خودش عقد مىكند روايات خاص هم وارد شده است ، همچون روايت ابان بن تغلب كه در آن در مورد كيفيت عقد متعه وارد شده است :\r\nفاذا قالت نعم فقد رضيت فهى امرأتك و انت اولى الناس بها . « 1 »\r\n« * و السلام * »\r\n\r\n\r\n","description":"","footnote":"\r\n( 1 ) كافى 5 : 455 / 3 ، تهذيب 7 : 265 / 70 ، وسائل 21 : 43 / 26486 ، باب 18 از ابواب متعه ، ح 1 .\r\n","page_name":" 3486 ","page_number":206},
  {"content":"\r\n\r\n\r\n15 / 10 / 1380 شنبه درس شمارهء ( 374 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، به بررسى مسأله 16 عروه پرداخته ، ابتدا محدوده موضوع مورد بحث پيرامون صلاحيت متعاقدين براى اجراى عقد ، مشخص مىگردد و سپس به نقل و نقد چهار وجه از وجوه پنجگانه‌اى كه در كلمات فقهاء براى لزوم واجد صلاحيت بودن طرف دوم عقد هنگام اجراى ركن اول به وسيله عاقد اول ، و يا استمرار صلاحيت طرف اول عقد تا زمان اجراى ركن دوم عقد به وسيله عاقد دوم ، آمده است پرداخته مىشود و استاد مد ظله به اين نتيجه مىرسند كه در صحت عقد از نظر صلاحيت متعاقدين همين مقدار كافى است كه هر يك از متعاقدين به هنگام اجراى انشاء مربوط به خود صلاحيت اجراى عقد داشته ، به امورى كه موجب عدم صحت عقد مىشود متصف نباشند و به هنگام اجراى ركن دوم عقد ( چه ايجاب باشد چه قبول ) اجراكننده ركن اول از التزام خود عدول نكرده باشد . بنابراين در موقعى كه طرف اول عقد به انشاء صيغه مىپردازد طرف دوم عقد لازم نيست واجد شرايط صلاحيت عقد باشد . و همچنين در فاصله بين ايجاب و قبول و بلكه حتى هنگام اجراى ركن دوم عقد به وسيله عاقد دوم ، لازم نيست عاقد اول واجد شرايط صلاحيت اجراى عقد باشد .\r\n* * * \r\nالف ) مسأله 16 عروه : [ يشترط بقاء المتعاقدين على الاهليه الى تمام العقد 
  ]\r\n\r\n1 ) متن مسأله :\r\nيشترط بقاء المتعاقدين على الاهليه الى تمام العقد ، فلوا وجب ثم جن او اغمى عليه قبل مجىء القبول لم يصحّ ، و كذا لو اوجب ، ثم نام بل او غفل عن العقد بالمرة و كذا الحال فى سائر العقود ، و الوجه عدم صدق المعاقدة و المعاهدة ، مضافاً الى دعوى الإجماع و انصراف الادلة .\r\n\r\n","description":"","footnote":"","page_name":" 3487 ","page_number":207},
  {"content":"\r\n\r\n\r\n2 ) توضيح مسأله :\r\nبحث در اين است كه هر دو طرف عقد بايد از آغاز شروع عقد تا انجام آن ، واجد شرايط بوده ، يعنى علاوه بر اين كه هر دو طرف در موقعى كه خودش اجراء صيغه مىكند بايد داراى شرايط صحت عقد باشد ، طرف ديگر هم بايد شرايط را دارا باشد . ظاهر عبارت مصنف اين است كه متعاقدين از اول حدوث عقد بايد داراى شرايط بوده و اين شرايطدار بودن بايد بقاء هم داشته باشد . پس مسأله صورتهاى مختلفى مىتواند داشته باشد ( چنانچه خواهد آمد ) ، البته مرحوم مصنف با فاء تفريع برخى از فروض مسأله را ذكر كرده‌اند كه طرفين اوّل داراى شرايط بوده‌اند ولى بعداً طرف اول عقد از صلاحيت خارج شده باشد مثلًا حالت بيهوشى يا ديوانگى يا غفلت كامل از عقد براى وى حاصل گردد .\r\nايشان دليل عدم صحت را عدم صدق معاقده مىداند چون معاقده ارتباط بين طرفين است و اگر يكى از دو طرف از صلاحيت بيفتد ، معاقده و معاهده صدق نمىكند ، در نتيجه «   أَوْفُوا بِالْعُقُودِ   » شامل اين مورد نمىگردد « 1 » ، علاوه بر اين كه ادعاء اجماع و انصراف ادله هم در كار است ، اشتراط اين امر اختصاص به باب نكاح نداشته در ساير عقود هم جريان دارد .\r\n\r\n3 ) كلام مرحوم آقاى خويى در توضيح صورتهاى مسأله :\r\nايشان براى مسأله سه فرض ذكر كرده‌اند . فرض اول اين است كه قابل در هنگام ايجاب موجب فاقد صلاحيت و در زمان قبول ، واجد صلاحيت باشد اما صلاحيت خود موجب تا زمان قبول قابل باقى باشد . فرض دوم اين است كه حين الايجاب هر دو واجد صلاحيت باشند اما صلاحيت موجب ، حين قبول قابل از دسته رفته باشد .\r\n\r\n\r\n","description":"","footnote":"\r\n( 1 ) ( توضيح بيشتر ) با عدم شمول ادله صحّت ، با استصحاب عدم تحقق نقل و انتقال و عدم ترتّب اثر ، حكم به بطلان معامله مىگردد و نيز استدلال به انصراف براى تكميل به افزودن استصحاب نيازمند است چنانچه در كلام استاد - مد ظله - اشاره خواهد شد .\r\n","page_name":" 3488 ","page_number":208},
  {"content":"\r\n\r\nفرض سوم اين است كه متعاقدين هر دو ، هنگام ايجاب و قبول واجد صلاحيت باشند ولى در زمان فاصل بين ايجاب و قبول انقطاعى در صلاحيت يكى از طرفين ( على سبيل منع الخلو ) حاصل مىشود و استمرار نمىيابد .\r\n\r\n4 ) توسعه در موضوع مسأله :\r\nهمانطور كه ملاحظه شد مرحوم آقاى خويى ، فرض موضوع را بر محور ايجاب و قبول و موجب و قابل قرار داده بدين شكل كه ايجاب ، اول انجام گيرد و پس از آن ، قبول قابل تحقق يابد . اما از آنجا كه مواردى هم هست كه قبول متقدم مىشود بهتر است مانند صاحب شرايع تعبير كنيم و فرض مسأله را بر محور طرف اول عقد يا عاقد اول ، و طرف دوم عقد يا عاقد دوم قرار دهيم و بگوييم مثلًا موقعى كه ركن اول عقد محقق مىشود ، چه ايجاب باشد و چه قبول ، آيا طرف دوم عقد بايد واجد صلاحيت باشد . و همين طور در هنگام اجراء عقد دوم ، آيا ركن اوّل عقد بايد بر صلاحيت خود باقى باشد .\r\n\r\nب ) وجوه لزوم بقاء صلاحيت متعاقدين :\r\nاز كلمات فقهاء پنج وجه در اين باره اقامه شده است كه برخى صلاحيت متعاقدين را به هنگام ايجاب و قبول لازم دانسته‌اند و حتى ظاهر بعضى كلمات اين است كه اين صلاحيت در متعاقدين لازم است تا پايان عقد استمرار داشته باشد و در حد فاصل بين ايجاب و قبول اين صلاحيت و اهليت حتى به صورت مقطعى از بين نرفته باشد ، اين ادله پنج‌گانه برخى براى اثبات لزوم صلاحيت داشتن يك طرف در هنگام عقد طرف ديگر اقامه شده و برخى براى اثبات لزوم صلاحيت در حد فاصل بين ايجاب و قبول و برخى براى اثبات هر دو امر .\r\n\r\n","description":"","footnote":"","page_name":" 3489 ","page_number":209},
  {"content":"\r\n\r\n\r\n1 ) وجه اول ؛ ادعاى لا خلاف و اجماع :\r\nصاحب جواهر پس از اينكه ادعاى « لا خلاف » را مطرح مىنمايد ، به اين معنا كه در لزوم بقاء صلاحيت متعاقدين بين اصحاب اختلافى نيست ، مىفرمايد « كما اعترف به بعضهم » . و صاحب عروه دعواى اجماع را در اين مقام به عنوان دليل اشتراط بقاء صلاحيت متعاقدين ذكر مىنمايند .\r\n\r\n2 ) نقد استاد مد ظله از وجه اول :\r\nاز ظاهر كلام صاحب جواهر معلوم مىشود كه خود ايشان فحص كاملى ننموده‌اند . اما حتى اگر چنين لا خلافى نيز از طريق فحص ثابت گردد ، براى اثبات اجماع كفايت نمىكند . به خاطر اينكه « لا خلاف » هنگامى مىتواند دليل اجماع باشد كه از قديم همه فقهاء يا اكثريت قريب به اتفاق آنها ، مسأله را عنوان كرده باشند و خلافى بين آنها مشاهده نگردد اما در ما نحن فيه ، اشخاص كمى مسأله را عنوان كرده‌اند . بنابراين عدم خلاف بين آنان ، اجماع را ثابت نمىكند . و بر فرضى كه بين فقهاى يك عصر هم اجماعى بر شرطيت صلاحيت طرفين تا پايان عقد باشد ، چنين اجماعى به زمان معصوم متصل نبوده ، كاشف از تقرير معصوم نمىباشد . خصوصاً كه مسأله مورد نظر از فروعات نادر الوجود و قليل الابتلاء است كه به ندرت اتفاق مىافتد و در روايات هم اثرى از آن نيست . بنابراين بر فرض اينكه در بعضى از اعصار بر آن توافقى صورت گرفته باشد ، به هيچ وجه كاشف از اتصال به زمان معصوم نيست .\r\nبنابراين نه « اجماع » و نه « لا خلاف » در اين بحث سودمند نيست .\r\n\r\n3 ) وجه دوم ؛ انصراف ادله :\r\nگفته‌اند كه ادله مقام از فروضى كه صلاحيت براى طرفين عقد نباشد ، منصرف است و شامل آن فروض نيست . پس از انصراف ادله و عدم وجود دليل بر صحت\r\n\r\n","description":"","footnote":"","page_name":" 3490 ","page_number":210},
  {"content":"\r\n\r\nعقد در اين مورد ، زمينه تمسك به استصحاب فراهم مىآيد كه اقتضا مىكند كه در اين فروض مشكوكه نقل و انتقالى حاصل نشود . بنابراين نتيجه بطلان عقد گرفته مىشود .\r\n\r\n4 ) نگاهى به وجه دوم از نظر استاد - مد ظلّه -\r\nانصراف به دو گونه انجام مىشود . يكى انصراف بدوى و ديگرى انصراف مستقر . انصراف بدوى آن است كه ذهن مردم عادى فقط از نظر تصور به يك موردى منتقل نمىشود و فقط آن مورد خارج از تصور است اما اگر به آن توجه كند مىگويد فرقى ندارد و آن هم همين حكم را دارد . و انصراف مستقر آن است كه ذهن مردم عادى به آن مورد توجهى نمىكند و اگر هم به آن توجه كند تصديق مىكند كه آن مورد خارج از دليل است و حكم موجود در دليل شامل آن نمىشود . انصرافى كه حجت است همين انصراف مستقر است . و براى اينكه بدانيم كه آيا در ادله مقام ، انصراف مستقر نسبت به ساير فروض ، وجود دارد يا نه ؟ بايد وجوه ديگرى كه براى لزوم بقاء صلاحيت طرفين اقامه شده است ، ملاحظه گردد تا معلوم شود آيا واقعاً بعد از توجه به آن وجوه هم ذوق ، به انصراف حكم مىكند يا خير ؟\r\n\r\n5 ) وجه سوم ؛ تفصيل مرحوم آقاى حكيم :\r\nايشان بين امورى كه صلاحيت خطاب و مخاطبه را از بين مىبرند مثل خواب و ديوانگى و اغماء ، و بين امورى كه موجب مىشوند كه انشاء نافذ نباشد تفصيل قائل شده‌اند و فرموده‌اند كه امورى كه صلاحيت خطاب را از بين مىبرند نبايد در هنگام وقوع هر دو ركن عقد ، در هيچ كدام از متعاقدين وجود داشته باشند يعنى متعاقدين در موقع تحقق هر يك از دو ركن عقد بايد واجد صلاحيت تخاطب باشند زيرا عقد قرار دادى است كه بين طرفين واقع مىشود لذا بايد هر دو ، در حالتى باشند كه بتوان به آنها خطاب نمود . اما امورى كه باعث مىشوند كه انشاء نافذ نباشد مثل حجر و افلاس و سفه ، بعد از اينكه طرف مقابل شخصى كه به اجزاء يكى از دو ركن عقد\r\n\r\n","description":"","footnote":"","page_name":" 3491 ","page_number":211},
  {"content":"\r\n\r\nمشغول است ، صلاحيت مورد خطاب واقع شدن را داشته باشد ، لازم نيست كه او به اين امور متصف نباشد بلكه همين مقدار كه هر كدام از متعاقدين به هنگام انجام وظيفه خود به اين امور متصف نباشد ، كافى است يعنى هنگامى كه يكى از آنان به وظيفه خود مشغول است و به اين امور متصف نيست ، متصف بودن طرف مقابل به يكى از اين امور موجب بطلان عقد نمىشود .\r\n\r\n6 ) نقد استاد - مد ظله - از وجه سوم :\r\nتفصيلى كه مرحوم آقاى حكيم قائل شده‌اند ، تفصيل در محل بحث ما نيست ، زيرا بحث در عروه در شرايط صيغه و اهليت متعاقدان براى اجراء صيغه مىباشد ، سفيه ، مفلّس داراى اين صلاحيت مىباشند ، مجرد احتياج عقد سفيه يا مفلس به اجازه ولى يا ديّان « 1 » سبب نمىشود كه صيغه سفيه يا مفلّس بىاثر باشد ، همچنين در مورد صبى بنا بر مبناى مرحوم سيد كه وى را مسلوب العباره نمىداند ، مجرد نيازمندى عقد وى به اجازه صبى در هنگام بلوغ يا اجازه ولى سبب نمىگردد كه صيغه صادر شده از سوى وى باطل شمرده شود ، خلاصه بحث ما در جايى است كه يك طرف عقد در هنگام اجراء عقد از سوى طرف ديگر اساساً صحت تأهلى ندارد همچون موارد خواب ، بيهوشى ، ديوانگى ) امّا در جايى كه صحت تأهلى وجود دارد ، ولى صحت فعلى وجود ندارد مسأله ديگرى است كه به بحث عروه مربوط نيست ، بنابراين كلام مرحوم آقاى حكيم تفصيل در محلّ بحث نمىباشد .\r\n\r\n7 ) بررسى تفصيل مطرح شده در كلام مرحوم آقاى حكيم :\r\nهر چند مسأله‌اى كه مرحوم آقاى حكيم مطرح كرده و حكم به عدم اشتراط اهليت در آن نموده‌اند از محل بحث خارج است ، امّا به مناسبت به نقد آن اشاره مىكنيم .\r\n\r\n\r\n","description":"","footnote":"\r\n( 1 ) ( توضيح بيشتر ) كه البته اين اجازه هم در جايى لازم است كه سفيه يا مفلّس بر مال خودشان معامله مىكنند ولى اگر معامله بر روى مال ديگرى با اذن يا اجازه آنها باشد ، نياز به اجازه هم ندارد ، و همين طور در مورد عقد صبى هم نياز به اجازه خود پس از بلوغ يا اجازه ولى در جايى است كه در مال خود عقد مىكند .\r\n","page_name":" 3492 ","page_number":212},
  {"content":"\r\n\r\nقسمتى از فرمايش ايشان صحيح است . اگر طرف دوم عقد در هنگام صدور عقد از سوى طرف اول داراى شرايط تخاطب بوده ولى شرط نفوذ فعلى عقد را نداشته باشد . مثلًا محجور باشد ، امّا در هنگامى كه وظيفه خود را انجام مىدهد واجد صلاحيت گردد ، مثلًا ارث زيادى به وى رسيده از افلاس خارج گردد ، در اينجا عقد انجام گرفته صحيح و موقوف بر اجازه نيست ، زيرا دليلى بر اشتراط عدم محجوريت طرف دوم عقد در هنگام صدور عقد از سوى طرف اول نداريم و همين مقدار كه در هنگام حكم شارع به نقل و انتقال و ترتب اثر عقد طرفين داراى صلاحيت براى نفوذ فعلى عقد باشند كفايت مىكند ، اما در عكس اين صورت در جايى كه طرف اول عقد در هنگام اجراء صيغه واجد صلاحيت بوده و شرايط نفوذ فعلى عقد را دارا باشد ولى به هنگامى كه طرف مقابل ركن دوم را انجام مىدهد ، به وصفى متصف گردد كه انشاء وى را از نفوذ فعلى مىاندازد مثلًا محجور شود ، در اينجا مرحوم آقاى حكيم عقد انجام گرفته را صحيح و منشأ ترتب اثر فعلى مىدانند ولى اين كلام صحيح به نظر نمىآيد ، زيرا فرض اين است كه هنوز شارع حكم به نقل و انتقال نكرده و هنوز مال مورد نظر در ملك اين شخص است ، حال اگر اين شخص محجور گردد ( حال به حكم حاكم شارع يا بدون حكم وى بنابراين كه حكم حاكم در محجوريت دخالت داشته باشد يا نداشته باشد ) چه دليلى داريم كه محجوريت وى نسبت به اين مال اثر نگذاشته باشد ، البته پس از نقل و انتقال ، قهرا اين شخص نسبت به منتقل عنه بيگانه است و وجهى ندارد كه حكم تقسيم بالحصص كه نسبت به اموال محجور صورت مىگيرد مالى را كه قبلًا ملك محجور بوده شامل گردد ، ولى شمول حكم حجر نسبت به مالى كه در هنگام محجور شدن هنوز ملك مجور است بىاشكال است .\r\nپس بايد بين عدم اهليت طرف دوم عقد در هنگام اجراء ركن اول عقد و بين عدم اهليت طرف اول عقد در هنگام اجراء ركن دوم عقد فرق گذاشت ، صورت اوّل را صحيح فعلى و صورت دوم را غير صحيح فعلى دانست .\r\n\r\n","description":"","footnote":"","page_name":" 3493 ","page_number":213},
  {"content":"\r\n\r\n\r\n8 ) وجه چهارم ؛ تفصيل مرحوم خويى :\r\nهمانطور كه در مبحث تعيين موضوع مسأله عرض شد ، ايشان مسأله را داراى سه فرض مىدانند و سپس حكم هر فرض را بيان مىنمايند . فرض اول آن بود كه اجراءكننده ركن اول « 1 » صلاحيت دارد و واجد تمام شرائط هست و اين صلاحيت تا زمانى كه ركن دوم عقد مىخواهد انجام پذيرد محفوظ نبوده اما به هنگامى كه مىخواهد ركن دوم را اجراء كند واجد صلاحيت مىگردد . در اين فرض ايشان مىفرمايند كه وجهى براى بطلان نيست .\r\nدر توضيح كلام ايشان بايد عرض كنيم كه عقد عبارت از ايجاب نيست زيرا ايجاب عبارت از الفاظى است كه در پى هم مىآيند و حادث هستند و بقايى ندارند اما عقد يك قراردادى است و يك موجودى است كه حدوث و بقاء دارد لذا مىگوييم فلان شخص عقد را فسخ كرد زيرا فسخ در جايى تعبير مىشود كه ارتباط بين اجزاء يك موجود قطع گردد . پس ، بعد از اينكه عقد يك امر قارّ ، و التزامى مرتبط به التزام ديگر است و فرض اين است كه التزام اول باقى است تا هنگام التزام دوم و التزام دوم هم هنگامى تحقق مىيابد كه التزام اول باقى است ، در اين صورت وجهى براى بطلان عقد نيست و لازم نيست كه در موقع انشاء اول و اجراى ركن اول ، طرف ديگر نيز صلاحيت داشته باشد بلكه آنچه كه در عقد مهم است اين است كه التزام دوم به شكلى صحيح به التزام اول ملحق و مرتبط گردد .\r\nفرض دوم اين بود كه در موقع اجراى ركن اول ، متعاقدين واجد صلاحيت مىباشند و به هنگام اجراى ركن دوم اجراكننده ركن اول صلاحيت خود را از دست مىدهد مثلًا بيهوش يا ديوانه مىشود . در اين فرض مرحوم خويى قائل به بطلان عقد مىشوند زيرا كه به هنگام تحقق التزام دوم ، التزام اول از بين مىرود و دو التزام به هم متصل و مرتبط نمىشوند .\r\n\r\n\r\n","description":"","footnote":"\r\n( 1 ) لازم به ذكر است كه مرحوم آقاى خويى به جاى ركن اول و دوم عقد ، قابل و موجب تعبير مىكنند اما همانطور كه در اول درس عرض شد بهتر است به عاقد اول و دوم ( اجراكننده ركن اول و اجراءكننده ركن دوم ) تعبير كنيم زيرا بعضى اوقات قبول قبل از ايجاب محقق مىشود .\r\n","page_name":" 3494 ","page_number":214},
  {"content":"\r\n\r\nفرض سوم اين است كه هنگام ايجاب و قبول ، متعاقدين واجد صلاحيت باشند اما در فاصله بين ايجاب و قبول يكى از متعاقدين فاقد صلاحيت مىگردد و دوباره به هنگام انجام ركن دوم عقد ، واجد صلاحيت مىشود .\r\nدر اين صورت ايشان مىفرمايند كه دليلى بر بطلان عقد نداريم زيرا هنگامى كه مىخواهيم حكم به صحت نماييم دو التزام به هم مرتبط هستند و شاهد اين مدعا اين است كه بناى عقلاء و سيره آنان بر اين استوار است كه چنانچه كسى انشاء عقدى كرده سپس نامه‌اى به طرف مقابل بنويسد كه چنين انشايى انجام گرفته است و طرف هم قبول مىكند عقلا چنين عقدى را صحيح مىدانند با اين كه مىبينيم كه در فاصله بين انشاء موجب و قبول قابل ، غفلت‌هاى زيادى پديد مىآيد مثلًا خواب عارض مىشود اما عقلاء به اين غفلت‌ها اعتنايى نمىكنند و اين شاهد بر اين است كه استمرار صلاحيت امر لازم نيست .\r\n\r\n9 ) نقد استاد - مد ظله - از وجه چهارم :\r\nاتفاقا همين شاهدى كه براى فرض سوم خود ذكر نمودند ، دليل براى تفصيلى است كه ايشان در ما نحن فيه ذكر نموده‌اند و در حقيقت اين شاهدى است براى اينكه بين صورتى كه صلاحيت يكى از متعاقدين در فاصله بين ايجاب و قبول از بين رفته باشد ، يا اين صلاحيت در هنگام قبول از بين رود فرقى نيست و همين سيره عقلاء گوياى اين است كه در قراردادها ، استمرار حقيقى لازم نيست و استمرار حكمى كافى است . « 1 » به اين معنا كه هر كدام از متعاقدين هنگامى كه ديگرى به\r\n\r\n\r\n","description":"","footnote":"\r\n( 1 ) در نيت نماز نيز همين استمرار حكمى و عدول نكردن از نيت معتبر است و لازم نيست كه اخطار در ذهن و مانند آن تا آخر زمان باقى باشد .\r\n( توضيح بيشتر ) نيت نماز را بسيارى از قدماء به اخطار به قلب تفسير مىكرده‌اند ، لذا چون اين حالت غالباً به صورت بالفعل استمرار ندارد ، استمرار حكمى آن را كافى مىدانند . يعنى نيت متضاد با نيت اول نداشته و در خزانه قلب وى نيت موجود باشد به گونه‌اى كه اگر التفات داده شود . اخطار فعليت پيدا مىكند ، متأخرين معمولًا نيت را از باب داعى و انگيزه الهى مىدانند كه در اينجا استمرار حقيقى آن امكان داشته و استمرار حكمى مطرح نيست .\r\n","page_name":" 3495 ","page_number":215},
  {"content":"\r\n\r\nوظيفه مربوط به خود عمل مىكند از التزام خود برنگشته باشد : اين بناى عقلاء خصوصاً در گذشته كه بين دو كشور قرارداد منعقد مىشد و بين ايجاب و قبول هفته‌ها و ماه‌ها فاصله مىافتاد ، شاهد بر اين است كه در فرض سوم هم مانند فرض اول ، عقد صحيح است و وجهى براى بطلان نيست . و معيار در هر دو فرض اين است كه هنگامى كه ركن دوم توسط شخص انجام مىشود ، اجراكننده ركن اول از التزام خود عدول نكرده باشد و به اين وسيله التزام دوم به التزام اولى مرتبط مىگردد . علامه حلى نيز مثالى زده‌اند كه نشان دهنده عدم اشتراط استمرار در صلاحيت و اهليت متعاقدين به نظر ايشان است . ايشان اين گونه مثال مىزنند كه واسطه‌اى به كسى مىگويد دختر خود را به عقد زيد درآور و او نيز مىگويد زوّجت بنتى من زيد با اينكه اصلًا زيد متوجه نيست كه پدر دختر يكى از دو ركن عقد را انجام داده است ، بعداً واسطه ، ما وقع را براى زيد نقل مىكند و او نيز ركن ديگر عقد را جارى مىكند . در اين مثال با اينكه موقع اجراى ركن اول ، عاقد دوم و طرف دوم عقد واجد صلاحيت نبوده و اصلًا نشنيده و صلاحيت تخاطب نداشته ولى بعد مىشنود ، در اين مثال علامه حلى مىفرمايند كه عقد صحيح است . « * و السلام * »\r\n\r\n","description":"","footnote":"","page_name":" 3496 ","page_number":216},
  {"content":"\r\n\r\n\r\n16 / 10 / 1380 يكشنبه درس شمارهء ( 375 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه به پىگيرى مسألهء لزوم بقاء اهليت متعاقدين پرداخته ، وجوهى كه براى بطلان عقد در صورت عدم اهليت هر يك از متعاقدين شمرده شده ، همچون اجماع ، اعتبار مخاطبه بين المتعاقدين ، عدم صدق معاقده ، عدم قصد و رضايت ، قياس به عقود جائزه ، و انصراف ادله همه را ذكر و ناتمامى آن‌ها را اثبات مىكنيم .\r\nسپس مسألهء اشتراط تعيين زوج و زوجه را طرح و توضيحى پيرامون آن مىدهيم .\r\n* * * \r\nالف ) پىگيرى بحث لزوم بقاء اهليت متعاقدين تا پايان عقد :\r\nبراى لزوم بقاء اهليت متعاقدين تا انتهاء ايجاب و قبول به وجوهى استدلال شده است :\r\n\r\n1 ) تكميل بررسى اجماع :\r\nدر جلسه گذشته دليل اجماع را مطرح و ناتمامى آن را ذكر كرديم . صاحب جواهر در مسألهء بطلان انشاء طرف موجب كه پس از ايجاب ، به جنون يا اغماء مبتلا گردد مىگويد :\r\nبلا خلاف اجده فيه كما اعترف به بعضهم « 1 » . در كشف اللثام كه صاحب جواهر نوعاً معلومات اطلاعاتى را از آن كتاب اخذ مىكند چنين مطلبى يافت نشد . بايد با فحص بيشتر معلوم نمود كه منظور وى از « بعضهم » چه كسى است . البته شيخ رحمه الله در\r\n\r\n\r\n","description":"","footnote":"\r\n( 1 ) جواهر الكلام ، ج 29 ، ص 147 .\r\n","page_name":" 3497 ","page_number":217},
  {"content":"\r\n\r\nمبسوط در باب نكاح در جايى كه اغماء يا جنون و يا مرضى به عاقد اول ( موجب باشد يا قابل ) پيش از انشاء عاقد دوم عارض شود مىفرمايد : چنين عقدى بلا خلاف باطل است . البته مراد ايشان از « بلا خلاف » در آن كتاب ، عدم الخلاف بين المسلمين است . لكن بايد به كتب عامه هم مراجعه كرد . ولى در هر حال چون ما مبناى حجيت اجماع را بر تقرير معصوم عليه السلام ( و لو با عدم ردع ) استوار ، و اتصال اتفاق را تا زمان ائمه شرط آن مىدانيم ، در مسائلى كه به ندرت اتفاق مىافتد و محل ابتلا نيست ( مانند عروض جنون يا اغماء پس از انشاء عاقد اول و پيش از انشاء عاقد دوم ) نمىتوان با عدم ردع ، تقرير معصوم را اثبات كرد ، هر چند در ميان عامه مخالفى هم نداشته باشد . بنابراين در اين مسأله نمىتوان به چنين اجماعاتى استناد كرد .\r\n\r\n2 ) اعتبار مخاطبه بين المتعاقدين :\r\nاز وجوه ديگرى كه ذكر شده ، لزوم تحقق تخاطب بين المتعاقدين است كه عرض كرديم كبروياً دليلى بر لزوم صلاحيت داشتن طرفين براى تخاطب در هنگام انشاء عقد وجود ندارد .\r\n\r\n3 ) لزوم صدق معاقده :\r\nيكى ديگر از آن وجوه ، لزوم صدق معاقده است و با عروض جنون يا اغماء بين ايجاب و قبول ، معاقده صدق نمىكند و اين وجه نيز مخدوش است . زيرا معاقده به معناى ارتباط پيدا كردن عقد به طرفين است و چون عقد داراى يك معناى بقايى است وقتى كه عاقد اول انشاء كرد مادامىكه از اين عقد رجوع نكرده ، التزام او در عالم اعتبار باقى است و همين‌كه عاقد دوم با انشاء به آن ملتزم شد اين عقد به طرفين مرتبط مىشود و دلالت بر بيش از اين ، يعنى لزوم اهليت مقارن در طرف مقابل خصوصاً استمرار اهليت او نمىكند .\r\n\r\n","description":"","footnote":"","page_name":" 3498 ","page_number":218},
  {"content":"\r\n\r\n\r\n4 ) اعتبار قصد و رضا در عقد :\r\nصاحب جواهر يكى از آن وجوه را اعتبار قصد و رضا در عقد مىداند . عبارت ايشان در توضيح كلام شرايع مبنى بر بطلان ايجاب موجب در وقتى كه پيش از پذيرفتن قابل ، مجنون يا مغمى عليه شود ، چنين است « 1 » . . . مضافاً الى ما دل على شرطية القصد و الرضا و نحوها فى العقد الذي هو عبارة عن الايجاب و القبول لا الايجاب وحده و المراد من اشتراطه مثلًا بالنسبة الى الموجب بقاؤه عاقلًا الى قبول القابل لا حال صدور الايجاب منه فانه ليس شرطاً فى العقد حينئذٍ فاذا فرض ارتفاع القابلية بعد الايجاب قبل القبول لم يحصل الشرط فى تمام العقد الذي يراد منه استمراره على الحال الذي حصل له حال نطقه بالايجاب . « 2 »\r\nولى آنچه كه ثابت است اعتبار قصد و رضايت عاقد حين انشائه مىباشد . اما لزوم استدامهء آن تا زمان انشاء عاقد دوم دليلى بر آن نداريم . صاحب جواهر هم بيان و استدلالى براى آن ذكر نمىكنند . بلكه حين ايجاب اول ، قصد و رضايت عاقد دوم هم به دليل اينكه گفتيم « التزام » در عقود يك حالت بقايى دارد ، معتبر نيست و لذا در عقد فضولى نيز كه قصد و رضايت مالك حين العقد محقق نيست خللى به صحت آن وارد نمىكند . لذا اين دليل نيز نمىتواند بطلان را ثابت كند .\r\n\r\n5 ) قياس عقود لازمه پيش از تحقق ركن دوم آن به عقود جائزه :\r\nدر جواهر دليل ديگرى ذكر كرده كه پيش از وى نيز اين دليل مطرح بوده و آن\r\n\r\n\r\n","description":"","footnote":"\r\n( 1 ) جواهر الكلام ، ج 29 ، ص 147 .\r\n( 2 ) از عبارت صاحب جواهر استفاده مىشود كه ايشان اشتراط بقاء قصد و رضا را تنها در موجب ( يا به تعبير بهتر « عاقد اول » ) معتبر مىداند و كلام ايشان ناظر به اشتراط آن در قابل هنگام ايجاب عاقد اول نيست همچنانكه مرحوم آقاى خويى نيز بر خلاف شيخ انصارى رحمه الله انكار چنين شرطى كرده‌اند ولى مرحوم آقاى حكيم از كلام جواهر چنين استفاده كرده‌اند كه ايشان بقاء قصد و رضا را هم پس از ايجاب موجب و هم در قابل حين ايجاب الموجب ، شرط مىداند عبارت مستمسك چنين است : و فى الجواهر استدل عليه بان ظاهر ادلة شرطية القصد و الرضا و نحوها فى العقد اعتبار ذلك فى تمام العقد المركب من الايجاب و القبول لا اعتبار قصد الموجب فى الايجاب فقط و قصد القابل فى القبول فقط . مستمسك العروة الوثقى ، ج 14 ، ص 390 .\r\n","page_name":" 3499 ","page_number":219},
  {"content":"\r\n\r\nاينكه : معناى لزوم در عقود اين است كه طرفين بايد به عقد ملتزم بوده و به آن ترتيب اثر دهند و نمىتوانند آن را همچون عقد جايز فسخ كنند ولى در عين حال پيش از اينكه عقد را قابل بپذيرد اين عقود مانند عقد جائز است يعنى موجِب مىتواند ايجاب خود را كلا ايجاب حساب كرده و آن را فسخ كند و چون اغماء و جنون در عقود جايزه باعث بطلان قهرى آن مىشود هم چنان كه اگر موكّل پس از توكيل ، مجنون يا مغمى عليه شود وكالتش باطل مىشود لذا عروض اغماء و جنون به موجِب پيش از قبول قابل در عقود لازمه نيز بايد باعث بطلان ايجاب گردد .\r\n\r\nمناقشهء استاد - مد ظله -\r\nاولًا : كلّيت مقيس عليه يعنى بطلان هر عقد جايزى با عروض اغماء و جنون ثابت نيست . خود جواهر هم در آن مناقشه دارد . تنها در باب وكالت دعواى اتفاق شده كه آن نيز به نظر ما بايد به دقت بررسى شود ولى در هر حال به صورت كبراى كلى نمىتوان آن را در همهء عقود جايزه پذيرفت .\r\nثانياً بر فرض تماميت كبرى اين قياس مع الفارق است . زيرا عقودى همچون بيع و نكاح كه پيش از تحقق ركن دوم عقد ( قبول ) زمينهء لزوم در آنها وجود دارد را نمىشود به عقدى كه جايز بوده و شأناً هم قابليت لزوم ندارد قياس نمود . آيه و يا روايتى وجود ندارد كه دلالت كند هر انشايى كه لازم الوفاء نيست و قابل بر هم زدن است با عروض اغماء و جنون باطل مىشود تا شامل بيع و نكاح ( پيش از پذيرفتن قابل ) نيز بگردد . تنها دليل ، اجماع در عقود جايزه است كه بر فرض تماميت آن نمىتوان از موردش به اين گونه عقدهاى لازم تعدى نمود . لذا اين دليل نيز ناتمام است .\r\n\r\n6 ) انصراف ادله :\r\nوجه ديگرى كه ممكن است براى شرطيت بقاء اهليت گفته شود انصراف ادله از\r\n\r\n","description":"","footnote":"","page_name":" 3500 ","page_number":220},
  {"content":"\r\n\r\nچنين عقد است . در جلسهء پيش در اين زمينه بحث كرديم . مرحوم آقاى خويى براى اثبات عدم لزوم استمرار اهليت موجِب تا زمان قبول و جواز تخلل نوم و غفلت بين زمان ايجاب و قبول به سيرهء عقلا بر تصحيح عقدى كه موجب آن را در شهرى انشاء مىكند و توسط نامه از طرف مقابل در شهر ديگر درخواست پذيرش و قبول مىكند با اينكه بين زمان ايجاب و قبول مسلماً نوم يا غفلت به موجب عارض گشته است ، استناد مىكنند و ما عرض كرديم خود اين مثال نيز دليل بر اين است كه هنگام قبول لازم نيست موجب بيدار و متذكر باشد و تفصيل ايشان صحيح نيست . حال مىگوييم انصراف هميشه منشئى همچون ارتكازات عرفيه يا بناء عقلا و يا تناسبات حكم و موضوع ( كه همه امور عقلائيه است ) دارد و وقتى ما به دليل بناء عقلا چنين عقدى را ( ايجاب در شهرى و قبول در شهر و زمان ديگر با تخلل نوم و غفلت يا در حال نوم و غفلت موجب ) صحيح دانستيم ديگر منشئى براى ادعاى انصراف ادله از چنين عقدى وجود نخواهد داشت .\r\nنتيجه اينكه ، تمام وجوهى كه براى بطلان شمرده شده است همه مخدوش و ناتمام است و بر فرض كه ما بعضى از اين وجوه را ( همچون مثلًا بلا خلاف شيخ در مبسوط ) بپذيريم و اجماع معتبر در مسأله قائل باشيم ولى تعدى كردن از مثل جنون و اغماء به نوم و غفلت آن طور كه مرحوم سيد در عروه مدعى وجود اجماع و انصراف و عدم صدق معاقده در آنها نيز گشته بىترديد صحيح نيست . لذا در باب وكالت كه ادعاى اتفاق بر بطلان آن با عروض جنون و اغماء شده ، كسى عروض نوم و غفلت را ( غير از شهيد ثانى رحمه الله كه در آن ترديد دارد ) موجب بطلان آن ندانسته است . البته عقلا جنونى را كه طولانى و مستقر شود موجب زوال التزامات او مىدانند و اگر پس از ايجاب چنين حالى عارض شود قبول قابل بدون تجديد ايجاب مفيد نخواهد بود . اما جنون يا اغماء موقت كه پس از اندك مدتى بر طرف مىشود موجب بطلان عقد نيست . مستى هم كه يك نوع زوال موقت عقل است\r\n\r\n","description":"","footnote":"","page_name":" 3501 ","page_number":221},
  {"content":"\r\n\r\nمانند اغماء محسوب مىشود و به نظر ما موجب بطلان نمىگردد .\r\nنكته : شهيد ثانى رحمه الله در مسالك بطلان قبول قابل در هنگامى كه موجب نائم باشد را به « قيل » نسبت داده و مىفرمايد : و به قطع فى التذكرة . در جواهر و مستمسك هم اين نسبت به تذكره هست ، در حالى كه ما با مراجعه به تذكره چنين مطلبى را نيافتيم البته علامه در اين كتاب در مورد جنون و اغماء چنين مطلبى را دارند ولى در مسألهء نوم تنها مىفرمايد : اگر نوم بر موجب عارض شد و هنگام قبول بيدار بود عقدش صحيح است ولى ايشان راجع به بطلان به واسطهء بقاء نوم تا وقت قبول ، تصريح ندارند . شايد شهيد ثانى رحمه الله از مفهوم عبارت علامه كه مىگويد اگر موجب هنگام قبول قابل بيدار شد آن عقد صحيح است ، استفاده كرده‌اند كه اگر بيدار نشد باطل است آنگاه بطلان آن را مانند مسألهء جنون و اغماء مقطوع به در نزد وى دانسته‌اند .\r\n\r\nب ) طرح مسألهء اشتراط تعيين زوج و زوجه و توضيحى پيرامون آن :\r\n\r\nمتن عروه\r\nمسأله 17 : يشترط تعيين الزوج و الزوجة على وجه يمتاز كل منهما عن غيره بالاسم او الوصف الموجب له او الاشارة فلو قال ( زوجتك احدى بناتى ) بطل و كذا لو قال ( زوجت بنتى احدا بنيك ) او ( احد هذين ) و كذا لو عين كل منهما غير ما عينه الآخر بل و كذا لو عينا معيناً من غير معاهدة بينهما بل من باب الاتفاق صار ما قصده احدهما عين ما قصده الآخر و اما لو كان ذلك مع المعاهدة لكن لم يكن هناك دال على ذلك من لفظ او قرينة خارجية مفهمة فلا يبعد الصحة و ان كان الاحوط خلافه . و لا يلزم تمييز ذلك المعين عندهما حال العقد بل يكفى التميز الواقعى مع امكان العلم به بعد ذلك كما اذا قال ( زوجتك بنتى الكبرى ) و لم يكن حال العقد عالماً بتاريخ تولد البنتين لكن بالرجوع الى الدفتر يحصل له العلم نعم اذا كان مميزاً واقعاً و لكن لم يمكن العلم به ظاهراً كما اذا نسى تاريخ ولادتهما و لم يمكنه العلم به فالاقوى البطلان لانصراف الادلة عن مثله فالقول بالصحة و التشخيص بالقرعة ضعيف .\r\n\r\n","description":"","footnote":"","page_name":" 3502 ","page_number":222},
  {"content":"\r\n\r\nگاهى مراد از اشتراط تعيين ، تعيين اثباتى است . يعنى بايد عنوانى كه موجب يا قابل در كلامشان اخذ مىكنند مجمل نبوده و داراى مشخصه‌اى باشد كه با زوج يا زوجهء مورد نظر انطباق پيدا كند و گاهى ثبوتى است يعنى صرف نظر از عنوان مأخوذ در كلام ، حقيقتاً زوج يا زوجهء معينى را به ازدواج درآورند . تعيين ثبوتى هم گاهى به نحو تعين شخصى است مانند اينكه بگويد دخترم فاطمه را به ازدواج تو درآوردم و گاهى به نحو كلى بين چند نفر است مانند اينكه بگويد يكى از دخترانم را به ازدواج تو ، يا بگويد دخترم را به ازدواج يكى از پسرانت درآوردم و گاهى مهمل است يعنى عقد را نه بر فرد معين و مشخصى اجراء مىكند و نه بر كلى بين چند نفر بلكه مىخواهد صرفاً ازدواجى در مقابل عدم صِرف صورت گيرد اما نظرى به تعيين آن و لو على نحو كلى فى المعين ندارد .\r\nمرحوم سيد مىفرمايد در صحت ازدواج شرط است كه هر يك از زوج و زوجه به گونه اى كه به وسيلهء اسم يا وصف يا با اشاره‌اى از ديگرى متمايز شوند داراى تعيين ثبوتى باشند و اگر ازدواج بر عنوان جامع و كلى قرار گيرد مانند اينكه بگويد يكى از دخترانم را به ازدواج تو درآوردم يا بگويد دخترم را به ازدواج يكى از پسرانت درآوردم و يا اينكه به نحو قضيهء مهمله باشد « 1 » آن عقد باطل است . سپس مىفرمايند : اگر هر يك از موجب و قابل در انشاء خود فردى غير از فرد مورد نظر طرف مقابل را تعيين كنند ، چون عقد برد و نفر جداگانه واقع شده و طرفين اتفاق نظر ندارند باطل است . و اگر به نحو مهمله بود و تصادفاً هر يك از موجب و قابل بر يك نفر اتفاق نظر پيدا كنند باز چون معاهدهء آنها بر فرد معيّنى نبوده عقد باطل است . و اگر بر فرد معينى معاهده داشته و هر يك از آنها همان فردى را كه ديگرى قصد كرده قاصد باشد ولى تنها در مقام اثبات دليلى لفظى يا قرينه‌اى خارجى كه\r\n\r\n\r\n","description":"","footnote":"\r\n( 1 ) البته صورت اجمال غير از صورت ابهام است . در اجمال تعيّن ثبوتى وجود دارد ولى لفظ قابل انطباق بر چند نفر است . مرحوم سيد صورت اجمال را جداگانه ذكر كرده است .\r\n","page_name":" 3503 ","page_number":223},
  {"content":"\r\n\r\nدلالت بر آن فرد معين كند موجود نباشد . بعيد نيست عقد صحيح باشد هر چند احتياط استحبابى بطلان آن است . ادامهء بحث و بررسى تفصيلى آن را ان شاء الله در جلسات آينده پى مىگيريم .\r\n« * و السلام * »\r\n\r\n","description":"","footnote":"","page_name":" 3504 ","page_number":224},
  {"content":"\r\n\r\n\r\n17 / 10 / 1380 دوشنبه درس شمارهء ( 376 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nكلام پيرامون شرطيت تعيين زوج و زوجه در عقد نكاح بود . در اين جلسه نخست وجوه و ادلّه‌اى را كه براى اثبات لزوم تعيين و بطلان عقد بدون تعيين مطرح شده نقل مىكنيم . آنگاه به نقد و بررسى آنها پرداخته ، با بيان ناتمام بودن هر يك از آنها ، فتواى مرحوم سيد را به مقتضاى اصل عدم انتقال درست خواهيم دانست .\r\n* * * \r\nمتن عروه :\r\nفلو قال : زوّجتك إحدى بناتى بطل و كذا لو قال : زوّجت بنتى احدا بنيك او أحد هذين . و كذا لو عيّن كلّ منهما غير ما عيّنه الآخر .\r\nاگر كسى بدون تعيين و به صورت كلّى با تعبيراتى مثل احدى بناتى يا احد ابنيك در مورد زوجه يا زوج ، ( بدون آن كه در نيت يكى از آنها را مشخص كند ) عقد كند كافى نبوده و باطل است .\r\n\r\nالف ) وجوه و ادلّه‌اى كه براى اثبات بطلان عقد مطرح شده :\r\n\r\n1 ) اجماع :\r\nجماعت كثيرى در كتب مختلف از جمله مبسوط ، سرائر ، تذكره ، كشف اللثام و . . .\r\nادعاى اجماع كرده‌اند .\r\n\r\n2 ) قياس نكاح با ساير عقود :\r\nمرحوم علامه در تذكره مىفرمايد : عقد نكاح مانند بيع و ساير عقود است و هم چنان كه در بيع و ساير عقود بايد عوضين مشخص باشد ، در عقد نكاح نيز بايد دو\r\n\r\n","description":"","footnote":"","page_name":" 3505 ","page_number":225},
  {"content":"\r\n\r\nطرف عقد ( زوج و زوجه ) معيّن باشند . چه آنكه عقود از اين جهت از يك سنخ بوده و تفاوتى ما بين آنها نيست . تعيين از امورى است كه عقلاء در تمامى عقود معتبر مىدانند .\r\n\r\n3 ) شرطيت جواز استمتاع و عدم امكان استمتاع از طبيعت جامع :\r\nبر اساس اين وجه كه هم در تذكره و هم در كتب ديگر آمده ، نظر به اينكه جواز استمتاع از آثار عقد نكاح است و استمتاع از طبيعت جامع ممكن نبوده و جز با متعيّن بودن زوج و زوجه امكان‌پذير نمىگردد ، لذا فقط عقدى صحيح است كه طرفين عقد معيّن باشند .\r\n\r\n4 ) لزوم تعيين از مرتكزات عقلاء است :\r\nاين استدلال از مرحوم آقاى حكيم است . ايشان مىفرمايند : زوجيّت اعتبار خاصى است كه بنابر مرتكزات عرف ، عقلاء بدون تعيين طرفين آن را محقّق نمىدانند ، بلكه همچون اخوّت و ابوّت و بنوّت از امور ذات اضافه است كه در اعتبار عقلاء روى معيّنات واقع مىشود .\r\nآنگاه براى استدلال خود مثال‌هايى آورده و مىفرمايند : كما اينكه اعتبار زوجيّت براى مرده يا غير انسان صحيح نيست ، زيرا طبيعت زوجيت عبارت از يك نحوه ارتباطى بين دو طرف است و اين نحوه رابطه در مرده يا غير انسان معقول نيست . « 1 »\r\n\r\n5 ) استدلال به آيات و روايات توسط مرحوم آقاى خويى رحمه الله :\r\nايشان علاوه بر استدلال به اينكه قوام زوجيّت به افراد خارجى است مىفرمايند : اين مطلب از جمله‌اى از آيات و روايات نيز ظاهر است . مثل :  وَ أَنْكِحُوا الْأَيامى مِنْكُمْ وَ الصَّالِحِينَ مِنْ عِبادِكُمْ وَ إِمائِكُمْ  . « 2 » و مانند :  فَانْكِحُوا ما طابَ لَكُمْ مِنَ النِّساءِ  « 3 » . كه چون احكام در آنها انحلالى است ، مقتضاى انحلال عموم عبارت از\r\n\r\n\r\n","description":"","footnote":"\r\n( 1 ) مستمسك ، ج 14 ، ص 373 .\r\n( 2 ) نور ، 32 .\r\n( 3 ) نساء ، 3 .\r\n","page_name":" 3506 ","page_number":226},
  {"content":"\r\n\r\nجواز نكاح براى فرد فرد زنان و مردانى است كه نياز به ازدواج دارند ، يعنى اين حكم در مورد مردان به افراد آن : زيد ، بكر ، عمرو و . . . و در مورد زنان به افرادشان : فاطمه ، زينب ، ام كلثوم و . . . انحلال پيدا مىكند ، نه اينكه مقصود اين باشد كه مجموع آنان را مثلًا جمع كرده و آنان را به ازدواج درآوريد . « 1 »\r\n\r\nب ) نقد وجوه مذكوره توسط استاد مد ظلّه :\r\nتمام اين وجوه قابل بحث است :\r\n\r\n1 ) ردّ اجماع :\r\nما مكرّر عرض كرده‌ايم كه اجماع در صورتى حجّت و مقبول است كه اتّصال آن به زمان معصوم محرز باشد . احراز اين اتصال در مورد مسائل نادر غير معروف به هيچ وجه ممكن نيست . چنين مسائلى در كلمات فقهاء در سطحى مطرح نبوده است كه بيانگر اين باشد كه اين مطلب از فقهاء پيشين به اينها رسيده است . و از طرفى از مسائلى كه بين روات و اصحاب ائمه هداة مطرح بوده ، نيست . و لذا در روايات از سؤال در اين مسأله عين و اثرى نيست « 2 » و بر فرض هم كه در زمان امام فى الجمله مطرح بوده ، از فقدانِ تخطئه و ردع نمىتوان با معيار « لو كان لبان » تقرير و امضاء معصوم را نتيجه گرفت ، زيرا كشف تقرير و جريان مسأله « لو كان لبان » در مورد مسائلى است كه مبتلى به و از معروفيت كافى برخوردار باشد ، و در مسائل فرعى نادر كه بسيار كم اتفاق مىافتد جارى نيست . بنابراين با ادعاى اجماع نمىتوان لزوم تعيين طرفين عقد نكاح را اثبات نمود .\r\n\r\n\r\n","description":"","footnote":"\r\n( 1 ) مبانى ، ج 2 ، ص 199 - 198 .\r\n( 2 ) سؤال : آيا از آيهء شريفهء . . .  « إِنِّي أُرِيدُ أَنْ أُنْكِحَكَ إِحْدَى ابْنَتَيَّ هاتَيْنِ »  ( قصص - 27 ) استفاده نمىشود كه ازدواج با جامع و قدر مشترك حتى در آيات قرآن مطرح بوده است ؟\r\nجواب : معلوم نيست كه اين عبارت در آيهء شريفهء صيغه نكاح باشد و ظاهراً گفتگوهاى مقدماتى عقد است و اگر در مورد صيغه نكاح بود زمينهء سؤال از ائمه واقع مىشد در حالى كه حتّى يك مورد هم دربارهء اين آيه شريفه سؤال نكرده‌اند .\r\n","page_name":" 3507 ","page_number":227},
  {"content":"\r\n\r\n\r\n2 ) فقدان دليل بر لزوم تعيين در همه عقود :\r\nفرمايش مرحوم علامه در مورد مشابهت عقد نكاح و بيع و ضرورت تعيين عوضين در تمامى عقود محل اشكال است ، زيرا دليل عامى كه تعيين طرفين عقد را در همهء عقود لازم بداند ، وجود ندارد . حتّى در مورد بيع نيز اين امر صحيح نيست و مسلم است كه مبيع در بعضى از اقسام بيع مىتواند كلّى ، يا كلى فى المعين ( صاع من صبره ) باشد . همچنين يك طرف عقد ( بايع يا مشترى ) ممكن است « جهت » باشد كه كلّى است . عقد اجاره نيز مانعى ندارد كه بر كلّى واقع شود ، زيرا همين‌كه با تسليم فردى از كلّى امكان انتفاع فراهم مىگردد ، براى صحّت آن كافى است . در برخى از روايات هم در خصوص متعه ، تعبير « هنّ مستأجرات » « 1 » آمده يعنى آنان در حكم اجيرانى هستند كه منافعشان مورد اجاره واقع شده است نتيجه اينكه اين مطلب مسلّمى نيست كه در عقود به طور كلى بايد عوضين و طرفين عقد معين باشد ، و همچنانكه در عقد بيع و اجاره ، كلّى بودن يك طرف ، سبب بطلان آن نمىشود ، بُعدى ندارد كه يك طرف عقد نكاح نيز كلّى باشد .\r\n\r\n3 ) ناتمام بودن دليل شرطيت بالفعل جواز استمتاع : :\r\nبراى صحت عقد ، لغو نبودن و ترتب ثمره بر آن كافى است ، اما اينكه يكى از شرائط صحت عقد عبارت از جواز بالفعل استمتاع باشد دليلى بر آن نداريم .\r\nبنابراين ، عدم امكان استمتاع از كلّى ، دليلى بر بطلان عقد نخواهد بود . زيرا طرف عقد وظيفه دارد آنچه را كه مورد عقد واقع شده ، تسليم نمايد ، و تسليم كلّى نيز با تسليم فرد آن است ، همين كه فرد را تسليم كرد ، استمتاع نيز ممكن گشته ، فعليت پيدا مىكند . نظير عقد زن حائض كه استمتاع از او جايز نيست امّا نظر به اينكه پس از رفع محذور حيض ، استمتاع از او بىمانع مىباشد عقدش در حال حيض صحيح\r\n\r\n\r\n","description":"","footnote":"\r\n( 1 ) وسائل ، ج 21 ، ص 18 ، باب 4 از ابواب جواز تمتع از پيش از چهار زن - ح 2 و 4 .\r\n","page_name":" 3508 ","page_number":228},
  {"content":"\r\n\r\nاست . « 1 » علاوه بر آن ، بر فرض كه امكان استمتاع را يكى از شرائط نفوذ و صحت فعليه عقد نكاح بدانيم لازمهء آن اين نيست كه عقد نكاح را به طور كلى باطل بدانيم بلكه ممكن است بگوييم عقد نكاح صحيح است لكن نفوذ آن و حصول علقهء زوجيت بعد از تعيين كلى خواهد بود ، همچنان كه عقد بيع صرف و سلم ، صحيح است لكن تا قبض نشده ملكيت حاصل نمىشود . يا در بيع خيارى بنابر نظر شيخ طوسى رحمه الله تا زمانى كه خيار منقضى نشده ، ملكيت حاصل نمىشود . در نكاح نيز ممكن است بگوييم عقد نكاح بر كلى ، صحت تأهلى دارد و به طور كلى باطل نيست ولى تا كلى را تعيين نكرده ، صحت فعليّه پيدا نكرده و زوجيت محقق نمىشود و در ظرف حصول زوجيت ، امكان استمتاع هم هست . بنابراين ، اين استدلال تذكره نيز دليل بر شرطيت تعيين زوج و زوجه نخواهد بود .\r\n\r\n4 ) مخدوش بودن استدلال مرحوم آقاى حكيم :\r\nبه نظر ما لزوم معيّن بودن دو طرف عقد نكاح نيز از مطالبى نيست كه آن را از مرتكزات عرف عقلاء بشماريم ، خصوصاً مثال‌هايى كه ايشان مطرح كرده‌اند محل مناقشه است ، زيرا مثلًا مردى كه تازه از دنيا رفته ، عرفاً شوهر زنش محسوب مىشود و عقلاء ابايى ندارند از اينكه او را شوهر وى به حساب آورند . بنابراين ، زوجيت بين آنان - خصوصاً با توجه به بعضى از احكام شرع مثل جواز غسل توسط زوجه - صادق است . البته پس از دفن و گذشت زمان طولانى و تبديل بدن به خاك ، صدق عرفى زوجيت چندان روشن نيست .\r\n\r\n\r\n","description":"","footnote":"\r\n( 1 ) ( توضيح بيشتر ) : و همچنين نظير عقد دائم دختر شيرخوار ، از آنجا كه پس از بزرگ شدن استمتاع از او ممكن مىگردد لذا عقدش در حال كودكى صحيح است .\r\n","page_name":" 3509 ","page_number":229},
  {"content":"\r\n\r\nهمچنين زوجيت بين انسان و غير انسان مثل جنّ نيز از امورى است كه بر اساس مفاد بعضى روايات ، ممكن فرض شده « 1 » ، و چون استمتاع آنان از يكديگر امكان‌پذير است نمىتوان اعتبار آن را غير عقلايى دانست ، زيرا چنين ازدواج‌هايى گرچه صحيح نيست امّا به گونه‌اى نيست كه قابل اعتبار عقلايى نباشد . البته ازدواج انسان با جماد يا گياه امرى است كه عقلاء آن را اعتبار نمىكنند . اعتبار نكاح بر كلى نيز از امورى نيست كه عقلاء از اعتبار آن ابايى داشته باشند ، همچنان كه اگر كسى بگويد يكى از اين دو مال ملك تو ، عقلاء صحيح مىدانند و براى او اعتبار ملكيت مىكنند و يك نحوه قيموميتى براى او بر اين مال اعتبار مىكنند ، وقتى پدرى مىگويد يكى از دو دخترم همسر تو ، يك نحوه تسلّطى را براى او اعتبار مىكنند و لذا اگر ازدواج مجدّد جايز نباشد مىگويند تو همسر دارى و حق ازدواج مجدّد ندارى ، منتهى ولى زوجه بايد همسر اين مرد را تسليم او كند . بدون تعيين قابل تسليم نيست و تسليم با تعيين همراه است ، بخصوص اگر بخواهيم صحّت تأهلى چنين عقدى را منكر شويم هيچ دليلى نداريم ، به هيچ وجه خلاف ارتكاز عقلاء نيست كه بگوييم اين عقد صحيح است ، لكن زوجيت زمانى حاصل مىشود كه پدر اين دو دختر ، همسر اين مرد را معين كند ، بخصوص در عقد متعه كه در روايات ، زوجه را مستأجر شمرده‌اند كأنّ ولى دخترها ، يكى از دو دختر خود را در اجارهء شوهر قرار داده و بعداً تعيين كرده و تسليم مىكند .\r\nلااقل اين كه نكاح با كلّى خلاف ارتكاز عقلايى باشد چندان مسلّم نيست .\r\n\r\n5 ) پاسخ به استدلال مرحوم آقاى خويى :\r\nاوّلًا : وقتى موضوع آيات ، منحصر به عناوين خاصى ( ايامى ، و  ما طابَ لَكُمْ  . . . ) بود ، نهايت چيزى كه مىتوان گفت اين است كه موضوع آنها معين است ، ولى اين به معناى دلالت داشتن بر اشتراط تعيين نيست تا در صورت عدم تعيين بتوان بطلان عقد را نتيجه گرفت .\r\nثانياً : انحلالى بودن آيات مذكور نيز به معناى آن نيست كه موضوع آن فرد معين باشد نه كلّى ، زيرا مانعى ندارد آيات مذكور به مواردى منحل شود كه برخى از آنها\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 328 - 327 ، در تاريخ نيز نمونه‌هايى از اين ازدواج‌ها نقل شده است .\r\n","page_name":" 3510 ","page_number":230},
  {"content":"\r\n\r\nكلى باشند . همچنانكه در تجارة عن تراض ، رضايت به جامع و رضايت به فرد ، هر دو قابل تصوير است ، انحلال در مثل  « ما طابَ لَكُمْ »  ( آنچه مطابق ميل شماست ) نيز ممكن است به فرد يا جامعى كه مطابق ميل است صورت پذيرد ، زيرا  « ما طابَ لَكُمْ »  همچنانكه مىتواند فرد باشد ممكن است كلّى باشد كه البته پس از عقد به وسيله تسليم يكى از افراد كلّى متعين مىگردد .\r\nنظير اين مطلب فراوان است . مثلًا در باب استصحاب ، « لا تنقض اليقين بالشّك » نيز انحلالى است و به مصاديق يقين و شك منحل مىشود ، در عين حال گاهى مستصحب شخصى است و گاهى كلّى است . مثلًا گاهى يقين به وجود زيد در سابق داريم و گاهى يقين داريم كه كلى انسان سابقاً وجود داشته و الان مشكوك است لازمهء انحلال عام اين نيست كه فقط به موارد جزئى و شخصى منحل شود . بنابراين استدلال مرحوم آقاى خويى نيز براى اثبات شرطيت تعيين ناتمام است .\r\n\r\nنظر استاد مد ظلّه :\r\nحاصل اينكه دلالت هيچ يك از ادله پنج‌گانه بر شرطيت تعيين و بطلان عقد در صورت عدم تعيين تمام نيست . در عين حال انصاف اين است كه اثبات بناء عقلاء بر صحت عقد بدون تعيين طرفين نيز مشكل است و با توجه به مقتضاى اصل اولى كه عبارت از عدم انتقال در چنين مواردى است ، به نظر مىرسد فتواى مرحوم سيد كه از شرائط صحت نكاح ، تعيين زوج و زوجه است و ازدواج با زوج كلى يا زوجه كلى باطل مىباشد ، صحيح است . و الله العالم . « * و السلام * »\r\n\r\n","description":"","footnote":"","page_name":" 3511 ","page_number":231},
  {"content":"\r\n\r\n\r\n18 / 10 / 1380 سه‌شنبه درس شمارهء ( 377 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر اين جلسه به بررسى دو فرع مىپردازيم :\r\nفرع اول : اگر متعاقدين ازدواج با فرد معينى را قصد كنند لكن در هنگام عقد نكاح احراز نكرده‌اند كه ايجاب و قبول مطابق است ولى تطابق واقعى داشته باشد در اين صورت عقد صحيح است خواه با معاهدهء قبلى باشد يا خير ، در اين جلسه اين مسأله را با بررسى كلام مرحوم آقاى بروجردى و مرحوم آقاى خويى به طور مستوفى بررسى خواهيم كرد .\r\nفرع دوم : اگر متعاقدين هر دو ازدواج با فرد معينى را قصد كنند لكن هر دو يا يكى از آنها نمىداند خارجاً اين فرد چه كسى است ، آيا اين عقد صحيح است ؟ ( به خصوص صورتى كه اصلًا قابل تشخيص هم نباشد ) .\r\n* * * \r\nمتن عروة :\r\nو كذا [ يبطل 
  ] لو عينا معيناً من غير معاهدة بينهما ، بل من باب الاتفاق صار ما قصده احدهما عين ما قصده الآخر ، و اما لو كان ذلك مع المعاهدة لكن لم يكن هناك دال على ذلك من لفظٍ او قرينة خارجية مفهمة فلا يبعد الصحة و ان كان الاحوط خلافه » .\r\nمتعاقدين مىخواهند دختر معينى را به عقد پسر معينى درآورند ، اين مسأله دو صورت دارد : صورت اول : لفظى كه روى آن عقد نكاح را انشاء مىكنند مطلق است مانند « زوجتك بنتى » بدون آن كه در لفظ ، بنت را مشخص كنند . صورت دوم : عنوان متعلق نكاح معين است مانند « زوجتك فاطمه » ، در هر صورت سه فرض قابل تصوير است\r\n\r\n","description":"","footnote":"","page_name":" 3512 ","page_number":232},
  {"content":"\r\n\r\n1 - موجب و قابل مىداند كه مقصود واقعى ديگرى چه كسى است و لذا قابل در قبول خود ازدواج با همان شخص را قصد مىكند\r\n2 - موجب و قابل در مقصود واقعى يكديگر شك دارد\r\n3 - موجب و قابل خيال مىكنند طرف مقابل شخص ديگرى را قصد كرده است لكن - در اين دو فرض اخير - اتفاقاً مقصود واقعى موجب و قابل ، با يكديگر منطبق و متحد است ، البته برخى از صورتها خارج از فرض كلام سيد است .\r\n\r\nصورت اول : عنوان مطلقى در صيغهء نكاح به كار برود\r\nاگر عنوان مطلقى در صيغه نكاح به كار برود ، مسأله دو صورت دارد :\r\nصورت اول : چنانچه عقد نكاح را روى همان عنوان كلى انشاء كنند يعنى وقتى موجب مىگويد « زوجتك بنتى » كلى و جامع بين دخترهايش را در نظر بگيرد ، چنين عقدى باطل است چون در مراد استعمالى لفظ - كه زوجيت را براى آن انشاء كرده‌اند - زوجه معين نشده و عنوانى كلى است هر چند قصد واقعى متعاقدين معيّن بوده و با يكديگر تطابق هم داشته باشد و در بطلان چنين عقدى فرقى نيست كه متعاقدين اطلاع از قصد يكديگر داشته باشند يا خير ، و وجود معاهدهء قبلى نيز چنين انشاء نكاحى را تصحيح نمىكند .\r\nصورت دوم : و چنانچه لفظ مطلق است لكن آن را در فرد مشخصى استعمال كرده و روى همان فرد معين عقد نكاح را انشاء كرده‌اند . يعنى وقتى موجب گفته است « زوجتك بنتى » مراد استعمالى او از « بنتى » فاطمه بوده ، نكاح با فاطمه را انشاء كرده و قابل نيز همان را پذيرفته است ، اين صورت سه فرض دارد .\r\nفرض اول : قابل مىداند كه موجب براى فرد معينى انشاء نكاح كرده است و او هم نكاح با همان شخص را مىپذيرد در اين فرض عقد صحيح است و وجهى براى بطلان عقد نيست . و فرقى نيست كه با قرار قبلى عقد بسته شده باشد يا خير .\r\nالبته اين فرض از ظاهر كلام مرحوم سيد خارج است .\r\n\r\n","description":"","footnote":"","page_name":" 3513 ","page_number":233},
  {"content":"\r\n\r\nفرض دوم : قابل نمىداند كه مراد استعمالى موجب از « زوجتك بنتى » چيست ؟\r\nو عبارت « بنتى » را در جامع استعمال كرده يا فرد ؟ يا اگر مىداند در فرد استعمال كرده نمىداند مقصود او كداميك از دخترانش مىباشد ؟ در اين فرض نيز چون مراد واقعى استعمالى موجب ترويج فاطمه بوده و با اين لفظ معيناً نكاح فاطمه را قصد كرده و قابل نيز نكاح با فاطمه را قبول كرده ، عقد صحيح است و وجهى براى بطلان نكاح نيست چون متعلق ايجاب و قبول معين و با يكديگر متطابق است و در صحت آن فرقى نيست كه انشاء عقد مسبوق به معاهدهء قبلى باشد يا خير .\r\nفرض سوم : متعاقدين با عبارت « زوجتك بنتى » و « قبلت » نكاح با فاطمه را قصد و انشاء كرده‌اند ولى هر كدام فكر مىكرده‌اند كه طرف مقابل از اين عبارت فرد ديگرى را اراده كرده‌اند و اتفاقاً ايجاب و قبول آنها متطابق در آمده است ، در اين صورت نيز عقد صحيح است هر چند بدون قرار قبلى باشد و وجهى براى بطلان عقد در اين صورت نيز ، نيست چون نكاح با مورد معينى را موجب ايجاب كرده و ديگرى نيز نكاح با همان مورد را قبول كرده است ، و اين كه خيال مىكرده‌اند ايجاب و قبول متطابق نيست مانع صدق نكاح و صحت نكاح نخواهد بود .\r\nخلاصه در هيچ يك از سه صورت فوق وجود معاهدهء قبلى دخالتى در صحت نكاح ندارد .\r\nبلى در صورتى كه بدون قرار قبلى باشد ممكن است اشكال شود كه به جهت مجاز مستنكر بودن صيغه نكاح عقد باطل است چون لفظى را كه براى جامع فرض شده ( بنتى ) اگر در فرد ( فاطمه ) به كار برند مجاز است و اين استعمال از مجازات مستنكره است پس عقد باطل است . بلى در صورتى كه با قرار قبلى باشد وجود معاهدهء قبلى قرينه مىشود كه مراد از « بنتى » خصوص « فاطمه » است و اين استعمال هر چند مجازى است ليكن چون با قرينه به كار رفته مستنكر نيست ، البته اين اشكال توهمى بيش نيست و عقد در اين صورت نيز صحيح است .\r\n\r\n","description":"","footnote":"","page_name":" 3514 ","page_number":234},
  {"content":"\r\n\r\nالبته وجود معاهدهء قبلى خودش قرينه مىشود كه منظور متعاقدين از « زوجتك بنتى » خصوص فاطمه است و تطابق ايجاب و قبول اتفاقى نخواهد بود ولى ظاهراً منظور مرحوم سيد از اين كه مىفرمايند : « لكن لم يكن هناك دال على ذلك من لفظ او قرينة خارجية مفهمة » خصوص قرائنى است كه ديگران نيز از آن اطلاع داشته باشند پس اگر معاهده‌اى باشد ولى كسى - غير از متعاقدين - از آن اطلاع نداشته باشد داخل عبارت « لم يكن هناك دال » مىباشد .\r\n\r\nصورت دوم : عنوان خاصى متعلق نكاح قرار گرفته است\r\nچنانچه هر كدام از موجب و قابل روى فرد معين انشاء نكاح كرده‌اند لكن عنوانى كه موجب در انشاء نكاح به كار برده غير از عنوانى است كه قابل به كار برده است مثلًا موجب گفته « زوجتك فاطمة » و قابل گفته « قبلت النكاح لام كلثوم » ولى در واقع همان فردى كه مقصود قابل است همان فردى است كه موجب نكاح او را انشاء كرده است .\r\nاين مسأله نيز سه فرض دارد كه فرض اول آن از كلام مرحوم صاحب عروه خارج است .\r\nفرض اول : متعاقدين مىدانند كه زوج و زوجه‌اى كه موضوع ايجاب و قبول آنهاست با يكديگر تطابق دارد و مقصود واقعى آنها ازدواج و زوجه يك نفر است مثلًا شخص يك دختر بيشتر ندارد يا يك دخترى كه وقت ازدواج او باشد ، بيشتر ندارد . منتهى يكى از دو طرف مىگويد « من فاطمه را به تو تزويج كردم » و ديگرى مىگويد « من ازدواج خودم را با ام كلثوم مىپذيرم » اختلاف اينها در اسم دختر است و هر كدام فكر مىكند ديگرى در اسمش اشتباه مىكند خواه بعداً معلوم شود كه يكى از دو نفر اشتباه مىكرده‌اند يا هر دو اسم درست بوده ، فاطمه اسم آن دختر و ام كلثوم كنيهء آن فرد معين بوده است .\r\n\r\n","description":"","footnote":"","page_name":" 3515 ","page_number":235},
  {"content":"\r\n\r\nدر اين صورت نيز عقد صحيح است هر چند معاهده‌اى قبلى نباشد ، چون مقصود متعاقدين معين بوده و با يكديگر متطابق است هر چند يكى از اينها در اسم اين شخص اشتباه كرده يا هيچ كدام اشتباه نكرده‌اند بلكه فقط خيال مىكرده‌اند كه ديگرى در اسمش اشتباه مىكند .\r\nاز طرف ديگر اين كه اسمش فاطمه يا ام كلثوم باشد در مقصود آنها از ازدواج دخالتى ندارد و چنين نيست كه ارادهء آنها بر ازدواج با اين شخص منحصر به صورتى باشد كه اسمش فاطمه يا ام كلثوم باشد . به بيانى ديگر : مقصود اصلى آنها از ازدواج تطابق دارند و اين امر را هر دو نيز مىدانند فقط در يك مطلب اضافى كه هر كدام ابراز مىكنند اختلاف دارند . اين فرض از كلام مرحوم سيد خارج است چون تطابق آنها اتفاقى نيست و صحت عقد در اين فرض روشن است .\r\nفرض دوّم : مقصود طرفين از زوج و زوجه فرد معينى بوده با يكديگر تطابق هم دارد ليكن اين امر براى هر كدام مشكوك است يعنى قابل نمىداند كسى كه نكاحش را قبول مىكند همان فردى است كه موجب عقد نكاح او را انشاء كرده است يا خير ؟ مثلًا يكى او را به نام فاطمه مىشناسد و ديگرى اسم او را ام كلثوم مىداند ، اگر شخص مورد نكاح را حاضر كنند هر دو خواهند گفت كه مقصود ما همين شخص است . ليكن خودشان نمىدانند آيا مقصود هر دو يك نفر است يا خير ؟ و در اسمش نيز اختلاف نظر دارند و اين امر براى آنها اهميتى هم ندارد .\r\nمثال ديگر : پدرى مىخواهد « دختر بزرگش » را به عقد پسرى درآورد ، زوج مىخواهد با ، باسوادترين دختر اين مرد ازدواج كند ، و در لوح واقع اعلم دخترهاى اين مرد بزرگترين آنهاست ، پس مقصود واقعى اينها با يكديگر منطبق است ليكن اين تطابق براى آنها مشكوك است ، در اين مثال هر چند « دختر بزرگ بودن » براى پدر دختر و همچنين « اعلم بودن » براى زوج اهميتى دارد ولى هر دو جهت در يك فرد منطبق بوده و هيچ كدام خيالى نيست ، و از آنجا كه مقصود واقعى زوج و ولى\r\n\r\n","description":"","footnote":"","page_name":" 3516 ","page_number":236},
  {"content":"\r\n\r\nزوجه فرد معينى بوده و با يكديگر متطابق است و دو جهتى كه براى آنها اهميت دارد ( دختر بزرگ بودن و اعلم بودن ) نيز در او جمع است . « 1 »\r\nپس قابل نكاح با همان دخترى را كه موجب نكاح او را انشاء كرده بود ، پذيرفته است ، بنابراين چنين عقدى صحيح است ، و وجهى براى بطلان آن نيست . خواه مسبوق به معاهدهء قبلى باشد يا خير .\r\nمثل اين كه در باب بيع يكى بگويد من انگور مىفروشم و ديگرى مىگويد : من عنب مىخرم و طرفين توجّه ندارند كه انگور و عنب يك چيز است لكن چون مقصود هر دو نفر با يكديگر تطابق دارد اركان عقد بيع محقق شده و معامله صحيح است . مانند داستان انگور و عنب و اوزوم و اسرافيل كه در مثنوى آمده است .\r\nفرض سوم : ولى زوجه مىگويد « زوجتك فاطمة » و منظورش تزويج يكى از دخترهايش هست معيناً ، زوج مىگويد « قبلت النكاح لام كلثوم » واو نيز نكاح با همان دختر را قصد مىكند لكن خيال مىكند كه پدر دختر فرد ديگرى از دخترهايش را قصد كرده است « 2 » ولى در واقع فاطمه همان ام كلثوم است و موجب و قابل نكاح يك دختر را انشاء كرده‌اند . در اين صورت نيز عقد صحيح است چون مقصود واقعى متعاقدين معين بوده و با يكديگر تطابق هم دارد و در مقام انشاء نيز عقد همان شخص را انشاء كرده‌اند هر چند معاهدهء قبلى وجود نداشته باشد .\r\n\r\n\r\n","description":"","footnote":"\r\n( 1 ) ( توضيح بيشتر ) البته روشن است صحّت عقد در اين مثال مخصوص صورتى است كه انشاء ولى زوجه مقيّد به اين نباشد كه دختر بزرگش ، اعلم دخترها نباشد و الّا اگر خيال مىكرده اين دختر اعلم دخترها نيست و با توجه به اين امر ازدواج « دختر بزرگش را كه اعلم دخترها نيست » انشاء كرده است چنانچه بعداً معلوم شود دختر بزرگش اعلم دخترها بوده ايجاب ولى زوجه بىمورد است و همچنين اگر زوج خيال مىكرده كه اين دخترى كه مىخواهد با او ازدواج كند علاوه اعلم بودن ، دختر بزرگ اين مرد هم نيست ( مثلًا در صورتى كه سنّ دختر بزرگ بيشتر از اين شوهر است و با او متناسب نيست ) و لذا به نحو مقيّد انشاء كرده است كه من ازدواج با « اعلم دخترها كه دختر بزرگ هم نيست » را قبول مىكنم ، در اين صورت نيز اگر اعلم دخترها همان دختر بزرگ باشد قبول زوج موضوع ندارد .\r\n( 2 ) و در واقع نكاح با ام كلثوم را مىپذيرد به اين اميد كه بعداً ولى زوجه موافقت كرده ايجاب اين نكاح را بخواند .\r\n","page_name":" 3517 ","page_number":237},
  {"content":"\r\n\r\nنتيجه آن كه ، آن چه كه در صحت عقد دخيل است دو امر است الف . مقصود واقعى متعاقدين معيّن بوده ( كلى نباشد ) و با يكديگر تطابق هم داشته باشد .\r\nب . در انشاء عقد ، متعاقدين نكاح همان فرد معين را انشاء نمايند و مراد استعمالى انشايى هر دو از متعلق صيغهء عقد ، يك نفر باشد ، و اين كه قبلًا قرار و صحبتى شده باشد يا خير هيچ دخالتى در صحّت عقد ندارد .\r\n\r\nفرمايش مرحوم آقاى خويى رحمه الله :\r\nمرحوم آقاى خويى مىفرمايند : در صدق معاهده و عقد شرط است كه توافق در مقصود براى طرفين احراز شده باشد يعنى مجرد تطابق خارجى مقصود واقعى متعاقدين كفايت نمىكند بلكه بايد طرفين بدانند كه بر يك امر ملتزم شده‌اند تا عنوان عقد و معاهده صدق كند . بنابراين در فرض دوم ( كه اتحاد التزامين مشكوك است ) و فرض سوم ( كه قابل تخيل مىكرده بر امر ديگرى ملتزم شده است ) نكاحى محقق نشده است تا مشمول عمومات نكاح يا عمومات عقود باشد .\r\n\r\nبررسى فرمايش مرحوم آقاى خويى رحمه الله :\r\nاين فرمايش از دو مقدمه تشكيل شده است : 1 - در صدق معاهده و عقد ، معتبر است كه متعاقدين احراز كرده باشند كه بر امر واحدى توافق كرده‌اند . و تطابق واقعى دو التزام كفايت نمىكند . 2 - بايد عنوان عقد و معاهده صدق كند تا نكاح محقق گردد و به نظر ما هر دو مقدمه محلّ مناقشه است . عقد يعنى با رضايت توافق بر يك امر كردن هر چند متعاقدين در هنگام انشاء ندانند كه بر يك امر واحدى توافق كرده‌اند پس چنانچه بر امر واحدى توافق كنند كافى است ، عقد در مقابل ايقاع يعنى قرارداد طرفين ، اگر طرفين بر يك امرى ملتزم شوند قرارداد است هر چند اتحاد متعلق التزام بعد از عقد معلوم گردد .\r\n\r\n","description":"","footnote":"","page_name":" 3518 ","page_number":238},
  {"content":"\r\n\r\nبعلاوه ما دليلى نداريم كه بايد عنوان عقد و معاهده نيز صدق كند تا نكاح صدق كند ، بلكه همين مقدار كه طرفين بر نكاح زوج مشخص با زوجهء مشخص از روى رضايت توافق كنند كافى است هر چند تطابق ايجاب و قبول بعد از عقد معلوم گردد و عنوان معاهده در هنگام انشاء صدق نكند ، و اگر حكم شارع مقدس و بناء عقلاء بر اين نبود كه علقهء نكاح متقوّم به طرفين عقد است و با انشاء يكى از متعاقدين و بدون رضايت طرف ديگر اين علقه حاصل نمىشود ، بلكه عقلاء يا شارع نكاح را از ايقاعات مىدانستند و با انشاء يكى از طرفين حكم به حصول علقهء زوجيت مىكردند ، هيچ گونه منافاتى با حقيقت نكاح نداشت به بيانى ديگر : علقهء نكاح در رابطهء زوجيت هر چند متقوّم به طرفين است و تا زوج و زوجه‌اى نباشد چنين رابطه‌اى معقول نيست لكن لازمهء اين امر اين نيست كه انشاء چنين علقه‌اى و به تبع آن صيغهء نكاح نيز متقوم به طرفين باشد و اگر قانونگذار شارع باشد يا بناء عقلاء - چنين علقه‌اى را با يك انشاء محقق بداند خلاف حقيقت نكاح نيست ، پس بايد ديد عقلاء و شارع براى حصول علقهء نكاح چه چيزى را در انشاء آن معتبر مىدانند و هيچ دليلى نداريم كه شارع يا عقلاء براى حصول چنين علقه‌اى صدق عنوان عقد و معاهده را معتبر بدانند ، بلى مانند ايقاعات نيست كه رضايت و انشاء يك طرف كافى باشد و بايد طرفين بر امر واحدى توافق كنند امّا علاوه بر آن احراز تطابق التزامين هم معتبر باشد ، دليلى بر اين امر نداريم . همانطورى كه از نظر عرفى در باب بيع اگر بايع واقع ميوهء انگور را به عنوان « عنب » بفروشد و مشترى همان حقيقت را به عنوان « اوزوم » بخرد كافى است هر چند عند الانشاء اطلاعى از اتحاد اين دو التزام نداشته باشند در باب نكاح هم اگر موجب ازدواج با دخترى را به عنوان « فاطمه » قصد كند و قابل ازدواج با همان دختر را با عنوان « ام كلثوم » بپذيرد ، نكاح محقق شده است هر چند بعد از انشاء متوجه شدند كه به امر واحدى ملتزم شده‌اند و دليلى هم نداريم كه شارع مقدس چنين شرطى را زائداً عمّا عليه العرف در صيغهء نكاح و بيع و سائر معاملات معتبر دانسته باشد . كه در صدق اينها معتبر است كه\r\n\r\n","description":"","footnote":"","page_name":" 3519 ","page_number":239},
  {"content":"\r\n\r\nعنوان « عقد يا معاهده » هم صدق بكند و الّا به آن نكاح يا بيع يا . . . گفته نمىشود .\r\nان قلت : از آيهء شريفه  « لا تَعْزِمُوا عُقْدَةَ النِّكاحِ حَتَّى يَبْلُغَ الْكِتابُ أَجَلَهُ »  « 1 » و از آيهء شريفهء  « أَوْ يَعْفُوَا الَّذِي بِيَدِهِ عُقْدَةُ النِّكاحِ »  « 2 » استفاده مىشود كه در نكاح صدق عقد و تطابق در اعتقاد شرط است .\r\nقلت : در صحت چنين استعمالى كافى است كه بر متعارف نكاح‌هايى كه اتفاق مىافتد عقد صدق كند .\r\n\r\nاشكال مرحوم آقاى بروجردى رحمه الله به صاحب عروة :\r\nمرحوم آقاى بروجردى اينجا حاشيه‌اى دارند مىفرمايد :\r\nالعبارة لا تخلو من اجمال فان تحقق المعاهدة مع انتفاء ما يدل على وحدة المقصود غير متصوّر\r\nايشان مىفرمايد : اگر معاهده‌اى در كار بوده است ، پس قبل از اجراى عقد مقصود خودشان را افهام كرده‌اند و مقصود آنها در موقع معاهده يكى بوده است و گرنه تحقق معاهده با انتفاء ما يدل على وحدة المقصود غير متصور پس در موقع معاهده توافق بر امر واحد شده است اما در موقع اجراى عقد نيز اجراء العقد مبنياً على المعاهدة يدل على وحدة المقصود فى مقام اجراء العقد أيضاً پس وحدت مقصود در هر دو مقام حاصل است و الّا اگر در مقام معاهده هيچ قرينه‌اى بر وحدت مقصود نيست پس در حقيقت بر امر واحد قرار و معاهده‌اى نشده است نه اينكه معاهده شده است اما دالّ بر وحدت مقصود نداريم .\r\n\r\nبررسى فرمايش مرحوم آقاى بروجردى رحمه الله :\r\nبه نظر مىرسد كه عبارت سيد اجمال ندارد زيرا درست است كه مفروض اين است كه با هم معاهده‌اى كرده‌اند و سپس با اعتماد به همان معاهده ، عقد را جارى\r\n\r\n\r\n","description":"","footnote":"\r\n( 1 ) بقره / 234 .\r\n( 2 ) بقره / 237 .\r\n","page_name":" 3520 ","page_number":240},
  {"content":"\r\n\r\nكرده‌اند امّا سخن در اين است كه ما اثباتاً قرينه‌اى نداريم كه عقد بر طبق معاهدهء سابق شده است زيرا شايد از آن معاهده و قرار سابق منصرف شده باشند و انشاء را مطابق معاهدهء سابق انجام نداده باشند .\r\nلكن مرحوم سيد مىخواهد بفرمايد : همان قرار و معاهدهء سابق عرفاً قرينه است بر اينكه اجراى صيغه روى همان فرد مورد معاهده انجام گرفته است هر چند در مقام اجراى صيغه قرينهء ديگرى بر اين امر اقامه نشده است .\r\nبه بيانى ديگر : مرحوم سيد رحمه الله مىفرمايند صرف تطابق واقعى ايجاب و قبول براى صحت عقد كافى نيست بلكه بايد متعاقدين اين تطابق را هنگام عقد احراز كنند و با احراز تطابق نكاح را انشاء نمايند ، بنابراين اگر بدون معاهده و بدون دالّ - لفظى و غير لفظى - ديگرى اقدام به ازدواج كنند اين نكاح صحيح نيست چون در هنگام عقد نكاح تطابق ايجاب و قبول احراز نشده است ليكن اگر بعد از معاهده عقدى را منعقد كردند چنانچه هنگام عقد دليلى باشد كه ايجاب و قبول تطابق دارند و از معاهدهء قبلى منصرف نشده‌اند ، تطابق ايجاب و قبول احراز شده عقد نكاح صحيح است ولى اگر قرينهء مفهمه‌اى نباشد بعيد نيست كه بگوييم نفس اين كه عقد به دنبال معاهده قبلى واقع شده امارهء عرفى است بر اين كه مبنياً على المعاهده و مطابق همان معاهده صورت گرفته و اين امر عرفاً يك نحو احراز تطابق ايجاب و قبول بوده پس شرط صحّت عقد محقق شده است فلا يبعد الصحة و ان كان الاحوط خلافه .\r\n\r\nمناقشهء مرحوم آقاى خويى رحمه الله به كلام عروه :\r\nمرحوم آقاى خويى رحمه الله در حاشيهء عبارت سيد كه مىفرمايند : « اما لو كان مع المعاهدة . . . فلا يبعد الصحة » مىفرمايند : « بل لم يظهر وجه للبطلان فى المقام » « 1 » يعنى بعد\r\n\r\n\r\n","description":"","footnote":"\r\n( 1 ) مبانى العروة ، ج 2 ، ص 200 .\r\n","page_name":" 3521 ","page_number":241},
  {"content":"\r\n\r\nاز اين كه متعاقدين صحبت و قرار قبلى داشتند و مطابق آن هم عقد را منعقد كردند وجهى براى بطلان عقد باقى نمىماند پس چرا به طور جزم حكم به صحت عقد نمىكنيد ؟\r\n\r\nبررسى فرمايش مرحوم آقاى خويى رحمه الله :\r\nلكن به نظر مىرسد اشكال وارد نيست زيرا در اين مسأله فرض نشده كه هر يك از طرفين مىداند كه مقصود طرف مقابل با مقصود او يكى است و از معاهدهء قبلى منصرف نشده است بلكه احتمال انصراف مىدهد هر چند واقعاً منصرف نشده است و اتفاقاً ايجاب قبول تطابق دارد از اينرو سيد مىفرمايد : بعيد نيست كه معاهدهء سابق قرينهء عرفى بر اتحاد مقصود است .\r\nهر چند دالّ لفظى يا قرينهء خارجى ديگرى غير از اين معاهدهء سابق در كار نباشد و چون مسأله از بديهيات نيست و علم‌آور نيست بلكه تنها امارهء عرفى قائم شده است . مرحوم سيد قدس سرّه تعبير به فلا يبعد الصحة نموده است .\r\n\r\nادامهء مسأله :\r\n« و لا يلزم تمييز ذلك المعين عندهما حال العقد بل يكفى التمييز الواقعى مع امكان العلم به بعد ذلك كما اذا قال : زوجتك بنتى الكبرى و لم يكن حال العقد عالماً بتاريخ تولد البنتين لكن بالرجوع الى الدفتر يحصل له العلم »\r\n\r\nبررسى فرمايش مرحوم آقاى خويى رحمه الله :\r\nمرحوم سيد مىفرمايد : اگر مشكلى در تشخيص زوج و زوجه نباشد جهل به انطباق خارجى زوجين حين العقد را باطل مىكند . پس اگر در ايجاب زوجه با\r\n\r\n","description":"","footnote":"","page_name":" 3522 ","page_number":242},
  {"content":"\r\n\r\nوصف يا اسم مشخص شد و زوج نيز همان شخص را پذيرفت مثلًا ولى زوجه گفت دختر بزرگم را تزويج كردم و زوج نيز آن را پذيرفت در حالى كه نمىدانست دختر بزرگ او بر چه كسى منطبق مىگردد ، چنانچه بعداً قابل تشخيص باشد و از نظر تمتع دچار مشكلى نشوند مقتضاى بناء عقلاء و اطلاقات نكاح ، صحت چنين عقدى است ، حكم اين فرض روشن است .\r\n\r\nفرض ديگر مسأله :\r\n« نعم اذا كان مميزاً واقعاً و لكن لم يمكن العلم به ظاهراً - كما اذا نسى تاريخ ولادتهما و لم يمكنه العلم به - فالاقوى البطلان لانصراف الادلة عن مثله فالقول بالصحة و التشخيص بالقرعة ضعيف » .\r\nهمان فرض سابق است لكن از زمان عقد امكان علم به او حتى با رجوع به شناسنامه و مانند آن نيست . اين فرض محل اشكال است . مرحوم آقاى خويى و مرحوم آقاى حكيم و مرحوم آقا ضياء عراقى اين فرض را صحيح دانسته‌اند . عده‌اى از فقهاء در صحت چنين عقدى اشكال كرده‌اند و برخى مانند مرحوم سيد چنين عقدى را باطل دانسته‌اند ، قائلين به صحّت ، گفته‌اند عقد صحيح است و با قرعه تعيين معقود عليها ، مىشود همانطور كه اگر اشتباه بعد از عقد پيش آمد آنجا اطلاقات نكاح عقد را تصحيح مىكند و مشتبه را با قرعه معيّن مىكنند ، اگر اشتباه قبل از اجراى عقد هم باشد اطلاقات نكاح حكم به صحت عقد مىكند و مشتبه با قرعه قابل تعيين است و فرقى بين اشتباه بعد از عقد با اشتباه قبل از عقد نيست .\r\nمرحوم صاحب جواهر اول مىفرمايد : اطلاقات اقتضاى صحت مىكند پس بايد زوجه واقعى را با قرعه تعيين كنيم سپس مىفرمايد : احتمال دارد چنين بگوييم :\r\nقاعده اوليه در معاملات اقتضاء فساد مىكند ، بلى در صورتى كه تمييز واقعى داشته ، بعداً قابل تشخيص هم باشد از اين اصل خارج شده است در غير اين متيقن به اصالة الفساد مراجعه مىكنيم .\r\n\r\n","description":"","footnote":"","page_name":" 3523 ","page_number":243},
  {"content":"\r\n\r\nمرحوم آقاى حكيم به ايشان اشكال كرده كه با وجود اطلاقات نوبت به أخذ به قدر متيقن و استصحاب عدم انتقال نمىرسد . « 1 » اين پاسخ در نظر بدوى صحيح به نظر مىرسد .\r\nلكن مرحوم صاحب عروه مىفرمايد ؛ اطلاقات نكاح از چنين موردى منصرف است و چون اطلاقى نداريم اصل اقتضاى فساد مىكند . و به نظر مىرسد كه نظر صاحب عروة تمام است . و بين اشتباه بعد از عقد و اشتباه قبل از عقد فرق است . اگر زن به هنگام عقد ، معين و معلوم بوده ، عقد صحيحاً منعقد شده ، پس چنانچه بعد از عقد ، اشتباه حاصل شده است اينجا عقلاء عقد را بقاءً باطل نمىدانند بلكه با مثل قرعه رفع اشتباه مىكنند . اما اگر از اول زن معلوم نباشد و بايد با قرعه ، معقود عليها را معين كنند . چنانچه از اول عقد را روى زنى كه با قرعه خارج مىشود جارى كنند مثلًا زوج كارى ندارد زوجه دختر بزرگ ، دختر با سواد و . . . باشد يا خير ، هدفش اين است كه با كسى كه با قرعه خارج مىشود ازدواج كند چنين عقدى صحيح است و تشخيص آن با قرعه زدن است و قرعه واقعاً محقق عنوانى است كه عقد روى آن جارى شده است ولى در صورتى كه عقد را - مثلًا - روى دختر بزرگتر بسته‌اند لكن تشخيص دختر بزرگتر ممكن نيست و بايد او را با قرعه تعيين كرد . بناء عقلاء در صحت عقد در چنين موردى ثابت نيست . و اطلاقات هم از اين فرض منصرف است . زيرا معلوم نيست كه شارع أوسع از آنچه عقلاء آن را صحيح مىدانند امضاء كرده باشد ، بلكه يا اطلاق روشن نيست و يا روشن است كه آن اطلاقات ناظر به فرض ديگر است ، از اينرو اگر جمود به لفظ كنيم ابتداءً اطلاق از نصوص فهميده مىشود اما چون نصوص در باب معاملات غالباً امضاء معهود و متعارف است و تأسيس نيست از اينرو همانطور كه در عروه آمده است الاقوى بطلانه . و منظور صاحب جواهر نيز همين است كه اگر ما جمود به عبارت عمومات نكاح بكنيم\r\n\r\n\r\n","description":"","footnote":"\r\n( 1 ) مستمسك العروة 14 / 395 و 394 .\r\n","page_name":" 3524 ","page_number":244},
  {"content":"\r\n\r\nالاقوى الصحة و الرجوع الى القرعة لكن چون عمومات معاملات امضاء ما عليه العقلاء است و آنچه كه از بناء عقلاء متيقن و معهود است موردى است كه از ابتداء زوجه معين بوده قابل تشخيص هم باشد پس اگر حين العقد هم زوجه قابل تشخيص نباشد عمومات از اين مورد منصرف است و مقتضاى اصل عملى فساد نكاح است . و الله العالم . « * و السلام * »\r\n\r\n","description":"","footnote":"","page_name":" 3525 ","page_number":245},
  {"content":"\r\n\r\n\r\n22 / 10 / 1380 شنبه درس شمارهء ( 378 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، مسأله 18 ( فصل عقد و احكام عقد ) عروه مورد بحث قرار مىگيرد ، موضوع مسأله اين است كه اگر در عقد نكاح زوج يا زوجه با اسم و وصف يا اسم و اشاره يا وصف و اشاره تعيين شد و برخى از اين امور اشتباه از كار درآمد ، آيا عقد صحيح است يا خير ؟ و عقد براى چه كسى واقع مىشود ؟ در اين بحث ضمن بررسى كلمات شيخ طوسى و علامه حلّى به بررسى كلام مرحوم سيد مىپردازيم و در ادامه ، كلام مرحوم آقاى حكيم و مرحوم آقاى خويى رحمه الله را بررسى مىكنيم . ان شاء الله تعالى .\r\n* * * \r\nمتن عروة :\r\nمسأله 18 « لو اختلف الاسم و الوصف او احدهما مع الاشارة أخِذ بما هو المقصود و ألغى ما وقع غلطاً . مثلًا لو قال : ( زوّجتك الكبرى من بناتى فاطمه ) و تبيّن انّ اسمها خديجة ، صحّ العقد على خديجة التى هى الكبرى . و لو قال : ( زوّجتك فاطمه و هى الكبرى ) فتبين انها صغرى صح على فاطمة لانها المقصود و و صفها بانها كبرى وقع غلطاً فيلغى .\r\nو كذا لو قال : ( زوّجتك هذه و هى فاطمة ) او ( و هى كبرى ) فتبيّن ان اسمها خديجه او انها صغرى فان المقصود تزويج مشار اليها و تسميتها بفاطمة او و صفها بانها الكبرى وقع غلطاً فيلغى . »\r\n\r\n","description":"","footnote":"","page_name":" 3526 ","page_number":246},
  {"content":"\r\n\r\n\r\nتاريخچه بحث :\r\nبحثى كه مرحوم سيد در اينجا عنوان كرده‌اند سابقه زيادى دارد . اين بحث در مبسوط شيخ هم طرح شده و احتمالًا قبل از شيخ هم ، اهل سنت اين فرع را مطرح كرده‌اند .\r\n\r\nطرح بحث :\r\nاگر زوج يا زوجه با اسم و وصف يا اسم و اشاره و يا وصف و اشاره تعيين شد و معيِّنات يعنى امورى كه با آنها تعيين مىشد ، مخالف هم در آمدند ، چه‌كار بايد كرد ؟\r\nايشان مىفرمايند : آنكه مقصود او است و در ارادهء ازدواجش دخيل است و مىخواهد واقعاً با او ازدواج كند ( به آن اخذ مىشود ) واقع مىشود . و آن قسمتى كه غلط تعبير شده ، واقع نمىشود بعد مثال مىزنند . مثال اول : « زوّجتك الكبرى من بناتى فاطمه » دختر بزرگم را عقد كردم كه نامش فاطمه است . بعد معلوم شد نامش فاطمه نيست بلكه خديجه است . اينجا عقد بر روى دختر بزرگ واقع مىشود زيرا مقصود اوست و مىخواهد با او ازدواج كند خواه اسمش فاطمه باشد يا خير و آن انشاء غلط كه بر روى چيز ديگر رفته مبطل انشاء صحيح كه روى دختر كبرى رفته نيست .\r\nچون آنچه در باب نكاح معتبر است اين است كه انشاء عن قصدٍ شده باشد . و نسبت به دختر كبرى انشاء عن قصدٍ شده و فاطمه بودن در ارادهء ازدواج او دخالتى ندارد و به عنوان معرفى ذكر كرده ولى اشتباه كرده ، در اينجا آن كه غلطاً تعبير شده ملغى مىشود و آن منشأ عن قصد كه دختر كبرى است واقع مىشود .\r\nمثال دوم : گاهى اين گونه گفته مىشود : « زوّجتك فاطمه و هى الكبرى » من دخترم فاطمه را به ازدواج تو در مىآورم و او دختر بزرگ من است . آن كسى را كه ارادهء ازدواج با او را كرده فاطمه است و نكاح با او انشاء كرده ليكن چون خيال مىكند كه دختر بزرگتر است در صيغه عقد او را با وصف « هى الكبرى » معرفى مىكند و اين\r\n\r\n","description":"","footnote":"","page_name":" 3527 ","page_number":247},
  {"content":"\r\n\r\nجهت در تصميم ازدواج او دخالتى ندارد يعنى مىخواهد با فاطمه ازدواج كند خواه دختر بزرگ باشد يا خير منتهى چون فكر مىكند دختر بزرگ است با « هى الكبرى » او را معرفى مىكند و يا مىدانسته دختر بزرگ نيست و اشتباهى « هى الكبرى » به زبانش جارى شده و اين اشتباه منشأ نمىشود كه آنچه را عن قصد واقع شده ، واقع نشود و فاطمه كه دختر كوچك اوست معقوده زوج مىشود . و آن توصيف به كبرى ملغى است .\r\nمثال سوم : در اشاره هم همين گونه است . اگر گفت اين دخترم را به شما تزويج مىكنم كه اسمش فاطمه است يا دختر بزرگ من است و بعد معلوم شد مشار اليها فاطمه نيست بلكه خديجه است . يا كوچكتر است ، آن غلطى كه در تسميه يا توصيف بوده ملغى مىشود و مشار اليه اسم اشاره ، واقع خواهد بود . اين فرمايشى است كه ايشان در اينجا دارند .\r\n\r\nكلام شيخ طوسى رحمه الله در مبسوط :\r\nشيخ در مبسوط مىفرمايند : « فاذا اراد تزويج بنته لم يخل من احد امرين إما ان تكون له بنت واحدة أو اكثر فان كانت له بنت واحدة لم يخل من احد امرين اما ان تكون حاضرة أو غائبة ، فان كانت حاضرة . . . صحّ و ان كانت غائبةً فان قال زوجتك بنتى صحّ و ان قال بنتى فلانة صحّ و لو قال بنتى فاطمة و اسمها خديجة صحّ أيضاً فان بنتى صفة لازمة و لا تزول عنها و فاطمة صفة تزول عنها » . . . و ان كان له بنتان الكبيرة فاطمة و الصغيرة خديجة فقال زوجتك الكبيرة او الصغيرة او قال بنتى فاطمة أو خديجة فكل هذا يصحّ ، فان قال بنتى الكبيرة فاطمة [ خديجة 
  ] فذكر الكبيرة باسم الصغيرة صحّ نكاح الكبيرة لان الكبيرة صفة لازمة و الاسم لا يلزم » « 1 »\r\n\r\n\r\n","description":"","footnote":"\r\n( 1 ) مبسوط ، ج 4 ، ص 192 .\r\n","page_name":" 3528 ","page_number":248},
  {"content":"\r\n\r\n\r\nمستفاد از كلام شيخ طوسى رحمه الله :\r\nاگر چنين تخالفى پيدا شد بين اسم يا وصف يا شيء ديگرى كه ذكر شده بود ، صفت ثابت را اخذ مىكنيم و آن را كه غير ثابت است از آن رفع يد مىكنيم . مثلًا دختر بزرگ شخص بودن از عناوين ثابته اشخاص است اما اينكه نامش فاطمه يا خديجه و امثال اينها از عناوين عارضى و غير ثابت است . چون ممكن است تسميه‌اش عوض شود يا از اول چنين اسمى نداشته باشد . در اينجا آن كه ثابت است اخذ مىشود و غير ثابت الغاء مىشود .\r\nقريب به همين مضمون در كلام علامه در تذكره نيز آمده است .\r\n\r\nكلام علامه رحمه الله در تذكرة :\r\n« و لو قال له زوّجتك بنتى فلانة و سمّاها به غير اسمها و لا بنت له سِوى واحدة فالاقوى الصحة و هو اصح وجهى الشافعية لان البنتيّة صفة لازمه مميّزه فيتعيّن و يلغى الاسم المذكور بعده و الثانى : ( وجه دوم براى شافعيه ) لا يصح النكاح لانه ليس له بنت بذلك الاسم . و لو قال زوّجتك هذه فاطمة و اشار اليها و كان اسمها زينب فالوجهان للشافعيّه . « 1 »\r\n\r\nمستفاد از كلام علامه در تذكره :\r\nكسى كه يك دختر بيشتر ندارد و دختر خودش را فاطمه نام نهاده اما اشتباهاً خديجه مىگويد در اينجا مىفرمايد عقد بر صفت لازمه واقع مىشود و بر تسميه واقع نمىشود و علامه اين قول را تقويت مىكند كه اصحّ وجهين شافعىها هم همين است كه الغاء كنيم صفتى را كه قابل زوال است .\r\nاما اگر بين اشاره و تسميه اختلاف شد در اينجا شافعىها ترجيح ندادند و وجهان ذكر كردند و علامه هم ترجيح نداده . كانه مشار اليه بودن صفت ثابته نيست\r\n\r\n\r\n","description":"","footnote":"\r\n( 1 ) تذكرة الفقهاء ، ج 2 ، ص 584 .\r\n","page_name":" 3529 ","page_number":249},
  {"content":"\r\n\r\nزيرا از آنجا برود جاى ديگر ، صفت مشار اليه بودن را از دست مىدهد . تسميه به فاطمه يا اسم ديگر هم كه صفت غير ثابت است .\r\nخلاصه اينجا به مشكل افتاده‌اند و ترجيحى براى يكى از اينها داده نشده و شافعى ، ترجيح نداده‌اند و گويا علامه هم با آنها موافق است .\r\n\r\nادامه كلام علامه رحمه الله :\r\n« و لو قال بعتك دارى هذه و حدّدها و غلط فى حدودها صح البيع . »\r\nبخلاف ما لو قال الدار التى فى محلة كذا و حدّدها و غلط ، لان التعويل هنا على الاشارة و لو قال بعتك دارى و لم يقل هذه و حدّدها و غلط ليس له دارٌ سواها صحّ كما لو قال زوّجتك بنتى فلانة و ذكر غير اسمها .\r\n\r\nمستفاد از كلام علامه :\r\nايشان سه فرع را مطرح مىكنند :\r\nفرع اول : اگر بگويد اين خانه‌ام كه دويست متر است فروختم بعداً معلوم شود صد و نود متر است اين عقد صحيح است . تعويلًا على الاشارة .\r\nفرع دوم : اگر بگويد خانه‌اى كه در فلان محله است و دويست متر است فروختم ، چنانچه معلوم شود يكصد و نود متر بوده بيع باطل است چون اشاره‌اى در كار نيست .\r\nفرع سوم : بدون اشاره بگويد خانه‌ام را كه دويست متر است فروختم چنانچه فقط يك خانه داشته باشد بيع صحيح است هر چند معلوم شود يكصد و نود متر بوده است چون عنوان « دارى » مبيع را معين مىكند همچنان كه اگر بگويد « زوجتك بنتى فاطمة » و فقط يك دختر داشته باشد كه اسمش خديجه باشد ، عقد روى خديجه واقع مىشود .\r\n\r\n","description":"","footnote":"","page_name":" 3530 ","page_number":250},
  {"content":"\r\n\r\n\r\nاشكال استاد مد ظلّه بر كلام شيخ و علامه :\r\nاما اينكه در مبسوط و تذكره و در كلمات قبلىها و سنىهاست كه : هر عنوان ثابت باشد به آن اخذ مىشود و عنوان غير ثابت مثل تسميه و امثال آن ملغا مىشود ، محل اشكال است .\r\nچه ملازمه‌اى است كه اشتباه حتماً در تسميه و عنوانهاى غير ثابت است و در عنوانهاى ثابت اشتباه نيست . چه بسا اشتباه در همين صفات ثابته باشد مخصوصاً اگر عاقد غير از پدر و امثال او باشد كه مثلًا نداند كوچك و بزرگ كدام از آنهاست و در همين‌ها هم اشتباه پيش مىآيد و هيچ‌كدام از عناوين ثابته بر غير ثابته ترجيح و اولويتى ندارند و اين گونه نيست كه بگوييم در اوصاف ثابته اشتباه خيلى كم اتفاق مىافتد و يا حكم نادر دارد و بايد اين اشتباه نادر الغاء شود اما در اوصاف غير ثابت اشتباه بسيار زياد پيش مىآيد .\r\nنتيجهء بحث : حكم و كبراى كلى كه بايد مقصود را اخذ كرد و غير مقصود را كنار گذاشت مطلب صحيحى است اما از جهت صغرى ثابت و غير ثابت بودن دليل نيست بلكه بايد با قرائن مشخص شود كه كداميك مراد بوده و اگر ثابت نشد بايد سراغ قرعه رفت ، مثل ساير موارد .\r\n\r\nاشكال استاد مد ظلّه بر كلام مرحوم سيد رحمه الله :\r\nمناقشه‌اى بر كلام مرحوم سيد هست كه بعضى محشين هم همين ايراد را كرده‌اند و آن اين كه : گويا مرحوم سيد ميزان در مقصود نبودن را تأخير در ذكر مىدانند يعنى هر كدام اول ذكر شد ، آن مقصود است و آنكه مؤخر ذكر شد ، مقصود نبوده ، الغاء مىشود .\r\nدرحالىكه اين مسأله به هيچ وجه كليت ندارد كه هر كدام مقدم ذكر شد هو المقصود و مؤخر باطل است . به عبارت ديگر اصل كبرى مسأله را ما قبول داريم كه\r\n\r\n","description":"","footnote":"","page_name":" 3531 ","page_number":251},
  {"content":"\r\n\r\nآنكه مقصود است عقد بر او واقع مىشود و آنكه به عنوان معرفى مقصود ذكر شده چنانچه اشتباه و غلط بود ضرر به انشاء ما « وقع عن قصد » نمىزند . اين كبراى صحيحى است اما از جهت صغرى بگوييم هر كدام مقدم ذكر شد هو المقصود و مؤخر ليس هو المقصود پس چنانچه اشتباه باشد ضررى به عقد نمىزند ، چنين دليلى نداريم .\r\nبعلاوه وقتى علم اجمالى داريم كه خطايى در كلام صورت گرفته ، يا صدر كلام اشتباهى است يا ذيل ، مثلًا كسى كه دختر بزرگى به نام خديجه و كوچكى به نام زينب دارد چنانچه بگويد دختر كوچكم خديجه را تزويج كردم در چنين مواردى چنين بناء عقلايى در كار نيست كه بگوييم مىخواسته دختر كوچكش را شوهر دهد و اسم او را اشتباه گفته است ، و اصل عدم خطا را در صدر كلام جارى كنيم و بگوييم ذيل كلام خطا است . البته گاهى قراينى همراه عقد است كه مراد ازدواج دختر كوچك است مثلًا شرايط دختر بزرگ اصلًا با ازدواج با اين مرد تطبيق نمىكند و مرد عاقلى با چنين شرائطى حاضر نيست اين دختر را بگيرد ، در اينجا معلوم است كه در اسم بردن اشتباه شده است ، لكن اگر قرينه‌اى نباشد مثلًا كسى را وكيل كرده‌اند كه عقد بخواند ، عاقد گفته دختر بزرگ اين آقا به نام فاطمه را تزويج كردم ، چنين بناى عقلايى نيست كه بگوييم آن عنوانى كه اول ذكر شده مقصود اصلى بوده و در آن خطايى رخ نداده و عنوانى كه مؤخراً ذكر شده به عنوان معرفى مقصود اصلى آمده و در اين معرفى خطا صورت گرفته است .\r\nخلاصه ، اين تقديم دليل بر صحت نيست و سيد اين را اصل مسلم گرفته است و تعجب است كه غير از يكى از محشين كسى اشكال نكرده با اينكه تقريباً روشن است كه مقصود بودن و اطاله عدم خطا اول و آخر ندارد تا بگوييم يكى بر ديگرى ترجيح دارد .\r\n\r\n","description":"","footnote":"","page_name":" 3532 ","page_number":252},
  {"content":"\r\n\r\n\r\nكلام آيت الله حكيم قدس سرّه :\r\nمرحوم آقاى حكيم رحمه الله در ذيل كلام سيد بعد از نقل عبارت تذكره : « لو قال : زوجتك هذه فاطمة و اشار اليها و كان اسمها زينب ، فالوجهان للشافعية » در بيان وجه اشكال شافعيه و ظاهراً موافقت علامه با شافعيه در مشكل بودن مسأله مىفرمايند :\r\n« و منشأ للاشكال هو ان القيد أخذ على نحو تعدد المطلوب أو وحدته فعلى الاول يصح و على الثانى يبطل »\r\n\r\nنقد استاد مد ظلّه بر آيت الله حكيم رحمه الله :\r\nبحث ايشان ارتباطى به كلام تذكره و كلام سيد ندارد و چون كلام اينها در جايى است كه دو عنوان در صيغه نكاح آورده شده و يكى از آن‌ها اشتباه بوده است و بحث وحدت و تعدد مطلوب مربوط به دو عنوانى است كه هر دو به نحو صحيح در صيغه نكاح آورده شده منتهى بحث در اين است كه يكى از عنوان مقيداً به عنوان ديگر متعلق نكاح قرار گرفته است يا به نحو تعدد مطلوب است و يكى از دو عنوان مطلقاً متعلق نكاح است البته عنوان ديگر هم مورد توجه متعاقدين بوده است ولى اگر از اشتباه هم بود عنوان ديگر متعلق انشاء نكاح است .\r\nاگر بحث وحدت و تعدد مطلوب مطرح باشد چنانچه عقد از عقودى بود كه جعل خيار در آن مشروع بود در صورت تعدد مطلوب عقد صحيح بوده حق خيار فسخ ثابت مىشد در حالى كه اگر كلام سيد را در باب بيع فرض كنيم ديگر خيارى ثابت نمىشود مثلًا كسى براى كارهاى دفترى منشى مىخواسته ، رفته عبدى را خريده و گفته « اشتريت هذا العبد الكاتب اليمانى » در صورتى كه مقصود او خريدن « عبد كاتب » بوده و يمانى بودن فقط به عنوان معرفى آن عبد صورت گرفته ، اگر اين عبد مصرى بود عقد صحيح و لازم است و خيار فسخ هم ندارد ، بلى اگر هر دو جهت مورد نظر مشترى بود چنانچه نظر مشترى به نحو وحدت مطلوب باشد عقد باطل مىشود و اگر به نحو تعدد مطلوب باشد خيار فسخ ثابت مىگردد .\r\n\r\n","description":"","footnote":"","page_name":" 3533 ","page_number":253},
  {"content":"\r\n\r\nالبته همين بحث مرحوم آقاى حكيم را مناسب بود مرحوم سيد در اينجا مطرح كنند و آن اين كه اگر گفته شود « زوجتك هذه و هى الكبرى »\r\nو هر دو جهت مورد نظر زوج و ولى زوجه باشد ، چنانچه يكى از دو جهت اشتباه بود و معلوم شود كه اين دختر ، دختر بزرگ نيست . صحت عقد در اين مورد مبتنى بر مسأله وحدت و تعدد مطلوب است . اگر رضايت متعاقدين به عقد با اين شخص مشروط و مقيّد بر آن است كه دختر بزرگ باشد عقد باطل است و اگر مقيّد به اين وصف نبود عقد صحيح مىباشد و اين كه اين دو جهت ذاتى شخص و از اوصاف ثابته باشد يا عرضى ، تفاوتى نمىكند .\r\nهذا بحسب مقام الثبوت اما از نظر اثباتى ، ظاهر كلام وحدت مطلوب است يا تعدد مطلوب مسأله ديگرى است كه در كلام مرحوم آقاى حكيم رحمه الله مطرح شده است . ايشان مىفرمايند از نظر ارتكاز عرفى به نحو تعدد مطلوب فهميده مىشود .\r\nپس اگر اين شخص دختر بزرگ هم نبود عقد صحيح است و اگر خيار فسخ در عقد نكاح مشروع بود حق فسخ هم مىآورد و لذا در عقد بيع اگر بايع بگويد بعتك هذا العبد الكاتب چنانچه معلوم شود كه كتابت نمىداند ، چون ارتكاز عرفى به تعدد مطلوب است عقد صحيح بوده فقط مشترى حق خيار فسخ دارد .\r\nنقد استاد مد ظلّه بر كلام مرحوم آقاى حكيم رحمه الله :\r\nدو ادعا ايشان دارند كه هر دو محل تأمل است .\r\nاول اينكه : ارتكاز عرفى بر اين است كه از باب تعدد مطلوب است . آيا هميشه همين طور است ؟\r\nدوم : بر فرض كه از باب تعدد مطلوب شد آيا نتيجه‌اش همان است كه ايشان مىفرمايند ؟\r\nيعنى حق فسخ ثابت باشد .\r\n\r\n","description":"","footnote":"","page_name":" 3534 ","page_number":254},
  {"content":"\r\n\r\nاما قسمت اول : اينكه در موارد اوصاف ايشان مىفرمايند تعدد مطلوب است ؛ فرض كنيد يك كسى منشى مىخواهد ، كارى به عبد و امثال آن ندارد ، مىخواهد شخصى منشى تجارت خانه او باشد ، از يك نفر ، عبدى را به عنوان كاتب مىخرد آيا در اين معامله ارتكاز عرفى بر اين است كه اين معامله واقع مىشود و لو عبد ، فاقد كتابت باشد ؟ چون رضايت مطلقه دارند فقط خيار دارد ؟ يا اينكه در اين موارد اصلًا چنين عبدى را نمىخواهد چون مشكل او را حل نمىكند چون هدف او داشتن صفت كتابت در عبد بود . اينجا بلا اشكال از باب وحدت مطلوب است ، پس اين چه ارتكازى است كه اگر از قبيل اوصاف يك چيزى شد به نحو قيد مطلوب نباشد بلكه التزام فى التزام آخر باشد يعنى دو شىء باشد ، يك التزام مطلق و مطلوبيت مطلقه كه اگر فاقد قيد ديگر بود حاضر به پذيرفتن آن است ، اين شىء اين مطلوبيت مطلقه دارد و يك مطلوب على حده ديگر كه عبارت از اوصاف است .\r\nچنين ارتكاز كلّى نيست و اگر به فرض تعدد مطلوب هم باشد ، اما اين كه كدام يك از اين دو مطلوب اصيل است و ديگرى مطلوب تبعى و فرعى ، ضابطه كلى در كار نيست و تقدم در ذكر يا ذاتى بودن ، دليل اصيل بودن نيست .\r\nاشكال دوم : سلمنا پذيرفتيم در اين موارد ارتكازاً التزام فى الالتزام و تعدد مطلوب است . به چه دليل مطلوب دوم كه مظروف است و التزام دوم است اگر تحقق پيدا نكرد حق فسخ التزام اول ( كه مطلوب اول باشد و ظرف براى دومى ) را دارد ؟\r\nمثلًا اگر كسى دو تا عقد مستقل انجام داد اما عقد دوم مبنى بر عقد اول است يعنى التزامى است مبنى بر التزام اول و شرطى هم در كار نيست يعنى چون عقد اول را انجام داده ، عقد ديگرى هم انجام مىدهد . حالا اگر كسى در آن عقد دوم تخلف كرد و ترتيب اثر نداد چه دليلى داريم كه طرف مقابل حق فسخ پيدا كند در التزام اول و بتواند آن را به هم بزند ؟ و ايشان وجه اين مطلب را ذكر نمىكنند .\r\n\r\n","description":"","footnote":"","page_name":" 3535 ","page_number":255},
  {"content":"\r\n\r\n\r\nكلام آيت الله خويى رحمه الله و مناقشه در آن :\r\nمرحوم آقاى خويى مطلبى دارند در اشباه و نظائر كه ادعاى فحص است . ايشان مىفرمايند : هر وقت اين گونه تعبيرات شد معنايش اين است كه من ملتزم هستم به اصل حدوث عقد ، اما تا وقتى ملتزم به بقاء عقد هستم كه آن خصوصيتى كه تو گفتى موجود باشد اما نسبت به اصل حدوث عقد هيچ قيد و شرطى در كار نيست يعنى مىگويد من حاضرم اين عبد را مالك شوم چه كتابت داشته باشد چه نداشته باشد اما بقاء بر اين التزام را يعنى خودم را مالك بدانم و طرف را هم مالك پولى كه مىدهم بدانم و حق فسخ نداشته باشم در صورتى است كه كتابت هم داشته باشد و اگر فاقد كتابت شد من حق فسخ داشته باشم به عبارت ديگر مىگويد بالارتكاز خيار فسخ جعل شده است .\r\n\r\nنقد و نظر استاد مد ظله :\r\nاز كجاى اين جملات اين ارتكاز استفاده مىشود كه من حاضرم مالك شوم اما حق فسخ داشته باشم از اين تعبيرات چنين چيزى استفاده نمىشود .\r\nبه نظر مىرسد در اين موارد ، حكم فضولى پيدا مىكند كه اگر بعداً رضايت داد و امضاء كرد مىشود ملك خودش ، البته فضولى به شكل نقل . و اين در حقيقت عقد جديد است . و الله العالم . « * و السلام * »\r\n\r\n","description":"","footnote":"","page_name":" 3536 ","page_number":256},
  {"content":"\r\n\r\n\r\n23 / 10 / 1380 يكشنبه درس شمارهء ( 379 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، مسأله 19 را بررسى مىكنيم . ابتدا به مسأله اختلاف زوج و زوجه در اصل تعيين هر يك از زوجين پرداخته با نقل دو اشكال به فتواى مرحوم سيد مبنى بر تقديم قول مدعى صحت ، و بيان اينكه اجراى اصالة الصحة براى ترتيب آثار جامع عقد بىاشكال است ، احتمال مىدهيم كه نظر سيد رحمه الله هم از تقديم قول مدعى صحت براى ترتيب ، فقط همين آثار باشد ، آنگاه به مسألهء اختلاف زوجين در آن كسى كه تعيين شده مىپردازيم و آن را از باب تداعى دانسته حكم به تحالف مىكنيم و در پايان به موردى كه بنا به صحيحهء ابو عبيدهء حذاء از آن استثناء شده پرداخته و ادعاى اعراض مشهور از روايت را نادرست خواهيم دانست .\r\n* * * \r\nالف ) اختلاف زوج و زوجه در اصل تعيين :\r\n\r\n1 ) طرح مسأله :\r\nمتن عروه : مسأله 19 - اذا تنازع الزوج و الزوجة فى التعيين و عدمه حتى يكون العقد صحيحاً او باطلًا فالقول قول مدعى الصحة كما فى سائر الشروط اذا اختلفا فيها و كما فى سائر العقود .\r\nمرحوم سيد مىفرمايند هرگاه زن و مرد ( در اينكه عقد همراه با تعيين زوج و زوجه بوده تا صحيح باشد يا تعيينى صورت نگرفته و قهراً باطل محسوب مىشود ) اختلاف كنند قول كسى كه مىگويد شرط تعيين ، محقق ، و عقد صحيح مىباشد مقدم است . همچنانكه در اختلاف متعاقدين در وجود ديگر شرايط صحت و نيز در ساير عقود همين حكم ( تقديم قول مدعى صحت ) جارى است . البته در اينجا فرض بر اين است كه تعيين از شرايط صحت عقد است .\r\n\r\n","description":"","footnote":"","page_name":" 3537 ","page_number":257},
  {"content":"\r\n\r\n\r\n2 ) مناقشهء مرحوم آقاى خويى و آقاى حكيم :\r\nمرحوم آقاى خويى مىفرمايند : شرطيت تعيين زوج و زوجه ( در قبال عدم تعيين آن دو يعنى به نحو كلى يا مردد و يا مهمل ) از مقوّمات عقد و تحقق موضوع عقد است نه حصول شرايط عقد و يا فقد موانع آن و اصالة الصحة ( تنها مستند در اين مسأله ) كه مبتنى بر بناء عقلاء است در مورد شك در شرايط و فقد موانع جارى است نه در شك در اصل موضوع و اركان عقد . مثلًا اگر شك كند كه بايع ، خمر فروخته يا سركه نمىتواند با اصالة الصحه اثبات اينكه سركه فروخته كند . لذا با عدم جريان اصالة الصحه و جريان اصالة الفساد در عقود ، قول منكر صحت مقدم مىشود . مرحوم آقاى حكيم هم به همين تقريب در شمول اصالة الصحه نسبت به شك در اصل موضوع عقد تأمل دارند .\r\n\r\n3 ) اشكال ديگر به فتواى سيد رحمه الله :\r\nبر فرض كه اصالة الصحه را در مورد شك در اركان عقد و تحقق موضوع آن نيز جارى و عقد مورد بحث را صحيح بدانيم لكن همان گونه كه شيخ در بحث اصالة الصحه فرموده ، چون مثبتات اصول حجت نيست و لوازم عقلى يا عادى آنها مترتب نمىشود لذا نمىتوان مثلًا حكم به زوجيت فاطمه و لزوم تمكين او نمود . همانطور كه اگر كسى ببيند كلامى از دهان زيد خارج شد و نداند آيا او فحش داده و مرتكب فسق شده و يا سلام كرده ، هر چند اصالة الصحة اقتضا مىكند كه او مثلًا از عدالت خارج نگشته ولى اينكه او سلام كرده و نتيجتاً واجب باشد كه جواب سلام او را بدهند را اثبات نمىكند .\r\n\r\n4 ) فرمايش استاد - مد ظلّه - و بيان مراد سيد رحمه الله :\r\nبعضى از احكام نكاح از آثار زوجيت زن و مرد معين است مانند وجوب نفقه بر مرد و وجوب تمكين بر زن . براى ترتيب اين گونه احكام بايد زوج و زوجه در عقد معين شده باشند . ولى برخى احكام ديگر از آثار جامع و اصل وقوع عقد است نه\r\n\r\n","description":"","footnote":"","page_name":" 3538 ","page_number":258},
  {"content":"\r\n\r\nآثار عقد واقع‌شدهء بر زوج و زوجهء معيّن ، مانند عدم جواز نكاح خامسه و يا جمع بين الاختين ، در اين دسته از احكام نيازى به تعيين زوجين نيست بلكه اگر عقد بر جامع و كلى بين چند نفر هم واقع شده باشد براى ترتيب عدم جواز ازدواج با خامسه يا با اخت آن چند نفر كافى است . اشتراط تعيين هم كه قبلًا بحث آن را كرديم براى ترتيب احكام زوجيت خصوص زن و مرد مىباشد نه احكام جامع عقد .\r\nبا توجه به اين مطلب ، اگر شك در تعيين و عدم آن داشتيم همانطور كه در ابتداى بحث گفتيم براى ترتيب آثار زوجيت خصوص زن و مرد نمىتوان به اصالة الصحه تمسك كرد چون از باب شك در اركان عقد است و بر فرض جارى شدن ، اثبات زوج بودن مثلًا زيد يا زوجه بودن فاطمه را به دليل مثبت بودن نمىكند . بلكه اگر شك در ديگر شرايط هم داشتيم باز اشكال مثبت بودن براى ترتيب اثر دادن در جايى كه موضوع آن خصوص زوج يا زوجه است وجود دارد و اصالة الصحه مفيد نيست . مثلًا اگر كسى نذر كند در صورت تكلم زيد به زبان عربى صدقه بدهد و نداند آيا او عقد را به زبان عربى اجرا كرده يا نه ( بنابر اعتبار عربيت ) نمىتوان با اصالة الصحه حكم به اينكه به زبان عربى تكلم كرده نمود و موضوع نذر را با آن اثبات كرد .\r\nولى آيا نمىتوان با اصالة الصحه اصل وقوع عقد را و لو بر جامع اثبات و آثار اين جامع ( همچون بطلان نكاح خامسه يا ازدواج با خواهر آن چند زن مردّد ) را بر آن بار نمود ؟ به نظر ما در جايى كه مسلماً عقد و انشايى همراه با قصد واقع شده ، بناى عقلا حتى اگر بعضى از مقدمات آن مشكوك باشد بر اين است كه اصالة الصحه صحت كلى عقد را ثابت مىكند . لذا اگر در صحت معامله‌اى به خاطر اينكه نمىدانيم آيا خمر فروخته يا سركه شك داشتيم ، البته نمىتوان صحت آن را با اصالة الصحه ثابت كرد ولى اگر كسى كه معاملات كثيره‌اى انجام داده و اموالى به دست آورده ، ندانيم آيا آنها را از طريق خريدوفروش خمر به دست آورده يا سركه ، و شك در حليت اموال او كنيم بناى عقد بر اجراء اصالة الصحه به معناى حليت اصل اموال او جود دارد هر چند خصوص سركه بودن مبيع و احكام آن همچون طهارت آن مايع را ثابت نمىكند . خلاصه اينكه اجراى اصالة الصحه براى ترتيب آثار كلى عقد بىاشكال\r\n\r\n","description":"","footnote":"","page_name":" 3539 ","page_number":259},
  {"content":"\r\n\r\nاست و ترتيب احكام جامع همچون بطلان نكاح خامسه يا خواهر زن صحيح است . هر چند آثار خصوص زوجيت زيد و فاطمه را نمىتوان با آن اثبات كرد .\r\nو شايد مراد سيد رحمه الله هم كه فرموده : قول مدعى صحت مقدم است . براى اجراى احكام جامع عقد باشد نه خصوص زوجيت زيد و فاطمه ، زيرا بعيد است ايشان در جايى كه شك كنيم عقد بر خصوص زن معينى واقع شده يا بر چند نفر به نحو كلى ، بگويند : آن عقد صحيح است و آن زن بايد احكام زوجيت را بر خود مترتب كند .\r\n\r\nب ) اختلاف زوج و زوجه در معيَّن :\r\nمتن عروه : . . . و ان اتفقا الزوج و ولى الزوجة على انهما عيّنا معيناً و تنازعا فيه انها فاطمة او خديجة فمع عدم البينة المرجع التحالف كما فى سائر العقود .\r\nاگر طرفين معترفند كه در عقد تعيين صورت گرفته است ولى در معيَّن اختلاف داشته ، زوج مىگويد عقد بر فاطمه واقع شده و ولى زوجه مىگويد بر خديجه ، در اينجا چون هر كدام از آنها مدعى فرد مورد نظر خود و منكر فرد ديگر است ( هم مدعى است و هم منكر ) باب تداعى مىشود و بايد اگر بينه‌اى نداشتند يا هر دو بينه آوردند ، تحالف كنند . پس اگر يكى از آنها از قسم خوردن نكول كرد حق با ديگرى است و اگر هر دو قسم خوردند يا هر دو نكول كردند ، هر دو دعوى تساقط مىكند و قول مشهور بسيار قوى بر اين است كه چنين عقدى منفسخ مىشود . كه البته تحقيق اين مسأله كه آيا پس از تساقط هر دو دعوى چه حكمى مترتب مىشود نياز به بحث طولانى دارد و چون مربوط به باب قضا و شهادات است ، ما فعلًا وارد آن نمىشويم .\r\n\r\nج : اختلاف زوج و ولى زوجه در معيَّن ، هرگاه آن دو تنها در نيتشان تعيين كرده باشند .\r\nمتن عروه : . . . نعم هنا صورة واحدة اختلفوا فيها و هى ما اذا كان لرجل عدة بنات فزوّج\r\n\r\n","description":"","footnote":"","page_name":" 3540 ","page_number":260},
  {"content":"\r\n\r\nواحدة و لم يسمها عند العقد و لا عيّنها به غير الاسم لكنه قصدها معينة و اختلفا فيها فالمشهور على الرجوع الى التحالف الذي هو مقتضى قاعدة الدعاوى و ذهب جماعة الى التفصيل بين ما لو كان الزوج رآهنّ جميعاً فالقول قول الاب و ما لم يرهن فالنكاح باطل و مستند هم صحيحة ابى عبيدة الحذاء و هى و ان كانت صحيحة الا ان اعراض المشهور عنها مضافاً الى مخالفتها للقواعد مع امكان حملها على بعض المحامل يمنع عن العمل بها فقول المشهور لا يخلو عن قوة و مع ذلك الاحوط مراعاة الاحتياط و كيف كان لا يتعدى عن موردها .\r\nمرحوم سيد مىفرمايند از موردى كه زوج و ولى زوجه در معين اختلاف داشته و حكم آن تحالف بود يك مورد استثنا شده و آن در جايى است كه پدرى كه داراى چند دختر است يكى از آنها را بدون اينكه توصيف كند يا نام ببرد تنها در نيت خود تعيين كرده و او را به ازدواج آن مرد درآورد ، آنگاه با زوج اختلاف كنند كه مقصود مثلًا فاطمه بوده و او بگويد قصد من خديجه بوده است ، در اين مورد نيز مشهور بنا به قاعدهء باب دعاوى كه در فرع قبل ذكر كرديم قائل به تحالف شده‌اند لكن جماعتى به استناد صحيحهء ابى عبيده حذاء بين موردى كه زوج آن دختران را رؤيت كرده و موردى كه بدون رؤيت آنها اقدام نموده ، تفصيل قائل شده ، در صورت اول قول پدر را مقدم و در صورت دوم عقد را باطل مىدانند . البته در موردى كه قول پدر مقدم است ، پدر وظيفه دارد همان دخترى را كه واقعاً تعيين و قصد كرده بوده است در اختيار زوج قرار دهد و هر چند از نظر حكم ظاهرى ، قول او مقدم است و هر چه ادعا كند پذيرفته مىشود ، ولى از نظر واقعى و بينه و بين الله ، ميزان ادعايش نيست و وظيفه‌اش آن است كه بر طبق نيّتى كه داشته است عمل كند . سپس مىفرمايند :\r\nقول اول ( تحالف ) به دليل اعراض مشهور از اين صحيحه همچنين مخالفت آن با قواعد مسلّم و امكان حمل آن به معانى ديگر ، خالى از قوت نيست . ولى در عين حال مراعات احتياط احوط است و در هر حال از مورد روايت به موارد ديگر نمىتوان تعدى نمود .\r\n\r\n","description":"","footnote":"","page_name":" 3541 ","page_number":261},
  {"content":"\r\n\r\n\r\n1 ) توضيحى دربارهء عبارت سيد رحمه الله :\r\nجملهء « مع امكان حملها على بعض المحامل » را به دو صورت مىتوان معنا كرد : اول اينكه اين جمله متمم جملهء قبل باشد بدين معنا كه هرگاه ظاهر مفاد صحيحه‌اى بر خلاف قواعد بود و امكان حمل آن به معناى غير ظاهريش وجود داشت در اين فرض چنين روايتى مانند روايات مجمله نمىتوان به آن عمل كرد . به نظر ما اگر اين وجه مراد سيد باشد مبناى آن قابل دفاع است زيرا اگر روايتى را بتوان براى آن توجيهى كرد كه عرف آن را پسنديده و از آن ابايى نداشته باشد لازم است بر قواعد تحفظ نموده و روايت مخالف را توجيه كرد چون وجهى ندارد كه از قواعد مسلّم به دليل روايتى كه ذو وجوه است صرف نظر كنيم .\r\nدوم اينكه ، هر كدام از مخالفت با قواعد و امكان حمل به معانى ديگر در كلام مرحوم سيد جداگانه وجهى براى وهن در عمل به روايت باشد . ولى اين وجه با مبانى كسانى كه حجيت خبر واحد را تمام مىدانند سازگار نيست زيرا هر چند برخى در تخصيص آيات قرآن با خبر واحد مناقشه و ان قلت دارند لكن تمام قائلين به حجيت خبر واحد ، تخصيص قواعد را با آن بىاشكال مىدانند و در اين صورت نمىتواند مخالفت روايت با قواعد به تنهايى موجب وهن در عمل به آن گردد مگر اينكه بگوييم مراد سيد اين است كه هر چند قواعد فقهى مانند قاعدهء رياضى نيست كه تخصيص آن محال باشد لكن بعضى از قواعد به گونه‌اى است كه انسان به حسب ارتكازات عرف و متشرعه و عدم وجود هيچ گونه مشابهى در تخصيص آن ، به عموميت آن اطمينان نوعى پيدا مىكند به طورى كه باعث وهن در حجيت خبر واحدِ مخالف با آن شده و نمىتوان قاعده را با آن تخصيص زد . لذا به گمانم برخى همچون صاحب درر در دوران امر بين تخصيص عام و تحفظ بر هيئت آن و بين رفع يد از هيئت عام و تحفظ بر عموميت آن ، به تقديم تحفظ بر عموميت عام متمايل گشته‌اند مثلًا اگر بگويد اكرم العلما و لا يجب اكرام زيد العالم در اينجا اگر از ظهور عام در وجوب ، رفع يد كنيم و آن را حمل بر استجاب كرده و بر عموميت آن تحفظ كنيم بهتر از تحفظ بر هيئت وجوبى و تخصيص آن است . شيخ انصارى هم مىفرمايد اگر\r\n\r\n","description":"","footnote":"","page_name":" 3542 ","page_number":262},
  {"content":"\r\n\r\nحكومتى در كار نباشد بايد اقوائيت را در نظر گرفت و در هر حال اين آقايان حكم به تخصيص عام يا قاعده نمىكنند . در عين حال اگر جملهء « مع امكان حملها . . . » را متمم جملهء قبلى بدانيم بهتر است .\r\n\r\n2 - متن روايت :\r\nمحمد بن يعقوب الكلينى باسناده عن ابى عبيدة قال : سألت ابا جعفر عليه السلام عن رجل كن له ثلاث بنات ابكار فزوّج إحداهن رجلًا و لم يسمّ التى زوّج للزوج و لا للشهود و قد كان الزوج فرض لها صداقها فلما بلغ ادخالها على الزوج بلغ الزوج انها الكبرى من الثلاثة فقال الزوج لابيها : انما تزوجت منك الصغيرة من بناتك قال : فقال ابو جعفر عليه السلام : ان كان الزوج رآهنّ كلّهن و لم يسمّ له واحدة منهن فالقول فى ذلك قول الاب و على الاب فيما بينه و بين الله ان يدفع الى الزوج الجارية التى كان نوى ان يزوجها اياه عند عقدة النكاح و ان كان الزوج لم يرهنّ كلّهن و لم يسمّ له واحدة منهنّ عند عقدة النكاح فالنكاح باطل . « 1 »\r\nمورد روايت جايى است كه مهريه تعيين شده باشد لذا اگر روايت را بر خلاف قواعد و در عين حال عمل به آن را لازم بدانيم نمىتوان از اين مورد تعدى نمود .\r\nهمچنين ظاهر روايت اين است كه پس از تسليم آن دخترى كه پدر نيت كرده بود آن زن و لو اينكه زوج مدعى است ديگرى را نيت كرده است ، بر او حلال و داراى صحت واقعيه مىشود .\r\n\r\n3 - اقوال فقها در مسأله\r\nمرحوم سيد مىفرمايند مشهور در اين مسأله قائل به تحالف شده‌اند ولى مرحوم آقاى خويى ايراد گرفته و مطلب صحيحى را فرموده مىگويند : موردى كه مشهور قائل به تحالف شده‌اند همان فرع قبل است كه اختلاف در اين است كه آيا آن كسى كه در عقد تعيين شد فاطمه بود يا خديجه و اما در اين فرع كه كسى را در عقد تعيين نكرده‌اند و تنها در نيت هر يك از زوج و ولى زوجه شخصى غير از آن كسى كه در\r\n\r\n\r\n","description":"","footnote":"\r\n( 1 ) وسائل ، كتاب النكاح ، ابواب عقد النكاح و اولياء العقد ، باب 15 ، ح 1 .\r\n","page_name":" 3543 ","page_number":263},
  {"content":"\r\n\r\nنيت ديگرى است آمده ، احدى قائل به تحالف نشده و وجهى نيز براى تحالف ندارد زيرا در جايى حكم به تحالف مىشود كه طرفين هم مدعى و هم منكر باشند اما در اين فرع كه هر كدام از آنها فقط مدعى شخص خاصى در نيت خود است و منكر شخص مورد ادعاى طرف مقابل نيست ، از نظر قواعد جاى تحالف نيست و احدى نيز در اين فرع قائل به آن نشده است همه يا به روايت عمل كرده قائل به تفصيل شده‌اند و يا از روايت اعراض كرده و آن عقد را بدون تحالف باطل دانسته‌اند .\r\n\r\n4 ) اعراض مشهور از روايت :\r\nمرحوم سيد مىفرمايند مشهور از اين روايت اعراض كرده‌اند در حالى كه هيچ كس پيش از محقق كركى غير از ابن ادريس كه اساساً خبر واحد را حجت نمىداند و ابن متوج بحرانى معاصر شهيد اول بنا به نقل صاحب حدائق از شاگرد او ابن فهد احسايى ، كس ديگرى از اين روايت اعراض ننموده است . مرحوم كلينى آن را در يك باب نادر آورده و آوردن روايتى در يك باب نادر كه تحت ضوابط كليه قرار نمىگيرد دليل بر اعتماد او به آن است شيخ صدوق نيز آن را نقل كرده است ، شيخ طوسى در نهايه ، ابن براج در مهذب ، و قطب الدين كيدرى در اصباح به آن فتوى داده‌اند ، محقق در شرايع و نافع به آن اخذ كرده و فرموده كه مفاد آن مطابق با قواعد است شاگرد او فاضل آبى نيز عمل كرده و با ابن ادريس با تندى برخورد كرده است .\r\nعلامه در قواعد و تحرير و تذكره و تبصره و ارشاد و تلخيص و مختلف به آن اخذ نموده است همچنين شهيد اول در لمعه ، فاضل مقداد در تنقيح به آن عمل كرده‌اند .\r\nتنها محقق كركى آن را رد كرده و شهيد ثانى و عده‌اى ديگر از متأخرين نيز از او تبعيت كرده‌اند . بنابراين با وجود عمل نمودن بزرگانى از فقهاء كه نام آنها را برديم اعراض اصحاب خصوصاً قدماى آنان از آن ثابت نيست .\r\nادامهء بررسى مسأله در جلسات آينده . ان شاء الله « * و السلام * »\r\n\r\n","description":"","footnote":"","page_name":" 3544 ","page_number":264},
  {"content":"\r\n\r\n\r\n24 / 10 / 1380 دوشنبه درس شمارهء ( 380 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nبحث در مسأله ( 19 ) احكام عقد عروه بود . در اين جلسه نخست توجيه ديگرى را براى تصحيح فتواى مرحوم سيد در مورد اجراء اصالة الصحه در فرع اول مسأله يعنى تنازع بين زوج و زوجه در تعيين ، مطرح مىكنيم ، آنگاه فرع دوم مسأله يعنى تنازع در زوج يا زوجهء معين شده را مطرح كرده و كلام مرحوم سيد دربارهء اعراض مشهور از صحيحهء ابى عبيدهء حذّاء را نادرست شمرده و مورد روايت و كلمات علماء را بر خلاف نظر مرحوم آقاى خويى تكاذب طرفين خواهيم دانست . ان شاء الله تعالى .\r\n* * * \r\nالف ) توجيهى ديگر براى جريان اصالة الصحة در مسأله تنازع بين زوج و زوجه در تعيين :\r\nبراى تصحيح فتواى مرحوم سيد در مورد اجراء اصالة الصحه در مسأله مذكور توجيه ديگرى به نظر مىرسد كه پيش از ورود به بحث به آن اشاره مىكنيم :\r\nوقتى زوج و زوجه در تعيين و عدم تعيين اختلاف پيدا مىكنند ، بازگشت تنازع آنان به اين است كه آيا مورد عقد ، نخست به صورت مردّد يا كلّى بوده و پس از انشاء ، از بين دو يا چند نفر ، فرد خاصى متعين گشته است كه نتيجتاً به خاطر اينكه زمان اجراى صيغهء عقد قبل از تعيين بوده و انشاء جديدى هم صورت نگرفته ، عقد باطل باشد ، يا اينكه مورد عقد از ابتداء و قبل از انشاء ، همين فرد خاص و زوجهء متعين بوده و انشاء عقد نيز مبنياً بر معاهدهء قبلى يا لفظاً بر همين فرد معيّن واقع گرديده كه در نتيجه ، عقد صحيح باشد ؟\r\n\r\n","description":"","footnote":"","page_name":" 3545 ","page_number":265},
  {"content":"\r\n\r\nالبته اگر دليل خاصى بر لزوم تعيين نبود ، به لحاظ وجود التزام طرفين و تماميت ساير شروط ، براى تصحيح عقد به چيز ديگرى نياز نبود و ما قايل به صحت آن مىشديم ، امّا با توجه به ادله شرطيت تعيين ، گرچه اين احتمال وجود دارد كه مورد عقد از اوّل نيز معيّن بوده ، ليكن به لحاظ ترديد و احتمال مردّد يا كلّى بودن آن در زمان انشاء ، حصول اين شرط و به تبع آن صحّت عقد مشكوك است .\r\nدر ما نحن فيه وقتى نمىدانيم آيا اين التزام متعين صحيح است چون عقد نيز روى اين فرد معين انشاء شده است يا اين التزام هر چند متعين است لكن صحيح نيست چون عقد نكاح روى اين فرد معين انشاء نشده است . در اين شرائط اصالة الصحة مىگوييم اين التزام صحيح است و نمىخواهيم اثبات كنيم كه عقد نكاح هم روى اين فرد انشاء شده است تا بگوييد اصالة الصحة لوازم خود را اثبات نمىكند .\r\nبلكه فقط مىخواهيم التزام متعين فعلى را تصحيح كنيم .\r\nوجهى كه براى تصحيح اين عقد به نظر ما رسيده عيناً مشابه توجيهى است كه در تصحيح عقد مكره با اجازه لا حق گفته مىشود :\r\nهمچنانكه سابقاً عرض كرديم و مرحوم آقاى خويى نيز فرموده‌اند ، گرچه الفاظى كه با آنها انشاء عقد صورت مىپذيرد داراى معناى حدوثى بوده و از امور غير قارّه است كه ثبات و دوامى ندارد ليكن قرار و التزام و آنچه كه به وسيله الفاظ انشاء مىشود ( مُنشأ ) - و حقيقت عقد نيز چيزى غير از آن نيست - امرى است اعتبارى و قارّ ، و در عالم اعتبار و در نظر عقلا داراى ثبات و بقاء است و به همين جهت است كه فسخ يا انفساخ عقد معنا پيدا مىكند ، زيرا انفساخ و فسخ عبارت از گسسته شدن و از بين بردن چيزى است كه داراى استمرار و بقاء باشد .\r\nبر همين اساس در مورد عقد مكره مىگويند : نظر به اينكه عقد داراى يك معناى قارّ است و التزام و مُنشأ در عالم اعتبار باقى است ، لذا گرچه در زمان اكراه ، ادلّه نفوذ شامل آن نمىشود ولى با رضايت و اذن لا حق ، بدون اينكه نيازى به عقد جديد باشد ، همان التزام و پيمان مشمول   أَوْفُوا بِالْعُقُودِ   گشته ، و آن عقد صحيح مىگردد .\r\n\r\n","description":"","footnote":"","page_name":" 3546 ","page_number":266},
  {"content":"\r\n\r\nبدين ترتيب ، با اجراى اين اصل ، ثابت مىشود كه اين فرد خاص متعين ، زوجه آن مرد بوده ، و التزام آنان التزامى صحيح و شرعى است .\r\n\r\nب ) ادامه بحث پيرامون صحيحه ابى عبيده حذّاء :\r\n\r\n1 ) بررسى كلام مرحوم سيد دربارهء اعراض مشهور از روايت :\r\nدر جلسه پيش عرض كرديم كه تا زمان محقق كركى تنها كسى كه روايت را كنار گذاشته و به مفاد آن فتوا نداده ، مرحوم ابن ادريس است . ولى آن طور كه صاحب حدائق از ابن فهد احسايى نقل مىكند « 1 » شيخ او ابن متوجّ بحرانى نيز - كه معاصر شهيد اوّل و از شاگردان فخر المحققين است - با ابن ادريس موافقت كرده است .\r\nبنابراين در طول شش قرن يعنى از اوائل قرن چهارم ، زمان كلينى ( متوفاى 328 ) تا اوائل قرن دهم ، زمان محقق كركى ( متوفاى 937 ) تنها دو نفر با مفاد روايت مخالفت كرده‌اند كه يكى قبل از محقق اول ( متوفاى 676 ) و ديگرى بعد از او بوده است : 1 - ابن ادريس در نيمه دوم قرن ششم ، 2 - ابن متوجّ بحرانى در نيمه دوم قرن هشتم .\r\nغير از اين دو نفر كسى مخالفت نكرده ، بلكه يا ظاهر روايت را پذيرفته‌اند و يا آن را حمل كرده و بر اساس آن فتوا داده‌اند . بنابراين وجهى براى كلام مرحوم سيد در مورد نسبت اعراض به مشهور باقى نمىماند .\r\nدر ميان متأخرين نيز تا زمان صاحب جواهر ، غير از محقق كركى « 2 » ، تنها شهيد ثانى در شرح لمعه - كه آن را چند سال قبل از مسالك نوشته - ترجيحاً روايت را كنار گذاشته است ولى در مسالك گرچه نخست به كلام ابن ادريس متمايل شده ، ليكن نهايتاً كنار گذاشتن روايت صحيح السند را مشكل مىداند ، و در حاشيه كوتاهش بر\r\n\r\n\r\n","description":"","footnote":"\r\n( 1 ) حدائق - ج 23 ، ص 179 .\r\n( 2 ) محقق كركى دربارهء كنار گذاشتن روايت مىفرمايند : « لا يخلو عن قوة » و شهيد ثانى در شرح لمعه در مورد ردّ روايت مىفرمايند : « و هو الاولى » و در آخرين كتابش يعنى مسالك ابتداء ردّ روايت را « لعلّه اجود » مىشمرد و در پايان با عنايت به صحت سند روايت مىفرمايد : « و للتوقف فى ذلك مجال » .\r\n","page_name":" 3547 ","page_number":267},
  {"content":"\r\n\r\nارشاد - كه در حاشيه غاية المراد شهيد اوّل چاپ شده - نيز روايت را پذيرفته و مىگويد : و القول قول الاب . البته ايشان قسم را نيز براى أب لازم دانسته است . مرحوم نراقى نيز در مستند روايت را نپذيرفته ، ليكن نه از جهت مخالفت با قواعد از عمل به روايت اعراض كرده باشد بلكه به اين لحاظ كه مجمل است . عبارت ايشان چنين است : و قد خالف فى صورة الاختلاف مع ولىّ الزوجة فى التعيين جماعة . . . بل الاكثر كما فى المسالك فقالوا بالتفصيل فيه . . . و استندوا فيه الى صحيحة الحذّاء .\r\nپس از اينكه به نقل از مسالك قول به تفصيل را به اكثر نسبت داده و مستند آنان را در تفصيل بين اينكه زوج ، دختران را ديده يا نديده ، روايت صحيحهء ابى عبيده حذّاء معرفى مىكند ، با عبارت زيبايى مىفرمايد : و هى مردودة لا بما قيل من أنّها مخالفةٌ للقواعد المرعية من التفرقة بين صورة الرؤية و عدمها ، لأنّ القواعد كما بالأدلّة الشرعية تؤسّس كذلك بها تخصّص بل بالإجمال لاحتمالها كلًا من الصور الثلاث « 1 »\r\nيعنى ما روايت را به خاطر اينكه مفاد آن با قواعد مخالف است كنار نمىگذاريم ، زيرا همچنانكه با ادله شرعيه و روايات ، تأسيس قاعده كلى مىشود ، همين طور به وسيله آنها تخصيص قواعد كلى نيز صورت مىپذيرد ، بلكه كنار گذاشتن روايت به لحاظ اجمال و مردّد بودن مفاد آن بين چند چيز است و بعد از بيان محتملات ثلاث در معناى روايت مىفرمايد : فلا تكون الرواية حجة فى شىء من الصور .\r\nامّا ساير متأخرين تا آنجا كه ما مراجعه كرديم ، همچون صاحب مدارك در نهاية المرام ، سبزوارى در كفاية ، و نيز كاشف اللثام ، صاحب حدائق ، صاحب رياض و صاحب جواهر و . . . همگى روايت را اخذ كرده ، برخى تعبّداً و گروهى با توجيهاتى كه در معناى روايت كرده‌اند ، كوشيده‌اند مفاد آن را مطابق قواعد معنا كنند .\r\nبنابراين ، همانطور كه عرض كرديم نسبت اعراض به مشهور بىمورد است .\r\n\r\n\r\n","description":"","footnote":"\r\n( 1 ) مستند الشيعة ، ج 16 ، ص 104 - 103 ، البته در چاپ‌هاى جديد اشتباهاً به جاى بالاجمال ، بالاجماع نوشته شده است .\r\n","page_name":" 3548 ","page_number":268},
  {"content":"\r\n\r\n\r\n2 ) نقل مجدّد فرمايش مرحوم آقاى خويى درباره مخدوش بودن فتواى مرحوم سيد در لزوم تحالف :\r\nمرحوم سيد مىفرمايد : اگر مردى داراى چند دختر باشد و يكى از آنها را بدون اينكه نام يا صفتى از او بر زبان آورد قصد كرده ، و به ازدواج كسى درآورد ، آنگاه بين پدر و زوج در مورد او اختلاف شود ، براى رفع اختلاف آنان ، مشهور قائل به تحالف شده و جماعتى تفصيل داده در فرض رؤيت ، حق را به ولى زوجه داده و در فرض عدم رؤيت عقد را باطل دانسته‌اند .\r\nمرحوم آقاى خويى در شرح كلام سيد مىفرمايند : در مقام دو فرع وجود دارد و مرحوم سيد اقوال و حكم اين دو فرع را به يكديگر خلط كرده‌اند . فرع اول اين است كه شخصى يكى از دخترهايش را در نيت تعيين كرده و او را به عقد نكاح مردى درآورده ، شوهر نيز عقد نكاح همان شخص را پذيرفته است . پس عقد به طور صحيح واقع شده است لكن بعد از عقد اختلاف شده كه روى كدام دختر عقد خوانديم ؟ شوهر و ولى زوجه هر كدام موردى را تعيين مىكنند ، در اين صورت لا اشكال كه مورد از موارد تداعى است و تحالف است و از نظر فتاوى نيز اختلافى نيست و هيچ كس قائل به بطلان يا تفصيل بين صورت رؤيت و عدم رؤيت نشده و اين فرع از مورد صحيحهء ابى عبيدهء حذاء هم خارج است .\r\nفرع دوم اين است كه هيچ كدام از پدر دختر و زوج در ايجاب يا قبول مشخصات معقود عليها را - و لو با قرينه مقاميه - معين نكرده‌اند ولى پدر دختر مىگويد : نكاح فاطمه را قصد كرده و ايجاب نكاح خوانده و زوج مىگويد در قبول ، نكاح زينب را قبول كرده است . بنابراين بين ايجاب و قبول تطابق نبوده است . ايشان مىفرمايند : در اين فرع ، اصحاب اماميه دو قول مختلف دارند : گروهى بر اساس قواعد اوليه گفته‌اند : عقد باطل است و جماعتى بر اساس روايت ابى عبيدهء حذاء تفصيل داده‌اند و گفته‌اند اگر اين پسر همهء دخترها را ديده ، القول قول الاب و اگر نديده ، عقد نكاح باطل است . ايشان گفته‌اند در اين فرع است كه در بين علماء دو قول ديده مىشود 1 - بطلان 2 - تفصيل . و مورد از موارد تحالف نيست چون هيچ\r\n\r\n","description":"","footnote":"","page_name":" 3549 ","page_number":269},
  {"content":"\r\n\r\nكدام ادعاى طرف مقابل را ردّ نمىكنند و مدعى و منكرى مطرح نيست بلكه هر يك تنها از نيت خود خبر مىدهند و اين دو نيت با يكديگر متطابق نيست پس طبق قواعد اوليه عقد باطل است و طبق روايت فيه تفصيل و هيچ كدام از اصحاب در اين فرع قائل به تحالف نشده‌اند و فرع اول مجراى تحالف است و هيچ مخالفى هم بر آن ذكر نشده و هيچ كس قائل به بطلان يا تمسك به صحيحه ابو عبيده نشده است .\r\nخلاصه مرحوم سيد در اين مسأله حكم و اقوال اين دو فرع را با يكديگر خلط كرده است .\r\n\r\nنقد استاد مد ظلّه بر كلام مرحوم آيت الله خويى رحمه الله :\r\nدر جلسهء ديروز كلام ايشان را پذيرفتيم . لكن با مراجعه به كلمات علماء روشن مىشود كه اين فرمايش مخدوش است ، يعنى در همان فرع اول گروهى از علماء - طبق قاعده - قائل به تحالف شده است و جماعتى نيز بر اساس روايت گفته‌اند كه در صورت رؤيت ، القول قول الاب و در صورت عدم رؤيت عقد باطل است .\r\nشاهد اول : فقهاء بعد از محقق نوعاً اين مسأله را چنين طرح مىكنند : « اذا كان للزوج عدة بنات فزوج واحدة و لم يسمّها عند العقد لكن قصدها بالنية و اختلفا فى المعقود عليها » ( شرايع )\r\nيعنى اصل تحقق عقد را مسلّم فرض كرده‌اند و اختلافشان در معقود عليها است . پس منظورشان فرع دوم نيست چون اگر بين ايجاب و قبول تطابق نباشد عقد و توافق طرفين محقق نشده تا در معقود عليها اختلاف كنند و در همين فرع روايت ابى عبيده را مطرح كرده‌اند .\r\nشاهد دوم : فقهاء قبل از محقق نوعاً مىگويند اگر شوهر دخترها را ديده باشد « القول قول الاب » يعنى اختلاف شده كه كدام يك درست مىگويند ، اين فقهاء مىگويند اگر شوهر ، دخترها را ديده ، القول قول الاب يعنى حق با پدر است مثلًا عقد روى فاطمه واقع شده است . و الا عقد باطل است : « اذا كان الرجل عدة بنات ، فعقد لرجل على واحدة منهنّ و لم يسمّها بعينها ، لا للزوج و لا للشهود ، فان كان الزوج قد رآهنّ كلّهن ،\r\n\r\n","description":"","footnote":"","page_name":" 3550 ","page_number":270},
  {"content":"\r\n\r\nكان القول قول الاب و . . . و ان لم يكن الزوج لم يرهن كلهن كان العقد باطلًا » ( نهايه شيخ )\r\nروشن است كه منظور از عبارت « كان القول قول الاب » - كه در روايت نيز آمده است - اين است كه عقد روى كسى واقع مىشود كه پدر دختر مدعى است و چنانچه پدر دختر هيچ گونه ادعايى در مورد قبول زوج نداشته باشد بلكه فقط بگويد : من فاطمه را شوهر دادم اما اين كه داماد نكاح چه كسى را قبول كرده نمىدانم ، اگر قول قول او هم باشد باعث تصحيح عقد نمىگردد چون تطابق ايجاب و قبال مشكوك است بايد عقد را باطل بدانيم و روشن است فقهاء با اين عبارت مىخواهند عقد را مطابق نظر پدر دختر صحيح بدانند و اين صحّت فقط با فرع اول قابل تطبيق است پس فقهاء پيشين - تبعاً للرواية - نيز فرعى را كه مطرح كرده‌اند فرع اول است و در همين فرع بر اساس روايت تفصيل داده‌اند معلوم مىشود روايت را بر فرع اول منطبق ديده‌اند .\r\nشاهد سوم : بسيارى از فقهاء مانند علامه در تذكره و صاحب رياض و صاحب جواهر و محقق كركى تصريح كرده‌اند كه موضوع مسأله چنين است : « عقدى است به طور صحيح روى فرد معينى واقع شده ، پس از عقد اختلاف شده كه معقود عليها كيست ؟ » پس احتمال نمىدهيم كلام ايشان مربوط به فرع دوم باشد كه احتمال عدم تطابق ايجاب و قبول مطرح است و در نتيجه صحت عقد مشكوك است .\r\nشاهد چهارم : حتى ابن ادريس كه به روايت ابى عبيده عمل نمىكند و آن را به جهت اين كه خلاف قواعد است كنار مىگذارد ، از اين جهت اشكال نمىكند كه چه طور روايت عقدى را كه ايجاب و قبول آن متطابق نيست تصحيح مىكند ؟ و بدون حصول توافق بر يك امر ، روايت ، نكاح دخترى را كه پدرش قصد كرده ، محقق شده مىداند ، هر چند شوهر اين نكاح را قبول نكرده باشد ؟ ! بلكه اشكال مىكند كه معقود عليها بالاشاره او بالوصف او . . . بايد در صيغه نكاح مشخص باشد و لذا « زوجت احدى بناتى » دليلى بر صحت آن نداريم .\r\nشاهد پنجم : در خود روايت ابو عبيده آمده است كه اگر شوهر دخترها را ديده « القول قول الاب » و بسيار مستبعد است كه شارع مقدس در صورتى كه مورد ادعاى زوج و ولى زوجه متفاوت باشد تعبداً بفرمايد اگر زوج دخترها را ديده ، عقد روى\r\n\r\n","description":"","footnote":"","page_name":" 3551 ","page_number":271},
  {"content":"\r\n\r\nهمان كسى واقع مىشود كه پدر دخترها قصد كرده است . به تعبير ديگر : در موردى كه ظاهر امر حكايت از تطابق ايجاب و قبول نمىكند و اماره و نشانه‌اى بر تطابيق نداريم و طرفين نيز ادعاى عدم تطابق را دارند شارع مقدس بفرمايد تعبداً بپذيريد عقد روى كسى واقع شده كه پدر دخترها قصد كرده است . پس اگر چه نه نشانهء تفويض امر نكاح به پدر زوجه در كار است و نه نشانه‌هاى توافق بر زوجهء مشخصى و از سوى ديگر طرفين نيز قبول دارند كه روى او توافق نشده است در عين حال تعبداً مقصود پدر دختر واقع مىشود اين تعبدى بسيار مستبعد است و نمىتوان روايت را بر چنين فرضى حمل كرد و اگر روايت صريح در اين فرض هم بود مىگفتيم ما معناى روايت را نمىفهميم و بايد از خود امام معصوم عليه السلام بپرسيم و هيچ يك از فقهاء نيز روايت را از اين جهت خلاف قواعد ندانسته‌اند معلوم مىشود روايت را بر چنين موردى حمل نكرده‌اند .\r\nان قلت : اگر مورد روايت و كلمات فقهاء فرع اول و مورد تكاذب است پس چرا قول پدر را مقدم داشته‌اند و قائل به تحالف نشده‌اند ؟\r\nقلت : تقدّم قول پدر به اين جهت است كه پس از اين كه زوج تمام دخترها را ديده و اظهار نظر خاصى نكرده و پدر دخترها به طور نامعلوم يكى از دخترها را شوهر داده ، و شوهر هم به طور مطلق قبول كرده ، معلوم مىشود كه امر انتخاب همسر را به پدر دختر واگذار كرده است پس بايد ببينيم كه او چه كسى را قصد كرده است و چون قصد او - در فرضى كه صيغه نكاح را مطلق خوانده است - از امورى است كه لا يعرف الا من قبل نفسه لذا در مقام قانون ظاهرى ، مرجع تشخيص قصد منشى عقد ، خود اوست ، گرچه وى در مقام عمل موظف است بر طبق آنچه را كه واقعاً نيت كرده رفتار كند . « * و السلام * » « 1 »\r\n\r\n\r\n","description":"","footnote":"\r\n( 1 ) ( توضيح مقرّر ) : از كلمات استاد در جلسات آينده استفاده مىشود كه موضوع روايت وسيع‌تر از فرع اولى است كه در كلمات مرحوم آية الله خويى آمده است .\r\n","page_name":" 3552 ","page_number":272},
  {"content":"\r\n\r\n\r\n25 / 10 / 1380 سه‌شنبه درس شمارهء ( 381 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبحث در مسأله 20 احكام عقد عروه بود ، كسى كه دخترهاى متعدد دارد و يك نفر معين از آنها را به نكاح مردى در مىآورد لكن در صيغه نكاح مشخص نمىكند و مرد هم بدون مشخص كردن قبول مىكند . بعد زوج و پدر دخترها در معقود عليها اختلاف كرده‌اند ، صحيحهء ابى عبيدة حذا فرموده ، اگر زوج دخترها را ديده ، القول قول الاب و الا عقد باطل است .\r\nدر اين جلسه به بررسى اشكالات وارد شده بر اين روايت و توجيه اين روايت مىپردازيم . ان شاء الله تعالى .\r\n* * * بحث در اين فرع بود كه « اذا كان لرجل عدة بنات ، فزوج واحدة و لم يسمّها عند العقد و لا عيّنها به غير الاسم لكنه قصدها معينة و اختلفا فيها فالمشهور على الرجوع الى التحالف ، و ذهب جماعة الى التفصيل بين ما لو كان الزوج رآهن فالقول قول الاب و ما لم يرهن فالنكاح باطل ، و مستندهم صحيحة ابى عبيدة الحذّاء »\r\n\r\nالف ) [ اذا كان لرجل عدة بنات ، فزوج واحدة و لم يسمّها عند العقد و لا عيّنها به غير الاسم لكنه قصدها معينة 
  ]\r\n\r\n1 - بيان مورد روايت ابى عبيده از ديدگاه مرحوم آقاى خويى :\r\nايشان مىفرمايند ؛ مورد روايت جايى است كه بين ايجاب و قبول تطابق حاصل نشده است . مثلًا پدر زوجه ، قصد شوهر دادن فاطمه را داشته و نكاح او را انشاء كرده و زوج زينب را پسنديده و در انشاء قبول ، نكاح با او را قبول كرده است . طبق قاعده بايد حكم به بطلان نكاح كنيم لكن به وسيله اين صحيحه مىگوييم اگر شوهر قبلًا دخترها را ديده بوده القول قول الاب و الا نكاح باطل است ، همهء فقها مورد اين روايت را همين فرع دانسته‌اند ولى در عمل كردن به آن دو دسته‌اند\r\nگروهى به خاطر مخالف قواعد بودن روايت را طرح كرده‌اند و جماعتى از فقهاء به\r\n\r\n","description":"","footnote":"","page_name":" 3553 ","page_number":273},
  {"content":"\r\n\r\nآن عمل كرده‌اند .\r\n\r\n2 ) نقد فرمايش آقاى خويى توسط استاد مد ظله :\r\nاولًا : ما به كلمات فقهاء كه مراجعه كرديم حتى يك نفر نيز روايت را بر اين مورد حمل نكرده است تنها مرحوم نراقى در مستند الشيعة اين وجه را احتمال دوم از احتمالات سه‌گانه در روايت قرار داده است .\r\nحتى ابن ادريس هم كه روايت را كنار گذاشته مورد روايت را جايى قرار داده كه بين ايجاب و قبول تطابق هست و از اين جهت به روايت اشكال نكرده است و از جهت ديگر ، روايت را خلاف قاعده مىداند .\r\nثانياً : اگر تطابق بين ايجاب و قبول نسبت به معقود عليها نباشد بسيار بعيد است كه شارع مقدس تعبداً بين رؤيت و عدم رؤيت تفضيل بدهد . و اگر به فرض چنين روايتى وارد شود نمىتوان آن را قبول كرد بلكه علم آن را به اهلش بايد واگذار نمود .\r\nو ثالثاً : روايت كالصريح در خلاف اين توجيه است زيرا در روايت دارد :\r\nفالقول فى ذلك قول الأب و على الأب الى آخر الحديث كه اين تعبير در جايى به كار مىرود كه دو طرف نزاع دارند و هر يك ادّعا مىكند كه سخن او درست است . اما جايى كه هيچ‌يك از آن دو ديگرى را تخطئه نمىكند در اين موارد تعبير به و القول فى ذلك قول الأب نمىكنند . چون لازمهء اين كه پدر زوجه ايجاب نكاح را براى فاطمه خوانده باشد اين نيست كه فاطمه زوجه شده است پس قبول هم براى او واقع مىشود . سپس مورد روايت يا جايى است كه تطابق بين ايجاب و قبول نسبت به معقود عليها احراز شده است لكن الآن معلوم نيست كه كداميك تعيين شده‌اند چنانچه اكثر كتب مسأله را اين گونه عنوان كرده‌اند ، يا آنكه مورد روايت جايى است كه بين پدر و زوج اختلاف است كه آيا تطابق بوده است يا نه ؟ زوج گويد : تطابق نبوده است پس عقد باطل است ولى پدر گويد : تطابق بوده چون من وكيل در تعيين بودم و مطابق وكالت فاطمه را نيت كردم پس عقد صحيح است .\r\nبنابراين ، روايت بر يكى از دو احتمال اخير تطبيق مىكند نه بر احتمالى كه\r\n\r\n","description":"","footnote":"","page_name":" 3554 ","page_number":274},
  {"content":"\r\n\r\nمرحوم آقاى خويى فرموده است .\r\n\r\nب ) محتملات روايت از ديدگاه محقق نراقى قدس سرّه :\r\nمرحوم نراقى در مستند سه احتمال در روايت داده است .\r\nاحتمال اول همان احتمال اول از دو احتمال است كه ما در روايت داديم و آن اينكه قبل از عقد بر معيّنى توافق كردند ولى موقع عقد براى شهود و زوج ، اسم آن معيّن نشده بود سپس اختلاف در آن معيّن مىشود يكى گويد : ايجاب و قبول به فاطمه واقع شد و ديگرى گويد : بر زينب واقع شد ، كه در اين صورت طبق قاعده با تحالف نزاع بايد بر طرف شود لكن در روايت أثرى از تحالف نيست از اين رو روايت تخصيص قاعدهء تحالف باب قضاء است .\r\nاحتمال دوم : در مستند همان معنايى است كه مرحوم آقاى خويى روايت را بر آن حمل كرده است و آن اينكه هر دو تعيين كرده‌اند لكن تطابق در فرد معين شده در كار نيست و نزاعى هم بين دو طرف نيست بلكه هر يك ديگرى را در آنچه قصد كرده است تصديق مىكنند . و شارع مقدس بين فرض رؤيت و عدم رؤيت تفصيل داده و در فرض رؤيت بر خلاف قاعدهء لزوم تطابق ، حكم به صحت كرده است .\r\nلكن گفتيم كه اين احتمال خلاف كالصريح روايت است و اصحاب نيز از روايت اين گونه استظهار نكرده‌اند .\r\nاحتمال سوم : اينكه قبل از عقد توافق بر معين نكردند و قرار سابقى در كار نيست .\r\nلكن پدر در موقع عقد دخترى را در نيت تعيين كرده است و زوج اجمالًا مىداند كه پدر ، نكاح دختر معينى را در نيت مشخص كرده است . زوج همان معين در نيت پدر را قبول مىكند سپس اختلاف در آن معيّن در نيت مىكنند . و در اين صورت چون اختلاف در نيّت پدر است و نيّت از امورى است كه « لا يعرف الّا من قبل صاحبها پس بايد قول پدر مقدم شود ، پس در فرض رؤيت ، صحيحهء حذّاء طبق قاعده مىشود لكن در فرض عدم رؤيت كه صحيحه حكم به بطلان كرده است خلاف قاعده است .\r\nدر پايان مرحوم نراقى فرموده چون احتمالات ثلاثه در مفاد روايت هست در\r\n\r\n","description":"","footnote":"","page_name":" 3555 ","page_number":275},
  {"content":"\r\n\r\nنتيجه اين روايت اجمال دارد و قابل عمل نيست . « 1 »\r\n\r\nج ) بررسى اشكالات اصحاب ، پيرامون اين روايت :\r\n\r\n1 ) ايراد اول ؛ ايراد ابن ادريس ( عدم تمييز ) :\r\nابن ادريس در سرائر پس از آن كه اين روايت را مطرح مىكند مىگويد : از شروط صحت عقد تمييز معقود عليها است و عقدى كه زوجهء آن مميز باشد بلا خلاف صحيح است و اگر مميز نباشد دليلى بر صحت آن نداريم يا از نظر اقوال اختلافى نيست و احتياط اقتضا مىكند چنين عقدى باطل باشد و به جهت احتياط در فروج ، روايت را طرح مىكند . يعنى مجرد اين كه ولى زوجه ، معقود عليها را در نيت خود مشخص كند و زوج نيز به اين تعيين راضى باشد و نكاح او را قبول كند براى صحت عقد كافى نيست هر چند نكاح با يك مورد معينى مورد رضايت طرفين بوده ، ايجاب و قبول نيز متطابق باشد بلكه از شرائط صحت عقد اين است كه معقود عليها مشخص باشد .\r\n\r\n2 ) پاسخ كاشف اللثام بر ايراد ابن ادريس :\r\nتمييزى كه از شرايط صحت نكاح است ، تعيين واقعى است و ازدواج با معقود عليهاى كلّى و مردد صحيح نيست و در مورد روايت ، پدر زوجه نكاح دختر معينى را قصد كرده و شوهر هم نكاح با همان را كه او نيت كرده قبول كرده است ، همين مقدار براى صحت عقد كافى است ، هر چند شوهر نتواند زوجه را از نظر خارجى تعيين كند . و لذا اگر زوج دختر بزرگ كسى را به عقد ازدواج درآورد در حالى كه نمىتواند اين عنوان را بر خارج تطبيق نمايد بلا اشكال عقدش صحيح است و چه فرقى است بين مورد روايت و اين مورد ؟\r\n\r\n\r\n","description":"","footnote":"\r\n( 1 ) مستند الشيعة 16 / 104 - 102 .\r\n","page_name":" 3556 ","page_number":276},
  {"content":"\r\n\r\n\r\n3 ) نقد صاحب جواهر بر كاشف اللثام :\r\nايشان پس از اين كه مىگويند : ابن ادريس چنين عقدى را باطل مىداند « لان العقد لم يقع على معينة مخصوصة منهما و هو شرط فى صحته » مىگويند : « و ان كان قد يناقش . . . » و در اين مناقشه مطلب كاشف اللثام را - بدون ذكر نام - بيان مىكنند كه « بان التمييز حاصل على الوجه المعتبر ، فان الزوج ينوى قبول نكاح من نواها الاب و هو وصف مميّز لها عما عداها ، فأيّ فرق بين هذا الوصف و الوصف بالكبرى و الصغرى و نحوهما [ مع عدم الرؤية 
  ] « 1 » و در اول گويا اين كلام را مىپذيرند ولى در پايان صفحه در اين مطلب نيز مناقشه‌اى مىكنند و اين مناقشه را واضح و ضرورى نيز مىدانند كه براى ما اصلًا قابل قبول نيست : « نعم قد يتوقف فى الصحة . . . لعدم صدق امتياز الزوجه فيهما الذي ستعرف اعتباره بالاسم او الصفة أو الاشارة ضرورة عدم كون المقصود للاب - مثلًا - منها ، اذ ليس هو وصف مميّز إلّا للاب ، بخلاف الكبرى مثلًا » يعنى از شرائط صحت عقد اين است كه معقود عليها با اسم يا وصف يا اشاره مميّز باشد و در مورد روايت كه زوج هر چند ما قصده الأب را قصد كرده است لكن چون دخترى را كه پدر قصد كرده فقط براى خود او مشخص است و براى زوج مشخص نيست لذا بالضرورة تمييزى كه شرط صحت عقد است براى زوج حاصل نشده است ، عقد باطل است ولى موقعى كه زوج « البنت الكبرى » را قصد مىكند معقود عليها با وصف مشخص است پس عقد صحيح است .\r\n\r\n4 ) نقد كلام صاحب جواهر رحمه الله توسط استاد مد ظله :\r\nپاسخ جواهر به كاشف اللثام تمام نيست چون كاشف اللثام مىگويد از اين كه كافى است معقود عليها با عنوان « البنت الكبرى » مشخص شود هر چند بالاشارة الحسية نتوانيم فرد خارجى او را تشخيص دهيم ، معلوم مىشود كه اخذ عناوين اجمالى كه باعث تعيّن واقعى معقود عليها مىشود و ثبوتاً بر غير از يك نفر منطبق نيست كافى است هر چند متعاقدين هنگام عقد ندانند كه اين عنوان بر چه كسى منطبق است ، يكى از اين عناوين هم « ما قصده الولى » است ، البته چنانچه ولى نكاح\r\n\r\n\r\n","description":"","footnote":"\r\n( 1 ) جواهر الكلام ، ج 29 ، ص 156 .\r\n","page_name":" 3557 ","page_number":277},
  {"content":"\r\n\r\nيكى از دخترها را به طور مشخص قصد كند - در اين صورت ما قصده الولى تعيّن ثبوتى دارد و زوج همان معيّن واقعى را با عنوان اجمالى ( ما قصده الولى ) قصد كرده است و اين مقدار براى صحت عقد كافى است .\r\nخلاصه : صاحب جواهر خواسته‌اند با ادعاى ضرورت كلام كشف اللثام را رد كنند كه جداً اين رد محل مناقشه است .\r\n\r\nد ) ايراد دوم ، ايراد صاحب جواهر رحمه الله\r\n( اشكال به تفصيلى كه در روايت آمده است ) :\r\nايشان مىفرمايند : روايت تفصيل داده است و در صورتى كه زوج دخترها را ديده عقد را صحيح دانسته و فرموده القول قول الاب و در صورتى كه نديده ، عقد را باطل دانسته است ، اشكال اين تفصيل اين است كه رؤيت دلالت بر تعيين معقود عليها و تطابق بين ايجاب و قبول نمىكند چون چه بسا زوج دخترها را ديده ولى پدر دخترها در انشاء عقد ، دختر مشخصى را در نيت هم معين نكرده باشد يا تعيين حاصل شده لكن فردى را كه موجِب در نيت تعيين كرده غير از فردى است كه زوج نكاح او را قبول كرده است و از طرف ديگر ، نديدن هم ملازم با بطلان عقد نيست چون چه بسا پدر دخترها در انشاء ايجاب ، نكاح يكى از دخترهايش را معيناً قصد كرده و زوج نيز نكاح او را قبول كرده باشد .\r\nبعد صاحب جواهر قدس سرّه مىفرمايد : ممكن است بگوييم طبق قاعده نكاح صحيح است چه رؤيت باشد و چه نباشد چون موقعى كه زوج قبلت مىگويد اگر مفاد ايجاب مجمل باشد و محتمل الوجوه باشد و مع ذلك ، قبلت بگويد قبول همراه با ترك استيضاح نشانهء رضايت بر تمام محتملات است و گرنه اگر راضى نبود سؤال مىكرد كه كدام دختر مراد شماست ؟ روى اين تقريب عقد صحيح است هر چند دخترها را نديده باشد و حال آنكه روايت تفصيل بين دو صورت داده است . و اگر\r\n\r\n","description":"","footnote":"","page_name":" 3558 ","page_number":278},
  {"content":"\r\n\r\nترك سؤال علامت رضايت زوج بما قصده الولى نباشد عقد باطل است و لو دخترها را ديده باشد . « 1 »\r\n\r\nه ) توجيه روايت ابو عبيده توسط محقق حلّى\r\nهمانطور كه گفتيم از زمان محقق حلى به بعد فقهاء عظام سعى كرده‌اند روايت را به گونه‌اى معنا و توجيه كنند كه مفاد آن با قواعد منافات نداشته باشد ، محقق حلى و به تبع ايشان علامه تقريبى براى روايت ذكر كرده‌اند كه مىتواند پاسخ ايراد صاحب جواهر نيز باشد .\r\nمحقق در شرايع مىفرمايند : « اذا كان للرجل عدة بنات فزوج واحدة و لم يسمّها عند العقد لكن قصدها بالنية و اختلفا فى المعقود عليها فان كان الزوج رآهن فالقول قول الاب لان الظاهر انه وكّل التعيين اليه . . . و عليه ان يسلّم اليه التى نواها ، و ان لم يكن رآهن كان العقد باطلًا » « 2 »\r\nوقتى زوج دخترها را ديده ، يعنى پدر دخترها در مورد هر كدام از دخترها ، احتمال مىداده كه زوج او را بپسندد و الا اگر يقين داشت كه زوج راضى به ازدواج با او نيست نمىگذاشت زوج او را ببيند ، حالا كه زوج دخترها را ديده ، بدون آن كه يكى از آنها را معين كند همراه با پدر دخترها ترتيب انشاء عقد را داده ، اين سكوت عرفاً نشانه و علامت اين است كه او را در انتخاب يكى از دخترها وكيل قرار داده و امر انتخاب را به پدر دختر تفويض كرده است ( همچنان كه سكوت باكره در روايات علامت رضايت او قرار داده شده است . و اگر در مقطعى در اين توكيل ترديد هم كرده تا زمانى كه عدم رضايت خود را ابلاغ نكرده و خبر عزل وكيل به او نرسيده تصرف وكيل شرعاً صحت واقعى دارد پس عقدى كه پدر دخترها خوانده شرعاً صحيح است و اگر بعداً بين زوج و ولى زوجه در تعيين معقود عليها اختلاف شد ، القول قول الاب چون اين از امورى است كه لا يعرف الّا من قبل الاب و قول او در\r\n\r\n\r\n","description":"","footnote":"\r\n( 1 ) جواهر الكلام ، ج 29 ، ص 155 .\r\n( 2 ) شرايع الاسلام ، ج 1 ، جزء 2 ، ص 274 و 275 .\r\n","page_name":" 3559 ","page_number":279},
  {"content":"\r\n\r\nاين موارد حجت است و مسأله از باب تداعى نيست و اما اگر زوج ، دخترها را نديده سكوت او دلالت بر توكيل نمىكند حالا كه پدر دخترها موردى را انتخاب كرده و زوج مورد ديگرى را به خاطر نبودن تطابق ايجاب و قبول عقد نكاح در فرض عدم رؤيت باطل است .\r\nان قلت : در اين فرض نيز بعد از آن كه پدر دخترها در صيغهء نكاح زوجه را مشخص نكرده ، ترك استيضاح زوج علامت اين است كه شوهر به ازدواج با هر كدام از دخترها راضى است و در واقع نكاح با دخترى را قصد كرده كه پدر دخترها در نظر گرفته است .\r\nقلت : شايد ترك سؤال زوج به خاطر اين بوده كه واضح مىدانسته كه پدر دخترها فقط يكى از دخترها را - مثلًا به خاطر سنّشان - متناسب با اين ازدواج مىداند و از او سؤال نكرده است و در اين صورت حالا پدر دخترها مىگويد شخص ديگرى را در نظر گرفته يعنى روى يك دختر معينى ايجاب و قبول صورت نگرفته است . بر خلاف فرض اول كه اگر پدر دخترها فقط يكى از دخترها را متناسب با اين ازدواج مىدانست اجازهء ديدن تمامى دخترها را نمىداد .\r\n\r\n1 ) اشكال محقق كركى و شهيد ثانى بر توجيه محقق اول :\r\nمرحوم محقق ثانى در جامع المقاصد و به تبع ايشان مرحوم شهيد ثانى در مسالك مىفرمايند هيچ يك از ديدن و نديدن ملازم تفويض و عدم تفويض نيست زيرا ديدن اعم از تفويض و نديدن اعم از عدم تفويض است ، بنابراين با چنين توجيهى نمىتوان مفاد روايت را منطبق بر قواعد قلمداد كرد .\r\nاز توضيحى كه براى كلام محقق آورديم روشن شد كه اشكال اين بزرگان بر محقق صحيح به نظر نمىرسد .\r\n\r\n2 ) تأمّل استاد مد ظله در توجيه محقق :\r\n\r\n","description":"","footnote":"","page_name":" 3560 ","page_number":280},
  {"content":"\r\n\r\nتوجيه محقق حلّى توجيه خوبى به نظر مىرسد لكن در عين حال جاى تأمل است چون ظاهر روايت اين است كه در صورت رؤيت نكاح همان دخترى را كه پدر دخترها واقعاً قصد كرده است واقع مىگردد و لذا فرموده اگر واقعاً نكاح همين دختر را قصد كرده القول قول الاب ولى اگر فيما بينه و بين الله نكاح دختر ديگرى را انشاء كرده بايد او را تحويل بدهد ولى اگر در مقام واقع زوج با سكوت خود امر انتخاب دخترها را به پدر آنها تفويض نكرده باشد و آنچه را كه قصد كرده مخالف ايجاب باشد نفرموده كه بايد زوج از قبول اين زوجه امتناع كند به عبارت ديگر به پدر دخترها گفته تو واقع را در نظر بگير فيما بينك و بين الله هر دخترى را كه نكاح او را انشاء كرده‌اى به زوج تحويل بده ولى به زوج نفرموده كه اگر تو واقعاً نكاح فرد ديگرى را قبول كرده باشى بايد از پذيرش اين دختر امتناع كنى و به وسيلهء طلاق صورى و مانند آن خود را نجات دهى .\r\nخلاصه ظاهر روايت اين است كه نكاح همان دخترى را كه پدر دخترها انشاء كرده واقع مىشود . حال اگر واقعاً زوج ، پدر دخترها را وكيل كرده بود ، تا خبر عزل او به وكيل نرسد اعمال وكيل صحت واقعى دارد لكن در ما نحن فيه وكالت واقعى كه فرض نشده بلكه امارهء بر وكالت هست و سكوت زوج امارة عرفى بر وكالت است آيا همانطورى كه اگر واقعاً زوج پدر دخترها را وكيل كرده بود شارع مقدس براى وكيل واقعى احترام قايل شده و فرموده تا زمانى كه خبر عزل موكل ، به وكيل نرسيده ، عقد پدر دخترها ( وكيل واقعى ) صحت واقعى دارد ، همين طور اگر امارهء عرفى بر توكيل داشته باشيم و از سكوت زوج وكالت را بفهميم ، در اين صورت نيز تا زمانى كه خبز عزل موكل به وكيل ظاهرى نرسيده ، تصرفات پدر دخترها صحت واقعى دارد ؟ آيا اين مطلب سابقه فقهى دارد ؟\r\nبه عبارت ديگر : آيا هيچ كدام از فقهاء گفته‌اند كه همانطورى كه وكالت واقعى ، اثر واقعى دارد هر چند موكل وكيل را عزل كرده لكن هنوز خبر آن به وكيل نرسيده ، وكالت ظاهرى هم همين اثر را داشته باشد كه تا زمانى كه خبر عزل نرسيده تصرفات\r\n\r\n","description":"","footnote":"","page_name":" 3561 ","page_number":281},
  {"content":"\r\n\r\nوكيل صحت واقعى داشته باشد ؟ اگر چنين باشد روايت طبق قاعده مىشود و الّا روايت از اين جهت خلاف مذاق فقهاء است .\r\n\r\nو ) نظر كاشف اللثام در توجيه روايت :\r\nايشان مىفرمايند ، انه لا بعد فى ان يكون التفويض الى الولى جائزاً فى النساء اللاتى رآهن ، لانهن تُعَيَّنَّ عنده اذن من لم يرهن لكثرة الجهالة ، لا ان الرؤيه دليل على التفويض و ان التفويض جايز مطلقاً .\r\nايشان مىفرمايند وجه تفصيل بين رؤيت زوج و عدم رؤيت او اين نيست كه رؤيت دليل تفويض و توكيل است بلكه به اين جهت است كه اگر واقعاً تفويض و توكيل بود آيا در هر صورت با تفويض امر نكاح به پدر دخترها عقد صحيح مىشود ؟\r\nايشان مىفرمايند فيه تفصيل بين الرؤيه و غيرها ، در مواردى كه زوج دخترها را ديده نظر به اين كه خصوصيات آنان در نزد او فى الجملة مشخص و معلوم است و جهالت ناشى از مردد بودن بين چند نفر نيز قابل اغماض است ، تفويض مانعى ندارد ، اما در جايى كه زوج دخترها را نديده ، با توجه به كثرت جهالت نسبت به آنان - به مقدارى كه غير قابل اغماض است - عقد با تفويض صحيح نمىباشد . گويا ايشان مىخواهند بفرمايند مردى كه از پدر دخترها درخواست نكاح مىكند بدون اين كه زوجه را معين كند و زمانى كه پدر دخترها در صيغهء نكاح زوجه را مشخص نمىكند بدون استيضاح نكاح را مىپذيرد ، نشانه اين است با نكاح همان دخترى كه پدر دخترها انتخاب كرده موافقت نموده است . پس در مورد روايت ، زوج اگر دخترها را هم نديده بود با اين نكاح موافقت كرده است لكن كبروياً چنين عقدى در صورت رؤيت صحيح است چون از جهالت كمترى برخوردار است و در صورت عدم رؤيت باطل است چون مجهول مطلق است .\r\n« * و السلام * »\r\n\r\n","description":"","footnote":"","page_name":" 3562 ","page_number":282},
  {"content":"\r\n\r\n\r\n26 / 10 / 1380 چهارشنبه درس شمارهء ( 382 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصه درس قبل و اين جلسه :\r\nخلاصهء بحث سابق و احتمالات مطرح در مورد معناى صحيحه ابى عبيدهء حذاء عبارت از اين است كه مجموعاً 4 احتمال در معناى اين روايت وجود دارد كه بر اساس سه احتمال مفاد روايت بر خلاف قاعده مىباشد و بنابر يك احتمال معناى روايت مطابق با قاعده خواهد بود . تمامى اين احتمالات نيز مبنى بر اين است كه بين زوج و ولىّ زوجه اختلاف و تكاذبى وجود دارد زيرا همانطورى كه قبلًا گفتيم از ظاهر اين تعبير كه در روايت آمده است « فالقول فى ذلك قول الأب » استفاده مىشود كه مقام ، مقام تكاذب و اختلاف ميان زوج و اب الزوجه مىباشد .\r\nدر اين جلسه به ذكر احتمالات چهارگانه و نحوهء جمع بين آنها پرداخته مىشود :\r\n\r\nالف ) بررسى احتمالات چهارگانه :\r\nاحتمال اول : طرفين قبل از اجراى عقد در مورد معقود عليها و اينكه وى كداميك از دخترها مىباشد ، توافق نموده‌اند و ليكن در موقع اجراى عقد اسمى از اينكه آن دختر كبيره است يا صغيره برده نمىشود و شهود نيز اطلاعى ندارند . و بر همان كه قرار گذاشته بودند عقد خوانده شد ولى پس از عقد اختلاف بوجود مىآيد ، زوج مىگويد آن دخترى كه من براى ازدواج با او ، با تو توافق نمودم دختر كوچك است ولى پدر زوجه مدعى است كه مورد توافق دختر بزرگ بوده و بر همان نيز عقد واقع شده است .\r\nطبق اين احتمال طرفين مدعى صحت عقد هستند و هيچ‌كدام ادعاى بطلان عقد را نمىكند و ليكن اختلاف تنها در اين است كه مورد توافق كدام بوده است .\r\n\r\n","description":"","footnote":"","page_name":" 3563 ","page_number":283},
  {"content":"\r\n\r\nحكم مسأله در اين صورت تحالف است و تفاوتى بين جايى كه زوج دخترها را ديده باشد يا نديده باشد نيست و لذا مفاد روايت بر خلاف قاعده خواهد بود .\r\nاحتمال دوم : اين است كه بگوييم قبل از اجراى عقد توافقى بين طرفين صورت نگرفته است ، بلكه پدر دخترها در موقع اجراى عقد ، يكى از آنها را در نيّت خود به عقد زوج در آورده است و زوج نيز همان شخصى را كه او نيّت كرده است ، قبول نموده ، منتهى پس از اجراى عقد اختلاف به اين گونه است كه پدر مىگويد من كبيره را نيّت نمودم و قهراً تو نيز كبيره را قبول كردى ، اما زوج مىگويد آنكه را تو نيّت كرده‌اى صغيره است چرا كه معلوم است كه من شرائط ازدواج با كبيره را ندارم ( مثل اينكه از نظر سنّى با يكديگر توافق ندارند ) و من نيز صغيره را قبول نمودم ، در اين فرض نيز هر دو مدعى صحت عقد مىباشند و اختلاف در مورد تعيين معقود عليها است . بنابراين احتمال نيز قسمتى از روايت خلاف قاعده مىباشد زيرا حكم مسأله در اين فرض تقديم قول پدر است چرا كه منازعه در مورد نيت پدر است و اين هم از امورى است كه لا يعرف الّا من قبل الأب ، لذا قول ، قول اب است حتى در صورتى كه زوج هيچ‌كدام از دخترها را هم نديده باشد ، پس اينكه ، دو صورت تفصيل داده شده است و در صورت نديدن زوج ، نكاح باطل شمرده شده خلاف قاعده است .\r\nاحتمال سوم : اختلاف و نزاع در مورد صحت و بطلان عقد است ، پدر مدعى است كه من بر اساس وكالت و امثال آن ، دختر بزرگ خود را به عقد تو در آوردم و اين عقد صحيح است ولى زوج معتقد است كه نيّت وى ، دختر كوچك بوده است و مىگويد اگر تو دختر بزرگ را نيّت كردى ، من او را قبول نكرده‌ام و لذا تطابقى بين ايجاب و قبول نيست و عقد باطل است . بر اساس اين احتمال نيز تفصيل واقع در روايت ، خلاف قاعده است و يا بايد بطور مطلق حكم به بطلان عقد نمود و يا اينكه مطلقا عقد را صحيح دانست . و منشأ اين ترديد نيز اين است كه آيا اصالة الصحة در مثل اين موارد جارى مىشود يا نه ؟ عده‌اى از محشين فرموده‌اند و لو ما قبول نماييم كه اصالة الصحة در چنين موارد شك در قابليت نيز جارى است و ليكن در مثل اين\r\n\r\n","description":"","footnote":"","page_name":" 3564 ","page_number":284},
  {"content":"\r\n\r\nمورد اصالة الصحة جارى نيست چون‌كه مورد نزاع در اينجا اين است كه آيا اساسا عقدى واقع شده است يا اينكه اصلًا عقد محقق نشده است ، زيرا آنكه ( زوج ) مىگويد تطابقى بين ايجاب و قبول نيست در واقع مدعى است كه عقدى ( عقد مركب از ايجاب و قبول متطابق با يكديگر است ) واقع نشده است و لذا نمىتوان با اصالة الصحة حكم كرد كه عقد واقع شده است . در مقابل اين عدّه مرحوم صاحب جواهر معتقد است كه در اينجا نيز اصالة الصحة جارى است . و شايد تقريب فرمايش ايشان اين باشد كه بگوييم : شكى نيست كه در اين فرض ، قبولى از ناحيه زوج گفته شده است ، اختلاف اين است كه آيا اين قبول مربوط به همان ايجاب است تا اينكه بطور صحيح واقع شده باشد و يا اينكه ربطى به ايجاب پدر ندارد و لذا اين قبول باطلى است . در اينجا اصالة الصحة حكم به صحت وقوع قبول از ناحيه زوج مىكند . و معناى آن اين است كه قبولى را كه زوج گفته مؤثر در نقل و انتقال بوده است به هر حال ، چه قائل به جريان اصالة الصحة بشويم و چه معتقد باشيم كه در اين مورد اصالة الصحة جارى نيست ، روايت طبق قاعده نيست و تفصيلى نبايد بين دو صورت داده شود .\r\nالبته به نظر ما اين احتمال سوم خلاف ظاهر روايت است و توهمى بيشتر نمىباشد زيرا ظاهر روايت اين است كه زوج نيز مدعى صحت عقد است ، تعبير « انما تزوجت منك الصغيرة من بناتك » نشانگر اين است كه وى نيز ادعا دارد كه حقيقتاً صغيره همسر او مىباشد و لذا او را مطالبه مىكند . نه اينكه مراد اين باشد كه من فقط يك « قبلت » انشايى گفتم و همان چيزى را كه ولى زوجه قصد ايجاب نموده است را قبول نكرده‌ام .\r\nاحتمال چهارم : معنايى است كه مرحوم محقق براى روايت ذكر نموده‌اند و به نظر ما نيز تصوير معقولى است . و آن اين است كه بگوييم تفصيلى كه در روايت بين ديدن دخترها و نديدن آنها توسط زوج گذاشته شده است بر اين اساس است كه در صورتى كه دخترها را ديده باشد ، چون در مورد تعيين ، هيچ‌يك حرفى نزده است و\r\n\r\n","description":"","footnote":"","page_name":" 3565 ","page_number":285},
  {"content":"\r\n\r\nسكوت نموده است ، اين سكوت او علامت اين است كه هر كدام از دخترها را كه پدر اختيار نمايد ، وى رضايت دارد و به عبارت ديگر معناى سكوت او اين است كه پدر را وكيل در انتخاب از ناحيه خود قرار داده است . در اين صورت اگر اختلافى در مورد معقود عليها واقع شود ، قول پدر مقدم است و عقد محكوم به صحت است و اما اگر دخترها را نديده باشد در اين صورت مسأله وكالت مطرح نيست و توافق احراز نشده است و اصالة الصحة نيز خيلى واضح نيست كه در اين موارد كه شك در اركان است جارى شودر ، لذا عقد باطل دانسته شده است .\r\nطبق اين احتمال تفصيل در روايت مطابق با قاعده خواهد بود و در صورت ديدن ، چون مسأله وكالت مطرح است و پدر بر اساس وكالت خود ، كبيره را عقد نموده است قول ، قول پدر است و عمل او صحيح است و لو اينكه زوج بعد از اين پدر را عزل نيز كرده باشد چرا كه تا مادامىكه عزل موكل به وكيل نرسد عمل وكيل محكوم به صحت است .\r\nنكته‌اى كه در اينجا قابل ذكر است اين است كه : اگر ما رؤيت را به منزلهء توكيل واقعى فرض كرديم و صرف تسليم پدر را نيز كافى در تحقق زوجيت حقيقيه دانستيم - كه ظاهر روايت هم همين است - روايت مطابق قواعد خواهد بود ، ولى اگر گفتيم كه رؤيت و سكوت زوج علامت رضايت او به زوجيت هر كدام يك از دخترها كه پدر آن را نيت نموده نمىباشد و يا آنكه صحت واقعيه عقد را منوط به اثبات صدق ادعاى پدر در تطابق دخترى كه منوى حين العقد بوده با دخترى كه به عنوان زوجه به زوج تسليم كرده نموديم و صرف ادعا و تسليم پدر را كافى در ترتب احكام زوجيّت واقعيه ندانستيم ، بازهم روايت بر خلاف قواعد خواهد بود . تا اينجا مجموعاً چهار احتمال براى معناى روايت ذكر كرديم ، از اين چهار احتمال حكم به تحالف تنها مقتضاى قاعده در مورد احتمال اول است و ليكن در مورد سه احتمال ديگر مقتضاى قاعده تحالف نيست . و از اينجا مناقشه در كلام مرحوم سيد نيز روشن مىشود . مرحوم سيد گمان نموده‌اند كه معناى روايت منحصر به احتمال اول\r\n\r\n","description":"","footnote":"","page_name":" 3566 ","page_number":286},
  {"content":"\r\n\r\nاست و در احتمال اول نيز مقتضاى قاعده تحالف است و مشهور نيز در اين مسأله حكم به تحالف نموده‌اند . سپس در ادامه فرموده‌اند « جماعتى از فقهاء در همين مورد بر طبق روايت فتوا داده‌اند و حكم به تحالف كه مقتضاى قاعده اوليه نموده‌اند » با اين كه به نظر مىرسد آن جماعتى كه بر طبق روايت فتوا داده‌اند شايد روايت را ناظر به احتمال چهارم كه فرمايش مرحوم محقق بوده دانسته باشند و در احتمال چهارم نيز چنانچه گذشت روايت مطابق با قاعده است و حكم مسأله تحالف نيست . نه اينكه اين عدّه با حفظ احتمال اول در مورد معناى روايت ، فتواى بر طبق آن و بر خلاف قاعده داده‌اند .\r\nحاصل كلام در مورد اين روايت اين شد كه چه روايت را مطابق با قاعده بدانيم و چه آن را مخالف با قاعده بدانيم مىبايست طبق روايت عمل شود و وجهى براى طرح آن وجود ندارد .\r\n\r\nب ) عدم صحت نكاح حمل :\r\n\r\n1 ) متن عروة ، مسأله 20 :\r\nلا يصحّ نكاح الحمل و انكاحه و ان علم ذكوريته او أنوثيته ، و ذلك لانصراف الادلّة كما لا يصحّ البيع او الشراء منه و لو بتولّي الولىّ ، و ان قلنا بصحّته الوصية له عهدية ، بل او تمليكية ايضا .\r\nبحث در اين مسأله در رابطه با اين است كه نكاح با حمل صحيح نيست ، يعنى كسى نمىتواند با بچه‌اى كه هنوز به دنيا نيامده است ازدواج نمايد و يا اينكه او را به ازدواج كسى درآورد ، اگر چه معلوم باشد كه بچه‌اى كه در شكم مادر است مذكر است يا مؤنث ( در زمان فعلى كه تشخيص اين مطلب بسيار ساده شده است ) مرحوم سيد دليل عدم صحت را انصراف ادلّه تزويج از اين مورد ذكر فرموده‌اند سپس در ادامه مىفرمايند كه ، بيع و شراء نيز با حمل صحيح نيست و لو اينكه اين\r\n\r\n","description":"","footnote":"","page_name":" 3567 ","page_number":287},
  {"content":"\r\n\r\nولىّ صبى است كه متولّى اين كار مىشود و مثلًا از ناحيهء بچه‌اى كه در حمل است ايجاب يا قبول را مىگويد و خلاصه اينكه تفاوتى هست بين اينكه طفل به دنيا آمده باشد كه در اين صورت بيع و شراء با او به واسطه ولىّ اشكالى ندارد و بين آنجايى كه طفل هنوز در شكم مادر است كه در اين صورت معاملهء با او به واسطه ولىّ جايز نيست . فقط دو مورد را مرحوم سيد استثناء نموده‌اند ، يكى وصيّت عهديّه كه عبارت از اين است كه كسى وصيّت نمايد كه مثلًا اين طفلى كه در شكم مادر است پس از به دنيا آمدن و بزرگ شدن از ناحيهء او حجّ بجا آورد يا بعضى از امورى كه مربوط به او است انجام دهد در اينجا فرموده‌اند اين وصيّت صحيح است چرا كه در وصيّت عهديّه ، قبول موصى له معتبر نيست بلكه ايشان در مورد وصيّت تمليكيه نيز كه نيازمند قبول موصى له است نيز مىفرمايند : « در مورد حمل صحيح است و وصيّت تمليكيه عبارت از اين است كه مثلًا موصى بگويد بعد از فوت من اين اموال متعلق به فلان شخص باشد - نه اينكه عهد عملى باشد و بخواهد كه براى او كارى انجام دهند - مشهور در چنين وصيتى قائل‌اند كه صحت و نفوذ آن مشروط به قبول موصى له است . مرحوم سيد مىفرمايند وصيّت تمليكيه نيز نسبت به حمل صحيح است زيرا وقتى به دنيا آمد و بزرگ شد ، خود او مىتواند قبول نمايد و يا اينكه در همان حال ولىّ حمل مىتواند از ناحيه او قبول كند .\r\n\r\n2 ) عدم وجود « اجماع » در مسأله :\r\nمسلماً عدم صحت نكاح با حمل ، مسألهء اجماعى نيست ، قبل از مرحوم محقق تنها كسى كه اين مسأله را عنوان نموده است مرحوم شيخ طوسى در مبسوط است .\r\nبله در ميان عامه ، قول به عدم صحت وجود دارد و ليكن اين قبيل فروعى كه بسيار نادر الوقوع است را نمىتوان گفت اگر روايت و دليلى بر خلاف آن نبود كاشف از تقرير معصوم عليه السلام است و لذا با اين بيان هم نمىتوان تقرير امام عليه السلام يا اجماع را اثبات نمود .\r\n\r\n","description":"","footnote":"","page_name":" 3568 ","page_number":288},
  {"content":"\r\n\r\n\r\n3 ) كلام مرحوم آقاى خويى و نقد استاد مد ظله :\r\nمرحوم آقاى خويى براى عدم صحت نكاح حمل بيانى دارند كه بسيار تعجب‌انگيز و اصلًا تقريب فرمايش ايشان نيز دشوار است . ايشان مىفرمايند موضوع ادلّه نكاح عنوانى است كه صلاحيت انطباق بر حمل را ندارد . نه اينكه آن موضوع نسبت به حمل انصراف داشته باشد ، چنان كه مرحوم سيد مىفرمود .\r\nانصراف در جايى است كه موضوع صلاحيت انطباق بر موضوع منصرف عنه را فى حدّ ذاته دارد و ليكن ذهن انسان بر اساس تناسبات و ارتكازات خاصى آن موضوع را بر آن مصداق تطبيق نمىكند ، مثل اينكه مىگويند لفظ « رجل » از مردى كه داراى دو سر است منصرف است ولى هيچ‌گاه گفته نمىشود كه لفظ « رجل » از زن منصرف است ، چون عنوان رجل صلاحيت انطباق بر زن را ندارد . در محل كلام نيز مرحوم آقاى خويى مىفرمايند ، موضوع ادله نكاح « انسان » است حال وى مرد باشد يا زن ، كوچك باشد يا بزرگ ، عبد باشد يا امه ، اما در مورد حمل « انسان » صدق نمىكند .\r\n\r\n4 ) كلام مرحوم آقاى حكيم :\r\nمرحوم آقاى حكيم در مورد وجه عدم صحت نكاح حمل و در توضيح كلام سيد رحمه الله مىفرمايند على القاعدة مراد مرحوم سيد از اينكه موضوع ادله از حمل انصراف دارد در مورد حملى است كه به او ولوج روح شده باشد و الّا حملى كه ولوج روح در او نشده است و جمادى بيشتر نيست بحث انصراف موضوع دليل يا عدم انصراف ، در مورد او بىمعنا است .\r\nسپس ايشان دليل ديگرى علاوه بر مسأله انصراف ، براى عدم صحت نكاح حمل را ذكر فرموده‌اند ، و آن عبارت از اين است كه مىفرمايند اگر قرار باشد عقد حمل صحيح باشد ، ولىّ او است كه متولى اجراى عقد خواهد بود . در حالى كه ولايتى براى ولىّ بر حمل نسبت به مسأله ازدواج ثابت نشده است ( و لو اينكه نسبت به امور ديگرى مثل ولايت بر قبول گفتن از ناحيه حمل در مورد وصيت\r\n\r\n","description":"","footnote":"","page_name":" 3569 ","page_number":289},
  {"content":"\r\n\r\nتمليكيه ولايت او ثابت است ) پس بنابراين قصور در ناحيه متصرف است نه در رابطهء با موضوع تصرف .\r\n\r\n5 ) نظر استاد مد ظله :\r\nبه نظر ما ، اينكه مرحوم آقاى حكيم موضوع بحث را حملى كه در او ولوج روح شده باشد قرار داده‌اند ، كلامى صحيح است و ليكن عمده دليل بر بطلان نكاح حمل ، همان مسأله انصرافى است كه مرحوم سيد مطرح نموده است ، چرا كه اساساً بناى عقلاء بر صحت عقد حمل نيست و بنابراين ، عرف و عقلاء براى موضوع ادله نكاح اطلاقى نمىبيند و آن را از امثال اين موارد نادره منصرف مىداند . و در اين گونه موارد اگر شارع مقدس قصد تخطئه عرف و عقلاء را داشته باشد و بخواهد موردى را نيز كه آنها خارج از موضوع حكم مىدانند در آن داخل بدانند ، با الفاظى مطلق و غير صريح كفايت نمىكند بلكه نيازمند تصريح و لفظ خاص است .\r\nاما آن مطلبى را كه مرحوم آقاى حكيم فرمودند كه ادلّه ولايت ولى قاصر از اثبات ولايت براى پدر در مورد ازدواج حمل است . به نظر ما با صرف نظر از اشكال انصراف ادلّه ولايت ، قصورى در شمولشان نسبت به اين مورد نيست و لذا اين قسمت از كلام آقاى حكيم تمام نيست .\r\n\r\n6 ) اشكال مرحوم حكيم بر كلام سيد رحمه الله :\r\nمرحوم سيد كلامى دارند كه آقاى حكيم بر آن اشكالى نموده‌اند و به نظر ما اشكال مرحوم حكيم نيز وارد است . مرحوم سيد فرموده ، بيع و شراء نيز با حمل صحيح نيست . مرحوم آقاى حكيم مىفرمايند ، بيع و شراء با حمل فى الجملة اشكالى ندارند . به خاطر اينكه فقها فرموده‌اند اگر تركه‌اى وجود دارد كه يكى از ورثه نيز همين حمل است ، در اينجا حاكم شرع يا وصى ميّت در صورتى كه خطر تلف و از بين رفتن آن تركه مىرود ، مىتواند پس از جدا كردن سهم حمل آن را بفروشد .\r\nپس فى الجملة بيع و شراء از ناحيه حمل اشكالى ندارد . « * و السلام * »\r\n\r\n","description":"","footnote":"","page_name":" 3570 ","page_number":290},
  {"content":"\r\n\r\n\r\n29 / 10 / 1380 شنبه درس شمارهء ( 383 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصه درس قبل و اين جلسه :\r\nبحث راجع به نكاح حمل بود . البته نكاح حمل چندان محل ابتلا نيست ولى مثل بيع و شراء كه مرحوم سيد عطف كرده مورد ابتلا است ، لذا مسأله جاى طرح دارد . گفتيم اين فتواى به عدم صحت را از جواهر و ايشان از جامع المقاصد اخذ كرده‌اند و قبل از اينها علامه در تذكره با تعبير ديگرى راجع به ارث و وصيت ( ظاهراً وصيت تمليكيه ) قائل شده است .\r\nهمچنين اشكال مرحوم آقاى حكيم مطرح گرديد كه در مورد بيع و مانند آن ( غير از نكاح ) مىگويند زمانى كه وارث ميت يا يكى از ورثه ، حمل است ، وصىّ يا حاكم شرع يا عدول مؤمنين مىتوانند در صورت مصلحت يا در صورتى كه خطرى متوجه مال باشد ، آن را بفروشند و معامله صحيح است . پس فرمايش مرحوم سيد كه در غير باب نكاح مثل بيع هم ، حمل را صالح براى تمليك و تملّك ندانسته ، تمام نيست .\r\n\r\nفرمايش استاد مد ظله :\r\nاصل اين مطلب كه عقلاء براى حمل ، اعتبار ملكيت نمىكنند مطلب درستى نيست و مالك شدن حمل ، مخالف اعتبار عقلايى نيست . « 1 »\r\n\r\n\r\n","description":"","footnote":"\r\n( 1 ) در تاريخ نقل شده كه شاپور ذو الأكتاف دهمين پادشاه ساسانى كه سلطنتش 70 سال شمسى و 72 سال قمرى طول كشيده ، زمانى كه در شكم مادرش بود پدرش مرد و او در وقتى كه حمل بود به پادشاهى رسيد و لذا تاج سلطنت را روى شكم مادرش گذاشتند . لذا از نظر عقلايى حتى اعتبار سلطنت هم براى حمل واقع شده است .\r\n","page_name":" 3571 ","page_number":291},
  {"content":"\r\n\r\nاما نقض آقاى حكيم به فروش سهم الارث حمل به دليل اينكه چند احتمال در مسأله هست ، نمىتواند نقض معتبرى باشد . البته در فرضى كه يكى از ورثه ، حمل باشد و قبل از ولادت سقط گردد ، در اينجا مسلم است و روايت هم دارد كه اعتبار ملكيت براى چنين حملى نمىشود . اما اگر در موقع موت مورث ، حمل بود و بعد زنده به دنيا آمد در اينجا چند احتمال وجود دارد .\r\nاحتمال اول كه احتمال مرجوحى است و ظاهراً قائلى نداشته باشد بلكه يك تصور در مسأله است اين است كه فقط كسانى ارث مىبرند كه موقع مرگ مورث ، مصداق يكى از عناوينى باشند كه صلاحيت مالكيت دارند و چون حمل ، مصداق عنوان ولد نيست ، لذا ارث به او تعلق نمىگيرد . شاهد مطلب هم اين است كه ( در مورد نوزادهاى دوقلو ) ملاك تشخيص ولد اكبر را تقدم در ولادت مىدانند نه زمان حمل و لو بعضى از كارشناسان جديد مىگويند آنكه نطفه‌اش زودتر منعقد شده ، ديرتر به دنيا مىآيد .\r\nاحتمال دوم اين است كه گفته شود حمل موقع موت مورث مالك نمىشود و سهم او در ملك ميت مورث باقى مىماند اما بعد از ولادت حيّاً متصف به وصف مالكيت مىشود .\r\nاحتمال سوم اين است كه بگوييم حمل اگر در زمان موت مورث حى باشد مالك مىشود اما مالكيتش مشروط است به اينكه زنده به دنيا بيايد به نحو شرط متأخر .\r\nاحتمال چهارم هم اين گونه تصوير مىشود كه مالكيت حمل حين موت المورث را مالكيت متزلزل بدانيم يعنى اصل ملكيت از همان زمان حمل محقق مىشود اما استقرار ملكيت منوط به اين است كه زنده به دنيا بيايد و اگر در شكم مادرش بميرد از او به ساير ورثه ( ورثه خودش يا ورثه ميت ) منتقل مىشود .\r\nبا توجه به اين چهار احتمال ، نقض آقاى حكيم به صاحب جواهر وارد نيست چون خود صاحب جواهر جزء كسانى است كه معتقدند حمل اصلًا مالك نمىشود\r\n\r\n","description":"","footnote":"","page_name":" 3572 ","page_number":292},
  {"content":"\r\n\r\nو بعد از ولادت مالك مىشود و اگر بيعى صورت بگيرد نقل و انتقال از ملك ميت و به ملك ميت صورت مىگيرد . در حالى كه آقاى حكيم رحمه الله كانّه مسلم فرض كرده كه فقها در موارد بيع و شراء حمل را مالك مىدانند . بله ، اصل مدعاى آقاى حكيم كه اعتبار ملكيت براى حمل ، اشكال عقلايى ندارد ، مطلب صحيحى است كما تقدم و لذا اگر اطلاقاتى در كار باشد با آن اطلاقات مىتوانيم حكم به مالكيت حمل بكنيم .\r\n\r\nبررسى حواشى آقايان بر عروة :\r\nدر اين عروه چاپ جامعه مدرسين دو حاشيه از آقايان هست كه مطالبش بحث شد ولى مناسب است به آن اشاره‌اى كنيم . يكى حاشيه آقاى خويى رحمه الله و ديگرى حاشيه آقاى گلپايگانى رحمه الله .\r\n\r\nحاشيه مرحوم آقاى خويى :\r\nآقاى خويى رحمه الله در شرح عروه بيانى داشتند كه گفتيم بيان مناسبى نيست و شايد در تقرير مطلب اشكال پيش آمده و آن اينكه سلب انسانيت از حمل بشود . گفتيم سلب انسانيت قبل از ولوج روح قابل قبول است اما بعد از ولوج روح سلب انسانيت از حمل وجهى ندارد . ولى در حاشيهء عروه فقط مىفرمايند اطلاقاتى در كار نيست . شايد نظر ايشان اين باشد كه ادله باب نكاح مثل  « وَ أَنْكِحُوا الْأَيامى مِنْكُمْ وَ الصَّالِحِينَ مِنْ عِبادِكُمْ وَ إِمائِكُمْ »  متضمن الفاظى نيستند كه به اطلاقشان شامل حمل نيز گردد تا ناگزير شويم مثل مرحوم سيد با انصراف ، مسأله را حل كنيم . چون مثلًا صدق ايّم و ايّمه ( مفرد ايامى ) مشروط به ولادت است و اين كلمات بر حمل صدق نمىكند . همچنين تعبير « منكم » در اين آيه به معناى اين است كه زوج يا زوجه بايد جزء شما به دنياآمده‌ها باشند و اينكه بگوييم حمل هم مصداق « منكم » است ، محرز نيست .\r\n\r\n","description":"","footnote":"","page_name":" 3573 ","page_number":293},
  {"content":"\r\n\r\n\r\nپاسخ استاد مد ظله :\r\nجواب اين فرمايش اين است كه ادله نكاح اختصاص به اين آيه ندارد . تعابير ديگرى وجود دارد كه از حيث دلالت وضعى اشكالى در شمولشان نسبت به حمل وجود ندارد . مثلًا نكاح ابن ، نكاح بنت ، نكاح الانثى و غيره علاوه بر اينكه اين آقايان به عموماتى مثل   « أَوْفُوا بِالْعُقُودِ »   و « المؤمنون عند شروطهم » هم استناد مىكنند .\r\n\r\nحاشيه مرحوم آقاى گلپايگانى :\r\nايشان اين طور تعبير مىكنند : « لا يبعد عدم اعتبار النكاح للحمل عند العرف فلا يكون نكاحه نكاحاً حتى يحتاج الى التمسك بانصراف الادله » . اين اشكالى است كه ايشان به مرحوم سيد دارد .\r\n\r\nپاسخ استاد مد ظله :\r\nولى به نظر مىرسد اين بيان ايشان دليل فرمايش مرحوم سيد است نه اينكه اشكالى بر آن باشد چون آقاى گلپايگانى بر خلاف آقاى خويى از نظر دلالت وضعى الفاظ اشكال نمىكنند ، لذا كلام ايشان برگشت مىكند به همان مطلبى كه ما در جلسه قبل گفتيم كه الفاظ از نظر دلالت وضعى اقتضاء شمول نسبت به حمل را دارند ولى همين كه عقلاء اعتبار نكاح و زن و شوهرى براى حمل نمىكنند منشأ براى انصراف مىشود و الا اگر عقلاء اعتبار نكاح براى حمل مىكردند به اطلاقات تمسك مىكرديم . و اين همان مطلبى است كه مرحوم سيد مىخواهند بفرمايند .\r\n\r\nنظر نهايى استاد مد ظله :\r\nمحصل كلام اين شد كه عقلاء براى حمل اعتبار نكاح و زوجيت نمىكنند و لذا نكاح حمل صحيح نيست . البته ما قبلًا يك اشكالى به فرمايش سيد رحمه الله داشتيم و\r\n\r\n","description":"","footnote":"","page_name":" 3574 ","page_number":294},
  {"content":"\r\n\r\nمىگفتيم اين چه وجهى دارد كه يك آن يعنى لحظهء ولادت را مرز انصراف و عدم انصراف قرار دهيم و بگوييم يك آن قبل از ولادت ، ادله انصراف دارند اما آنِ بعد از ولادت ديگر انصرافى نيست و ادله صحت نكاح شامل مىشوند . ولى بعداً توجيهى براى كلام سيد به نظرمان رسيد و آن اينكه ايشان مىخواهند بفرمايند انصراف اختصاص به حمل ندارد و ادله از اوائل سنين طفوليت مثل دورهء رضاع هم انصراف دارند چون عقلاء براى اطفال صغار هم اعتبار نكاح نمىكنند منتهى چون شارع اين اعتبار عقلايى را در خصوص اطفال صغار تخطئه كرده و ازدواج را صحيح دانسته ما هم حكم به صحت مىكنيم ( كه اين از ادله مختلف استفاده مىشود ، مثل آن روايتى كه حكم شير خوردن زوجه صغيره از زوجه كبيره را بيان كرده است ) اما در مورد ازدواج حمل هيچ دليل شرعى نداريم كه آن را تصحيح كرده باشد و اعتبار عقلاء هم كه در كار نيست ، لذا حكم به بطلان مىكنيم .\r\n\r\n[ لا يشترط فى النكاح علم كل من الزوج و الزوجه باوصاف الأخر مما تختلف به الرغبات 
  ]\r\n\r\nمتن عروة :\r\nمسأله 21 : « لا يشترط فى النكاح علم كل من الزوج و الزوجه باوصاف الأخر مما تختلف به الرغبات و تكون موجبة لزيادة المهر او قلّته فلا يضرّ بعد تعيين شخصها الجهل باوصافها فلا تجرى قاعدة الغرر هنا »\r\nهمانطور كه ايشان فرموده ، هر چند در باب نكاح ، تعيين معتبر است امّا لازم نيست تمام كمالات خصوصيات و اوصافى كه در رغبات اشخاص و در مقدار مهر دخالت دارد ، مشخص شود و اين مطلب جزء ضروريات فقه است و سيرهء قطعى مسلمين هم بر آن جارى شده است كه بدون اطلاع از همهء خصوصيات ازدواج مىكنند و در فقه هم مسلم است كه مواردى را به عنوان عيوب مجوز فسخ به حساب آورده‌اند يعنى عيبى كه حين العقد مشخص نبوده و بعد معلوم شده باعث حق فسخ مىشود و هيچ‌كس نگفته كه اين عيوب با تعيين معتبر در عقد منافات\r\n\r\n","description":"","footnote":"","page_name":" 3575 ","page_number":295},
  {"content":"\r\n\r\nدارد و موجب بطلان عقد مىشود . همچنين مسلم است كه اگر تعيين فى الجمله شده و مثلًا گفته دختر كوچكتر را تزويج كردم ولى اين نمىداند كداميك كوچكتر است و اوصاف آنها هم با يكديگر مختلف است ، در اينجا هم ازدواج را صحيح مىدانند . بحث غرر هم كه در معاوضات ديگر باعث بطلان است در اينجا مضرّ دانسته شده است چون ماهيت نكاح با معاوضات ديگر متفاوت است و بعلاوه ، خود دليل غرر محل بحث است كه شامل نكاح مىشود يا نه ؟ چون روايتى كه در عيون نقل شده و نيز رواياتى كه از طرق عامه نقل شده متضمن نهى پيامبر صلى الله عليه و آله از بيع الغرر است و روايتى كه از مطلق غرر نهى كرده باشد ، نداريم البته ما در مباحث گذشته ( بحث اجاره ) گفتيم كه بعضىها خواسته‌اند به عموم تعليل استدلال كنند چون در بعضى از روايات وارد شده كه مثلًا فروش طير در آسمان جايز نيست « فانّه من الغرر » يا فروش ماهى در دريا جايز نيست « فانّه من الغرر » لذا گفته‌اند غرر مطلقاً موجب بطلان معاوضه است . الّا ما خرج بالدليل مثل صلح . ولى ما گفتيم اين روايات اجمال دارند چون مشخص نيست ضمير « فانّه » به بيع بر مىگردد يا به مبيع .\r\nدر صورت اول مىتوان به واسطه عموم تعليل به ساير معاوضات تعدّى كرد اما در صورت دوم نمىتوان تعدّى كرد چون مفاد تعليل اين مىشود كه مبيع مجهول الاصطياد مصداق غرر است بنابراين از خصوص آن موضوع تعدّى مىكنيم اما از حكم و متعلق آن تعدى به امور ديگر نمىشود همانطور كه اگر گفته شود لا تشرب الخمر لانه مسكر مفاد تعليل اين مىشود كه لا تشرب المسكر يعنى از خصوص خمر تعدى مىكنيم به مطلق مسكر اما متعلق حكم يعنى شرب محفوظ است و لذا حكم ماليدن خمر به بدن استفاده نمىشود .\r\nپس با توجه به اجمال اين روايات نمىتوان غرر را در مطلق معاوضات موجب بطلان دانست . ادامه بحث را در جلسه آينده پى مىگيريم . ان شاء الله\r\n« * و السلام * »\r\n\r\n","description":"","footnote":"","page_name":" 3576 ","page_number":296},
  {"content":"\r\n\r\n\r\n30 / 10 / 1380 يكشنبه درس شمارهء ( 384 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، مسأله عدم جواز اشتراط خيار فسخ در عقد نكاح را بررسى مىكنيم ابتدا دليل اجماع را بررسى و تماميت آن را ثابت مىكنيم آنگاه ادلهء ديگر همچون مخالفت با مقتضاى عقد ، و تنافى با لزوم كه از احكام عقد نكاح است ، و انحصار موارد جواز فسخ به عيوب خاصه را بررسى و ناتمامى آنها را اثبات مىكنيم .\r\n\r\n[ فى مسائل متفرقة 
  ]\r\n* * * \r\nمتن عروه :\r\nفصل * فى مسائل متفرقة - الاولى : لا يجوز فى النكاح دواماً او متعة اشتراط الخيار فى نفس العقد فلو شرطه بطل\r\nيكى از مباحث قديمى در باب نكاح كه بسيار مورد نياز مردم است و هم فقهاى ما و هم عامه آن را مطرح كرده‌اند ، شرط خيار فسخ در عقد نكاح و در مهريه است كه آيا عاقد مىتواند هنگام عقد براى خود اختيار فسخ نكاح و يا برهم زدن مهريه‌اى كه معين شده است را قرار دهد يا نه ؟ و بر فرض عدم جواز و بطلان آيا موجب بطلان عقد هم مىشود يا اينكه به صحت عقد ضررى نمىزند . ابتدا فرع اول را بررسى مىكنيم :\r\n\r\nعدم جواز شرط خيار در عقد نكاح :\r\nمرحوم سيد مىفرمايند جايز نيست در عقد نكاح طرفين اختيار فسخ قرار دهند و اين شرط باطل است . براى بطلان اين شرط وجوه متعددى ذكر شده است .\r\nمرحوم آشتيانى در تقريرات درس مرحوم حاج شيخ عبد لكريم حائرى پنج وجه\r\n\r\n","description":"","footnote":"","page_name":" 3577 ","page_number":297},
  {"content":"\r\n\r\nذكر مىكند ، در كتب ديگر همچون جواهر ، جامع المقاصد و تذكره نيز وجوه مختلفى با زياداتى آمده است . ما وجوهى كه داراى بحث معتنابهى است را بررسى مىكنيم .\r\n\r\nوجه اول : اجماع فقها بر بطلان :\r\nاز زمان شيخ طوسى به بعد هر كدام از فقها كه اين مسأله را عنوان كرده‌اند همه فتوى به بطلان اين شرط داده‌اند و ما احدى را نيافتيم بر خلاف آن گفته باشد . ولى مرحوم آقاى حكيم مىفرمايند از ظاهر حدائق كه بطلان شرط را به مشهور نسبت داده استفاده مىشود كه اين قول مخالف هم دارد ، اما معلوم نيست چه كسى مخالف است و كسى غير از صاحب حدائق چنين نسبتى را نداده است . مرحوم آقاى خويى هم در اين مطلب از ايشان تبعيت كرده‌اند .\r\nما به حدائق مراجعه كرديم . مؤلف اين كتاب در دو بخش ( باب صيغهء عقد و باب مهر ) اين مسأله را متعرض شده و در هيچ يك چنين مطلبى را نگفته است . شايد مرحوم آقاى حكيم با اعتماد به حافظهء خويش شهرت در بطلان خود عقد را با شهرت در بطلان شرط مذكور خلط كرده‌اند و گرنه صاحب حدائق در بطلان شرط مذكور ترديدى ندارد و آن را به مشهور نسبت نمىدهد آنچه كه ايشان به مشهور نسبت مىدهد بطلان خود عقد است . در مجلد 23 مىفرمايد : و المشهور بطلان العقد ( اى باشتراط الخيار فيه ) . در مجلد 24 مىگويد : المشهور بين الاصحاب بطلان النكاح به شرط الخيار . بنابراين جاى ترديد وجود ندارد كه در اين مسأله هيچ مخالفى نيست .\r\nعلاوه بر اين كه در هفت يا هشت كتاب اعاى اجماع شده يا كلماتى شبيه به آن گفته شده است . شيخ در خلاف تعبير به « لا خلاف » مىكند . مسأله‌اى كه بين عامه و خاصه مطرح و مورد ابتلا باشد و ايشان از آن تعبير به « لا خلاف » كند با اجماع چندان تفاوتى ندارد . در مبسوط تصريح به اجماع كرده همچنين ابن براج در مهذب\r\n\r\n","description":"","footnote":"","page_name":" 3578 ","page_number":298},
  {"content":"\r\n\r\nو ابن ادريس در سرائر و شهيد ثانى در مسالك و فاضل هندى در كشف اللثام همه تصريح به اجماع كرده‌اند . علامه در تذكره عبارتى دارد كه به نظر مىرسد ايشان هم دعواى اجماع مىكند . عبارت چنين است : لا يصح اشتراط الخيار فى النكاح و لا يثبت فيه خيار المجلس اجماعاً . هر چند كلمه اجماعاً پس از خيار مجلس آمده و مىتواند تنها به اخير ( خيار مجلس ) ناظر باشد يا به هر دو ، ولى با توجه به اينكه در اكثر كتب قدماء چه خاصه و چه عامه حكم اين دو خيار در كنار هم ذكر شده است و نسبت به هر دو ، هم فتوى داده‌اند و هم مدعى اجماع گشته‌اند ، ظاهراً اين كلمه در عبارت تذكره نيز ناظر به هر دو خيار است و ايشان در شرط خيار نيز مدعى اجماع هستند .\r\nمحقق كركى هم در جامع المقاصد در باب بيع پس از اينكه شرط خيار را در بيع جايز دانسته عدم جواز آن را در باب نكاح نيز متعرض شده و آن را اجماعى دانسته است ولى در خود باب نكاح هر چند عبارت ايشان صراحت ندارد لكن مىتوان گفت ايشان در اين باب نيز مدعى اجماع است ، مىفرمايد : فان شرط ( يعنى شرط الخيار فى النكاح ) كان الشرط باطلًا قطعاً و هل يبطل به العقد فيه قولان . اينكه در مورد اين شرط مىگويد قطعاً باطل است ولى در مورد بطلان عقد به واسطه اين شرط مىگويد دو قول است ، استظهار مىشود كه اين شرط را قولًا واحداً باطل مىداند و اين عبارة اخرى از اجماع است .\r\nتنها محقق اردبيلى كه در باب بيع اين مسأله را مطرح كرده ( باب نكاح كتاب ايشان در دست نيست ) ادعاى اجماع را به مسالك نسبت داده و مىفرمايد : ادله‌اى كه براى اين مسأله ذكر شده همه مخدوش است و تنها دليل اجماع مىباشد اگر آن را تمام بدانيم ( ان تمّ الاجماع ) سبزوارى نيز به تبع ايشان در كفايه با همين تعبير مىگويد . . . ان ثبت الاجماع . ولى گويا اين دو نفر بدون تتبع و ملاحظهء فتاواى فقها تنها به مسالك مراجعه كرده‌اند و در دعواى اجماع ايشان ترديد داشته و از آن با تأمل سخن گفته‌اند . در هر حال مسأله‌اى كه از مسائل تفريعى نيست بلكه از اصول مسائل\r\n\r\n","description":"","footnote":"","page_name":" 3579 ","page_number":299},
  {"content":"\r\n\r\nو مورد ابتلاى مردم مىباشد و فقها از قديم آن را مطرح نموده‌اند و احدى بر خلاف آن فتوى نداده لذا اجماع ثابت است . به علاوه اين مسأله در عامه هم از دورهء امام صادق عليه السلام به بعد مطرح بوده و تمام فقهاى آنها فتوى به بطلان داده‌اند . آن هم در موضوعى كه براى زوجين بسيار مهم است كه اگر مدتى زندگى كردند و آن ازدواج موردپسندشان واقع نشد به ويژه در جايى كه مهريه را سنگين گرفته‌اند با جايز بودن چنين شرطى بتوانند آن را فسخ و كالعدم به حساب آورند ، در چنين مسأله‌اى اگر حكم واقع غير از آنچه كه همه فتوى داده‌اند بود ، ائمه عليهم السلام بيان مىكردند و حتماً مخفى نمىماند . نتيجه اينكه دليل اجماع در اين مسأله تمام است و جاى هيچ ترديدى وجود ندارد . بلكه مىتوان آن را از مسلمات دانست .\r\n\r\nوجه دوم : مخالفت با مقتضاى عقد :\r\nدر عقد شرطى را مىتوان اشتراط كرد كه با مقتضاى آن عقد مخالفت نداشته باشد ، چه بر حسب تفاهمات عرفى ميان آن شرط و مدلول التزامى يا تضمين و يا مطابقى عقد تنافى ديده شود و چه عقد بر حسب ادله شرعيه براى احكامى موضوع قرار گرفته باشد كه آن شرط مخالف مقتضاى آن باشد . و شرط خيار ، هم به حسب متفاهم عرفى و هم بر اساس ادله شرعيه با مقتضاى نكاح مخالف است . زيرا اشتراط خيار در عقد دائم به معناى اين است كه اين عقد هم دائم است و هم به جهت داشتن خيار دوامى ندارد و اين دو با هم متناقض است . در روايات هم از عقد دائم تعبير به « تزويج مقام » « 1 » و « نكاح باتّ » « 2 » شده كه همه دلالت بر اين مىكند كه دوام از نظر شرعى جزء احكام عقد دائم و مقتضيات آن است . بنابراين شرط خيار با مقتضاى عقد نكاح متنافى است . مرحوم آقاى خويى شرط خيار را در عقد انقطاعى نيز موجب تنافى با مقتضاى آن مىدانند به اين تقريب كه جعل خيار در عقد\r\n\r\n\r\n","description":"","footnote":"\r\n( 1 ) باب 20 ، ابواب المتعه ، ح 1 و 2 .\r\n( 2 ) بيع باتّ أي لا خيار و لا عود فيه : المنجد .\r\n","page_name":" 3580 ","page_number":300},
  {"content":"\r\n\r\nانقطاعى به معناى اين است كه در طول آن مدت هر لحظه‌اى كه بخواهد بتواند مدت آن را پيش از سرآمدن اجل مقرر بر هم زند و اين با لزوم مشخص بودن مدت به نحوى كه قابل كم و زياد شدن نباشد كه از اركان عقد انقطاعى است منافات دارد .\r\n\r\nپاسخ وجه مذكور :\r\nمرحوم حاج شيخ بنا به آنچه در تقريراتشان آمده جواب اين تنافى را داده‌اند به اين تقريب كه تقسيم عقد نكاح به دائم و منقطع به اين معنا است كه دوام در عقد دائم يا مدت معين در عقد منقطع از مقتضيات طبيعى اين دو عقد است . يعنى اگر مانعى و رافعى نبود عقد دائم مقتضى دوام و عقد منقطع مقتضى دارا بودن مدت معين است ، بنابراين منافات ندارد كه بر حسب فعليت با اشتراط يا با وجود مانع ، اين اقتضا مرتفع شود . بلى اگر مراد از اشتراط ، ايجاد اقتضاى عدم دوام و عدم دارا بودن مدت معين در نفس عقد باشد اين موجب تناقض بين اقتضاء و اقتضاى عدم مىگردد اما اگر تنها در عالم فعليت رافع آن دوامى كه در عالم اقتضا است شود ، مستلزم تناقض و تنافى نيست . لذا انفساخ عقد دائم با كفر و رضاع يا با عيوب معينه و يا انفساخ عقد منقطع با بذل مدت پيش از رسيدن اجل را هيچ كس موجب تنافى و تناقض با مجعول اولى و مقتضاى آن نمىداند .\r\n\r\nوجه سوم : مخالفت خيار فسخ با لزوم كه از احكام نكاح است نه از حقوق طرفين :\r\nاز وجوه ديگرى كه مرحوم آقاى خويى به آن تمسك كرده‌اند و در كلمات مرحوم آقاى حكيم نيز آمده ، اين است كه در عقدى مىتوان خيار فسخ را شرط نمود كه لزوم در آن عقد از حقوق طرفين باشد تا بتوانند آن دو با جعل خيار حق خود را اسقاط كنند اما اگر لزوم از احكام شرعى آن عقد بوده و ربطى به حقوق طرفين نداشته باشد جعل خيار با حكم شرع منافى مىشود و نافذ نخواهد بود زيرا\r\n\r\n","description":"","footnote":"","page_name":" 3581 ","page_number":301},
  {"content":"\r\n\r\nمعنايش اين است كه عقدى را كه شارع لازم دانسته آنها جايز بدانند و اين بر خلاف حكم شرعى عقد بوده و صحيح نيست . همچنانكه طرفين نمىتوانند با شرط كردن ، عقدى را كه شارع جايز دانسته بر خود لازم كنند چون اين شرط بر خلاف حكم شرع است . « 1 » و دليل اينكه لزوم در عقد نكاح از احكام آن است نه از حقوق طرفين ، عدم جواز تقايل در آن است اگر لزوم از حقوق طرفين نكاح بود بايد آنها بتوانند از حق خود صرف نظر كرده و با توافق يكديگر نكاح را بر هم بزنند و آن را كالعدم فرض كنند در حالى كه احدى بدون طلاق اين را جايز نمىداند و اين كاشف از اين است كه لزوم از احكام نكاح و غير قابل اسقاط است نه از حقوق طرفين . بر خلاف بيع كه چون لزوم از حقوق متعاملين است ، طرفين مىتوانند از آن صرف نظر نموده و عقد را بر هم بزنند .\r\n\r\nپاسخ استاد مد ظله به وجه مذكور :\r\nاين وجه بر وجود اجماع بر عدم صحت تقايل در عقد نكاح استوار است در حالى كه عدم صحت تقايل مستلزم حكم بودن لزوم به نحوى كه در خود عقد هم نتوانند شرط خيار كنند نيست زيرا همچنانكه عدم صحت تقايل ممكن است به خاطر اين باشد كه عقد نكاح ذاتاً قابليت تقايل ندارد و در نتيجه لزوم از احكام آن حدوثاً و بقاءً باشد ، احتمال هم دارد به اين جهت كه نكاح ذاتاً چنين اقتضايى دارد نباشد بلكه تنها اگر متعاقدين هنگام ايجاد عقد ، شرط خيار نكردند ديگر نتوانند بقاءً تقايل كنند اما اگر حدوثاً اشتراط خيار شد بقاءً بتوانند آن را بر هم بزنند و در نتيجه حدوثاً از حقوق آن دو به شمار رود هر چند بقاءً در صورت عدم اشتراط از احكام\r\n\r\n\r\n","description":"","footnote":"\r\n( 1 ) لذا عقد وكالت را كه از عقود جائزه است ، نمىتوان با « شرط نتيجه » ، « لازم » قرارداد و « وضعاً » حكم جواز از آن را تغيير داد . و وكيل را غير قابل عزل ساخت . چنين شرطى علاوه بر آنكه خلاف شرع است ، بر خلاف مقتضاى عرفى وكالت هم هست . البته « شرط فعل » مانعى ندارد و « تكليفاً » مىتوانند متعهد شوند كه وكيل را عزل نكنند .\r\n","page_name":" 3582 ","page_number":302},
  {"content":"\r\n\r\nآن باشد . و چون دليل عدم صحت تقايل دليل لبّى است ( اجماع ) نمىتوان در صورت دوم نيز بر هم زدن عقد را ممنوع و لزوم را در آن از احكام آن حدوثاً و بقاءً دانست . گويا مرحوم آقاى حكيم نيز با عبارت خود به همين پاسخ اشاره مىكنند كه مىفرمايند : اللهم الا ان يناقش فى ذلك بدعوى كون ذلك مقتضى اطلاقه لا مقتضى ذاته . « 1 »\r\n\r\nوجه چهارم : انحصار موارد جواز فسخ به عيوب خاصه :\r\nوجه ديگرى كه گفته شده استدلال به رواياتى است كه منحصراً در موارد خاصى عقد نكاح را قابل فسخ دانسته‌اند مانند صحيحهء حلبى عن ابى عبد الله عليه السلام قال : انما يردّ النكاح من البرص و الجذام و الجنون و العقل . « 2 »\r\nلازمهء حصر در اين روايات عدم جواز فسخ در غير عيوب مذكوره همچون اشتراط خيار است كه به معناى عدم نفوذ اين شرط باشد .\r\n\r\nپاسخ استاد مد ظله به وجه مذكور :\r\nحصر در اين گونه روايات اضافى است نه حقيقى و مراد انحصار مواردى كه نكاح را به واسطهء عيوب مىخواهند فسخ كنند به عيوب مذكوره است نه انحصار مطلق حتى نسبت به غير عيوب و لذا اين روايات نسبت به عدم جواز فسخ نكاح به وسيله ارتداد يا رضاع كه كسى به منظور فسخ نكاح با اختيار خود عمداً كلمهء ردّه بر زبان آورد يا رضاعى كه موجب تحريم شود را انجام دهد ناظر نيست . بنابراين منافات ندارد كه در غير عيوب مذكوره در موارد ديگرى نيز بتوان نكاح را فسخ نمود . در جلسات آينده به توضيح بيشترى دربارهء اين وجوه مىپردازيم .\r\n« * و السلام * »\r\n\r\n\r\n","description":"","footnote":"\r\n( 1 ) مستمسك العروة الوثقى ، ج 14 ، ص 405 .\r\n( 2 ) وسائل ابواب العيوب و التدليس باب 1 ، ح 10 .\r\n","page_name":" 3583 ","page_number":303},
  {"content":"\r\n\r\n\r\n1 / 11 / 1380 دوشنبه درس شمارهء ( 385 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه نقد و بررسى كلام مرحوم آقاى خويى را پيرامون بطلان اشتراط خيار در عقد نكاح پىگيرى كرده و با ردّ دو وجهى كه براى اثبات مدعا ذكر كرده‌اند ، ضابطه مرحوم آقاى نائينى براى تشخيص لزوم حقى از لزوم حكمى را نيز نادرست مىدانيم و با نقل نظر كسانى كه در صورت اشتراط خيار قائل به صحت عقد نكاح شده يا ترديد كرده‌اند ادامه بحث را به جلسه آينده موكول مىنماييم .\r\n* * * \r\nالف ) نقد و بررسى كلام آقاى خويى پيرامون بطلان اشتراط خيار در عقد نكاح :\r\n\r\n1 ) يادآورى كلام مرحوم آقاى خويى :\r\nدر جلسه پيش گفتيم كه ايشان براى اثبات قول به بطلان شرط خيار در عقد نكاح به دو وجه استدلال كرده‌اند :\r\nوجه اول : قوام عقد دائم به عدم محدوديت و استمرار دائمى است در حالى كه قرار دادن خيار به معناى اختيار داشتن در محدود كردن آن است و اين دو با هم در تنافى هستند . زيرا عقد به وسيله اشتراط خيار تا زمانى محدود مىشود كه ذو الخيار از حق خود براى فسخ عقد استفاده نكرده است . و اين مانند آن است كه گفته شود :\r\nبعتك به شرط ان لا تملك ثمنه و يا به قول مرحوم آقاى حكيم مثل اين است كه گفته شود « بعتك بلا ثمن » يا « اجرتك بلا اجرة » كه با مفهوم عقد منافات دارد .\r\nوجه دوم : شرط خيار در صورتى صحيح است كه لزوم مربوط به التزام متعاقدين\r\n\r\n","description":"","footnote":"","page_name":" 3584 ","page_number":304},
  {"content":"\r\n\r\n( لزوم عقدى ) ، و به تعبير بهتر از حقوق متعاقدين باشد . امّا اگر از احكام شرعى بوده و ارتباطى به تعهد و التزام طرفين نداشته باشد آنان اجازهء اشتراط خيار نخواهد داشت زيرا اشتراط خيار از قبيل شرط مخالف شرع است و چنين شرطى مسلّماً باطل است .\r\nآنگاه مىفرمايند : لزوم در عقد نكاح از احكام شرعى است و زوجيت به جز در موارد خاص ( موت ، طلاق ، انقضاء مدّت و ابراء در عقد منقطع ) استمرار مىيابد .\r\nو اگر از حقوق متعاقدين بود بايد مانند باب بيع ، قائل به صحّت تقابل در نكاح مىشديم ، در حالى كه بلا خلاف تقابل در نكاح جائز نيست .\r\nمرحوم آقاى نائينى و مرحوم شيخ در مكاسب نيز به همين نحو استدلال كرده‌اند .\r\nبراى تتميم بحث ديروز مناسب است كه قدرى بيشتر به بررسى اين دو وجه بپردازيم . به نظر ما هر دو وجه از جهاتى مخدوش است .\r\n\r\n2 ) نقد استاد مد ظلّه در مورد وجه اول :\r\n( جواب نقضى ) اولًا : اشكال ما كه در فرمايشات مرحوم حاج شيخ عبد لكريم حايرى رحمه الله نيز هست اين است كه : اگر شرط خيار با دوام منافات دارد پس چرا در باب اجاره كه چيزى براى مدت معينى اجاره مىكنند ، شرط خيار براى يك يا دو طرف اجاره جائز است و با اينكه به حسب ظاهر شرط خيار با استمرار مدّت اجاره سازگار نيست ، كسى آن را منافى مدّت تعيين شده نمىداند ؟\r\nبه عنوان مثال : اگر كسى منزلى را براى مدّت ده سال اجاره دهد و براى خودش حقّ فسخ قرار دهد ، اين كار بدون اشكال جايز است و با اينكه با شرط خيار ، مالكيت ده‌ساله منفعت را به مدتى محدود مىسازد كه فسخ نكرده ، و اين دو با هم على الظاهر متناقض هستند ، ولى هيچ كس قائل به تناقض و نادرستى اين اجاره نيست .\r\n\r\n","description":"","footnote":"","page_name":" 3585 ","page_number":305},
  {"content":"\r\n\r\n( جواب حلّى ) ثانياً : متنافى دانستن اشتراط خيار و دوام عقد ، ناشى از خلطى است كه در باب اطلاق و تقييد شده است . اطلاق و تقييد گاهى مربوط به حكم است و گاهى به موضوع حكم ( يا متعلق حكم على اختلاف اصطلاحهم ) ارتباط پيدا مىكند . به عنوان مثال در باب حج كه وجوب آن مشروط به استطاعت است ، نظر به اينكه بقاء استطاعت تا پايان حج را شرط آن دانسته‌اند بر اين اساس اگر پس از حصول استطاعت و در بين اعمال ، مال كسى به سرقت برود او را مستطيع به حساب نمىآورند از سوى ديگر اگر مالش به سرقت نرود بلكه خودش آن را اتلاف نمايد يا مثلًا به كسى ببخشد ، حج را بر ذمّه او مستقرّ مىدانند . در اينجا اين سؤال مطرح مىشود كه آيا ميزان در شرطيت استطاعت ، حدوث آن است يا حدوث و بقاء هر دو دخيل هستند ؟ اگر حدوث استطاعت ميزان است در فرض اوّل هم بايد حج مستقر شود ، و چنانچه حدوثاً و بقاءً بايد مستطيع باشد ، در فرض دوم هم نبايد حج مستقر گردد . پس فارق اين دو چيست ؟\r\nدر پاسخ به اين سؤال همانطور كه مرحوم آقاى حكيم نيز فرموده‌اند « 1 » ما عرض مىكرديم : معيار در شرط استطاعت تنها حدوث آن است . امّا در فرض اوّل كه مال شخص به سرقت رفته ، گرچه به حسب ظاهر حدوثاً مستطيع بوده ليكن به سرقت رفتن مال او كاشف از اين است كه وى حدوثاً هم مستطيع نبوده و او اوّل تمكّن از عمل در تمام مدت را نداشته و در واقع موضوع كه عبارت از « متمكن از عمل در تمام مدت » است محقّق نبوده است ، بر خلاف فرض دوم مسأله كه اختياراً خود را از استطاعت انداخته است ، چه آنكه او حدوثاً متمكّن از عمل در تمام مدّت بوده است لذا حج بر او مستقر مىگردد .\r\nحاصل اينكه وجوب ، مشروط به اين است كه متعلّق حدوثاً مقدور باشد .\r\nهمين‌كه حدوثاً متمكّن از تمام عمل باشد براى تعلّق وجوب كافى است و عدم بقاء قدرت و استطاعت با آن منافات ندارد .\r\n\r\n\r\n","description":"","footnote":"\r\n( 1 ) مستمسك ، ج 10 ، ص 107 - 106 .\r\n","page_name":" 3586 ","page_number":306},
  {"content":"\r\n\r\nاين مطلب عيناً در مورد شرطيت خيار در عقد اجاره توجيه مىشود :\r\nمستأجر با عقد اجاره ، مالك منفعت ده‌ساله منزل مىشود ، امّا استقرار و بقاء فعلى اين مالكيت از شروط صحت اجاره نيست لذا اگر عقد اجاره مثلًا به واسطهء تلف شدن عين مستأجره باطل گردد ، منافاتى با صحت اوليه عقد اجاره نخواهد داشت ، متعلّق اجاره همان منفعت ده‌ساله است و فسخ هم به معناى محدود كردن آن نيست . مستأجر مىتواند اين منفعت معين را - در صورتى كه مانع ديگرى در كار نباشد - به ديگرى واگذار نمايد ، زيرا هنگام عقد اجاره مالك منفعت ده‌ساله گرديده است . تعيين مدّت و اشتراط خيار در صورتى متناقض‌اند كه فسخ باعث محدوديت متعلّق اجاره گردد . بر همين اساس است كه جعل خيار در عقد اجاره را بىاشكال مىدانند و كسى آن را با معين بودن مدّت اجاره متناقض نمىداند .\r\nجعل خيار در باب نكاح دائم نيز با همين بيان قابل توجيه است ، زيرا هنگام انشاء عقد دائم ، با جعل خيار محدوديتى براى متعلّق نكاح ( زوجيت دائمى ) به وجود نمىآيد . آنچه كه متعلّق نكاح است زوجيت دائمى است . جعل خيار ، حكم لزوم وفاء به عقد نكاح را محدود مىكند ، نه متعلّق آن را . ما به القوام عقد دائم عبارت از اين است كه براى متعلّق آن در انشاء عقد ، محدوديتى حاصل نگردد و محدود شدن حكم نكاح با زوجيت دائمى تنافى ندارد . بر همين اساس است كه اگر مرد در عقد نكاح به صورت شرط مؤكّد ، براى خود حقّ طلاق قرار دهد و مثلًا به اين صورت بگويد كه با تو ازدواج مىكنم به شرط اينكه هر وقت خواستم تو را طلاق دهم ، بلا اشكال چنين عقدى را همه صحيح مىدانند .\r\nاگر آن طور كه مرحوم آقاى خويى ادعا مىكنند ، حق خيار به معناى محدوديت متعلّق عقد باشد ، بايد شرط طلاق را نيز به معناى محدود كردن زوجيت دانسته و به عنوان شرط مباين ، صحيح ندانند ، در حالى كه مسلّماً خود ايشان نيز چنين شرطى را شرط مباين به حساب نمىآورند .\r\nبه طور خلاصه ، شرط خيار قيد براى حكم است نه متعلّق حكم ، لذا منافاتى با\r\n\r\n","description":"","footnote":"","page_name":" 3587 ","page_number":307},
  {"content":"\r\n\r\nدائمى بودن زوجيت ندارد .\r\nثالثاً : بر فرض كه بين عقد دائم و حق خيار فى الجمله تباينى وجود داشته باشد ولى اين تباين در صورتى است كه ايجاد محدوديت از نظر اقتضاء باشد يعنى شرط خيار باعث شود كه عقد نكاح اقتضاءً محدوديت پيدا كند در آن صورت با عقد دائم در تنافى است . ولى چنانچه از نظر اقتضاء محدوديتى به وجود نياورد و طبعاً دائم باشد و محدوديت صرفاً از نظر فعليت باشد در اين صورت هيچ گونه منافاتى با عقد دائم نخواهد داشت . تفاوت عمدهء عقد دائم با عقد منقطع نيز - با اينكه عقد دائم هم گاهى به وسيله طلاق يا برخى عيوب منفسخ مىگردد - در اين است كه عقد دائم اقتضاءً محدوديتى ندارد ولى عقد منقطع از نظر اقتضاء داراى محدوديت است . بنابراين شرط خيار نيز گرچه بالفعل باعث محدوديت عقد دائم مىگردد ، امّا به لحاظ اينكه اقتضاءً باعث محدوديت آن نمىشود منافاتى با دوام آن نداشته ، و اشتراط آن بىاشكال است .\r\n\r\n3 ) پاسخ استاد مد ظلّه به وجه دوم :\r\nمرحوم آقاى خويى خواسته‌اند از اينكه تقايل در نكاح جايز نيست نتيجه بگيرند كه لزوم در عقد نكاح از حقوق متعاقدين نبوده و از احكام شرعى است و بنابراين ، شرط خيار در عقد نكاح از مصاديق شرط خلاف شرع خواهد بود .\r\nاما همانطور كه ديروز عرض كرديم به نظر ما در اينجا بين دو مطلب خلط شده است . اگر بخواهيم از جواز تقايل در عقدى نتيجه بگيريم كه لزوم در آن از حقوق متعاقدين است ، البته اين درست است و بالاولوية مىتوان نتيجه گرفت كه شرط خيار نيز در موقع انشاء براى يك يا دو طرف بىمانع است . زيرا بين جواز تقايل و جواز شرط خيار ملازمه هست . امّا در طرف نفى اگر پس از انجام معامله جايز نباشد كه با توافق يكديگر عقد را بهم بزنند ، چه ملازمه‌اى دارد با اينكه در حين عقد هم براى آنان جايز نباشد كه در مورد شرط خيار توافق نمايند ؟ آيا از اين كه پس از انعقاد\r\n\r\n","description":"","footnote":"","page_name":" 3588 ","page_number":308},
  {"content":"\r\n\r\nعقد بيع نمىتوانند ثمن يا مثمن را تغيير دهند ، مىتوان نتيجه گرفت كه قبل از انعقاد عقد همچنين حقّى براى آنان نيست ؟ از عدم جواز تقايل نمىتوان نتيجه گرفت كه جعل خيار جايز نيست . زيرا بين عدم جواز تقايل و عدم جواز جعل خيار هيچ ملازمه‌اى نه عقلًا و نه عرفاً وجود ندارد . اثبات ملازمه‌اى شرعى هم نيازمند دليل است .\r\n\r\nب ) نقد و بررسى ضابطه مطرح شده در كلام مرحوم آقاى نائينى :\r\n\r\n1 ) نقل كلام ايشان :\r\nنظر مرحوم آقاى نائينى اين است كه براى تشخيص اينكه آيا لزوم از احكام است يا از حقوق ، بايد ديد لزوم به چه دليلى اثبات شده است . و براى امتياز اين دو از يكديگر ضابطه‌اى را مطرح كرده‌اند بدين بيان :\r\nاگر موضوع دليلى كه لزوم را اثبات مىكند « عقد » باشد مثل اينكه لزوم به واسطهء   أَوْفُوا بِالْعُقُودِ   اثبات شده باشد ، لزوم حقى است و از حقوق متعاقدين مىباشد . ولى چنانچه موضوع دليل مثبت لزوم ، عناوين خاصه بوده و لزوم بر روى خود بيع يا نكاح و امثال اينها بار شده باشد ، در آن صورت منوط به اختيار طرفين نبوده و لزوم حكمى است .\r\n\r\n2 ) نقد استاد مد ظلّه :\r\nبه نظر ما فرمايش ايشان در هر دو قسمت محلّ مناقشه است .\r\nاولًا : همچنانكه سابقاً نيز عرض كرده‌ايم « ال » در « العقود » ممكن است ال عهد باشد يعنى عقودى كه در عالم ذر بين خداوند و مردم بسته شده است . و روى اين احتمال ارتباطى به بحث‌هاى بيع و ساير عقود ندارد . و چنانچه مربوط به عقود رايج بين مردم هم باشد مفاد آن مانند مفاد المؤمنون عند شروطهم است كه مردم را ملزم\r\n\r\n","description":"","footnote":"","page_name":" 3589 ","page_number":309},
  {"content":"\r\n\r\nبه پاىبندى به عقودى مىكند كه شرعاً صحيح است و به هيچ وجه در مقام تصحيح قراردادهاى مردم نبوده و مفاد آن اين نيست كه به هر عقد و قراردادى و لو نامشروع ملتزم باشيد تا در نتيجه ، خروج عقود فاسدة را از باب تخصيص بدانيم .\r\nبنابراين در مواردى كه مشروعيت عقد و قرارداد مشكوك باشد براى تصحيح آن نمىتوان به   أَوْفُوا بِالْعُقُودِ   تمسك كرد . زيرا دليل نمىتواند موضوع خود را تعيين نمايد . و فرض اين است كه در ما نحن فيه هم در صحّت و مشروعيت شرط خيار در ضمن عقد نكاح شك داريم .\r\nثانياً : چنانچه موضوع دليلى كه لزوم را اثبات مىكند خود عناوين خاصه باشد احكامى كه بر آن مترتب مىشود الزاماً يك سنخ نيست زيرا احكامى كه مترتب بر يك شىء مىشود دو صورت دارد : گاهى از احكامى است كه بر آن شىء لو خلّى و طبعه و بر حسب طبع مترتب مىگردد ، و گاهى از احكام فعلى آن شىء است . به عنوان مثال : مُقام و دوام كه از احكام شرعى زوجيت دائمه است ، حكمى است كه بر زوجيت لو خلّى و طبعه بار مىشود ، ولى همين حكم ممكن است به وسيله طلاق مرتفع گردد لذا همانطور كه عرض كرديم منافات ندارد كه شوهر آن را به صورت شرط مؤكّد در خود عقد قرار داده و شرط كند كه امر طلاق در اختيار او باشد .\r\nبنابراين حتى در صورتى كه لزوم براى خود عناوين خاصه نيز اثبات شود اين لزوم به حسب طبع ، از احكام شرعى آن عناوين است لذا با مرتفع ساختن آن به وسيله جعل خيار و غير آن منافات نداشته و اين امر خلاف شرع به حساب نمىآيد .\r\n\r\nج ) بررسى بطلان عقد به وسيله شرط خيار :\r\n\r\n1 ) متن عروة :\r\nو فى بطلان العقد به قولان ، المشهور انه باطل و عن ابن ادريس انه لا يبطل بطلان الشرط المذكور و لا يخلو عن قوة .\r\n\r\n","description":"","footnote":"","page_name":" 3590 ","page_number":310},
  {"content":"\r\n\r\n\r\n2 ) توضيح استاد مد ظلّه و نقل نظر فقهاء :\r\nهمانطور كه مرحوم سيد مىفرمايد : اشتراط خيار در عقد نكاح طبق نظر مشهور موجب بطلان عقد مىشود ولى عده‌اى كه ابن ادريس مقدم بر آنهاست قائل شده‌اند كه جعل خيار باعث بطلان عقد نمىگردد : صاحب حدائق در باب مهر « 1 » قائل به عدم بطلان شده و در باب صيغهء عقد « 2 » ترديد كرده است . محقق حلّى در باب مهور « 3 » اظهار ترديد كرده و در باب صيغه « 4 » عبارتى دارد كه مجمل است و مورد بحث قرار گرفته است . شهيد اول هم در لمعه عبارتى دارد كه خالى از اجمال نيست . مرحوم حاج شيخ نيز صريحاً حكم به عدم ابطال كرده است . مرحوم سيد هم قول ابن ادريس را تقويت كرده و عده‌اى از محشّين نيز با ايشان موافقت كرده‌اند .\r\nدر جامع المقاصد هم دارد كه عامة الفقهاء قائل به ابطال شده‌اند كه البته به نظر معمولى ممكن است استفاده شود كه عموم فقهاء قائل به ابطال هستند ولى با توجه به احاطه محقق كركى و اينكه خود ايشان در جاهاى ديگر ابن ادريس را جزء مخالفين شمرده است ، بايد گفت : مراد از عامّة مانند عامهء در مقابل خاصه و مانند جمهور به معناى اكثريت قريب به اتفاق است نه مراد اجماع باشد تا منافات با خلافى بودن مسأله پيدا نكند . اشكالى كه مرحوم سيد مطرح كرده اين است كه چرا مشهور به طور كلّى در بحث شروط ضمن عقد شرط فاسد را مفسد نمىدانند ولى در خصوص اين بحث شرط خيار را كه فاسد است مفسد نكاح دانسته‌اند ؟ چه فرقى بين اين شرط و ساير شرايط وجود دارد ؟ اگر التزام واحد باشد در همه جا بايد حكم به ابطال كنند و اگر التزام فى التزام باشد در همه جا بايد حكم به عدم ابطال كنند .\r\nآقاى خويى رحمه الله مىخواهند وجهى براى تفرقه ذكر كنند كه در جلسهء بعد به بررسى آن مىپردازيم . « * و السلام * »\r\n\r\n\r\n","description":"","footnote":"\r\n( 1 ) حدائق ، ج 24 ، ص 544 .\r\n( 2 ) حدائق ، ج 24 ، ص 184 .\r\n( 3 ) شرايع ، ج 1 ، جزء 2 ، ص 330 .\r\n( 4 ) شرايع ، ج 1 ، جزء 2 ء ص 274 .\r\n","page_name":" 3591 ","page_number":311},
  {"content":"\r\n\r\n\r\n2 / 11 / 1380 سه‌شنبه درس شمارهء ( 386 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبعد از اينكه بطلان شرط خيار در عقد نكاح ثابت شد اين بحث مطرح است كه آيا اين شرط فاسد ، مُبطل عقد نكاح نيز هست يا نه ؟ شهرت بسيار قوى در مسأله مفسديّت اين شرط نسبت به عقد نكاح است و مخالف در مسأله دو يا سه نفر مىباشند كه بحث آن گذشت .\r\n* * * \r\nاستدلال صاحب عروة بر اينكه در مقام ، شرط فاسد مفسد نيست .\r\nمرحوم سيد مىفرمايد : مشهور قائلند كه شرط فاسد مفسد عقد نيست لذا در باب نكاح نيز شرط فاسد را مفسد نكاح نمىدانند اما در باب فساد شرط ، خيار فسخ قائلند كه موجب فساد نكاح مىشود با آنكه فرقى بين دو مسأله نيست . و اگر وجهى بر افساد اقامه شود فرقى بين دو مسأله نيست ، همانطور كه اگر وجهى بر عدم افساد اقامه شود فرقى بين دو مسأله نيست و در همهء شروط فاسده جارى است . توضيح اينكه ، در باب شروط دو مبنا هست\r\nمبناى اول اين است كه حقيقت شرط ، قيد قرار گرفتن شرط است براى عقد مشروط . پس شرط قيد مجعول است ، قيد امر مورد رضايت است ، قهراً چون رضايت و منشأ معلّق بر شرط است پس هر جا شرط فاسد شد عقد فاقد شرط نيز واقع نمىشود چون انشاء و رضايت در اين فرض نيست . و فرقى هم بين اقسام شرط نيست .\r\n\r\n","description":"","footnote":"","page_name":" 3592 ","page_number":312},
  {"content":"\r\n\r\nمبناى دوم كه مختار صاحب عروه است اين است كه ، شرط ، التزامٌ فى التزامٍ است يعنى در باب شروط دو التزام است كه يكى موضوع براى التزام ديگر است . اصل عقد موضوع براى شرط است . اگر عقد از بين رفت موضوع التزام دوم از بين مىرود و جا براى وفاء به شرط نيست چون موضوعش رفته است . اما اگر شرط از بين رفت مثلًا باطل شد يا فسخ شد ، التزام اول از بين نمىرود . شرط ، موضوع براى عقد نيست و معنا ندارد كه بطلان شرط به عقد سرايت كند و عقد را باطل كند چون مفروض اين است كه التزام اول موضوع براى التزام دوم است نه مقيد به آن . از اينرو بطلان التزام دوم [ بطلان شرط 
  ] موجب بطلان عقد نمىشود . مرحوم سيد صاحب العروه چون مبناى دوم را اختيار كرده است مىفرمايد : شرط فاسد مفسد نيست و فرقى بين شرط خيار فسخ و ساير شروط نيست . و اگر كسى مبناى ديگر را اختيار كند و عقد را مقيد به شرط بداند در همه جا بايد قائل به افساد باشد و تفكيك بين شروط معنا ندارد . « 1 »\r\n\r\nاستدلال محقق خويى بر افساد شرط خيار نسبت به عقد نكاح و نقد آن\r\nمرحوم آقاى خويى فتواى مشهور را تقويت مىكنند و مىفرمايند : ارتكازات عرفيّه بر اين است كه در باب شرط ضمن عقد ، شخص التزام خود به مفاد عقد را معلق بر وجود شرط مىكند و شرط از قبيل قيد التزام شخص است نه قيد براى خود عقد لذا بطلان شرط موجب فساد عقد نمىشود . به خلاف شرط خيار فسخ كه چون موجب فقد ركنى از اركان عقد است به تقريبى كه خود ايشان كرده‌اند و در جلسهء قبل گذشت لذا جعل خيار ، تناقض در انشاء مىآورد . و لازم مىآيد كه عقد هم دائم باشد و هم غير دائم باشد ، سپس در مقام خصوصيتى است كه در ساير شروط نيست . « 2 »\r\n\r\n\r\n","description":"","footnote":"\r\n( 1 ) تذكر : فرمايش صاحب عروه و مرحوم آقاى خويى خوب تقرير نشده است زيرا سيد تفصيل بين شرط مبناى مقتضاى عقد و غير آن را تمام نمىداند و محقق خويى به اين سخن پاسخ مىدهند لكن استاد دام ظله متعرض اين بحث نشده‌اند .\r\n( 2 ) مبانى العروة 1 / 212 .\r\n","page_name":" 3593 ","page_number":313},
  {"content":"\r\n\r\nلكن اين فرمايش ايشان به نظر ما تمام نيست . يكى از جهت كبروى كه ايشان استظهار كرده‌اند كه ارتكازات عرفيه بر اين است كه شرط ، تعليق التزام به مفاد عقد است بر وجود شرط ، به نظر مىرسد كه اين استظهار تمام نيست و ما سابقاً اين را بحث كرده‌ايم . اشكال ديگر بر ايشان ، اشكال نقضى است و آن اينكه ايشان در باب نكاح جعل شرط خيار فسخ را منافى با مقتضاى عقد مىدانند و آن را مفسد عقد مىدانند اما در باب خيار اشتراط كه همان خيار تخلف شرط است مثل اينكه در ضمن عقد شرط خياطة لباسى را بكند و سپس طرف مقابل به شرط عمل نكند مىفرمايد : اگر به شرط عمل نكند من له الشرط حق دارد عقد را به هم بزند و خيار تخلّف شرط پيدا مىكند ، ايشان در كتاب الاجاره و جاهاى ديگر مىفرمايد : شخص التزام خود به عقد را معلّق بر وجود شرط مىكند و برگشت اين تعليق به اين است كه اگر تو خياطة نكنى و شرط را انجام ندهى من حق به هم زدن عقد را داشته باشم .\r\nبنابراين ، ايشان خيار اشتراط و تخلف شرط را به خيار شرط فسخ بر مىگردانند و در مقام هم حكم به افساد خيار شرط نسبت به عقد نكاح مىكنند اشكال اين است كه اگر خيار تخلّف شرط به خيار شرط برگردد شما هم كه در باب نكاح خيار شرط را مناقض با مفاد عقد مىدانيد و حكم به فساد عقد در موارد خيار شرط مىكنيد ، بنابراين ، در موارد خيار تخلّف شرط هم بايد حكم به بطلان عقد كنيد پس تفكيك شما بين خيار شرط و خيار تخلّف شرط وجهى ندارد .\r\n\r\nمختار استاد دام ظله در مسأله\r\nدر باب خيار شرط اينطور نيست كه عقد موضوع براى التزام به شرط باشد و در حقيقت دو التزام باشد كه يكى موضوع براى ديگرى باشد بلكه در باب خيار شرط ، التزام به عقد معلّق و مقيّد به خيار شرط است و ارتكازات در باب خيار شرط بر اين\r\n\r\n","description":"","footnote":"","page_name":" 3594 ","page_number":314},
  {"content":"\r\n\r\nاست كه اگر خيار شرط فسخ نباشد اصلًا شخص به عقد راضى نيست خصوصاً از ناحيهء زنان كه با جعل خيار شرط مىخواهند راهى براى فسخ عقد پيدا كنند و اگر حق فسخ براى آنها نباشد در خيلى از موارد بلكه بيشتر موارد راضى به أصل عقد نيستند . عرف در اين گونه موارد كه شرط حياتى و مهم است نه مثل خياطت ثوب ، انحلال را نمىفهمد بلكه تعليق را مىفهمد ، لذا طبق قاعده با بطلان شرط ، عقد هم فاسد مىشود چون يك انشاء بيشتر نيست تا انحلال و تعدّد التزام فهميده شود پس عقد فاسد است مشهور قريب به اتفاق نيز در مسأله حكم به بطلان عقد كرده‌اند .\r\nپس اگر در باب شروط تفصيل باشد بايد بين شروط اساسى و مهم و غير آن تفصيل داد نه اينكه بين خيار شرط فسخ و غير آن تفصيل داد .\r\n\r\nاشتراط خيار در مهر ، در عقد دائم\r\nصاحب عروه مىفرمايد : و اما اشتراط الخيار فى المهر فلا مانع منه .\r\nدر باب صداق و مهر گفته‌اند كه شرط خيار فسخ مهر مانعى ندارد و مسأله را اين گونه تعليل كرده‌اند كه در نكاح دائم ، ذكر مهر ، ركن عقد نيست زيرا اگر عقد فاقد مهر باشد به مهر المثل رجوع مىكند . از اينرو اگر مهر را فسخ كند فقدان مهر با دوام نكاح تنافى ندارد و تضاد در مجعول پيش نمىآيد . زيرا غايت امر اين است كه اينجا مثل نكاح دائم بدون مهر مىشود كه رجوع به مهر جديد مىكند اگر توافق بر مهر جديد كردند و گرنه رجوع به مهر المثل مىكند .\r\n\r\nبررسى اقوال در مسأله\r\nما كتب فقهاء ( متقدمين ) را بررسى كردم در حدود سى يا چهل كتاب كه مراجعه كرديم حتى يك نفر هم قائل به بطلان شرط يا بطلان عقد نشده است لكن صاحب جواهر مىفرمايد : « قد يتوهم عدم صحة اشتراطه [ اشتراط الخيار 
  ] فى المهر » « 1 »\r\n\r\n\r\n","description":"","footnote":"\r\n( 1 ) جواهر الكلام 29 / 149 ، س 16 .\r\n","page_name":" 3595 ","page_number":315},
  {"content":"\r\n\r\nلكن متوهّم را من پيدا نكردم كه چه كسى است ؟ تنها مرحوم سبزوارى صاحب ذخيره در مسأله تأمل كرده است و فتواى صريح نداده است نه اينكه حكم به عدم صحت اشتراط خيار كرده باشد .\r\nتعبير صاحب ذخيره اين است كه شرط خيار در باب مصداق على المشهور جايز است . ايشان تعبير به على الأقوى يا على المشهور المنصور نمىكند تا فتواى خودش به حساب بيايد . بلكه تنها به شهرت نسبت مىدهد . سپس ايشان در مسأله ترديد دارد . ولى غير ايشان كسى در مسأله ترديد نكرده و نه حكم به بطلان كرده است .\r\n\r\nاشتراط خيار در مهر در عقد منقطع\r\nمرحوم سيد مىفرمايد : اشتراط الخيار فى المهر فيها [ فى المتعة 
  ] مشكل\r\nمرحوم آقاى خويى مىفرمايد : وجهى براى اشكال نيست بلكه بلا اشكال باطل است زيرا مهر در نكاح منقطع ركن عقد است و فسخ صداق مستلزم خلوّ عقد منقطع از صداق مىشود و خلوّ عقد منقطع از صداق مستلزم بطلان آن است و برگشت مسأله به اين است كه شرط خيار فسخ مهر در عقد متعه فاسد است و مفسد عقد هم هست زيرا شرط منافى با ركن عقد است . اما در باب عقد دائم شرط نه فاسد است و نه مفسد عقد .\r\nبه نظر مىرسد كه تعبير به مشكل در مقام بىوجه نباشد زيرا در مورد فاسد بودن شروط خيار در عقد نكاح و مفسد بودن آن نسبت به عقد ، مرحوم سيد در حاشيه مكاسب به اجماع تمسك مىكند و ادلهء ديگر را تمام نمىداند . در مقام نيز كلمات فقهاء را كه بررسى كنيم مىبينيم شرط خيار فسخ در عقد را صحيح دانسته‌اند و تعليق كرده‌اند به اينكه صداق ركن عقد نيست . اطلاق اين فتوى اقتضاء مىكند كه\r\n\r\n","description":"","footnote":"","page_name":" 3596 ","page_number":316},
  {"content":"\r\n\r\nعقد دائم و منقطع هر دو را شامل شود . از طرف ديگر تعليل به اينكه صداق ، ركن در عقد نيست اين تعليل مختص به عقد دائم است اما در عقد منقطع ، صداق ركن عقد است لذا اعمال خيار فسخ در مهر موجب مىشود متعه از صداق بقاءً خالى باشد ، پس اين شرط در باب متعه با ركن عقد منافى است پس اطلاق فتوى از يك طرف و اختصاص تعليل به عقد دائم متهافت است .\r\nتوضيح اينكه : ما به كلمات فقهاء مراجعه كرديم ، تا زمان محقق كركى تعبير آنها اين است كه شرط خيار در مهر در نكاح جايز است . بعد از زمان محقق كركى نيز همين تعبير را كرده‌اند تنها مرحوم فيض در مفاتيح مىفرمايد : در نكاح دائم جايز است ولى در متعه جايز نيست . اين كه گفتيم به لحاظ فتواى فقهاء بود و امّا نسبت به تعليل ، محقق كركى و صاحب مسالك ، صاحب حدائق ، كاشف اللثام فتوا را معلّل كرده‌اند به اينكه چون صداق ركن عقد نيست . زيرا اگر صداق باطل شود و مسمّاى ديگرى نيايد مهر به مهر المثل رجوع مىكند . اين تعليل مختص به عقد دائم است و محتمل است فقهاى سابق هم كه فتوايشان را مطلق گذارده‌اند و تعليل هم نكرده‌اند نظرشان به عقد دائم باشد چون فرد شايع نكاح ، همان عقد دائم است .\r\nهذا كلّه بالنسبة الى كلمات الفقهاء غير صاحب العروة امّا نسبت به كلام صاحب عروة ، ايشان در باب شرط خيار فسخ عقد ، فرقى بين دوام و انقطاع نگذاشته و تصريح كرده به اينكه دواماً أو متعةً ، اين شرط باطل است اما در مقام در مورد اشتراط خيار در مهر در باب متعه تعبير مشكل به كار برده است ، همانطور كه صاحب جواهر هم يك نحو ترديدى دارد ، هر چند تمايل به بطلان دارد . « 1 » وجه ترديد ايشان احتمال دارد اين باشد كه اجماع داريم كه حدوثاً در هيچ عقدى شرط خيار نبايد باشد و اگر شرط كرد باطل است اما اگر حدوثاً شرط خيار نشد اما بقاءً عقد متزلزل شد آيا مبطل عقد است يا نه ؟ مرحوم سيد ترديد مىكند .\r\n\r\n\r\n","description":"","footnote":"\r\n( 1 ) جواهر الكلام 29 / 151 س 15 عند قوله : و لعلّ منها عقد المتعة الذي يعتبر فيه المسمّى فمع فرضى صحة اشتراط الخيار فيه متى فسخ انفسخ عقد المتعة فى المتمتع بها ، لعدم صحة عقد المتعة بدون مسّى ابتداءً و استدامةً .\r\n","page_name":" 3597 ","page_number":317},
  {"content":"\r\n\r\nتوضيح اينكه اگر شرط خيار در صداق در عقد انقطاعى گذاشته شود هرگاه شخص فسخ صداق كرد ، عقد متعه بدون مهر المسمى مىشود با آنكه اتفاق هست كه عقد متعه بايد مهر المسمى داشته باشد . و مهر ، ركن عقد انقطاعى است ، اگر اين اتفاق شامل حدوث و بقاء بشود لازم مىآيد متعه بدون مهر المسمّى بشود ، از طرف ديگر فقهاء على الاطلاق گفته‌اند كه شرط خيار در صداق مانعى ندارد و اطلاقش عقد دائم و متعه هر دو را مىگيرد . پس به لحاظ اطلاق كلمات فقهاء بايد شرط خيار صداق مانعى نداشته باشد كه نتيجه‌اش اين است كه ركنيّت مهر در متعه حدوثاً شرط است نه بقاءً ، اما به لحاظ اجماع بر ركنيّت مهر المسمى در متعه ، مهر حدوثاً و بقاءً ركن است از اينرو مسأله محل تأمل و ترديد است و لذا سيد تعبير به مشكل كرده است و به نظر ما نيز مسأله محل ترديد و اشكال است .\r\n\r\nتوضيح عبارت شرايع\r\nدر مورد شرط خيار در باب نكاح كه فاسد است لكن آيا مفسد نيز هست يا نه ؟ كه در جلسه گذشته بحث شد صاحب شرايع عبارتى دارد كه در مسالك و جواهر پيرامون آن بحث كرده‌اند .\r\nمحقق مىفرمايد : يصح اشتراط الخيار فى الصداق خاصة و لا يفسد به العقد « 1 » اين عبارت دو گونه معنا شده است .\r\nمعناى اول : اشتراط خيار در صداق صحيح است اما در اصل عقد صحيح نيست .\r\nلكن اگر اشتراط خيار در مصداق شد عقد را فاسد نمىكند .\r\nبه اين معنا ، اين اشكال وارد مىشود كه اگر اين شرط فاسد بود نوبت به اينكه آيا عقد را هم فاسد مىكند يا نه ، مىرسيد اما وقتى اين شرط صحيح است بحث از افساد عقد و عدم آن سالبهء به انتفاء موضوع مىشود .\r\n\r\n\r\n","description":"","footnote":"\r\n( 1 ) جواهر الكلام 29 / 150 و 149 .\r\n","page_name":" 3598 ","page_number":318},
  {"content":"\r\n\r\nمعناى دوم : با توجه به اشكالى كه به معناى اول وارد شده است معناى اين جمله اين است كه اشتراط خيار در صداق صحيح است اما در أصل عقد صحيح نيست لكن اگر اشتراط خيار در أصل عقد كرد اين شرط موجب افساد عقد نمىشود . پس ضمير « لا يفسد به العقد » به اشتراط خيار در عقد بر مىگردد كه از مفهوم « خاصةً » استفاده مىشود .\r\nبه هر حال كلام مرحوم محقق اجمال دارد و دو جور معنا شده است .\r\nلكن به نظر مىرسد كه همان احتمال اول مراد مرحوم محقق است زيرا اين عبارت در مبسوط شيخ طوسى و مهذب ابن براج و تذكرهء علامه هست ، هر سه اين تعبير را دارند با آنكه شرط فاسد را مفسد عقد مىدانند پس معلوم مىشود مرادشان اين است كه اگر شرط خيار در باب مهر بشود صحيح است و فاسد نيست تا موجب فساد عقد بشود . بنابراين محقق حلّى عبارت را از ديگران گرفته است .\r\nعبارت شيخ در مبسوط چنين است : « و إن كان فى الصداق وحده كان بحسب ما شرط و لا يَبطُلُ النكاحُ » يا « و لا يُبطل النكاح » عبارت مهذّب ابن برّاج نيز همينطور است .\r\nعبارت تذكره نيز چنين است : « يصح اشتراط الخيار فى الصداق خاصة و لا يفسد العقد » سپس مرحوم محقق حلّى در اينجا همان كلام مشهور را مىخواهد بفرمايد ، و آن اينكه شرط صحيح است و عقد را باطل نمىكند و مثل شرط خيار در عقد نيست كه فاسد است و عقد را باطل مىكند هر چند محقق در باب مهر ترديد دارد لكن اينجا اشاره به كلام مشهور دارد . ادامه بحث در جلسه آتى ان شاء الله . « * و السلام * »\r\n\r\n","description":"","footnote":"","page_name":" 3599 ","page_number":319},
  {"content":"\r\n\r\n\r\n3 / 11 / 1380 چهارشنبه درس شمارهء ( 387 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه گذشته ، در ذيل مسأله اشتراط خيار در متن عقد ، نظر قائلين به عدم بطلان عقد با اين اشتراط را نقل و نقد نموديم و سپس مسأله اشتراط خيار در مهر را مورد بحث قرار داديم . در اين جلسه ابتدا مسأله اشتراط خيار در مهر را دنبال كرده به نقل و نقد نظر مرحوم آقاى خويى مىپردازيم . سپس براى تكميل مبحث طريقه تشخيص حقى يا حكمى بودن لزوم عقد ، از فرق بين ادله احكام الزامى و اباحى مدد جسته ، ضمن بحث در عموميت ادله   « أَوْفُوا بِالْعُقُودِ »   و « المؤمنون عند شروطهم » حكم مسأله را نسبت به مصاديق مشتبه و مشكوك مورد نقد و بررسى قرار مىدهيم .\r\n* * * \r\nالف ) لزوم تعيين مدّت در مورد اشتراط خيار در مهر :\r\n\r\n1 ) كلام مرحوم آقاى خويى :\r\nگفته شد كه چون خيار در مورد اصل عقد نكاح خلاف اجماع است و چنين شرطى صحيح نيست . اما اشتراط خيار در مورد مهر را مرحوم سيد مىفرمايند اشكالى ندارد « و لكن لا بدّ من تعيين مدّته » . مرحوم آقاى خويى در اينجا مطلبى دارند ايشان فرموده‌اند : وجهى براى اينكه مدت خيار معين و مشخص باشد وجود ندارد چرا كه تفاوتى بين باب نكاح و ساير عقود نيست و در ساير عقود جعل خيار صحيح است بدون اينكه مشروط به تعيين مدّت باشند . بله آنچه به عنوان شرط خيار مىتوان ذكر كرد اين است كه جعل خيار نبايد مجهول مطلق و مبهم من جميع الوجوه باشد مثل اينكه شخص جعل خيار نمايد « فى ساعة ما » بدون اينكه آن\r\n\r\n","description":"","footnote":"","page_name":" 3600 ","page_number":320},
  {"content":"\r\n\r\nساعت را تعيين نمايد ، در اينجا چون حتى در علم خداوند نيز واقع مطلب معيّن نيست لذا جعل خيار صحيح نيست ، اما اگر به نحوى مدّت آن معلوم باشد و لو به اين صورت كه جعل خيار شود تا ابد و يا تا زمانى كه متعاقدين زنده هستند . در اين مورد جعل خيار صحيح است و اشكالى ندارد ، سپس در آخر مىفرمايند شايد مقصود مرحوم سيد نيز كه تعين مدت را شرط كرده است ، تعيين مدت در مقابل جهل مطلق و من جميع الوجوه باشد .\r\n\r\n2 ) نقد كلام مرحوم آقاى خويى توسط استاد مد ظله :\r\nمرحوم آقاى خويى مسلّم گرفته‌اند كه در غير باب نكاح نيز تعيين مدّت در خيار شرط نيست و لذا فرموده‌اند كه « لا فرق بين النكاح و غيره من العقود حيث يضع جعل الخيار فيه من غير اشتراط التعيين المدّة » در حالى كه با مراجعه‌اى كه ما به كلمات فقهاء داشته‌ايم فقهاء در كتاب بيع وقتى كه بحث از خيار شرط را مطرح نموده‌اند به تناسب وارد اين بحث شده‌اند كه خيار شرط در چه عقودى جايز است و شرائط آن چيست ) معلوم گشت كه مسأله تعيين مدّت در خيار شرط و اينكه جعل خيار به شرط قدوم الحاجّ و امثال آن كه تعين واقعى عند الله نيز دارد صحيح نيست ، جزء مسلمات و اجماعيات است و ما حتى يك نفر را هم براى نمونه پيدا نكرديم كه تعيين مدت را شرط ندانسته باشد . كتابهايى را كه ما مراجعه كرديم عبارت است از :\r\nخلاف ، مبسوط ، مهذّب ، وسيله ، سرائر ، اصباح ، شرايع ، نافع ، قواعد ، تذكرة ، تحرير ، تبصرة ، ارشاد ، تلخيص ، جامع يحيى بن سعيد ، لمعه ، دروس ، تنقيح ، مسالك كفاية ، مفاتيح - فيض كاشانى ، حدائق ، رياض ، جواهر ، مفتاح الكرامة در تمامى اينها تعيين مدت لازم دانسته شده است و مدّعين اجماع و شبه اجماع در مورد اين مطلب فراوانند . در مفتاح الكرامة مىفرمايد « بالإجماع » در مسالك ، رياض و جواهر تعبير « قولًا و احداً » آمده است حتى مثل مرحوم محقق اردبيلى كه نوعاً در مسائل مسلمه تشكيك مىكند در اين مورد مطابق متن كه شرح ارشاد است مسأله را مسلّم فرض كرده و اشكالى ننموده است و يا مرحوم شيخ انصارى « بلا خلاف »\r\n\r\n","description":"","footnote":"","page_name":" 3601 ","page_number":321},
  {"content":"\r\n\r\nتعبير مىكند . خلاصه اينكه براى ما بسيار مايه تعجب است كه مرحوم آقاى خويى با آن حافظهء قوى و احاطهء به فقه چطور فرموده‌اند كه در ساير عقود نيز تعيين مدّت شرط نيست . و چگونه مطلب به اين واضحى بر ايشان مخفى مانده است .\r\nالبته مسأله تعيين مدّت در باب نكاح معمولًا در كتب قدماء نيامده است و مرحوم كاشف اللثام بر اساس همين جهت كه قدماء ذكر نكرده‌اند و كأن كلماتشان اطلاق دارد يك نحوه ترديدى در مطلب براى او حاصل شده است و همچنين مرحوم محقق كركى هم تمايل به اشتراط تعيين پيدا نموده و لكن يك قدرى تأملش همين بوده است كه در كتب قدماء چنين چيزى نيامده است .\r\nبه نظر مىرسد كه اگر چه اشتراط تعيين مدّت در باب نكاح در كتاب قدماء نيامده است و ليكن خود همين قدماء وقتى در بحث خيار شرط در باب بيع وارد شده‌اند از جمله شرائطى كه براى آن ذكر كرده‌اند مسأله اشتراط تعيين مدّت است و سپس بحثى را مطرح نموده‌اند كه خيار شرط در چه عقودى داخل مىشود و در چه عقودى داخل نمىشود . از جمله عقودى را كه فرموده‌اند خيار شرط در آن داخل مىشود ، عقد نكاح است و ظاهر اين است كه خيار شرط با همان قيود و شرائطى كه در آن معتبر است و از جمله آنها تعيين مدت است ، در باب نكاح نيز جايز است . و اينكه آنها در باب حرفى از تعيين مدت نزده‌اند به خاطر اين است كه كلامشان ناظر به عقد سلبى قضيهء است يعنى در مقابل اينكه در اصل نكاح خيار شرط داخل نمىشود فرموده‌اند كه در مهر خيار شرط داخل مىشود تنها منظور آنها همراه با شرائط خاص معتبر در خيار شرط است .\r\n\r\nب ) تكميل مبحث طريقه تشخيص حقى يا حكمى بودن لزوم عقد :\r\nدو جلسه قبل « 1 » نظر مرحوم نائينى را پيرامون طريقه تشخيص اينكه آيا لزوم عقد از احكام شرعى عقد است كه وضع و رفع آن تنها در اختيار شارع باشد ، و يا از\r\n\r\n\r\n","description":"","footnote":"\r\n( 1 ) جلسه شماره 385 ، قسمت ( ب ) .\r\n","page_name":" 3602 ","page_number":322},
  {"content":"\r\n\r\nحقوق متعاقدين است كه با عدم التزام آنها ، لزوم از بين مىرود ، نقل و نقد نموديم .\r\nدر اين جلسه طريقه ديگرى را مورد بحث قرار مىدهيم .\r\n\r\n1 ) احكام الزامى و اباحى :\r\nممكن است از طريق فرقى كه ميان ادله احكام الزامى و اباحى وجود دارد ، حكمى يا حقى بودن لزوم موجود در عقود را تشخيص داد و سپس بر اساس آن ، نسبت به عقود مختلف ، حكم عقد در صورت اشتراط خيار در متن عقد را به دست آورد .\r\nظاهر ادله احكام الزامى تكليفى و وضعى اين است كه اين احكام داراى ملاكند و تا امر اهمّى در مقابل اين ملاكات قرار نگيرد و مانع تأثير آنها نشود ، به قوت خود باقى هستند . عناوينى كه ممكن است در مقابل اين احكام با ملاك قرار گيرند به طورى كه بود و نبود آنها در بود و نبود آن احكام مؤثر باشد ، بر دو قسمند ؛ برخى مانند حرج و ضرر و ضرورتند كه اساساً مانع فعلى شدن احكام با ملاك مىشوند . و برخى مانند شرط ضمن عقد و نذر و عهد و يمين و اجاره و جعاله و امثال اينها هستند كه آن طور كه از ادله آنها استفاده مىشود هنگامى نفوذ پيدا مىكنند و واجب الوفا مىشوند كه به وسيله آنها ملاكى از ملاكات اوليه از بين نرود . « 1 »\r\nو ظواهر ادله جواز اباحه اشياء و عمومات اباحه اين است كه نوعاً « 2 » از باب لا اقتضاء كه مقتضى حرمت يا وجوب در آنها نيست ، مباح هستند . بنابراين ، اين امور\r\n\r\n\r\n","description":"","footnote":"\r\n( 1 ) استاد دام ظله در اين دو قسم حكمى يا حقى بودن لزوم عقد را مشخص ننموده‌اند ولى آن طور كه از بياناتشان استفاده مىشود با آمدن عناوين دسته اول ، اصلًا حكمى لزومى باقى نمىماند و فعلى نمىشود ، بنابراين لزومى هم نمىماند تا اينكه بگوييم حقى است يا حكمى . و بنابر دسته دوم كه ملاك بايد در آنها محفوظ باشد و شرط مخالفت با آنها نفوذ ندارد ؛ از اين عدم نفوذ شرط معلوم مىشود كه لزوم آنها حكمى است .\r\n( 2 ) علت اينكه « نوعا » تعبير شد اين است كه ممكن است به طور نادر ، اباحه‌اى باشد كه « عن اقتضاء و از باب ملاك اقتضايى ، مباح باشد يعنى ذاتاً و طبعاً اقتضاى مثلًا حرمت را دارد اما شارع ترخيصاً يا براى جهات ديگر آن را حلال نموده باشد .\r\n","page_name":" 3603 ","page_number":323},
  {"content":"\r\n\r\nمباح ، الزام پذيرند و اشتراط شرطى بر خلاف آنها بلا مانع است . در اين اباحه‌هاى لا اقتضايى ، لزوم عقد و وجود ملاك از دو راه ممكن است ثابت شود ؛ يكى از راه دليل لفظى و ديگرى از راه اجماع . اگر دليل لفظى ظهور در لزوم داشته باشد ، همانطور كه در ادله احكام وضعيه چنين ظهورى وجود دارد ، در اين صورت اين ظهور بر امثال ادله شروط ورود پيدا مىكند به خاطر اينكه از جمع‌بندى ادله شروط اين گونه استفاده مىشود كه شرطى كه حرام‌كننده حلال يا حلال‌كننده حرام بوده ، مخالف كتاب و سنت باشد نافذ نيست . و چون فرض اين است كه دليل بر لزوم موجود است ، بنابراين شرطى كه مخالف لزوم باشد شرط مخالف كتاب و سنّت است و نافذ نمىباشد و از اين عدم نفوذ معلوم مىشود كه آن لزوم در آن مورد لزوم حكمى است . اما اگر چنان ظهورى در دليل لفظى وجود نداشته باشد و يا اينكه اين لزوم از اجماع ثابت شود و از كلمات مجمعين نيز ، حقى يا حكمى بودن آن روشن نباشد ، مطلب همچنان مشكوك مىماند و بايد با ادله لفظى بيان‌كننده حكم مورد شك ، مطلب را روشن نمود و در صورت فقدان چنين دليل لفظى به سراغ اصل برويم .\r\n\r\n2 ) تمسك به ادله‌اى مانند « أَوْفُوا بِالْعُقُودِ » و « المؤمنون عند شروطهم » در مورد شك :\r\nالبته بنابر جريان استصحاب در شبهات حكميه ، مقتضاى استصحاب حمل مورد شك بر لزوم حكمى است به خاطر اينكه نفوذ شرط موجب تغيير حالت سابقه مىشود و مقتضاى استصحاب بقاى حالت سابقه ، عدم نفوذ شرط است و با وجود حالت سابقه و استصحاب ، آن شرط ، نفوذ نخواهد داشت و لزوم ، حكمى خواهد بود . منتها ، استصحاب در جايى جريان مىيابد كه ادله لفظى در كار نباشد .\r\nاكنون بايد ببينيم دليل لفظى وجود دارد يا خير ؟\r\n\r\n","description":"","footnote":"","page_name":" 3604 ","page_number":324},
  {"content":"\r\n\r\nمشتهر بين فقهاء ، نسبت به ادله‌اى مانند   « أَوْفُوا بِالْعُقُودِ »   و المؤمنون عند شروطهم » « 1 » اين است كه اين ادله عام و مطلقند . اگر در مقابل اين ادله ، مخصص منفصل وارد شود و بگويد شرط مخالف كتاب و سنت كه محرّم حلال و محلل حرام است نافذ نيست ، و در يك موردى شبهه‌اى باشد كه آيا از مصاديق مخصص هست يا نيست يعنى شبهه مصداقى حكمى يا موضوعى « 2 » وجود داشته باشد . در اينجا كسانى كه تمسك به عام در شبهه مصداقى مخصص را جائز نمىدانند بين دو شبهه مصداقى حكمى و موضوعى تفصيلى قائل نشده‌اند ، بر اين اساس در ما نحن فيه به آن مطلقات و عمومات براى مصاديق مشتبه تمسك نمىكنند و اين مطلقات دلائل لفظى براى مشخص كردن حقى يا حكمى بودن لزوم عقد در مورد مشكوك نخواهند بود . و اما بنابر نظر كسانى مانند مرحوم سيد صاحب عروه « 3 » تمسك به عام را در شبهه مصداقى مخصص جائز مىدانند . يا مرحوم خويى كه در اين موارد براى نفى خاص به استصحاب عدم ازلى تمسك مىنمايد ، و عموميت ادله مذكور را نيز پذيرفته‌اند ، در مصاديق مشتبه به آن عمومات تمسك مىكنند و در مورد مشكوك ، به دليل نافذ بودن شروط ، لزوم ، حقّى خواهد بود .\r\n\r\n\r\n","description":"","footnote":"\r\n( 1 ) استاد دام ظله فرمودند كه  « أَحَلَّ اللَّهُ الْبَيْعَ »  از اين قبيل نيست چون اين دليل ، حكم به نفوذ مشروط مىكند .\r\n( 2 ) بايد توجه داشت كه شبهه مصداقى حكمى با شبهه مفهومى خلط نشود . در شبهه مفهومى ، مفهوم مجمل است مانند اكرم العلماء ، و بعد با دليل منفصلى لا تكرم الفساق گفته مىشود و مراد از فساق مردد بين مرتكبين كبائر و اعم از مرتكبين كبيره و صغيره است . اما در شبهه مصداقى حكمى ، مفهوم مبين و روشن است كه مثلًا مراد از فساق اعم از مرتكبين كبائر است ولى اينكه ريش تراشيدن هم مثلًا فسق باشد و غير مبيح غير معلوم است . يعنى شبهه مصداقى حكمى در مورد فسق است نه در مورد مفهوم فاسق .\r\n( 3 ) استاد دام ظله فرمودند كه ابتدا اين طور گمان مىكردم كه مرحوم سيد در مورد تمسك به عموم عام در شبهه مصداقيه دو نظر مختلف دارد و در ملحقات عروه آن را صحيح مىداند و در كتاب نكاح عروه صحيح نمىداند . منتها بعد به نظرم آمد كه ايشان اختلاف نظر ندارد و به طور كلى تمسك به عام در شبهه مصداقيه را جائز مىدانند منتها در باب نكاح فرموده است كه در اين موارد از جهت تمسك به عام در شبهه مصداقيه نمىگوييم چون استثناء متصل است اما در استثناء و مخصص منفصل مثل ما نحن فيه ، همه جا تمسك به عام در شبهه مصداقيه مخصص جائز مىداند . البته تمسك به قانون مقتضى و مانع را هم جائز مىداند ، عمومات را مقتضى و مخصص‌ها را از قبيل موانع مىداند .\r\n","page_name":" 3605 ","page_number":325},
  {"content":"\r\n\r\n\r\n3 ) نظر استاد دام ظله در مورد تمسك به ادله مذكور در مورد شك :\r\nاز آنجا كه اولًا : تمسك به عام در شبهه مصداقيه مخصص را جائز نمىدانيم و حتى در مورد عمومات و مخصصات مگر در موارد نادر كسر و انكسار مصالح ، قائل به مقتضى و مانع نيستيم ، و ثانياً : مورد ما نحن فيه را از قبيل تمسك به عام در شبهه مصداقيه خود عام مىدانيم ، و عموم را در آن ادله نمىپذيريم ، به ادله مذكور براى تعيين حكم مورد شك و مشخص نمودن حقى يا حكمى بودن لزوم عقد نمىتوانيم تمسك كنيم . البته در جايى كه شبهه از قبيل شبهه مصداقى موضوعى يا حكمى مخصص نباشد بلكه از قبيل شبهه مصداقى خود عام باشد ، كسى قائل به تمسك به عام نيست و اساساً عمومى ثابت نشده تا بتوان به آن تمسك كرد . و ما نحن فيه را از اين قبيل مىدانيم و همانطور كه در دو جلسه قبل گفتيم ، ادله مذكور ، شيئى مشروع را الزام مىنمايند و در مقام مشروعيت دادن به همه عقود نيستند . مثلًا   أَوْفُوا بِالْعُقُودِ   مانند المؤمن اذا وعد وفى مىباشد كه ناظر به وعده‌هاى مشروع است و بيانگر همان مطلب بالفطره است .\r\nاين مطلب تتمه‌اى دارد كه به جلسه آينده موكول مىشود . « * و السلام * »\r\n\r\n","description":"","footnote":"","page_name":" 3606 ","page_number":326},
  {"content":"\r\n\r\n\r\n6 / 11 / 1380 شنبه درس شمارهء ( 388 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسات قبل به تناسب بحث از بطلان خيار شرط در نكاح به بحث از ضابطه تعيين لزوم حكمى و حقى پرداختيم ، در اين جلسه ضمن اثبات اطلاق يا عموم ادله از راه اطلاق مقامى ( و نه اطلاق لفظى ) يا قاعده تطابق اعتبار عرف صدور با اعتبار شرع ، صحت استناد به آيات و روايات مربوطه را به اثبات رسانده ، حكم مسأله را تابع اين امر مىدانيم كه آيا لزوم عقد با دليل لفظى مجمل ثابت شده كه در نتيجه نمىتوان به ادله شروط بر نفوذ آن استناد كرد يا با دليل لبى ( فقدان نصّ لفظى ) ثابت شده كه مىتوان به ادله شروط استناد كرده و حق بودن لزوم عقد را نتيجه گرفت و همين طور در مورد تعارض نصّين در مورد لزوم يك عقد خاص . در خاتمه به بررسى مسأله دوم پرداخته ، اثبات زوجيت را در صورت توافق زن و شوهر صحيح مىدانيم ولى با طرح اشكالاتى در استناد به قاعده اقرار اشكال كرده و به طور كلى عدم انحلال اقرار و ساير اخبارها را گوشزد مىكنيم .\r\n* * * \r\nالف ) تتمه مسأله اول ( اشتراط خيار در عقد نكاح ) :\r\nبحث در اين بود كه آيا اشتراط خيار در عقد نكاح صحيح است يا خير ؟ اين مطلب وابسته به دو مقدمه بود ، مقدمه اول : عام يا مطلقى وجود دارد كه صحت و لزوم تمام شروط را اثبات كند ، مقدمه دوم : از ادله لزوم نكاح ( يا ساير عقود ) لزوم اين عقد به گونه حكمى استفاده نمىشود تا شرط خيار شرط مخالف كتاب و سنت نباشد ، در اينجا به طور كلى اين بحث مطرح مىگردد كه چگونه مىتوان لزوم حقى را از لزوم حكمى تشخيص داد كه در فرض اوّل شرط خيار صحيح و در فرض دوم ناصحيح است .\r\n\r\n","description":"","footnote":"","page_name":" 3607 ","page_number":327},
  {"content":"\r\n\r\n\r\n1 ) بررسى مقدمه اول ( وجود عام يا مطلق قابل استناد ) :\r\nبه نظر ما با دو بيان مىتوان عدم شايستگى نصوصى همچون   ( أَوْفُوا بِالْعُقُودِ )   يا ( المؤمنون عند شروطهم ) را به جهت استدلال بر صحت هر عقد يا شرط به اثبات رسانيد .\r\nبيان اول : مراد از عقد و شرط در اين ادله عقد و شرط صحيح شرعى است و اين ادله در مقام الزام ما هو المشروع مىباشند ، لذا اگر در موردى در صحت و مشروعيت عقد يا شرطى شك كنيم ، نمىتوان به اين ادله استناد جست ، زيرا اگر كسى تمسك به عام را در شبهه مصداقيه مخصّص هم جايز بداند ، هيچ كس تمسك به عام را در شبهه مصداقيه خود عام روا نمىداند و شبهه در اينجا در خود عام است نه در مخصص آن .\r\nبيان دوم : اگر مراد از عقد يا شرط ، اعم از شرط صحيح شرعى هم باشد ، ادله فوق در مقام اهمال مىباشد ، در اينجا هر چند ذات عام يا ذات مطلق بر عقود مورد نظر انطباق دارد ولى چون متكلم در مقام بيان نيست نمىتوان به عموم يا اطلاق كلام وى تمسك كرد ، مثلًا اگر به مريضى گفته شود : به دكتر مراجعه كن ، در اينجا هر چند عنوان « دكتر » بر تمام پزشكها قابل انطباق است ، ولى چون دليل در مقام اهمال است ، نمىتوان بگوييم كه حكم لزوم مراجعه در مورد تمام مصاديق دكتر جريان دارد ، همچنين اگر كسى بپرسد كه مىخواهم تقليد كنم و در پاسخ به وى بگويند كه از مجتهد تقليد كن ، در اينجا پاسخ دهنده در مقام بيان لزوم مجتهد بودن مقلَّد مىباشد و نه در مقام بيان كفايت اجتهاد در جواز يا لزوم تقليد ، لذا اين پاسخ ساير شرايط مقلَّد را الغاء نمىكند .\r\nدر مورد ادله تصحيح و الزام عقود و شروط « 1 » هم مىتوان گفت كه در مقام بيان\r\n\r\n\r\n","description":"","footnote":"\r\n( 1 ) - شروط خود نوعى قرارداد مىباشد ، لذا ادله   « أَوْفُوا بِالْعُقُودِ »   هم در اينجا مطرح است . ( توضيح بيشتر ) استدلال به آيه شريفه يا به اعتبار اين است كه نفس شرط در اينجا مصداق عقد است ، يا به اعتبار اين كه عقدى كه در ضمن آن چنين شرطى شده است ( مشروط بما هو مشروط ) ، از مصاديق اين آيه مىباشد و نفوذ مشروط قهراً نفوذ شرط را هم در بر دارد .\r\n","page_name":" 3608 ","page_number":328},
  {"content":"\r\n\r\nجميع خصوصيات و شرايط نبوده ، لذا مطلق تلقى نمىگردد ، در توضيح اين مطلب نگاهى كلىتر به عموم و اطلاقات كتاب و سنت مىافكنيم .\r\n\r\n2 ) طرح اشكال در عموم و اطلاق آيات و روايات :\r\nبه نظر ما آيات قرآنى و اكثر رواياتى كه علماء به اطلاق يا عموم آنها استناد كرده‌اند مطلق يا عام نيست ، توضيح آن كه علماء خود مىفرمايند : « ما من عام الّا و قد خص » ، اين عبارت كثرت زائد الوصف تخصيص را بيان مىكند ، در آيات قرآنى چه بسا احكامى بر روى موضوعاتى برده شده كه ( به جز در مواردى كه حكم عقلى بر طبق آن وجود دارد ) قيد و شرط دليل بيان نشده است ، در مواردى كه نوعى تعبّد در كار است شايد موضوعى نيابيم كه هيچ قيد و شرط نداشته باشد ، اين قيد و شرط هم در قرآن نيامده ، بلكه يا در سنت بيان شده يا در آيه ديگر . از آيات قرآنى ( به گونه منفصل ) تبيين شده است ، مثلًا در آيات حرمت ربا ، شرائط اين حكم و مستثنيات آن درهمان دليل حرمت نيامده است ، حال وقتى اكثر عامها تخصيص خورده ، اكثر الفاظى كه مطلق تلقى شده با ادله منفصل مقيد شده ، چگونه ما مىتوانيم به عموم يا اطلاق اين ادله تمسك جوييم ، در مطلقات شرط انعقاد اطلاق آن است كه متكلم در مقام بيان جميع خصوصيات باشد ، در غالب موارد ما براى احراز در مقام بيان بودن به اصل عقلايى تمسك مىجوييم ، اين اصل عقلايى بر پايه غلبه در مقام بيان بودن متكلم استوار است ، در ادله شرعى چگونه مىتوان به چنين اصلى براى احراز در مقام بيان بودن متوسل شد ، وقتى رسم قانون‌گذار چنين است كه قوانينى كه وضع مىكند در هنگام القاء اصل قانون ، تبصره‌ها و استثناءها را ذكر نمىكند ، بلكه آن‌ها را با دليل منفصل ديگرى بيان مىكند چگونه مىتوان با القاء بدوى قانون از آن اطلاق يا عموم فهميد . « 1 »\r\n\r\n\r\n","description":"","footnote":"\r\n( 1 ) - ( توضيح بيشتر ) در بيان استاد - مد ظلّه - فرقى بين عام و مطلق وجود ندارد ، البته در مطلق با عنايت به اين كه استفاده اطلاق به وضع نيست بلكه به مقدمات حكمت ، و در موارد مورد بحث يكى از مقدمات حكمت كه در مقام بيان بودن است تمام نيست ، لذا اصل اطلاق انعقاد نمىيابد ، ولى در عمومات ، چون اصل عموم وابسته به وضع است ، در آن ترديدى نيست ، ولى در حجيت اين عمومات اشكال است ، چون در جايى مىتوان نفس القاء عموم را دليل بر آن گرفت كه تمام مصاديق مشمول حكم است كه دليل ما ظهور در اين داشته باشد كه متكلم تمام مستثنيات احتمالى دليل را همراه آن ذكر مىكند ، خلاصه چون اعتبار اصالة العموم از باب اماريت و كاشفيت نوعى مىباشد و در موارد فوق چنين كاشفيتى وجود ندارد نمىتوان اصالة العموم را معتبر دانست ، در نتيجه در نهايت بين عام و مطلق فرقى در حكم مسأله بر جاى نمىماند .\r\n","page_name":" 3609 ","page_number":329},
  {"content":"\r\n\r\n\r\n3 ) ارائه يك جواب نقضى به اشكال فوق و حلّ مسأله :\r\nدر اينجا مىتوان چنين نقضى را به اشكال فوق وارد ساخت كه اگر اكثر ( يا تمام ) نصوص قرآن و سنت ، عام يا مطلق نيست و صلاحيت استناد ندارد ، پس چگونه ائمه معصومين عليهم السلام به چنين عام يا مطلق در موارد جزئى و تطبيقات آن استدلال ورزيده‌اند ، شبيه همين جواب نقضى هم در بيان اول جارى است كه اگر مثلًا   ( أَوْفُوا بِالْعُقُودِ )   تنها ناظر به عقود صحيح شرعى است ، پس چگونه در روايات به چنين ادله‌اى بر صحت معاملات استناد شده است ؟\r\nبراى حل اين ناسازگارى ، راهى به ذهن من رسيده كه بالنتيجه چيزى شبيه كلام بزرگان در مورد جواز تمسك به عموم يا اطلاق ادله به دست مىآيد .\r\nدر مورد تمسك ائمه عليهم السلام به ادله قرآنى با وجود اهمال اين ادله مىتوان چنين گفت كه اين تمسك با عنايت به اطلاق مقامى صورت گرفته نه اطلاق لفظى .\r\nتوضيح اين كه ، هر قانون‌گذارى كه قانون را بيان مىكند ، هر چند در مقام بيان تمام شرايط و استثناهاى قانون در همان زمان ابراز قانون نيست ، ولى بالاخره تا ظرف عمل بايد شرايط و استثناها را بيان كند و از عدم بيان چيزى تا ظرف عمل كشف مىكنيم كه شرط ديگرى در كار نيست و حكم استثنايى ندارد ، اين امر اطلاق مقامى مىباشد نه اطلاق لفظى ، بنابراين هر چند ظهور مطلق در اطلاق و حجيت عموم در هنگام القاء دليل وجود ندارد ولى با عدم ذكر چيزى تا ظرف عمل ، ظهور مطلق در اطلاق منعقد شده و عموم عام حجيت مىيابد .\r\nدر مورد بيان اول هم مىتوان گفت كه اگر در قانونى حكمى بر موضوعى بار شود كه به حسب اعتبارات مختلف بوده ، اگر اعتبار قانونگذار غير از اعتبار محيطى باشد\r\n\r\n","description":"","footnote":"","page_name":" 3610 ","page_number":330},
  {"content":"\r\n\r\nكه قانون در آنجا مطرح شده ، بايد آن را بيان كند و گرنه عرف محيط ، به يكسانى اعتبار آن قانون و اعتبار محيط صدور حكم مىكند .\r\nمثلًا اگر دليلى بر صحت بيع وجود داشته باشد و ما مراد از بيع را هم بيع صحيح شرعى بگيريم ، اگر شارع در صحت شرعى بيع شرطى به جز شرايط صحت عرفى بيع قائل باشد بايد آن را بيان كند و گرنه عرف همان مصاديق بيع صحيح عرفى ، را بيع صحيح شرعى مىانگارد ، همين طور در ادله نفوذ شرط با عدم ردع شارع اتحاد شرايط نفوذ عرفى شرط و شرايط نفوذ شرعى آن نتيجه گرفته مىشود ، بنابراين نظر عرف براى كشف مصاديق بيع يا شرط شرعى متّبع است ، چون قوانين شرع تأسيسى نيست و بر پايه همان قوانين عرفى با توسعه و تضييقى كه در موارد لازم انجام گرفته شكل گرفته است .\r\nالبته اين راه حل در مورد هر دو بيان به افزودن ، يك نكته نيازمند است كه در جايى كه انسان پس از فحص كامل ، بيانى را كه شرايط و مستثنيات دليل را بيان كند نيافت و يا دليلى بر تغاير اعتبار شرع و اعتبار عرف پيدا نكرد ، همين عدم وجدان بعد از فحص ، به بناء عقلاء دليل بر عدم وجود دليل بر شرط زائد يا استثناء ، يا دليل بر تغاير اعتبار شرع و عرف به شمار مىآيد ، لذا تمسك به عمومات و اطلاقات كتاب و سنت با توجه به اطلاق مقامى با اين بيان بدون اشكال است .\r\nحال به بررسى مقدمه دوم بحث و بيان ميزان تشخيص لزوم حقى از لزوم حكمى مىپردازيم و از ادله‌اى كه از آن عدم نفوذ برخى از شروط استفاده مىگردد سخن خواهيم گفت « 1 » ، پيش از آن به طرح صورتهاى احتمال تخصيص يا تقييد نظرى مىاندازيم .\r\n\r\n\r\n","description":"","footnote":"\r\n( 1 ) - در اين بحث چه ما عمومات يا مطلقات را در مقام اهمال بدانيم ، چه در مقام عموم يا اطلاق ، به هرحال بايد فحص از مخصّص و مقيد نمود . ( توضيح بيشتر ) همچنين در بحث شروط كه با عنايت به بطلان شرط مخالف كتاب و سنت ، شرط لازم ، شرط مشروع شرعى مىباشد ، مراجعه به ادله لزوم يك عقد - مثلًا - به جهت تعيين مصداق شرط مخالف كتاب و سنت و جداسازى آن از شرط مشروع شرعى لازم است ، نظير آن كلام در مورد   ( أَوْفُوا بِالْعُقُودِ )   هم بنابراين كه مراد از عقود ، عقود صحيح شرعى هم باشد جريان دارد .\r\n","page_name":" 3611 ","page_number":331},
  {"content":"\r\n\r\n\r\n4 ) صورتهاى احتمال تخصيص يا تقييد :\r\nدر مواردى كه نمىدانيم قانون تخصيص خورده يا تقييد شده ، سه صورت قابل تصوير است .\r\nصورت اول : اصل تخصيص يا تقييد ثابت است ولى لفظ مخصص يا مقيد مجمل و مردّد بين معانى مختلف است ، در اينجا اگر مخصّص يا مقيّد منفصل بوده و مردّد بين اقل و اكثر باشد ، آقايان معمولًا در موارد مشكوك به عمومات و اطلاقات تمسك مىكنند ، اگر گفتند : « اكرم العلماء » و « لا تكرم الفسّاق من العلماء » با وجود دليل خاص اصل تخصيص مسلم است ، اگر شك كرديم كه مرتكبين صغائر هم فاسق به شمار مىآيند تا مشمول دليل خاص و مستثنى باشد يا مفهوم فاسق آنها را در بر نمىگيرد و آنها تحت « اكرم العلماء » باقىاند ؟ در اين گونه موارد آقايان بين مخصص منفصل و متصل فرق مىنهند و تمسك به عام را در اولى صحيح و در دومى ناصحيح مىدانند .\r\nولى ما بارها اشاره كرده‌ايم كه تفاوتى بين متصل و منفصل نيست ، در هر دو مورد كاشفيت دليل نسبت به اراده جدى مولى اجمال پيدا مىكند و نمىتوان به عموم تمسك كرد . « 1 »\r\nالبته اگر در جايى احتمال عناوين ثانويه باشد كه با كسر و انكسار ملاكات سبب عدم فعليت مقتضى عناوين اوليه گردد ، در اينجا بناء عقلاء بر اين قائم است كه تا عنوان ثانوى احراز نشده بر طبق عناوين اوليه عمل شده و به مقتضاى عناوين اوليه پايبند خواهيم بود ، ولى در اين نكته هم بين اتصال ادلّه عناوين ثانويه و انفصال آنها فرقى نيست .\r\n\r\n\r\n","description":"","footnote":"\r\n( 1 ) - ( توضيح بيشتر ) موضوع اصاله الظهور كاشفيت دليل نسبت به اراده استعمالى يا اراده تفهيمى نيست و تا دليل ظهور در اراده جدى مولى نداشته باشد اعتبار ندارد ميزان اعتبار هر دليل هم به ميزان ظهور در اراده جدى وابسته است و دليل عام پس از ورود خاص ، بقاءً از ظهور در كشف از اراده جدى مىافتد ، قرائن منفصل ظهور استعمالى دليل را دگرگون نمىسازند ولى در ظهور جدى آنها مؤثر مىافتند .\r\n","page_name":" 3612 ","page_number":332},
  {"content":"\r\n\r\nصورت دوم : فقدان نص است ، دليل « اكرم العلماء » وارد شده ، ولى اين كه زيد احترام دارد يا خير ؟ دليل معتبرى بر استثناء آن نداريم ولى تنها احتمال استثنا در كار است .\r\nصورت سوم : تعارض نصين است ، يعنى دليل معتبر ذاتى بر استثناء يك مورد داريم ولى به خاطر وجود دليل متعارض ديگر استثناء آن مورد ، ثابت نيست ، يا در مورد مطلقات ، دو دليل متعارض يكى بر تقييد و ديگرى بر عدم تقييد در كار است در نتيجه اصل تقييد ثابت نيست .\r\nدر اين دو صورت بناء عقلا بر عدم اعتنا به احتمال است و تا استثناء يا تقييد ثابت نشده بر طبق عام يا مطلق عمل مىكنند .\r\nبر طبق مبناى ما نيز كه استفاده از اطلاق را بر پايه اطلاق مقامى يا اصل اتحاد اعتبار عرف و اعتبار شرع مىدانيم چنين بناء عقلايى وجود دارد ، لذا در مطلقاتى كه در مقام بيان نيست و اهمال دارد ، اگر بعد از فحص تا ظرف عمل قيود و شرايط آن را نيافتيم ، عقلاء به اين احتمال اعتنا نمىكنند كه شايد قيد و شرطى وجود داشته و ما آن را نيافته‌ايم ، همچنين اگر حكمى بر روى عقد صحيح شرعى وارد شده باشد ، تا دليلى بر تغاير اعتبار عرف و اعتبار شرع نيابيم ، حكم به اتحاد اين دو كرده ، صحت عرفى را مساوق صحت شرعى مىگيريم .\r\nگفتنى است كه اين قانون اخذ به مطلق ( لفظى يا مقامى ) يا اتخاذ اعتبار شرع و اعتبار عرف قانون بسيار مهمى است كه در بيشتر احكام الهى و عقلايى بدان نيازمنديم ، لذا مسلم است كه اين قانون « 1 » ردع نشده است ، چون محل ابتلاء عام است و اگر ردعى از شارع در اين زمينه وجود داشت حتماً به ما مىرسيد ، پس بر پايه اين بناء عقلا كه قطعاً ردع نشده ، اصالة الاطلاق و اصالة العموم در موارد احتمال تخصيص يا تقييد استحكام مىيابد .\r\n\r\n\r\n","description":"","footnote":"\r\n( 1 ) - ( توضيح بيشتر ) قانون فوق كه به اصطلاح حقوقى از قوانين برتر مىباشد ، قانون بسيار لازمى است و اگر شارع آن را نپذيرفته باشد بايد بديلى براى آن قرار داده باشد ، و آن بديل هم بايد به گونه بيان شده باشد كه بدست ما مىرسيد ، لا اقل اثرى از اين قانون بديل بايد در روايات يافت مىشد ، در حالى كه چنين نيست ، پس قانون بديل در كار نيست ، پس اصل قانون فوق ثابت مىباشد .\r\n","page_name":" 3613 ","page_number":333},
  {"content":"\r\n\r\n\r\n5 ) تطبيق مطالب گذشته بر محل كلام ( تشخيص لزوم حقى از لزوم حكمى ) :\r\nدر بحث ما ادله‌اى وارد شده كه صحت جميع شروط را ( با اطلاق لفظى يا اطلاق مقامى يا به گونه ديگر ) مىرساند ، در مقابل ، اگر دليلى بر لزوم يك عقد وارد شده باشد ، اگر اين دليل از نوع دليل لفظى باشد و اجمال داشته باشد و ندانيم كه آيا لزوم حقى است تا بتوان با شرط خيار آن را ساقط كرد يا لزوم حكمى تا شرط خيار صحيح نباشد ؟ در اينجا اجمال اين دليل به دليل مطلق هم سرايت مىكند و نمىتوان صحت شرط را نتيجه گرفت و بايد به اصول عمليه مراجعه كرد .\r\nولى اگر دليل بر لزوم ، دليل لبى همچون اجماع باشد ، در غير مورد قدر متيقن اجماع ( كه لزوم معامله در صورت عدم جعل شرط خيار يا عدم اعمال شرط خيار است ) دليل مقيّد ادله شروط در كار نيست و به منزله فقدان نص است و همين طور اگر در مورد لزوم معامله پس از اعمال شرط خيار دو دليل متعارض در كار باشد ، ما بايد با توجه به اطلاق ادله شروط حكم به نفوذ شرط نموده در نتيجه ، حق بودن لزوم به دست مىآيد « 1 » ، تعيين مصاديق قاعده فوق نياز به مراجعه به ادله در تك تك موارد دارد و نمىتوان قانون عامى كه در همه موارد پياده شود در اينجا بيان نمود .\r\nاين بحث‌ها ، بحثهاى كلى بوده كه به تناسب شرط خيار در نكاح به توضيح آن پرداختيم البته درباره خود اين مسأله گفتيم كه با توجه به اجماع مسلمين و سيره متشرعه بطلان شرط خيار در نكاح واضح است و نياز به بحث ندارد .\r\n\r\n\r\n","description":"","footnote":"\r\n( 1 ) - ( توضيح بيشتر ) البته در خصوص بحث شروط ، با توجه به اين كه ادله نفوذ شرط از آغاز ، اطلاقى نسبت به شرط مخالف كتاب و سنت ندارد ، لذا ادله لزوم يك عقد بر فرض كه تمام باشد وارد يا حاكم بر ادله نفوذ شرط بشمار مىرود و نه مخصص يا مقيد آن ، بنابراين ممكن است كلام استاد - مد ظلّه - را در اينجا جارى ندانيم ولى در پاسخ اين مطلب بايد گفت كه با توجه به نكته‌اى كه استاد - مد ظله - در مورد اصل تطابق اعتبار عرف و اعتبار شرع فرمودند ، مىتوان گفت كه طبق قاعده هر شرط صحيح عرفى بايد صحيح شرعى تلقى گردد مگر ردعى وارد شود ، در اينجا اگر ردع وارد شده اجمال داشته باشد ، در اين موارد قاعده تطابق بين اعتبار عرف و اعتبار شرع پياده نمىشود ، در نتيجه دليل لفظى براى اثبات شرعى بودن يا شرعى نبودن شرط در كار نيست و بايد به اصول عمليه تمسك كرد ، ولى در صورت فقدان نص يا تعارض نصين ، مجال تمسّك به اصل تطابق وجود دارد ، در نتيجه تمام نتايج ذكر شده در متن ، در مورد شروط هم گرفته مىشود .\r\n","page_name":" 3614 ","page_number":334},
  {"content":"\r\n\r\n\r\nب ) بررسى مسأله 2 : [ اذا ادّعى رجل زوجيّة امرأة فصدقته او ادّعت المرأة زوجية فصدّقها 
  ]\r\n\r\n1 ) عبارت عروة :\r\n« اذا ادّعى رجل زوجيّة امرأة فصدقته او ادّعت المرأة زوجية فصدّقها حكم لها بذلك فى ظاهر الشرع و يترتب جميع آثار الزوجيّة بينهما لان الحقّ لا يعدوهما و لقاعدة الاقرار »\r\n\r\n2 ) توضيح عبارت متن :\r\nاين بحث در جواهر هم آمده كه اگر مردى ادعا كرد كه فلان زن ، همسر من است و او هم تصديق كرد ، يا چنانچه زن ادعا كرد كه فلان مرد شوهر من است و او هم تصديق كرد ، به حكم ظاهرى شرع حكم به زوجيّت آنها مىشود . يعنى ديگران كه از واقع خبر ندارند ، موظفند كه آنها را زن و شوهر بدانند ، حاكم شرع بايد به زوجيت آنها حكم كند .\r\nدليل اول : علتش اين است كه در اين ادعا و تصديق طرف مقابل ، شخص ديگرى ذى حق نيست تا به خاطر حق او نتوان حكم به زوجيت صادر كرد . اين مسأله به اين دو نفر مربوط مىشود . همچنانكه اگر اختلاف داشتند . مسائل بينه و قسم مربوط به دو طرف دعواست مدعى بايد بينه بياورد و منكر بايد قسم بخورد و قسم ديگرى ( به جز منكر ) در اين دعوا نقشى ندارد ، در جايى هم كه اين دو طرف كه حق بين آن دو مردّد است با هم توافق داشته باشند ، ادّعا و انكار ديگر افراد در اين موضوع نقشى ندارد .\r\nدليل دوم : دليل دوم اقرار است چون هر دو اقرار كرده‌اند ، اقرار هم نافذ است ، زوجيت اثبات مىشود .\r\n\r\n3 ) اشكال دليل دوم ( اقرار ) :\r\nآقايان محشين نسبت به دليل دوم مناقشه كرده‌اند و اظهار داشته‌اند كه دليل دوم يعنى اقرار مثبت تمام مدّعا نيست چون اقرار امورى را اثبات مىكند كه بر عليه مقرّ باشد اما امورى را كه به نفع مقرّ است ، اثبات نمىكند . در اين گونه امور بايد به سراغ\r\n\r\n","description":"","footnote":"","page_name":" 3615 ","page_number":335},
  {"content":"\r\n\r\nادلّه ديگر رفت . مردى كه ادعاى زوجيت مىكند به مقتضاى اقرارش بايد به آن زن نفقه و مهر بدهد ، اما امورى كه به نفع مرد است مانند حق استمتاع و امثال آن با اقرار ثابت نمىشود . يا زنى كه ادعاى همسرى مردى را مىكند به مقتضاى اقرارش - مثلًا - نبايد بدون اجازه آن مرد روزه مستحبى بجا آورد ، نذر كند ، سفر برود و امثال آن « 1 » ولى امورى كه به نفع اوست با اقرار ثابت نمىشود .\r\n\r\n4 ) مناقشه استاد - مد ظلّه - در استدلال به دليل اقرار در امثال مقام :\r\nمطلبى كلى است كه ما در آن مناقشه داريم . در فروع مختلفى مطرح است و مرحوم سيد هم بيان خواهند كرد كه اگر كسى به موضوعى اعتراف كرد و آن موضوع آثار مختلفى داشت ، آثارى كه به نفع اوست با اين اعتراف اثبات نمىشود ولى آثارى كه بر عليه او است اثبات مىشود .\r\nبه نظر ما اعترافى كه شخص مىكند بايد من حيث المجموع ملاحظه كرد كه اين اعتراف به نفع او است يا به ضرر او ، « حجيت اقرار » مسأله‌اى عقلايى است نه اينكه شرع آن را آورده باشد ، علتش هم روشن است چون اشخاص معمولًا داعى بر اينكه بر عليه خود چيزى بگويند به جز ابراز حقيقت ، ندارند . از اين رو اگر در موردى اتفاق افتاد كشف از واقعيت آن نموده ، و كاشفيت آن هم بسيار قوى مىباشد ، لذا بر بينه و امثال آن هم تقدّم دارد ، ولى در جايى كه برخى آثار مورد اقرار بر عليه مقر باشد در چنين اقرارى انگيزه نوعى ، بر راستگويى وجود ندارد .\r\nمثلًا اگر كسى گفت : اين ملك مالِ من است و ملكى باشد كه پنجاه ميليون تومان ارزش دارد . به حكم اقرار بايد خمس آن كه ده ميليون تومان است بپردازد . اين مقدار بر عليه اوست . آيا مىتوان با اين اقرار و اعتراف اثبات خمس كرد ؟ اين اعتراف چنين اماريّتى ندارد چون در مجموع اين اعتراف به نفع اوست چهار خمس ملك براى او باقى مىماند .\r\nبسيارى از مسائل اين باب بر « اقرار » مبتنى شده كه تبعيض قائل شده‌اند بين آثارى كه به نفع مقرّ است و بين آثارى كه بر ضرر او است . ولى ما در اين مطلب\r\n\r\n\r\n","description":"","footnote":"\r\n( 1 ) - يا يمين وى بدون اجازه شوهر منعقد نمىشود ، اگر اين حكم را بر عليه زن حساب كنيم .\r\n","page_name":" 3616 ","page_number":336},
  {"content":"\r\n\r\nترديد داريم چون كاشفيت اقرار تعبّدى نيست بلكه بدين جهت است كه انسان داعى ندارد كه به دروغ بر عليه خود اقرار كند .\r\nزنى كه اقرار به مهريّه مىكند چنانچه اين مهريه ، مهريه‌اى باشد كه حق تمتع براى مرد هم همراه او باشد ، ممكن است چنين اقرارى اماريت داشته باشد بر زوجيت ، ولى اقرار به مهريه‌اى كه حق تمتع براى مرد همراه او نيست ، نمىتواند اماريّتى بر زوجيت داشته باشد .\r\n\r\n5 ) نكته كلى در عدم انحلال اخبارات :\r\nبه طور كلى در اخبار و اقرار و گزارشهايى كه به يك مجموعه تعلق مىگيرد يا امر مقيد - بما هو مقيّد - مورد اختبار مىباشد ، ما دليلى بر انحلال خبر به اخبار عديده نداريم ، لذا اگر بينه‌اى بر يك امر مركب قائم شد كه ما مىدانيم كه اين امر به شكل تركيبى مطابق واقع نيست ما نمىتوانيم نسبت به قسمتى از آن كه مخالفت با واقع آن احراز نشده ادله حجيت بينه را پياده كنيم ، يا مثلًا اگر عادلى بگويد كه فلان محدوده از زمين ملك زيد است ، عادل ديگر بگويد كه محدوده ديگرى از اين زمين ملك زيد است با فرض عدم صحّت مالكيت زيد نسبت به هر دو محدوده با هم ، اگر اين دو محدوده در قسمتى مشترك باشند نمىتوان نسبت به اين قسمت مشترك ادله حجيت بينه را تمام دانست ، چون هر يك از دو نفر كه محدوده‌اى را ملك زيد مىدانند اگر به آنها گفته شود كه تمام اين محدوده ملك زيد نيست ، ممكن است جزء آن محدوده را هم ملك زيد ندانند و مثلًا بگويد كه منشأ اخبار من ، سند خاصى بوده كه كل اين محدوده را ملك زيد قرار مىدهد و اگر اين سند اعتبار نداشته باشد من نسبت به مالكيت قسمتى از اين محدوده نظرى ندارم ، چون اخبار هر يك به مالكيت زيد نسبت به اجزاء آن محدوده به تبع اخبار نسبت به مالكيت زيد نسبت به كل محدوده است و گزارش مستقلى نسبت به اجزاء در كار نيست ، در اين موارد اخبار هر دو ، نسبت به كل محدوده به نحو ارتباطى است نه به گونه استقلالى ، خلاصه دلالت تضمّنى چه بسا تابع دلالت مطابقى بوده و لذا نمىتوان حكم مستقل بر آن بار كرد ، انحلال خبر به اخبار عديده در اين موارد ناتمام مىباشد ، آرى اگر در\r\n\r\n","description":"","footnote":"","page_name":" 3617 ","page_number":337},
  {"content":"\r\n\r\nموردى دلالت تضمنى مستقل از دلالت مطابقى باشد به گونه‌اى كه با فرض علم به عدم صحت اخبار به كل ، اخبار به جزء وجود داشت ، پذيرش اخبار به جزء بىاشكال است .\r\nدر مناظره‌اى هم كه در مورد نبوت حضرت موسى در رسائل شيخ انصارى نقل شده ، آن يهودى براى اثبات استمرار نبوت آن حضرت به اقرار مسلمانان به نبوت حضرت موسى به ضميمه استصحاب تمسك كرده ، پاسخى كه آن عالم مسلمان مىدهد اين است كه اقرار ما به نبوت حضرت موسى به گونه مطلق نيست ، بلكه ما به نبوت حضرت موسى در فرض اقرار وى به نبوت حضرت ختمى مرتبت صلى الله عليه و آله و على جميع الانبياء اعتراف داريم ، پس اقرار ما مقيد است و نمىتوان از اين اقرار مقيّد ، نبوت حضرت موسى را به گونه مطلق نتيجه گرفت تا زمينه استصحاب به وجود بيايد .\r\nدر بحث اقرار نيز مقر وقتى به يك مجموعه اقرار مىكند ، در صورتى اقرار وى نافذ است كه اين مجموعه بر عليه وى باشد و مقر هم بر عليه بودن آن را بداند ، ولى اگر اين مجموعه بر عليه مقر نباشد ، اقرار وى نسبت به آثار بر عليه هم نافذ نيست .\r\nزيرا اقرار كاشفيت نوعى عقلايى در اين موارد ندارد و اعتبار اقرار هم از باب تعبّد محض نيست كه بتوان با تمسك به اطلاق يك دليل خاص - مثلًا اعتبار اقرار را در اين موارد نتيجه گرفت .\r\nدرباره اين اشكال در جلسات آينده بيشتر سخن خواهيم گفت ان شاء الله . « * و السلام * »\r\n\r\n","description":"","footnote":"","page_name":" 3618 ","page_number":338},
  {"content":"\r\n\r\n\r\n7 / 11 / 1380 يكشنبه درس شمارهء ( 389 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه بررسى مسألهء « الثانية » را پىگيرى مىكنيم ابتدا عدم تماميت استناد به قاعدهء اقرار براى اثبات زوجيت ميان دو تن كه يكى مدعى است و ديگرى او را تصديق مىكند ، را ذكر و مورد صحت استناد به آن را بيان مىكنيم . سپس رفع اختلاف كسى كه مدعى زوجيت باشد و ديگرى انكار كند را طبق قواعد باب دعاوى مبتنى بر بينهء مدعى يا حلف منكر دانسته ، و بر آنها لازم مىدانيم ضمن ترتيب آثار ظاهرى ، مراعات واقع امر را هم بكنند . آنگاه به توضيحى پيرامون قاعدهء اقرار پرداخته ، اطلاق نفوذ آن را در مورد اقارير در ضمن دعاوى ممنوع مىدانيم . و سرانجام اشكال مرحوم آقاى خويى به وجوب ايصال مهر به زنى كه زوجيتش با انكار او ثابت نشده را بررسى و مناقشهء خويش به اشكال مرحوم آقاى حكيم به عدم وجوب پرداخت نفقه‌اش را ذكر مىكنيم .\r\n\r\n[ اذا ادعى رجل زوجية امرأة فصدقته او ادعت امرأة زوجية رجل فصدقها 
  ]\r\n* * * \r\nمتن عروه :\r\nالثانية - اذا ادعى رجل زوجية امرأة فصدقته او ادعت امرأة زوجية رجل فصدقها حكم لهما بذلك فى ظاهر الشرع و يترتب جميع آثار الزوجية بينهما لان الحق لا يعدوهما و لقاعدة الاقرار و اذا مات احدهما ورثه الآخر .\r\nمسأله‌اى كه مرحوم سيد در اينجا ذكر مىكند بعضى از قدما مانند شيخ به اختصار متعرض آن شده‌اند ولى اول كسى كه آن را با اين تفصيل مطرح كرده محقق ثانى است و پس از ايشان شهيد ثانى از وى تبعيت كرده و عيناً تمام آن را - غير از يك جمله كه توضيحاً بر آن افزوده است - در مسالك آورده است . در جواهر نيز\r\n\r\n","description":"","footnote":"","page_name":" 3619 ","page_number":339},
  {"content":"\r\n\r\nبدون هيچ گونه تغييرى - غير از يك مورد كه اگر تغيير نمىداد بهتر بود - همان تفصيلات جامع المقاصد را مطرح نموده و مرحوم سيد هم با يكى دو تغيير - كه اگر اعمال نمىكرد بهتر بود - آن را در عروه آورده است . در هر حال اين مسأله را با اين تفصيلات همه از محقق كركى اخذ كرده‌اند .\r\nمصدر بسيارى از مباحث فقهى كه در كتب متأخرين مطرح شده كتاب جامع المقاصد مرحوم كركى است و انصافاً لقب « محقق » زيبندهء ايشان است چه آنكه او و همچنين محقق اول هر دو در فقه صاحب مكتب بوده و رونق بسيارى به فقه شيعه بخشيده‌اند .\r\nمرحوم سيد مىفرمايند : اگر مردى مدعى شود كه زنى همسر اوست و آن زن ، او را تصديق كند يا زن مدعى شود كه زوجهء مردى است و آن مرد او را تصديق كند ، از نظر ظاهر شرعى حكم به زوجيت آنان مىشود و تمام آثار زوجيت از جمله ارث بردن از يكديگر بر آن مترتب مىگردد زيرا ذى حق در اين امر تنها آن دو نفر هستند كه هر دو آن را قبول دارند و ديگرى در آن منازعه وجود ندارد و بر طبق حكم عقلا ، در چنين مواردى كه افراد ذى حق توافق دارند ، بايد آثار آن را مترتب نمود . و وجه ديگر قاعدهء اقرار است كه هر دو به زوجيتشان اقرار دارند .\r\nمرحوم آقاى خويى مىفرمايند : دليل اول براى اثبات مدعا تمام است اما دليل دوم چون مبناى آن « اقرار العقلاء على انفسهم جائز » مىباشد و با آن تنها امورى را مىتوان ثابت كرد كه بر ضرر شخص مقرّ باشد نه هر حكمى از احكام نكاح را ، لذا در اينجا بر مرد با اقرار خود به زوجيت آن زن ، تنها لزوم پرداخت مهر و حرمت ازدواج با خواهر و مادر و دخترش و حرمت ازدواج با دختر خواهر و دختر برادر بدون تحصيل اذن او كه همه احكامى بر عليه اوست ثابت مىشود و بر زن تنها حرمت ازدواج با پدر و پسر او و حرمت مسافرت و روزهء مستحبى گرفتن بدون اذن او ثابت مىشود و خلاصه هر حكمى از احكام نكاح كه بر ضرر مرد يا زن باشد با اين اقرار\r\n\r\n","description":"","footnote":"","page_name":" 3620 ","page_number":340},
  {"content":"\r\n\r\nثابت مىشود اما مثلًا جواز تمتع كه بر ضرر هيچ يك از آنها نيست و نفع هر دو در آن است با اين اقرار ثابت نمىشود ، بنابراين وجه دوم تمام مدعاى - ثبوت زوجيت و ترتيب كليه احكام نكاح - را ثابت نمىكند .\r\nولى به نظر ما چون قاعدهء اقرار يكى از قواعد عقلايى است نمىتوان آن را به اقارير متعدده منحل كرد و بخشى از آن را نافذ و بخشى ديگر را غير نافذ دانست بلكه بايد مجموع من حيث المجموع را در نظر گرفت پس اگر آن مجموعه عرفاً به نفع او به حساب آيد اقرارش نافذ نيست و اگر به ضرر او باشد ( هر چند داراى مختصر نفعى هم باشد ) عرفاً نافذ است . و ما در همين جلسه به توضيح بيشتر پيرامون اين قاعده خواهيم پرداخت .\r\n\r\n[ و لا فرق فى ذلك بين كونهما بلديين معروفين او غريبين . 
  ]\r\n\r\nمتن عروه :\r\nو لا فرق فى ذلك بين كونهما بلديين معروفين او غريبين .\r\nمرحوم سيد مىفرمايد در جايى كه مرد ادعاى زوجيت كند و زن او را تصديق نمايد و هر دو بر زوجيت اتفاق نظر داشته باشند احكام زوجيت بر آنها ثابت مىشود خواه آن دو از اهالى همان شهرى باشند كه در آنجا ادعا و تصديق صورت گرفته و نزد مردم آنجا معروف باشند يا اينكه كسى آنها را نشناسد و غريب باشند در هر دو صورت نيازى به آوردن بينه نيست .\r\nاطلاق ثبوت زوجيت در قبال فتواى اهل سنت است كه مىگويند اشهاد در عقد نكاح واجب است پس كسى كه در شهر خود باشد و مردم او را بشناسند ، آوردن شهود عقد نكاحش بر او كار مشكلى نيست لذا بدون بينه و با مجرد ادعا و تصديق طرف مقابل ، زوجيت آنها ثابت نمىشود . ولى چون اصل لزوم اشهاد در عقد نكاح باطل است و دليلى ندارد و فقهاى ما به آن فتوى نداده‌اند بلكه خود عامه نيز بر آن اتفاق نظر نداشته بسيارى از آنها به آن قائل نيستند ، لذا توقف ثبوت زوجيت بلدين معروفين بر بينه بلا وجه است .\r\n\r\n[ اما اذا ادعى احدهما الزوجيّة و انكر الآخر 
  ]\r\n\r\nمتن عروه :\r\nو اما اذا ادعى احدهما الزوجيّة و انكر الآخر فيجرى عليهما قواعد الدعوى فان\r\n\r\n","description":"","footnote":"","page_name":" 3621 ","page_number":341},
  {"content":"\r\n\r\nكان للمدعى بيّنة و الا فيحلف المنكر او يرد اليمين فيحلف المدعى و يحكم له بالزوجية .\r\nاگر كسى ادعاى زوجيت كند و طرف مقابل او آن را انكار كند ، قواعد باب دعاوى جارى مىشود . يعنى زوجيت با بينه ثابت و اگر بينه نبود منكر قسم مىخورد و حكم به عدم زوجيت مىشود و اگر منكر قسم نخورد با قسم خوردن مدعى زوجيت ثابت مىشود و اين مسأله بحث خاصى ندارد .\r\n\r\n[ على المنكر ترتب آثاره فى الظاهر لكن يجب على كل منهما العمل على الواقع فيما بينه و بين الله 
  ]\r\n\r\nمتن عروه :\r\nو على المنكر ترتب آثاره فى الظاهر لكن يجب على كل منهما العمل على الواقع فيما بينه و بين الله\r\nاگر بر اساس اقرار و توافق زن و مرد حكم به زوجيت آنها شد و يا اگر بر اساس قواعد باب دعاوى با يمين منكر حكم به عدم زوجيت شد آن دو به حسب ظاهر موظف به رعايت حكم قاضى هستند و حاكم هم آنها را مجبور به رعايت آن مىكند ولى خودشان اگر حكم حاكم را بر خلاف واقع بدانند بايد مراعات واقع امر را بكنند مثلًا اگر در جايى كه حاكم حكم به زوجيت كرده خودش مىداند همسر آن مرد نيست نبايد به او تمكين كند و يا در جايى كه حاكم حكم به عدم زوجيت كرده و او مىداند همسر اوست نبايد به ديگرى شوهر كند چون حكم واقعى يعنى حرمت اين كار با حكم ظاهرى حاكم تغيير نمىكند .\r\n\r\n[ اذا حلف المنكر حكم بعدم الزوجية بينهما 
  ]\r\n\r\nمتن عروه :\r\nو اذا حلف المنكر حكم بعدم الزوجية بينهما لكن المدعى مأخوذ باقراره المستفاد من دعواه فليس له ان كان هو الرجل تزويج الخامسة و لا ام المنكرة و لا بنتها مع الدخول بها و لا بنت اخيها او اختها الا برضاها .\r\nمرحوم سيد به تبع جواهر و جامع المقاصد و مسالك در جايى كه با قسم منكر حكم به عدم زوجيت مىشود مىفرمايند : مدعى زوجيت بايد بر اساس اقرارى كه در ضمن ادعايش كرده به لوازم آن پاىبند باشد . مثلًا اگر مرد مدعى زوجيت بود هر چند با قسم زن ( منكر ) حكم به عدم زوجيت مىشود ولى چون او مدعى است كه شوهر آن زن است بايد از ازدواج با خامسه يا با مادر آن زن و دخترش يا از ازدواج با\r\n\r\n","description":"","footnote":"","page_name":" 3622 ","page_number":342},
  {"content":"\r\n\r\nدختر خواهر يا دختر برادر او بدون رضايتش پرهيز كند . در جواهر پس از ذكر عدم جواز ازدواج با دختر آن زن ، قيد « مع الدخول بها » را آورده و صاحب عروه هم از ايشان تبعيت كرده است ولى اگر آنان قيد مذكور را همانند جامع المقاصد و مسالك اضافه نمىكردند بهتر بود زيرا لوازمى كه او بايد بر اساس ادعايش به آن پاىبند باشد تنها منحصر به پرهيز از محرمات ابدى نيست بلكه از مواردى كه حرمت جمعى دارد نيز او بايد پرهيز كند و بطلان ازدواج با دختر زوجه متوقف بر دخول به مادر نيست ، مشهور قريب به اتفاق فقها و خود مرحوم سيد همه قائلند خواه زوجه مدخوله باشد يا غير مدخوله ، ازدواج با دخترش تا وقتى كه او در حبالهء نكاح مرد است ( همچنانكه فرض مسألهء ما در جايى است كه مرد مدعى زوجيت اوست ) بر آن مرد حرام است . بلى آوردن اين قيد طبق فتواى مرحوم آقاى خويى كه حرمت ازدواج با دختر زن را منحصر در مدخوله بودن مادرش مىدانند به جا است زيرا ايشان بر خلاف ديگران و مختار ما مىفرمودند ازدواج با دختر زوجه‌اى كه مدخوله نيست صحيح است و البته با تحقق عقد دختر ، چون ام الزوجه بر او حرام ابدى مىشود ، زوجيت مادر خود به خود باطل مىگردد . بنابراين بهتر بود مرحوم سيد و صاحب جواهر كه با اين نظريه موافق نيستند اين قيد را اضافه نمىكردند . همچنانكه اگر مرحوم سيد بر موارد ذكر شده حرمت ازدواج با خواهر زن را هم مانند جامع المقاصد و مسالك و جواهر اضافه مىكردند ، اين مسأله كامل‌تر مىشد زيرا حرمت ازدواج با اخت الزوجه نيز مادامىكه آن زن بر اساس ادعاى مرد در حبالهء نكاح او است بر او حرام است هر چند اين حرمت ابدى نيست .\r\n\r\nبيان استاد - مد ظله - پيرامون قاعدهء اقرار\r\nدر جلسه گذشته اشاره‌اى به قاعدهء اقرار كرديم و گفتيم اصولًا اين قاعده از امارات عقلائيه است و عقلا آن را اماره‌اى قوى و كاشف از واقع مىدانند لذا بايد بر\r\n\r\n","description":"","footnote":"","page_name":" 3623 ","page_number":343},
  {"content":"\r\n\r\nاساس آن ، حدود و موارد نفوذ آن را پيدا نمود . به نظر ما در جايى كه مقرّ مستقلًا اقرار نكند بلكه مطلبى بگويد كه متضمن اقاريرى بر عليه خود باشد در اينجا عقلا اين اقرار را به طور كلى كاشف نمىدانند زيرا آنان به نفع مقرّ بودن يا به ضرر او بودن مورد اقرار را من حيث المجموع در نظر مىگيرند و اگر مورد آن در مجموع بر عليه مقرّ بود هر چند داراى مختصر نفعى هم براى او باشد اين اقرار را نافذ مىدانند و يا اگر در مجموع به نفع او بود هر چند با مختصر ضررى هم همراه باشد لكن آن را نافذ نمىدانند ، و نمىتوان اقرار او به آن امر مجموعى را به اقارير متعدده منحل كرده و آنچه كه به نفع اوست را رد و آنچه كه بر ضرر اوست را پذيرفت . زيرا شخص مقرّ به آن ضرر مختصر به تبع اقرار به آن چيزى كه نفع او در آن است اقرار مىكند لذا اگر آنها را از هم منفك كنند هيچ‌گاه او حاضر به اقرار كردن به آن نيست . مثلًا اقرار به لزوم پرداخت مهر را در صورت زن بودن آن زوجه مىپذيرد يعنى وقتى مىگويد اين زن زوجهء من است ذمهء خود را - چون زوجيت آن زن را براى خود ثابت شده فرض كرده - به پرداخت مهر هم مشغول مىداند اما اگر او را زوجه‌اش به حساب نياورند لزوم پرداخت مهر را هم نمىپذيرد يعنى اقرار او به مهر مشروط به ثبوت زوجيت آن زن است در چنين مواردى از نظر عقلا اين اقرار ( كه در واقع اقرارى مشروط است ) كاشفيت ندارد و نافذ نيست .\r\nبلى اگر مقرّ لوازم كلام خود را على الاطلاق متقبل باشد البته آن لوازم ثابت مىشود مثلًا اگر تصريحاً بگويد من مهريه اين زن را بايد بپردازم خواه او را زنم حساب كنند يا نه ، در اينجا اقرار به اصل زوجيت و اشتغال ذمه خود به مهريه را نيز كرده است ولى گاهى به اين نحو اقرار مىكند كه من مهريه اين زن را على فرض اينكه او زنم باشد بايد پرداخت كنم . در چنين موردى اگر زوجيت ثابت نشود عقلا اقرار او را كاشف از اينكه مهريه به ذمه او است نمىدانند . به نظر ما اقرار در ضمن ادعاى اداء دين هم همينطور است اگر كسى بدهى خود را على الاطلاق نپذيرد بلكه بگويد\r\n\r\n","description":"","footnote":"","page_name":" 3624 ","page_number":344},
  {"content":"\r\n\r\nاگر من به زيد بدهكار باشم دينم را ادا كرده‌ام در اينجا نمىتوان كلام او را منحل كرد و او را نسبت به اداء دين مدعى و اصل دين را به دليل اقرارش بر او ثابت شده دانست .\r\nو بالجمله از نظر عقلا كاشفيت اقرار ( كه مبناى نفوذ آن است ) در جايى است كه مستقل و على الاطلاق باشد اما اقرارى كه تبعى بوده و مشروط به پذيرفته شدن دعواى ديگرى است مادامىكه دعواى ديگر پذيرفته نشده اقرار او از نظر آنها كاشفيت ندارد .\r\nهمچنانكه لازمهء امر به مركب را امر به اجزاء آن مركب نيز مىدانند و مىگويند امر مذكور به كلّ جزءٍ ، مستقل و مطلق نيست بلكه آن جزء على فرض اتيان بقيهء اجزاء ، امر دارد و لذا اگر كسى فقط آن جزء را آورد و ديگر اجزاء را نياورد ، امتثال امر خصوص آن جزء را نيز نكرده است . اقارير ضمنى هم اطلاق نداشته ، كاشفيت آن مقيد به پذيرفته شدن آن مطلبى است كه اقرار در ضمن آن آمده است .\r\nحتى اگر لوازمى كه على الاطلاق بر حسب اقرار به آنها پايبند مىشود مخفى باشد و در ارتكاز شخص مقرّ نيامده و به آن التفاتى نداشته باشد در اينجا نيز از نظر عقلا كاشفيت ندارد زيرا كاشفيت اقرار و حجيت آن بر اين اساس است كه عقلا مىگويند : چون دليلى ندارد انسان بر عليه خودش - جز در موارد نادرى كه به خاطر اغراض خاصى بخواهد بر عليه خود اقدام كند - مطلبى را بر زبان آورد پس حتماً آن مطلب در نظر او واقعيت داشته كه به آن اقرار كرده است ، و اين معنا در امورى كه نه در ارتكاز مقرّ آمده و نه به آن التفات داشته جارى نيست مثلًا اگر ادعاى ملكيت شيئى را كرد نمىتوان گفت مدعايش بدون بينه ثابت نمىشود ولى او بر حسب اقرارش ، خمس آن مال را كه او توجهى به اينكه ادعاى ملكيت ، مستلزم وجوب پرداخت خمس است نداشته ، بدهكار باشد . و ما تا جايى كه مراجعه كرديم كسى را نيافتيم كه كبروياً بر خلاف اين مطلب فتوى داده باشد .\r\n\r\n","description":"","footnote":"","page_name":" 3625 ","page_number":345},
  {"content":"\r\n\r\nخلاصه اينكه معيار در حجيت اقرار كه اصالة عدم الخطاء را هم در آن جارى مىكنند ، كاشفيت عرفى آن است . و عرف اگر ببيند شخصى به مطلبى كه داعى بر اعتراف كردن بر خلاف آنچه معتقد اوست ندارد ، اقرار كند آن مطلب را ثابت مىداند و اين در لوازمى كه به آن التفات نداشته يا اصلًا در ارتكاز او نيامده و يا اعتراف به آن را مشروط به ثبوت امر ديگرى كرده است ، جارى نيست و چون دليل خاص ديگرى نداريم كه تعبداً اين موارد را هم ثابت شده قلمداد كند لذا به نظر ما در اين گونه موارد اقرار حجيت ندارد و نمىتوان مدعى را على الاطلاق به اقارير مستفاد از ادعايش اخذ كرد .\r\n\r\n[ يجب عليه ايصال المهر اليها 
  ]\r\n\r\nمتن عروه :\r\nو يجب عليه ايصال المهر اليها\r\nاگر مردى مدعى زوجيت بود ولى با يمين منكر ، حكم به عدم زوجيت شد آيا غير از حرمت خامسه و ديگر مواردى كه در متن آمده او را به پرداخت مهريه هم مجبور مىكنند ؟\r\nمرحوم سيد مىفرمايد چون مدعى به اقرارش اخذ مىشود بايد مهريه را هم به زن پرداخت كند . مرحوم آقاى خويى در تقريراتشان اشكال مىكنند كه هر چند پرداخت مهريه بر مرد در صورتى كه خود را به حسب واقع زوج او مىداند لازم است لكن از جهت اقرارش نمىتوان او را مجبور به اين كار كرد زيرا اقرار او به لزوم پرداخت مهريه ، با اقرار زن به عدم استحقاق مهر معارض است و هر دو اقرار چون متنافى هستند ساقط مىشوند .\r\n\r\nمناقشهء استاد - مد ظله - بر كلام مرحوم آقاى خويى\r\nاشكال ايشان در صورتى وارد است كه حجيت اقرار را همچنانكه مختار ما بود از باب كاشفيت آن بدانيم و بگوييم دو اقرار متنافى نمىتوان كاشف از ثبوت مهر باشد . اما اگر مثل آقاى خويى و ديگران احكام اصول را بر آن مترتب كنيم ، اشكالى\r\n\r\n","description":"","footnote":"","page_name":" 3626 ","page_number":346},
  {"content":"\r\n\r\nندارد كه هر كدام از آن دو را به مقتضاى اقرارش اخذ كنيم هر چند علم داريم يكى از آنها بر خلاف واقع اقرار مىكند و مرد را ملزم به پرداخت مهريه و زن را ملزم به عدم اخذ آن ( مگر در صورت تحصيل رضايت مرد ) كنيم مانند حكم به طهارت و عدم جنابت واجدى المنى فى الثوب المشترك كه با اينكه مىدانند قطعاً يكى از آن دو جنب است لكن هر كدام از آنها جداگانه مىتوانند اصالة الطهارة و عدم الجنابة را در مورد خود جارى كنند . « 1 »\r\n\r\n[ لا يجب عليه نفقتها لنشوزها بالانكار 
  ]\r\n\r\nمتن عروه :\r\nنعم لا يجب عليه نفقتها لنشوزها بالانكار\r\nمرحوم سيد مىفرمايند در جايى كه حكم به عدم زوجيت مىشود ولى مرد را به اقرارش اخذ مىكنند اين حكم شامل لزوم پرداخت نفقه نمىشود زيرا زن با انكار زوجيت - هر چند وظيفه‌اش طبق ظاهر شرع عدم تمكين است - لكن چون تمكين به خاطر انكارش در خارج صورت نمىگيرد ، ناشزه محسوب مىشود و مستحق نفقه نيست .\r\n\r\nمناقشه مرحوم آقاى حكيم\r\nايشان مىفرمايند مجرد عدم تمكين موجب نشوز و سقوط استحقاق نفقه نيست بلكه عدم تمكينى كه بدون عذر شرعى باشد موجب آن مىشود و لذا اگر زنى به خاطر حيض يا انجام سفر واجب حج ، تمكين نكرد موجب سقوط استحقاق نفقه از او نمىگردد . و در اينجا چون عدم تمكين لعذرٍ است نفقهء او را بايد بدهد .\r\n\r\nپاسخ استاد - مد ظله - به مناقشه مذكور\r\nحق نفقه از حقوق زن است و در مقابل حق استمتاع از او كه از حقوق مرد به شمار مىرود قرار دارد لذا در هر جا كه او را از اين حق محروم كند هر چند او گمان\r\n\r\n\r\n","description":"","footnote":"\r\n( 1 ) استاد - مد ظله - در درس آينده با تقريب ديگرى از اشكال مرحوم آقاى خويى دفاع مىكنند .\r\n","page_name":" 3627 ","page_number":347},
  {"content":"\r\n\r\nمىكند زوجه‌اش نيست و در اين كار معذور است و عقاب هم نمىشود لكن چون به هر حال او را از اين حق محروم كرده مستحق نفقه نيست و نبايد اين مورد را به محروميت شرعى او قياس نمود زيرا در آنجا حق استمتاع مرد را شارع محدود كرده است و كلام ما در جايى است كه شارع فى نفسه مرد را از اين حق ممنوع ننموده بلكه اين زن است كه با انكارش ( و لو لعذر ) سبب شده كه او را محروم كنند بنابراين فتواى سيد رحمه الله صحيح است و مرد ملزم به پرداخت نفقه نمىباشد . « * و السلام * »\r\n\r\n","description":"","footnote":"","page_name":" 3628 ","page_number":348},
  {"content":"\r\n\r\n\r\n8 / 11 / 1380 دوشنبه درس شمارهء ( 390 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nبحث درباره مسأله دوم از مسائل متفرقه عقد و احكام ان بود . در اين جلسه نخست با طرح مجدّد قاعدهء اقرار ، اشكالى را كه ديروز به كلام مرحوم آقاى خويى مبنى بر تعارض دو اقرار در مسأله مورد بحث وارد دانستيم پاسخ مىدهيم . آنگاه ضمن اينكه طلاق گرفتن زن مدعى از مرد منكر را در صورت تصميم به ازدواج با مرد ديگر لازم مىدانيم ، فتواى مرحوم سيّد را در مورد صحّت طلاق تعليقى با كلامشان در بحث تنجيز عقد متناقض خواهيم دانست . در ادامه با طرح پاره‌اى از اشكالات وارد بر تعليقات مرحوم آقاى خويى ، بحث پيرامون مسأله دوم را بيان به انتهاء خواهيم رساند . ان شاء الله .\r\n* * * \r\nالف ) بررسى مجدّد قاعده اقرار به صورت خلاصه :\r\n\r\n1 ) يادآورى فتواى مرحوم سيد :\r\nدر جلسه گذشته عرض كرديم كه مرحوم سيد مىفرمايند : اگر مرد يا زنى ، مدّعىِ زوجيّت بين خود و ديگرى شود و طرف مقابلش انكار نمايد ، چنانچه مدعى نتواند اقامهء بينه كند و منكر قسم بخورد ، حكم به عدم زوجيت بين آن دو خواهد شد ليكن مدعى بايد به لوازم اقرارش عمل نمايد . و اگر مدعى ، مرد باشد ، از جمله لوازم اقرار او اين است كه بايد مهريه را به زن بپردازد .\r\n\r\n2 ) اشكال مرحوم آقاى خويى :\r\n\r\n","description":"","footnote":"","page_name":" 3629 ","page_number":349},
  {"content":"\r\n\r\nمرحوم آقاى خويى بر خلاف حاشيه خودشان بر عروه كه با ماتن موافقت كرده‌اند ، در تقريرات اشكال مىكنند كه اگر زوج اقرار مىكند كه به زوجه مديون است ، زوجه نيز اقرار مىكند كه چيزى از او طلبكار نيست ، و اين دو اقرار معارض يكديگرند . بنابراين ، زوج ملزم به پرداخت مهريه نخواهد بود .\r\n\r\n3 ) نقد استاد مدّ ظله :\r\nما عرض كرديم :\r\nاولًا : نفوذ قاعدهء اقرار را به صورت مطلق قبول نداريم . به اين معنا كه چنانچه اقرار در مواردى داراى آثار و لوازم مختلفى باشد كه برخى به نفع مقرّ و بعضى به ضرر او است ، حكم اقرار به موارد آن انحلال پيدا نمىكند بلكه بايد مجموع سود و زيان را در نظر گرفت و در صورتى كه آثار آن من حيث المجموع به ضرر او باشد ، اقرارش نافذ خواهد بود . « 1 »\r\nثانياً هنگامى دو اقرار متعارض‌اند كه اقرار را اماره ، و حجيت آن را از باب كاشفيت بپذيريم . زيرا در آن صورت ، كاشفيت نداشته و اقرار هر يك ، ديگرى را نقض مىكند . ولى اگر اقرار را به عنوان يك اصل بپذيريم - مانند اصلى كه در واجدى المنى فى ثوب مشترك جارى مىشود - نظر به اينكه در چنين مواردى هر يك از دو طرف ، به اقتضاى جريان اصل ، به وظيفه خود عمل مىكند ، و لو اين امر با علم اجمالى آنان منافات دارد ليكن جريان اصل در مورد هر يك از آنان مانع جريان آن در مورد ديگرى نيست . لذا نبايد دو اقرار را متعارض يكديگر دانست .\r\n\r\n4 ) دفاع استاد مد ظلّه از مرحوم آقاى خويى :\r\nاشكال ما به ايشان وارد نيست ، زيرا در صورتى كه اقرار را اصل هم بدانيم ، جريان اصل و نفوذ اقرار صرفاً در مورد خود مقرّ نيست ، بلكه ديگران نيز موظف‌اند به لوازم آن ترتيب اثر دهند . مدعى ازدواج كه اقرار مىكند مهريه را بدهكار است ،\r\n\r\n\r\n","description":"","footnote":"\r\n( 1 ) علاوه بر اينكه گفتيم معتبر است كه مقرّ تشخيصش اين باشد كه اين اقرار به ضرر او تمام مىشود .\r\n","page_name":" 3630 ","page_number":350},
  {"content":"\r\n\r\nهم خودش بايد به مفاد اقرار عمل كند و هم ديگران بايد آن را بپذيرند . همچنين زن كه به عدم استحقاق خود نسبت به مهريه اقرار مىنمايد ، خودش و ديگران بايد به آن پاىبند باشند . در اين صورت ، عمل به مفاد هر دو اقرار توسط هيچ يك از دو طرف ممكن نيست و دو اقرار با هم متناقض‌اند و فرمايش آقاى خويى در اين مورد صحيح است .\r\n\r\nب ) بررسى بخش ديگرى از مسأله دوم :\r\n\r\nمتن عروه :\r\nو ان كانت هى المدعية لا يجوز لها التزويج بغيره الّا اذا طلّقها و لو بان يقول : « هى طالق ان كانت زوجتى » .\r\nاگر مرد يا زنى مدّعى زوجيت بين خود و ديگرى شود و ديگرى منكر آن گردد ، چنانچه مدّعى نتواند اقامه بيّنه كند و منكر قسم بخورد ، گرچه حكم به عدم زوجيت بين آن دو خواهد شد ليكن مدّعى بايد به لوازم اقرارش عمل نمايد . لذا چنانچه زن ، مدعى باشد ، اگر بخواهد با مرد ديگرى ازدواج كند بايد قبل از ازدواج به هر شكلى كه ممكن است و لو با رجوع به حاكم شرع ، از مرد منكر طلاق بگيرد . و چون مرد ، منكر زوجيت است حتّى اگر به شكل طلاق تعليقى بگويد « هى طالق ان كانت زوجتى » كافى است .\r\n\r\n1 ) نقد استاد مد ظلّه :\r\nكلام ايشان در مورد صحّت طلاق تعليقى در چنين مواردى صحيح است و ما نيز آن را مىپذيريم ليكن ظاهر اطلاق كلامشان در بحث اشتراط تنجيز - مانند ظاهر اطلاق كلمات بعضى ديگر از علماء كه تنجيز را شرط كرده‌اند - بطلان تعليق است كه طبعاً با فتواى ايشان در اينجا منافات پيدا مىكند . زيرا ايشان در مسأله 11 عقد و\r\n\r\n","description":"","footnote":"","page_name":" 3631 ","page_number":351},
  {"content":"\r\n\r\nاحكام آن كه قائل به بطلان تعليق در عقد نكاح شدند ، تنها موردى كه استثناء كردند تعليق بر امر محقّق معلوم بود ، يعنى حتّى تعليق بر امر محقّق غير معلوم الحصول را نيز مشكل دانستند . بر اين اساس ، اطلاق كلامشان در آن بحث اقتضا مىكند كه تعليق بما يتوقف عليه صحّة العقد را باطل بدانند ، در حالى كه در اينجا تعليق به آنچه كه صحّت طلاق وابسته به آن است را بىمانع و صحيح دانسته‌اند . بلكه بحث اينجا يك اولويتى هم نسبت به آن بحث دارد . چون در آنجا آنچه معمولًا مورد بحث آقايان قرار گرفته ، صورت شك است يعنى فرضى كه شخصى شك دارد آيا معلق عليه حاصل است يا نه ؟ مثل اينكه نمىداند اين شيء مال او است يا نيست و با اين حال مىگويد « ان كان لى فقد بعته » اما در بحث كنونى كه مىگويد : « ان كانت زوجتى فهى طالق » يا در خصوص جايى است كه خودش به طور قطع منكر زوجيت است يا لا اقل اطلاق كلام شامل اين فرض مىشود و نمىتوان آن را از تحت اطلاق خارج كرد .\r\nبنابراين اگر در صورت شك حكم به بطلان كرديم در صورت عدم شك كه طلاق ، معلّق به زوجيتى مىشود كه مرد منكر آن است ، به طريق اولى بايد باطل باشد و اگر در اينجا تعليق صحيح است در آنجا به طريق اولى بايد صحيح باشد و در هر حال ، كلام ايشان در بحث تنجيز ناقص است و بايد علاوه بر مستثنى كردن « تعليق بما هو محقَّق معلوم » ، تعليق بما يتوقف عليه الصحة را نيز در آنجا استثناء كرده ، قائل به صحّت آن مىشدند .\r\nالبته اين فتوى ، اختصاص به مرحوم سيد ندارد . تعدادى از علماء مثل شيخ طوسى ، شهيد ثانى ، . . . و صاحب جواهر نيز قائل به صحت تعليق بما يتوقف عليه الصحة شده‌اند . گرچه مرحوم شيخ انصارى در مكاسب فرموده : ظاهر اطلاق كلمات علماء اين است كه تعليق را مطلقاً باطل دانسته‌اند كه شامل تعليق بما يتوقف عليه صحّة العقد نيز مىشود . ليكن خود ايشان مىفرمايد : شيخ طوسى در مبسوط در مسأله « ان كان لى فقد بعته » قول به صحت را از بعض الناس ( بعض العامه ) نقل نموده و آن را نقد نكرده ، كه ظاهراً رضايت او را مىرساند . سپس مىفرمايد : انّ ظهور\r\n\r\n","description":"","footnote":"","page_name":" 3632 ","page_number":352},
  {"content":"\r\n\r\nارتضاء الشيخ له كاف فى عدم الظنّ بتحقق الاجماع عليه . « 1 » يعنى همين ظهور رضايت شيخ طوسى باعث مىشود كه اطمينانى به اجماع بر بطلان تعليق بما يتوقف عليه صحة العقد حاصل نگردد .\r\n\r\n2 ) اشكال استاد مد ظلّه به شيخ انصارى رحمه الله :\r\nمرحوم شيخ طوسى در مبسوط علاوه بر قول به صحّت ، قول به بطلان را نيز از بعض الناس نقل كرده است و در مورد هيچ يك از دو قول ، اظهار نظر نفرموده است .\r\nولى مرحوم شيخ انصارى گويا از يك قسمت كلام ايشان غفلت فرموده است . البته در كتاب الاقرار مبسوط صريحاً تعليق را صحيح دانسته است .\r\n\r\nج ) بررسى عدم جواز اقداماتى كه متوقف به اذن شوهر است :\r\n\r\nمتن عروة :\r\nو لا يجوز لها السفر من دون اذنه و كذا كل ما يتوقف على اذنه .\r\nمرحوم سيد مىفرمايد : اگر زن ، مدعى زوجيت باشد ، تا وقتى از منكر طلاق نگرفته ، سفر مستحبّى و هر كارى كه متوقف به اذن شوهر است ، بدون اذن او برايش جايز نيست .\r\n\r\n1 ) كلام مرحوم آقاى خويى :\r\nايشان فرموده‌اند : فيه اشكال بل منع فانّ عدم جواز ذلك للزوجة انّما هو من جهة مزاحمته لحق و لذا فلو لم تكن هناك مزاحمة لحقه كما لو كان مسافراً لم يتوقف جواز سفر المرأة على اذنه - و حيث انه لا مزاحمة فى المقام باعتبار ان الرجل لا يرى حقّا لنفسه فيها ، فلا وجه للحكم بتوقف جوازه على اذنه . و مما تقدم يظهر الحال فيما افاده ( قدس سره ) بعد هذا من عدم جواز كل ما يتوقف على اذنه بالنسبة اليها . « 2 »\r\nايشان مىفرمايند : عدم جواز سفر براى زوجه به خاطر اين است كه سفر زوجه با حق شوهر مزاحمت پيدا مىكند لذا اگر سفرش مزاحم حق شوهر نباشد جواز سفر\r\n\r\n\r\n","description":"","footnote":"\r\n( 1 ) مكاسب ، ص 100 .\r\n( 2 ) مبانى ، ج 2 ، ص 216 .\r\n","page_name":" 3633 ","page_number":353},
  {"content":"\r\n\r\nاو متوقف به اذن شوهر نيست . در اينجا نيز كه شوهر براى خود حقّى قائل نيست ، مزاحمتى در كار نيست و لذا فتواى مرحوم سيد چه در مورد سفر و چه در موارد ديگر وجهى نخواهد داشت .\r\n\r\n2 ) نقد استاد مد ظلّه :\r\nفرمايش آقاى خويى كه براى زوج در مورد سفر زوجه ذاتاً حقّى قائل نيستند بلكه از باب مزاحمت با حقوق شوهر ، اذن را لازم مىدانند ، روى مبناى خودشان اين نتيجه‌گيرى كه در ما نحن فيه كرده‌اند در خصوص مسأله سفر صحيح است . امّا تسريه اين مبنا به موارد ديگر محلّ اشكال است .\r\nتوضيح مطلب : در اينكه ايشان عموميت يا اطلاق ادلّه‌اى را كه سفر زوجه را بدون اذن زوج جايز ندانسته ، نپذيرفته‌اند و تنها در صورت مزاحمت با حق شوهر ، اذن را لازم شمرده‌اند به جز بحث مبنايى ، بحثى نيست . و لذا نتيجه‌گيرى ايشان در مسأله سفر در ما نحن فيه صحيح است . امّا اين استظهار ، چنين اقتضايى ندارد كه متوقف بودن برخى ديگر از امور بر اذن زوج ، با همين معيار و به دليل مزاحمت با حق شوهر بوده و خودش بما هو جزء حقوق شوهر نباشد .\r\nبه عنوان مثال ، به حسب روايات ، زن بايد براى گرفتن روزهء مستحبّى از شوهر اذن بگيرد . به چه دليل آن را به صورتى كه مزاحم حقّ شوهر است مقيّد نماييم ؟\r\nشايد حكمتش چيز ديگرى غير از مزاحمت با حق شوهر باشد . اگر دلالت ادله‌اى كه سفر زوجه را متوقف به اذن شوهر دانسته ، اعم از موارد مزاحمت با حقّ شوهر نبوده و از دلالت بر ساير موارد قاصر است ، ملازمه‌اى ندارد كه ادلّه لزوم اذن از زوج در ساير موارد نيز از چنين دلالتى قاصر باشد . « 1 »\r\n\r\n\r\n","description":"","footnote":"\r\n( 1 ) بله ، اگر كسى بگويد انكار زوجيت توسط مرد بازگشت مىكند به اجازه يا اسقاط حق ، اين يك حرفى است كه به لحاظ كبروى ايرادى ندارد ولى بحث در صغراى اين دعوى است كه اجازه يا اسقاط حقوق را چطور استفاده كنيم . اين مردى كه منكر زوجيت است لزوماً اينطور نيست كه بر فرض زوجيت هم اجازه بدهد ، چه بسا اگر به او بگويند : على فرض زوجيت آيا اجازه مىدهى ؟ بگويد : نه اجازه نمىدهم مثل كسى كه منكر ملكيت خودش است و در عين حال مىگويد : على فرض ملكيت اجازه تصرف نمىدهم .\r\n","page_name":" 3634 ","page_number":354},
  {"content":"\r\n\r\n\r\nد ) آيا اقرار يا ادّعاى منكر يا مدعى بعد از رجوع مسموع است ؟\r\n\r\nمتن عروه :\r\nو لو رجع المنكر الى الاقرار هل يسمع منه و يحكم بالزوجية بينهما ؟ فيه قولان ، و الاقوى السماع اذا اظهر عذراً لانكاره و لم يكن متّهماً و ان كان ذلك بعد الحلف ، و كذا المدعى اذا رجع عن دعواه و كذب نفسه .\r\nاگر منكر دست از انكار بر دارد و به زوجيت اقرار كند ، در صورتى كه عذرى براى انكارش داشته ، و متّهم نباشد ، گرچه بعد از حلف هم باشد ، قسم قبلى ، ادعا و اقرار را ابطال نمىكند . كلامش را بايد پذيرفت و حكم به زوجيت بين آنان كرد . همين طور اگر مدعى از ادعايش دست بر دارد و خود را تكذيب نمايد ، كلامش مقبول است .\r\n\r\n1 ) اشكال مرحوم آقاى خويى :\r\nايشان مىفرمايند :\r\nفى اطلاقه اشكال بل منع ، فان الاقرار بعد الانكار و ان كان مسموعاً باعتبار انه حجّة مطلقاً فيتقدم على حكم الحاكم و البينة ، الّا ان ذلك لا يعنى ثبوت الزوجية بجميع مالها من الآثار فى المقام ، و انّما يثبت به خصوص الآثار التى تكون عليه دون ما يكون له نظراً الى انه بانكاره الاوّل قد اعترف بعدم استحقاقه على الآخر ، فاذا رجع عن انكاره كان ذلك بالنسبه الى ما اعترف بعدم استحقاقه رجوعاً عن الانكار و ادعاءً محضاً فلا يسمع - كما هو مقرر فى باب القضاء - بلا فرق بين ان يكون قد اظهر عذراً ، و ان يكون متّهماً ام لا . نعم . . .\r\nما حصل فرمايش ايشان اين است كه گرچه اقرار مطلقاً حجت است ليكن معنايش اين نيست كه مطلقاً همهء آثار زوجيت را چه به نفع و چه به ضرر او باشد ، بر آن مترتب نماييم ، بلكه با اقرار ، تنها آثارى كه عليه او است ثابت خواهد شد .\r\n\r\n2 ) نقد استاد مد ظلّه :\r\nاشكال ايشان وارد نيست زيرا هنگامى كه مرحوم سيّد در صدر مسأله فرمودند اگر زن يا مردى خود را همسر كسى معرفى كند و او نيز وى را تصديق نمايد حكم به\r\n\r\n","description":"","footnote":"","page_name":" 3635 ","page_number":355},
  {"content":"\r\n\r\nزوجيت بين آنها خواهد شد و همه آثار زوجيت بين آنها مترتب مىگردد ، زيرا\r\nاوّلًا : الحق لا يعدوهما ،\r\nو ثانياً : لقاعدة الاقرار ، مرحوم آقاى خويى در آنجا قاعدهء اقرار را نپذيرفتند و گفتند همهء آثار را اثبات نمىكند ولى دليل اوّل را تأييد كرده ، فرمودند كه مقتضاى سيره عقلائيه قطعيه نيز همين است .\r\nعرض ما اين است كه چرا همان دليل را در اينجا مثبت مطلب ندانيم ؟ وقتى دو نفر با هم اختلاف داشته باشند ، سپس به توافق رسيده و نزاع بين آنها بر طرف گردد ، بناى عقلاء اين است كه آنان نيز نزاع را خاتمه يافته مىبينند و امورى را كه مربوط به آن دو ، است و از حقيقت آن كسى جز خودشان اطلاعى ندارد ، تصديق كرده ، بر آن ترتيب اثر مىدهند ، و انكار قبلِ آنها را مانع به حساب نمىآورند .\r\nبالاخره اكنون دو نفر با هم كاملًا توافق كرده ، يكديگر را تصديق نموده‌اند . مطلب نيز از امورى است كه مربوط به خودشان است و كس ديگرى در امرشان نقشى ندارد و الحق لا يعدوهما . لذا عيناً مانند اين است كه اختلاف و انكارى در كار نبوده ، و جميع آثار را بايد بر آن مترتب بدانيم .\r\n\r\nه ) رجوع مدّعى بعد از اقامهء بيّنة :\r\n\r\nمتن عروة :\r\nنعم يشكل السماع منه اذا كان ذلك بعد اقامة البينة منه على دعواه الّا اذا كذبت البينة ايضاً نفسها .\r\nاگر مدّعى زوجيت براى اثبات ادعاى خود اقامه بينه كند و بعد ، از ادعاى خود برگردد ، مىفرمايند : پذيرش كلام او مشكل است ، زيرا بناى عقلاء در اين مورد ثابت نيست و معلوم نيست كه بناى عقلاء بر اين باشد كه بيّنه را ناديده بگيرند و به توافق اخير آنها ترتيب اثر بدهند ، مگر اينكه بيّنه نيز خود را تكذيب كند . « * و السلام * »\r\n\r\n","description":"","footnote":"","page_name":" 3636 ","page_number":356},
  {"content":"\r\n\r\n\r\n9 / 11 / 1380 سه‌شنبه درس شمارهء ( 391 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصه درس اين جلسه :\r\nدر اين جلسه به بررسى مسأله ثالثه مىپردازيم راجع به اينكه كسى با زنى ازدواج كرده و بعد مردى پيدا شده و ادّعا مىكند اين زن ، زن من بوده است . آيا قوانين مدّعى و منكر در اينجا جارى مىشود يا نه ؟\r\n* * * \r\nالف ) بررسى مسأله عروة [ اذا تزوج امرأة تدّعى خلوّها عن الزوج فادّعى زوجيّتها رجل آخر 
  ]\r\n\r\n[ متن عروه 
  ]\r\nقال صاحب العروة : الثالثة اذا تزوج امرأة تدّعى خلوّها عن الزوج فادّعى زوجيّتها رجل آخر لم تُسمع دعواه الّا بالبيّنة ، نعم له مع عدمها على كل منهما اليمين فان وجّه الدعوى على الامرأة فانكرت و حلفت سقط دعواه عليها . و ان نكلت أو ردّت اليمين عليه فحلف لا يكون حلفه حجة على الزوج و تبقى على زوجية الزوج مع عدمها سواء كان عالماً بكذب المدّعى أولا ، و ان أخبر ثقة واحد بصدق المدّعى و ان كان الأحوط حينئذ طلاقها فيبقى « 1 » النزاع بينه و بين الزوج فان حلف سقط دعواه بالنسبة اليه أيضاً و ان نكل أو ردّ اليمين عليه فحلف حكم له بالزوجية اذا كان ذلك بعد ان حلف فى الدعوى على الزوجية بعد الردّ عليه و ان كان قبل تمامية الدعوى مع الزوجة فيبقى النزاع بينه و بينها كما اذا وجّه الدعوى أولًا عليه و الحاصل ان هذه الدعوى على كل من الزوج و الزوجة فمع عدم البيّنة ان حلفا سقط دعواه عليهما و ان نكلا أو ردّا « 2 » اليمين عليه فحلف ثبت مدّعاه و ان حلف احدهما دون الآخر فلكل . . .\r\n\r\n\r\n","description":"","footnote":"\r\n( 1 ) تذكر : « جملهء فيبقى النزاع بينه و بين الزوج » ، شق ديگر براى فان وجّه الدعوى على الامرأة است كه مرحوم صاحب العروه به جاى تعبير « و ان وجّه الدّعوى على الزوج » جملهء « فيبقى النزاع بينه و بين الزوج » را به كار برده‌اند .\r\n( 2 ) تذكر : عبارت مبانى العروة ، ج 1 ، ص 221 و مستمسك العروة 14 ، ص 418 و عروة الوثقى ، ج 2 ، ص 860 طبع قديم ردّ اليمين به صيغهء مفرد آمده است لكن صحيح ردّا به صيغهء تثنيه است .\r\n","page_name":" 3637 ","page_number":357},
  {"content":"\r\n\r\n\r\nتوضيح مسأله عروة :\r\nموضوع بحث جايى است كه زنى گفته ، من شوهر ندارم و مردى با او ازدواج كرده سپس يك نفر مدّعى پيدا شده و گويد : اين زن من است و من قبلًا با او ازدواج كرده‌ام . اين مسأله معنون در روايات است . و فقهاء پيرامون آن از دو جهت بحث كرده‌اند . يكى به لحاظ قاعده و با قطع نظر از روايات خاصه در باب و ديگرى به لحاظ روايات خاصهء وارده در مسأله .\r\nدر روايت و كلمات فقهاء هست كه مدّعى به مجرّد ادّعاء و يا همراه با قسم سخن او پذيرفته نمىشود بله اگر مدّعى بيّنه اقامه كند سخن او پذيرفته است و عقد لاحق محكوم به بطلان است . در فرض اقامهء بيّنه مسأله روشن است هم به لحاظ روايت و هم به لحاظ فتاوى .\r\n\r\nفرض عدم بيّنه\r\nامّا اگر مدّعى بيّنه ندارد . مورد بحث است كه آيا قوانين موارد تنازع و مدّعى و منكر جارى است ؟ يعنى منكر بايد قسم بخورد و اگر نكول از قسم كرد و خودش يا حاكم ردّ قسم به مدّعى كرد و مدّعى قسم خورد مطلب ثابت مىشود يا آنكه قانون مدّعى و منكر جارى نيست ؟\r\nظاهر كلمات بسيارى از فقهاء عدم جريان قانون مدّعى و منكر در مقام است چون تعبير كرده‌اند كه ان لم يُقم بيّنة على دعواه لم يلتفت اليه أو لم تُسمع دعواه ظاهر لم تسمع دعواه يا لم يلتفت اليه اين است كه قواعد مدّعى و منكر اينجا جارى نيست .\r\n\r\nمسامحه در كلام سيّد و توجيه آن\r\nالبته قابل ذكر است كه تعبير مرحوم سيد خالى از مسامحه نيست چون هم تعبير\r\n\r\n","description":"","footnote":"","page_name":" 3638 ","page_number":358},
  {"content":"\r\n\r\nلم تسمع دعواه را آورده و هم بعداً با استدراك به نعم قرينه آورده كه مراد از لم تسمع دعواه اين نيست كه قواعد مدّعى و منكر جارى نيست بلكه مراد اين است كه به مجرد ادّعاء ، دعواى او پذيرفته نيست در مقابل بيّنه كه اگر بيّنه داشت . كلامش پذيرفته مىشد امّا اگر بيّنه نداشت قول او پذيرفته نمىشود بلكه بايد به سراغ قواعد مدّعى و منكر رفت .\r\nلكن احتمال دارد كه مرحوم سيّد اين تعبير را آورده و مىخواهد بفرمايد : من از كلمات فقهاء نيز همين را برداشت مىكنم كه فقهاء ديگر كه به تبع روايت تعبير به لم تسمع دعواه الّا بالبيّنة كرده‌اند مرادشان استثناء مقام از قانون مدّعى و منكر نيست بلكه مرادشان اين است كه به مجرّد ادّعاء مسأله تمام نمىشود بلكه با بيّنه و طى مراحل باب تنازع مسأله دنبال مىشود .\r\nكلام سيد اشعار بلكه دلالت دارد كه خواسته كلمات قوم را اين گونه حمل كند .\r\n\r\nب ) تفصيل دو قول در مسأله\r\nقول اول در مسأله اين است كه قانون مدّعى و منكر در مقام جارى نيست زيرا ادّعاى مدّعى متوجه دو نفر است يكى زوج و يكى زوجه . اين دو نفر ذى حق هستند . و شرط جريان قانون مدّعى و منكر آن است كه يك نفر صاحب حق باشد به طورى كه اگر منكر از انكار دست بر دارد و اقرار كند نزاع تمام شود امّا جايى كه اقرارش نزاع را بر طرف نكند . - چون حق ديگرى نيز در كار است - انكارش هم فايده ندارد . در مقام اگر مدّعى دعوايش را متوجه زن كند و زن اقرار كند و بگويد من زن تو هستم اين اقرار ، مدّعاى مدّعى را ثابت نمىكند . زيرا اقرار زن در مورد خودش حجّت است اما نسبت به حق زوج حجّيت ندارد و مقتضاى اصالة الصحة صحت عقد زوج است . پس چون به مجرد اقرار زن عقد محكوم به بطلان نيست . از اين رو انكارش نيز مفيد نيست تا قواعد باب مدّعى و منكر جارى شود .\r\n\r\n","description":"","footnote":"","page_name":" 3639 ","page_number":359},
  {"content":"\r\n\r\nقول دوم : اينكه ثمرهء قوانين مدّعى و منكر منحصر به اثبات زوجيّت و نفى آن نيست تا شما بگوييد : اقرار در حق غير نافذ نيست پس انكار نيز مفيد نيست . بلكه ثمرهء ديگرى در مسأله هست و آن اينكه وقتى زن اقرار كرد به اينكه من زوجهء مدّعى هستم به لوازم اين اقرار أخذ مىشود از اينرو زن بايد مهر المثل را به مدّعى بپردازد .\r\nزيرا به واسطهء عقد دوّم منافع بُضع را از مدّعى تفويت كرده است . چون زن حيلوله و مانع ايجاد كرده بين مدّعى كه مالك بضع است و بين بضع كه مملوك مدّعى است پس بايد اجرت المثل منافع بضع را به مدّعى بدهد .\r\nسپس از اينجا مسأله در كلمات سابقين ارجاع داده شده به اينكه آيا منافع بضع مضمون به تفويت است يا نه ؟\r\n\r\n1 ) منافع بضع حرّه مضمون است يا نه ؟ و بررسى تاريخى آن\r\nاينكه منافع بضع زن حرّه مضمون است يا نه را علّامه در تذكره و تحرير دارد محقق كركى در جامع المقاصد با تفصيل بيشتر « 1 » آورده و سپس شهيد ثانى كلام محقق ثانى را نقل كرده است . « 2 »\r\nعلامه در تذكره فرموده : ضمان هست بنابراين اقرار زن موجب اثبات اجرت المثل براى مدّعى است پس جا براى جريان قانون مدّعى و منكر در مقام هست .\r\nبنابراين دعواى مدّعى با بيّنه يا حلف مدّعى بعد از نكول زن يا اقرار زن مسموع است .\r\nلكن علامه رحمه الله در تحرير فرموده ضمان نيست . سپس جا براى جريان قانون\r\n\r\n\r\n","description":"","footnote":"\r\n( 1 ) تذكر : در جامع المقاصد طبع مؤسسهء آل البيت عليهم السلام به جاى عبارت منافع الحرّ لا تضمن بالفوات چنين آمده است : منافع الجزء لا تضمن بالفوات كه غلط است . توضيح اينكه مىفرمايد : عبد خودش منافعش هر دو مضمون است اما منافع حرّ مورد ضمان نيست . ( نظر جامع المقاصد 12 / 91 طبع مؤسسهء آل البيت عليهم السلام )\r\n( 2 ) تذكر : خيلى از مطالب متأخرين و از جمله ادّعاهاى اجماع در كلمات متأخرين به محقق كركى مىرسد . اجماعات محقق كركى را هم در بسيارى از موارد كه بررسى كردم ديدم به كلام مرحوم فخر الدين در ايضاح مىرسد .\r\n","page_name":" 3640 ","page_number":360},
  {"content":"\r\n\r\nمدّعى و منكر نيست محقق كركى هر دو قول را ذكر كرده و سپس خودش ضمان را تقويت كرده است .\r\nمتأخرين گفته‌اند : أصلًا بحث متفرع بر مسئلهء مضمون بودن يا نبودن منافع بضع نيست بلكه حتى اگر ما قائل به ضمان منافع بضع نشويم سماع دعوا متصوّر است .\r\nمتقدمين مىگفتند : اگر غرامت منافع بضع نباشد و از طرف ديگر اقرار و انكار و حلف زوجه نسبت به حق خودش مؤثر است نه نسبت به ديگرى ، از اينرو اين اقرار و انكار تأثير ندارد پس دعواى مدّعى مسموع نيست و جا براى قانون مدّعى و منكر نيست .\r\nمتأخرين جواب داده‌اند : علت عدم سماع ، لغويت اقرار و انكار زن است لكن در مقام ثمرهء فى الجمله هست چنانچه در موضوعات مركبه گفته‌اند كه اگر يك جزء موضوع بالوجدان و جزء ديگر بالأمارة يا بالأصل ثابت شود مانعى ندارد و تعبد به يك جزء در صورتى كه ترقّب وجود جزء ديگر باشد لغو نيست . در مقام هم اگر ابتداءً مدّعى دعوا را متوجه زن كرد و زن انكار كرد و قسم خورد تعبّد به عدم زوجيّت مدّعى لغو نيست زيرا اگر مدّعى پس از اين دعوى ، توجه دعوى به زوج كند و زوج هم قسم بخورد با اين دو قسم دعوا تمام مىشود يا اگر زن اعتراف كرد و سپس زوج نكول يا ردّ قسم به مدّعى كرد و مدّعى قسم خورد دعوا به نفع مدّعى تمام مىشود پس تعبد شارع به حجّيت اقرار يا حلف زن لغو نيست و فى الجمله اثر دارد .\r\n\r\n2 ) فرمايش محقق خويى در مقام\r\nمرحوم آقاى خويى تبعاً للمحقق النائينى « 1 » مىفرمايد : اثر فى الجمله هم در كار نيست سپس سخن حق همان ظاهر كلام مشهور است كه گفته‌اند : لا يلتفت الى دعواه\r\n\r\n\r\n","description":"","footnote":"\r\n( 1 ) تذكر : البته محقق نائينى وجهى براى مطلب ذكر نكرده است لكن مرحوم آقاى خويى اين وجه را مطرح كرده‌اند .\r\n","page_name":" 3641 ","page_number":361},
  {"content":"\r\n\r\nيا لا يسمع دعواه الّا بالبيّنة و اين فروعى كه مرحوم سيد در عروه فرموده است و سخن از حلف و تحليف [ ردّ يمين يا نكول 
  ] به ميان آورده است همه ساقط است . ايشان مىفرمايد : جريان قانون مدّعى و منكر در صورتى است كه غير از راه بيّنه صلاحيت اثبات زوجيت از راه حلف با اقرار زن يا اقرار مرد در كار باشد در حالى كه در مقام چنين نيست زيرا اگر به زوج بگويند تو قسم بخور كه هنگام تزويج ، اين زن خليّه بوده است شوهر در صورتى مىتواند قسم بخورد و مدّعى را تكذيب كند كه خبر از واقع داشته باشد در حالى كه فرض مسأله [ مفروض روايت 
  ] جايى است كه زوج واقع امر را نمىداند و به اعتماد بر گفتهء زن كه گفته خليّه هستم با او ازدواج كرده است و شرعاً هم طبق قانون مصدّقه بودن زن در اين باب مرد مىتوانسته به سخن زن اعتماد كند . بنابراين مرد نمىتواند قسم بخورد « 1 »\r\n\r\nتوضيح فرمايش محقق خويى\r\nدر وسيله و كلمات فقهاء سابق هست كه گاهى منكر قسم به نفى العلم مىخورد و اين در جايى است كه مدّعى به زوج گويد : تو مىدانى كه اين زن زوجهء من است و با اين حال با او ازدواج كردى . در اين صورت قسم به نفى علم صحيح است . يعنى اگر عالم نباشد مىتوان قسم بخورد . اما اگر او مدّعى اصل زوجيت است و كارى ندارد كه تو عالم هستى يا نيستى در اين صورت اگر بنا شود قوانين مدّعى و نكر جارى شود بايد زوج قسم بخورد كه سخن تو دروغ است و قسم بر نفى زوجيت بخورد . لكن مفروض « 2 » اين است كه زوج علم به واقع ندارد . پس قسم بر نفى زوجيت نمىتواند بخورد . لذا جاى حلف و تحليف نيست . زيرا اگر زوجه به تنهايى قسم بخورد كار تمام نمىشود و اگر قسم زوجه بخواهد با قسم زوج ضميمه شود مفروض اين است كه زوج نمىتواند قسم بخورد .\r\n\r\n\r\n","description":"","footnote":"\r\n( 1 ) مبانى العروة ، ج 1 ، ص 219 و 218 .\r\n( 2 ) تذكر : مفروض روايت نه مفروض كلام صاحب عروه زيرا صاحب عروه با كلمهء سواء كان عالماً بكذب المدّعى اولا ، صورت مسأله را اعم از مورد روايت گرفته است .\r\n","page_name":" 3642 ","page_number":362},
  {"content":"\r\n\r\n\r\n3 ) فرمايش محقق بروجردى در مقام\r\nمرحوم آقاى بروجردى كامل‌تر از مرحوم آقاى خويى بحث را مطرح كرده‌اند و مفروض مسأله را منحصر به صورت شك زوج نكرده‌اند ايشان مىفرمايد : مسأله دو فرض دارد يك فرض اينكه زوج جاهل است و نمىتواند قسم بخورد كه مورد سؤال روايت است [ و در كلام مرحوم آقاى خويى گذشت 
  ]\r\nفرض ديگر اينكه زوج كه ادّعاى خليّه بودن زن را مىبيند خودش از راه قرائنى اطمينان به صدق او پيدا مىكند مثل اينكه مىبيند زن پارسايى است بىبند و بار نيست يا مىبيند كه اگر كشف خلاف شود اين زن آبرويش مىرود و غائله به پا مىشود پس اين زن جرأت نمىكند چنين اقدامى بكند يا آنكه مدّعى كه ادّعاى زوجيت مىكند أصلًا با اين زن سنخيت ندارد تا ادّعاى او معقول و قابل پذيرش باشد . در اين صورت زوج مىتواند قسم بر نفى زوجيت بخورد و قانون مدّعى و منكر جارى مىشود . بنابراين مسأله منحصر به موارد جهل زوج نيست و كلام صاحب عروه و ديگران كه گفته‌اند قانون مدّعى و منكر جارى است در اين فرض درست است .\r\nاما در فرض قبل كه فرض شك است كه مرحوم آقاى خويى فرمود : قانون مدّعى و منكر اينجا را نمىگيرد ايشان مىفرمايد : در اين فرض همان يك حلف زن يا اقرار زن كافى است زيرا علت اينكه قوانين مدّعى و منكر را به فرض قبل در حق زوج هم جارى مىكرديم اين بود كه زوج و زوجه هر دو ذى حق هستند امّا در جايى كه زوج حرف مدّعى را انكار نمىكند و ادّعايى ندارد نياز به قسم او نيست . تنها طرف دعوى زن است بنابراين اقرار يا انكار و حلف يا تحليف او مسأله را تمام مىكند . و اينكه گفته شده كه اقرار يا انكار زن مسأله را تمام نمىكند صحيح نيست - به نظر مىرسد فرمايش ايشان سخن خوبى باشد . كه در جلسهء بعد بيشتر آن را بررسى مىكنيم . « * و السلام * »\r\n\r\n","description":"","footnote":"","page_name":" 3643 ","page_number":363},
  {"content":"\r\n\r\n\r\n10 / 11 / 1380 چهارشنبه درس شمارهء ( 392 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبحث در مسأله‌اى بود كه زنى به عقد مردى در مىآيد و سپس شخص ديگرى ادعا مىكند كه آن زن همسر اوست . در اينجا اگر مدعى ، بيّنه داشته باشد ادعايش پذيرفته مىشود و آن زن ، زوجه او خواهد بود . اما اگر بينه نداشت در اين صورت فقهاء اين گونه تعبير كرده‌اند كه « لم تسمع دعواه » يا « لم يلتفت الى دعواه » .\r\nدر اين جلسه ، ضمن بيان معناى اين گونه تعابيرى كه در مسأله مطرح شده ، با مراجعه به كلمات فقهاء ، مقتضاى قواعد را نسبت به امكان جريان قانون مدعى و منكر در فروع اين مسأله بررسى خواهيم نمود .\r\n* * * \r\nالف ) معناى عبارت « لم تسمع دعواه الا بالبينه » يا « لم يلتفت الى دعواه الا بالبينه » در كلمات فقهاء و بيان ديدگاه قائلين به عدم جريان قانون مدعى و منكر در مقام\r\nدر اينجا فقهاء ، اين گونه تعابير را معمولًا به اين صورت معنا مىكنند كه اگر مدعى بينه نداشته باشد هيچ اعتنايى به حرف مدعى نمىشود و قانون مدعى و منكر جريان پيدا نمىكند ، زيرا اين قانون در مواردى جارى مىشود كه بر اثر جريان آن ، ثمره و اثرى به دست آيد و نتيجه‌اى داشته باشد ، اما در مسأله مورد بحث ، از جريان اين قانون هيچ ثمره‌اى به دست نمىآيد زيرا با نبود بيّنه براى مدعى نوبت به زن مىرسد كه او يا اقرار مىكند و يا انكار كرده و قسم مىخورد و در اينجا با اقرار زن به اينكه شخص مدعى شوهر اوست اين زوجيت براى مدعى ثابت نمىگردد زيرا\r\n\r\n","description":"","footnote":"","page_name":" 3644 ","page_number":364},
  {"content":"\r\n\r\nاين اقرار بر عليه زوج عاقدى است كه آن زن را به عقد خود در آورده و معناى آن اين است كه زوجيت بين آن زن و آن زوج عاقد وجود ندارد لذا چنين اقرارى كه بر عليه ديگرى است نافذ نيست و اثرى بر آن بار نمىشود . و وقتى اقرار زن داراى چنين سرنوشتى است بر انكار و قسم او نيز اثرى بار نمىشود و بود و نبود چنين اقرار و انكارى در اثبات يا نفى زوجيت براى مدعى نقش ندارد . اين ديدگاه كسانى است كه ثمره‌اى براى جريان قانون مدعى و منكر در مقام نيافته‌اند .\r\nاما در مقابل ، عده‌اى براى جريان قانون مدعى و منكر در مقام ، ثمراتى تصوير نموده‌اند كه ذيلًا ديدگاه قائلين به جريان اين قانون در مقام و ثمراتى كه ذكر نموده‌اند ، مىپردازيم .\r\n\r\nب ) بررسى نظر قائلين به جريان قانون مدعى و منكر در مقام و ثمرات ذكر شده براى آن :\r\n\r\n1 ) كلام محقق كركى در جامع المقاصد و علامه در تذكرة :\r\nدر جامع المقاصد ثمره‌اى براى جريان قانون مدعى و منكر در مقام ذكر شده كه همان مطلب به علامه در تذكره نسبت داده شده است . « 1 »\r\nمحقق كركى در مسأله اينكه آيا منافع بضع قابل تضمين هست يا نيست مىگويد كه براى تفويت منفعت بضع ، احكامى هست كه برخى با تضمين و برخى با عدم تضمين تطبيق مىكند اما مورد ما نحن فيه كه مورد شك هست اگر زن اقرار كند ثابت مىشود كه او بايد اجرت المثل تفويت منفعت بضع را به مدعى زوجيت سابق بپردازد اما اين تضمين ، در صورتى كه زن قسم بخورد ، با قانون مدعى و منكر اسقاط مىشود لذا به خاطر چنين اثرى مىتوان به قانون مدعى و منكر تمسك كرد و تضمين تفويت منفعت بضع را اسقاط نمود .\r\n\r\n\r\n","description":"","footnote":"\r\n( 1 ) استاد مد ظله اين مطلب را در كتاب تذكره نيافته‌اند .\r\n","page_name":" 3645 ","page_number":365},
  {"content":"\r\n\r\n\r\n2 ) نقد صاحب حدائق نسبت به كلام محقق كركى و شهيد ثانى :\r\nصاحب حدائق به دليل اينكه جامع المقاصد را در دست نداشته مطالب جامع المقاصد را از روى مسالك نقل مىكند و به نقل كلام محقق كركى كه شهيد ثانى در مسالك نيز آن را پذيرفته ، مىپردازد و سپس آن را مورد اشكال قرار مىدهد به اينكه از جريان چنين ثمره‌اى دور لازم مىآيد زيرا قانون مدعى و منكر هنگامى جارى مىشود كه ثمرهء تضمين ثابت باشد در حالى كه خود تضمين به وسيله خود اين قانون اثبات و سپس اسقاط مىشود .\r\n\r\n3 ) توجيه استاد دام ظله براى كلام محقق كركى و شهيد ثانى بر مبناى شيخ انصارى رحمه الله در مسأله خروج از محل ابتلاء :\r\nمرحوم شيخ انصارى در مسأله خروج از محل ابتلاء مطلبى دارند كه شبيه آن را مىتوان در اينجا مطرح نمود و مسأله دور را بر طرف ساخت . مرحوم شيخ انصارى مىفرمايد كه اگر در چيزى شك كرديم كه آيا از محل ابتلاء خارج هست يا نيست ، از طريق عمومات اباحه مثل كل شىء لك حلال و يا قانون جعل احكام تكليفيه الزامى ، مىتوان كشف نمود كه مورد مشكوك داخل در محل ابتلاء است ، در اينجا نيز مىتوان گفت كه اگر مواردى كه اثر ندارد به نحو تخصص باشد يعنى به خاطر اينكه موضوع اخذ شده در لسان دليل ، موجود نيست آن اثر بار نمىشود در اين هنگام اگر در حصول موضوع در موردى شك كنيم و بخواهيم به وسيله خود كبراى قضيه ، اثبات صغرى نماييم دور لازم مىآيد « 1 » اما در ما نحن فيه اينطور نيست كه وجود مدعى و منكر مشكوك باشند و بخواهيم با قانون مدعى و منكر اين صغرى را ثابت كنيم تا دور لازم آيد ، چون فرض اين است كه موضوع اين قانون كه مدعى و منكر هستند وجود دارند و مورد شك ، خود موضوع نيست بلكه اين است كه آيا\r\n\r\n\r\n","description":"","footnote":"\r\n( 1 ) مثلًا اگر عالم بودن زيد مشكوك باشد و خروج غير عالم از تحت اكرم العلماء بالتخصص باشد با اصالة العموم نمىتوان وجوب اكرام زيد را ثابت نمود .\r\n","page_name":" 3646 ","page_number":366},
  {"content":"\r\n\r\nجريان اين قانون ثمره‌اى دارد يا ندارد كه اگر ثمره داشته باشد مىتوان تخصيص عقلى بخورد و اگر ثمره نداشته باشد تخصيص عقلى نمىخورد ، در اين صورت مانعى نيست كه با اصالة العموم وجود ثمره كشف شود . يعنى مرحوم شيخ ، مسأله كشف داخل بودن مورد مشكوك در محل ابتلاء از عمومات را مانند كشف مصالح از عمومات مىداند . در مسأله كشف مصالح از عمومات مشهور بر اين است كه عمومات و قوانين ، تابع مصالح و مفاسد نفس الامرى هستند و تا چيزى مصلحت نداشته باشد شارع به آن حكم نمىكند ، بر اين اساس از خود عموم فهميده مىشود كه مطلق مصاديق آن مصلحت دارند و خود عموم ، كاشف از وجود مصلحت در مصاديق آن است . لذا در جايى كه هيچ قصورى در تطبيق عام بر مصداق نيست و فقط شك در اين باشد كه تخصيص عقلى خورده است يا نخورده است ؟ مىتوان با اصالة العموم كشف كنيم كه تخصيص عقلى نخورده است . مثلًا فرض كنيد در لعن الله بنى امية قاطبة از خود همين عموم كشف مىشود كه هيچ‌يك از افراد بنى اميه از اين لعن استثنا نشده‌اند و جايى براى آن تخصيص عقلى نمىماند كه اگر شخصى از آنها مقرب درگاه الهى بود نبايد لعن شود زيرا از خود عموم كشف مىشود كه هيچ‌كسى از بنى اميه مقرب درگاه الهى نيست .\r\nبنابراين ، مىتوان اين توجيه را براى كلام محقق كركى و شهيد ثانى مطرح نمود كه مىخواهند بفرمايند كه در جايى كه شك كنيم كه آيا براى قانون مدعى و منكر ثمره‌اى هست ، به اين قانون كه موضوعش بر ما نحن فيه منطبق است و اگر موضوع خارج شده باشد خروجش به نحو خروج تخصصى نيست ، تمسك مىكنيم و مىگوييم كه ثمره وجود دارد و تخصيص نخورده است .\r\nاما مشكل اين است كه اصل كلام مرحوم شيخ انصارى قابل قبول نيست ذيلًا به نقد مبناى شيخ مىپردازيم .\r\n\r\n","description":"","footnote":"","page_name":" 3647 ","page_number":367},
  {"content":"\r\n\r\n\r\n4 ) نقد استاد مد ظله در مورد نظر مرحوم شيخ انصارى در مسأله داخل بودن در محل ابتلاء :\r\nگفته شد كه مرحوم شيخ انصارى مىفرمايد كه همانطور كه از عمومات مىتوان پى برد كه مورد مشكوك داراى مصلحت هست همچنين از خود عمومات مىتوان پى برد كه مورد مشكوك داخل در محل ابتلاء است . مرحوم نائينى نيز نظر مرحوم شيخ انصارى را اختيار كرده و براى اثبات آن تلاش بسيار نموده است .\r\nدر حالى كه ، همانطور كه مرحوم شيخ در درر مىفرمايد ، امورى هستند كه خود شارع هنگام قانون‌گذارى خصوصاً در تعبديات ، وجود مصلحت در تمام افراد عام را در آنها احراز كرده است و عرف مردم به اين امور آگاه نيستند مثلًا نمىدانند كه چه كسى مقرب هست و چه كسى نيست لذا از خود عموم لعن الله بنى امية قاطبة بايد به دست آورد كه شخصى كه از بنى اميه است مقرب درگاه الهى نيست . اما چيزهاى ديگرى هست كه شارع آنها را به خود مردم واگذار كرده است و خود مردم مىتوانند آنها را بشناسند كه داخل بودن چيزى در محل ابتلاء از آن قبيل است و تعيين و تشخيص اين امور بر عهده عمومات گذاشته نشده و خود عرف متصدى تشخيص آنها مىباشد . بنابراين ، اجتنب عن الخمر هيچ‌گاه مشخص نمىكند كه خمرى كه در منطقه‌اى قرار دارد كه داخل بودن آن در محل ابتلاء مشكوك است نيز داخل در محل ابتلاء است و اين عام در اين زمينه كاشف نمىباشد . بر اين اساس ، مسأله داخل بودن در محل ابتلاء مانند مسأله كشف مصالح از عمومات نيست و از عمومات نمىتوان كشف نمود كه مورد مشكوك داخل در محل ابتلاء هست . و همچنين ثمره داشتن مورد مشكوكى را نمىتوان از عموم كشف كرد و اين نيز مانند كشف مصالح از عمومات نيست . لذا اگر در ثمره داشتن ادعا و انكارى شك كنيم نمىتوانيم به وسيله قانون عام « البينة على المدعى و اليمين على من انكر » ثابت كنيم كه در مورد مشكوك حتماً ثمره وجود دارد . بلكه اين قانون فقط در جايى جريان پيدا\r\n\r\n","description":"","footnote":"","page_name":" 3648 ","page_number":368},
  {"content":"\r\n\r\nمىكند كه از خارج ثابت شده باشد كه در موردى ، مدعى و منكر بودن ، نتيجه و ثمره‌اى دارد و كار بيهوده‌اى نيست . لذا اين قانون خودش متكفل اثبات ثمره نمىباشد .\r\nمرحوم آخوند در مخصصات لبى مطلبى دارند كه مىفرمايند در احكام عقلى از خود عمومات ، موضوع حكم ثابت مىشود ، اما در بعضى موارد قيود عقلى به اندازه‌اى واضح هستند كه به منزله قيود لفظى متصلند ، لذا اگر در وجود آن قيود عقلى شك كنيم نمىتوانيم براى نفى آن قيود به عموم تمسك كنيم . در حقيقت مسأله دخول در محل ابتلاء و يا ذى ثمر مصداقى براى يك قانون عامى از قبيل همين قسم دومى هستند كه مرحوم آخوند مطرح نموده‌اند . بنابراين ، همانطور كه صاحب حدائق فرمودند ، اگر خود قانون مدعى و منكر بخواهد بگويد كه منافع بضع قابل تضمين هستند ، در حالى كه اين قانون در ادعا و انكارى جارى مىشود كه منافع بضع قابل تضمين باشند ، دور به وجود مىآيد . و اين به اين معناست كه در شمول خود قانون نسبت به موردى خاص شك شده است و بديهى است كه در اين مورد ، آن قانون جارى نمىشود .\r\nبنابراين چنين ثمره‌اى كه حاكى از تضمين منافع بضع باشد در ما نحن فيه وجود ندارد لذا از اين نظر نمىتوان به قانون مدعى و منكر تمسك كرد .\r\n\r\n5 ) وجود ثمرة در لوازم زوجيت :\r\nگفته‌اند كه درست است كه اقرار زن نقشى در اثبات يا نفى زوجيت ندارد اما اقرار او در لوازم زوجيت مؤثر است . اگر زن اقرار كند كه او زوجه مدعى است مهر و نفقه زن بر زوج عاقد واجب نيست و زن مهر و نفقه خود را از زوج مدعى بايد مطالبه كند پس به خاطر اين ثمره ، در صورتى كه براى مدعى بينه نباشد مىتوان به قانون مدعى و منكر تمسك كرد و زن اگر انكار كند بايد قسم بخورد تا رفع زوجيت مدعى بشود .\r\n\r\n","description":"","footnote":"","page_name":" 3649 ","page_number":369},
  {"content":"\r\n\r\n\r\n6 ) نقد استاد دام ظله در مورد اين ثمرات :\r\nبه نظر مىرسد كه به احتمال قوى مراد فقهاء از اين تعبير ، اثبات و عدم اثبات خود زوجيت است به وسيله قانون مدعى و منكر نه لوازم زوجيت ، زيرا كه عبارت مورد بحث را در مقابل صورتى ذكر كرده‌اند كه مدعى بينه داشته باشد . بنابراين مراد آنان اين است كه اگر مدعى بينه داشته باشد زوجيت براى او اثبات مىشود ولى اگر بينه نداشته باشد زوجيت او با آن زن با اقرار و حلف و انكار زن ثابت نمىشود .\r\nيعنى در صورتى كه بينه نداشته باشد يا زن اقرار مىكند و يا انكار كرده قسم مىخورد و در هر دو صورت زوجيت براى مدعى ثابت نمىشود و حد اكثر اين است كه اقرار مىكند كه حتى با اقرار هم زوجيت زن براى مدعى ثابت نمىشود .\r\nبنابراين ، اينكه قانون مدعى و منكر آيا براى اثبات لوازم زوجيت جارى هست يا نيست ؟ خارج از اين فرعى است كه در مورد آن صحبت مىكنيم ، و آن فرعى ديگر است .\r\n\r\n7 ) نظر صاحب جواهر :\r\nايشان مىفرمايند كه زوجيت مدعى تنها با بينه ثابت نمىشود بلكه از راهى ديگر هم قابل اثبات است . و آن اين است كه اگر براى زوج عاقد ، قسم امكان داشته باشد و آن جايى است كه او با اتكاء به يقين خود به اينكه زن شوهر ديگرى ندارد با او ازدواج كرده است در اين صورت اگر هم زن و هم زوج عاقد هر دو يا اقرار كنند به زوجيت براى مدعى و يا ردّ يمين كنند به مدعى و او قسم بخورد ، زوجيت براى مدعى ثابت مىشود و آن زن همسر او مىشود . و اگر براى زوج عاقد ، قسم امكان نداشته باشد « 1 » و آن جايى است كه با اتكاء به گفته زن كه گفته است من شوهر ندارم\r\n\r\n\r\n","description":"","footnote":"\r\n( 1 ) مرحوم آقاى خويى فقط در صورت قبلى قانون مدعى و منكر را جارى مىدانند اما در اين صورت دوم نتوانسته‌اند تصوير ثمره نمايند و قانون را در اين صورت جارى نمىدانند اما صاحب جواهر براى اين صورت دوم هم تصوير ثمره نموده و قانون را جارى مىداند .\r\n","page_name":" 3650 ","page_number":370},
  {"content":"\r\n\r\nبا او ازدواج كرده است ، در اين صورت هم اگر زن اقرار كند ، تا وقتى كه زوج عاقد زنده باشد يا اين زن در حباله نكاح او باشد ادعاى زوجيت مدعى ثابت نمىشود ، اما اگر آن زوج عاقد فوت كند و يا زن را طلاق دهد يا به هر ترتيب فسخ يا انفساخى حاصل شود و مثلًا اگر عقد موقت باشد بذل مدت يا اتمام مدت شود ، در اين صورت با همان اقرار قبلى زن به ضميمه اين خروج زن از حباله نكاح مرد عاقد با يكى از طرف ذكر شده موجب مىشود كه زوجيت مرد مدعى براى اين زن ثابت شود و قانون مدعى و منكر ثمره مىيابد و قابل اجراست .\r\n\r\n8 ) كلام مرحوم بروجردى در تصوير ثمره براى اجراى قانون مدعى و منكر در مقام :\r\nدر جلسه قبل گفته شد كه مرحوم بروجردى مسأله را اين گونه فرض كرده‌اند كه شوهر نداشتن زن يا از راه يقين خود زوج عاقد به اين مطلب و يا از راه اتكاء به گفته زن ، براى زوج عاقد ثابت مىشود . اما بنابر صورت اول ، همانطور كه صاحب جواهر هم فرمودند ، با اقرار زن و زوج عاقد يا رد يمين هر دو بر مدعى و قسم خوردن مدعى زوجيت زن براى مدعى ثابت مىشود . و اما بنابر صورت دوم « 1 » مىفرمايند كه با خود اقرار زن و يا رد يمين او به مدعى و قسم خوردن مدعى ، زوجيت زن براى مدعى ثابت مىشود و بر اساس همين ثمره قانون مدعى و منكر جارى مىشود و به هيچ چيز ديگرى نيازى نيست زيرا متفاهم عرفى در اين صورت كه زوج عاقد از خود استقلالى ندارد و با اتكاء و تبعيت از گفته زن با او ازدواج كرده ، اين است كه اگر زن با اقرار خودش و يا رد يمين بر مدعى محكوم شد و زوجيت براى مدعى ثابت گرديد زوج عاقد هم به تبع او محكوم مىشود يعنى همانطور كه شارع از اول ، گفته زن را در مورد خليه بودن براى زوج عاقد حجت قرار داده بود ، در صورت اقرار زن نيز تبعيت زوج عاقد از زن بر حال خود باقى است و در پى محكوميت زن ، زوج\r\n\r\n\r\n","description":"","footnote":"\r\n( 1 ) نظر مرحوم خويى و صاحب جواهر را در اين صورت دوم در صفحه قبل ذكر نموديم .\r\n","page_name":" 3651 ","page_number":371},
  {"content":"\r\n\r\nعاقد نيز محكوم مىشود و از زوجيت با اين زن خارج مىگردد و اين ثمره‌اى است كه بر اساس آن ، قانون مدعى و منكر جارى مىشود و زوجيت زن براى مدعى ثابت مىگردد . و بر اساس اين تبعيت اقرار زن از قبيل اقرار غير نافذى كه نسبت به ديگرى انجام مىشود نخواهد بود زيرا اقرار بر ديگرى آنگاه غير نافذ است كه ديگرى نسبت به مورد اقرار تابع مقر نباشد .\r\nآنچه در اين جلسه بيان شد بر اساس مقتضاى قاعده بود كه نتيجه اين شد كه به مقتضاى قاعده بنابر آنچه صاحب جواهر و مرحوم بروجردى فرمودند ثمره قابل تصوير است و قانون مدعى و منكر در مقام جارى است و به جز بينه مدعى راه‌هاى ديگرى نيز براى اثبات زوجيت زن براى مدعى وجود دارد . حال بايد ديد كه مقتضاى رواياتى كه صاحب مدارك و صاحب حدائق به آنها تمسك كرده‌اند چيست . « 1 » ادامه بحث در جلسه آتى .\r\n« * و السلام * »\r\n\r\n\r\n","description":"","footnote":"\r\n( 1 ) صاحب حدائق با اينكه به مطالب صاحب مدارك و تمسك صاحب مدارك به روايات را ملاحظه كرده اما مىگويد كه اصحاب به اين روايات تمسك نكرده‌اند .\r\n","page_name":" 3652 ","page_number":372},
  {"content":"\r\n\r\n\r\n13 / 11 / 1380 شنبه درس شمارهء ( 393 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nعبارت « لا تسمع دعواه الا بالبينة » در عروة ، جمله‌اى است كه مشابه آن در كلمات بسيارى از فقهاء - همچون شرايع و قواعد مشاهده شده است . اين عبارت به دليل داشتن ابهاماتى و نيز تعارض آن با قواعد فقهى ديگر معركه آراء بين فقهاء شده است . در اين جلسه بعد از نقل وجوه رفع تناقض و ابهام از اين عبارت ، ابتدا به نقد آنها پرداخته و سپس توجيه مختار استاد مد ظله بيان مىگردد . در ادامه با مرورى بر متن عروة ، تذكرات عبارتى و نيز اشتباهات چاپى موجود در متن - بويژه در چاپ جامعه مدرسين - را يادآور مىشويم .\r\n\r\n[ فصل فى مسائل متفرقه 
  ]\r\n* * * \r\nمتن عروه :\r\nفصل فى مسائل متفرقه\r\n[ 3857 
  ] الثالثة : اذا تزوج امرأة تدعى خلّوها عن الزوج فادعى زوجيتها رجل آخر لم تسمع دعواه الا بالبينة ، نعم له مع عدمها على كل منهما اليمين ، فإن وجه الدعوى على الامرأة فأنكرت و حلفت سقط دعواه عليها ، و ان نكلت أو ردت اليمين عليه فحلف لا يكون حلفه حجة على الزوج و تبقى على زوجية الزوج مع عدمها سواء كان عالماً بكذب المدعى أو لا و ان أخبر ثقة واحد بصدق المدعى ، و ان كان الاحوط حينئذ طلاقها ، فيبقى النزاع بينه و بين الزوج فإن حلف سقط دعواه بالنسبة اليه أيضاً ، و ان نكل أو ردّ اليمين عليه فحلف حكم له بالزوجة اذا كان ذلك بعد أن حلف فى الدعوى على الزوجية بعد الرد عليه ، و ان كان قبل تمامية الدعوى مع الزوجة فيبقى النزاع بينه و بينهما كما اذا وجّه الدعوى أولًا عليه ، و الحاصل أن هذه دعوى\r\n\r\n","description":"","footnote":"","page_name":" 3653 ","page_number":373},
  {"content":"\r\n\r\nعلى كل من الزوج و الزوجة ، فمع عدم البينة إن حلفا سقط دعواه عليهما ، و ان نكلا أو ردّ اليمين عليه فحلف ثبت مدعاه ، و ان حلف أحدهما دون الآخر فلكل حكمه فاذا حلف الزوج فى الدعوى عليه فسقط بالنسبة اليه و الزوجة لم تحلف بل ردت اليمين على المدعى أو نكلت و ردّ الحاكم عليه فحلف و ان كان لا يتسلط عليها لمكان حق الزوج الا أنه لو طلقها أو مات عنها ردت اليه سواء قلنا إن اليمين المردودة بمنزلة الاقرار أو بمنزلة الاقرار أو البينة ، هذا كله إذا كانت منكرة لدعوى المدعى و أما اذا صدّقته و أقرّت بزوجيته فلا يسمع بالنسبة الى حق الزوج و لكنها مأخوذة باقرارها فلا تستحق النفقة على الزوج و لا المهر المسمى بل و لا مهر المثل اذا دخل بها لأنها بغية بمقتضى اقرارها الا أن تظهر عذراً فى ذلك ، و ترد على المدعى بعد موت الزوج أو طلاقه الى غير ذلك .\r\n\r\nالف ) بررسى عبارت « لا تسمع دعواه الا بالبينة » :\r\n\r\n1 ) طرح مسأله :\r\nهمانطورى كه در جلسات قبل نيز گذشت ، مرحوم سيد در اين فرع مىفرمايند اگر زنى ادعا نمايد كه شوهر ندارد و با مردى ازدواج نمايد ، اما بعد از ازدواج مرد ديگرى مدعى شود كه همسر اين زن است ، اصولًا دعواى اين مدعى پذيرفته نمىشود مگر اينكه وى بر ادعاى خويش بينه‌اى اقامه نمايد ( لا تسمع دعواه الا بالبينة ) .\r\nظاهر ابتدايى عبارت فوق اين را مىرساند كه تنها در فرضى كه مدعى بينه‌اى را اقامه نمايد ، دعواى او پذيرفتنى است ، اما اين ظاهر با ذيل كلام سيد و ديگر قواعد مربوطه تنافى دارد ، چرا كه سيد در ذيل همين مسأله علاوه بر بينه ، حلف را نيز در شرايطى موجب پذيرش دعواى او دانسته است . به بيان ديگر ، طبق قواعد ، بينة تنها راه حل براى قبول دعواى مدعى نبوده و طرق ديگرى از جمله حلف نيز مىتواند تحت شرايطى ادعاى وى را اثبات نمايد .\r\n\r\n","description":"","footnote":"","page_name":" 3654 ","page_number":374},
  {"content":"\r\n\r\n\r\n2 ) موارد مشابه در كلمات فقهاء :\r\nنظير اين عبارت در كلمات بسيارى از فقهاء گذشته نيز به چشم مىخورد كه ذيلًا چند نمونه از آن را يادآور مىشويم .\r\n1 . شرايع محقق « 1 »\r\n2 . مختصر نافع محقق « 2 »\r\n3 . ارشاد علامه\r\n4 . تلخيص علامه\r\n5 . نهاية المرام « 3 »\r\n6 . كفايه سبزوارى .\r\nبنابراين ، مشكل عبارتى فوق ، اختصاصى به متن عروة نداشته و عباير ديگران را نيز در بر مىگيرد . توجيهات آتى اين مزيت را دارند كه مىتوانند به عنوان راه‌حل‌هاى مشترك ، مشكل ياد شده را حل نمايند .\r\n\r\n3 ) سابقه طرح اشكال :\r\nهمانطورى كه گذشت ، مشابه اين عبارت در كلام علامه در قواعد نيز وجود دارد . در قواعد اين گونه تعبير شده است ، اگر مردى نسبت به زنى معقوده يا خليه ادعاى زوجيت كند ، كلام او پذيرفته نمىشود مگر اينكه بينه‌اى اقامه كند . « 4 » به دنبال اين مطلب محقق كركى در جامع المقاصد « 5 » شرح قواعد ، به علامه اشكال كرده است كه اين كلام تنها نسبت به معقوده صادق است ، اما در مورد خليّه علاوه بر بينة قواعد مدعى و منكر پياده مىشود و در نتيجه قسم هم در عداد دلايل واقع مىشود .\r\n\r\n\r\n","description":"","footnote":"\r\n( 1 ) شرايع ، ( نشر استقلال ) ، ج 2 ، ص 501 .\r\n( 2 ) نافع ، ( الدراسات الاسلاميه ، چاپ سوم 1410 ) ، ص 170 .\r\n( 3 ) نهاية المرام ، ( مؤسسه نشر اسلامى ) ، ج 1 ، ص 35 .\r\n( 4 ) « و لو ادعى زوجية امراة لم يلتفت اليه الا بالبينة سواء عقد عليها غيره اولا . . . » قواعد الاحكام ، ج 2 ، ص 5 .\r\n( 5 ) جامع المقاصد ( چاپ آل البيت ) ، ج 9 ، ص 91 .\r\n","page_name":" 3655 ","page_number":375},
  {"content":"\r\n\r\n\r\n4 ) توجيهات برخى از متأخرين و معاصرين :\r\nبراى توجيه اين عبارت برخى از فقهاء ، وجوهى را بيان نموده‌اند از جمله در كشف اللثام و جواهر « 1 » دو توجيه بر عبارت قواعد ارائه شده است كه به نظر استاد محصلى نداشته و قابل اعتنا نمىباشند . همچنين مرحوم آقاى گلپايگانى اين عبارت را به شكلى تفسير نموده است كه ذيلًا به آن مىپردازيم .\r\n\r\nتوجيه مرحوم آقاى گلپايگانى\r\nايشان عبارت را اين گونه معنا نموده‌اند كه مفروض مسأله در جايى است كه مدعى دليل اقامه مىنمايد كه بتواند حجت بر عليه طرفين ( زوج و زوجة ) باشد و اين تنها با بينة قابل حصول است ، زيرا طرق ديگر همچون قسم خوردن زوجه به نفى ادعاى مدعى اثرى نسبى داشتند و تنها بر او حجت است نه بر زوج . لذا با اين قسم ، زوج لازم نيست كه از زوجة جدا گردد .\r\n\r\nنقد استاد مد ظله بر توجيه مرحوم آقاى گلپايگانى :\r\nاين وجه نمىتواند صحيح باشد ، زيرا دليلى كه مىتواند حجت بر هر دو طرف ( زوج و زوجه ) باشد ، اختصاصى به بينه نداشته و لا اقل در سه مورد ديگر نيز مىتواند بر عليه طرفين حجّيت داشته باشد . اين سه مورد عبارتند از :\r\n1 . فرضى كه زوج و زوجة هر دو به ادعاى مدعى اقرار نموده‌اند .\r\n2 . صورتى كه زوجين هر دو رد قسم كرده باشند كه در نتيجه با حلف مدعى قضيه اثبات مىگردد .\r\n3 . در جايى كه زوجين نكول كرده باشند ( نه قسم و نه رد قسم ) كه در اينجا حاكم شرع مدعى را وادار به قسم خوردن مىكند ( بلكه به نظر برخى ، در فرض نكول به تحليف هم نيازى نمىباشد ) .\r\n\r\n\r\n","description":"","footnote":"\r\n( 1 ) جواهر الكلام ، ( چاپ مكتبة الاسلاميه ) ، ج 29 ، ص 167 .\r\n","page_name":" 3656 ","page_number":376},
  {"content":"\r\n\r\n\r\n5 ) توجيه عبارت بنابر نظر استاد مد ظله :\r\nمىتوان عبارت سيد رحمه الله را اين گونه توجيه نمود كه فرض مسأله در جايى است كه بدون نياز به محكمه بخواهد ادعايى اثبات شود . در اين صورت تنها دليل قابل اعتنا ، بينه خواهد بود . اما غير از بينه ، ساير دلائل ( از قبيل حلف و استحلاف ) براى اثباتشان بايستى به محكمه مراجعه شود زيرا تحليف از شئونات اختصاصى حاكم و قاضى است .\r\n\r\nنقد توجيه استاد و جواب آن :\r\nنقد : آيا دليل اقرار هم نيازمند مراجعه به حاكم است و همچنين در مورد بينة ، آيا ثبوت عدالت مستلزم رجوع به محكمه نيست ؟\r\n\r\nپاسخ استاد مد ظله :\r\nاولًا : اقرار فرضى است نادر كه اصلًا مورد عنايت سيد در اين مسأله نبوده است .\r\nزيرا مفروض در صدر مسأله جايى است كه زن منكر باشد . دليل اين مطلب اين است كه مرحوم سيد در ذيل اين مسأله به اين امر تصريح نموده است ( هذا كله اذا كانت منكرة لدعوى المدعى . . . » ) .\r\nثانياً : براى اثبات عدالت بينه الزاماً نبايستى به حاكم مراجعه شود ، به ويژه در جايى كه طرفين هر دو عدالت بينه را تصديق مىكنند .\r\n\r\nب ) چند توضيح عبارتى نسبت به متن عروه ( مسأله 3857 ) :\r\n\r\n1 ) توضيح عبارت « فحلف لا يكون حلفه » :\r\n\r\nنقل كلام مرحوم آقاى خمينى رحمه الله\r\nدربارهء اينكه آيا نفس نكول كفايت در اثبات ادعاى مدعى مىكند يا اينكه علاوه بر آن ، مدعى بايستى قسم بخورد ، بين فقهاء اختلاف نظر وجود دارد . مرحوم آقاى\r\n\r\n","description":"","footnote":"","page_name":" 3657 ","page_number":377},
  {"content":"\r\n\r\nخمينى خواسته‌اند از يكى از فقرات اين مسأله استفاده نمايند كه مختار مرحوم سيد قول اول - يعنى كفايت نكول - است . اين فقره عبارت « فحلف » در جمله « و ان نكلت او ردت اليمين عليه فحلف لا يكون حلفه حجة على الزوج » مىباشد . بيان مطلب اينكه ايشان « فحلف » را تنها مربوط به قسمت دوم جمله - يعنى « ردت اليمين عليه » دانسته‌اند و در نتيجه معنا اين مىشود كه زن اگر نكول كرد ، گرچه تكليف دعواى مدعى با زوجه مشخص مىشود ، اما اين تأثيرى بر رابطه بين زوجه و زوجه ندارد و همچنين اگر رد يمين بر مرد كرد و مرد قسم خورد ، يمين او بر زوج اول هيچ‌گونه حجتى ندارد . بنابراين در دعواى بين مدعى و زوجه نفس نكول بدون نياز به قسم مدعى كافى در اثبات ادعاى او خواهد بود . البته ايشان بعد از اينكه از عبارت اين چنين برداشت كرده‌اند ، اصل مطلب را صحيح ندانسته‌اند و فرموده‌اند كه بايد با نكول ، قسم مدعى همراه گردد تا اثر داشته باشد .\r\n\r\nنقد كلام مرحوم امام خمينى رحمه الله\r\nبه نظر مىرسد اين گونه تفسير از عبارت فوق صحيح نباشد و عبارت « فحلف » هم به معطوف « ردت اليمين » وهم به معطوف عليه « نكلت » مربوط باشد ، زيرا\r\nاولًا : تفسير فوق خلاف ظاهر عبارت است .\r\nثانياً : دنباله عبارت صريح در خلاف آن است جمله « لا يكون حلفه حجة على الزوج » جزاء شرط براى دو صورت نكول و رد يمين است و بديهى است براى اينكه عبارت « حلفه » قابل انطباق بر نكول هم باشد ، بايستى فرض حلف شود يعنى فرض شود كه بعد از نكول زن مدعى قسم خورده است .\r\nثالثاً : سيد رحمه الله در كتاب القضاء عروة مختار خودشان را بيان نموده‌اند و تصريح نموده‌اند كه نفس نكول منكر كفايت نمىكند و بايد به آن ، قسم مدعى نيز ضميمه گردد .\r\n\r\n","description":"","footnote":"","page_name":" 3658 ","page_number":378},
  {"content":"\r\n\r\n\r\n2 ) محل مناسب جمله معترضه موجود در متن :\r\nدر صدر اين مسأله ، جملهء معترضه‌اى وجود دارد اما در چاپ جامعه مدرسين علامت‌گذارى نشده است . ابتداى اين جمله از عبارت « و تبقى على زوجية » شروع مىشود ، اما اينكه انتهاى جمله ، معترضه كجا باشد ، دو نظر وجود دارد :\r\n1 . نظر مرحوم فيروزآبادى : ايشان انتهاى جمله را بعد از « زوجية الزوج » دانسته‌اند ( يعنى « لا يكون حلفه حجة على الزوج - و تبقى زوجية الزوج - مع عدلها سواء كان عالماً . . . » ) . اين تفسير گرچه محتمل و قابل اعتنا است ، اما بهتر است انتهاى جمله را در جاى ديگرى بدانيم .\r\n2 . نظر استاد مد ظله : به نظر مىرسد مناسب‌تر اين باشد كه انتهاى جمله در دو سطر بعد و پس از جمله « و ان كان الاحوط حينئذٍ طلاقها » باشد ( « لا يكون حلفه حجة على الزوج - و تبقى على زوجية الزوج مع عدلها . . . و ان كان الاحوط حينئذ طلاقها - فيبقى النزاع بينه و بين الزوج . . . » )\r\n\r\n3 ) اغلاط چاپى مسأله ( چاپ جامعه مدرسين ) :\r\nاين مسأله در چاپهاى مختلف داراى چند اشكال چاپى است . در نسخه جامعه مدرسين ، 4 غلط به چشم مىخورد كه ذيلًا به آنها اشاره مىكنيم :\r\nاشتباه اول : در چاپ جامعه قبل از « و ان اخبر » نقطهء پايان جمله گذاشته شده است ، در حالى كه « و ان » جمله وصليه است ( نه شرطيه ) و ادامه جمله قبل مىباشد .\r\nاشتباه دوم : در ادامه مسأله ، در عبارت « بعد ان حلف فى الدعوى على الزوجية بعد الرد عليه » كلمه « الزوجية » غلط مىباشد و صحيح آن « الزوجه » است .\r\nاشتباه سوم : تعبير « الزوجية » در جمله « و ان كان قبل تماميه الدعوى مع الزوجية فيبقى النزاع . . . » غلط است و صحيح آن « الزوجة » مىباشد .\r\n\r\n","description":"","footnote":"","page_name":" 3659 ","page_number":379},
  {"content":"\r\n\r\nاشتباه چهارم : عبارت « رد اليمين » در جمله « و ان نكلا او رد اليمين عليه فحلف ثبت مدعاه » صحيح نمىباشد و به قرينهء تثنيه « نكلا » بايستى جمله معطوف نيز در صيغه تثنيه خوانده شود ( يعنى ردا اليمين ) . بديهى است ، خواندن اين جمله به صورت مجهول « رُدّ اليمين » تناسبى ندارد . دليل اصلى اين مطلب اين است كه در مقابله‌اى كه استاد با نسخه اصل عروة ( به خط خود مرحوم سيد ) كرده‌اند ، به صورت تثنيه است .\r\n\r\nنكته توضيحى :\r\nعلت اينكه در صورت تصديق سخن مدعى توسط يك عادل ، ايشان حكم كرده‌اند كه احتياطاً طلاقى داده شود ، اين است كه روايتى مطابق با اين مضمون از سماعة نقل شده است ، از اين رو جمع احتياط استحبابى در طلاق دادن اوست .\r\nدر اين جلسه از ابتداى مسأله تا عبارت « انه لو طلقها او مات عنها ردت اليها » توضيح داده شد . بررسى ادامه مسأله به جلسه بعد موكول مىشود ان شاء الله . « * و السلام * »\r\n\r\n","description":"","footnote":"","page_name":" 3660 ","page_number":380},
  {"content":"\r\n\r\n\r\n14 / 11 / 1380 يكشنبه درس شمارهء ( 394 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، ابتدا از عبارت صاحب عروه قرينه‌اى ذكر مىكنيم كه مراد ايشان از انحصار راه ثبوت زوجيت مدعى در اقامهء بينه ، در جايى است كه آنها بخواهند تكليف خود را بدون مراجعه به حاكم بدانند ، سپس به بررسى روايات باب پرداخته و با ترجيح تحفظ بر قواعد باب دعاوى ، مدلول رواياتى كه دلالت بر انحصار راه ثبوت زوجيت در اقامهء بينه مىكند را به خصوص موردى كه به حاكم شرع مراجعه نكرده‌اند مقيد مىكنيم ، و در پايان به شرح و بيان احكامى كه مرحوم سيد در قسمت اخير مسأله ذكر كرده‌اند مىپردازيم .\r\n* * * \r\nالف ) بيان قرينه دال بر اينكه فرض مسألهء سيد رحمه الله در انحصار راه ثبوت زوجيت در بينه ، پيش از مراجعه به حاكم است :\r\nمرحوم سيد در مسأله « الثالثة » در مورد كسى كه ادعا كند زنى كه با مردى ازدواج كرده همسر اوست ، مىفرمايد : ادعاى او جز با بينه ثابت نمىشود . و ظاهر اين جمله انحصار راه ثبوت زوجيت در اقامهء بينه است در حالى كه خود ايشان در همين مسأله طرق ديگرى ( همچون تحليف مدعى پس از نكول زن و زوج از قسم خوردن يا رد قسمشان به او ) براى ثبوت زوجيت مدعى ذكر مىكند . ما در درس گذشته استظهار كرديم مراد سيد رحمه الله در عروه و مراد علامه در قواعد از اين انحصار ، ثبوت زوجيت آنها پيش از مراجعه به حاكم باشد . پس اگر بينه‌اى نبود و اختلافشان نزد حاكم برده شد البته طرق ديگرى براى ثبوت زوجيت همچون مواردى كه در متن آمده وجود دارد . اكنون عرض مىكنيم كه از كيفيت طرح اين مسأله در عروه قرينه‌اى\r\n\r\n","description":"","footnote":"","page_name":" 3661 ","page_number":381},
  {"content":"\r\n\r\nبه دست مىآيد كه اين مطلب را تأييد مىكند زيرا از اينكه مرحوم سيد عنوان مسأله را به شكل مطلق مطرح كرده و صورت ديگر مسأله يعنى اقرار زن را در پايان با عبارت « هذا كله اذا كانت منكرة لدعوى المدعى و اما اذا صدقته و اقرت . . . » متعرض مىشوند و اين ( اقرار زن كه من زوجهء مدعى هستم ) فرض نادرى است ، معلوم مىشود كه مرادشان از صدر مسأله كه به طور مطلق آورده‌اند بيان حكم صورت متعارف آن يعنى « انكار زن » مىباشد و چون اگر مردى با زنى كه اظهار مىكرده خليه است ازدواج كند سپس ديگرى ادعا كند شوهر اوست ، متعارفاً آنها پيش از هر چيز مىخواهند تكليف شرعى خود را بدانند لذا بايد مرحوم سيد ( كه در مقام بيان حكم آنچه مورد ابتلاء متعارف مردم است مىباشد ) راه روشن شدن تكليف زوج كه منحصر در شهادت بينهء مدعى است را بيان كند و اين منافاتى ندارد كه بعد از آن طريق رفع اختلاف توسط حاكم پس از مراجعهء به او را نيز متعرض شوند . همين تقريب كه مراد بيان حكم مورد متعارف اين مسأله ( يعنى پيش از مراجعه به حاكم ) است را در مورد كلمات فقهاى سابق و عبارت علامه در قواعد نيز مىتوان گفت .\r\n\r\nب ) نقل و بررسى روايات :\r\nصاحب حدائق مىفرمايد : فقها بدون اينكه نامى از روايات اين مسأله ببرند تنها بر حسب قواعد مشى نموده و فتوا داده‌اند . ولى پيش از ايشان صاحب مدارك در نهاية المرام يكى از آن روايتها را ذكر كرده است و جاى تعجب از خود ايشان است كه با اهتمام خاصى كه به نقل و بررسى روايات دارد ، روايت يونس كه ضعيف السند است را ذكر مىكند اما نامى از روايت صحيح السند حسين بن سعيد كه صاحب وسائل هم آن را نقل كرده و با همان عبارت مىباشد نمىبرد .\r\nدر هر حال در اين مسأله چهار روايت وارد شده كه يكى از آنها صحيح السند و ديگرى موثقه و سومى حسنه و بلكه به نظر ما صحيحه است و تنها يكى از آنها ضعيف السند مىباشد .\r\n\r\n","description":"","footnote":"","page_name":" 3662 ","page_number":382},
  {"content":"\r\n\r\n\r\n1 - مصححهء عبد العزيز بن المهتدى :\r\nمتن روايت : محمد بن يعقوب الكلينى عن على بن ابراهيم عن أبيه عن عبد العزيز بن المهتدى قال : سألت الرضا عليه السلام قلت : جعلت فداك ان اخى مات و تزوجت امرأته فجاء عمى فادّعى انه كان تزوّجها سرّاً فسألتها عن ذلك فانكرت اشدّ الانكار و قالت ما كان بينى و بينه شىء قط ، فقال : يلزمك اقرارها و يلزمه انكارها « 1 »\r\nدر سند اين روايت ابراهيم بن هاشم واقع شده كه بعضى او را ممدوح مىدانند و روايت را به حسنه توصيف مىكنند ولى به نظر ما و به نظر اهل تحقيق وى از ثقات است و اين روايت صحيحه مىباشد . در اين روايت مدعى كه عموى زوج است ادعا مىكند مخفيانه با آن زن ازدواج كرده است و حضرت در پاسخ ، آن زن را زوجهء راوى محسوب كرده و عمويش را ملزم به ترتيب اثر به انكار زن نموده‌اند و علت اينكه در اينجا سخن از بينه به ميان نياورده‌اند اين است كه فرض سؤال ( ازدواج مخفيانه ) در جايى است كه بينه‌اى وجود نداشته است .\r\n\r\n2 و 3 - مضمرهء يونس و مكاتبهء حسين بن سعيد :\r\nمتن روايت : محمد بن الحسن الطوسى باسناده عن الصفار عن احمد بن محمد عن على بن احمد عن يونس قال : سألته عن رجل تزوج امرأة فى بلد من البلدان فسألها لك زوج ؟ فقالت : لا ، فتزوجها ، ثم ان رجلًا اتاه فقال : هى امرأتى فانكرت المرأة ذلك ، ما يلزم الزوج ؟ فقال : هى امرأته الا ان يقيم البينة . و باسناده عن احمد بن محمد عن الحسين يعنى ابن سعيد انه كتب اليه يسأله ، و ذكر مثله . « 2 »\r\nظاهراً مراد از احمد بن محمد ، فرزند عيسى است . و اگر مراد فرزند خالد هم باشد هر دو ثقه هستند و مراد از يونس در اين طبقه يونس بن عبد الرحمن است كه از اجلاء ثقات است و اضمار او مضر نيست ولى مراد از على بن احمد كه از يونس روايت مىكند على بن احمد بن اشَيم است كه شيخ طوسى او را از اصحاب امام رضا عليه السلام و از افراد مجهول شمرده است « 3 » البته گاهى دربارهء يك راوى در كتب رجال و تراجم هيچ توثيقى و يا شرح حالى ديده نمىشود كه اصطلاحاً او را مجهول يا\r\n\r\n\r\n","description":"","footnote":"\r\n( 1 ) وسائل ابواب عقد النكاح و اولياء العقد باب 23 ، ح 1 .\r\n( 2 ) وسائل ابواب عقد النكاح و اولياء العقد باب 23 ، ح 3 .\r\n( 3 ) رجال الطوسى - اصحاب الرضا عليه السلام باب العين ، شماره 66 .\r\n","page_name":" 3663 ","page_number":383},
  {"content":"\r\n\r\nمهمل مىنامند ولى در عين حال فى نفسه منافاتى با وثاقتش ندارد چون ممكن است اصحاب و محدثين از او پس از اينكه او را شناخته و به وثاقتش پى برده‌اند ، اخذ حديث كرده باشند و ترجمه‌اى از او به دست ما نرسيده باشد كه مىتوان با قرائن وثاقت او را ثابت نمود ، اما اگر خود اهل فن و صاحب كتب رجال و تراجم تصريح كنند كه ما او را نشناختيم ( مانند راوى مذكور ) در اين صورت مجهول بودن او موجب ضعف روايت مىشود . ولى شيخ طوسى عين اين روايت را سؤالًا و جواباً با سندى صحيح از حسين بن سعيد در مكاتبه‌اى نقل كرده است ، پس روايت با اين سند صحيحه است .\r\nدر اين روايت هم صورت وجود بينه كه آن زن همسر مدعى خواهد شد ، و هم مانند روايت قبلى فرض انكار زن و عدم وجود بينه كه آن زن را همسر زوج قلمداد كرده‌اند را ذكر فرموده‌اند .\r\n\r\n4 - موثقه سماعه :\r\nمتن روايت : محمد بن الحسن الطوسى باسناده عن زرعه عن سماعه قال : سألته عن رجل تزوج جارية او تمتّع بها « 1 » فحدّثه رجل ثقة او غير ثقة فقال : ان هذه امرأتى و ليست لى بينة فقال : ان كان ثقة فلا يقربها و ان كان غير ثقة فلا يقبل منه « 2 » .\r\nزرعه و سماعه هر دو واقفى ولى ثقه هستند لذا روايت موثقه مىباشد . « بينه » در اين روايت به معناى اصطلاحى خود كه همان دو شاهد عادل است به كار رفته نه به معناى مطلق حجت اعم از اينكه عدلين باشد يا نه ، زيرا اگر مراد از بينه اعم از عدلين و يا ثقهء واحد بود معنا نداشت در فرض عدم بينه سؤال از حكم ثقهء واحد بكند . و\r\n\r\n\r\n","description":"","footnote":"\r\n( 1 ) با اينكه متعه خود يك نوع ازدواج ( به معناه العام ) است ولى راوى در اين روايت آن را قسيم تزوج قرار داده است و اين تأييد همان مطلبى است كه ما در بحثهاى گذشته عنوان مىكرديم كه كثيراً ما لفظ « تزوج » به حسب استعمال در روايات يا در لسان متشرعه به خصوص « ازدواج دائم » اطلاق مىشود به طورى كه گاهى انسان به شبهه مىافتد كه حكمى را كه بر عنوان « تزويج » مترتب كرده‌اند آيا شامل متعه هم مىشود يا نه . البته احتمال بعيدى نيز در روايت هست كه مراد از « تمتع بها » امهء محلله باشد و در اين صورت « تزوج » در اين روايت شامل متعه نيز شده و قرينه‌اى بر مدعاى ما نمىشود لكن اين احتمال ، خلاف ظاهر است و تنها به حسب لغت ، صرف نظر از استعمالات و همراه با قرينه مىتوان آن را محتمل دانست .\r\n( 2 ) وسائل ابواب عقد النكاح و اولياء العقد باب 23 ، ح 2 .\r\n","page_name":" 3664 ","page_number":384},
  {"content":"\r\n\r\nچون در اين روايت ادعاى ثقهء واحد را كافى دانسته‌اند با روايت قبلى كه منحصراً بينه را مثبت دعوى دانسته‌اند معارض مىشود زيرا « بينه » در مكاتبهء حسين بن سعيد كه در كلام امام عليه السلام آمده مسلّماً به معناى اصطلاحى آن يعنى « عدلين » به كار رفته و دلالت كالصريح در عدم كفايت ثقهء واحد دارد ، و بسيار بعيد است كه راه ثبوت ادعاى مدعى زوجيت را منحصر در بينه كنند كه اصطلاحاً در باب تنازع به عدلين اطلاق مىشود ، و بگويند : « هى امرأته الا ان يقيم البينة » و منظورشان مطلق « حجت » اعم از عدلين و يا ثقهء واحد باشد .\r\nبنابراين نمىتوان قواعد باب رفع تنازعات و اثبات موضوعات توسط عدلين را به روايت سماعه ، آن طور كه صاحب حدائق فرموده ، تخصيص زد زيرا تخصيص قواعد با روايت معتبر در جايى صحيح است كه آن روايت معارضى نداشته باشد و مكاتبهء حسين ابن سعيد با موثقه سماعه تعارض دارد لذا اگر اين دو روايت جمع عرفى نداشته باشد بايد بر قواعد عامه تحفظ نمود .\r\n\r\nج ) جمع بين روايات :\r\nدر روايت حسين بن سعيد در فرض عدم بينه مىفرمايد آن زن همسر زوج است و در روايت سماعه مىفرمايد اگر مدعى ثقه بود با او نزديكى نكند . گمان نمىكنم كسى وجه جمع را با اينكه زن را همسر زوج محسوب مىكند با جمود بر لفظ « فلا يقربها » حرمت مقاربت با او بداند و حكم به تضييع حق او كند . ظاهراً قائلى هم براى اين مطلب وجود ندارد بعضى اين دو روايت را اين گونه جمع كرده‌اند كه مراد از « فلا يقربها » كنايه از لزوم تطليق آن زن است يعنى بايد از او به طورى كه محذور شرعى نداشته باشد كه منحصر در طلاق دادن اوست ، جدا شود همچنانكه مرحوم سيد نيز طلاق او را احوط استحبابى دانسته‌اند .\r\nولى در هر حال مكاتبهء حسين بن سعيد كه حكم به زوجيت آن زن براى مدعى را منحصر در اقامه بينه دانسته غير از تعارضش با موثقه سماعه ( كه ما وجه جمعى\r\n\r\n","description":"","footnote":"","page_name":" 3665 ","page_number":385},
  {"content":"\r\n\r\nبراى آن نقل كرديم ) با قواعد عامهء باب قضا كه در صورت عدم بينه مكررا تحليف مىكنند و يا ادعاى مدعى با حلف در صورت نكول منكر يا رد يمين به او ثابت مىشود نيز تعارض دارد .\r\nمرحوم آقاى حكيم مىفرمايند : ظاهراً اين روايات بيان تكليف زوج پيش از مراجعه به حاكم است نه بيان كيفيت رفع اختلاف و تنازع ، لذا منافات ندارد كه پس از ترافع نزد حاكم طريق ثبوت زوجيت مدعى طبق قواعد عامهء باب قضا منحصر در بينه نباشد .\r\n\r\nنقد استاد مد ظله بر كلام مرحوم آقاى حكيم و بيان وجه جمع مختار :\r\nايشان هيچ شاهدى براى اختصاص اطلاق جواب حضرت به صورت قبل از ترافع نزد حاكم ذكر نمىكنند بلكه مىتوان گفت خود سؤال كردن از آن حضرت يك نوع درخواست قضاوت و رفع نزاع مىباشد چون اگر به عنوان ترافع نزد حاكم از آن حضرت سؤال كنند ايشان به همين نحو قضاوت مىكنند كه « هى امراته الا ان يقيم البينة » در هر حال ظهورى در فرض عدم مراجعه به محكمه ندارد و اطلاق آن شامل قبل از مراجعه و بعد از آن هر دو مىشود .\r\nولى در عين حال از طريق ديگرى ممكن است مدعاى مرحوم آقاى حكيم را قائل شويم به اين تقريب كه اين روايت حد اكثر اين است كه مطلق بوده و شامل قبل از مراجعه و پس از مراجعه هر دو مىشود از آن طرف هيچ فقيهى قوانين باب قضا كه طريق اثبات دعاوى و رفع اختلافات را منحصر در اقامهء بينه ندانسته با حلف عند الرد يا عند النكول نيز ثابت شده قلمداد مىكنند را تخصيص نزده و شامل جايى كه دو تن بر موردى ادعا داشته باشند يا دو انكار وجود داشته باشد نيز دانسته‌اند لذا امر دائر است بين اينكه اين قواعد را تخصيص بزنيم و در اينجا قائل به انحصار طريق ثبوت به بينه شويم يا رفع يد از اطلاق روايات اين مسأله كرده آنها را حمل بر صورت قبل از مراجعه به محكمه كنيم . به نظر مىرسد اقوى رفع يد از اطلاق و تحفظ بر قواعد و عمومات است . بخصوص با توجه به محيطى كه شيعيان و\r\n\r\n","description":"","footnote":"","page_name":" 3666 ","page_number":386},
  {"content":"\r\n\r\nائمه عليهم السلام در آن بسر مىبردند كه حكام جور مسلط بودند و ترافع نزد حاكمِ مقبول عند الشارع چندان ميسور نبوده ، خود ائمهء اطهار عليهم السلام نيز محذوراتى داشته و دستشان در اين زمينه باز نبوده است . لذا مىتوان گفت در روايت حسين بن سعيد تكليف عملى شيعيان را ( پيش از محكمه ) بيان كرده‌اند و منافاتى ندارد كه با مراجعه به حاكم شرع طبق قواعد باب قضا حكم شود و ادعاى مدعى همانطور كه صاحب جواهر و مرحوم سيد و مرحوم آقاى حكيم نيز فرموده‌اند ، با حلف عند نكول المرأة و الزوج او رد اليمين نيز ثابت شود .\r\n\r\nد ) ادامهء توضيح و شرح عبارت عروه :\r\nالمسألة الثالثة . . . و الحاصل ان هذه الدعوى على كل من الزوج و الزوجة فمع عدم البينة ان حلفا سقط دعواه عليهما و ان نكلا او ردا اليمين عليه فحلف ثبت مدعاه و ان حلف احدهما دون الآخر فلكل حكمه فاذا حلف الزوج فى الدعوى عليه فسقط بالنسبة اليه و الزوجة لم تحلف بل ردت اليمين على المدعى او نكلت و رد الحاكم عليه فحلف و ان كان لا يتسلط عليها لمكان حق الزوج الا انه لو طلقها او مات عنها ردت اليه .\r\nاگر مدعى بينه نداشت و زوجين را تحليف كرد چنانچه قسم خوردند ادعاى او باطل مىشود و اگر از قسم خوردن نكول كردند يا آن را به مدعى رد نمودند و او قسم خورد ، مدعايش ثابت مىشود و اگر يكى از آن دو قسم خوردند هر كدام از آنها پاىبند به لوازم قسم خود خواهند شد ، پس اگر مثلًا زوج قسم خورد ولى زن رد يمين كرد يا حاكم شرع پس از نكول او يمين را به مدعى رد نمود و او قسم خورد ، مدعى نسبت به زوج كه قسم خورده حقى نخواهد داشت ولى ادعايش نسبت به زوجه در حدّى كه به حق زوج ( و زوجيت او ) لطمه نزند ثابت مىشود يعنى فعلًا بر او حق زوجيت پيدا نمىكند لكن آن زن پس از مرگ زوج يا پس از طلاق و يا موارد ديگر جدايى همچون فسخ و انفساخ و يا سرآمدن اجل يا بذل مدت در متعه ، به مدعى داده مىشود .\r\n\r\n","description":"","footnote":"","page_name":" 3667 ","page_number":387},
  {"content":"\r\n\r\nمتن عروه : سواء قلنا ان اليمين المردودة بمنزلة الاقرار او بمنزلة البينة او قسم ثالث\r\nدر جايى كه زن يمين را به مدعى رد كند ادعاى مدعى غير از آنچه كه بر عليه زوج است ثابت مىشود خواه يمين مردوده را در حكم اقرار او يا اقامهء بينه بدانيم و يا در هر مورد بر حسب اقتضاى قواعد براى آن حكم ثالثى قائل شويم .\r\nسابقين دربارهء يمين مردوده دو نظريه داشتند برخى آن را در حكم اقرار و برخى ديگر در حكم بينه مىدانستند . صاحب جواهر مىفرمايد بعضى از فقهاى اخير از متأخرين براى آن حكم ثالثى قائل شده ، در هر جا بر حسب اقتضاى قواعد آن مسأله بر آن حكمى مترتب مىكنند و خود همين نظريه را اختيار كرده ، مرحوم سيد در كتاب القضاء از ملحقات عروة نيز آن را پذيرفته است . در هر حال على جميع المبانى بايد زن را پس از جدايى به مدعى رد نمود . البته فقها نوعاً مىگويند اگر يمين مردوده در حكم بينه باشد تنها ادعاى مدعى نسبت به زوجه - نه بر زوج - ثابت مىشود ولى ظاهراً مرحوم آقاى حكيم آن را مانند بينهء خود مدعى دانسته و زوج را هم ملزم به آن مىدانند ولى در هر حال در اين جهت فرقى نمىكند كه بر اساس همهء مبانى بايد زن را پس از جدا شدن از زوج - به طلاق يا مرگ يا فسخ و انفساخ و غيره - به مدعى رد نمود .\r\nمتن عروه : نعم فى استحقاقها النفقة و المهر المسمى على الزوج اشكال خصوصاً ان قلنا انه بمنزلة الاقرار او البينة .\r\nمرحوم سيد مىفرمايد اگر زن يمين را به مدعى رد كرد چون رد يمين سبب اثبات حق مدعى بر عليه او مىشود مشكل است كه بگوييم با حلف مدعى هم حق او ثابت مىشود و هم آن زن از زوج ، مستحق نفقه و مهر المسمى است ، بخصوص اگر قائل شويم كه رد يمين بمنزلهء اقرار او يا به منزلهء بينه است چون اگر او كارى كند كه در حكم اقرار باشد كه من زن مدعى هستم و يا به منزلهء اقامهء بينه باشد گويا او خود حق خويش را از زوج اسقاط كرده و استحقاق نفقه و مهر المسمى از زوج در اين صورت مشكل است . به نظر ما نيز به احتمال بسيار قوى رد يمين ، عدم\r\n\r\n","description":"","footnote":"","page_name":" 3668 ","page_number":388},
  {"content":"\r\n\r\nاستحقاق نفقه از زوج و مهر المسمى از او را اثبات مىكند . بلكه بايد استحقاق مهر از مدعى را نيز به آن اضافه كرد زيرا زن خود را با رد يمين به مدعى ( كه به منزلهء اقرار يا بينه است ) طلبكار مهريه دانسته و مدعى هم با حلف ، بر آن اقرار كرده است البته چون او را به مدعى تسليم نمىكنند نفقه را مستحق نيست ولى مهر را بايد به او بپردازد .\r\nمتن عروه : هذا كله اذا كانت منكرة لدعوى المدعى و اما اذا صدقته و اقرت بزوجيته فلا يسمع بالنسبة الى حق الزوج و لكنها مأخوذة باقرارها فلا تستحق النفقة على الزوج و لا المهر المسمى بل و لا مهر المثل اذا دخل بها لانها بغية بمقتضى اقرارها الا ان تظهر عذراً فى ذلك و ترد على المدعى بعد موت الزوج او طلاقه الى غير ذلك .\r\nاگر زن نسبت به ادعاى مدعى منكر نبود و او را تصديق و به آن اقرار كرد ، البته اقرار او نسبت به حق زوج نافذ نيست اما او را نسبت به امورى كه بر عليه خود اوست اخذ مىكنند و لذا نه از زوج نفقه‌اى مستحق است و نه طلبكار مهر المسمى است و نه چون اقرار به غير خليه بودن كرده و به مقتضاى آن تمكين به زوج را زنا قلمداد نموده ، مستحق مهر المثل است . مگر اينكه عذرى بياورد كه دخول به او وطى به شبهه شود و در هر صورت پس از جدا شدن از زوج - به مدت يا طلاق يا فسخ و انفساخ و غيره - بنا به اقرارش زوجهء آن مدعى است و بر همين اساس احكام ديگر مانند اقامهء حد و حرمت ابد و امثال ذلك نيز مترتب مىشود . « * و السلام * »\r\n\r\n","description":"","footnote":"","page_name":" 3669 ","page_number":389},
  {"content":"\r\n\r\n\r\n15 / 11 / 1380 دوشنبه درس شمارهء ( 395 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nبحث دربارهء مسأله چهارم و پنجم از مسائل متفرّقه مربوط به فصل عقد و احكام آن است . در اين جلسه نخست با طرح مسأله چهارم و اشاره‌اى به فرمايش مرحوم شهيد ثانى ، نظر مرحوم سيد را مورد تأييد قرار مىدهيم . آنگاه مسأله پنجم را مطرح كرده ، با توضيحى در اطراف بخشى از آن ، ادامه بحث را به جلسه آينده واگذار خواهيم كرد .\r\n* * * \r\nالف ) بررسى مسأله چهارم از مسائل متفرّقه :\r\n\r\n1 ) متن عروة ( صد مسأله ) :\r\nالرابعة : اذا ادّعى رجل زوجية امرأة و انكرت فهل يجوز لها ان تتزوّج من غيره قبل تمامية الدعوى مع الاوّل ، و كذا يجوز لذلك الغير تزويجها ، أو لا إلّا بعد فراغها من المدّعى ؟ و جهان ؛ من أنّها قبل ثبوت دعوى المدّعى خليةٌ و مسلطةٌ على نفسها ، و من تعلّق حقّ المدّعى بها ، و كونها فى معرض ثبوت زوجيتها للمدّعى ، مع انّ ذلك تفويت حق المدّعى اذا ردّت عليه و حلف ، فانّه ليس حجّة على غيرها و هو الزوج . و يحتمل التفصيل بين ما اذا طالت الدعوى فيجوز ، للضرر عليها بمنعها حينئذ و بين غير هذه الصورة و الاظهر الوجه الاوّل .\r\n\r\n2 ) توضيح :\r\nاگر مردى مدعى شود كه زنى همسر اوست ولى آن زن ، منكر ادعاى وى شده و بخواهد پيش از پايان يافتن نزاع ، با مرد ديگرى ازدواج كند آيا اين ازدواج براى آن دو جايز است يا اينكه الزاماً بايد اين ازدواج پس از پايان نزاع صورت گيرد ؟\r\n\r\n","description":"","footnote":"","page_name":" 3670 ","page_number":390},
  {"content":"\r\n\r\nمرحوم سيد مىفرمايد : به لحاظ اينكه اين زن قبل از ثبوت ادّعاى مدّعى ، زنى بىشوهر و اختيار دار خود مىباشد ، ازدواج آنان بىمانع است ، امّا از اين جهت كه همسرىِ او براى مرد مدّعى در معرض ثبوت است و آن مرد اجمالًا نسبت به وى حق پيدا كرده - خصوصاً چنانچه بيّنه نداشته باشد و زن ردِّ قسم كند و او قسم بخورد ، نظر به اينكه قسم او بر عليه كسى جز زن حجّت نيست و ازدواج زن باعث ضايع شدن حقّ مدّعى خواهد شد - بايد ازدواج زن و مرد را حرام دانست . احتمال هم دارد قائل به تفصيل شده ، در مواردى كه دعوى به درازا مىكشد ، چون ممانعت از ازدواج زن به ضرر اوست ، آن را جايز دانسته ، و در غير آن صورت به حرمت ازدواج آنان قائل شويم .\r\nمرحوم سيد نهايتاً نظر به اينكه ازدواج زن ، حقّ ثابتى را از مدّعى از بين نمىبرد و استيفاء حقّ او را نيز متعذّر نمىسازد بلكه صرفاً موضوع حقّ از بين مىرود ، و قول به تفصيل را هم ناتمام دانسته ، قائل به جواز ازدواج شده و آن را اظهر معرفى مىكنند .\r\n\r\n3 ) نظر شهيد ثانى در مسالك با توضيحى از استاد مد ظلّه :\r\nاصل اين مسأله نخستين بار توسط مرحوم شهيد ثانى ذيل بحث پيرامون مسأله سوم ( مردى كه نسبت به يك زن معقوده ادّعاى زوجيت كرده ) مطرح گرديده ، و قبل از آن كسى آن را عنوان نكرده است .\r\nايشان مىفرمايد : جواز يا حرمت اين ازدواج ، متفرّع بر خلافى است كه در مسأله قبل ( مسأله سوم ) موجود مىباشد ، كه اگر قائل به سماع قول مدّعى نسبت به زن معقوده شويم در اين صورت مسأله دو وجه پيدا مىكند :\r\nبه اعتبار اينكه ازدواج باعث مىشود كه حتّى در صورت اقرار زن ، مدّعى نتواند او را تصاحب كند و حقّ او و تسلّط وى بر بضع ساقط خواهد شد ، لذا ازدواج تا پايان نزاع جايز نيست .\r\n\r\n","description":"","footnote":"","page_name":" 3671 ","page_number":391},
  {"content":"\r\n\r\nو به اعتبار اينكه بعد از ازدواج هم ادّعاى مدّعى مفيد فائده است و در صورت اقرار زن - گرچه مدّعى نمىتواند او را تصاحب كند ليكن - چون منافع بضع توسط زن تفويت شده ، مديون مدّعى خواهد شد ، لذا ازدواج بىمانع است .\r\nو اگر قائل شديم كه قول مدّعى نسبت به زن معقوده مسموع نيست در اين صورت نيز ازدواج تا پايان نزاع جايز نخواهد بود .\r\nالبته در مواردى كه مدّعى براى تسليم شدن زن ، عمداً دعوى را طول دهد ، نظر به اينكه ممانعت از ازدواج زن موجب ضرر براى اوست ، جواز ازدواج بنابر هر دو مبنا مطلقاً اقوى است .\r\n\r\n4 ) نقد استاد مد ظلّه :\r\nحق در مسأله همانطور كه مرحوم سيد اختيار فرموده ، اين است كه ازدواج در هر صورت بىمانع است ، زيرا حقّى را كه مرحوم شهيد ثانى براى مدّعى ، مسلّم فرض كرده‌اند ، حقّى است مشروط ، نه مطلق . چه آنكه ما شرعاً دليلى نداريم كه مدّعى داراى آن چنان حقّ مطلقى باشد كه زن موظّف به فراهم آوردن زمينهء مناسب براى ابقاء اثر ادّعاى او بوده ، و بدين منظور حتّى از ازدواج خودددارى نمايد . بر فرض كه ترك ازدواج مستلزم ضرر و حرجى براى زن نباشد ، حق مدّعى مطلق نيست كه حتّى مانع استيفاى حقّ ديگران گردد . بلكه مشروط است به اينكه دعواى او اثبات شود .\r\nبه بيانى ديگر ، بر فرض كه كبروياً در شرع مقدس حقّى از اين قبيل وجود داشته باشد كه براى استيفاى آن ، مردم موظّف به انجام يا ترك امورى باشند كه مستلزم ممانعت از استيفاى حقّ خودشان باشد ، ليكن بحث ما در صغراى مسأله است ، يعنى آيا اين مدّعى از چنين حقّ مطلقى برخوردار هست كه زن حقّ نداشته باشد با ازدواجش ادعاى او را بىاثر كند ؟ ظاهراً دليلى بر آن نداريم و به مقتضاى قواعد اوّليه نيز زن بىشوهر محسوب مىشود و ازدواج او بىمانع است .\r\n\r\n","description":"","footnote":"","page_name":" 3672 ","page_number":392},
  {"content":"\r\n\r\n\r\n5 ) متن عروة ( ذيل مسأله چهارم ) :\r\nو حينئذ فإن اقام المدّعى بيّنة و حكم له بها كشف عن فساد العقد عليها ، و ان لم يكن له بيّنة و حلفت بقيت على زوجيتها ، و ان ردّت اليمين على المدّعى و حلف ففيه و جهان : من كشف كونها زوجة للمدّعى فيبطل العقد عليها ، و من انّ اليمين المردودة لا يكون مسقطاً لحقّ الغير و هو الزوج ، و هذا هو الاوجه ، فيثمر فيما اذا طلّقها الزوج او مات عنها ، فانّها حينئذ تردّ على المدّعى و المسألة سيّالة تجرى فى دعوى الأملاك و غيره ايضاً و اللّه اعلم .\r\n\r\n6 ) توضيح و نظر استاد مد ظلّه :\r\nاگر پس از اقدام زن به ازدواج ، مدّعى براى اثبات زوجيت او اقامهء بيّنه كرده و حاكم شرع به نفع او حكم نمايد ، اين حكم كاشف از فساد عقد جديد خواهد بود . و اگر بينه نداشته باشد و زن قسم بخورد ، زوجيت او براى مرد ثانى باقى خواهد ماند .\r\nولى اگر زن قسم را به مدّعى ردّ كند و مدّعى قسم بخورد ممكن است به يكى از دو وجه زير قائل شويم :\r\n1 - بطلان عقد جديد ، به لحاظ اينكه قسم مدّعى مىتواند كاشف از زوجيت زن براى او باشد .\r\n2 - بقاء زوجيت زن براى مرد ثانى ، از اين جهت كه يمين مردوده نمىتواند مسقط حقّ ديگرى ( مرد ثانى ) باشد .\r\nمرحوم سيد وجه دوم را أوجه شمرده و مىفرمايد : قسم مردوده هم بىفائده نيست زيرا اگر مرد ثانى بميرد يا زن را طلاق دهد ، زن تحويل مدّعى داده خواهد شد .\r\nهمانطور كه قبلًا عرض كرديم ، براى بازگرداندن زن به مدّعى ، صور ديگرى نيز مثل فسخ يا انفساخ عقد و . . . قابل تصوّر است . و مسأله نيز همان گونه كه سيّد فرموده ، اختصاص به باب نكاح ندارد و در مورد املاك و غير آن نيز جارى است .\r\nمثل اينكه مالى در اختيار كسى است و ديگرى نسبت به آن ادعاى مالكيت مىكند ،\r\n\r\n","description":"","footnote":"","page_name":" 3673 ","page_number":393},
  {"content":"\r\n\r\nآيا قبل از تماميت دعوى ، مىتواند روى آن معامله‌اى انجام دهد يا نه ؟ كه البته طبق تحقيق ، اين كار جايز است ليكن اگر بعداً بيّنه‌اى بر عليه او اقامه شود ، كاشف از بطلان معامله خواهد بود .\r\n\r\nب ) بررسى مسأله پنجم از مسائل متفرقه :\r\n\r\n1 ) متن عروة ( صدر مسأله ) :\r\nالخامسة « 1 » : اذا ادّعى رجل زوجية امرأة فانكرت و ادّعت زوجيته « 2 » امرأة اخرى لا يصحّ شرعاً زوجيتها لذلك الرجل مع الامرأة الاولى - كما اذا كانت اخت الاولى أو امّها أو بنتها - فهناك دعويان إحداهما : من الرجل على الامرأة ، و الثانية : من الامرأة الاخرى على ذلك الرجل و حينئذ فامّا ان لا يكون هناك بينة لواحد من المدّعيين ، أو يكون لاحدهما دون الآخر أو لِكليهما ، فعلى الاوّل : يتوجّه اليمين على المنكر فى كلتا الدعويين ، فان حلفا سقطت الدعويان ، و كذا إن نكلا و حلف كل من المدعيين اليمين المردودة . و ان حلف احدهما و نكل الآخر و حلف مدعيه اليمين المردودة سقطت دعوى الاوّل و ثبت مدّعَى الثانى . و على الثانى - و هو ما اذا كان لاحدهما بيّنة - يثبت مدّعى من له البيّنة . و هل تسقط دعوى الآخر أو يجرى عليه قواعد الدعوى من حلف المنكر أو ردّه ؟ قد يُدّعى القطع بالثانى لأنّ كلّ دعوى لا بدّ فيها من البيّنة أو الحلف ، و لكن لا يبعد تقوية الوجه الاوّل ، لأنّ البينة حجة شرعية و اذا ثبت بها زوجية إحدى الامرأتين لا يمكن معه زوجية الاخرى ، لانّ المفروض عدم امكان الجمع بين الامرأتين ، فلازم ثبوت زوجية إحداهما بالامارة الشرعية عدم زوجية الاخرى ، و على الثالث فامّا ان يكون البيّنتان مطلقتين ، أو مؤرختين « 3 » متقاربتين ، أو تاريخ احدهما اسبق من الاخرى ، فعلى الاوّلين تتساقطان و يكون كما لو لم يكن بيّنة اصلًا و على الثالث ترجح الأسبق . . .\r\n\r\n\r\n","description":"","footnote":"\r\n( 1 ) مرحوم سيد اين مسأله را بر اساس قواعد قضاء و مدّعى و منكر تنظيم كرده ، و روايتى را هم كه بر خلاف قواعد در موردى از ذيل مسأله وارد شده نپذيرفته است .\r\n( 2 ) در برخى از چاپ‌هاى عروه به جاى زوجيته به غلط زوجية چاپ شده يعنى ضمير « ه » از آخر زوجية افتاده است .\r\n( 3 ) در بعضى از چاپ‌ها بين اين دو كلمه علامت « ، » قرار داده شده كه غلط است .\r\n","page_name":" 3674 ","page_number":394},
  {"content":"\r\n\r\n\r\n2 ) توضيح :\r\nاگر مردى مدّعى شود كه زنى زوجه اوست و آن زن ، منكر ادّعاى وى شود ، و زن ديگرى - مثل خواهر يا مادر يا دختر آن زن كه شرعاً جايز نيست همراه او ، زوجه آن مرد باشد - بر خلاف ادّعاى مرد ، مدّعى شود كه خودش همسر آن مرد است ( كه در واقع مسأله از دو ادّعا تشكيل شده : 1 - ادعاى مرد عليه زن اوّل 2 - ادّعاى زن دوم عليه آن مرد ) در اين صورت يكى از سه حالت پيش مىآيد : اوّل : هيچ يك از دو مدّعى بينه ندارند . دوم : تنها يكى از آنان داراى بينه مىباشد . سوم : هر دو مدّعى بيّنه دارند .\r\nدر حالت اوّل كه هيچ كدام بيّنه ندارند ، در هر دو ادّعا ، منكرها بايد قسم بخورند ، و اگر هر دو قسم بخورند - و يا هر دو نكول كرده و قسم متوجّهء مدّعىها شود و هر دو مدّعى قسم بخورند - هر دو ادّعا ساقط خواهد شد ( در فرض اول از باب حجّيت يمين و در فرض دوم از باب تساقط حجّتين ) . ولى اگر يكى از دو منكر قسم بخورد و ديگرى نكول كرده و مدّعى او قسم بخورد ، ادعاى اوّل ساقط مىشود و مدّعاى دوم اثبات مىگردد .\r\nدر حالت دوم كه يكى از آنها بيّنه دارد ، مدّعاى او ثابت خواهد شد . امّا در مورد ديگرى كه بينه ندارد ممكن است بگوييم : پس از اثبات مدّعاى صاحب بيّنه ، مدّعاى كسى كه بيّنه ندارد ساقط مىشود ، و يا به اعتبار وجود مدّعى و منكر بگوييم : بايد قواعد مدّعى و منكر را جارى ساخته ، منكر قسم بخورد و يا ردّ قسم نمايد ، زيرا در هر دعوايى ناگزير از بيّنه يا قسم هستيم .\r\nمرحوم سيد مىفرمايد : لا يبعد تقويت وجه اوّل ، زيرا بيّنه حجت شرعى است و لوازم و مثبتات شرعى امارات نيز حجت است لذا وقتى زوجيت يكى از دو زن - كه طبق فرض ، جمع آنان براى يك مرد ممكن نيست - ثابت شود ، لازمه‌اش عدم زوجيت ديگرى خواهد بود .\r\nدر حالت سوم كه هر دو مدّعى بينه داشته باشند ممكن است يكى از سه صورت زير باشد : 1 - هيچ يك از دو بينه زمان عقدها را مشخص نكنند 2 - هر دو بينه زمان\r\n\r\n","description":"","footnote":"","page_name":" 3675 ","page_number":395},
  {"content":"\r\n\r\nواحدى را براى دو عقد معرفى كنند . در اين دو صورت ، دو بينه تساقط مىكنند و در واقع مثل اين است كه اصلًا بيّنه‌اى در كار نبوده است . 3 - زمان يكى مقدم بر ديگرى باشد . در اين صورت مسأله داراى فروضى است كه در جلسات آينده به آن مىپردازيم . ان شاء الله . « * و السلام * »\r\n\r\n","description":"","footnote":"","page_name":" 3676 ","page_number":396},
  {"content":"\r\n\r\n\r\n16 / 11 / 1380 سه‌شنبه درس شمارهء ( 396 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، استاد مد ظلّه نكاتى را ذيل مسأله رابعه و مسأله خامسه مطرح مىكنند . از جمله دفع اشكال عدم تعارض بين موثقه سماعه و روايات ديگرى كه سماع قول مدّعى را منوط به بيّنه كرده‌اند و نيز اشاره به بحث حجّيت بيّنتين متعارضتين در نفى ثالث .\r\n* * * مرحوم صاحب العروه در ذيل مسأله رابعة مىفرمايد :\r\nو المسألة سيّالة تجرى فى دعوى الأملاك و غيرها « 1 » أيضاً و الله أعلم يعنى مسأله اختصاص به دعواى زوجيت ندارد . مرحوم آقاى خويى مىفرمايد : البته بين ادّعاى زوجيت و ادّعاى غير زوجيت فرق است زيرا در باب زوجيت چنانچه در مسأله ثالثه « 2 » گذشت لا يسمع الدعوى الّا بالبيّنة اما در غير باب زوجيت ، يمكن للمدعى عند عدم البيّنة اثبات دعواه باليمين المردودة ، بنابراين اگر خانه‌اى در اختيار كسى بود و آن را فروخت به قاعدهء يد حكم به صحت بيع مىشود . حال اگر شخصى ادّعاى مالكيت اين خانه را داشت مىتواند به حاكم شرع رجوع كند و بينه اقامه كند و اگر بينه نداشت منكر را قسم دهد و اگر قسم نخورد بلكه اعتراف كرد يا ردّ قسم به مدّعى كرد يا نكول از قسم كرد تا مدّعى قسم بخورد در اين صورت بايع ضامن قيمت خانه مىشود اما ضامن عين خانه نيست . زيرا اعتراف يا قسم مدّعى در حق منكر نافذ است اما در حق غير نافذ نيست . « 3 »\r\n\r\n\r\n","description":"","footnote":"\r\n( 1 ) تذكر . در متن مبانى العروه 2 / 225 عبارت اين گونه آمده است : دعوى الأملاك و غيره لكن صحيح « دعوى الإملاك و غيرها » مىباشد . مگر اينكه املاك به كسر همزه به معنى تمليك باشد .\r\n( 2 ) مبانى العروة 2 / 218 و 219 .\r\n( 3 ) مبانى العروه 2 / 225 .\r\n","page_name":" 3677 ","page_number":397},
  {"content":"\r\n\r\n\r\nبررسى فرمايش محقق خويى قدس سرّه :\r\nفرمايش مرحوم آقاى خويى در مقام ، مبتنى بر فرمايش ايشان در مسئلهء ثالثه است لكن ما اين مطلب را از ايشان قبول نكرديم و گفتيم اين سخن از جهاتى محل اشكال است ايشان فرمود : لا يسمع دعواه الّا بالبيّنة چون سماع دعوى ثمره ندارد .\r\nو ما عرض كرديم چنانچه در جواهر و مستمسك نيز آمده است « 1 » كه ثمره منحصر به مهريه نيست كه زن چون تفويت منافع بضع كرده است با اعتراف به نفع مدّعى بايد غرامت آن را به مدّعى بپردازد . تا كسى بگويد : منافع بضع مورد ضمان نيست . و لذا ثمره منتفى شود .\r\nبلكه مسأله ثمراتى دارد .\r\nثمرهء اول : يكى اين كه اگر زن به نفع مدّعى اقرار كند مهريه را از مدّعى طلبكار مىشود چون طرفين زوجيت را تصديق كرده‌اند . امّا طلبكار مهريه از كسى كه الآن زوجهء او است نمىشود چون اعتراف مىكند كه من زوجهء او نيستم . همانطور كه طلبكار نفقه از زوج فعلى نمىشود .\r\nثمرهء دوم : كه در جواهر و عروة آمده است اين است كه بعد از اعتراف زن يا ردّ قسم به مدعى و حلف او هر چند اين زن به زوجيت شوهر قبلى باقى است اما ثمره در فرض مرگ زوج يا حصول فراق به طلاق يا فسخ يا انفساخ يا انقضاء مدت يا بذل مدت در متعه پيدا مىشود يعنى با حصول فراق ، اين زن بر اساس اعتراف خودش يا حلف مدّعى بايد نسبت به مدّعى تمكين كند . پس سماع دعوا لغو و بدون ثمره نيست .\r\nبنابراين ، فرمايش صاحب عروه در مقام تمام است كه فرمود : و المسألة سيّالة تجرى فى دعوى الأملاك و غيرها أيضاً .\r\n\r\nادّعاى عدم تعارض بين روايت سماعه و ساير روايات\r\n\r\n\r\n","description":"","footnote":"\r\n( 1 ) مستمسك العروة 14 / 417 و 416 .\r\n","page_name":" 3678 ","page_number":398},
  {"content":"\r\n\r\nدر مسئلهء ثالثه مرحوم سيد فرمود : و ان اخبر ثقة واحد بصدق المدّعى و ان كان الأحوط حينئذ طلاقها .\r\nگفتيم كه اين مطلب اشاره به موثقهء سماعه است كه در آن آمده كه اگر مدّعى مردى ثقه باشد سخن او پذيرفته مىشود . و گفتيم كه مفاد اين موثقه با ساير روايات معارض است زيرا مفاد آنها اعتبار بيّنه است و آن روايات هم متعدد است و هم صحيحه است بنابراين ، اين روايت را يا طرح مىكنيم و يا « لا يقربها » را حمل مىكنيم بر اين كه مستحب است زوج اين زن را طلاق دهد يعنى با اين زن به واسطهء طلاق دادن تماس پيدا نكند زيرا مقتضاى جمع بين ادله چنين است .\r\nبعضى از آقايان بحث ، اشكال مىكرد كه موثقه با آن روايات تعارض ندارد و مقتضاى اطلاق و تقييد جمع بين اين روايات است . زيرا روايتى كه گويد : مدّعى بايد بيّنه داشته باشد تا قولش پذيرفته شود اعمّ است از اينكه مدّعى آدم ثقه‌اى باشد يا غير ثقه باشد اما موثقهء سماعة كه گويد : اگر مدّعى ثقه بود لا يقربها [ الزوج 
  ] مختص به صورت ثقه بودن مدّعى است از اينرو اطلاق آن روايت را به نصّ موثقهء سماعه تقييد مىكنيم . و از اين حمل لازم نمىآيد حمل مطلق بر فرد نادر و اخراج فرد غالب از مطلق . زيرا اين طور نيست كه غالب مدّعىها افراد ثقه‌اى باشند تا حمل مطلق بر فرد نادر لازم آيد . بنابراين لزوم بيّنه مختص به صورتى مىشود كه مدّعى ثقه نباشد و تعارض بر طرف مىشود .\r\n\r\nجواب استاد دام ظله از ادّعاى عدم تعارض\r\nاولًا : مسأله جزء اجماعيات است زيرا مسأله سيّاله است و در ابواب مختلف اگر تنازع پيش آمد مدّعى بايد بيّنه بياورد و گرنه نوبت به اقرار يا حلف مىرسد اما اينكه به مجرّد ادّعاى شخص ثقه سخن او پذيرفته شود اين در هيچ‌يك از ابواب فقه نظير ندارد .\r\nو ثانياً : در مقام يك نحو اولويت عرفيه هست كه مانع از قبول چنين جمعى است .\r\nتوضيح اينكه ، لازمهء اين جمع اين است كه اگر مدّعى ثقه باشد سخنش پذيرفته شود با آنكه ادّعاى او با تمايلات او سازگار است و قبول ادّعا به نفع او تمام مىشود\r\n\r\n","description":"","footnote":"","page_name":" 3679 ","page_number":399},
  {"content":"\r\n\r\nاما اگر ثقهء ديگرى كه مدّعى نيست و ذى نفع در مسأله نيست شهادت او را نپذيريم و حال اگر سخن مدّعى كه ثقه است پذيرفته شود به طريق اولى بايد سخن ثقه‌اى كه مدّعى نيست و ذى نفع نيست پذيرفته شود و حال آنكه روايات بيّنه و تعدد شاهد را معتبر شمرده است . پس اگر قول ثقه‌اى كه مدّعى نيست و ذى نفع در مسأله نيست پذيرفته نشد به طريق اولى سخن ثقه‌اى كه مدّعى است و ذى نفع در مسأله است پذيرفته نمىشود بنابراين ، اين جمع تمام نيست .\r\nان قلت : بين مدّعى كه ثقه است و غير مدّعى كه ثقه است فرق است چون خود مدّعى در اين مسأله بعيد است اشتباه كند اما ثقهء ديگر احتمال اشتباهش زياد است . پس بين اين دو صورت فرق است و اولويتى در كار نيست .\r\nقلت : بحث در اشتباه و عدم اشتباه نيست ، بحث در تعمّد كذب است زيرا چنانچه در روايت آمده ، مدّعى مىگويد : من تزويج سرّى كردم . بنابراين احتمال تعمّد كذب است و در اين احتمال ، فرقى بين مدّعى كه ثقه است و غير مدّعى كه ثقه است فرقى نيست . زيرا ثقه آن است كه در نوع موارد دروغ نمىگويد نه اينكه محال است دروغ بگويد . بنابراين تعارض مفرّى ندارد .\r\n\r\nادامهء بررسى مسأله خامسه\r\nبحث در اين مسأله در اين بود كه مردى ادّعاى زوجيت زنى را براى خودش مىكند و خواهر يا مادر يا دختر اين زن [ يعنى زنى كه نمىتواند ادّعاى زوجيت او با ادّعاى زوجيت مرد براى زن اول جمع شود 
  ] نيز ادّعا مىكند كه من زن اين مرد هستم . يكى ديگر از مثالهاى اين مسأله اين است كه اگر ادّعاى اين زن بنا شود پذيرفته شود لازم مىآيد كه اين زن ، زوجهء خامسه باشد و زوجهء خامسه در نكاح دائم شرعاً صحيح نيست . مرحوم سيد اين مثال را ذكر نكرده است .\r\nبه هر حال اينجا دو ادّعا هست ، سيد مىفرمايد : مسأله صُورى دارد يا هر دو بيّنه دارند . يا هيچ‌كدام بينه ندارد و يا تنها يكى از اينها بيّنه دارد .\r\nاگر هر دو بينه نداشته باشند سيّد مىفرمايد : مسأله سه فرض دارد . لكن مسأله پنج فرض دارد .\r\n\r\n","description":"","footnote":"","page_name":" 3680 ","page_number":400},
  {"content":"\r\n\r\nفرض اول اينكه هر دو منكر ، قسم مىخورند و هر دو دعوا به خاطر تعارض ساقط مىشود و حكم به نفى هر دو زوجيت مىشود .\r\nفرض دوم اينكه هر دو منكر ، از قسم نكول مىكنند و ردّ قسم مىشود به مدّعىها و هر دو مدّعى قسم مىخورند اينجا نيز هر دو دعوا ساقط مىشود چون دو دعوا تعارض مىكند و هيچ‌يك مرجّح ندارد . پس در اين صورت هم عمل به هر دو قسم مىكنيم .\r\nفرض سوم : اينكه بعد از اينكه منكرها ردّ قسم به مدّعى كردند يا حاكم ردّ قسم كرد هر دو مدّعى قسم نخورند ، در اين فرض مطابق انكار منكر عمل مىشود و تعارضى هم در بين نيست چون نه منكرها قسم خورده‌اند و نه مدّعىها قسم خورده‌اند . در اين فرض هم حكم به نفى هر دو زوجيت مىشود . اين فرض را مرحوم سيد ذكر نكرده است .\r\nفرض چهارم : اينكه يكى از دو منكر قسم به نفى زوجيّت مىخورد و ديگرى ردّ قسم بر مدّعى مىكند و مدّعى نيز قسم نمىخورد . در اين فرض هم حكم انكار ثابت مىشود لكن انكارى كه ملفّق از قسم يكى از دو منكر بر نفى در دعواى اول و نكول طرفين از قسم خوردن در دعواى دوم مىباشد . چون نتيجهء نكول با انكار يكى است . اين فرض را هم مرحوم سيد ذكر نكرده است .\r\nفرض پنجم : اينكه يكى از دو منكر قسم بر نفى زوجيت مىخورد و ديگرى ردّ قسم بر مدّعى مىكند و مدّعى قسم مىخورد . در اين صورت دعواى مدّعى اول ساقط مىشود اما دعواى مدّعى دوم ثابت مىشود .\r\n\r\nسرايت تعارض از مدلول مطابقى به مدلول التزامى و عدم آن\r\nيكى از صور « 1 » مسأله صورتى است كه هر دو مدّعى بيّنه دارند و بيّنه‌ها تعارض مىكند .\r\n\r\n\r\n","description":"","footnote":"\r\n( 1 ) اين بحث در فرض عدم بيّنه نيز تصوير مىشود مثل اينكه هر دو مدّعى بيّنه ندارند و هر دو منكر ردّ قسم به مدّعىها مىكنند و هر دو مدّعى قسم بر زوجيّت مىخورند پس دو حلف متعارض مىشود . بنابراين بحث مذكور در فرض دوم از فروض پنج‌گانهء بالا نيز تصوير دارد .\r\n","page_name":" 3681 ","page_number":401},
  {"content":"\r\n\r\nبحثى در كفايه است كه مبناى سيد در اين باب الآن يادم نيست و آن بحث مرتبط با مقام است و در حواشى معمولى به آن توجه نشده است و آن اينكه اگر دو بيّنه در مدلول مطابقى تعارض و تساقط كردند آيا در مدلول التزامى هم تساقط مىكنند . يا آنكه در مدلول التزامى تساقط نمىكنند و از اينرو نفى ثالث مىكنند .\r\nاگر بگوييم نفى ثالث مىشود از باب اين است كه به مدلول التزامى اين دو بيّنه اخذ مىشود . يعنى بالاخره يكى از اين دو زن ، زوجهء او است پس يكى از اين دو زن ، جزء چهار زنى به حساب مىآيد كه شرعاً گرفتن آنها جايز است پس اگر اين شخص سه زن ديگر داشته باشد نمىتواند خامسه را بگيرد مگر اينكه يكى از چهار تا را طلاق بدهد . همچنين در مورد اختين ، خواهر اينها را هم نمىتواند بگيرد چون بالأخره يكى از اختين زوجهء او است . همچنين مادر اين دو خواهر را - اگر در مادر مشترك باشند - نمىتواند بگيرد .\r\n\r\nتقريبى براى نفى ثالث و نقد آن\r\nبعضى گفته‌اند نفى ثالث مىشود زيرا مدلول التزامى هر چند تابع مدلول مطابقى است و تا مدلول مطابقى نباشد مدلول التزامى نخواهيم داشت . لكن اين تبعيّت در أصلِ دلالت است اما در حجّيت تابع آن نيست . زيرا مدلول مطابقى بينه با بيّنهء ديگر تعارض دارد امّا مدلول التزامى كه تعارض ندارد تا تساقط پيدا كند . يعنى دو بيّنه نسبت به نفى ثالث با هم دعوا ندارند بلكه هر دو نفى ثالث مىكنند .\r\nبراى مثال اگر بيّنه‌اى قائم شد كه زيد اعلم است و بيّنهء ديگر قائم شد كه عمرو اعلم است اين دو بيّنه در مدلول مطابقى تعارض و تساقط مىكنند حال اگر اين دو بينه نفى ثالث بكند شخص حجت بر اعلميت احدهما لا على التعيين دارد بنابراين اگر بنا شد مكلف احتياط بكند يا تخيير داشته باشد اين احتياط يا تخيير نسبت به همين زيد و عمروى است كه بيّنه بر اعلميت آنها قائم شده است . زيرا اين دو بيّنه نفى اعلميت ثالث را مىكنند و در اينكه بكر اعلم نيست تعارض ندارند . از اينرو به مدلول التزامى دو بيّنه بايد أخذ شود .\r\n\r\n","description":"","footnote":"","page_name":" 3682 ","page_number":402},
  {"content":"\r\n\r\nولى به نظر ما - چنانچه قبلًا هم گفته‌ايم - اين تقريب تمام نيست زيرا گاهى شهادت به دو شهادت مستقل بر مىگردد از اينرو به وسيلهء شهادت ، نفى ثالث مىشود مثلًا بيّنه كه شهادت بر اعلميت زيد مىدهد اگر از او بپرسند كه اگر مستند تو در شهادت به اعلميت زيد از تو گرفته شود و بفهمى در شهادت به اعلميت زيد اشتباه كرده‌اى آيا بازهم نفى اعلميت بكر و خالد را مىكنى ؟ بگويد : بله پس شهادت او به دو شهادت بر مىگردد يكى به اعلميت زيد و يكى به نفى اعلميت عمرو و بكر و خالد و شهادت دوم مستقل از شهادت اول است .\r\nولى گاهى شهادت بيّنه به دو شهادت بر نمىگردد يعنى اگر از او بپرسند اگر شما در اعلميت زيد اشتباه كرده باشيد نسبت به اعلميت عمرو و بكر و خالد چه مىگوييد ؟ بگويد : من نفى اعلميت عمرو يا بكر يا خالد را نمىخواهم بكنم . من فقط نظرم به اعلميت زيد بود حالا كه معلوم شد اشتباه كرده‌ام نسبت به اعلميت بقيه ساكت هستم .\r\nدر فرض دوم همانطور كه مدلول التزامى در أصل دلالت تابع مدلول مطابقى است در حجيّت نيز تابع آن خواهد بود . بنابراين در همهء موارد تعارض بينتين حكم به نفى ثالث نمىتوان كرد مگر آنكه شهادت بيّنه به مدلول التزامى شهادت مستقل باشد و برگشت شهادت به دو شهادت باشد .\r\n\r\nتقريب استاد دام ظله براى نفى ثالث مبناى حجيت اجمالى يكى از دو بيّنه لا على التعيين\r\nتقريب ديگرى براى نفى ثالث هست كه ما آن را تمام مىدانيم و در اين تقريب تفصيل بين موارد نيز نيست و آن اينكه علت اينكه بيّنه حجت شده است جهت كاشفيّت آن است . نادر است كه دو عادل بر خلاف واقع شهادت بدهند و تعمّد بر كذب داشته باشند يا اشتباه كرده باشند . حال اگر دو بيّنهء متعارض قائم شدند اجمالًا مىفهميم كه يكى از اين دو بيّنه مرتكب خلاف شده است يا عمداً يا اشتباهاً . و\r\n\r\n","description":"","footnote":"","page_name":" 3683 ","page_number":403},
  {"content":"\r\n\r\nمفروض اين است كه هر دوى اينها نادر است اما نمىتوانيم بگويم كه هر دو بيّنه مرتكب تعمّد كذب يا اشتباه شده‌اند . زيرا اين امر بسيار نادر و بعيد است . بلكه اجمالًا مىتوانيم بگوييم كه يكى از دو بيّنه لا على التعيين اشتباه است و بيّنهء ديگر لا على التعيين صحيح است . بنابراين حجت اجمالى پيدا مىشود كه يكى از اين دو بيّنه مطابق با واقع است و آن بيّنه‌اى كه حجت فى البين است نفى ثالث مىكند . اين مطلب مبناى مرحوم آخوند است « 1 » و ما اين مبناى حجت اجمالى را قائل هستيم از اينرو در مقام حكم مىكنيم كه اجمالًا يكى از اين دو خواهر ، زوجهء اين مرد است يا يكى از اين مادر و دختر ، زوجهء اين مرد است و آثار حجت اجمالى يعنى زوجيت يكى از اين زنها بار مىشود . در باب شهادت به اعلميت نيز اگر دو بينه متعارض شد نفى ثالث مىشود و مراعات احتياط يا تخيير بين اين دو نفر مورد تعارض بايد بشود . به هر حال مرحوم سيد و آقايان محشين اينجا چيزى ذكر نكرده‌اند . من فرصت نشد كلمات شرّاح عروه را ببينم كه آيا به مرحوم سيد از اين جهت اشكالى كرده‌اند يا نه ؟ ادامه بحث را به جلسه بعد موكول مىكنيم .\r\n« * و السلام * »\r\n\r\n\r\n","description":"","footnote":"\r\n( 1 ) كفاية الاصول / 439 طبع آل البيت عليهم السلام .\r\nكفاية الاصول 2 / 385 - 382 طبعة المشكينى .\r\nمصباح الاصول 3 / 367 .\r\n","page_name":" 3684 ","page_number":404},
  {"content":"\r\n\r\n\r\n17 / 11 / 1380 چهارشنبه درس شمارهء ( 397 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nبررسى فروض مطرح در مسأله پنجم\r\n( اذا ادعى رجل زوجية امرأة فانكرت و ادّعت زوجيته امرأة اخرى . . . )\r\nصورت مسأله مورد بحث اين بود كه مردى ادعا مىكند كه فلان زن ، زوجهء او است و از طرف ديگر خواهر يا مادر يا دختر آن زن كه جمع بين او با آن زنى كه مرد ادعاى زوجيتش را مىكند ، ممكن نيست ، ادعا مىكند كه آن مرد ، شوهر وى مىباشد . در اينجا مرحوم سيد سه فرض كلى را مطرح نموده‌اند و آنگاه به تفصيل در مورد هر يك از فروض به بحث پرداخته‌اند . آن سه فرض كلى عبارت از اين است كه : 1 - هيچ كدام يك از مدعىها ، براى اثبات ادعاى خود بيّنه ندارد 2 - فقط يكى از مدعىها ، بيّنه دارد 3 - هر دو بيّنه دارند .\r\n\r\nالف ) فرض اول : هيچ‌كدام از دو مدعى بيّنه ندارند ( كلام مرحوم سيد )\r\nاما در مورد فرض اول مرحوم سيد مىفرمايند : فعلى الاول يتوجه اليمين على المنكر فى كلتا الدعوين ، فان حلفا سقطت الدعويان ، و كذا ان نكلا و حلف كل من المدّعيين اليمين المردودة ، و ان حلف احدهما و نكل الآخر و حلف مدعيه اليمين المردودة ، سقطت دعوى الاوّل مدّعى الثانى .\r\nحاصل فرمايش سيد رحمه الله اين است كه در اين فرض چند صورت متصور است :\r\nالف ) هر دو منكر ( در دعواى اول كه مرد ادعاى زوجيت زن را مىكند ، آن زن ، منكر است و در دعواى دوم كه خواهر يا مادر يا دختر زن اول ، ادعا مىكند كه آن مرد\r\n\r\n","description":"","footnote":"","page_name":" 3685 ","page_number":405},
  {"content":"\r\n\r\nشوهر او است ، لذا مرد منكر مىشود و بر نفى دعوا قسم مىخورند . مرحوم سيد مىفرمايند كه در اين صورت دو دعوا ساقط مىشود و تعارضى بين دو حلف نيست و هر دو حجت است و نتيجه اين مىشود كه حكم به عدم زوجيت زنها نسبت به مرد مىشود . يعنى حكم مىشود كه هيچ‌كدام زن او نيستند . البته معلوم باشد كه عدم تعارض حلفين در صورتى است كه ما علم به اين كه يكى از اين دو زن زوجه مرد است نداشته باشيم و الّا اگر بدانيم يكى از آنها زوجه او است در اين صورت تعارض حلفين پيش مىآيد و اگر چه نمىتوانيم زوجيت احدهما بعينها را ثابت كنيم و ليكن چون علم اجمالى به زوجيت يكى داريم - بنابر مبناى مرحوم آخوند كه ما هم آن را اختيار نموديم - آثار آن معلوم بالاجمال بار مىشود و در نتيجه تزويج رابعة براى اين مرد جايز نيست و همچنين نمىتواند خواهر آنها را تزويج نمايد . « 1 »\r\nنظير همين صورت است ، آنجايى كه هر دو منكر نكول از قسم نمايند و قسم مردوده را دو مدعى بخورند ، در اين صورت نيز چون فرض مسأله اين است كه جمع ميان دو زن براى مرد امكان ندارد لذا و لو اينكه هر دو مدعى قسم خورده‌اند و لكن مع ذلك دعوا ساقط است و حكم به زوجيت هيچ‌كدام براى او نمىشود .\r\n\r\n1 ) تتميم كلام مرحوم سيد توسط استاد مد ظله\r\nبه نظر ما دو صورت ديگر نيز وجود دارد كه حكم مسأله در آنها نيز عدم زوجيت هر يك از زن‌ها براى مرد مىباشد و ليكن مرحوم سيد آن دو صورت را تصوير نكرده است ؛ يكى اينكه وقتى منكرها ردّ قسم به مدعىها نمودند . مدعىها نيز هيچ‌كدام حاضر به قسم خوردن نمىشوند و ديگر اينكه يكى از منكرها قسم بر نفى دعوا\r\n\r\n\r\n","description":"","footnote":"\r\n( 1 ) استاد مد ظله : البته اين بيان مبتنى بر اين است كه بگوييم همانطورى كه دو امارهء متعارضى كه علم اجمالى به صدق يكى از آنها داريم ، نسبت به آن احدهما لا بعينه حجيت دارند و آثار معلوم بالاجمال مترتب است . همچنين دو اصل عملى متعارضى كه علم به مطابقت يكى از آنها با واقع داريم نيز نسبت به آن معلوم بالاجمال حجت مىباشند ، كه اين مطلب جاى بحث و گفتگو دارد .\r\n","page_name":" 3686 ","page_number":406},
  {"content":"\r\n\r\nمىخورد ولى منكر ديگر قسم را ردّ به مدعى مىكند اما آن مدعى حاضر به قسم خوردن نيست . در اين دو صورت نيز حكم مسأله عدم زوجيت زنها است .\r\n\r\n2 ) طرح يك اشكال\r\nگفتيم كه اگر هر دو مدعى نيز يمين مردوده از ناحيه منكرها را قبول كرده و قسم بر اثبات ادعاى خود بخورند نيز هر دو دعوا ساقط مىشود . و لكن در اصل اينكه آيا دو منكر مىتوانند قسم خود را ردّ به مدعىها بنمايند اشكالى در ما نحن فيه شده است كه اين اشكال در جواهر نيز آمده و مرحوم حكيم و خويى نيز آن را مطرح نموده‌اند اشكال اين است كه ردّ قسم منكر به مدعى در جايى صحيح است كه اين ارجاع قسم به مدعى مقدمهء قبول و حجيت آن قسم و اثبات دعوا باشد اما اگر در جايى ارجاع و ردّ قسم به مدعى موجب تساقط و عدم حجيت آن شد در اينجا منكر نمىتواند قسم را به مدعى رد نمايد . و در محل كلام اگر فرض كرديم كه در دعواى اول كه مرد ادعاى زوجيت زن را مىكند ، آن زن قسم را رد به مرد كرد و وى بر ثبوت زوجيت بين خودش و آن زن قسم خورد ، در اينجا ديگر نمىتوان گفت كه همين مرد كه نسبت به دعواى دوم منكر محسوب مىشود مىتواند قسم خود را رد به آن زن ( خواهر زن اول ) نمايد و آن زن هم قسم بر ثبوت زوجيت مرد براى خودش بخورد زيرا قسم خوردن اين زن موجب تساقط و عدم حجيت هر دو قسم مىشود . و بالجملة ردّ قسمى كه موجب عدم حجيت آن قسم مىشود تمام نيست . پس بنابراين نوبت به تساقط نمىرسد بلكه دعواى اول ثابت مىشود و دعواى دوم بدون اثر است .\r\n\r\n3 ) پاسخ مرحوم آقاى خويى از اشكال فوق\r\nمرحوم آقاى خويى رحمه الله مىفرمايند ، مانعى براى اينكه منكر در دعواى دوم بتواند قسم را رد به مدعى نمايد وجود ندارد چرا كه در حقيقت دو دعوا وجود دارد و\r\n\r\n","description":"","footnote":"","page_name":" 3687 ","page_number":407},
  {"content":"\r\n\r\nنسبت به هر كدام از آنها بايد قواعد باب قضاء جارى شود و مجرد تقدم زمانى يكى از آنها موجب ترجيح آن مورد و سقوط قواعد باب قضاء نسبت به دعواى ديگر نمىشود .\r\nسپس ايشان مثالى را براى عدم تأثير سبق زمانى مىزنند كه ما مطلب ايشان را با مثال ديگرى كه شايد از جهاتى بهتر از مثال ايشان باشد ، توضيح مىدهيم . فرض كنيد بيّنه‌اى بر اعلميت زيد شهادت داد در اينجا اين بيّنه حجت است پس از مدتى بيّنه ديگرى شهادت بر اعلميت عمرو دادند اين دو بيّنه اگر چه حدوثاً با يكديگر تعارضى ندارند و ليكن بعد از آنكه بيّنه دوم قائم شد . بقاءً دو بيّنه با يكديگر متعارض مىشوند و ترجيحى در اخذ به يكى از آنها وجود ندارد و مجرد اينكه بيّنه اول حدوثاً بدون معارض بوده است موجب ترجيح او بر بيّنه دوم نمىشود و لذا اين دو بيّنه هر دو از جهت حجت ساقط مىشوند يعنى شارع حكم به اخذ هيچ‌كدام از دو بيّنه نمىكند . در ما نحن فيه نيز اگر چه وقتى مرد در دعواى اوّل حلف بر يمين مردودة مىخورد ، معارضى براى حلف او وجود ندارد و ليكن پس از اينكه خود او در دعواى دوّم يمين را ردّ به زن مىنمايد . موضوع جديدى براى حلف پيدا مىشود و طبق قواعد اشكالى در اين كه زن قسم بخورد وجود ندارد غاية الامر دو قسم با يكديگر تعارض نموده و ساقط مىشوند . و وجهى براى ترجيح يمين اول به خاطر سبق زمانى او وجود ندارد .\r\n\r\n4 ) تكميل جواب مرحوم آقاى خويى توسط استاد مد ظله :\r\nممكن است به اين پاسخى كه مرحوم خويى از اشكال فوق داده‌اند چنين ايرادى شود كه : مسأله عدم ترجيح بواسطهء سبق زمانى و در نتيجه تعارض بين دو دليل ، در جايى است كه هر دو دليل متعارض ( مثل دو بينه در مثال سابق ) فى حدّ نفسه صلاحيت دخول در تحت دليل حجيتشان را داشته باشند و به عبارت ديگر\r\n\r\n","description":"","footnote":"","page_name":" 3688 ","page_number":408},
  {"content":"\r\n\r\nحجيت هيچ‌يك ملازم با سقوط حجيت ديگرى نباشد . اما در ما نحن فيه يعنى مسأله جواز ردّ يمين توسط منكر ، مطلب اين گونه نيست ، يعنى از ابتداء شارع مقدس فرموده است كه در جايى منكر مىتواند قسمى كه مربوط به او است ردّ به مدعى نمايد كه با ارجاع او قابليت اثبات دعوا توسط حلف مدعى باشد و ليكن در مواردى كه آن ارجاع نه تنها موجب اثبات دعوا نمىشود بلكه باعث سقوط حلف قبلى نيز مىشود ( بخاطر تعارضى كه بين دو حلف بوجود مىآيد ) ادلّه جواز ردّ يمين شامل آن نمىشود .\r\nو لكن حق اين است كه اين ايراد وارد نيست و در ما نحن فيه نيز مقتضاى حجيت در يمين مردودة توسط مرد وجود دارد زيرا همانطورى كه گفتيم در اين مورد در حقيقت دو دعوا وجود دارد و در جايى كه هيچ‌كدام از دو مدّعى بيّنه‌اى براى اثبات مدعاى خود ندارد . ثبوت مدعاى هر يك نيازمند دو قسم مىباشد . يعنى در دعواى اوّل كه مرد مدعى زوجيت زنى مىشود و آن زن نيز منكر است و ردّ قسم به مرد مىكند . اگر مرد تنها قسمى را كه از جانب منكر به او رد شده است بخورد يعنى قسم بخورد كه آن زن زوجهء او است به مجرد اين قسم ، دعواى او ثابت نمىشود بلكه مىبايست يك قسم نفىاى هم بر ردّ ادعاى زن دوم بخورد يعنى قسم بخورد كه زن مدّعيه ، زوجهء او نيست . پس بنابراين اثبات مدعاى مرد نيازمند دو قسم است ، يكى قسمى كه بالذات و به مقتضاى اينكه او منكر است ، حق وى مىباشد و ديگرى قسمى كه از ناحيه منكر به او رد شده است ، عين همين مطلب راجع به دعواى دوم نيز صادق است . يعنى اگر زن مدّعيه بخواهد مدعاى خود را ثابت نمايد ، به مقتضاى اينكه او نيز منكر زوجيت خواهرش ( زن منكر در دعواى اوّل ) براى مرد مىباشد يك قسم نفى اى كه با لذات حق او است بر ردّ زوجيت او بايد بخورد و چون فرض اين است كه مرد نيز ردّ قسم به او نموده است قسمى اثباتى بر تحقق زوجيت بين خودش و مرد بايد بخورد . بر اين اساس هر دو دعوا صلاحيت ثبوت با دو قسم را دارد و لذا ادله حلف و ردّ قسم شامل هر دو دعوا مىشود و همان قواعد قسم را بايد اجرا نمود و مانعى وجود ندارد .\r\n\r\n","description":"","footnote":"","page_name":" 3689 ","page_number":409},
  {"content":"\r\n\r\n\r\nب ) فرض دوم ، صورتى كه فقط يكى از دو مدعى بيّنه دارد ( كلام مرحوم سيد )\r\nكلام مرحوم سيد در رابطهء با اين فرض اين چنين است : « و على الثانى - و هو ما اذا كان لأحدهما بيّنة - يثبت مدعى من له البيّنه ، و هل تسقط دعوى الآخر ، او يجرى عليه قواعد الدعوى من حلف المنكر او ردّه ؟ قد يُدّعى القطع بالثانى ، لأن كل دعوى لا بدّ فيها من البيّنه او الحلف . و لكن لا يبعد تقوية الوجه الاول ، لأن البيّنة حجّة شرعيه ، و اذا ثبت بها زوجية احدى الامرأتين لا يمكن معه زوجية الأخرى لأن المفروض عدم امكان الجمع بين الامرأتين - فلازم ثبوت زوجية إحداهما بالأمارة الشرعية عدم زوجية الأخرى » .\r\nحاصل فرمايش سيد رحمه الله اين است كه در صورتى كه يكى از دو مدعى فقط بيّنه دارد مثل اينكه تنها مرد در دعواى اول كه مدعى زوجيت آن زن است براى اثبات مدعاى خود بيّنه اقامه نمود ، در اينجا اين دعوا اثبات مىشود اما در دعواى دوم كه زن مدعى است او بيّنه‌اى براى اثبات مدعاى خود ندارد . حال بحث اين است كه آيا بر مرد لازم است كه طبق قواعد باب دعوا كه مىگويد در صورت عدم اقامهء بينه توسط مدعى ، منكر مىبايست قسم بخورد يا اينكه ردّ قسم به مدعى نمايد . او نيز بايد براى نفى دعواى دوم قسم بخورد و يا اينكه همين كه مرد براى اثبات مدعاى خود در دعواى اول بينه اقامه كرد و آنها شهادت دادند كه آن زن زوجهء او است .\r\nهمين مقدار باعث سقوط دعواى دوم مىشود زيرا فرض اين است كه جمع بين آن دو زن در زوجيت نمىشود و اگر مرد بواسطه بينه اثبات زوجيت يكى از زن‌ها را نمود دعواى دوم ساقط است . بعضى گفته‌اند منكر در دعواى دوم مىبايست قسم بخورد و اقامه بيّنه نسبت به دعواى اول موجب سقوط دعواى دوم نمىشود چرا كه ما دو دعواى مستقل داريم و در هر كدام جداگانه قواعد باب قضا و دعوا بايد اجرا شود . و ليكن مرحوم سيد مىفرمايند بعيد نيست كه بگوييم نيازى به قسم خوردن منكر نيست زيرا وقتى فرض اين است كه بينه ، شهادت بر زوجيت زن او در دعواى اول داده‌اند و جمع بين دو زن نيز ممكن نيست و مثبتات بيّنه نيز به خاطر اين كه جزء امارات مىباشد حجت است ، لذا دعواى دوم ساقط مىشود .\r\n\r\n","description":"","footnote":"","page_name":" 3690 ","page_number":410},
  {"content":"\r\n\r\n\r\n1 ) نقد استاد مد ظلّه نسبت به كلام مرحوم سيد « 1 » :\r\nبه نظر ما كلام مرحوم سيد در اينجا ناتمام است و مجرد اينكه بيّنه امارات مىباشد و مثبتات آن حجت است دليل بر عدم نياز منكر به قسم در نفى دعواى دوم نيست . زيرا ما دو عام داريم يكى عموم دليل بيّنه كه به مقتضاى اينكه بيّنه جزء امارات است مثبتات آن هم حجت مىباشند و ديگرى عموم « اليمين على من انكر » دوران امر است كه ما به عموم دليل حجيت بيّنه و لوازمش اخذ نموده و عموم « اليمين على من انكر » را تخصيص بزنيم ( به اين معنا كه بگوييم در هر دعوايى در صورت عدم اقامهء بيّنه توسط مدعى ، منكر بايد قسم بخورد الّا در صورتى كه بيّنه‌اى در دعواى ديگر اقامه شده باشد كه لازمهء آن سقوط دعواى دوم است ) و يا اينكه به عموم « اليمين على من انكر » اخذ نموده و عموم دليل حجيت بيّنه را تخصيص بزنيم و چون ترجيحى نسبت به تخصيص در يكى از آنها وجود ندارد لذا وجهى براى تقديم دليل حجيت بيّنه نيست و اين مسأله ربطى به حجيت مثبتات بيّنه ندارد .\r\n\r\nج ) فرض سوم ، هر دو مدعى بيّنه دارند ( كلام مرحوم سيد و توضيح استاد مد ظله )\r\nمرحوم سيد دو فرضى كه هر دو مدعى بيّنه اقامه نموده‌اند سه صورت را تصوير كرده است . « 2 »\r\n1 . هر دو بينه شهادت مطلق مىدهند و وقتى را براى تحقق عقدها معين نمىكنند\r\n2 . هر دو شهادت بر وقوع عقد در تاريخ واحد مىدهند .\r\n3 . تاريخ يكى مقدم بر تاريخ ديگر است . در مورد صورت اول و دوم سيد رحمه الله مىفرمايد : فعلى الاوّلين تتساقطان و يكون كما لو لم يكن بيّنة اصلا . در اينجا ذكر\r\n\r\n\r\n","description":"","footnote":"\r\n( 1 ) استاد مد ظله در جلسهء شمارهء 401 مورخ 28 / 11 / 80 به طور مبسوط اشكال كلام مرحوم سيد را متعرض شده‌اند و در اين جلسه اجمالًا به آن اشاره مىنمايند .\r\n( 2 ) البته صور ديگرى نيز قابل طرح است كه استاد در جلسه 401 بدانها اشاره نموده‌اند .\r\n","page_name":" 3691 ","page_number":411},
  {"content":"\r\n\r\nتوضيحى لازم است و آن اين است كه تساقط دو بيّنه در صورت دوم به خاطر تعارض آن دو است چرا كه فرض اين است كه هر دو شهادت بر وقوع عقد در تاريخ واحدى مىدهند . در اين صورت بلا اشكال دو بيّنه با يكديگر متعارض‌اند و دوباره همان بحثى كه سابقاً مطرح كرديم و گفتيم طبق نظر ما احدهما لا بعينه حجت است و بايد آثارش را مترتب نمود پيش مىآيد . اما در صورت اول كه شهادت آنها مطلقه است وجه تساقط به خاطر تعارض نيست چون ممكن است هر دو شهادت‌ها صحيح باشد و اين مرد يك بار با اين زن عقد خوانده باشد و يك بار نيز پس از طلاق او خواهر وى را تزويج نموده باشد پس تساقط بينتين به خاطر تكاذب آنها نيست بلكه به خاطر اين است كه چون هر دو بيّنه اقامه نموده‌اند و وجهى براى تقديم يكى بر ديگرى نيست لذا مثل صورتى است كه اصلًا بيّنه‌اى اقامه نشده است .\r\nادامه بحث را در جلسهء آينده دنبال خواهيم كرد . ان شاء الله . « * و السلام * »\r\n\r\n","description":"","footnote":"","page_name":" 3692 ","page_number":412},
  {"content":"\r\n\r\n\r\n20 / 11 / 1380 شنبه درس شمارهء ( 398 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسات قبل اين مسأله عنوان مىگردد كه مردى ادعاى زوجيت زنى را دارد و آن زن آن را انكار مىكند ولى زن ديگرى ( كه زوجيت وى با زوجيت زن مورد ادعاى مرد نمىسازد ) مدعى زوجيت مرد مىباشد . در اينجا صور مختلفى وجود دارد .\r\nبحث به صورت بينه داشتن هر دو طرف كشيده شده ، در اين جلسه صورت تقدّم زمانى مورد شهادت يك بينه بر بينه ديگر بررسى مىگردد ، ابتداء كلام مصنّف كه در برخى صورتها به تقديم بينه اوّل حكم كرده و در برخى صورتها در مسأله ترديد نموده‌اند مطرح ساخته و اين دو اشكال را كه سبق زمانى منشأ ترجيح نمىگردد و نيز در صورت عدم تنافى مفاد دو بينه نبايد در حكم بر طبق بينه دوم ترديد كرد توضيح داده ، با استناد به مبانى اصولى همچون مرجّح بودن اصل در باب ادله متعارضه و عدم تقدّم اصاله الصحه بر استصحابى كه در غير مورد آن جارى مىگردد ، در صدد توجيه كلام مصنف بر مىآييم .\r\n* * * \r\nالف ) توضيح كلام سيد درباره تقدم مورد يكى از دو بيّنه بر مورد بيّنه ديگر :\r\n\r\n1 ) طرح بحث :\r\nموضوع بحث اين بود كه مردى ادعاى زوجيت زنى را دارد و آن زن انكار مىكند .\r\nزن ديگرى كه همسرى هر دو نسبت به آن مرد شرعاً صحيح نيست ، ادعاى زوجيت\r\n\r\n","description":"","footnote":"","page_name":" 3693 ","page_number":413},
  {"content":"\r\n\r\nآن مرد را دارد . مثلًا زنها خواهر يكديگر يا مادر و دخترند يا آن مرد سه زن ديگر دارد كه اگر زوجيت اين دو زن هم با او صحيح باشد ، مجموعاً پنج زن خواهد شد كه شرعاً صحيح نيست .\r\nدر مورد بحث ، فروضى مطرح شد ، فرضى كه باقى ماند اين است كه هر دو بيّنه اقامه مىكنند كه يكى بر ديگرى تقدم دارد مثلًا بينه يكى مىگويد : « تو سال گذشته زن اين مرد بودى » . و بينه ديگرى مىگويد : « امسال تو زن اين مرد هستى » .\r\nمرحوم سيد در اين فرض تفاصيلى قائل شده‌اند كه چون مدركش معلوم نيست ، اثبات نظر ايشان مشكل است .\r\n\r\n2 ) متن عروة :\r\n« و على الثالث ( يعنى در فرضى كه هر دو مدعى بينه دارند و تاريخ يكى از آنها بر تاريخ ديگرى تقدم دارد ) ترجح الاسبق اذا كانت تشهد بالزوجيه من ذلك التاريخ الى زمان الثانية ، و ان لم تشهد ببقائها الى زمان الثانية فكذلك اذا كانت الامرأتان الام و البنت مع تقدم تاريخ البنت بخلاف الاختين و الام و البنت مع تقدم تاريخ الام لا مكان صحة العقدين بان طلّق الاولى و عقد على الثانية فى الاختين و طلق الام مع عدم الدخول بها و حينئذ ففى ترجيح الثانية او التساقط وجهان » .\r\n\r\n3 ) توضيح صورت‌هاى مسأله بر طبق متن عروه :\r\nصورت اول : مرحوم سيد مىفرمايند : اگر بيّنه نسبت به عقد سابق هم شهادت به حدوث عقد باشد و هم بقاى عقد تا زمان حدوث عقد دوم ، در اين صورت مطلق عقد سابق ترجيح دارد و بيّنه مدعى ديگر كه حدوث عقد لا حق را شهادت مىدهد ، باطل است .\r\nصورت دوم : اگر بينه نسبت به عقد سابق فقط شهادت به حدوث باشد و نسبت به بقاء ساكت باشد ، در صورتى كه متعلق بينه عقد دختر باشد ، بازهم اين بينه مقدم\r\n\r\n","description":"","footnote":"","page_name":" 3694 ","page_number":414},
  {"content":"\r\n\r\nاست و بينه ديگرى كه عقد مادر را در زمان لا حق مدعى است ، باطل است . زيرا شهادت نسبت به حدوث عقد دختر در زمان سابق ، بقا را نيز ثابت مىكند به اين معنا كه وقتى كه دختر به عقد مردى در آيد ، عقد مادر او حرام ابدى است و مشروط به دخول و امثال آن نيست . نفس حدوث عقد دختر مانع مىشود كه عقد ديگرى نسبت به مادر انجام گيرد چون ام الزوجه حرمت ابدى دارد . پس فرقى نمىكند كه بينه بقاى عقد دختر را هم گواهى كند يا نه ، چون در اين جهت مدخليتى ندارد .\r\nهمين كه حدوث عقد با بيّنه ثابت شد ، عقد دوم نسبت به مادر ممنوع خواهد بود « 1 » .\r\nمرحوم سيد اين صورت را هم به صورت اول ملحق مىكند .\r\nصورت سوم : صورت سوم در جايى است كه بينه اول تنها حدوث عقد سابق را مىرساند و حدوث عقد سابق با حدوث عقد لا حق منافاتى ندارد مثلًا بينه شهادت مىدهد كه عقدى در زمان گذشته نسبت به اين خواهر واقع شده ، و بينه ديگر شهادت مىدهد كه خواهر ديگر امسال زن اوست . يا بينه سابق شهادت مىدهد كه اين زن ( مادر ) همسر آن مرد است و بينه ديگر شهادت مىدهد كه دختر آن زن ( كه به وى دخول نشده ) امسال همسر اين مرد است . يا مردى سه زن داشته ، بينه شهادت مىدهد كه سال گذشته با آن زن ازدواج كرده و بينهء ديگر شهادت مىدهد كه امسال با اين زن ازدواج كرده و زنها هيچ نسبتى هم با هم ندارند ولى اگر هر دو بينه پذيرفته شود معنايش آن است كه پنج زن دارد .\r\nدر اين مثالها هر دو عقد مىتواند صحيح باشد مثلًا عقد اول فسخ شده باشد يا مرد زنى را كه سال گذشته عقد كرده ، طلاق داده باشد ، و امسال زن ديگر را عقد نموده باشد .\r\n\r\n\r\n","description":"","footnote":"\r\n( 1 ) ( توضيح بيشتر ) حكم صورت شهادت بينه اول نسبت به معقود بودن مادر در فرض دخول به وى نيز همچون اين صورت مىباشد ، لذا مرحوم سيد ، محل ترديد را در آخر مسأله به « مع عدم الدخول بها » مقيّد مىسازد .\r\n","page_name":" 3695 ","page_number":415},
  {"content":"\r\n\r\nچون در اين صور بين بينتين تعارض و تكاذبى وجود ندارد ، آيا با اين دو بينه معامله متعارضين كنيم و حكم به تساقط صادر نماييم يا دومى را ترجيح دهيم ؟ سيد هيچ يك از دو احتمال را اختيار نمىكند و مىفرمايد : و جهان\r\n\r\nب ) تقرير ديگرى از صورتهاى مسأله توسط استاد :\r\n\r\n1 ) صورتهاى مسأله :\r\nبه نظر ما بحث را به شكل ديگرى مىتوان مطرح كرد كه مناسب تر مىنمايد « 1 » :\r\nمسأله ما دو فرض دارد :\r\nفرض اول : متعلق هر دو بينه « اصل وقوع عقد » است اعم از اين كه عقد واقع شده شرايط صحت را دارد يا نه ، مثلًا بينه يكى از مدعىها شهادت مىدهند كه سال گذشته در جلسه عقد اين زن و مرد بودند و جارى شدن صيغه عقد را ديدند كه شرايط صحت صيغه را دارا بود ، ولى نسبت به ساير شرايط صحت عقد سكوت دارند . « 2 » بينه ديگر هم تنها شهادت مىدهند كه امسال در جلسه عقد اين مرد با خواهر يا مادر يا دختر آن زن بودند و وقوع صيغه عقد را مشاهده كردند ، در اين فرض صحت عقد ، از دايره گواهى دو بينه بيرون است و بايد با اصالة الصحت حكم به صحت عقد و ترتب اثر بر آن نمود .\r\nفرض دوم : متعلق هر دو بينه « وقوع عقد صحيح » ، يا « زوجيت اين زن نسبت به مرد » باشد كه هر دو به يك جا بازمىگردند ، خواه متعلق هر دو بينه سبب باشد يا مسبّب ، مفاد هر دو بالمآل يكى است .\r\n\r\n\r\n","description":"","footnote":"\r\n( 1 ) مرحوم آقاى خويى و مرحوم آقاى گلپايگانى در حواشى خود به گونه ديگرى بحث را مطرح ساخته‌اند كه به نظر ما طرح فوق ، بهتر است .\r\n( 2 ) ( توضيح بيشتر ) شرايط صحت عقد بر دو گونه است ، يكى شرايط صحت صيغه عقد همچون عربيت و ما ضويت و تقدّم عدم وقوع عقد نكاح صحيح بر دختر اين زن ( خواه عقد نكاح باقى باشد يا نباشد ) ، بينه‌هايى كه در مجلس عقد حاضرند ، چه بسا تنها شرائط صحت صيغه عقد را گواهى دهند و نسبت به ساير شرائط حرفى نداشته باشند يا اگر نسبت به ساير شرائط هم شهادت بدهند بدليل غير محسوس بودن مورد شهادت ، از اعتبار شرعى برخوردار نباشد .\r\n","page_name":" 3696 ","page_number":416},
  {"content":"\r\n\r\nفرض اول دو صورت دارد : صورت اول : بينه اول علاوه بر شهادت به وقوع عقد ، اين نكته را هم شهادت مىدهند كه در اين بين فسخ يا انفساخ يا طلاقى هم رخ نداده است .\r\nان قلت : شهادت به عدم وقوع فسخ يا انفساخ يا طلاق شهادت به نفى است و اعتبار ندارد .\r\nقلت : اگر فاصله بين دو عقد ، اندك باشد ، امكان دارد كه دو شاهد در اين مدت كوتاه همرا ه با زوج بوده باشند ، لذا مىتوان گواهى آنان را پذيرفت ، البته اگر بين دو عقد ، چندين ماه - مثلًا - فاصله بيفتد ، قهراً شهادت به نفى طلاق يا فسخ يا انفساخ مسموع نيست . « 1 »\r\nصورت دوم آن است كه بينه اول فقط وقوع عقد را شهادت مىدهند و نسبت به وجود يا نفى فسخ و طلاق و مانند آنها اظهار نظرى نمىكنند .\r\n\r\n2 ) حكم صورت‌هاى فرض اول :\r\nدر فرض اول كه بينه به وقوع عقد شهادت مىدهد ، در صورت دوم آن ، هر دو عقد با عنايت به اصالت الصحة اقتضاء صحت دارند و اين اصالت الصحه‌ها هم با هم تعارضى ندارند چون ممكن است عقد اول صحيح باشد و يكى از اين دو زن قبلًا همسر اين مرد باشد و در عين حال عقد دوم هم صحيح باشد به اين گونه كه در اين فاصل ، عاملى پيش آمده باشد كه اثر عقد را زائل كرده باشد .\r\nالبته اگر بينه اول نسبت به عقد بر دختر شهادت دهد ، لازمه صحت عقد بر دختر آن است كه عقد بر مادر وى باطل باشد هر چند در هنگام عقد بر مادر ، ديگر\r\n\r\n\r\n","description":"","footnote":"\r\n( 1 ) ( توضيح بيشتر ) شهادتى مسموع است كه در امور محسوس يا قريب به حس باشد و احتمال رود كه شاهد از روى حسّ خود شهادت دهد ، در فاصله اندك اين احتمال وجود دارد ، ولى در فاصله بسيار چون محتمل نيست كه در تمام احوال شاهد و زوج با هم همراه باشند ، لذا شهادت به نفى پذيرفته نيست ، بنابراين ملاك اصلى اين است كه آيا احتمال مىرود كه شاهد عدم طلاق يا فسخ يا انفساخ را از روى حسّ فهميده باشد ( كه شهادت مسموع است ) يا احتمال نمىرود و فرق بين فاصلهء اندك و فاصلهء بسيار مبنى بر غالب است .\r\n","page_name":" 3697 ","page_number":417},
  {"content":"\r\n\r\nدختر در عقد ازدواج آن مرد نباشد ، همچنين اگر بينه اول نسبت به عقد بر مادر شهادت دهد كه به وى دخول هم صورت گرفته باشد ، در اين مثالها اصالة الصحه‌ها نسبت به عقد اين دو زن با هم تعارض پيدا مىكند ، همچنين در صورت اوّل هم كه بينه اول علاوه بر شهادت به وقوع عقد به عدم وقوع طلاق و مانند آن در فاصله اين عقد تا عقد دوّم هم شهادت مىدهد اصالة الصحه نسبت به وقوع عقد اول با اصاله الصحه نسبت به وقوع عقد دوم تعارض دارد ، اگر عقد نخست صحيح باشد اقتضاء دارد كه آن زن همسر اين مرد باشد ، فرض هم اين است كه چيزى آن را زائل نساخته .\r\nاگر عقد دوم هم صحيح باشد ، بايد عقد اول ( بر خواهر آن زن يا مادرش يا دخترش يا . . . ) واقع نشده باشد . و چون اجتماع صحت اين دو عقد امكان ندارد اين دو اصالة الصحه تعارض و تساقط مىكنند ، دليلى بر تقدم عقد سابق بر عقد لا حق در كار نيست ، در باب تعارض ، سبق زمانى يك دليل يا اصل مرجّح نمىباشد ، پس در اين صورت ، همچنين در صورت تعارض اصالة الصحه‌ها در صورت دوم بايد حكم به تساقط نمود ، ولى در ساير موارد صورت دوم ، حكم به جريان هر دو اصالة الصحه شده در نتيجهء بايد مورد بينه لا حق فعلًا همسر اين مرد بشمار آيد .\r\n\r\n3 ) حكم صورتهاى فرض دوم :\r\nدر جايى كه مورد شهادت « وقوع عقد صحيح » يا زوجيت اين زن باشد كه نتيجه هر دو يكى است لازمه وقوع عقد صحيح زوجيت است ، گاه شهادت به زوجيت شهادت به استمرار آن تا وقوع عقد ديگر - كه مورد بينه دوم مىباشد - هم مىباشد و گاهى شهادت نسبت به ادامهء زوجيت نيست و فقط شهادت به وقوع عقد صحيح است ولى شهادت به وقوع عقد دختر است كه معنايش نفى صحت عقد بر مادر اين دختر است ، چون به مجرّد عقد بر دختر ، مادر حرمت ابدى مىيابد ، همچنين اگر شهادت بينه سابق به وقوع عقد بر مادر در فرض دخول به وى باشد كه لازمه‌اش نفى صحت عقد بر دختر وى مىباشد . در اين صورتها دو بينه با يكديگر تعارض\r\n\r\n","description":"","footnote":"","page_name":" 3698 ","page_number":418},
  {"content":"\r\n\r\nمىكنند ، چون هر كدام مدعى « وقوع عقد صحيح » يا « زوجيت » است و نمىتواند هر دو صحيح باشد . « 1 »\r\nولى در جايى كه بينه اوّل شهادت به استمرار عقد صحيح اول تا زمان عقد دوم نمىدهد و لازمه صحت حدوث عقد اوّل ، بطلان عقد دوم نيست ، دو شهادت با يكديگر منافاتى ندارند ، چون ممكن است در فاصله عقد اول و دوم ، اثر عقد اول زائل شده باشد ، بنابراين مىتواند هر دو عقد در زمان خود صحيح باشد .\r\n\r\nج ) بررسى كلام سيد :\r\n\r\n1 ) طرح اشكالات بر كلام سيد :\r\nدر كلام سيد دو اشكال به نظر مىآيد :\r\nاشكال اول : مرحوم سيد در صورت شهادت بينه به استمرار عقد اول تا زمان عقد دوم ( يا علم خارجى به استمرار ) ، يا ملازمه داشتن صحت عقد سابق با بطلان عقد لا حق حكم به ترجيح بينه سابق نموده‌اند ، با اين كه به حسب ظاهر وجهى براى اين ترجيح نيست ، خواه تنافى دو بينه با توجه به جريان اصالة الصحه باشد ( فرض اوّل ) يا خود بينه‌ها با هم تنافى داشته باشند ( فرض دوم ) .\r\nاشكال دوم : در ساير صورتهاى مسأله بين مفاد دو بينه ، تنافى نيست و على القاعده بايد بينه دوم كه متعرض حال فعلى است اعتبار داشته باشد ، همچنين در فرض اول در اين صورتها ، بين اصاله الصحه در هر دو بينه تعارض نيست و بايد هر دو را اخذ كرد و نتيجه آن به سود بينه لا حق است ، ولى با اين حال چرا مرحوم سيد در اينجا ترديد كرده « وجهان » تعبير مىكند ؟\r\n\r\n\r\n","description":"","footnote":"\r\n( 1 ) ( توضيح بيشتر ) صورتهاى اين فرض ، همانند صورتهاى نخست مىباشد با اين تفاوت كه در فرض نخست ، تعارض بين اصالة الصحه‌هاى مربوط به دو عقد مىباشد ، ولى در اين فرض تعارض بين مفاد خود بينه‌ها ( به طور مستقيم ) مىباشد .\r\n","page_name":" 3699 ","page_number":419},
  {"content":"\r\n\r\nان قلت : اصالة الصحه در عقد اوّل با توجه به استصحاب بقاء اثر عقد ، با اصالة الصحه در عقد دوّم تنافى پيدا مىكند و نيز در فرض دوم حجيت بينه اوّل با توجه به استصحاب بقاء اثر عقد با حجيت بينه دوم تعارض دارد .\r\nقلت : علماء در اصول فرموده‌اند كه اصاله الصحه بر استصحاب مقدم است و نيز حجيت بينه ( كه اماره است ) بر استصحاب ( كه اصل است ) مرجّح است ، لذا شارحان و محشيان عروه همچون مرحوم آقاى خويى و مرحوم آقاى حكيم اين اشكال را عنوان كرده‌اند كه فتاواى سيد را نمىتوان با قواعد اصولى سازگار ساخت .\r\nگفتنى است كه تقديم اصاله الصحه بر استصحاب و نيز تقديم اماره بر اصل چنان واضح است كه كسى كه اندك آشنايى با اصول داشته باشد بدان توجه دارد ، لذا نمىتوان منشأ فتواى كسى همچون سيد را غفلت از چنين مبانى واضح اصولى دانست و بايد براى كلام ايشان توجيهى جستجو كرد .\r\n\r\n2 ) توجيه كلام سيد و پاسخ به اشكال اوّل توسط استاد مد ظلّه :\r\nكلام سيد را به گونه‌اى مىتوان توجيه نمود كه اشكال اول در برخى صورتها وارد نيايد ، اين توجيه بر اين بحث اصولى استوار است كه در تعارض امارات ، آيا اصل عملى مرجّح يكى از دو اماره بشمار مىروند يا دو اماره با يكديگر تساقط كرده و مرجع ما اصل عملى خواهد بود ، ثمره اين نزاع هم اين است كه اگر اصل عملى مرجح اماره باشد ، مثبتات اين اماره معتبر است و اگر مرجع باشد ، مثبتات معتبر نيست .\r\n\r\nاستدلال بر مرجّح بودن اصل عملى نسبت به امارات متعارض\r\nمرجّح بودن اصل عملى را مىتوان با اين دليل تقريب كرد كه دليل حجّيت دو اماره متعارض ، با اصالة العموم هر دو اماره را شامل شده است كه با توجه به تعارض دو اماره مىدانيم اصالة العموم هر دو را شامل نمىگردد ، در اينجا دو احتمال وجود\r\n\r\n","description":"","footnote":"","page_name":" 3700 ","page_number":420},
  {"content":"\r\n\r\nدارد يا اصل مرجّح است در نتيجه اصاله العموم در اماره موافق با اصل از اعتبار نيفتاده و تنها در اماره مخالف از اعتبار افتاده است . و يا اصل مرجّح نيست ، در نتيجه اصاله العموم در هر دو اماره از حجيت برخوردار نيست ، پس به هر حال سقوط اصاله العموم در مورد اماره مخالف با اصل ، يقينى است « 1 » و سقوط اصاله العموم در مورد اماره موافق مشكوك ، پس علم اجمالى به سقوط اصالة العموم در اينجا منحلّ بر علم تفصيلى نسبت به سقوط اصالة العموم در اماره مخالف اصل و شك بدوى نسبت به سقوط اصالة العموم در اماره موافق اصل گرديده ، پس مىتوان با اصالة العموم اماره موافق اصل را ترجيح داد . « 2 »\r\n\r\nتطبيق مبناى اصولى فوق بر محل كلام\r\nدر اينجا ممكن است نظر مرحوم سيد بر مرجّح بودن اصل عملى باشد ، لذا بينه سابق را با توجه به استصحاب بر بينه لا حق ترجيح داده است .\r\nالبته اين پاسخ در جايى صحيح است « 3 » كه اصل حدوث عقد اول با حدوث عقد دوم تنافى نداشته باشد و تنافى بين استمرار عقد اول ( كه با استصحاب ثابت شده ) و حدوث عقد دوم باشد ، ولى در جايى همچون عقد بر دختر كه به مجرّد عقد ، ازدواج با مادر وى حرام مىگردد ، ديگر استصحابى در كار نيست تا بتواند مرجّح بينه سابق باشد ، لذا بايد به توجيه ديگرى دست زد كه در جلسات آينده بدان خواهيم پرداخت .\r\n\r\n\r\n","description":"","footnote":"\r\n( 1 ) ( توضيح بيشتر ) چون احتمال ترجيح اماره مخالف با اصل وجود ندارد .\r\n( 2 ) ( توضيح بيشتر ) استاد مد ظلّه اين تقريب را براى ترجيح در مورد مرجّحات غير منصوصه به طور كلى ذكر مىكردند با اين بيان كه سقوط دليل غير ذو المزيه قطعى است لذا نمىتواند سبب سقوط دليل ذو المزيه كه مشكوك است گردد ، استاد اين دليل را صناعى مىدانستند ولى آن را عرفى نمىدانسته ، لذا در اخبار علاجيه راوى در ترجيح ذو المزيه ترديد كرده و از امام عليه السلام از حكم مسأله پرسيده است ، پرسش - لا اقل - كاشف از عدم اطمينان عرف به اين گونه تقريبات مىباشد و چون اصالة العموم تا اطمينانى نباشد به عقيده استاد - مد ظله - حجت نيست ، پس تقريب فوق ناتمام است .\r\n( 3 ) اين نكته را استاد - مد ظله - در جلسه بعد اشاره فرمودند .\r\n","page_name":" 3701 ","page_number":421},
  {"content":"\r\n\r\n\r\n3 ) پاسخ به اشكال دوم توسط استاد - مد ظله - :\r\nگفتيم كه در صورتى كه بيّنه اول به استمرار عقد اول ناظر نباشد و حدوث عقد اول ، بطلان عقد دوم را به همراه نداشته باشد ، على القاعده بايد طبق بينه دوم عمل كرد پس چرا سيد مردّد شدند بين تساقط و ترجيح بينه دوم ؟ با اينكه مورد از موارد مخفى نيست چرا ايشان دچار مشكل شده ؟ من احتمال قوى مىدهم كه نظر ايشان به اين جهت باشد مورد شهادت بينه معمولًا به امور مشهودهء خودشان است . ممكن است حضور خودشان را در جلسه عقد شهادت دهند حتى شنيدن اجراى صيغه به نحو صحيح را هم شهادت دهند ، ولى « صحت عقد ( از جميع جهات ) » و « زوجيت » مشهود به شهود نيست ، آنچه را كه آنها حسّ مىكنند جريان صيغه عقد است ، اما اينكه همه شرائط صحت عقد فراهم است ، قابل رؤيت و حسّ براى شهود نيست اينكه خواهر اين زن قبلًا معقودهء اين مرد بوده يا نه ؟ به اين جهات معمولًا توجه نمىشود و محسوس و مشهود اشخاص نيست . بنابراين دومى كه شهادت مىدهد كه اين زن همسر اين مرد است ، اصالة الصحه هم حكم به صحت جارى مىكند .\r\nچون اصالة الصحه بر استصحاب حكومت دارد . منتهى بر استصحابى تقدم دارد كه در مورد همين اصالة الصحه ممكن است جارى شود نه استصحابى كه نسبت به عقد ديگر جارى مىشود . « 1 » اگر اصالة الصحه را اماره بدانيم به طورى كه مثبت آن\r\nهم حجت باشد ، ممكن است گفته شود بر آن استصحاب هم حكومت دارد ولى اگر اصالة الصحه را اصل بدانيم يا اگر اماره بدانيم اماره‌اى ندانيم كه مثبت آن هم حجت باشد ، در اين صورت نمىتواند بر استصحابى كه در خصوص عقد آن خواهر جارى شده ، حاكم باشد .\r\n\r\n\r\n","description":"","footnote":"\r\n( 1 ) ( توضيح بيشتر ) در موارد اصالة الصحه غالباً استصحابى جريان دارد كه مخالف اصالة الصحة است ، مثلًا در جايى كه عقدى انجام گرفته كه در صحت آن ترديد داريم ، اصل عدم ترتب اثر عقد مىباشد كه با فساد عقد همخوان است ، لذا علماء فرموده‌اند كه لازمه حجيت اصاله الصحه عدم اعتبار اين گونه اصول مخالف مىباشد . و گرنه اصالة الصحه لغو مىباشد . اين بيان تنها ترجيح اصاله الصحه را بر استصحاب مخالفى كه در همان مورد اصاله الصحه جارى است مىرساند و دليل بر ترجيح اصالة الصحه بر استصحاب در غير مورد اصاله الصحه نمىباشد .\r\n","page_name":" 3702 ","page_number":422},
  {"content":"\r\n\r\nبا توجه به اينكه مطلب روشن است و حتى آقايان نظر سيد را واضح البطلان گرفته‌اند ، به نظر نمىرسد كه مرحوم سيد مطلب واضحى چون اين مطلب را مورد غفلت قرار داده باشد ، از اين رو به نظر ما مراد سيد چنين صورتى است كه مشهود به حقيقت « عقد صحيح يا زوجيت » نيست بلكه چيزى است كه معمولًا مشهود است و آن اصل وقوع عقد است . « 1 »\r\nبه نظر ما در فرض مورد بحث اگر مثبت اصالة الصحة را حجت ندانيم ، هر دو اصل جارى مىشود و با هم تساقط مىكنند و هيچ‌كدام بر ديگرى ترجيح ندارند » .\r\n\r\n4 ) تذكر يك نكته :\r\nبحثى كه در خاتمه يادآورى آن لازم است اين است كه آقايان مطلبى را توضيح نداده‌اند و آن اينكه پس از تعارض دو اصل با يكديگر ، حكم به صحت اجمالى يكى از عقدها مىكنيم و مىگوييم : فى الجمله يكى از اين دو خواهر همسر اين مرد است .\r\nتا نفى ثالث شود . آثار مشترك اين دو بيّنه را كه حجيت احدهما هست مىتوانيم مترتب كنيم . اگر دختر و مادر بودند هر دو اصل با هم تعارض مىكنند ولى در يك جهت با هم مشتركند و آن اينكه مادر بزرگ را نمىتوان عقد كرد چون چه دختر معقوده باشد چه مادر وى ، در هر حال مادر مادر حرمت ابدى پيدا كرده است .\r\nخلاصه آثارى كه دو اصل مشتركاً ثابت مىكنند ، مىتوانيم مترتب كنيم .\r\nدر جلسات آينده بررسى حكم مسأله را ادامه خواهيم داد . ان شاء الله .\r\n« * و السلام * »\r\n\r\n\r\n","description":"","footnote":"\r\n( 1 ) ( توضيح بيشتر ) يا اگر شهادت وى هم به عقد صحيح باشد به علت غير محسوس بودن شرايط صحت عقد ، از اعتبار لازم برخوردار نيست .\r\n","page_name":" 3703 ","page_number":423},
  {"content":"\r\n\r\n\r\n21 / 11 / 1380 يكشنبه درس شمارهء ( 399 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ابتدا در وجهى كه در درس پيش براى نظر مرحوم سيد مبنى بر تقديم بينهء اسبق ذكر كرديم ، مناقشه كرده و وجه صحيح فتواى ايشان را فرض متعارف اقامهء بينه مىدانيم كه شهادت بر اصل اجراى صيغهء عقد واقع مىشود بدون اينكه بر عدم وقوع عقد ديگرى پيش از آن بر خواهر يا دخترش اعتماداً على الحس يا على اصالة الصحه شهادت دهند . سپس روايتى كه در اين باب وارد شده را ذكر و با بيان ضعف سند آن و عدم وجود اجماع يا شهرت قدمايى بر عمل به آن ، لزوم بررسى وجهى كه عده‌اى بر اساس آن وجه به مفاد روايت فتوى داده‌اند را متذكر مىشويم .\r\n* * * \r\nالف ) [ اذا كانت تشهد بالزوجيه من ذلك التاريخ الى زمان الثانية 
  ]\r\n\r\nمتن عروه :\r\n. . . و على الثالث الاسبق اذا كانت تشهد بالزوجيه من ذلك التاريخ الى زمان الثانية و ان لم تشهد ببقائها الى زمان الثانية فكذلك اذا كانت الامرأتان الام و البنت مع تقدم تاريخ البنت .\r\n\r\n1 ) توضيح عبارت مرحوم سيد :\r\nكلام در قسم ثالث از صورت سوم از مسألهء پنجم عروه است . مرحوم سيد مىفرمايد : اگر مردى مدعى زوجيت زنى گردد و زن ديگرى كه در يك زمان شرعاً نمىتواند با زن اولى هر دو همسر يك نفر باشند ، ادعا كند كه من زن آن مرد هستم و هر دو ( مرد و زن دوم ) بر ادعاى خود بينه اقامه كنند و مدلول يكى از دو بينه ( تاريخ وقوع عقد ) اسبق از ديگرى باشد ، در اينجا فرض مسأله به لحاظ كيفيت شهادت و\r\n\r\n","description":"","footnote":"","page_name":" 3704 ","page_number":424},
  {"content":"\r\n\r\nمورد ازدواج سه صورت پيدا مىكند : اول اينكه بينه‌اى كه بر وقوع عقد اسبق اقامه شده به حدوث عقد سابق و بقاء آن هر دو شهادت دهد . دوم اينكه بينهء اسبق تنها به حدوث عقد سابق شهادت دهد و نظرى به بعد از آن نداشته باشد . سوم اينكه شهادت بينهء اسبق فقط به حدوث عقد در مواردى باشد كه تحقق عقد اول از نظر شرعى فى نفسه موجب بطلان عقد دوم على الابد مىگردد مانند عقد بر بنت كه موجب حرمت ام مىگردد و يا عقد بر ام با فرض دخول كه موجب حرمت بنت مىگردد نه مانند عقد بر ام با فرض عدم دخول و يا عقد بر اخت كه ثبوتاً منافات ندارد كه اول ام غير مدخوله يا اخت را عقد كرده باشد سپس او را طلاق داده و دختر يا خواهرش را گرفته باشد .\r\nمرحوم سيد مىفرمايند ، در صورت اول و سوم بايد بينهء اسبق را مقدم و حكم به صحت عقد سابق ( در صورت اول ) و صحت عقد بنت يا ام مدخوله ( در صورت سوم ) نمود . اما در صورت دوم ( اختين يا ام غير مدخوله ) كه ثبوتاً منافاتى ندارد هر دو عقد صحيح باشد زيرا ممكن است اول با يكى از دو خواهر ازدواج كرده سپس با طلاق او خواهرش را به عقد خود در آورده باشد و يا اول مادر را گرفته و پيش از دخول ، او را طلاق داده و دخترش را گرفته باشد و يا به فتواى مرحوم آقاى خويى ( خلافاً للمشهور و لما اخترناه ) كه مجرد عقد بر بنت را مبطل عقد مادر مىدانند ، دختر را بدون طلاق مادرش عقد كرده باشد ، در اين دو مورد از صورت دوم مسأله ذات وجهين است ممكن است بگوييم هر دو بينه‌ها تساقط مىكنند يا اينكه دومى را ( صحت عقد فعلى ) ترجيح دهيم .\r\n\r\n2 ) مناقشه در وجهى كه براى فتواى سيد رحمه الله ذكر كرده بوديم :\r\nما در جلسهء گذشته وجه تقديم بينهء اسبق در كلام سيد رحمه الله را اختيار مبناى ترجيح يكى از دو بينهء متعارض به خاطر وجود اصل موافق با آن ( استصحاب صحت عقد اسبق ) دانستيم كه لازمهء آن تقديم زوجيت اسبق به استناد خود بينه است نه به خاطر اينكه استصحاب پس از تساقط دو بينه ، مرجع و مستند باشد . ولى اكنون\r\n\r\n","description":"","footnote":"","page_name":" 3705 ","page_number":425},
  {"content":"\r\n\r\nعرض مىكنيم از اينكه مرحوم سيد صورت سوم اين مسأله ( شهادت بر سبق عقد بنت بر شهادت عقد بر ام ) را نيز به صورت اول ملحق نموده است و در اينجا بينهء عقد بنت علاوه بر بقاء ، از جهت حدوث هم با بينهء عقد ام تعارض دارد و اصل عملى وجود ندارد ، معلوم مىشود ايشان تقديم بينهء اسبق بر مبناى ترجيح يكى از دو بينهء متعارض بواسطهء وجود اصل را مستند فتواى خويش ندانسته‌اند و وجهى كه ما ذكر كرده بوديم درست نيست .\r\n\r\n3 ) بيان وجه كلام سيد رحمه الله توسط استاد مد ظله :\r\nاين مسأله را به سه صورت مىتوان تصوير كرد : صورت اول اينكه هر يك از بينه‌ها شهادت به وقوع صيغهء عقدى كه خود حاضر در مجلس آن بوده‌اند بدهند و بگويند ما ديديم صيغه‌اى كه شرائط صحت همچون ايجاب و قبول و غيره را دارا بود اجرا شد بدون اينكه متعرض اين جهت باشند كه آيا پيش از آن عقد ديگرى براى اين مرد مثلًا بر خواهرش واقع شده يا نه ؟ در اين صورت واضح است كه عقد متأخر چون فاقد صحت شرعى است باطل است يعنى هر چند از جهت ديگر شرائط تمام است لكن چون پيش از آن عقدى بر خواهرش واقع شده عقد دوم از نظر شرعى باطل است . زيرا لازمهء صحت عقد اول كه محسوس بينه بوده بطلان عقد دوم است . اما لازمهء صحت عقد متأخر ( محسوس بينه دوم ) عدم وقوع عقدى پيش از آن نيست و لذا حكم به تقديم بينهء اسبق مىشود .\r\nصورت دوم اينكه بينه‌ها شهادت به وقوع عقد زوجيت صحيح از تمام جهت حتى از جهت مذكور ( حرمت جمع بين الاختين ) بدهند و لكن صحت از اين جهت مذكور بواسطهء اصالة الصحه بر آن مترتب شده باشد يعنى آنها بالحس شهادت به وقوع عقد با تماميت اركان آن مىدهند و با ضميمهء اصالة الصحه تماميت از جهت عدم وقوع عقدى پيش از آن بر خواهرش را اظهار مىكنند . در اينجا جريان اصالة الصحة در هر كدام از جهت جمع بين الاختين با ديگرى متعارض است و هيچ\r\n\r\n","description":"","footnote":"","page_name":" 3706 ","page_number":426},
  {"content":"\r\n\r\nترجيحى براى تقديم اصالة الصحه در بينهء اسبق بر دومى وجود ندارد زيرا تعارض اين دو بينه بواسطهء جريان اصالة الصحه در آنها مانند اين است كه كسى دو مطلب اظهار كند و ما بدانيم يكى از آن دو را عمداً يا سهواً دروغ گفته است در اينجا صدق هيچ يك بر ديگرى اولويت ندارد و نمىتوان گفت الزاماً در اولى صادق و در دومى اشتباه كرده يا دروغ گفته است .\r\nصورت سوم اينكه هر كدام از بينه‌ها بالحس شهادت ، وقوع عقدى صحيح حتى از جهت مذكور بدهند يعنى هر كدام بگويند ما ديديم عقد فلان زن براى اين مرد خوانده شد و پيش از آن خواهرش معقودهء او نبوده است . در اينجا نيز هيچ ترجيحى براى تقديم بينهء اسبق بر بينهء عقد متأخر وجود ندارد زيرا مجرد اينكه يكى از دو بينه مدعى وقوع عقد در زمانى زودتر از زمان مدعاى بينه دوم شود در حالى كه آن دو بينه در واقع يكديگر را تكذيب مىكنند و ما مىدانيم يكى از آنها دروغ مىگويند و يا اشتباه مىكنند ، موجب ترجيح آن بر اين نمىشود .\r\nخلاصه اينكه اگر اقامهء بينه به نحو اول بود بايد اسبق را مقدم داشت اما اگر به نحو دوم يا سوم بود هيچ يك بر ديگرى ترجيح ندارد . و چون به طور متعارف اقامهء بينه به نحو اول صورت مىپذيرد يعنى هد كدام از آنها تنها به محسوس خودشان كه اجراى صيغهء صحيح عقد باشد شهادت مىدهند و كارى به وقوع عقد ديگرى بر خواهر او نه بالحس و نه با اصالة الصحه ندارند لذا خيال مىكنم مرحوم سيد هم فقط همين فرض را در نظر گرفته و حكم به تقديم اسبق نموده است و الّا وجهى براى تقديم بينهء اسبق در دو فرض ديگر وجود ندارد .\r\n\r\nب ) [ بخلاف الاختين و الام و البنت مع تقدم تاريخ الام 
  ]\r\n\r\nمتن عروه :\r\nبخلاف الاختين و الام و البنت مع تقدم تاريخ الام لامكان صحة العقدين بان طلق الاولى و عقد على الثانية فى الاختين و طلق الام مع عدم الدخول بها و حينئذٍ ففى ترجيح الثانية او التساقط وجهان .\r\n\r\n","description":"","footnote":"","page_name":" 3707 ","page_number":427},
  {"content":"\r\n\r\nمرحوم سيد مىفرمايد در جايى كه بينه‌ها فقط شهادت به اصل وقوع عقد حدوثاً دهند و آن دو زن ، اختين و يا اولى مادر و دومى دخترش باشد ، چون امكان صحت هر دو عقد به اينكه پس از طلاق اخت يا طلاق مادر غير مدخوله با خواهر يا دختر او ازدواج كرده وجود دارد ، دو وجه مىتوان گفت . هم ترجيح بينهء عقد دوم ذو وجه است و هم تساقط هر دو بينه .\r\nوجه تقديم بينهء دوم واضح است زيرا اين دو بينه يكديگر را تكذيب نمىكنند و امكان صدق هر دو بينه وجود دارد لذا بر اساس اين احتمال بايد حكم به زوجيت فعليه ( بينه دوم ) نمود . و وجه تساقط هر دو بينه در نظر مرحوم سيد را نيز در جلسهء گذشته بيان كرديم كه اگر مثبتات اصالة الصحه را همچون امارات حجت بدانيم لازمهء جريان اين اصل در بينهء اسبق عدم صحت عقد دوم است يعنى لازمهء بينهء اسبق كه با ضميمهء اصالة الصحه عقد سابق را اثبات مىكند ، عدم وقوع عقد دوم صحيحاً مىباشد و چون اين اصل در بينه دوم هم جارى است هر دو متعارض مىشوند و تساقط مىكنند .\r\n\r\nج ) [ وردت رواية تدل على تقديم بينة الرجل الا مع سبق بينة الامرأة المدعية او الدخول بها فى الاختين 
  ]\r\n\r\nمتن عروه :\r\nهذا و لكن وردت رواية تدل على تقديم بينة الرجل الا مع سبق بينة الامرأة المدعية او الدخول بها فى الاختين و قد عمل بها المشهور فى خصوص الاختين و منهم من تعدى الى الام و البنت ايضاً و لكن العمل بها حتى فى موردها مشكل لمخالفتها للقواعد و امكان حملها على بعض المحامل التى لا تخالف القواعد .\r\n\r\n1 ) توضيح كلام سيد رحمه الله :\r\nاحكامى كه تاكنون در صور مختلف اين مسأله گفته شد همه طبق قاعده بود مرحوم سيد مىفرمايد روايتى وارد شده كه در مورد اختين بايد بينهء مرد را بر بينهء زن مقدم داشت مگر اينكه زن دوم مدخوله باشد و يا مدلول بينهء او ( تاريخ وقوع عقدى\r\n\r\n","description":"","footnote":"","page_name":" 3708 ","page_number":428},
  {"content":"\r\n\r\nكه بر آن شهادت داده ) از بينهء مرد اسبق باشد كه در اين صورت بينهء زن دوم مقدم مىشود . يعنى اگر شهادت هر دو بينه مطلق باشد و يا يكى مطلق و ديگرى وقت تعيين كند و يا هر يك به وقوع عقد خود در همان زمان عقد ديگر شهادت دهند بايد بينهء مرد با اينكه قواعد چنين اقتضايى ندارد مقدم شود . برخى از فقها از مورد روايت ( اختين ) تعدى نموده و در مورد ام و بنت نيز طبق مفاد روايت فتوى داده‌اند ولى چون اين روايت مخالفت با قواعد است و قابليت حمل به طورى كه مخالف با قواعد باب قضا نگردد نيز دارد عمل به آن حتى در مورد خودش ( اختين ) مشكل است .\r\n\r\n2 ) نقل و بررسى سند و حجيت روايت مذكور توسط استاد مد ظله :\r\nمرحوم سيد مىفرمايد يك روايت وجود دارد در حالى كه دو روايت است كه از دو امام نقل شده است همچنانكه محقق اول در نكت النهايه نيز ذكر كرده است .\r\nمتن روايت : محمد بن يعقوب الكلينى عن على بن ابراهيم عن أبيه و عن على بن محمد القاسانى عن القاسم ابن محمد عن سليمان بن داود عن عيسى بن يونس عن الاوزاعى عن الزهرى عن على بن الحسين عليهما السلام فى رجل ادعى على امرأة انه تزوجها بولى و شهود و انكرت المرأة ذلك فاقامت اخت هذه المرأة على هذا الرجل البينة انه تزوجها بولى و شهود و لم يوقّتا وقتاً فكتب : ان البينة بينة الرجل و لا تقبل بينة المرأة لان الزوج قد استحق بضع هذه المرأة و تريد اختها فساد النكاح فلا تصدق و لا تقبل بينتها الا بوقت قبل وقتها او بدخول بها « 1 »\r\nو محمد بن الحسن الطوسى باسناده عن محمد بن الحسن الصفار عن على بن محمد عن القاسم بن محمد عن سليمان بن داود عن عبد الوهاب بن عبد المجيد الثقفى عن ابى عبد الله عليه السلام قال سمعته يقول فى رجل ادعى على امرأة و ذكر مثله « 2 »\r\n\r\n\r\n","description":"","footnote":"\r\n( 1 ) وسائل كتاب النكاح ابواب عقد النكاح و اولياء العقد باب 22 ، ح 1 .\r\n( 2 ) وسائل كتاب القضاء ابواب كيفية الحكم و احكام الدعوى باب 12 ، ح 13 .\r\n","page_name":" 3709 ","page_number":429},
  {"content":"\r\n\r\nهر دو سند اين دو روايت ضعيف است زيرا در هر دو سليمان بن داود المنقرى واقع شده كه از عامه است و برخى او را تضعيف كرده‌اند « 1 » و علاوه بر او افراد ديگرى نيز در هر دو سند واقع شده‌اند كه يا توثيقى ندارند و يا تضعيف شده‌اند و يا از عامه هستند .\r\nمبناى مرحوم سيد ، جبران ضعف سند روايت با عمل مشهور به آن مىباشد و چون عمل به مفاد اين روايت را به مشهور و بلكه برخى به اجماع نسبت داده‌اند ، لذا ايشان از اشكال در سند صرف نظر كرده و اشكال دلالى يعنى مخالفت آن با قواعد را مطرح نموده است و چون دلالت آن نيز قابليت حمل به گونه‌اى كه مخالف با قواعد نگردد را داراست لذا ايشان با توجيه روايت بر قواعد تحفظ مىنمايد گويا ايشان عمل مشهور به مفاد يك روايت را تنها جا بر ضعف سند آن مىداند هر چند خود ، مفاد مورد عمل آنها را نپسندد و روايت را به نحوى ديگر توجيه كند .\r\n\r\n3 ) آيا شهرت يا اجماع بر عمل به روايت محقق است ؟\r\nبه نظر ما ثبوت عمل مشهور به روايت با اجماع فقها بر عمل به آن محل تأمل است زيرا از ميان قدما كسى را غير از شيخ در نهايه و ابن براج در مهذب و ابن ادريس نيافتيم كه به مفاد آن فتوى داده باشد از فتواى ابن ادريس هم كه به خبر واحد عمل نمىكند معلوم مىشود قاعدتاً او اين حكم را منطبق بر قواعد دانسته كه آن را اختيار كرده است پس از او محقق اول در نكت النهايه با تصريح به سقوط حجيت روايت به خاطر ضعف سندش چون مفاد آن را طبق قاعده قلمداد كرده به آن فتوى داده است . البته اين فتوى پس از محقق در كتب علامه آمده و در ميان فقها مشهور شده است لكن بعيد نيست آنان نيز وجهى را كه محقق ذكر كرده پسنديده و\r\n\r\n\r\n","description":"","footnote":"\r\n( 1 ) برخى همچون علامه در خلاصه و ابن غضائرى ، سليمان بن داود المنقرى را تضعيف كرده‌اند لكن نجاشى در فهرست خود دربارهء او مىگويد . . . بصرى ليس بالمتحقق بنا ( يعنى امامى نيست ) غير انه روى عن جماعة من اصحاب جعفر بن محمد عليهما السلام و كان ثقة له كتاب . رجال نجاشى ، شمارهء 488 .\r\n","page_name":" 3710 ","page_number":430},
  {"content":"\r\n\r\nحكم را على القاعده دانسته باشند . حتى شايد شيخ هم چون مفاد روايت را منطبق بر قواعد يافته به آن عمل كرده و ابن براج هم كه نوعاً در آراء خويش از شيخ تبعيت مىكند بر اساس همان وجه عمل نموده باشد .\r\nخلاصه اينكه چون سند اين دو روايت ضعيف است و نه اجماعى وجود دارد و نه شهرت قدمايى ، و سايرين هم فتواى خود را بر قواعد تطبيق كرده‌اند ، ما بايد وجهى را كه محقق براى مستند اين فتوى ذكر كرده بررسى كنيم و اگر آن وجه تمام نبود روايت را به خاطر ضعف سندش كنار گذاشته و بر قواعد مسلّم باب قضاء و شهادات تحفظ كنيم . « * و السلام * »\r\n\r\n\r\n","description":"","footnote":"","page_name":" 3711 ","page_number":431}
  ]