[
  {"content":"\r\n\r\nحاج ميرزا حسن صفى عليشاه\r\nعرفان الحق\r\nتوضيحات از :\r\nعبدالله انتظام و احسان الله استخرى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nعرفان الحق\r\nصفى عليشاه\r\nچاپ دوم - 1371\r\nچاپ مروى\r\nتيراژ 4000 نسخه\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\n[ مقدمه سيد عبد الله انتظام 
  ]\r\n\r\nهو حضرت حاج ميرزا حسن صفىعليشاه قدس سره\r\nبىشك از بزرگترين عرفاى اواخر قرن سيزدهم و اوايل قرن چهاردهم هجرى قمرى است كه علاوه بر مقامات معنوى بمعلومات ظاهرى نيز آراسته و داراى طبعى شيوا و قلمى توانا بوده و از خود آثارى گرانبها بجاى گذارده است كه از آنها يكى تفسير قرآن كريم است كه با تأويلات عارفانه برشته نظم كشيده شده و از شاهكارهاى عظيم دوره اخير بشمار است و ديگر ديوان اشعار كه شامل غزليات و قصائد و ترجيع - بندهاى نغز مىباشد و اين هر دوتا حدى مورد توجه و استقبال و استفاده قرار گرفته است .\r\nاز آثار ديگر اين عارف بزرگ كه به‌واسطه نايابى نسخ ، باوجود ارج و ارزشى كه از نظر تصوف و عرفان دارند ، كمابيش از نظرها دور مانده‌اند يكى عرفان الحق است كه محققا از بهترين رسالات عرفانى است و باوجود اختصار ظاهر شامل تمام اصول تصوف و عرفان بوده و با نثرى جذاب انشاء شده كه مسلما مؤلف در ترتيب آن از عالم علوى الهام گرفته است . اگر خواننده با توجه و حوصله و دقت و فرصت\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nمكرر آن را مرور نمايد نه تنها موجب ملال نمىگردد بلكه هربار حقائق تازه‌اى از دقائق عرفان بر او منكشف و از منبع فياض آن مستفيض مىشود .\r\nچاپ جديد عرفان الحق كه اينك تقديم طالبان معرفت و جويندگان طريق حقيقت مىگردد بهمت بنگاه مطبوعاتى صفىعليشاه كه تاكنون در طبع و انتشار ديوان و زبدة الاسرار حضرت صفى پيش قدم شده و اسم بنگاه را با مسمى ساخته‌اند انتشار مىيابد . اين چاپ از روى نسخه اول كه در سال 1297 ه - ق بطبع رسيده استنساخ شده و در جدا نمودن جمله‌ها و نقطه‌گذارى دقت مخصوص شده است تا مطالب واضح و روشن از نظر خواننده بگذرد .\r\nترجمه آيان قرآن از تفسير منظوم صاحب كتاب برگزيده شده و ترجمه جملات عربى و احاديث و همچنين مختصر شرح احوال عرفائى كه در متن كتاب از آنها نام برده شده توسط فاضل عارف آقاى دكتر احسان اللّه استخرى صاحب كتاب اصول تصوف تهيه و در آخر كتاب اضافه شده است و براى خوانندگانى كه به زبان عربى تسلط كافى ندارند بسيار سودمند است .\r\nاميد است چاپ جديد اين كتاب در روشن ساختن طريق صفا تأثيرى بسزا داشته و همچون چراغى فراراه جويندگان قرار گيرد ان‌شاءالله .\r\nبتاريخ اول دىماه 1342 ه - ش مطابق پنجم شعبان 1383 ه - ق\r\nسيد عبد اللّه انتظام\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\n[ مقدمه كتاب 
  ]\r\nبسم الله الرحمن الرحيم\r\nحمد سزاوار يگانه‌ايست كه حمد خود را به زبان خود فرمود ، از اينكه درخور حمدش زبانى نبود . آنجا كه او حمد خود گذارد احدى حق حمد و هستى ندارد . اهل حمد كه مقربان درگاه و مخصوصان بارگاهند به اشاره الحامدون لله صفات آن ذاتند و در تجليات ذاتى ذى الجلال و جلوات جمال حق متعالى مات . و بعد اشياء را به هستى آورد و از لسان وجود موجودات حمد خود كرد . صفى كيست تا در مقام حمدش تواند زيست ؟\r\nما حمد يك نعمتش ندانيم چگونه حمد ذاتش توانيم ؟ اما از آنكه خاك را جان داد و دانش در نهادش نهاد و كدورتش را به صفاى عقل بپرداخت و بتشريف خلق الله آدم على صورته ( 1 ) مخلع ساخت و فرمود ناتوانى خود را بدان و حمد ما را بهر زبانى كه دانى و توانى بخوان ، با آنكه حقوق مرا نسبت به خود ندانى و حمد مرا به قدر كمتر نعمتى نتوانى . لهذا به قدر وجود خود حمد گوئيم و صراط سپاسش را به حركت نملى پوئيم .\r\nو بديهى است كه نعمت حق را نهايت نيست تا كسى بتواند بر اندكش متذكر شود و بر هزاريكش متشكر . سزاوار معبود حمد غير محدود است و هديه روان نبى محمود و آل كرامش درود نامعدود .\r\nدر اين عصر كه عالم منظم است و ترقيات نفوس مسلم ، سلطان وجود اين ذره فانى ميرزا حسن اصفهانى الملقب به صفىعلى نعمت اللهى اراه الله حقايق الاشياء كما هى ( 2 ) را از كتم غيب به عرصه شهود آورد و به حكم   خَلَقَ الْإِنْسانَ عَلَّمَهُ الْبَيانَ   ( 3 ) در انكشاف اسرار عرفان اسباغ احسان كرد .\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nسابقا خامه مشكين ختامه بنگارش منظومه مسماة به زبدة الاسرار كه مبتنى است بر نكات معارف و مراتب سلوك سالك عارف توفيق يافته بود . باز عمر عزيز را مغتنم شمرده بنگارش اين رساله كه مسماست به عرفان الحق از باطن ولى مطلق مدد خواستم تا سررشته بدست آيد و هر ناظرى بىزحمت رياضت تماشاى رياض حقايق نمايد . و بناى اين كتاب بر فصل و باب نيست . فصلش توحيد است و بابش تأييد . هر وقتى به مقتضاى حال و مقام مطلبى نوشته شد . ان‌شاءالله مقبول ارباب معرفت و عقول گردد .\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n\r\n[ بدان كه ذات حق صرف هستى است و هستى به حقيقت يكى است . 
  ]\r\nبسم الله تعالى شأنه\r\nبدان كه ذات حق صرف هستى است و هستى به حقيقت يكى است .\r\nاشياء به هستى او هستند و به يك نشأة مست . وجود واحد است و نمود متعدد چون از نمود گذرى بر از وجود برى . وجود را ضدى نبود كه مخفى نمود . و الا او هويداتر از هر هويدائيست و هويدائى جز او نيست . او آشكار است و جز او هرچه هست پندار . جز او گفتن خطاست ، غير او چيست و كجاست ؟\r\n\r\nلمؤلفه [ فهم اين نى كار عقل دانى است . . . 
  ]\r\n فهم اين نى كار عقل دانى است * عقل را بگذار كاين وجدانى است \r\nوجود را نه مثل باشد نه محل ، نه آخر دارد نه اول . اول و آخر مراتب وجود است و وجود من حيث هو غير محدود . وجود هميشه در تجلى است و در ظهورش طفره و تعطيل نيست .\r\nمعنى كنت كنزا مخفيا ( 4 ) نه اين است كه زمانى مخفى بود بعد خود را آشكار نمود . يعنى وجود صرف ذات است و ذات فقط منزه از اعتبارات صفات . الآن كما كان چنان كه بود هست . نه درى گشود نه پرده‌اى بست . تجلى ذات وجود در اسماء و صفات بود و در آن مرآت خود را نمود . اين همه عكس غير از يك تجلى نيست كه هريك به جلوه‌اى متجلى\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nاست . تجلى آب حباب است ، چون حباب شكست همان آب است . اشياء مراتب وجود است كه از براى خود خواسته ، و هر رتبه را بنمودى آراسته هركس فهميد به بهرهء خود رسيد . فناى عارف ترك ملاحظه اعتباراتست و درك اشارات .\r\nعارف چشم از مراتب پوشيد ، وجود را در مراتب ديد . وصول درويش نفى موهومست و اثبات معلوم . يعنى فنا شود نه خدا . مراد از وصول كشف حقايق است نه اتحاد يا اتصال با ذات خالق . بايزيد رحمه اللّه گويد خدا را يافتم و دانستم و سير در مراتب خاتم نتوانستم .\r\nخاطرم بسير مقامات نبوت مايل بود و درياهاى آتش حايل . ايراد كنند چون به حق توانست رسيد كمال خاتم را چگونه نتوانست ديد ؟\r\nگوئيم بايزيد به حق و حقيقت خود وصول يافت نه به حق و حقيقت رسول . چيزى كه به او توان رسيد محدود است و حد منافى قدس معبود .\r\nبدايت و نهايت مراتب است و مراتب غير ذات واجب . عارف از مراتب رست و بر سرير وحدت نشست . حجاب وحدت كثرت است . حجاب را بردار وحدت است . يعنى تو خود حجابى ، از حجاب خوديت برآى تا كثرت را عين وحدت يا بى . موحد گرد كثرتش برخاست كه گفت عالم عين ماست . - ما چه باشد در لغت اثبات نفى - يعنى همه اوست و لا إله الا هو .\r\n\r\nشعر [ قطره بگريست كه از بحر سوائيم همه . . . 
  ]\r\n قطره بگريست كه از بحر سوائيم همه * بحر بر قطره بخنديد كه مائيم همه \r\nشبلى را در حال احتضار گفتند شهادة گو . گفت شهادة نفى\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nغير است و اثبات او . آن را كه بايد نفى كرد موجود نيست و آنكه جز او هيچ نيست از اثبات مستغنى است . نابود چگونه اثبات بود كند و معدوم چگونه اظهار وجود .\r\n\r\nلمؤلفه [ آنكه هست او مثبت ذات وى است . . . 
  ]\r\n آنكه هست او مثبت ذات وى است * هستى او عين اثبات وى است \r\nايضا گويم\r\n اى آنكه دل شكسته جاى تو بود * عالم همه پرتو لقاى تو بود\r\nاثبات تو را بنفى غير تو كنند * نفى كه كنم كه او سواى تو بود ؟ \r\nو او تعالى ذاتا لا به شرط است و حقيقة مطلق . نه شرط اطلاق دارد نه قيد تقييد ، نه مطلق است نه مقيد ، نه كثير است نه واحد ، منزه است از جميع شروط ، حتى شرط عدم شرط و مطلق است . از تمام قيود ، حتى قيد اطلاق .\r\n\r\nلمؤلفه [ عارفى كآنچه گفت بر حق گفت . . . 
  ]\r\n عارفى كآنچه گفت بر حق گفت * ذات حق را وجود مطلق گفت\r\nنه چنان مطلقى كه ادراكش * مىتوان كرد عقل چالاكش\r\nعقل در وصف ذات او مات است * زانكه خود ظل وصف آن ذات است\r\nلا به شرطى نه شرط ذات وى است * بلكه يك وصفى از صفات وى است\r\nذات مطلق نيايد اندر شرط * لا به شرط است و مطلق از هر شرط \r\nاما علم واجب تعالى عين وجود است و علم بهر شيئى عين هستى او . معدوم محروم است و موجود عين معلوم . وجود در هر رتبه‌اى تجلى\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nنمود علم عين او بود . حقتعالى هرچه قابل وجود بود موجود فرمود و از ايجاد موجودات چيزى بر علمش نيافزود . عدم را موجود نكرد ، موجود را از كتم عدم بعرصهء ظهور آورد . عدم وجود نشود و وجود هرگز بعدم نرود . اشياء از عالمى بعالم ديگر روند و بتكميل وجود تبديل شوند . خلق الاشياء من العدم يعنى اشياء را از عالم غيب مطلق كه اعيان است و در آنجا وجود علمى دارند بعالم شهود آورد . قدرت بمحال تعلق نگيرد و عدم هرگز وجود نپذيرد . شريك بارى هم از محالات است و شبههء ابن كمونه طامات . صاحب عقل سليم و سليقه مستقيم تصور دو وجود نتواند نمود و آنكه تصوير نمود يا تقرير مشرك بود .\r\n سُبْحانَ اللَّهِ عَمَّا يُشْرِكُونَ *  ( 5 )\r\n\r\nاما قدرت\r\n- هر فعلى قابل هستى است قادر مختار به اراده خود مىكند . آنچه قابل نيست اراده نكند و آنچه قابل است تركش ننمايد  إِنَّ اللَّهَ عَلى كُلِّ شَيْءٍ قَدِيرٌ *  ( 6 ) . گفتيم خلقت ظهور ذات است و ممكنات مراياى صفات . كمال خود را بافعال نمود و جبر را در كارخانه قدرتش مجال نبود . اشياء هر يك در مرتبه‌اى واقعند و همان رتبه را قابل و قانع . او تعالى هرچه را قابل رتبه‌اى ديد فيض وجود بخشيد . اختيار قبول وجود است و جبر امداد حق بر موجود . بىعنايت و مدد حقتعالى هيچ موجودى در حد خود نتواند زيست .\r\nاز آنكه به هستى مستقل نيست ، ديگرى او را وجود داد . پس محتاج است بعنايت و امداد . باصطلاح ارباب آگاهى و درويشان الهى مراد از جبر نصرت حق است بر خلايق ، نه اجبار بوقوع نالايق . عون حق را تعطيل نيست و الا هيچ ممكنى در مرتبهء خود نتواند زيست . قبول وجود بارى است سنگين ،\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nتحملش بر هر موجودى دشوار بود ، چون عنايت بارى مددكار گردد آسان شود . اگر فهم مطلب نمائى از شوق برقص آئى .\r\nاما امر بين امرين ( 7 ) نكته‌ايست مليح و در مقام تكليف صحيح .\r\nافراط و تفريط را بگذار و از دو امر وسط را اختياردار . يعنى سعى در طاعت كن و استعانت از حق جو ، نه خود را واگذار و نه قادر در اداى حقوق معبود پندار . حاصل آنكه نه تو را مجبور داشتند و نه اختيار گذاشتند .\r\nاگر در صراط اوامر مستقيم روى از جبر حقيقى واقف شوى كه سر ما شاء الله كان و ما لم يشأ لم يكن ( 8 ) چيست و بجز اراده و اختيار حق مطلق اراده و اختيارى نيست . اما در تكليف خلق را اختيار داد و عنايت را در سر اختيار نهاد تا عابد مستحق ثواب باشد و عاصى مستوجب عقاب . بالجمله صراط المستقيم ما بين يسار و يمين است و خير الامور همين . در هر مرتبه‌اى از وجود واقفى به همان مرتبه عارفى . كمال در حفظ مراتب است و هر مقامى را مناسب .\r\n\r\nاما شريعت\r\n- نظم مملكت است و نمود شئونات سلطنت . بىآداب شريعت از جاى برمخيز و از هتك اين ناموس بپرهيز . و گرنه آبت را بريزند و به موى سرت بياويزند . آنكه راه به خلوت شاه داشت دور باش سلطنت را سهل ننگاشت . بحفظ صورت همه كس را احتياج است آنكه گويد و اصل را چه احتياج ؟ در سليقه و نظرش اعوجاج است .\r\nدر نزد اهل وصول ترك عمل دنائت است و ترك ملاحظه عمل همت .\r\nهمت بلند دار و هر عملى را در مقامش بجا آر . معنى لو ظهرت الحقائق\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nبطلت الشرائع ( 9 ) نه اين است كه چون حقيقت لواى ظهور افراشت شريعت را بايد گذاشت . بلكه چون مرضى رخ نمود به آدابى نتوان بود . حقيقت حالتى است كه چون پيدا شود آداب ساقط بود . يعنى سلب شعور شود و دستور قهرا مستور . چون به حالت خود برگشت در آداب شريعت از موئى نتوان گذشت . شريعت آداب است و در اين مقام تار عنكبوتى حساب . در سلام عام مقرب شاه جبروت سلطنت را بيشتر مراعات ادب كند تا در خلوت قرب و آرام . عارفى كه آداب شريعت را گذاشت دليل است كه قربى در درگاه نداشت . كثرت الفاظ هوس است ، نكته‌فهم را همين قدر بس .\r\n\r\nاما طريقت\r\n- ترك آمال است و تصحيح خيال و تبديل نقص بكمال .\r\nاگر اين ذوق تو راست خود را بىغرض كن و بدل را باصل عوض .\r\nتواضع كن ، للّه انصاف بده و انصاف مخواه . اگر در خير عوض خواهى دنياطلبى و در حلقهء اهل حضور بىادب . انسان ملكات جميله گيرد ، حيوان در صفات رذيله بميرد .\r\nاگر در ترك آمالى اميدت به چيست و اگر در تصحيح خيالى غرضت با كيست ؟ آنكه ياد حق ملكاتش شود خوديت از يادش برود .\r\nمنصور از حق خود بىخبر بود حق به زبان او أنا الحق فرمود .\r\n\r\nبجز حق كيست تا گويد أنا الحق ؟\r\nاگر گوئى فرعون هم اين دعوى نمود . گويم آن دعوى بود .\r\nيعنى از روى طبيعت و هوا مىگفت نه از راه حقيقت و فنا . مشعر بود بر اينكه او خدا نيست . همين فرق كافيست . بايزيد گفت سبحان الله\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nخطاب رسيد اى مرد راه مگر در من عيبى گمان بردى كه تنزيه كردى ؟\r\nخود را از معايب هستى منزه ساز و به تنزيه خود پرداز . كمر به رياضت بست تا از انانيت رست و بر سرير سبحانى ما أعظم شأنى نشست .\r\nمناسب اين حال ابراهيم ادهم گفت : چشم از سلطنت بلخ دوختم و و آن را به سلطنت فقر فروختم . درويشى به او گفت مگر تو هنوز سلطنت بلخ به يادت هست كه وقتى پادشاه بوده‌اى ؟ دم از درويشى مزن كه هنوز ترك هستى ننموده‌اى .\r\n\r\nلمؤلفه [ زين ناحيه مردان قلندر رفتند 
  ]\r\n زين ناحيه مردان قلندر رفتند * گشتيم بسى اثر ز درويش نبود \r\nدرويش از دو عالم رست و نداند كه عالمى هست .\r\nچون ندارد تا تو گوئى چون بود رازش نهفتنى است و حرفش نگفتنى .\r\nگفت قائل در جهان درويش نيست\r\nيعنى درويش نه جهانى داند و نه در جهانى ماند . اگر در مقامى مانده درس درويشى را درست نخوانده و اسب همت از جوى تعينات نجهانده .\r\nمراتب اهل طريقت را بشنو و هركس را به اين علامت يافتى با او به سلامتى برو :\r\nعاقل تميز دهد و از خطرات به قوت پرهيز رهد . بىخبر نپويد ، بىثمر نگويد .\r\nعارف به چشم وجود نگرد و راه به بينش سپرد ، خلاف نبيند ، باعتراض ننشيند .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nسالك راه خود را رود و كشته خود را درود . آنكه راه‌سپارست با يمين و يسارش چه كار ؟ با همه همراه است و از همه بر كنار .\r\nمجذوب حيوة را ريخت و از خود و خلق گريخت .\r\nمرتاض بمراد خود نكوشد و بهر زخمى نخروشد . عاشقى شيوه رندان بلاكش باشد .\r\nفقير نه شادى دارد نه غم ، نه زياد گردد و نه كم . هرچه داشت داد ، از براى دزد چيزى ننهاد .\r\nابليس از فقير بگريزد و به او نياويزد .\r\nمريد حق را مراقب است و نفس را مصاحب ، به خود مشغول است و از خوديت ملول .\r\nمراد هر حقى را برساند و در عطا عاجز نماند .\r\nمرشد اول از خود مرد و ثانى مردم را به راه خدا برد . تا نميرد دستى را نگيرد .\r\nكامل جمع و فرق را داراست و بر جمع و فرق بىاعتنا .\r\nصوفى نه قال دارد نه حال ، نه فراق داند نه وصال ، نه صلح جويد نه جنگ ، نه نقش گيرد نه رنگ ، نه اندك شود نه افزون ، نه وضع پذيرد نه قانون .\r\nشيخ شهر علم است و شخص حلم . مجهول ندارد ، مجعول نگذارد نه به نعمتى منقلب شود نه به نقمتى مضطرب .\r\nپير نه پرده از رخ گشود نه پرده بر رخ بست همان است كه بود همين است كه هست .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nذاتش ثانى نداشت ، عفوش خطا نگذاشت . حب على حسنة لا يضر معها سيئة ( 10 ) آفرين بر نظر پاك خطا پوشش باد . هركه در او فانى است غير او نيست . اگر اهل هوشى ارزان مفروش .\r\nقطب مظهر ذات است و زبده ممكنات ، لنگر عرش است و داور فرش . بمعنى على است و به صورت ولى . به حقيقت غائب است و بولايت نائب ذاتش قائم است و لطفش دائم . بعنايت هادى است و بهدايت مهدى .\r\nبه ظاهر خلق است و به باطن حق . بجمال رهبر است و بجلال قلندر . و قلندرى اشاره بجمع ولايت است . فافهم .\r\n\r\nلمؤلفه [ گر تو فهمى اين بيان را دور نيست . . . 
  ]\r\n گر تو فهمى اين بيان را دور نيست * ور نفهمى بيش از اين دستور نيست \r\nباب ديگر گشائيم و عنوان تصوف نمائيم . بعضى گويند تصوف مشتق از صوف است و اين سخن معروف . بعضى ديگر برآنند كه اهل صفه را صوفى خواندند و اين اسم باقى ماند . بعضى ديگر گفته‌اند تصوف اشتقاقش از صف است . يعنى ايشان از اهل صف اولند در قلوب خود با خدا ، يا در صدق و صفا ، يا در ايمان و تقوى ، يا در زهد از دنيا . و بعضى ديگر صوفى را مشتق از صفا دانند و اهل تصفيه را صوفى خوانند .\r\nو فقير برآنم كه صوفى مأخوذ از صفى است و اسرار وجود آدم در صوفى ثابت‌قدم صافى دم مختفى . و سلسله تصوف بلا تعطيل و توقف بآدم صفى متصل شود . حق‌تعالى آدم را به لطيفه تصوف ملقب به صفى الله نمود و ملائكه را بدون تكلف امر به سجده او فرمود . ارواح و عقول مجرده كه از آلايش طبيعت مصفى بودند بجذب جنسيت سجده نمودند و اجسام\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nمقيده كثيفه كه از سنخ صفوت نبودند در كدورت انانيت و ظلمت نفس ديوسيرت ماندند و از سجده آدم معنوى كه در هر دور مكمل خلق و خليفه حق است اباء نموده به استكبار افزودند .\r\n\r\nتحقيق عميق - بدانكه انسان به صورت عالم صغير و بمعنى عالم كبير است\r\nو از حقايق الوهيت و رسالت و نبوت و ولايت و خلافت و لا هوت و ناسوت و جبروت و ملكوت در او نمونه و نشانه‌ايست . ناگزير چون مرآت وجود انسانى از زنگار هوا و علائق نفسانى مصقول و مصفى شود تمام اين مراتب در او نمودار بود . اوصاف حميده و اخلاق مرضيه ملائكه‌باطنند كه از ذات وجود به سجده ، يعنى به اطاعت عقل محمود ، كه آدم مسجود باطن است ، مأمورند و خصائل خبيثه رديئه ، كه شيطان باطنند ، و شئونات نفس اماره ابليس علامات ، از اطاعت و انقياد خليفة الله معنوى معذور . اسرار وجود كه حق‌تعالى در آدم وديعه گذاشت غير از تصوف نيست . و هركس به تمام اوصاف آدميت متصف شد صوفى است . قبل از ظهور ختمىمآب ( ص ) بعضى از نفوس زكيه بآداب و رويه تصوف بودند اما شيوع كامل نداشت . و چون خرقه فقر به سيد ما رسيد چيزى از كمال تصوف مخفى نگذاشت . على ابن ابى طالب عليه السلام ، كه خياط ازل اين جامه را به قامت او دوخت و هر صوفى كاملى اسرار تصوف را كما هى از او آموخت ، اين گوهر گران‌بها را از مخزن اسرار تماما برآورد و نظر بجودى كه جبلى او بود در بازار كائنات نمودار كرد تا هركس به قدر طاقت خود بهره تواند برد و به خلفاى بعد از خود كه :\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n گر ز بغداد و هرى يا از ريند * بىمزاج آب و گل نسل ويند \r\nاين وديعه را بمحض كرم سپرد كه در هر دورى بتكميل نفوس زكيه پردازند و قلوب مقبوله را به قدر استعداد مرآت انوار شهود و مجلاى تجليات وجود سازند . نبى محمود الفقر فخرى فرمود و ولى ذىجود اخلاص عمل را كه يكى از اوصاف تصوف است بدقت ظاهر نمود . بقتل كافرى پرداخت او از ناچارى خيو انداخت . امير غضبناك گشت و از قتل او درگذشت . و اين ارشاد است يعنى نفس مرا سرگرم ديده بود ، جلوه خود را نمود از او غافل نشدم و لجام بر دهانش زدم كه  فَاخْرُجْ مِنْها فَإِنَّكَ رَجِيمٌ *  ( 11 ) . عجب گفته :\r\n آنكه او تن را بدين‌سان پى كند * حرص ميرى و خلافت كى كند ؟ \r\nو هريك از اهل تصفيه را در معنى تصوف بيانى است و از مقام خود نشانه‌اى و برهانى . بزرگى گفته تصوف خروج از هر خلق دنى است و دخول در هر خلق سنى . ديگرى گفته حالى بود كه معالم انسانى به آن مضمحل شود . و ديگرى گفته صوفى نه مالك شيئى شود نه شيئى مالك وى جنيد فرمايد صوفى چون زمينى است كه هر قبيحى كه در او ريزند از او نرويد مگر مليح . و ديگرى مناسب حال خود گفته :\r\nالصوفى يكون مع الواردات و اين اشاره بمقام تسليم است كه ذكرش خواهد آمد ان‌شاءالله .\r\nديگرى گفته صوفى وحدانى الذات است . قبول نكند احدى را و قبول نكند او را احدى . و اين معنى كشف از مقام تجريد است و وصول سالك بجمع توحيد . چنان كه رسول مجيد فرمود : مرا\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nوقتيست كه گنجايش هيچ ملك مقرب و نبى مرسلى در آن نيست و خلق از اين حال بىخبرند و از اين كمال بىاثر . خصائل صوفى بسيار است و سه خصلتش دائما در كار التمسك بالفقر و الافتقار و التحقق بالبذل و الايثار و ترك التعرض و الاختيار . ( 12 ) و صوفى نه با غير الفت دارد نه بر خود كلفت . از همه كس دور است بسر تنزيه و با همه كس مسرور به حكم تشبيه . بايزيد گويد خلق را مرده پنداشتم و بر آنها نماز ميت گذاشتم و سالهاست كه بجز با حق تكلم ندارم و خلق پندارند با آنها صحبت مىگذارم . و صوفى چون آفتاب است كه بر هر لطيف و كثيفى بتابد و از هيچ زشت و زيبائى تأثر نيابد . و صوفى مرآتى است مصفى ، هرچه در مقابل آن آيد همان را نمايد . و صوفى هيچ سودى نخواهد و از هيچ زيانى نكاهد . نه تمناى ثواب كند نه طلب نجات از عذاب . و صوفى نه انديشه بد كند نه تصور نيك ، نه روز بر او روشن بود نه شب بر او تاريك . بايزيد را گفتند بامدادت بخير گفتا مرا نه بامداد است نه شبانگاه . يعنى از زمان و مكان بيرون است و مستغرق بحربى چون . و صوفى نه كار دارد نه مجال نه اميد داند نه آمال . و صوفى به مثل گوهريست كه درستش قيمت دارد و شكسته‌اش قوت ، كاملش گنج است و ناقصش دفع رنج . و صوفى اگر عيب بيند هم روپوش كند و هم فراموش . بر قبايح ستار است و در مكاره بردبار . و صوفى نه از مدح كسى خرم شود و نه از قدح كسى درهم . و كمال صوفى فقر بعد از غناست و فناى بعد از بقاء . صوفى دنيا را انداخت ذخيره آخرت را هم باخت و خاطر از هر دو پرداخت و هيچ مقامى را محل اقامت نساخت .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nو اين است معنى الفقر سواد الوجه فى الدارين ( 13 ) . بايزيد عليه الرحمة به گورستانى رسيد استخوان سرى ديد كه بر او نقش بود خسر الدنيا و الآخرة بوسيد و گريست و فرمود اين سر صوفى است ، دليل اين معنى نزد فقير اينكه هر سرى قابل اين اشارت نيست .\r\n\r\nمصرع لمؤلفه [ سرورى بايد كه سوداى دو كون از سر نهد 
  ]\r\n سرورى بايد كه سوداى دو كون از سر نهد \r\nو در اين كار خدمت پير را مقدم دار و بعد قدم در راه گذار . بدون ارادت پير راه و مرشد آگاه دم از تصوف نتوان زد و قدم در سلوك طريقت نتوان گذاشت . صوفى خودسر تصوفش وهمى است و عملش به نافهمى . چون راه نمىداند هنوز قدم برنداشته از راه بماند الرفيق ثم الطريق ( 14 ) .\r\nتصوف ظاهرش خدمت پير است در هر حال و باطنش اطاعت عقل است به تمام صفات كمال . دل به خدمت پير احيا شود و وجود به پيروى عقل مصفى . عقل به ظاهر پير جسمانيست ، و پير بمعنى همان عقل مجرد نورانى .\r\n\r\nمصرع [ صورتى در زير دارد هرچه در بالاستى 
  ]\r\n صورتى در زير دارد هرچه در بالاستى \r\nاين يك اشاره است و اشارات توحيد بيشمار و بعضى را در مقام خود مبين خواهيم ساخت و در ضمن مراتب اخلاق بتحقيق اين معانى خواهيم پرداخت .\r\nاى درويش سخن مختصر بايد و حرف منحصر . بگفت موجز\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nهر دلى فايز است و از طول كلام هر طبعى عاجز . مقصود بيان حال است نه اظهار كمال . كمال فقر نادانى است و ناتوانى . اگر مرد اين بازارى خود را به فروش و اگر قدرتى دارى به فناى خود بكوش .\r\nمعلومات خود را بينداز و خاطر از آنچه دانسته‌اى بپرداز . تعينات بريز و از هستى موهوم خود بگريز . آنها كه تو دارى علم نيست تصنعات لفظى است . علم آن است كه مرد را از خودى برهاند و بعالم بىخبرى رساند . در بازار فقر متاع منم كساد است و كار از خود بىخبران بمراد .\r\nبايزيد را گفتند اين خزانه از علم و عمل پر است و اين بحر از اشك خدابينان مملو از در . در اين حضرت علم را عزتى نيست و عمل را قيمتى . چيزى بيار كه در اينجا نباشد . گفت بارالها ذات تو منزه از نادارى است . چيست كه در خزانه حضرتت نيست ؟ خطاب آمد عجز و انكسار ، ذلت و افتقار ، نادارى و ناتوانى ، نادانى و حيرانى .\r\n چون ملائك گوى لا علم لنا * تا بگيرد دست تو علمتنا \r\nعارف از خود خبر ندارد تا باظهار دانش چه رسد . اظهار دانش دليل عدم معرفتست و نمايش قدرت آثار دنو همت . و عارف هرچه مقام خود را عالىتر بيند فروتر نشيند .\r\n تا علم و فضل بينى بىمعرفت نشينى * يك نكته‌ات بگويم خود را مبين كه رستى \r\nابو الحسن خرقانى را گفتند خداى را كجا ديدى ؟ گفت آنجا كه خود را نديدم .\r\n\r\nاما معرفت\r\n- علم باسماء و صفات حق‌تعالى است با راستى به خدا\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nدر جميع احوال و معاملات و دوام مناجات و برگشت بسوى حق در هر چيز . يعنى مشاهده ظهور حق در كل موجودات و رجوع به او با فراغت از ممكنات و پرداختن خاطر از ما سواى ذات . و هرچه عارف از نفس بيگانه‌تر آيد بر معرفت ربش بيفزايد . و معرفت دو قسم است :\r\nمعرفت حق و معرفت حقيقت . معرفت حق شناختن حق‌تعالى است بوحدانيت به‌آنچه ظاهر كرد از اسماء و صفات خود در خلقت . و معرفت حقيقت راهى نيست بسوى آن از جهت . فرعون جاهل بود كه موسى را از حقيقت ذات پرسيد و موسى عارف بود كه حق را به صفت ستود و بجواب خلقت متعذر گرديد . و در حقيقت جواب موسى ارشاد معرفت بود هرچند آن ناشناس نفهميد ، از آنكه دريافت حقيقت موقوف به احاطه علمى است و آن ممكن نيست . الحق لا يعرفه سواه و من عرفه فبه ( 15 ) . گويم :\r\n اى برتر از آنكه بر تو ادراك رسد * يا فهم بلند و عقل چالاك رسد\r\nره در تو به غير ما عرفناك نبود * عقلى كه رسد بما عرفناك رسد \r\nو بلكه حقيقت هيچ شيئى نتوان نمود ، چه جاى حقيقت وجود .\r\nگلى را بينى به رنگ و شكلى آراسته و بطعم و بوئى پيراسته ، سرش بر كسى معلوم نيست و از هر دقيق فكرى مخفى است كه اين رنگ و بو از كجاست و اين اثر از چه خاست ، و چه علت داشت كه موجد بىبدل و صانع لم يزل اين نوع علامت در او گذاشت . و نعم ما قيل :\r\n نه فلك راست مسلم نه ملك را حاصل * آنچه در سر سويداى بنىآدم از اوست \r\n\r\n","description":"","footnote":"","page_name":" 21 ","page_number":21},
  {"content":"\r\n\r\nاين بود كه بزرگان اهل حقيقت تكلم در معرفت نكردند و از بيانش عجز آوردند كما قال محيى الدين\r\n و لست اعرف من شيئى حقيقته * و كيف اعرفه و انتم فيه ( 16 ) \r\nقطره به دريا تواند رسيد بمدد بحر ، و دريا تواند شد به فناى در آن ، و انا البحر تواند گفت بنفى خود و اثبات او . اما نه آنكه به كينونت بحر مدرك تواند شد . زيرا كه ادراك تام موقوف به احاطه است و احاطه قطره بر بحر محال . و عارف وجود را در تمام مراتب بكمال خود بيند و بر هيچ موجودى به چشم انكار ننگرد . يعنى همان يك وجود است كه در ذره و خورشيد بكمال خود متجلى گرديده و به قدر مرتبه فيض بخشيده . و معرفت اولش محبت است و آخرش حيرت .\r\nبدوش ثناست و ختمش فنا . عارف در بدايت از بينش گذشت و در نهايت از آفرينش . اول از اصول گذشت و آخر از وصول . و عارف هرچه داشت انداخت و دل از هرچه انداخت پرداخت . هيچ نخواهد و از هيچ نيافزايد و نكاهد . و گفته‌اند معرفت صحيح نيست عبد را كه در او افتقار بسوى خدا باشد و استغناى به او . به درستى كه اين دو دليل بر بقاى عبد است و عارف كله فناست . و عارف‌ترين خلق به خدا آن است كه به شدت حيران است . و گفته‌اند : من كان بالله اعرف كان له اخوت ( 17 ) . و بايزيد گويد للناس حال و لا حال للعارف لانه محيت رسومه و غيبت آثاره ( 18 ) و ايضا  إِنَّ الْمُلُوكَ إِذا دَخَلُوا قَرْيَةً أَفْسَدُوها  ( الآية ) ( 19 ) . فاذا انزلت المعرفة بالقلب خربت اوطان البشرية ( 20 ) و ابو حفص حداد گويد منذ عرفت الله ما دخل\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nقلبى حق و لا باطل ( 21 ) . معنى چنين كرده‌اند كه معرفت موجب غيبت عبد است به جهت استيلاء ذكر حق بر او . لهذا مشاهده غير او نتواند كرد و برگشت بسوى غير او نتواند نمود . چگونه معنى چيزى در قلب او داخل تواند شد از آنكه او را قلبى نيست ؟ و عارف نه دل دارد كه در او چيزى درآيد و نه هوش دارد كه ادراك چيزى نمايد .\r\nو حسين حلاج گويد : چون عبد بمقام معرفت رسد و بخواهد يك‌دفعه غير حق را بخاطر آورد نتواند . ذو النون مصرى گويد : در سفرى به بيابان بىآب و گياهى رسيدم مانده و تشنه شدم ، و از دور باغ و عمارتى ديدم خود را به آن باغ رسانيدم ، بتفحص شتافتم احدى را در آنجا نيافتم ، آب خوردم طهارت كردم ، متعجب بودم ، ناگاه به بام قصر نظر نمودم كنيزكى را با كمال صباحت ديدم كه به من مىنگريست . گفتم اى كنيزك تو كيستى و اين قصر از كيست ؟ گفت اى ذو النون چون تو را از دور ديدم گفتم مگر ديوانه‌اى ، زيرا كه رفتارت بمجانين مىنمود ، و چون آمدى و طهارت كردى گفتم مگر عالمى ، چون استغفار كردى گفتم عارفى ، و حال مىبينم هيچ‌كدام نيستى ، از آنكه ديوانه طهارت را نشايد . عالم به نامحرم نظر ننمايد ، عارف بجز حق در نظرش چيزى نيايد . درويشى خدمت بايزيد گفت : عجب دارم از كسى كه خدا را بداند و طاعتش نكند . فرمود : من عجب دارم از كسى كه خدا را بداند و طاعتش كند . يعنى برجا بماند كه طاعت تواند . و عارف دنيا و آخرت را برجا گذاشت و چيزى نپنداشت . گفته‌اند زاهد در دنيا غريبست و عارف در آخرت . خليفه حاتم اصم را گفت اى زاهد\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nعالم . گفت زاهد توئى كه بمتاع قليل دنيا اكتفا كرده‌اى نه من كه سرم به دنيا و آخرت فرونيايد .\r\n\r\nمصرع [ دنيا و آخرت بنگاهى فروختيم 
  ]\r\n دنيا و آخرت بنگاهى فروختيم \r\nو گفته‌اند عارف نيست آنكه وصف معرفت را پيش اهل آخرت كند چه جاى اهل دنيا . و گفته‌اند العالم دون ما يقول و العارف فوق ما يقول . ( 22 ) . و گفته‌اند عارف را انوار علم روشن شود و ببيند به او عجائب غيب را . بايزيد فرمايد الزاهد سيار و العارف طيار ( 23 ) .\r\nو شبلى گويد اهل معرفت در ارض متوحشند و انس با احدى نگيرند ، و عارف در ديدش خطا نبود و در عزمش انحراف ، و در نفسش تزلزل ، و در همتش حد ، و در خاطرش غبار ، و در خصالش عيب ، و در وجودش قيد ، و در ذاتش شرك ، و در قلبش غير ، و در وحدتش خلق ، و در ضميرش ملال ، و در طبعش خواهش .\r\nاما معرفت حق موقوفست به معرفت نفس كما قال عليه السلام من عرف نفسه فقد عرف ربه ( 24 ) . و هركس جاهل است به معرفت نفس اجهل است به معرفت رب . و معرفت نفس مصباح كشف احوال ملكوت است و مشكات شهود اسرار جبروت و معراج وصول بسوى لاهوت . واحدى از بنىآدم نمىرسد به هيچ مقامى مگر بعد از معرفت نفس خود . و اين معرفت حاصل نشود بخبر نقلى يا نظر عقلى . بلكه حصولش موقوف بنورى است كه از حق بر دل آيد . و آن نشود مگر برياضات متعاليه و مجاهدات متواليه و تجرد قوى از\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nقيود هوا . و بزعم فقير محض موهبت است از حضرت عزت ، اگرچه منافى نيست ، توفيق مجاهده هم موهبت است .\r\n\r\nاما مجاهده\r\n- گفتيم انسان انموذج عالم كبير است و از تمام مراتب وجود تعبير . در قوس صعود ، كه مقصود برگشت از كثرت بسوى وحدت است و از ارض مجاز عروج به آسمان حقيقت ، عبور از مراتب مذكوره بايد نمود و واديهاى هفتگانه سلوك را بسعى دائم و جهد لازم بايد پيمود . در اين راه موانع بسيار است و خطرات بىشمار ، شياطين باطنيه در كمينند و شئونات نفس سركش در يسار و يمين ، در هر قدم دام بلائيست و در هر نفس دم اژدهائى . مجاهده راه را مردى بايد دلير به شكوه نهنگ و زهره شير . مجاهده با نفس هم نبردى است و با جنود جهل هم آوردى . اين مصاف را به لاف نتوان نمود و اين مسافت را به جلافت نتوان پيمود . نبرد با خصم كار هر نامرد نيست و سلوك الى اللّه رويه هر بىدرد نه .\r\n\r\nدر منقبت اسد الله الغالب على ابن ابى طالب عليه السلام\r\n سجده دوست كار حيدر بود * نفس كشتن شعار حيدر بود\r\nروز ميدان كه بود وقت نبرد * مرد مىكشت و ذكر حق مىكرد\r\nاز حق آن دم كه هى بدلدل كرد * باللّه ار لمحه‌اى تغافل كرد\r\nحق به فكرش مدام حاضر بود * و ز ثباتش عقول قاصر بود\r\nروز خندق كه فتنه ميدان يافت * او پياده به جنگ عمرو شتافت\r\nعمرو از جنگ او تبرى كرد * كه مرا نيست با تو روى نبرد\r\nدوست بودم چو با ابى طالب * حب او هست در دلم غالب \r\n\r\n","description":"","footnote":"","page_name":" 25 ","page_number":25},
  {"content":"\r\n\r\n تو شوى كشته گر ز شمشيرم * دوستى را بجاست تقصيرم\r\nگفت اين‌ها فسانه و دغل است * دوستى محض ذات لم‌يزلست\r\nحب آن را كه بر تو شد واجب * مىفروشى بحب بىطالب\r\nتو نخواهى اگر مرا كشته * من كنم نك به خونت آغشته\r\nيا بايمان درآى و شاد بخند * يا كه بازوگشاى و لب بربند\r\nكشت و تكبير گفت و برد سرش * گشت ميدان تهى ز شور و شرش\r\nضرب او گفت سيد كونين * هست افضل ز طاعت ثقلين\r\nشمه‌اى از جهاد اكبر او * هم بگويم بعون رهبر او\r\nكافرى سوى او خيو انداخت * كرد او را رها ز بند و نواخت\r\nگفت او كز چه كردى آزارم ؟ * چونكه دانى ز اهل بيدادم\r\nگفت آمد به پيش غدارى * خواست بر من رساند آزارى\r\nدفع او بود سخت لازم‌تر * كه بكفر از تو بود جازم‌تر\r\nگر رها كردمت غزائى بود * در پس پشت اژدهائى بود\r\nكشتم او را بذى الفقار دگر * بر تو آرم نبرد بار دگر\r\nقتل تو چون گذشت تشويشم * هست بس سهل و مختصر پيشم\r\nگفت زين حال گو كه تا چون است * حالم از حالتت دگرگون است\r\nجز تو و من كه زيربند توام * از دل‌وجان نيازمند توام\r\nاندرين دشت هم نبردى نيست * كافر و اژدها و مردى نيست\r\nكس نه در پيش تو نه در پشت است * گفت او نفس آهنين مشت است\r\nز آن خيو نفس در خروش آمد * وز تهور بخشم و جوش آمد\r\nخشم ز اوصاف نفس مردود است * ترك او فرض عقل محمود است \r\n\r\n","description":"","footnote":"","page_name":" 26 ","page_number":26},
  {"content":"\r\n\r\nو بر ارباب بصيرت پوشيده نيست كه اين سرمشق اهل سلوك را در هر حال و هر مقام كافى است ، چنان كه واعظى بابى حفص حداد ارادت داشت و روزگار به محبت او مىگذاشت روزى ابا حفص را گفت چه صفتى مقبول و ممدوح تو است تا آن را پيشنهاد كنم و دم به همان زنم .\r\nفرمود خلق را در خيرات بر خود مقدم داشتن و خود را در هيچ باب راجح نپنداشتن . آن واعظ مدتى بنا را به همان گذاشته بود و خلايق را وعظ بمساوات و امر ببذل خيرات مىنمود . روزى سائلى در مسجد برخاست و پيراهنى خواست ، آن واعظ فورا پيراهن خود را درآورد و به او ايثار كرد . ابو حفص حاضر بود او را عتاب فرمود كه اى بىمراد تو قدم بمساوات مىنهادى از چه خود را ترجيح دادى ؟ اين عطيه را قيمتى نبود و اجر تصدق معطى را ميفزود ، خودخواهى كردى و از خيرات خلق كم آوردى ، بايد صبر كنى تا اگر ديگرى اقدام نمىكرد تو اكرام كنى . اين‌ها دقائق كار است در مجاهده . اگر بخواهم تفصيل دهم از قانون اختصار كه بناى ما بر آن بود مىگذرد .\r\n\r\nمصرع [ اهل معنى را اشارت بس بود 
  ]\r\n اهل معنى را اشارت بس بود \r\nو چند صفت از لوازم مجاهده و شرائط مؤكده مشاهده است .\r\nذكر هريك در مقام خود خواهد شد ان‌شاءالله تعالى . و بدون آن شرائط معهوده و وسائط مشهوده كار سالك چيزى نشود و جهاد اكبر به آخر نرسد . و شرط اعظم مجاهده ذكر است مع الفكر . و ذكر وارد به شرط هم واحد شمشير مرد مجاهد است . مردى كه بىسلاح به جنگ خصم قوى رود او را فلاح نبود ناچار كشته شود يا گرفتار .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nو ذكر دل را على الدوام به ياد حق داشتن است و حواس را بتفرقه نگذاشتن .\r\n وَ اذْكُرْ رَبَّكَ فِي نَفْسِكَ تَضَرُّعاً وَ خِيفَةً وَ دُونَ الْجَهْرِ مِنَ الْقَوْلِ بِالْغُدُوِّ وَ الْآصالِ  ( 25 ) اگر كسى ايراد كند كه حق برى از تخيل و توهم است و عقول در ساحت عزتش گم ، اخطار ببال را چه ربطى بذات ذى الجلال ؟ گوئيم جز ذات وجود هرچه هست نابود و لاست و هستى مطلق مخصوص كبريا .\r\n\r\nشعر [ ما عدمهائيم هستىهانما 
  ]\r\n ما عدمهائيم هستىهانما * تو وجود مطلقى هستى ما \r\nيعنى هستى ما نمود موهوم است و هستى حق ثابت و معلوم .\r\nچيزى جز او نيست كه بخاطر آيد و ذاكر اخطار به بال به او نمايد .\r\nعين وحدت است و صرف هويت و محض حقيقت . لا موجود الا الله و لا احد سوى الله و لا حول و لا قوة الا بالله ( 26 ) . ماهى كم و كيف دريا را نداند و ادراك نتواند اما جز آب چيزى به دركش نرسد ، زيرا كه جز آب چيزى نبود .\r\n\r\nاما بيان مراتب ذكر :\r\nوجود را مراتب است و هر مرتبه‌اى را ذكرى مناسب . عارفى گفته الفكر ذكر القلب ، و العشق ذكر الروح : و المعرفة ذكر السر ( 27 ) . ذكر بدن حركت اعضاء است به او امر مولى قياما و قعودا ، ركوعا و سجودا . زبان حمد گويد ، دست صدقه دهد ، پا به كعبه رود ، چشم آيات بيند ، گوش كلام حق شنود و هكذا . هريك از جوارح را ذكرى است و مجاهد كسى است كه هيچ عضوش غافل از ذكر نيست . و همچنين خيالا و مثالا و قلبا و روحا\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nو عقلا و سرا و صفاتا و خلقا ، تا مقام وجود كه ذكرش فناست . در زبدة الاسرار ( 28 ) بتفصيل گفته‌ام اگر خواهى رجوع كن . هريك از اين مراتب را ذكرى است مخصوص ، اگر سالك غفلت از هريك نمايد مجاهده را نشايد . تو اسباب خود را جمع ساز و سلاح خود را به كار انداز ، نصرت و عنايت از خداست و اهل خدمت مستحق عطا .\r\nكسى كه به خدمت شتابد البته از حق مدد يابد . و علامت ذكر آن است كه حسن و قبح خلق را فراموش كند و قلاب علاقه را از زمين طبيعت بركند . از خلق بگريزد ، با احدى نياميزد ، از حال خود فراغت نجويد ، سخن جز به ناچارى نگويد . و از شرائط ذكر يكى تنها نشستن است و ابواب معاشرت را بر روى بستن . دل از معاشرت زنگ گيرد و از خلوت جلا پذيرد . عاشق منتظر را با خلق چه كار و بيمار محتصر را از بيگانه و خويش چه تيمار . و ديگر از شرائط ذكر كم خوردن است كه دل از خوردن كسل شود و به غفلت مايل . مردان نيكبخت چون بختيان سختند كه شب بار برند و روز خار خورند ، دربند شكم نيستند و چون به راه افتند تا به منزل هيچ جا نايستند .\r\nو اشخاصى كه ذكر خفى را بدعت شمرده‌اند چه كنند كه از صورت پى بمعانى نبرده‌اند .\r\n\r\nشعر [ فضول نفس حكايت بسى كند ساقى 
  ]\r\n فضول نفس حكايت بسى كند ساقى * تو كار خود مده از دست و مى بساغر كن \r\n\r\nاما فكر\r\n- بر پنج قسم است : اول در آيات الهى و از آن معرفت\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nزايد . و ثانى در نعم نامتناهى و آن محبت را زياد نمايد . و سيم بوعده خداوند وهاب در ثواب و آن بر رغبت افزايد . و چهارم بوعيد سلطان مجيد در عقاب شديد و از آن رهبت آيد . و پنجم در تفريط انسان در جنب خالق انس و جان و آن باب خجلت و ندامت را بر خاطر گشايد .\r\nو فكر كشنده انسان است بسوى خير ، در وقتى كه تفكر صحيح باشد و مقصود فرار از خلق بسوى حق بود . و تفكر اعظم عبادات است و اهم معاملات . و قال الله تعالى :  إِنَّ فِي ذلِكَ لَآياتٍ لِقَوْمٍ يَتَفَكَّرُونَ  ( 29 ) . ايضا :  وَ يَتَفَكَّرُونَ فِي خَلْقِ السَّماواتِ وَ الْأَرْضِ  ( 30 ) .\r\nو قال عليه السلام : تفكر ساعة خير من عبادة ستين سنة ( 31 ) .\r\nو ايضا : تفكروا فى آلاء الله و لا تفكروا فى الله ( 32 ) . و ايضا :\r\nتفكروا فى الخلق و لا تفكروا فى الخالق فانكم لا تقدرون قدره ( 33 ) . و قوم گويند فكر در بدايت حاضر داشتن بصيرت است به جهت ادراكات غيبيه و واردات قلبيه بنقش حضور بر لوح قلب . و در معاملات خالص كردن اعمال است از شوائب آفات به صفاى طويات و صدق نيات . و در اخلاق تميز دادن خصائل است از رذائل و تفريق ما بين حق و باطل . محقق رومى گويد :\r\n گر نماز و روزه مىفرمايدت * نفس مكار است فكرى بايدت \r\nو در اصول دريافتن دقائق آداب طريقت است و تطبيق نمودن با قواعد احكام شريعت . و در ولايت نقل نمودن از تلوين است بسوى تمكين . و در حقايق رسيدن بمقام شهود و عيان است و اتصال به حد انفصال\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nاز كونين . و در نهايت گذشتن از معرفت است بسوى حقيقت و برگشت از وحدت به كثرت . و فكر تماشاى جمال محبوب است به نظر غير مشوب در هر مقامى بمناسبت آن مقام با بصيرت تمام .\r\n حرف ديگر هست اما گفتنش * با تو روح القدس گويد نى منش \r\n\r\nاما مراقبه\r\n- نگهبانى دل است و مقصود اهل دل به مراقبه حاصل . دلى كه نگهبان ندارد مرده است و دزد هستيش را برده . نگهبانى دل اصل سلوك است و پاسبان لازم درگاه ملوك . محبى كه در انتظار محبوب نشست ناچار در به روى اغيار بست . لهذا شخص مراقب بحفظ و انتظار هر دو مواظبست . يعنى حفظ دل از خطرات و انتظار ورود محبوب در حالات .\r\nابراهيم خواص گويد رفتم بديدن شبلى ديدم به مراقبه نشسته است و در بر اغيار بسته ، چنان كه بدنش حركت نداشت و ديده برهم نمىگذاشت . گفتم مگر مرده است و روح را سپرده . بعد از ساعتى در من نگريست . گفتم يا شيخ اين حال چيست ؟ گفت به نگهبانى دل مشغولم و فارغ از خروج و دخول ، تا غير داخل نشود و دل از يار غافل .\r\nگفتم اين نوع مراقبه را كه بر تو نمود ؟ گفت گربه‌اى كه بكمين موشى نشسته بود .\r\nجنيد فرمايد استاد من در مراقبه گربه‌اى بود كه بكمين موشى نشسته بود . چنان مستغرق كه موئى از او حركت نمىنمود . حيرت بر حيرتم افزود . ندائى به من رسيد كه يا دنى الهمة مرا در مقصود خود كمتر از موشى مپندار و تو در عمل كمتر از گربه مباش . متنبه شدم\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nو در مراقبه جهد كردم .\r\nابو حفص حداد بابى عثمان گفت وقتى مردم را موعظه مىكنى واعظ نفس خود باش كه خلق مراقب ظاهر تواند و حق مراقب باطن تو .\r\nو مراقبه ملازمت قلب است باستغراق تمام در ذكر دوام و فكر مدام ، چنان كه منفك نشود در كل حال . بايزيد عليه الرحمة گويد چند سال من نگهبان دل بودم و چند سال دل نگهبان من و چند سال است كه نه من خبر از دل دارم نه دل از من .\r\n\r\nشعر [ گر راهروى بدين نشان رو 
  ]\r\n گر راهروى بدين نشان رو * در راه دل از ميان جان رو\r\nاى آنكه ز هر غمى پناهى * ما را هم از اين نمد كلاهى \r\n\r\nاما محاسبه\r\n- هركسى حساب خود را نكرد در عمل باقى آورد و هركس حساب نداند عاملى نتواند . كسى كه خرجش بيش از دخل بود روزگارش تباه شود . سرمايه مرد هوش است آن را بكم مفروش .\r\nبه كار انداز و از درآمد بخور و بنوش . اگر تمام عمرت به عبادت كامل رود و دقيقه‌اى از خدمت تغافل نشود و بشارت يا بى كه مقبول اين بابى هميشه خود را مستوجب عقوبت دان نه مستحق مكرمت ، چه جاى آنكه خدمت كم بود و لغزش قدم‌به‌قدم . و برآنم كه اگر تمام ما خلق الله از ملك و انسان همدل و هم‌زبان شوند اداى حق يك نعمت كه بر يك نفر مخلوق بىنمود و نشان مرحمت فرموده از حق نتوانند ، چه جاى\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nآنكه به قدر حقوق او اطاعت توانند . بارالها صفى طرفى از عمل نبست بر در كرمت بعجز نشست ، حاجت به حساب نيست هرچه از حسابم بخواهى باقى است . انا عبد مفتقر و انت غنى مقتدر . چون عبد متذكر نعماى بىحد و شمار پروردگار و كثرت احتياج خود شود از شرمسارى قادر به شكرگزارى نبود .\r\nمناسب است كه در همين مقام بيان مراتب شكر كنيم\r\n\r\nفى الشكر\r\n- يكى از لوازم آدميت شكر منعم است و ناسپاس كمتر از بهائم . عوالم خود را بشمار و مراتبش را نگاه دار . از نقل بنقل از نطفه تا عقل ببين حق با تو چه كرد و از كجا به كجا آورد ، چگونه حفظت نمود ، و بمناسبت هر مقامى چه نعمت بخشود . اگر نعمت برضاى منعم صرف شود عبد حق‌شناس است و الا ناسپاس .\r\nشاكر را نزد منعم احترام است و كافر نعمت نمك به حرام . و شكر نعمت غير از شكر منعم است ، آن دمى است و اين دائم . شكر نعمت ناقص است و شكر منعم خالص ، شكر نعمت زبانى است و شكر منعم حقانى . آن بهر نعمت است و اين بهرهء محبت . شكر نعمت تا نعمت بود هست و چون نعمت كم شود لب از شكر بست . اما شاكر منعم از زوال نعمت نهراسد و نقمت را هم نعمت شناسد . اگر زهرش دهند به شرينى نوشد و اگر جامه‌اش از خار كنند بهتر از حله پوشد . بهر مطلب دست زدم بنيادش محبت بود و محبوب ازلى خود را جلوه‌گر نمود . به سليقه فقير حق شكر آنست كه شاكر در محبت منعم فانى شود و مصداق ناتوانى . بارالها صفى نه قدر نعمت تو را دانست و نه شكر\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nنعمت تو را توانست . به نادانى من ببخشاى و به ناتوانيم تفضل فرماى و بنظم گويم :\r\n\r\nشعر [ شاد جانى كه حق‌شناس بود 
  ]\r\n شاد جانى كه حق‌شناس بود * شاه را بنده سپاس بود\r\nناسپاس ار بعمر خدمت كرد * خويش را مستحق لعنت كرد\r\nخلق نانت دهند با منت * آن هم اندر جزاى صد خدمت\r\nگر تغافل كنى ز شكر و سپاس * ندهندت كه هست حق‌نشناس\r\nآنكه ! او نان و جان و ايمان داد * نعمت بىحد و فراوان داد\r\nنه به پاداش خدمت و طاعت * بلكه محض عطاء و بىمنت\r\nخوارجانى كه شكر او نكند * بر خداوند جود رو نكند\r\nكن تعقل گرت ز عقل جوى است * كان عطاها كه داده حق به تو چيست\r\nفيض جودش وجودش بخشودت * تو نبودى و داد او بودت\r\nاز هزاران مقام دادت نقل * تا به نطفه ز نطفه هم تا عقل\r\nبد بهر عالمت ز سر وجود * او مربى و منعم و معبود\r\nحافظت بود او بدون شريك * همه جا در عوالم بد و نيك\r\nتو از اين جمله بىخبر بودى * شيئى نابود و بىثمر بودى\r\nبر سر اكنون كه غير بادت نيست * زان عوالم يكى به يادت نيست\r\nاندرين عالمى كه ناسوت است * حاصل هستيت غم قوتست\r\nباش حاضر كه بس نعم دهدت * چه عطاها كه دم‌به‌دم دهدت\r\nاز خطرها رهاندت همه دم * به نواها رساندت ز كرم\r\nكشت جان را ز رحمت آب دهد * گنهت بخشد و ثواب دهد \r\n\r\n","description":"","footnote":"","page_name":" 34 ","page_number":34},
  {"content":"\r\n\r\n گر يك از صد هزار نعمت خود * باز گيرد دمى به حكمت خود\r\nبر تو ابواب خير بسته شود * رشته هستيت گسسته شود\r\nهريك از پنج حس فرزانه * مدد از حق برد جداگانه\r\nموبه‌مويت ز حق برد امداد * ناسپاسش دد است بلكه جماد\r\nعقل و جانى كه جود حق دادش * شكر منعم چرا شد از يادش ؟\r\nگر ز درويشيت نشانى هست * شكر كن تا تو را توانى هست\r\nشكر تنها نه با زبان آيد * بل بايمان و عقل و جان بايد\r\nلفظ شكرت ز شكر كاشف نيست * اين‌چنين شكر شكر عارف نيست\r\nشكر يعنى كه نعمت حضرت * نشود صرف جز كه در خدمت\r\nدهدت هرچه او ز فياضى * حق خود دان و شو بدان راضى\r\nحق هر ذى حقى كه حضرت داد * همه بر حكمت و عدالت داد\r\nتو مگو از چه اين كم آن بيش است * بهر آن نوش و بهر من نيش است\r\nاين تو بينى كه نيست آبت صاف * ورنه او داده حق ما ز انصاف\r\nخلق اندر قبول فيض وجود * حق خود برد هركس از شه جود\r\nنيست اينجا مقام اين تحقيق * خواهم از حق بشكر او توفيق\r\nدار دل بر سپاس او حاضر * باش بر هرچه داده او شاكر\r\nشكر منعم اگر توئى بنده * عضو عضو تو راست زيبنده\r\nعضوها را بجا كنى گر صرف * شكر منعم نموده‌اى بىحرف\r\nچشم دادت كه بينى اعجازش * گوش دادت كه بشنوى رازش\r\nشكر او گر چنان كنى كه رواست * نعمت افزون شود چنان كه بناست\r\nبارالها به شاكران درت * كه نمودند شكر ما حضرت \r\n\r\n","description":"","footnote":"","page_name":" 35 ","page_number":35},
  {"content":"\r\n\r\n كن صفى را بشكر خود حاضر * همه از تو است نعمت و شاكر \r\nحضرت موسى در مناجات عرض كرد : الهى خلق كردى آدم را بدست قدرت خود و كردى با او آنچه كردى . يعنى نيكوئيهاى تو را نسبت بآدم نتوان شمرد . تو مىدانى چه كرده‌اى . پس چگونه است شكر تو ؟ خطاب رسيد تذكر بر همين معانى شكر است . جنيد عليه الرحمة گويد : شكر آن است كه نفس خود را شايسته نعمت نبينى . اما حمد برتر از شكر است . زيرا كه شكر ثناى منعم است به عطاى او و حمد ثناى مكرم است بصفات او . ان اول من يدخل الجنة الحامدون لله على كل حال ( 34 ) . و حامدون صاحبان اخلاق حميده‌اند اشارتى است و بشارتى . و عارف ، حق را بوجود حامد است و بنمود شاكر . يعنى حمد ذات وجود راست و شكر ، صفات و ظهور او را . چون توجه بذات وجود كند حمد گويد كه محمودى غير از وجود نيست و حامدى غير او . لا موجود الا الوجود و هو الحامد و المحمود ( 35 ) . در اينجا دوئى برخاست و عارف حمد حق را به زبان حق گفت .\r\nيعنى حامدى غير حق نيست كه حمد او گويد . و چون التفات عارف به صفات وجود شود بشكر آيد ، از آنكه صفاتش در صفات حق فانى است و وصفى از او در ميان نيست . نه شاكرى غير حق بيند نه مشكورى .\r\nسخنى عالى است و مناسب حال عامه نيست . پست‌تر آئيم و به اندازه عقول تكلم نمائيم . ما را بيش از آنكه شماره توان كرد در نفس خويش آفات است و زياده بر آنكه ادراك يا احصاء توان نمود از منعم ذى الكرم خيرات . دفع هر آفت نعمتى است و وصول هر خير نعمتى فوق نعمت .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nهر آنى خارج از وقتى شويم و داخل در وقت ديگر ، زمانى مىگذرد و زمانى مىرسد . از آنكه به نيكى گذشت ، يعنى بدفع بليات و رفع مهلكات ، حمدى سزاست . بر آنكه به نيكى رسيد ، يعنى بوصول خيرات و حصول نعمات ، شكرى رواست . الهى به پاداش لغزشهاى خود همه وقت مترصد آفات بوده‌ام . مگر درياى عفوت تجاوز يافت و آنچه را مستحق بوده‌ام در خود فروبرد ، لك الحمد . و نظر بخطيئات خود از نعمات موجوده و موعوده و عطيات معلومه و مخفيه‌ات مأيوس بودم كرمت شامل حال گشت و مرا دريافت . لك الشكر . وقت ديگر عبد خالص هرچه از مولى رسد نعمت شمارد و نواى منعم را پست و ناقص نپندارد ، اگر عطا رسد ثنا خواند و اگر بلا آيد رحمت بيند و صلاح خود داند . بنعمت موجود قانع و شاكر بود و از نعمت مفقود فارغ و صابر . از آنكه حق بىنياز است و ابواب نعمتش بر هر متنعمى باز .\r\nجز اينكه مريض صفرائى حلوا نخواهد طبيب حاذق هم به او ندهد تا از هلاك برهد . اين هم نعمتى است و هيچ نعمتى از تو مفقود نيست . عارف عالم را اجزاى خود شمارد و هركس بهر نعمتى متنعم است او شكر گذارد . و كمال شكر در صبر است . هركه صبر با حالش موافق است در شكر صادق است .\r\n\r\nاما صبر\r\n- استاد طريقت جنيد عالىمرتبت گويد : صبر نوشيدن جرعه‌هاى مرارت است به خرسندى نه بعبوس و ناپسندى . صبر ناقص ترك شكوه است از الم و بلا ، و صبر كامل استقبال بلا رفتن بكمال رضا . و صبر منع نفس است از جزع در خلاف ما يطمع . و علامت صبر\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nاينكه چون با ياران نشيند باآنكه در غمرات بلاست كسى تفاوت در حالش نبيند . و صبر قوت مردان است و دليل قوت ايمان . دهقانى كه بار صبر نكشيد كشته‌اش بثمر نرسيد . هر مرادى بصبر حاصل شود و هر آسانى بىصبورى مشكل . صبر و سكون نشانه عمق است و تعجيل نمونه حمق . صابر بعقل عميق است و به كار دقيق . با مرد صبور بياميز و از مردم عجول بگريز . در اين عافيت است و در آن آفت . عاقبت مرد عجول زود از كار ملول گردد ، زحمتى كشيده و به راحتى نرسيده . و صبر را مراتب است و هر مرتبه‌اش حالى را مناسب . هريكش را نتيجه‌اى درخور است و حاصلى در بر . صبر بر طاعت معبود نتيجه‌اش انكشاف اسرار وجود است ، صبر از شهوت نتيجه‌اش عزت است ، صبر با اهل نفاق حاصلش پاكى اخلاق است ، صبر در بلا منتج قرب به خداست ، صبر با جاهل موجب صفاى دل است ، صبر در مصيبت ثمرش وسعت ، صبر در مرض را مغفرت عوض ، صبر با اعداء فايده‌اش غالب شدن است بر آنها ، صبر در بىنوائى موهبت خدائى است . درجات صبر بسيار است و هريك را حاصلى در كنار . اما مشكل است و كار مردان دريادل . تحمل اين‌بار نتوان نمود مگر به ملاحظه بىاعتبارى دنيا و انس بذكر حق تعالى . لهذا هر ذاكرى صبور است و هر غافلى عقور . چون دنيا را بىقدر شمردى و از شدائد پناه به حق بردى تلخى صبرت گوارا شود و حسن كارت آشكارا .\r\nدر همه حال خدا با تو است . نبايد او را جست ، و مراد از خداجوئى نه آن است كه او را پيدا كنى ، بلكه بايد تو از گم‌گشتگى پيدا شوى .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nظهور او مبين است و شهودش معين ، بذات خود ظاهر است و بظهور خود قادر و قاهر ، ايجاب سقيم است و ذهن قائلش عقيم . حق بوجود فياض است نه بنمود و اعراض . توضيح كنيم : يعنى هر موجودى به حدى قابل است و فيض وجود به اندازه او نازل . اگر فياض موجب بود فيض از حد قابليت تعدى مىنمود . حق رافع و خافض است و اشياء را در خفض و رفع بجود خود فائض . اگر يافتى عزيزش دار و به اختصارش مختصر مشمار .\r\nبر سر مطلب آئيم و بيان درجات صبر نمائيم :\r\nآنچه از صبر گفتيم تعميم داشت ، همت بصبر مخصوص بايد گماشت قال الله تعالى  يا أَيُّهَا الَّذِينَ آمَنُوا اصْبِرُوا وَ صابِرُوا وَ رابِطُوا  ( 36 ) يعنى : ( اصبروا بنفوسكم فى العهود و صابروا بقلوبكم فى الشهود و رابطوا باسراركم فى الوجود . اصبروا ) يعنى چون نفس را بتمكين مجاهده درآوريد و به فريضه ولايت عمل كرديد ، وفا كنيد و ثابت باشيد كه اجر شما با خداست .  إِنَّما يُوَفَّى الصَّابِرُونَ أَجْرَهُمْ بِغَيْرِ حِسابٍ  ( 37 ) و صابروا يعنى چون مشاهده حقائق كنيد قلوب خود را بتجليات وارده محكم داريد و بىتابى نكنيد كه بىصبرى علت انقطاع فيوضات است و صبر موجب ازدياد واردات .  فَاصْبِرْ إِنَّ وَعْدَ اللَّهِ حَقٌّ  ( 38 ) .\r\nو رابطوا يعنى چون از شئونات خلقى رسته شديد و بوجود بسيط پيوسته ، حفظ اسرار كنيد و ضبط وديعه پروردگار . از وحدت به كثرت آئيد و خلوت در انجمن نمائيد كه خدا با شماست .  إِنَّ اللَّهَ مَعَ الصَّابِرِينَ  ( 39 ) .\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nهنوز مرا تحقيقى است دقيق و از حق توفيقى است رفيق ، از خود هيچ ندانم و تكلم نتوانم . در حين تحرير چنين بر قلب فقير القاء مىشود كه صبر بر هفت قسم است : صبر من الله ، و صبر الى الله ، و صبر على الله ، و صبر مع الله ، و صبر فى الله ، و صبر لله ، و صبر بالله .\r\nاما صبر من الله توفيق صبر از خدا يافتن است و آن صبر در لذات هواست از خوف خدا .\r\nو صبر الى الله ترك دنيا است از حب خدا و سلوك بسوى خدا به يارى خدا .\r\nو صبر على الله استقامت در طاعت است و طلب رضاى خدا در راه خدا و توكل بر خدا در وصول خيرات و حصول بركات .\r\nو صبر مع الله در نفى ما سواست و اثبات خدا بحضور خدا با قبول خدا و ترك تمنى در بودن با خدا يعنى أرنى مگوى و بيش از حق خوى مجوى .\r\nو صبر فى الله در تجليات وارده و شهود اسماء است و متصف گشتن به صفات خدا .\r\nو صبر لله خود را فراموش كردن است در لقاى خدا و فانى شدن است در ذات خدا و خوديت را گذاشتن بظهور هويت خدا .\r\nو صبر بالله بقاى بعد از فناست و ستر اسرار موجودات بحجاب شريعت و عود از وحدت به كثرت و باقى بودن به بقاى خدا . و در اين مقام است :  وَ اصْبِرْ وَ ما صَبْرُكَ إِلَّا بِاللَّهِ وَ لا تَحْزَنْ عَلَيْهِمْ وَ لا تَكُ فِي \r\n\r\n","description":"","footnote":"","page_name":" 40 ","page_number":40},
  {"content":"\r\n\r\n ضَيْقٍ مِمَّا يَمْكُرُونَ  ( 40 )\r\n\r\nشعر [ صبر بر جور رقيبت چه كنم گر نكنم 
  ]\r\n صبر بر جور رقيبت چه كنم گر نكنم * عاشقان را نبود چاره بجز مسكينى \r\nو اگر نكته‌سنج و اشارت فهم باشى تمام اخلاق حميده را بدين گونه هفت مرتبه است ، از آنكه سالك را هفت سير است و در ضمن هر يك اوصاف وجوديه به كمالى رسد و سالك را مقامى شود .\r\nمناسب آمد كه در همين مقام بيان مراتب مذكوره شود . اگر چه در نظر بود كه آخر كتاب به اين مطلب اشارت رود .\r\nدر بدايت بيان عوالم نمائيم و ثانى بسير آئيم . بايد دانست كه مراد از عوالم چيست ، همان مراتب هفتگانه است كه وجود در هريك به مقتضاى همان رتبه مشهود و متجلى است .\r\nاول وجود مطلق لا به شرط كه بلا اول است و بلا آخر . و ديگر عالم اسماء و صفات ، كه اول تجلى ذات وجود است و تعين اول ، و باصطلاح ديگر فيض منبسط ، و به اصطلاحى عقل اول و مقام احديت ، و به عبارت ديگر وجود به شرط ، كه اعم است از شرط اطلاق و شرط تقييد . وجه اعلاى او را كه اطلاق است ولايت خوانند و جنبه ادناى او را كه تقييد است رسالت دانند . و اين دو وجه را به احديت و واحديت تعبير كنند . تفصيلش مخالف قانون انتخاب است و منافى با وضع كتاب . وسيم عالم اعيان ثابته كه آن را غيب مطلق گويند ، بعالم علم مشهور است و شرحش در كتب قوم مسطور . و چهارم عالم جبروت كه تفسير بمثال مطلق كنند . و پنجم\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nعالم ملكوت كه آن را عالم ارواح نامند . و ششم عالم برزخ ، اعنى برزخ بين الملك و الملكوت ، كه تعبير از آن بمثال مقيد كرده‌اند . و هفتم عالم ناسوت كه آن را شهود مطلق و عالم ملك گفته‌اند .\r\nو اين مراتب ششگانه يعنى اسماء و اعيان و جبروت و ملكوت و مثال و ملك تجليات وجود مطلقند كه اول ذكر شد . و كلام معجز نظام حضرت ملك علام جلت عظمته :  إِنَّ رَبَّكُمُ اللَّهُ الَّذِي خَلَقَ السَّماواتِ وَ الْأَرْضَ فِي سِتَّةِ أَيَّامٍ  ( 41 ) بر اثبات اين معنى شاهدى است تمام .\r\nو سالك در قوس صعود اين عوالم را سير كند . و هريك از مراتب مذكوره او را منزلى شود . و ارباب شهود كشف اين مراتب را اطوار سبعه گويند .\r\n\r\nاما سير سلاك\r\n- اول سير من الله است . اگرچه سير من الله سير كونى و خلقى است و فيض رحمانى ، كه در قوس نزول به حكم  الرَّحْمنُ عَلَى الْعَرْشِ اسْتَوى  ( 42 ) ، نسبت بعموم خلق و تمام موجودات مساوى بود و قهرا واقع شود . اما مقصود ما از ايراد آن التفات سالك است به وضع خلقت ، كه از كجا به كجا آمده و باز از كجا به كجا بايدش رفت . و اين مطلب جداگانه در قصيده‌اى بيان شده ( 43 ) .\r\n كن تعقل كآمدى از ملك اعيان تا شهود * بازگشت زين سفر تا منزل اسماستى \r\nو سالك داند كه بعد از تكميل شريعت و تلبس بقوالب صوالح اعمال صورت بروجه عظمت و تعظيم امر اللّه به حكم عبوديت و تكليف بشريت از ملك مجاز بايدش بار بست و رشته علائق جسمانى را بايد\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nگسست ، چون مسافرى كه علاقه از خانه و اهل و اساس برداشته و همت بر قطع منازل و طى مراحل گماشته . در آن سير فتح ابواب مثاليه بر او شود و تعينات شهوديه ضعيف گردد . سير آثار خلقت كند و سر احكام شريعت را بنور ايمان دريابد . در اين سير قبايحى كه بتجويز عقل شريف منافى ظاهر است زائل و خفيف شود و محامدى كه به فتواى شرع منير موافق نظم ملك است ثابت و قوى گردد . و در اينجا سالك ، باصطلاح اهل بينش ، از عالم ناسوت كه نهايت آفرينش است هجرت گزيده و بسر منزل طريقت رسيده اگرچه طريقت بمعنى راه است و سالك الى اللّه قبل از وصول بمقام فنا بهر منزل كه برسد هنوز در راه است . و لكن هر منزل را اسمى است از قبيل تسميهء جزء باسم كل .\r\nو لهذا منزل اول را طريقت گفته‌اند .\r\n\r\nاما سير الى الله\r\nكه در ثانى واقع شود . در اين فتح سير ابواب ملكوت حاصل بود و سالك بالمرة از تعينات عالم ناسوت منخلع گردد و به سرمنزل معرفت رسد و غبار كثرت ترقيق يابد و نشأة آخرت رو نمايد و كليد مخزن ارواح بدست آيد و طلسم گنج توحيد شكسته شود .\r\nدنيا را به قدر خاشاكى در نظر عارف قدر نماند ، و عارف چون مرد كشتى شكسته و به غرقاب فرومانده‌اى ناچار دل از وسايط بركند و بر خدا بندد  وَ عَلَى اللَّهِ فَلْيَتَوَكَّلِ الْمُتَوَكِّلُونَ  ( 44 ) را حرز خود سازد و مانند ديوانگان به مقتضاى كريمه  فَفِرُّوا إِلَى اللَّهِ  ( 45 ) از خلق برمد . حسن و قبح اشياء در نظرش نماند ، هرچه بيند گويا نديده هرچه بشنود فراموش كند ، گويا هرگز نشنيده . خوف و خشيتش شديد شود ،\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nوحشت و حيرتش غالب آيد .\r\n\r\nاما سير على الله\r\nكه سيم مرتبه سالك را بود . در اين سير كشف حقايق اشياء شود و سر حقيقت رو كند . اين منزل را جبروت اعلى و مثال مطلق و غيب مضاف گويند ، و اوراق هستى ما سوى را در اين بحر شويند . خورشيد وجود از افق شهود سالك سرزند ، سيلاب ربوبيت ذى الجلال با كمال هيبت و استقلال از جبال عزت لا يزال سرازير گردد و شهربند انانيت و بنياد حواس و هستى و مكنت عارف را از بيخ بركند .\r\nدنيا و آخرت فراموش شود ، حسنات اعمال بر باد فنا رود ، دل از خوف و رجا فراغت يابد ، مجال قبض و بسط در حال نماند .\r\n\r\n[ بيان سير مع الله 
  ]\r\nاز اين بعد منزل توحيد است و بيان سير مع الله بتأييد خلاق مجيد . در اين سير سالك را كشف اعيان ثابته ميسر شود و باب توحيد مفتوح گردد و غبار كثرت به صفاى نور وحدت از ارض طينت عارف برخيزد . اشياء متكثره امكانى بجمع اعيانى راجع شوند . قطرات وجود ممكنات ببحر بساطت رسند و متحد گردند . اينجا خطاب  لِمَنِ الْمُلْكُ الْيَوْمَ لِلَّهِ الْواحِدِ الْقَهَّارِ  ( 46 ) به گوش وحدت عارف آيد و از هوش برود و از خود غايب شود . نهنگ  إِنَّ بَطْشَ رَبِّكَ لَشَدِيدٌ  ( 47 )  إِنَّهُ هُوَ يُبْدِئُ وَ يُعِيدُ  ( 48 ) از درياى غيب الغيوب سر برآرد و فلك حضور يعنى دوئيت عارف را بكام غيبت فروبرد و باز در بطن حوت لاهوت نداى  عَلَى الْحَيِّ الَّذِي لا يَمُوتُ  ( 49 ) بسمع ثبوت سالك رسد و عينش در عيان  وَ اللَّهُ مِنْ وَرائِهِمْ مُحِيطٌ  ( 50 )  بَلْ هُوَ قُرْآنٌ مَجِيدٌ  ( 51 )  فِي لَوْحٍ مَحْفُوظٍ  ( 52 ) ثابت شود .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\n\r\nاما سير فى الله\r\nدر اين سير سالك محو شاهد اسماء شود و متصف بصفات كبريا . لباس تعينات كونيه را شهودا و غيبا از هيكل توحيد بريزد و طومار هستى ممكنات را علما و عينا بهم پيچد . گلستان وجودش بعد از خزان  كُلُّ مَنْ عَلَيْها فانٍ  ( 53 ) بنسيم  وَ يَبْقى وَجْهُ رَبِّكَ ذُو الْجَلالِ وَ الْإِكْرامِ  ( 54 ) سبز و خرم شود . به خزينه  وَ عَلَّمَ آدَمَ الْأَسْماءَ كُلَّها  ( 55 ) درآيد و بر سر اوليائى تحت قبابى لا يعرفهم غيرى ( 56 ) شناسا گردد ، و جمال شاهد ازلى را در مرآت من رآنى فقد رأى الحق ( 57 ) مشاهده كند و مقام فناى فى الشيخ را دريابد .\r\nو در اين سير موحد عارف را غير از تعينات الهيه تعينى باقى نماند .\r\n\r\nبعد از اين سير لله است\r\nو شرح فناى فى اللّه . عارف را در اين سير شعورى بما سواى ذات نماند . قطرهء محروم كه عبارت از هستى موهوم است به حكم  إِنَّا لِلَّهِ وَ إِنَّا إِلَيْهِ راجِعُونَ  ( 58 ) و اشاره  يا أَيَّتُهَا النَّفْسُ الْمُطْمَئِنَّةُ  ( 59 )  ارْجِعِي إِلى رَبِّكِ راضِيَةً مَرْضِيَّةً  ( 60 ) به درياى وجود و اصل شود . و سالك چون كسى كه از زحمت راه و مشقت سفر فارغ شده باشد در بستر  طُوبى لَهُمْ وَ حُسْنُ مَآبٍ  ( 61 ) آرميده و از ميناى كمال التوحيد نفى الصفات عنه ( 62 ) شراب هويت نوشيده و بر بالش  فَسُبْحانَ اللَّهِ رَبِّ الْعَرْشِ عَمَّا يَصِفُونَ  ( 63 ) سر نهاده و در جوار  فِي مَقْعَدِ صِدْقٍ عِنْدَ مَلِيكٍ مُقْتَدِرٍ  ( 64 ) بخواب فنا رود .\r\n هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ وَ هُوَ بِكُلِّ شَيْءٍ عَلِيمٌ  ( 65 )\r\n\r\nاما سير بالله\r\nبقاى بعد از فناست و شهود وجود مطلق بروجه\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nكمال بر كل اشياء . در اين مقام سالك را تاج ارشاد بر سرنهند و بتكميل عباد بعالم خلق رجعت دهند . بر وجهى كه تعينات خلقى حجاب مشاهده ذات نشود و مقهور شئونات كثرت نگردد . صاحب اين مقام مظهر الله است و مرشد آگاه ، وارث انبياء است و خليفه محمد مصطفى ، معين خلق است و امين حق ، آدم روحانى است و عالم ربانى . و كلمات معجز آيات ولى كامل الصفات عليه السلام و الصلاة ، در اثبات مقامات سبعه دليل مقالات ماست كه در خطب و مناجات خود بتفاوت اوقات با دقايق نكات بيان فرموده ذكر تمام آن گفتار منافى قانون اختصار است و مخالف مشرب اين خاكسار .\r\nدر مقام شريعت بحفظ حدود نبوت و پاس مراتب صورت و تعيين جهات كثرت و تكميل عالم شهادت و سير آثار خلقت و تعظيم امر حضرت جل جلاله كه از لوازم بشريت بود به حكم  أَطِيعُوا اللَّهَ وَ أَطِيعُوا الرَّسُولَ  ( 66 ) انا عبد من عبيد محمد ( 67 ) فرمود . و در مرتبه طريقت بصدق افعال و تصحيح خيال و اخلاص در اعمال و مراقبت احوال و لزوم ادب در كل حال به حكم  يَهْدِي اللَّهُ لِنُورِهِ مَنْ يَشاءُ  ( 68 ) صراط هدايت را به شرط معرفت به نورانيت بر ارباب سلوك نمود و انا الصراط المستقيم ( 69 ) فرمود . و در تعيين معرفت بوصول سكينه ايمان در قلوب اهل ايقان به صورت انسان و حصول ثمرات عرفان معرفتى هو عين معرفة الله ( 70 ) گفت . و بر صدق اين دعوى در ايثار نفس و بذل وجود بجاى رسول محمود خفت . و در منزل حقيقت كه پرده‌ها برچيده شود و اسرارها ديده ، مقام لو كشف الغطاست ( 71 ) و عجب بجاست . يعنى\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nعلمم عين عيان است ، و عيانم مصدق بيان ، و بيانم حقائق را برهان .\r\nو در عالم توحيد كه اشياء را در علم خود ثابت ديد و خط به نقطه رسيد و كثرات بجمع وحدت راجع گرديد فرمود : انا علم الله و انا النقطة تحت الباء ( 72 ) . و در مقام اسماء كه سرحد امكان است و ساحل بحر يزدان به حكم و له الاسماء الحسنى ( 73 ) فرمود :\r\nانا اسم الله الاعظم و صفات الله الاقدم أنا اول الاشياء و آخر الاشياء أنا محمد و محمد أنا ( 74 ) . و در مقام وصول بلا اتحاد و حلول فرمود : انا المعنى الذى لا يقع عليه اسم و لا شبه ( 75 ) هر سخن جائى و هر نكته مقامى دارد . بايزيد تأسى بسلطان اهل تجريد نمود . ليس فى جبتى سوى الله ( 76 ) طامات نبود . اگر تو را ذوق اين حال نيست و ادراك اين معانى ، اقلا به دانش خود مغرور مباش و در ابطال رجال ساعى و مسرور . در اين شهد كه بخوردنش مايلى سم قاتل است احتياط كن . اگر هم باور ندارى و ابطال اهل حال را بر خود واجب مىشمارى اقلا بىغرض باش كه در بىغرضى راه است و عالم مبغض يا عامل مغرض داخل كاذبين على الله ( 77 ) .\r\nسنائى گويد :\r\n هرچه باشد جز هوا آن دين بود بر جان نشان * هرچه باشد جز خدا آن بت بود درهم شكن \r\nاگر كلام حق را باغراض طبيعت و هواى نفس گوئى تو را اجرى نيست بلكه مشركى و اگر در باطلى بىغرض باشى بر خداست كه تو را به حق بينا كند و از ناحق رهائى دهد . اصل اخلاص است و ارباب اخلاص را در بساط قرب اختصاص . و اخلاص ترك\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nرياست در طاعت و عدم ملاحظه خلق در عبادت . هر عملى كه با خلوص نيت بود طاعتست و هر طاعتى كه بريا شود معصيت . اهل اخلاص طاعت لوجه الله كردند و باغراض دنيا و آخرت شرك بدرگاه احديت نياوردند . و مخلص ظاهرش در عمل با باطن مساوى است و به‌قدرى كه در اخفاى حسناتش ساعى است در اخفاى سيئاتش نيست . از احاديث قدسيه يا كلمات معراجيه است الاخلاص سر من اسرارى استودعه قلب من احب من عبادى . ( 78 ) . و بمشرب فقير خدمت يار را از اغيار پنهان داشتن اخلاص مبتديست ، كمال و مقامى نيست . حق اخلاص آنست كه محب صادق غير از محبوب خود چيزى در نظرش نماند كه طاعت خود را از او بپوشد يا به او بفروشد . در جلوت خلق را نبيند و در خلوت خود را . مناسب اين حال ؛ يكى از مشايخ مريدى را امر به هيزم‌كشى كرده بود . روزى آن مريد پشته هيزمى را به سختى از شانه انداخت ، شيخ از حجره بيرون تاخت و فرمود اى بىادب اظهار خدمت كردى ؟\r\nاين هيزم را ببر كه براى خدا نياوردى . اين هيزم طبخ هوا را سزد و آش اهل فنا را نپزد . برو كه هنوز خامى وقتى بيا كه ندانى كدامى .\r\nفقيران دست و پا را بجاى هيزم در اجاق پيران نهند و از شوق دست و پا را از هيزم تميز ندهند . حاصل اينكه ارباب خلوص خدمت را به جائى رسانند كه اخلاص را هم ندانند . اخلاص عام تصفيه عمل از كدوراتست و اخلاص خاص خروج خلق از معاملات و اخلاص أخص نسيان رؤيت\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nخلق بدوام رؤيت قلب الى عالم الخفيات . درويشى در انجمن ذكر مىكرد به او گفتند در اين شائبه رياست و ذكر حق در خلوت اولى . گفت اگر خلق در نظر باشند خلوت هم مثل انجمن ، و اگر در نظر نباشند همه جا خلوت است . و نور اخلاص در سه حجاب مخفى است : اول حجاب ريا ، دويم حجاب آمال ، سيم حجاب عجب . و رفعش به سه چيز شود : اول به غيبت از خلق ، يعنى خلق را مرده پندارد و نابود شمارد . و دويم به غيبت از عمل ، يعنى خود را لايق حضرت نداند و طاعت خود را شايسته اجر ، و حاضر درگاه به بىعملى شود و از اعمال خود منفعل بود . مانند عاملى كه در حضور سلطان عادل ننگى كرده باشد و در عملش ايراد بود ، از آن مضطرب است كه مبادا از اعمال او سؤال كنند . اگر نكنند تفضلى داند . و سيم غيبت از خود كه حجاب عجب به آن مرتفع گردد .\r\nمجملى هم از معناى ريا بشنو و از آن برحذر شو و در تميز رذائل نفس ميزان كلى بدست آر و نسنجيده قدم برمدار . و گفته‌اند ريا در نفس از حركت مورچه سياه در شب بسيار تاريك بر سنگ سياه مخفىتر است . و بايد دانست كه خواص يعنى ارباب سلوك و مجاهده را در نفس ريائى تواند بود كه عوام يعنى اهل ظاهر را آن نوع ريا نيست و تصور نتوانند نمود . و ارباب ظاهر برآنند كه حسنات خود را در انظار جلوه دهند تا مردم را بر آنها رغبت زياد شود . فقيهى به حكيمى گفت نماز تو را ديدم طمأنينه نداشت و نماز را بايد با طمأنينه تمام گذاشت . حكيم گفت اگر توهم ساختگىها را از نمازت بيندازى بيش از اينش نخواهد ماند .\r\nاما ريائى كه در زواياى نفس مخفى است چگونه و چيست ؟ من جمله\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nاينكه خود را تصورا مصدر خيرات پندارد و در فقدان آن تأسف گذارد .\r\nمثل اينكه اگر من مىداشتم سائل را محروم نمىگذاشتم . فرق اين حال با نية المؤمن خير من عمله ( 79 ) در كجاست ؟ تميزش به نهايت مشكل .\r\nاگر نيت اين باشد كه سائل را محروم نخواهد چه از او باشد چه از غير نية المؤمن است . و اگر بخواهد خودش معطى باشد نه غير ، ريا و رعونت نفس . اگر افسوس به بينوائى مسكين خورد نية المؤمن و اگر افسوس از عدم تمكن خود خورد ، يعنى شايستهء بذل منم چرا بايد نتوانم عجب نفس ، نيكو ياد دارد و بجاى خود به كار برو باقى را بر اين قياس كن .\r\nمردى بابو الحسن خرقانى گفت دستورى هست تا خلق را دعوت كنم ؟ فرمود زينهار كه به خود دعوت نكنى . گفت يا شيخ خلق را به خويشتن دعوت توان كرد ؟ فرمود آرى اگر ديگرى دعوت كند و تو را ناخوش آيد به خود دعوت كرده باشى . و موافق فرموده شيخ ربانى حضرت ابو الحسن خرقانى ، گويند يكى از سلاطين صفوى از عالم عارفى سؤالى كرد و او جوابى گفت . مردى از علماى اهل ظاهر در آن جمع حاضر بود كلام او را رد نمود و مخالف گفت . آن عالم عارف تصديق او فرمود كه حق با تست من ندانستم . بعد از آن مجلس اصحاب عارف بر او ايراد كردند كه جواب او را چرا تصديق كردى در حضور سلطان ؟ درصورتىكه حق با تو بود و او به خطا جسارت نمود . گفت او مرا برادر دينى بود و ميل بقرب سلطان داشت و مىخواست به اين جهت تقربى پيدا كند و مرا اين ميل نبود . بر او روا داشتم و مرادش را ضايع نگذاشتم چنين كسى مريد على بن ابى طالب است و در جهاد بر نفس غالب . اين كار\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nبدعوى برنيايد ، مرد را صدق بايد . فادخلوا البيت من ابوابها ( 80 ) را بشنو و در خانه فقر از باب صدق داخل شو . متاع فقر را به بهاى صدق توان خريد و بهر مقصود از راه صدق توان رسيد . صادق از هر طرف برود راه است ، و كاذب از هر راهى برود گمراه ، و در قدمش هزار چاه . كسى كه راهى سپرد و به مقصود خود پى نبرد سلوكش بصداقت نبوده و آن طريق را به دروغ پيموده . راهروى راستى است و راه راست . كسى كه كج رود راستى نخواست و از خود كاست . لقمان را گفتند به اين رتبه از چه رسيدى ؟ گفت بصدق گفتار و ترك ما لا يعنى ( 81 ) و صدق تالى درجه نبوت است كما قال الله تعالى :  فَأُولئِكَ مَعَ الَّذِينَ أَنْعَمَ اللَّهُ عَلَيْهِمْ مِنَ النَّبِيِّينَ وَ الصِّدِّيقِينَ وَ الشُّهَداءِ وَ الصَّالِحِينَ  ( 82 ) . و صدق يكى صدق گفتار است اگرچه در مهلكه باشد و نجات از آن موقوف بكذب بود . و گفته‌اند : الصدق هو قول الحق فى مواطن الهلاك ( 83 ) بر صدق باش كه از آن ضرر نيابى اگرچه در مقامى تو را بيم خطر بود و از كذب حذر كن اگرچه در جائى تو را احتمال نفع باشد . آن هر دو توهم است و آخر نتيجه به عكس بخشد . زيرا كه صدق وجودى است و كذب عدمى ، در عدم خيرى نبود . اما صدق رفتار آنست كه ذره‌اى بر خلقت خود نيافزايد و خود را همان‌طور كه هست به مردم نمايد . يا چنان باشد كه مىنمايد يا چنان نمايد كه مىباشد . گفته‌اند : الصدق هو استواء السر و العلانية ( 84 ) .\r\nمراد صدق افعال است . اما صدق احوال آنست كه نخواهد كسى بر عملش مطلع شود ، اكراه هم بر اين نكند . يعنى صدقش مستغنى از هر دو باشد .\r\nصدق افعال آنست كه اگر اسرارش آشكار شود چنان معامله كرده\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nباشد كه خجالت نكشد . و صدق احوال آنست كه راه خود را چنان صاف داند كه از مرگ پروا نكند . و بالاتر از اين‌ها اسقاط ما سوى الحق ( 85 ) است . يعنى غير خدا را دروغ داند و ترك كند .\r\nبدان كه عالم صورت يك حقيقت است و موجودات مظاهر يك وجود .\r\nچون يك قدم از صراط حقيقت منحرف شوى تمام عالم تو را كج نمايد و در نظر معوج آيد . هرچه بينى خطاست و هرچه گوئى ناحق . و همچنين برعكس ، كه از يك راستى عالم را راست بينى و راستيها به تو راجع شود . اگر علم راستى با خدا را در جميع معاملات بدانى هرگز به هيچ ورطه‌اى در نمانى .\r\nخلاق مجيد آدم را راست آفريد و به راستى از ساير ممكنات برگزيد .\r\nچنان كه ظاهرش را مستقيم آراست از او راستى مناسب خلقت خواست .\r\nفاستقم كما امرت ( 86 ) تكليف ما لا يطاق نيست ، مناسب خلقت آدميست .\r\nيعنى چنان كه تو را آفريدم باش . اگر خلقت موافق خلقت باشد آدمى و الا اقل بهائم . حاصل اينكه طريقت راستى است و طالب اين راه را از راستى چاره نيست . كسى كه بخواهد بيش از آنچه دارد به مردم نمايد كذابست و اين امر را نشايد . و عجب‌تر اينكه بعضى ندانند كه در اين راه چه نوع بايد قدم گذاشت ، چه جاى آنكه رفته باشند و دم از وصول زنند و دعوى ارشاد كنند . از اين بگذر سخن سربسته بهتر .\r\n\r\nحسن خلق\r\nكونوا ربانيين ( 87 ) اى متخلقين باخلاق الرب ( 88 ) .\r\nعلماى اخلاق را در اين باب تحقيق بسيار است و تشقيق بىشمار . تبركا ذكر بعضى از كلمات قوم را بايد نمود و طريق اخلاق را مع الجماعة بايد\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nپيمود . جنيد فرمايد خلق سخاوت و الفت و نصيحت و شفقت است . و شقيق بلخى گويد الكظم عند الغضب و السخاوة عند القلة و الورع فى الخلوة و صدق القول عند من يخاف و يرجى ( 89 ) . حسين منصور گويد انك لعلى خلق عظيم ( 90 ) ، يعنى اشياء را بمشاهده حق نگر نه بمشاهده خود . عارفانه بيانى است رحمة الله عليه .\r\nاما حق تحقيق : بدانكه ما خلق الله تماما مظاهر وجودند و بنفس وجود على قدر مراتبهم موجود . انسان مظهر كامل است و تمام مراتب را دارا و قابل . وجود اوصاف كماليه را تماما داراست و انسان كامل اوصاف وجود را مرآت مصفى . سيد خاتم اكمل آدم است و اول عالم و به حكم انك لعلى خلق عظيم ( 90 ) اعظم و اقدم است و در اخلاق مسلم . و در اصول عرفانيه مقرر داشتيم كه صراط المستقيم عبارت از خطى است كه ما بين دو نقطه در استقامت به واحديت مشروط بود و به وصف اعتدال و استواء منوط ، نه اعوجاج گيرد و نه انحناء پذيرد . لهذا در قوس صعود كه عبارت از صراط المستقيم ولايت است و انتقال از حضيض كثرت به اوج وحدت عبور از جحيم مجاز بجنات حقيقت و عروج از ارض طبيعت بسماء معرفت ، سالك را تساوى بين الطرفين و توسط بين الجهتين ، كه تعبير از افراط و تفريط باشد ، استقامت است در وجود و تعدى از حد اعتدال و اعوجاج از صراط كمال در هر حال بر خلاف مقصود . بناء على هذا حسن خلق تعديل نفس است در هر صفت و حفظ حدود در هر جهت . حاصل آنكه خط صراط را به طول بايد پيمود و از انحراف و تمايل به يسار و يمين حذر بايد نمود .\r\nيك نكته در اين معنى گفتيم و همين باشد . مثال : شجاعت راه مبين است\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nو تهور و جبن يسار و يمين . تواضع صراط است و تذلل و تكبر تفريط و افراط و هكذا ساير الاوصاف . اين است معنى الصراط ادق من الشعر ( 91 ) و نكته خير الامور أوسطها ( 92 ) . در اين راه باريك مستقيم رو و از حد وسط منحرف مشو .\r\nاما آثار و لوازمى كه بر حسن خلق مترتب است و اهل اخلاق به آن متأدب :\r\nاول حفظ زبان از هر كلامى كه موجب اضرار و آزار و رنجش خلق شود و عند العقل ممدوح نبود . چون لغو و دروغ و تهمت و نمامى و هتاكى و عيب‌جوئى و هجوخوانى و امثال ذلك . ثانى ضبط جوارح از حركاتى كه در انظار ناهموار نمايد و ناگوار آيد . و ديگر صبر در مصائب و رعايت اقارب و ترك عبوس و تكريم نفوس و نوازش قلوب و ستر عيوب ، و حسن معاشرت و رفع مشاجرت ، و بذل خيرات بدون غرض و اعطاى مال بىملاحظه عوض . درمانده را بىمنت دست گرفتن ، محتاج را بىمنيت نوا دادن ، حاجات خلق را بىمقصود برآوردن ، هر حقى را در مقام خود ادا كردن ، غريب را يارى نمودن ، يتيم را دلجوئى كردن ، همسايه را خوشوقت داشتن ، مسكين را طعام دادن ، سائل را محروم نراندن ، ياران را در حسن معاش خود شريك ساختن ، به عيادت مرضاى احباب رفتن ، در هنگام غضب حلم كردن ، با بيگانه ملايم بودن ، با خويشان بهر ترك ادبى سخت نگرفتن ، سينه را از كينه بدخواه پاك ساختن ، بنده و زير دست را چون اولاد عزيز نواختن ، بضد حضار حرف نزدن ، بر خلاف سيره ناس سلوك نكردن ، با دوستان\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nبا خوشروئى و ملاحت سخن گفتن ، كسى را به چشم حقارت نديدن ، باقوال و افعال مردم خرده نگرفتن ، اظهار ملامت از محنتى با خلق نكردن ، توقع نيكى و نفع از كسى نداشتن ، نيكى و نفع به هر كس رسانيدن گله از هيچ‌كس نكردن ، بفوت مال يا منال خود افسوس نخوردن ، از وصول خيرات دنيويه بوجد نيامدن ، از فقدان نعمتى غمناك نگشتن ، به مجالست و صحبت اغنياء خوشوقت نبودن ، كسى را رهين منت خود نخواستن ، برنجش خاطرى راضى نشدن ، حاجت جز بر خدا نبردن ، زحمات خلق را متحمل بودن ، آشنايان را به زحمت نيانداختن ، از فقر و فاقه خود پيش كسى شكايت نكردن ، از تقصير كسى كه در اداره و امر او نيست مؤاخذه نكردن ، اگر سلطان يا رئيس مقتدريست عفو را بر انتقام مقدم داشتن ، احدى را از خود مأيوس نگذاشتن ، وعده خلاف به كسى ندادن ، خلف وعده ننمودن ، نقض عهد نكردن ، اسرار كسى را فاش نساختن ، سخن به درشتى و تندى و رعونت نگفتن ، حرفى كه از شأن و زى خارج است نزدن ، از طمع و تمنى برى بودن ، از محل فتنه و فساد گريختن ، احسان مردم را در حق خود بزرگ پنداشتن ، ايثار خود را هر قدر بزرگ باشد حقير دانستن ، در حق دوست و دشمن انصاف دادن ، ظالم و فاسق را مدح نكردن ، بر روى گستاخ و هتاك نخنديدن ، از مسخره و مقلد كناره جستن ، با مردم دنياطلب معاشرت به قدر ضرورت نمودن ، اگرچه هيچ ضرور نيست ، از اطفال و مردم ناشناخت قبول امانت نكردن و قس على هذا . محاسن عند العقل مبرهن است و قبايح معين . حسن و قبح اشياء عقلى است و هركه را عقل نباشد\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nتكليف نيست . جلال الدين رومى گويد ؛\r\n جمله حيوان را پى انسان بكش * جمله انسان را بكش از بهر هش \r\nآنچه گفتم مجملى بود باقى را از دفتر عقل بايد خواند و ادراك نمود .\r\n از خدا خواه هرچه مىخواهى * عقل و اخلاق و علم و آگاهى \r\nاما زهد بمعنى تركست از هرچه نفس در او راغب بود و خلق او را طالب . و اهل حقيقت گويند : زهد بغض دنياست و اعراض از ما فيها بعضى گويند ترك راحت دنيوى است بطلب راحت اخروى .\r\nجنيد عليه الرحمة گويد زهد خلو بدن است از دنيا و خلو قلب از طلب آن . و گفته‌اند زهد از آمال دنيوى مردن است نه نان جو خوردن و با لباس كهنه بسر بردن . و زاهد كسى است كه نه از وجدان شيئى خرم شود و نه از فقدان شيئى درهم . و زهد آنست كه درويش هرچه ندارد حق خود نداند و آن را نخواهد و هرچه حق او است بداند مىرسد . و زاهد ترك دنيا كند بجهة عقبى و عارف ترك عقبى كند بطلب خدا . اما عاشقى زين هر دو حالت برتر است . دنيا و آخرت را چيزى نداند كه ترك كند بلكه به يادش نماند . چنان كه بايزيد گويد : توفيق هر صفتى را يافتم مگر زهد . زيرا كه زهد ترك ميل است از چيزى و دنيا را پيش من قدرى نبود كه ترك كنم و اين توفيق را دريابم . صفى را بگوئيد زهد را بگذار ، درويش را با زهد چه كار ؟ درويش چه دارد كه رها كند ، چه خواهد كه ترك گويد ؟ تا زنده است از حيات بىخبر است\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nو چون مرد از ممات . هرچه داشت انداخت و هرچه بود در قمار محبت باخت .\r\nاما تواضع - و بشر المخبتين ( 93 ) يعنى المتواضعين . تواضع ركن عبوديت است و اصل انقياد و طاعت . ابليس سر بفرمان نگذاشت و آدم دست به انا ظلمنا ( 94 ) برداشت . ابليس تكبر كرد و آدم عجز آورد . ابليس خود را به ميزان وجود نسنجيد ، آدم حساب خود را بدقت رسيد .\r\nابليس آنچه پنداشت كرد ، آدم آنچه داشت آورد . ابليس زبان جدل گشاد ، آدم بعذر ايستاد .\r\nابليس در نقد وجود خيانت كرد و آدم در امانت حق ديانت . ابليس خوديت ديد و آدم خوديت را سر بريد .\r\nشعر\r\n دو علم افراخت اسپيد و سياه * آن يكى آدم دگر ابليس راه \r\nپس آدميت در فروتنى است و ابليس‌روئى ما و منى .\r\n\r\nدر بيان تصوف\r\nگفتيم آدميت چيست و صوفى كيست .\r\n هركه فرزند آن پدر باشد * به همان سيرت و هنر باشد \r\nدلى كه عظمت و هيبت حق را ديد تواضع از ملكاتش گرديد .\r\nلهذا هميشه خاضع است و للّه با هركس متواضع . فروتنى او را عادت است و معاودتش به ارادت . اما تواضعات مجازى حقيقت ندارد ، يا تملق است يا اظهار سرافرازى . متواضع نادر است و اهل دل بدين نكته\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nحاضر . عارف عظمت و جلال كبريا را به چشم بصيرت بنگرد و خود را حقيرتر از هر موجودى پندارد . شخصى به وضع تواضع مىنشست و در نشستن شانه را به گوش مىبست و گردن را در سينه مىشكست ، دستها را در بغل مىگذاشت و چشم را از زانو برنمىداشت . عارفى او را بدان هيئت ديد ، بخنديد . يك دست به شانه او نهاد و يكدست بر قلبش و گفت جاى تواضع آنجاست يا اينجا ؟ و علامت تواضع آنست كه بتغير كسى متغير نشود و از توقير كسى مفتخر ، و از تحقير كسى منغمر .\r\nزيرا كه اين امورات را اعتبارى داند و همتش در تنگناى طبيعت نماند . تواضع بحسن طينت كند نه به ملاحظه دفع ضرر و جلب منفعت .\r\nآنكه از ترس و طمع بود تدبير زندگانيست نه كمال نفسانى . اى درويش امورات اغلب به عقدهء اشتباه است و به ندرت كسى از حقيقت كار آگاه آن هم كه آگاه گشت از آگاهى خود گذشت . يعنى مهر بر لب زده خون مىخورد و خاموش است .\r\n اين‌قدر هم گر نگويم اى سند * شيشه دل از ضعيفى بشكند \r\n\r\nاما ادب\r\n- اهل حقيقت ادب را اجتماع خصال خير دانند ، جمعيت دل به حق و پرداختن خاطر از غير . جنيد فرموده چون محبت صحت يابد شرائط ادب ساقط شود . ديگرى گفته در صحت محبت مراعات ادب لازم‌تر بود و محب ملازمت ادب بيشتر كند . كلام هر دو شريف است ، اما در بيان حضرت جنيد نكته‌ايست لطيف ، يعنى چون سيلاب محبت سرازير گشت ، از حدود و ثغور گذشت ، خانه‌ها خراب شود و آثارها در زير آب رود .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\n\r\nمولوى\r\n تا لب بحر اين نشان پاىهاست * ليك در بحر آن نشان پاى لاست \r\nرباط و منازل در زمين هموار است نه در بحر زخار . مقصود حضرت جنيد قدس سره اين بوده ، نه آنكه در صحت محبت انكار شرائط ادب را به اختيار نموده . كلام او بلند است و عارف‌پسند . آن هم كه گفت در صحت محبت رعايت ادب بيشتر بايد نمود مخالف نبود .\r\nيعنى تا هنوز به درياى محبت ، كه مقام استغراق فقط است در خلوات ظهور يار و اضمحلال بصيرت قلب بنور تجليات جمال و جلال دلدار ، نرسيده حفظ حدود محبت لازم است و محب سالك ادب را ملازم .\r\nاما در مقام استغراق ادب نماند و محب مجذوب رعايت ادب نتواند .\r\nدر اين مقام نحن هو و هو نحن ( 95 ) بجاست و چون از آن حالت برگشت نحن نحن و هو هو گفت و همين سزاست . آنجا بذل وجود است و اينجا حفظ حدود . آن انبساط است و اين انضباط . آنجا بحر بيكران و اينجا ساحل و پايان . آنجا عقول مات است و اينجا نظر بعلامات . آنجا شاه است و اينجا سپاه . آنجا مقصود است و اينجا راه . در آنجا من رآنى فقد رأى الحق ( 57 ) گفت و در اينجا در ادب را بما عرفناك ( 96 ) سفت . هر سخن جائى و هر نكته مقامى دارد . اهل صورت حفظ جوارح را از زائدات ادب خوانند و اهل معنى طهارت قلب را از خطرات ادب دانند ، و اهل الله عدم التفات از هرچه منافى حضور حضرت است ادب نامند . و بزعم فقير هركه چشم از عيب خلق برداشت در اين راه قدم\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nبادب تواند گذاشت ، تا به حدى كه اگر سالكى در رياضات عيوب مردم بر او كشف شود آن مكاشفه شيطانى است و در محضر اهل توحيد او را ادب نيست .\r\nملحدان قبايح بينند و موحدان محاسن وجود را واضح . عيب‌جو فالج است و از صراط توحيد خارج . نه از خود حركت دارد نه از خدا بركت . و علامت ادب آنكه عبد ذى الافتقار و المسكنة ( 97 ) بافعال رب ذى الاقتدار و السلطنة اعتراض نكند و دم به چون‌وچرا نزند ، از حق خود فزونى نجويد و كلامى بىاندازه نگويد ، چنان كه گفتند و در بستر لعن خفتند . بىادب محروم ماند از لطف رب . ادبى كه مريد را نسبت بمراد بايد دل از خطر پاك دارد و برضاى مراد عمل نمايد .\r\nسلمان فارسى بامير عليه السلام عرض كرد يا محنة ايوب ، فرمود محنت ايوب را مىدانى ؟ او خلاف ادب دانست اظهار دانش كند با آنكه خود گفته بود عرض كرد :\r\n حال ايوب را به حكم وجوب * داند آن‌كس كه بوده با ايوب \r\n\r\nاما ولى مرشد سلاك را بادب تواند راه برد\r\nو زنگ غفلت از مرآت قلوب بادب تواند سترد . با مريد بادب سخن گويد و عيب او را هرچه بيش باشد كم جويد . بر خدماتش به چشم قبول نگرد و نامش را در غياب و حضور به خفت نبرد . تكليفى كه از طاقت او زياد است نكند ، نقصش را مستور دارد . اگر حاضر نشود احوالش بپرسد ، اگر مريض باشد عيادت كند ، اگر گرفتار باشد در نجاتش بكوشد . در حضور ياران با او عتاب نكند ، در معاملات با او تنگ نگيرد . اگر از ارادت نكول كند او را واگذارد و مذمتش نكند و عيبى بر او ننهد و خيرات را از او\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nدريغ ندارد . و در اين مقام مناسب نمود كه تمام شرائط پير مرشد ذكر شود .\r\n\r\nاما شرائط پير مرشد\r\n- اگرچه مرشد كامل مرآت الهى است و هيچ كمالى از او مفقود نيست . از تمام اوصاف ذميمه پيراسته و بجميع اخلاق مرضيه آراسته است . اما اين شرائط علامات است و نشان مقامات ، تا گوهر از شبه ممتاز بود و كامل از غير كامل معلوم شود .\r\n\r\nاول صحت نسب\r\nيعنى بمرادى رسيده باشد و قبول ارادت و خدمتى كرده باشد . چنان كه در بيان تصوف بتفصيل گفتيم .\r\n\r\nدويم علم\r\n، كه جاهل نه خودش به جائى تواند رسيد نه گليمى از آب تواند كشيد . و مراد از علم نور حضور است نه ظلمات سطور .\r\nباشراق حاصل شود نه به خواندن اوراق . اصولش موهبت است و حصولش به خدمت .\r\n\r\nسيم عمل\r\nبمعتقدات خود كردن . آنچه به ديگران مىگويد خود نيز بجاى آرد كه اگر عامل نيست كامل نيست . خداگوى از خدا غافلى است .\r\n\r\nچهارم صحت\r\nاعتقاد در مبدأ و معاد .\r\n\r\nپنجم تقوى\r\n. ان اكرمكم عند الله أتقاكم ( 98 ) يعنى پرهيز از هرچه مخالف ملت است و منافى عقل و قرآن و شريعت .\r\n آلودگى خرقه خرابى جهان است * كو راه‌روى پاك‌دلى حورسرشتى \r\n\r\n","description":"","footnote":"","page_name":" 61 ","page_number":61},
  {"content":"\r\n\r\nتقوى شرط مرد است و پرهيز نشان اهل درد ، و متقى آنست كه از حق حيا كند نه از خلق ، و از خرابى دل ترسد نه از بدنامى دلق .\r\n\r\nششم زهد\r\nاز دنيا و ما فيها .\r\n\r\nهفتم صدق\r\n، كه اگر مريد صدق نبيند بصدق نيايد و بنيادش به دروغ شود و گمراه گردد .\r\n\r\nهشتم علو همت ،\r\nكه اگر عنايتى بمريد كند منت ننهد و در نظرش نماند ، به خدمت و ايثار مريد هم فريفته نشود .\r\nنهم گذشت ، كه بجزئى خيانت و خلافى بر مريد خطا نگيرد و از نظر نياندازد و خدمات او را ضايع نسازد .\r\nدهم سخاوت و كرم . بدهد و بنوازد و مال دنيا را زياد يا كم ذخيره نسازد . به حدى كه اگر دنيا را لقمه‌اى كند و به فقيرى خوراند چيزى نداند . طبعش رفيع باشد و نظرش وسيع ، آن هم محض جود باشد نه به ملاحظه و مقصود . كه اگر به ملاحظه عطائى كند دنى طبع است و بىوجود ، يعنى بخواهد مريد را بمال نگاه دارد و نه بجذبه ذى الجلال . اين رويه معاويه است نه سجيه مرتضويه . كريم كسى است كه مكرمتش خدائى باشد نه خودنمائى . بدوست و دشمن بدهد و از دوست و دشمن نخواهد . پيرى كه چشمش بمال مريد يا خلق دنياست در حقيقت مردود خداست .\r\n\r\nيازدهم قوى دل بود\r\nكه در حادثه‌اى دلش از جا نرود و مضطرب نشود . برگ درخت حواسش به باد حوادث نجنبد . بعضى بخروش موشى از هوش بروند و در انظار خود را بفر ببر و شكوه شير نمايند .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\n\r\nدوازدهم ستارى نسبت بعموم خلايق ،\r\nبخصوص بمريد صادق ، شرط اعظم ستارى است ، كسى كه عيب نپوشد اهل خرقه نيست و از اين هنر عارى است .\r\n\r\nاما بيان خرقه\r\n- اين مطلب را مقدمه‌اى حاجت است و اصل آن اثبات نبوت و تحقيق معنى خاتميت . در اين باب خاص و عام را كتابهاست و در رد و قبول آن سؤال و جوابها . و فقير برآنم كه بيان مطلب چنان بايد كه خصم بايراد و انكار نيايد و هركس بشنود قبول نمايد و بر ذهنش راسخ آيد . كثرت اقوال و طول مقال كار را مشكل كرد و مردم را حيران و معطل . به يارى خدا و مددكارى اولياء مطلب را مفيد و مختصر گويم و طريق اثبات را مخصوص و منحصر پويم . اگر تو را عقلى است اثبات نبوت و نبى نقلى نيست و حاجت به هيچ نقلى نه . آنها كه شنيده‌اى همه را بگذار و يك مطلب را از فقير گوش دار .\r\nارباب ملل و نحل در تفاوت عقول متفقند ، و بر اين هم كه جزئيات در تحت كلى واقعند مصدق . پس هر عقلى كه نسبت بعقول زائد بود و تفوق داشته باشد عقولى كه در تحت اوست از متابعت او ناچارند . اگر اين مطلب را مسلم دارى نبوت عام ثابت ، زيرا كه نبوت غير از رجحان عقل واحد بر عقول كثيره نيست و عقلى كه از عقول راجحه ممتاز باشد و ما فوق آن نبود خاتم است . و محمد عربى كه نبى ماست ادعاى اين مطلب كرد و برطبق دعوى خود قانونى گذاشت و كتابى آورد ، بىمعاونت معينى و مشورت عاقلى و ترديد رائى و مداخله احدى . با اينكه امى بود كتابش تماما مشتمل است بر محاسن عقليه ، علاوه بر فصاحت لفظيه ، كه\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nفصحاى عرب از اتيان به مثل عاجز شدند و عقلاى هر قوم بر محاسن احكامش تحسين كردند ، و تاكنون كه قرب هزار و سيصد سال از هجرت او گذشته ، احدى از علم و كمال بر لفظ و معانى و محاسن او ايراد نكرده . عقل ابا دارد از اينكه بدون تأييد الهى و قوت باطنى و علم لدنى يك نفر امى از عهده چنين امرى برآيد و تمام اقوال فضلاى عالم در پيش كلماتش كم‌وزن و بىقرب نمايد . اگر كسى گويد اختصاص اين كلام را فهم نتوانم نمود يمكن . و اگر گويد حسن احكامش مسلم نيست تعقل نكرده . اگر تعقل كند مسلم مىدارد . در اين باب مثلى گوئيم : اگر حكيمى از حكماى فرنگستان در صنعتى از صنايع اكمل شود تصديق اكمليت او را بايد صاحبان آن فن نمايند . حق ماها نيست كه بگوئيم نكات كار او را نفهميديم ، لهذا اختصاص او را تصديق نداريم و او را ممتاز نمىشماريم . وقتى كه اهل آن حرفه در كمال او حيران مانند و او را استاد دانند و از آوردن مثل آن عاجز باشند سايرين بطور اولى عاجزند . پس اگر كسى گويد ما قرآن را نمىفهميم كه بر ما معجز باشد ، يا زبان ما نيست ، اين حرف مسموع نيست . آنها كه فهميدند عاجز شدند ، آنها كه نفهميدند البته عاجزند .\r\n\r\nاما حسن احكام قرآن\r\n- اگر كسى گويد نمىفهمم خلاف گفته حسن و قبح عقلى است . چنان كه حسن صنعت اهل فرنگ را همه كس مىفهمد . اما اگر علم آن صنعت را كسى نداند ممكن است . در اين باب همين‌قدر كافى است .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\n\r\nمقدمه ديگر بقانون عقل\r\n- شخصى از عرب طلوع كرد كه در جميع عقايد و اعمال و احوال با قوم خود ضد بود و جميع قبائل عرب با او به ضديت برخاستند و ادعاى امرى كرد مخالف سليقه قوم . و در به دو امر ديارى با او موافقت نداشت . حتى اقارب و ارحام او كه او را نهى و نصيحت مىكردند .\r\nتا ضديت و عناد به نهايت رسيد و كار به مقاتله انجاميد ، و بر شجاعان عرب دست يافت و همه را مغلوب و منكوب ساخت و اعلان نبوت خود را بسلاطين روى زمين نوشت . هركدام با او ملايمت نمودند و قبول جزيه كردند از سطوت او در امان ماندند و هركدام تمرد ورزيدند يا به تير دعاى او از پاى درآمدند و يا به شمشير او كشته شدند . و اغلب بلاد بدست او فتح شد و امرش قوام يافت . و اين واقعه از عجائب عالم بود و چنين امرى اتفاق نيافتاده كه يك نفر بدون اسباب ظاهر با تمام عالم بستيزه برخيزد و از پيش ببرد . اگر گوئى تأييد الهى بوده قد ثبت المدعى . اگر گوئى تدبير عقلى بوده مقصود كلام حاصل . اگر گوئى از امورات اتفاقيه بوده ، اگر باز همچنين اتفاقى در عالم افتاده حق اين كلام را دارى و اگر منحصر است حق ندارى كه چنين امر عظيم عجيبى را از امورات اتفاقيه دانى . اگر بعض سلاطين را دليل آرى كه از اين قبيل بوده‌اند ، مثل نادر كه از پستى بكمال علو رسيدند ، آنها از اين قبيل نبودند . اول آنكه با عموم خلائق بحسب دين و سيرت ضديت نداشتند ، مقصودش پيشرفت امر دنيا بود و مردم همچنين شخصى را لازم داشتند كه رئيس شود و جان و مال و ناموسشان در حصن امنيت محفوظ باشد . و ثانى آنكه از آنها بعد از خودشان قانونى نماند ، هركس بعد از آنها رئيس شد قانونى به سليقه و رويه خود گذاشت .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nاز مثل انوشيروانى كه در آن زمان بوده ، با آن‌همه عدل و انصاف امروز چه امرى باقى است ؟ پس قياس نشايد كرد . و اگر گوئى فلان حكيم هم فلان صنعت يا فلان علم را كامل كرده و اين دليل بر عقل اوست و اطاعتش بر مادون او واجب . گويم در صورتى كه وجود او منحصربه‌فرد باشد و تو را كمال احتياج به آن علم و صنعت بود چنين است . نه اينكه از قبيل او بسيار باشند و تو را هم حاجتى نباشد . يعنى بر تو حتم نباشد تحصيل آن علم يا آن حرفه . روى خطابم به اشخاص ديندار منصف است نه با خودسران از صراط عقل منحرف . فقير حرفى كه تأمل در آن بايد نگفتم و بيانى از معجزات و خوارق عادات نكردم . دليل عقل و كمال نفس از همه چيز كافى است . در اين سخنى كه مىگويم تأمل كن . اگر در نقطه‌اى از نقاط أرض مردى كه مال و مكنت و معينى نداشته باشد ، تحصيل علم و هنرى نكرده باشد ، ظاهرا شجاعت و قوت و اختصاصى نداشته باشد ، و تمام اديان اهل عالم را فاسد و باطل خواند و برملا گويد اطاعت من بر ما خلق الله واجب است و هركس نكند كافر و از رحمت خدا بىنصيب ، و من بر مال و جان و نفوس و ناموس و دنيا و آخرت خلايق مالكم و بر ملك و ملكوت متصرف و از خلق اولين و آخرين بهتر و معين من در اين ادعاء خداست و دستيارم همين كتاب كه نامش قرآن است ، به نيم لحظه در تمام آسمانها سير مىكنم و بدنم از ارواح لطيفه ألطف است و از اين نوع دعاوى ، چه كسى علامت و آثارى از ادعاى او ديده باشد چه نديده باشد و اين شخص با دست تنها ادعاى خود را از پيش ببرد و مردم با او بنزاع برخيزند و مغلوب شوند و بعد از خودش هم دينش قوىتر شود و امرش از ميان نرود و كارش خلل نپذيرد .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nاگر تعقل كنى همين معجزه كافى است و حاجت بمعجزات ديگر نيست .\r\nفقير كارى به آن معجزات كه ذكر كرده‌اند و در كتاب‌ها نوشته‌اند ندارم ، كه شبهه‌بردار باشد و صدق و كذب را محتمل بود و بر منكرين مدلل نتوان داشت و بر خصم حجت نتواند بود . اما خود فقير تصديق تمام آن معجزات را دارم ، نه بقانون كلى عقل ، بلكه به صرف شهود ، چه اهل خبر گفته باشند و چه نگفته باشند . و اگر گوئى دليل عقل بر آن معجزات چيست ؟\r\nگويم : چون‌كه صد آمد نود هم پيش ماست . باوجود كمال نفس و صحت امر و قوت عقل خوارق عادات نقلى نيست . مصرع :\r\n به هرچه ز انبيا گفتند آمنا و صدقنا \r\n. و بدان كه در اين باب دليل بزرگ ما بلكه اصل و مايه جذب جنسيت است و بس .\r\n\r\nشعر [ ذره ذره كاندرين ارض و سماست 
  ]\r\n ذره ذره كاندرين ارض و سماست * جنس خود را همچو كاه و كهرباست \r\nاگر از جنس انبياء باشى معجزه چه حاجت و اگر نباشى معجزه چه حاصل ؟ پس نبوت خاصه و خاتميت احمد مرسل ثابت و امروز اطاعت احكام او و تصديق كتاب او بر ما على الارض واجب و متحتم است . و از اين پيغمبر دو علامت باقى است و تا قيامت باقى خواهد بود : يكى كتاب خدا و يكى عترت او . چنان كه فرمود انى تارك فيكم الثقلين كتاب الله و عترتى ( 99 ) . يعنى امامان اثنى عشر كه اول آنها على ابن ابى طالب و آخرين مهدى موعود منتظر غائب است . و اين كتاب و عترت باهم متحدند و يكديگر را مبين و شاهد و خلق را هادى و راشد و از هم منفك نكردند ، تا لب حوض كه جمع ولايت است ، باصل خود ملحق شوند .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\n\r\nتحقيق - اسرار عالم و آدم در كتاب مندرج و منطوى است .\r\nمخزن اسرار الهى كتاب است و انفس و آفاق را جمع حساب . لا رطب و لا يابس الا فى كتاب مبين ( 100 ) . مراد از رطب عالم تفصيل است كه آفاق باشد و از يابس عالم اجمال كه انفس بود . تفصيل عالم در نفس انسانى كاملا جمع است لهذا جمع واحد را تعبير به يابس كنيم و نسخه آدم با كمال اجمال شرح عالم بود . و لذلك فرق كثير ( 101 ) را تفسير به رطب نمائيم . از آن جهت كتاب را فرقان عظيم گوئيم كه از مقام اجمال كلام ، كه عالم علم اجمالى است ، كسوت حروف و نقوش پوشيد و بعالم فرق و تفصيل تنزل نمود و در كون كثرت قبول الفاظ و ارقام كرد . و از آن وجه قرآن مجيدش خوانيم كه خلاصه آفاق و انفس . است و مجموعه عالمين اكبر و اصغر . نفوس را از مقام فرق بجمع وجود هادى است و آفاق را از قيد كثرت در جمع اعيان شرح آزادى . از آن سلطان اولياء عليه صلوات الله العلى الاعلى فرمود تمام قرآن در حمد است و تمام حمد در بسم الله و هرچه در بسم الله در نقطه باء و انا النقطة تحت الباء يعنى چون رجوع حروف و خطوط فرقانى بجمع عينى قرآنى شود و غبار تعينات الفاظ برخيزد خط به نقطه رسد ، مقيد مطلق گردد ، و در مقام ام الكتاب كه عالم اسما است با حقيقت انسان كه حضرت جامع است واحد شود .\r\n\r\nتوضيح - عالم عبارات از تجلى وجود مطلق است\r\nبر خود ، در كسوت تعينات كونيه ، اعيانا و اجساما ، غيبا و شهودا ، جبروتا و ملكوتا و ملكا . و آدم اشارت از تجلى وجود مطلق است بر خود ، در كسوت تعينات الهيه ، اسماء و صفاتا ، سرا و حقيقة . و كتاب كنايت از تجلى وجود\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nمطلق است بر خود ، در كسوت تعينات كلاميه ، باطنا و ظاهرا ، معنى و لفظا .\r\nآدم كتاب ناطق معارف الهى است و كتاب معرف آدم اكبر ربانى . آدم حقيقى كه صفات الله اعظم است از مقام جمع وحدت بعالم كثرت قدم گذاشت و همت بحفظ مراتب ممكنات گماشت . بمصداق أنا عبد من عبيد محمد لباس بشريت پوشيد و با خلايق هم‌صورت گرديد و بر مسند انى جاعل فى الارض خليفة ( 102 ) متمكن گشت . و كتاب ازلى كه كلام الله معنوى است از لاهوت خود ، كه لوح محفوظ علمى است ، در عالم ناسوت نزول يافت و قبول صورت بسطور كتب و لفظ نمود . چون كتاب از صورت الفاظ به حقيقت خود راجع شود و از تركيب حروف به بسيط معانى برگردد آدم اول است . و چون آدم كه هيكل توحيد و خليفة الله مجيد است از ارض خلافت بسماء وحدت عود كند و باصل خود وصل گردد عين ام الكتاب .\r\nلهذا رسول امجد وديعه خود را در نشئهء صورت كلام الله و عترت گذاشت . صورتى در زير دارد آنچه در بالاستى . يعنى از كتاب به صورت الفاظ قانع نشويد و از راهى كه كلام الله ناطق با شما همراه نيست مرويد حسبنا كتاب الله ( 103 ) نگوئيد ، و چنگ بعروةالوثقاى ولايت زنيد كه خلافت رسول منحصر به احكام ظاهره و سياست مدنيه نيست ، بلكه هزار نكته باريك‌تر ز مو اينجاست . تا كسى آگاه بر دقايق نبوت و ولايت نباشد و اسرار موجودات را كما هى نداند و بر حقائق اشياء عارف نشود و از ذات پروردگار بتشريف انت وليى و خليفتى ( 104 ) مخلع نگردد سزاوار خلافت نبود . به مقدماتى كه ترتيب داديم و بنيادى كه نهاديم بعد از رسول خلافت حق على است . و از خلق اولين و آخرين و اهل آسمان و زمين\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nاحدى شايسته اين امر نبوده و نيست ، و الا ترجيح مرجوح بر راجح لازم آيد و در دين خدا و دستگاه جبروت كبريا افراط و تفريط الى غير النهاية رخ نمايد ، از آنكه شيخين زاد الله اجرهما نه صاحب مقام بودند و نه آگاه از تمام احكام . اما خلاف ادب هم نتوان كرد و باهل ظاهر شريعت در هيچ زمان طعن نتوان زد .\r\nبر سر مطلب رويم و بيان خرقه كنيم : بدانكه تصديق بانبياء و رسل ، مخصوصا به خاتميت محمد مصطفى ( ص ) ، اسلام است ، و اقرار به امامت اثنا عشر و ممتاز دانستن آنها را از تمام بشر ، بعد از پيغمبر ، و محبت هريك را واجب دانستن و مهدى موعود را كه ولايت به او ختم است به حيات عنصرى باقى شمردن اصل ايمان . و اعتراف به اولياى راشدين و عرفاى كامل يقين در هر زمان باب عرفان . ثم اتقوا و آمنوا ثم اتقوا و احسنوا الآيه ( 105 ) اين احسان بمعنى عرفان است و بعد از تحصيل عقايد حقه اسلاميه موجب تكميل ايمان و نتيجه وجود انسان به معرفت و عبوديت خداوند رحمن . و عنوان معرفت قبول ارادتست هركه رو از ارادت تافت معرفت نيافت . علامت محبت و ولايت ولى اللّه اعظم ارادت و خدمت و تولى به اولياى اوست كه هادى خلقند بصراط معرفت او و منور قلوبند به نورانيت او و قائد نفوسند بطريق ولايت او . از آن سلطان بشير ، در خم غدير ، عهد ولايت و بيعت و محبت او را از خلائق گرفت و قرار دين مبين خود را بولايت على داد ، و عارفانه بنائى نهاد ، تا باب رحمت بر همه باز باشد و دست هر عالى و دانى در هر زمان بسوى مكرمتش دراز :\r\n\r\n","description":"","footnote":"","page_name":" 70 ","page_number":70},
  {"content":"\r\n\r\n پس بهر عصرى وليى قائم است * تا قيامت آزمايش دائم است \r\nو چون مريد ثابت قدم در متابعت شيخ صاحب دم بمقام فنا رسد و اخلاق او باخلاق شيخ تبديل شود ، و همش در ارادت و اطاعت او واحد گردد ، و از هستى او اثرى باقى نماند ، آثار لطف پروردگار در وجودش نمودار آيد ، و انوار ظهور احمد مختار قلبش را فروگيرد ، و از بركات ائمه اطهار ، كه آيات رحمت كردگارند ، سيئات وجودش بحسنات بىشمار بدل گردد ، و در حصار امان خداوند غفار به حكم ولاية على ابن ابى طالب حصنى و من دخل حصنى امن من عذابى ( 106 ) راه يابد . نپندارى كه اگر ولايت على ( ع ) به اين معنى است دست ديگران از دامان ولايتش كوتاه است و مايوس گردى . ولايت را مراتب است اولش دوستى است و كمالش فناى فى الله . ظل ممدود رحمتش همه جا كشيده و بهر موجودى رسيده تا دست همه كس برسد و احدى محروم نماند . خداوند كارساز بىنياز است از آنكه به‌واسطه كثرت عصيان چيزى از بنده خود دريغ دارد و به او نرساند ، بلكه گناهكاران به مغفرت نزديك‌ترند . حب على حسنة لا يضر معها سيئة ( 10 ) را در نظر آر و على رغم شكاك و منكر و منافق و ناپاك به پاداش هر گناهى هزار رحمت از كريم كارساز و خلاق بنده‌نواز بيمن ولى ذى المناقب اسد الله الغالب تمنى دار ، كه بيش از آنچه تو پندارى اكرام كند .\r\nان الله يغفر الذنوب جميعا انه هو الغفور الرحيم ( 107 ) . اگرچه به اعتقاد فقير باوجود حب على سيئه نيست كه ضرر كند يا نكند . حب\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nعلى حسنات است و بغض او سيئات . هر خيرى از شعب محبت اوست و هر شرى از شقوق عداوتش . از آنكه ممكنات بولايت على موجود شدند و سلطان وجود ولايتش را بر خلق واجب فرمود و ولايت او را عنوان ، بلكه اصل عبادت خود نمود . ولايت او در آدم وديعه بود كه مسجود ملكوتيين شد . هر پيغمبرى كه ولايت او را بيش داشت اكمل بود و مرسل گشت . عارفى كه بىولاى على دم از معارف زند زنديق است و هركه بىكشتى عزم دريا كرد غريق .\r\n آن را كه دوستى على نيست كافر است * گو زاهد زمانه و گو شيخ راه باش \r\nالهى در اين وقت سحر صفى را به على ببخش و از اهل توحيدش محسوب دار به جايزه اين اشعار :\r\n\r\nشعر [ نور سماوات و زمين خود عليست 
  ]\r\n نور سماوات و زمين خود عليست * غير على نور على نور كيست ؟\r\nروشنى ديدهء اهل شهود * آينه حق بكمال وجود\r\nآينهء ذات خدا اوست او * آينه‌ها را همه او روست رو\r\nاى بوجود تو وجود همه * جود تو سرمايه بود همه\r\nكون و مكان جلوه‌اى از روى تست * موسى هر جان أرنى گوى تست\r\nذكر چو شد قصه زيبائيت * گشت دو عالم همه شيدائيت\r\nپيشتر از خلق بصحراى تو * عقل برون شد به تماشاى تو\r\nيك نظرت ديد و گرفتار شد * كرد قبول آنچه بر او بار شد\r\nشمس از آن روز كه حيران تست * تا به كنون مجمره‌گردان تست \r\n\r\n","description":"","footnote":"","page_name":" 72 ","page_number":72},
  {"content":"\r\n\r\n عقل ز تعليم تو پر كرده مشت * چرخ بتعظيم تو خم كرده پشت\r\nتا نبود غير تو مولاى خلق * مهر تو شد سر سويداى خلق\r\nهركه نه بر تست تولاى او * باد سقر تا به ابد جاى او\r\nدوستيت حاصل هر مطلب است * روز كسى كز تو نباشد شب است\r\nما ز توايم ارچه گنه‌پيشه‌ايم * وز گنه خويش در انديشه‌ايم\r\nجان صفى شاكر احسان تست * جرم صفى جاذب غفران تست\r\nمژده رحمت كه به گوشم رسيد * خرقه فقر از تو بدوشم رسيد\r\nچون پى اين خرقه نظر داشتى * چشم ز عيبم همه برداشتى\r\nقابل اين خرقه نه اين دوش بود * اين كرم پير خطاپوش بود\r\nتا بنمائى كه عطاپيشه كيست * نخل كرم را ثمر و ريشه كيست\r\nچشم در اين دور فكندى بخلق * تا كه بود لايق اين تاج و دلق\r\nيعنى از اين جمله گنهكار كو * مستحق رحمت غفار كو\r\nبود صفى از همه نادارتر * عاجز و مسكين و گنهكارتر\r\nسايه فكندى ز كرم بر سرش * خلعت غفران تو شد در برش\r\nمورد عفو اسد اللّه شد * صاحب اين خرقه و اين راه شد\r\nتا همه دانند كه ستار كيست * غير على فاعل مختار كيست ؟\r\nكار نه آن است كه جز حق كند * هرچه كند قادر مطلق كند\r\nهركه به حكم تو كند اعتراض * نيست جوى نقطه قلبش بياض\r\nآنكه مصفى ز تو شد صوفى است * عارف اسرار تو معروفيست\r\nآنچه صفى را ز سخا داده‌اى * نيست عجب محض عطا داده‌اى\r\nفضل تو شد شامل حال فقير * هست بفضل تو مآل فقير \r\n\r\n","description":"","footnote":"","page_name":" 73 ","page_number":73},
  {"content":"\r\n\r\n رشته ايجاد چو در دست تست * هرچه بلند است همه پست تست\r\nدست تو را اى همه دستى به زير * در همه دم دست فقيرت بگير\r\nگر گنهى مىرود از ما ببخش * دوست پى كورى اعدا ببخش\r\nياد تو هر دل نكند ضال باد * نام تو هركس نبرد لال باد\r\nباز گه خرقه تهى كردنم * مغز از اين پوست برآوردنم\r\nچونكه شود نوبت تغيير دلق * جان رسد از تلخى مرگم به حلق\r\nنو كنم اين كهنه صد رنگ را * برتر از امكان زنم اورنگ را\r\nخرقه ديگر ز تو بايد مرا * كز تو نماينده نمايد مرا\r\nخسرو ملك ملكوتم كند * مرشد اهل جبروتم كند\r\nباز نمائى به ملائك تمام * كز چه صفى يافته اين احتشام\r\nدر همهء عمر مرا بند ، بود * گفت ثنايم هله تا زنده بود\r\nشايد اگر عفو گناهش كنم * در دو جهان بر همه شاهش كنم\r\nجان و سرش در ره ما خاك شد * نيست عجب گر سر افلاك شد\r\nاو به گدائى كه پناهى نداشت * جز دل افسرده و آهى نداشت\r\nجز بسوى درگه ما رو نكرد * جز به يكى لقمه ما خو نكرد\r\nقوت مرا قوت تجريد ساخت * داد مرا دوده توحيد ساخت\r\nهرچه به او دادم اگر خاك بود * خورد به صد منت و بىباك بود\r\nشكر وى از لقمه كم بيش بود * گفت همين قسمت درويش بود\r\nهيچ ز ما مكنت و مالى نخواست * روزى خود را مه و سالى نخواست\r\nجايزه خلق به دامن نبرد * يك گله از دوست به دشمن نبرد\r\nهيچ شبى روزى فردا نداشت * هيچ دمى شكوه ز اعدا نداشت \r\n\r\n","description":"","footnote":"","page_name":" 74 ","page_number":74},
  {"content":"\r\n\r\n بر در ما سر به اطاعت گذاشت * زندگى خود به قناعت گذاشت\r\nچشم و دلش بد همه بر داد من * مرد بحب من و اولاد من\r\nدر كف او نيست بجز دامنم * جرم و گناهش همه را ضامنم\r\nبر در عفوم به پناه آمده * سوى ثوابى ز گناه آمده\r\nهيچ ندارد به كف از زاد راه * جز دل شرمنده و روى سياه\r\nنك به صفا غيرت طورش كنم * غرق يم رحمت و نورش كنم\r\nراحت آماده به روحش دهم * دولت عقبى به فتوحش دهم\r\nاى اسد الله به دارائيت * بر دل بيدار و دل‌آرائيت\r\nسوى دلم يك نظر از غيب كن * پاكش از آلودگى و عيب كن\r\nاى كرمت سلسله جنبان من * بند غمت سلسله جان من\r\nفقر مرا لطف تو معمور داشت * ملك سليمان به كف مور داشت\r\nملك تو بس وافر و معمور بود * هر دوجهان قسمت يك مور بود\r\nتا نگرد دايره موريم * چرخ زند دور به مأموريم\r\nخرقه فقرم چو تو دادى بدوش * از شرف خرقه عيوبم بپوش\r\nباز يكى همت شاهانه كن * دوره ما گرم به پيمانه كن\r\nدور جهان بر روش و سير تست * هرچه رسد بر همه كس خير تست\r\nخاصه كه ما در غم و جوش توايم * حلقه‌كش و حلقه به گوش توايم\r\nحلقه ما را خوش و مسرور دار * چشم بد از دوده ما دور دار\r\nگر تن ما لايق آتش بود * هم به اميدى دل ما خوش بود \r\n\r\n","description":"","footnote":"","page_name":" 75 ","page_number":75},
  {"content":"\r\n\r\n\r\nدر بيان آنكه خلائق به تكليف الهى مكلفند و از قيد تكليف آزاد نيستند .\r\nتحقيق اين مطلب را چنان بايد نمود كه خاص و عام هر دو بهره يابند و خصوصيتى هم داشته باشد كه كسى نگويد پيش از اين‌ها هم اين سخنان را گفته‌اند و منكرين را كافى نبوده . ان‌شاءالله تحقيق چنان كنيم كه احدى را مجال انكار نماند .\r\n\r\n[ تمهيد اول موجودات اظلال و اشعه وجودند 
  ]\r\nتمهيد اول - سابقا گفتيم كه موجودات اظلال و اشعه وجودند و هريك بوصفى خاص متصف . انسان به حكم خلق الله آدم على صورته ( 1 ) مظهر آگاهى است و آيت جامع الهى . تصور كن كه هيچ آدميزاد عملى مىكند جز آنكه اول ملاحظه حسن آن را كرده و فائده آن را در نظر آورده و ثانى به انجامش اراده كند ، و ثالثا اسبابش را مهيا سازد و بهر قسم كه آن عمل بهتر و زودتر انجام يابد متوجه شود و به قدر قوه موانعى كه در آن كار باشد رفع نمايد و از كسى كه تصديق و تقويت آن فعل نمايد راضى شود و پاداش دهد و از كسى كه مضر و مخرب آن عمل بود كراهت كند و مؤاخذه آرد ، و در صورت قدرت كيفر كشد . و تمام اين‌ها محض آنست كه مبادا عاقبت از آن كار نتيجه بدست نيايد و مقصودى كه داشت حاصل نگردد و بر او ايراد كنند كه با اين همه سعى و اهتمام فايده كارت چيست و مقصودت چه بود و حاصل چه شد ؟ تو كه انسانى بااين‌همه ناتوانى و نادانى و جزء ضعيف و عدم استطاعت در نفس خود سير كن هيچ راضى مىشوى كه عملت بىنتيجه و مقصود ماند ؟ پس ناچار وجودى كه نسبت بتوكل است و اكمل و اعلم و ابصر بطور اولى در انتظام امور و أخذ نتايج مراعات بيشتر دارد .\r\nچون اين معنى محقق گشت گوئيم كسى كه از عملى نتيجه خواهد و\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nمطيع و متمرد را نوا و نقمت دهد ، چنان كه گفتيم ، ناچار بايد تكليفى كرده باشد و خير و شرى به اراده و اختيار و حكمت خود نموده باشد تا حق اعطاء و انتقام تواند داشت .\r\n\r\n[ تمهيد ثانى ما بين مجرد صرف و مقيد محض به‌هيچ‌وجه رابطه و راهى نيست 
  ]\r\nتمهيد ثانى - بدانكه ما بين مجرد صرف و مقيد محض به‌هيچ‌وجه رابطه و راهى نيست . اگرچه از حيث وجود ربط حقيقى محقق است ، و عارف مقيد را غير از همان مجرد مطلق نداند ، كه تجلى در مرتبه ديگر بوجه ديگر نموده ، و اين معنى منافى با تمهيد ما نيست بلكه معين مقدمه است . على اى حال واسطهء ما بين لازم است كه در رسانيدن فيض عالى بسافل و استفاضه سافل از عالى امين بين و معين معين باشد ، و الا راه افاضه و استفاضه مسدود گردد ما بين حق و خلق . اول عقل واسطه است كه پيغمبر باطن است و مصدق و معاون بنبى ظاهر . از حيث تجرد نسبت باصل وجود دارد و از حيث امكان نسبت بجسم مشهود ، و هكذا نبى ظاهر كه مظهر عقل فعال است و حامل احكام ذى الجلال ، و اين دو معين همند و در طى عوالم و سير مراتب هم‌قدم ، درصورتىكه عقل به عوايق محجوب نباشد و بعلايق معيوب . از آن گوئيم كه عقول زاكيه آيات الهيند و شئونات رسالت پناهى . و اگر هم عقلى ضعيف باشد و در ادراك تمام معانى خفيف ، اين‌قدر را حكم تواند كرد كه ببين اين شخص كه مدعى پيغمبرى است چه مىگويد ؟ صادق است يا كاذب ، منقولش با معقول ما موافق است يا مخالف ، برهانش كامل است يا ناقص ، احكامش مستحسن است يا موهن ، اخلاقش محمود است يا مردود ، عقلش سرآمد است يا فاسد ، نفسش مطمئن است يا مضطرب ، بر مادون خود فائق\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nاست يا مغلوب ، معجزش كافى است يا غير وافى ، معجزش را پيش از اين‌ها آورده‌اند يا نه ؟ اگر تمام قول و فعلش با شواهد عقليه برابر آمد و كمالش فوق كمالات اهل زمان است بروجه اكمل ، انحصار نبوتش ثابت ، و اطاعتش واجب و مطيعش مغفور و متمردش معاقب . و اگر كسى گويد هيچيك از اين‌ها كه گفتى معلوم و معين نيست و باور نتوان نمود ، گويم مكلف بودن تو ثابت است ، حال غير از اين اشخاص كه به نبوت معروفند سراغ دارى كسى را كه در حسن احكام و صحت قواعد و اعتبار سنن و جريان امر برترى داشته باشد يا نه ؟ اگر ندارى به نبوت خاصه معترف شو و وجود انبياء و اولياء را كه لطف محضند غنيمت دان .\r\nو اگر گوئى كسى هنوز به اين جامعيت كه ذكرش شد پيدا نشده تعطيل لازم آيد و وجود اين همه خلق بىحاصل و ثمر باشد ، و اين به دلايل سابقه خلاف معقول است . و اگر كسى ايراد كند كه پيغمبر مرسل كه رحمة للعالمين و بر كل خلق مبعوث بوده ، چرا اجراى امر خود را بر تمام افراد بشر ننموده ، چه بسا جاها كه اهل آنجا دعوتى نيافته و خبر پيغمبرى گوشزد آنها نشده و آيتى از احكام رسل و كتب كم يا زياد به رسيله يا وسيله به آنها نرسيده ، پس معنى دعوت عام چيست ؟\r\nگوئيم اين اعتراض بيجاست معنى دعوت نه اين است كه بايد داعى الى اللّه بهر قريه و خانه و جزيره و جنگلى وارد شود و سالها اوقات نبوت خود را مصروف و معطل وحشيان عالم كند و از تكميل نفوس مستعده و تربيت قلوب قابله بازماند . عمر دنيا كفايت اين كار را نمىكند .\r\nهمين‌قدر كه اعلان نبوت و دعوت خود را ببلاد معروفه فرستاد كافى است\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nاجراى امر برحسب قانون طبيعت از شخص واحد در زمان واحد محال است .\r\nهركس در دورهء مرسلى اعلان نبوت او را شنيد تكليف اوست كه از پى برآيد و از وى طلب احكام نمايد و اگر هم كسى نشنيده از اين نشئه رود مثابست و از امت مرحومه حساب . و اين نهايت لطف ربانى است بر نفوس انسانى . و مقصود ما در اين مقام اثبات نبوت نبود زيرا كه نبوت او محتاج بثبوت نيست ، مقصود اين بود كه اين كتاب بنام آن برگزيده انام و خلفاى كرامش زينت يابد ، و به ميمنت آن خلاصه ممكنات و بهترين موجودات فيوضات و بركات غير متناهى از مخزن مواهب الهى متوجه ظاهر و باطن اهل معرفت و ارباب طريقت شود ، و اين فقير صفوت تخمير از فضل كثير سلطان بشير از آن قوم محسوب گردد و خداوند غفار در زير لواى احمد مختار عاقبت ما را محمود كناد .\r\n\r\nدر بيان نبوت و ولايت و فرق ما بين نبى و ولى\r\nاين مطلب را باقسام مختلفه گفته‌اند و شنيده‌اى ، و بتفاوت عبارات در كتب قوم ديده‌اى . اكنون بيانى مناسب حال و در خور فهم عموم بايد كه مخصوص و ممتاز نمايد . بدانكه از لوازم نشئه صورت و كون طبيعت ، از حيث ضديت ، آفاقا و انفسا مفاسد و معايب است . و وجود شايسته‌اى كه آفاق عالم را از مفاسد ، و نفوس آدم را از معايب پاك تواند ساخت و باصلاح حال خلايق در دفع مفاسد و معايب نالايق ، و رفع مكاره و موانع ناموافق تواند پرداخت واجب ، اوامر و نواهى الهى هم ، به نظر عارف عميق الفكر\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nدقيق النظر ، نيست مگر به همين جهت كه عيوب و اغتشاش بر طرف شود و نقش فساد از صفحهء روزگار زائل گردد ، آدم مكرم شود و عالم منظم .\r\nاطاعت امر سلطان عادل ، كه دخيل نظم ظاهر عالم است و دعاى او هم به همين ملاحظه بر افراد عباد حتم است ، كه نفوس تماما از فتنه اهل طغيان در حصار امن‌وامان محفوظ و محروس باشند . و به حسب ظاهر ديده مىشود پادشاه هر امرى از امور مملكت را بامير مقتدرى مىسپارد و زمام كليه امور را به كف كفايت وزير اعظم منحصرى مىگذارد ، تا كارگزارى و عقل و رعيت‌دارى آن وزير بچه پايه باشد . چنين شخصى اولا بايد نفس خود را از معايبى كه خلاف نظم و قانون ملك و ميل ملك است معرى و مبرى سازد تا به حدى كه آمال خود را بياندازد و دقيقه‌اى بميل خاطر و آسايش نفس خود نپردازد ، و مال و جان و هستى خود را در راه خدمت پادشاه و اطاعت امر و اجراى احكام او و انتظام مملكت او و حفظ رعيت و سپاه او به محبت فدا كند . چنين دستورى بكمال تقرب پادشاه و نهايت عزت و جاه رسد ، و او را دو مقام و دو حال است : يكى حال و مقامش اخلاص و جان‌نثارى و ترك تعلقات و تعينات و تصورات و شئونات خود نسبت به پادشاه ، و اين حال را ولايت گوئيم ، و يكى اجراى امر سلطنت و حفظ مملكت ، و آن را نبوت خوانيم . و لهذا توان گفت ولايت رفع حجاب است و نبوت وضع حجاب .\r\nدر زبدة الاسرار گفته‌ام\r\n\r\nشعر [ پرده‌اى آن دم ز شرع كاملش . . . 
  ]\r\n پرده‌اى آن دم ز شرع كاملش * در ميان جسم و جان شد حايلش \r\nدر ولايت غير از وجود پادشاه نماند و دوئيت از ميان برود . وحدت\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nدرويش از آلايش كثرت و نمايش معيت منزه شود . و در نبوت حفظ تمام مراتب رعايت شود و حجابى كه در ولايت مرتفع شد در نبوت وضع گردد كه اگر نبى محجوب بحجاب خلقى نباشد امر نبوت از پيشش نرود اشغلينى يا حميراء ( 108 ) از آن فرمود كه نفس بشأنى از شئونات طبيعت مقيد شود و از توجه عاليات بازماند تا بخدمتى كه مامور است اقدام تواند نمود و نكته‌اى فوت نشود . و علت محجوب بودن موسى ( ع ) از اسرار خضر غير از اين نبود ، با اينكه ولايتش فوق ولايت خضر بود . بوجهى كه مذكور شد و معلوم گشت ، اگرچه ولايت اعلى و اقدم و اشرف است بر نبوت ، اما نه اينكه ولى اشرف باشد از نبى . از آنكه هر نبيى ناچار ولى است ، اما هر وليى نبى نيست . نبوت هر نبيى به اندازه ولايت اوست ، و منصب هر اميرى به قدر قربى كه با پادشاه دارد . و بسا باشد كه ولى بكمال و نهايت رفعت رسد و نبى نشود . و اولياء را مراتب است ، بعضى بر نفس خود متصرفند و بعضى بر نفوس معينى ، و بعضى بر كل نفوس و تمام عالم . و خاتم اولياء على ( ع ) است كه مرجع كل است و فوق او مرتبه‌اى نيست و ولايتى نه . و بدون ولايت او هيچ‌كس به كمالى و ولايتى نتواند رسيد . و هكذا انبياء هريك را رتبه‌ايست ، بعضى بر نفوس خود نبى توانند بود و بعضى بر امتى ، و بعضى را نبوت كامل‌تر بود و رسول شوند يعنى صاحب كتاب و بعضى اولوالعزم يعنى ناسخ اديان ، و يكى خاتم كه بعد از او پيغمبرى نيست و نتواند بود به ادله واضحه و براهين قاطعه كه سابقا ذكر شد . در جمع بعد از فرق يعنى قوس صعود على ابن ابى طالب خاتم است و از او تجاوز محال . و در فرق بعد از جمع و نزول ثانى ، كه دعوت بر خلق است ، محمد ابن عبد الله\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nختم انبياء است و از او تعدى ممتنع . اگر كسى گويد چرا ممتنع است جواب او اين است كه اين رساله را از اول تا آخر بخوان تا بدانى . اين نسخه به اين اختصار از اين جهت است كه هركس بخواند بتواند حفظ كند و طبعى ملول نشود . هر مطلبى را مكرر نگوئيم و جواب هر ايرادى لازم نيست . و نفوس كامله را ، قبل از بعثت خاتم ، نبى مىگفتند بتفاوت درجات . بعد از ظهور ختمى مآب صلوات الله عليه و آله الاطياب كه نبوت ختم شد ولى گويند . و اكمل آنها را در هر زمانى قطب الاقطاب ، به علاماتى كه سابقا ذكر شد . و در هيچ زمانى قطع فيض نشود و باب لطف مسدود نگردد و عالم از وجود چنين شخصى كه مصداق كريمه انى جاعل فى الارض خليفة ( 102 ) است طرفة العينى خالى نماند .\r\nو او را در عالم ملك و ملكوت تصرفاتى است . به يك نظر مربى ظواهر اشياست و به يك نظر مكمل بواطن امكان . و در تمام امور لا يشغله شأن عن شأن ( 109 ) .\r\nهيچ ذره‌اى از ذرات عالم و هيچ نفسى از نفوس بنىآدم در هيچ مرتبه‌اى از مراتب خلقت و در هيچ شأنى از شئونات معنى و صورت بىنظر عنايت آن حضرت باقى نتواند بود . تربيت آفاق را بنظم شريعت كند و تكميل انفس را بسير طريقت . شريعت حفظ مراتب ظاهر است از حق تا خلق و طريقت طى مقامات باطن از خلق تا حق . و در بعضى ادوار ، نظر به حكمت بالغه پروردگار وجود فيض آثار قطب روزگار ظاهر و مشهور است ، و در بعضى از ازمنه مخفى و مستور . و در ظهور گاهى غالب و قاهر بود و گاهى مغلوب و مقهور و در اين هر دو حكمتى است اگر هميشه غالب و قاهر بود رفتار خلق با او بخوف و طمع شود و مقصودى كه از خلقت عباد بود از ميان برود ،\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nسعيد و شقى از هم ممتاز نگردند و بايمان كامل امتحان نشوند . جهات بسيار دارد كه يكى از آن جمله اين بود . ذكر تمام آنها لازم ننمود .\r\nو اگر هميشه مغلوب و مقهور باشد نشر احكام الهى نتواند نمود و كسى او را مطيع نخواهد بود . بنياد شرع منهدم شود و عالم غير منتظم . اما علت ظهور و غيابش از آنكه وجود حق نمودش جامع جميع جهات كماليه است و آيت لطف الهى بالتمام . و كما هى گاهى ظاهر شود تا آثار ربوبيت و اوصاف احديت از او ظاهر شود و خلق را بمعبود حقيقى عارف كند و عباد بدانند كه موجد عالم علامتى از خود در عالم گذاشته و معرفت خود را ناتمام و معطل نداشته ، و اظهار هويت خود را بوجود خليفه واحدى كرده ، و حجت خود را بر خلايق تمام فرموده . و باعث غيبتش اينكه قدر وجودش دانسته شود و خلق بدانند كه فايده او در عالم چيست . از آنكه تا در ناامنى نمانى قدر امنيت ندانى . اين هم لطفى است كه بوجه ديگر خواست بندگان خود را بنعمت تام و تمام خود كه شناختن مظاهر اقرب بذات اوست شناسا و قدردان نمايد و هيچ نعمتى را از عباد فروگذار نفرمايد .  فَبِأَيِّ آلاءِ رَبِّكُما تُكَذِّبانِ  ( 110 )\r\nاما ولى كامل عارف كه قايم‌مقام و نايب مناب اوست ، شرح حالات و مراتب كمالات اولياء كه در صورت متعددند و در حقيقت واحد :\r\nگر هزارانند يك تن بيش نيست ، بتكرار نگارش يافته ، در السنة باسامى مختلف مذكور و موسومند ، چون نقباء و نجباء و ابدال و اوتاد و غوث و قطب . اين‌ها آيات و مظاهر قطب حقيقىاند و شئونات ولايت او . و آنكه در اعلى مرتبه است و وجودش منحصر بفرد قطب است . و اگرچه مقصود\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nاز اين قطب مظهر و مرآت آن قطب مجرد حقيقى است ، اما غير از او نيست .\r\n\r\nشعر [ پيش اصل خويش چون بىخويش شد 
  ]\r\n پيش اصل خويش چون بىخويش شد * رفت صورت جلوهء معنيش شد \r\nو اگر او را باصطلاح ديگر پير كامل يا شيخ مكمل يا عارف و اصل يا مرشد قابل خوانيم ، يا عالم ربانى و ولى سبحانى بجاست كه در شريعت خليفهء محمد مصطفى ( ص ) است و در طريقت بنص ولايت نايب مناب على مرتضى .\r\n\r\nشعر [ كيست آن شاهسوار خوش و خرم كه دو كون 
  ]\r\n كيست آن شاهسوار خوش و خرم كه دو كون * بستهء بند قبا و علم دو شش باد \r\nجلال الدين رومى قدس سره فرموده :\r\n مهدى و هادى ويست اى راه‌جو * هم نهان و هم نشسته پيش رو\r\nاو چو نور است و خرد جبريل او * ان ولى كم از او قنديل او\r\nو آنكه زين قنديل كم مشكات ماست * نور را در مرتبت ترتيب‌هاست\r\nزانكه هفتصد پرده دارد نور حق * پرده‌هاى نور دان چندين طبق\r\nاز پس هر پرده قومى را مقام * صف‌صفند اين پرده‌هاشان تا امام \r\nروان سلاطين فقر و پيران ارشاد شاد بمحمد و على و آلهما الامجاد .\r\nاى درويش محبت سرمايه آدمى است ، و آدمى بىمحبت را سودى از خلقت نيست . هركه تخم محبت در مزرع دل كاشت هر ثمرى\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nخواست برداشت . اگر سر وحدت را بيابى از محبت رو نتابى . كسى گفت محبت بر كى ؟ گفتم تا نيست بر هيچ‌كس . شرحش زبانى نيست و حالش بيانى نه ، تا نشوى ندانى .\r\n\r\nشعر [ طبيب عشق منم باده‌خور كه اين معجون 
  ]\r\n طبيب عشق منم باده‌خور كه اين معجون * فراغت آرد و انديشه بلا ببرد \r\nابليس محبت نداشت كه سر به سجده آدم نگذاشت . آن فتنه هنوز باقى است و آن مردود هنوز طاغى . فرزندان آدم را اغوا كند و آن را كه انديشه اخلاص و محبت بوده راه زند . تا استعداد شخص چه باشد و همراهى ابليس تا چه اندازه كند . اگر در گمراهى استعداد كامل دارد تيشه بر بيخ زند : كه غير از عالم طبيعت و محسوسات طبيعى هيچ نيست ، از پى اقوال و اعمال بىحاصل مرو و مراقب تحصيل معاش و تكميل دنيويت خود باش . بعضى مردمان طرار و زرنگ در عالم آمدند ادعاى پيغمبرى كردند . جماعتى هم كه ابله و كودن بودند باقوال آنها فريفته شدند . هركس كودن‌تر است به آنها موقن‌تر است . تو با اين هوش و ادراك حيف نباشد گول‌خور باشى و از پى اقوال سفها روى ؟ كدام خدا ، كدام پيغمبر ، كدام كتاب ، بچه دليل ؟ اين حرفها مردم را به گدائى انداخت . ببين آن اشخاص كه زير اين بارها نرفتند چه هنرها و صنعت‌ها از پيش بردند . و اگر كسى به اين پايه مستعد ضلالت نباشد با او مدارا كند و راه او را بطور ديگر زند : كه در خدا و رسول و مبدأ و معاد و كتب و رسل و احكام و اطاعت ايشان حرفى نيست ، علماء و عرفاء را هم\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nنوعا قبول داريم . اما فلان مرشد كه نسبت خود را به اولياى سلف مىدهد از كجا ؟ آدم بايد رند و عيار باشد ، گول هركس را نخورد ، و اگر او راست مىگويد چرا سلوكش بر وفق تصورات ما نيست ؟ پس او هم مثل ماست . چه امتياز دارد كه بايد مريد او شد ؟ آنها كه مريد شدند چه طرفى بستند و چه منصب و مالى يافتند ؟ و از اين قبيل . و به اعتقاد اهل حقيقت و ارباب معرفت عيار و دانا كسى است كه فريب ابليس نخورد و به فتنه او نيافتد ، و احمق كسى است كه از وساوس او بشبهه افتد ، تا حماقتش بچه پايه باشد و تا كجا ابليس از راهش تواند برد . و فرق ما بين هواجس نفس و وساوس شيطان اين است كه نفس اماره تا به آمال خود نرسد دست برندارد . اما شيطان اگر مقصودش از وسوسه برنيامد آن را رها كند و به وسوسه ديگر آيد ، زيرا كه مقصودش عصيان است بهر قسمى بشود . از راهى نشد از راه ديگر . بدان كه شيطان دزد انسانست خصوص در عقايد و ايمان . و دزد تا ممكن باشد متاع شريف را سرقت كند و اگر دست بر نفايس نيابد از اثاث البيت رو نتابد . عقايد و ايمان متاع نفيس ماست و اثاث البيت اوامر و نواهى و احكام حلال و حرام .\r\nاگر دزد ما يحتاج خانه را ببرد بمتاع نفيس تدارك توان كرد ، يعنى اگر در حلال و حرام خطائى صادر شود ، چون نقصى در عقايد نيست شخص به ندامت آيد و به توبه تدارك نمايد . و اگر دزد به نقدينه يا دفينه و جواهر نفيسه راه يافت از اثاث البيت ثمرى نيست ، چه دزد ببرد و چه برجا بگذارد .\r\nاما عقايد و ايمان اصل آن توحيد است . چنان كه اشياء بنفس\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nوجود موجودند ، ايمان هم باصل توحيد ثابت است و ضد آن شرك ، و شيطان از جميع ابواب شرك به انسان درآيد براى آنكه اصل توحيد را خراب نمايد .\r\nو شرك دو قسم است : جلى و خفى ، و هريك از اين دو قسم را شئونات عديدهء كثيره . هرچه منافى قدس واجب تعالى و وحدت اوست عند الاعتقاد شرك جلى است . و هرچه مانع سلوك الى اللّه و حجاب قرب و وصول به حق تعالى است شرك خفى است : چون ملكات رذيله و اخلاق و حالات رديئه . و شرك خفى و جلى بتفاوت اشخاص است . توحيد عوام شرك خواص است و توحيد خواص شرك خاص الخاص . چنان كه فرموده حسنات الابرار سيئات المقربين ( 111 ) . عوام اقرار زبانى به وحدت حق تعالى دارند و قلبشان مشغول به غير است و اين نوع توحيد خواص را شرك است . و توحيد خواص قلب را همواره به ياد حق داشتن است و دنيا را برجا گذاشتن .\r\nو توحيد خاص الخاص در حق فانى شدن است و دنيا و آخرت را فراموش كردن . و اين ممكن نباشد مگر به محبت مفرط . و اين محبت حاصل نشود مگر به نظر عنايت محبوب . و آن ميسر نگردد مگر بسلوك دائم و عزم ثابت در راه طاعت محبوب . آن هم موهبت الهى است : تا يار كه را خواهد و ميلش به كه باشد . اما تو كار بتوكل كن و خدمت را از دست مگذار و قلب را از خطرات نگهدار از آنكه :\r\n\r\nشعر [ دوست دارد دوست اين آشفتگى 
  ]\r\n دوست دارد دوست اين آشفتگى * كوشش بيهوده به از خفتگى \r\n\r\n","description":"","footnote":"","page_name":" 87 ","page_number":87},
  {"content":"\r\n\r\nبيان توكل در اين مقام نيكو مناسب است و زبدهء مطالب . و توكل اعتماد به خداست و وثوق به وعدهء خدا و يأس از وعدهء خلق . و توكل امرى است دقيق و بحرى عميق . اين دولت را بهر ناقابلى ندهند و اين منت بر جان هر ناقصى ننهند . در راه طريقت قدم جز بتوكل نتوان گذاشت و بار تكليف را جز به قوت توكل نتوان برداشت .\r\nراهرو گر صد هنر دارد توكل بايدش . و توكل نه آنست كه تو فارغ نشينى و ناكشته خوشه‌چينى . با توكل زانوى اشتر ببند .\r\nيعنى نفس خوارىطلب را در صحراى طبيعت به اختيار خود وامگذار ، او را ببند و به قسمت خود رضا دار . در كار معاد و امر معاش از افراط و تفريط بر كنار باش . يعنى بيكار منشين به اميد رزق مقسوم ، و جان بى جا هم مكن بطلب نعمت معدوم . تو هم از اجزاى عالمى و يكى از ابناى آدم . عالم و آدم همه در حركاتند و مستحق بركات .\r\nنه غيرتست كه اجزاء همه خدمت كنند و تو غفلت ، همه در نظم عالم دخيل باشند و تو در حق‌گزارى بخيل . تو هم قدم به فتوت گذار و خدمت خود را بجا آر . جماد راضى نشود كه همه در نمود باشند و او بىوجود . تو كه زبدهء ممكناتى چرا در عين حيات فانى و مات ؟ حركت كن نه بعنوان آنكه حركت خود را علت حصول رزق دانى يا اگر حركت نكنى از رزق مقسوم خود محروم مانى . بلكه به اين نيت كه باستقبال عطاى دوست بايد شتافت و از عطادهنده بىمنت نعمتى تازه و اقبالى بىاندازه يافت . خدمت به غيرت كن نه به علت حصول نعمت . اگر گوئى تا سعى نكنم چيزى نرسد مشركى و اگر گوئى چون مىرسد بسعى و طلب چه حاجت بطال و\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nممسك . بلى روزى همراه روز است و كسى كه به قسمت خود راضى است روزش فيروز . توكل سلاك هم از اين قبيل است ، خار بايد خورد و بار بايد برد .\r\nمگو حسن و قبح ما سرنوشت بود ، از اين كوشش چه سود ؟\r\nهرچه كاشتى از سرنوشت برداشتى . يعنى اينكه هستى سرنوشت بود و آنچه سرنوشت بود به ظاهر نمود .\r\n خورد باده مست شد جف القلم * كرد دزدى دست شد جف القلم \r\nنيكو بياب كه سخن نيكوست ، و تحقيق دقيق‌تر از مو . آنكه يافت در طلب شتافت و آنكه از جهد رو تافت مراد نيافت .\r\nبالجمله توكل نفس را از عمل معاف نگذاشتن است و تكيه بر اعمال خود نداشتن .\r\n حرف ديگر دارم و جوش دگر * گوش ديگر خواهم و هوش دگر \r\nو آن بيان توكل خاصان درگاه است و عارفان اين راه ، كه قطع علائق و ترك اسباب كنند و تفويض امر برب الارباب .\r\nبه قسمى كه تزلزل در اركان اطمينان و اضطراب در سكون متوكل راه نيابد و اگر دور او را سباع گرسنه احاطه كنند حواسش متفرق نشود و از حضور نيافتد .\r\nاز بايزيد پرسيدند توكل چيست ؟ فرمود اينكه اگر دستت تا مرفق در دهان اژدها رود تغييرى در حالتت پيدا نشود .\r\nابو حمزهء خراسانى به كعبه مىرفت در راه به چاهى افتاد . عابرين غافل از اينكه او در چاه است سر چاه را گرفتند تا زوار نيافتند . و او\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nآواز نداد كه من در چاهم . دل برحق نهاد و حق به دستيارى سعى نجاتش داد ،\r\nشقيق بلخى را مريدى بود عزم حج كرد و به اشاره شقيق به زيارت بايزيد به بسطام رفت ، سلطان از او پرسيد شقيق در چه حالست ؟ گفت بتوكل نشسته و گويد اگر نه چيزى از زمين برويد و و نه از آسمان ببارد و تمام اين خلق را من كفيل باشم نقصى به توكلم نرسد . فرمود اگر من مرغى شوم از بالاى شهرى كه چنين مشركى در اوست پرواز نكنم .\r\nمريد شقيق را از اين حال خبر كرد و او بازفرستاد كه من چنينم تو چگونه‌اى ؟ فرمود بايزيد نه چنين است نه چنان . نه وصف دارد نه نشان . صفاتش در صفات حق فانيست و موصوف به هيچ وصفى نيست . در اين مقام نه از توكل اثريست و نه از متوكل خبرى .\r\n\r\nاما قناعت\r\n- دولتى است بىآفت و زوال و سلطنتى بىدردسر و ملال .\r\nو قناعت آن است كه بيش از آنچه دارى نخواهى . نه آنكه كم صرف كنى و از اندوه اينكه چرا كم است جان را بكاهى . اگر كم است اكتفا كن و اگر زياد است صرف صفا . كسى كه قناعت را پيشه نكرد به دنيا حريص شد و معيشت بر او تنگ گشت . اگر دنيا را به او بدهند قانع نشود و حريص‌تر گردد و زندگانى بر او ناگوارتر و صعب‌تر باشد و هرگز ياد حق نكند .  وَ مَنْ أَعْرَضَ عَنْ ذِكْرِي فَإِنَّ لَهُ مَعِيشَةً ضَنْكاً  ( 112 ) . غفلت از حق غناى قناعت را ببرد و پرده توكل را به درد .\r\nمرد تهىدست شود و بافلاس افتد .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\n فَلَنُحْيِيَنَّهُ حَياةً طَيِّبَةً  ( 113 ) بشارت است و باهل قناعت اشارت .\r\n به پادشاهى عالم فرونيارد سر * اگر ز سر قناعت خبر شود درويش \r\nقناعت توشه مردان است و سبك بارى راه‌نوردان . رهروى را كه قناعت نبود از رفتار لنگ است و پيوسته پايش به سنگ . قوله تعالى :  إِنَّ الْأَبْرارَ لَفِي نَعِيمٍ  ( 114 )  وَ إِنَّ الْفُجَّارَ لَفِي جَحِيمٍ .  ( 115 ) اعنى نعيم قناعت و جحيم طمع . اما قناعت معنوى كه اهل معنى را سزاست نه از حيث معاش و امور دنياست . دنيا را در نظر اهل توحيد آن مقدار نيست كه بر زيادش طامع باشند يا به اندكش قانع . هرگز ياد نكنند كه اين كم بود يا زياد . بلكه قناعت ارباب كمال حفظ مقام است و ضبط حال . يعنى بيش از حق خود نخواهند و مرتبه‌اى كه على النقد ندارند حق خود ندانند . بهر مقامى رسند همان را حق خود پندارند و مغتنم شمارند . كه تعدى از حد خود ناسپاسيست و تجاوز از اندازه خويش حق‌ناشناسى . لطيف‌تر آنكه بهر تجلى از هوش بروند و از خويش بىخبر شوند . شعورى كه تصور كمالى كنند يا ادراك مقامى باقى نماند . مولوى رومى گويد :\r\nشعر\r\n صوفى ابن الوقت باشد در مقال * ليك صافى فارغ است از وقت و حال \r\n\r\nاما تسليم\r\n- بدانكه از براى هر نفسى دو چيز از لوازم زندگانيست :\r\nيكى محل سكنى و ديگرى گذرانى فراخور حال . آدمى كه خانه ندارد هميشه ويلان است و بىسر و سامان . خانه درويش تسليم است و اين خانه بناى قديم .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nشعر\r\n مقام اصلى ما گوشه خرابات است * خداش خير دهاد آنكه اين عمارت كرد \r\nبايد به آبادى اين بنا پرداخت و اين سرا را محل اقامت ساخت .\r\nبناى عهد قديم استوار بايد كرد . تسليم سراى درويش است و گذرانش توكل بىتشويش . در كارخانهء وجود جزء تو ضعيف است و حركتت بالتبع و خفيف .\r\nجزء ضعيف را چه اختيار و تابع را با فضولى چه كار ؟ آسيا به قوت آب مىگردد نه به تخته و طناب . چون دانستى حكم با يكى است واحدى را اختيارى نيست و حكم او هم به حكمت است و اختيارش به اراده و قدرت تسليم باش و چهره خاطر را به ناخن اعتراض مخراش كه زمام امر در قبضهء اقتدار قضاست و امنيت خاطر عارف موقوف به تسليم و رضا .\r\nتا بشهرستان رضا نروى از حوادث نفس ايمن نشوى . و رضا آنست كه مكروهى در نفس نماند و رنج و راحت را مساوى داند . چون حكم حكم اوست راضى است برضاى دوست . يعنى تسليمش از محبت بود نه از ناچارى و مسكنت . بالفرض اگر چاره‌اى هم در دفع قضا بتواند نكند ، نه اينكه دلگير بود و از ناچارى دم نزند . و بدان كه رضا از محبت خيزد كه محب صادق از رضاى محبوب نگريزد و با اراده او نستيزد و آبروى محبت را بميل طبيعت نريزد . چون محبت در نفس محب ثبات يافت برضاى محبوب توان شتافت .\r\nدر اين مقام تحقيقى مناسب است . بدان كه معنى سلسله فقر غير\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nاز صراط المستقيم ولايت نيست و سلوك در اين صراط را بروجه استقامت يعنى بدون تفريط و افراط قوس صعود گويند . و دخول در اين صراط موقوف بقبول رضاست و وصول بمقام رضا كما قوله تعالى :\r\n ارْجِعِي إِلى رَبِّكِ راضِيَةً مَرْضِيَّةً  ( 60 ) . و به همين لطيفه عارفان حقيقت فهم سرسلسله را سلطان رضا دانند و از او ابتدا كنند و به او منتهى نمايند . لهذا هر سلسله‌اى كه به ميزان رضا راست آيد و بحسب عقايد و افعال و ارشاد با قواعد كليه مرضيه رضويه معادل شود و صحيح نمايد ، برضا متصل شده و مرضى حق‌تعالى است و اهلش در صراط  أَنْعَمْتَ عَلَيْهِمْ  ( 116 ) مجاهدند و در حلقهء   فَادْخُلِي فِي عِبادِي وَ ادْخُلِي جَنَّتِي   ( 59 ) وارد . نعم ما قيل :\r\n سلسلهء اين قوم جعد مشكبار * سلسله دور است اما دور يار \r\nو هركدام مطابق نيافتاد و موافق نگشت مردود است و بر خلاف رضاى مولى ، و اهلش در جمله  الْمَغْضُوبِ عَلَيْهِمْ وَ لَا الضَّالِّينَ  ( 116 ) .\r\nو الحمد لله على ما الهمنا ذلك ( 117 ) . و سر رضا در تسليم است . اگر نكته‌فهم باشى رجوع بمطلب كنيم . حاصل اينكه موجودات به مشيت متحركند و بفيض وجود متبرك . جان بيهوده مكن و خود را به خوارى ميافكن . كه از چون و چرا حاصلى نبود و از اعتراض تو اراده حق تعالى منقلب نشود . اگر بتسليم آئى هم راحت شوى و هم مقام يا بى ، و اگر اعتراض كنى هم زحمت كشى و هم بىقرب مانى . اگر گوئى با اين حال دعا را چه مناسبت و مجال ، سر طلب چيست  ادْعُونِي أَسْتَجِبْ  ( 118 ) از براى كيست ؟ گويم دعا از لوازم عبوديت است و بدرگاه احديت\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nاظهار عجز و انكسار و اضطرار و مسكنت . يعنى ما ناداريم و بينوا و تو داراى توانا ، غفلت آورديم و ظلم بر نفس خود كرديم ، تو بر ما ببخش كه چاره‌سازى و از ثواب و خطاى بنده بىنياز . در حقيقت اين هم تعليم است و اظهار تسليم . اين زبان شريعت است و طلب فيض بر وفق مشيت . آنكه تو مىپندارى دعا نيست هواى نفسانيست . فرمود مرا بخوانيد كه استجابت از من است شما را ، چنان كه اول از خير خود بىخبر بوديد و از بود خود بىشهود . شما را بقبول وجود مستعد كردم و به هستى آوردم چنان كه مرا به زبان استعداد خود خوانديد و اجابت نمودم ، بازهم بخوانيد تا دعاى خود را به ساحت اجابت رسانيد كه فيض ما به قدر قابليت و استحقاق اشياء را نازل است و هر موجودى را به اندازهء استعداد شامل . معنى  قالَ رَبِّ اغْفِرْ لِي وَ هَبْ لِي مُلْكاً لا يَنْبَغِي لِأَحَدٍ مِنْ بَعْدِي  ( 119 ) را بدان و مپندار كه اين دعا از بخل بود . بلكه سليمان حق خود را به زبان شريعت ، محض اظهار عبوديت ، طلب نمود . يعنى ملكى را كه فراخور استعداد من عطا فرموده‌اى عنايت كن و دعاى حقيقتم را چنان كه اجابت كرده‌اى بلسان شريعت مىكنم اجابت نماى . اگر فهمت لطيف بود و ذوقت عيار داشت به اين تحقيق در وجد بودى و رقص مىنمودى . حاصل اينكه دعا رفع بلا كند و اثبات عبوديت عبد را بمولى . اما\r\n قوم ديگر مىشناسم ز اوليا * كه دهانشان بسته باشد از دعا \r\nو آنها صاحبان تسليمند و عابدان فارغ از اميد و بيم . مقدرات را مىبينند و بجاى خود مىنشينند . آنها كه اعتراض دارند معذورند و از ديدن اسرار حقيقت مهجور .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nبالجمله چون امورات قدريه بر وفق قانون طبيعت و عالم اسباب جاريست دعا منافى نيست . و بدانكه دعا و تضرع صفت عابدان است توكل صفت مؤمنان و تسليم صفت عارفان و رضا صفت محبان و تفويض صفت موحدان و فنا صفت واصلان . چون موحد گرد كثرت از دامان وحدت برافشاند و در نظر توحيدش جز حق نماند امر خود را به اراده و اختيار بقادر ذى الاقتدار واگذارد و قدمى به اراده خود برندارد كه او را بودى نيست و با نمايش حق نمودى ، و از اختيارش سودى . اما تا هنوز بنا دارى و بىاختيارى خود واقف است فانى نيست و چون هستى خود را بالتمام فراموش كرد و نيستى خود را بخاطر نياورد فانيست .\r\nو فنا را سه مرتبه است : عام و خاص و اخص . فناى عام اختتام عبارات خلقى است در اصول فكرت ، و فناى خاص انهدام عمارات خلقى است در حصول قربت ، و فناى اخص انعدام اشارات ذاتى است در وصول حقيقت .\r\nدر اين مقام ذكر حالات و مراتب كمالات صوفيه نمود .\r\nيا ليتنى كنت معهم . چون به حالت توبه آيند اول توبه از كردار خود كنند و ثانى از معرف غير و ثالث از خوديت خود . اول اطاعت احكام .\r\nدويم حفظ مقام . سيم حضور تمام . اول ترك منهيات . دويم تبديل صفات . سيم نفى غير ذات . در شريعت توبه از سيئات كنند ، در طريقت از حسنات ، در حقيقت از شئونات . در شريعت توبه از گناه است ، در طريقت از دلخواه ، در حقيقت از ما سوى الله . اول توبه عاملان است .\r\nدويم توبه كاملان . سيم توبه واصلان .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\n\r\nاما عبوديت صوفيان :\r\nاول بجاى آوردن طاعات است . دويم اخلاص در طاعات . سيم غيبت از حضور اخلاص در طاعات .\r\n\r\nاما مجاهدهء ايشان :\r\nاول جهاد بد نيست . دويم جهاد خيالى .\r\nسيم جهاد قلبى ، جهاد بدنى حفظ جوارح است در مراتب ، و جهاد خيالى حفظ حواس است از نامناسب ، و جهاد قلبى حفظ دل از ياد غير واجب .\r\n\r\nاما زهد صوفى :\r\nاول ترك حظوظ نفسانى است . دويم ترك تعلقات دنيوى ، سيم ترك تصورات اخروى . اول ترك حرام كنند ، در ثانى ترك زيادتى از حلال ، در آخر ترك هستى .\r\n\r\nاما ورع صوفى :\r\nاول از كلام خطاست . دويم از حركت ناروا .\r\nسيم از غير خدا .\r\n\r\nاما تقواى صوفى :\r\nاول اهتمام در خدمت است . دويم دوام ذكر سيم صحت فكر .\r\n\r\nاما توكل صوفى :\r\nاول بقبول است يعنى قبول حق . دويم بحصول يعنى حصول مراد . سيم بوصول يعنى به صرف حق .\r\n\r\nاما يقين صوفى :\r\nاول تحصيل يقين كند . دويم تكميل يقين .\r\nسيم تبديل يقين . تحصيل يقين علمى است و تكميل يقين عينى و تبديل يقين وجودى . اول جز خدا نداند . دويم جز خدا نبيند . سيم جز خدا نماند .\r\n\r\nاما خوف صوفى :\r\nاول از عقوبت است . دويم از فرقت . سيم از غيرت . يعنى تا يك ذره از خوديت باقى است يك ذره از او خبرت نيست .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\n\r\nاما رجاء صوفى :\r\nاول رجاء عام است يعنى بعفو خدا از ترس اخذ . دويم رجاء خاص يعنى بفضل خدا از ترس عدل . سيم رجاء اخص يعنى بقرب خدا از ترس بعد .\r\n\r\nاما صبر صوفى :\r\nاول در رياضت و طاعت است . دويم در تجليات حضرت . سيم در بقاى معيت .\r\n\r\nاما شكر صوفى :\r\nاول بقول است و هو الحمد . دويم بفعل است و هو البذل . سيم به حال است و و هو المعرفة .\r\n\r\nاما رضاى صوفى :\r\nاول بدين خداست كه الرضاء بالكفر كفر . دويم به طاعت خدا كه الرضاء بالمعصية معصية . سيم برضاى خدا كه الرضاء برضائه راضية مرضية\r\n\r\nاما حياى صوفى :\r\nاول از تقصير است . دويم از اسراف . سيم از حلال .\r\n\r\nاما صدق صوفى :\r\nاول در قول است . دويم در فعل . سيم در خلق .\r\n\r\nاما اخلاص صوفى :\r\nاول در تصفيهء عمل است از كدورات .\r\nدويم در خروج خلق از معاملات . سيم نسيان رؤيت خلق بدوام رؤيت قلب الى عالم الخفيات .\r\n\r\nاما حلم صوفى :\r\nاول عفو جنايت است . دويم فراموش كردن جنايت غير و عفو خود ، سيم بذل خيرات است باهل جنايت .\r\n\r\nاما ادب صوفى :\r\nاول بحفظ ظاهر پرداختن است . دويم باطن را از شوائب پاك ساختن . سيم قلوب خلق را در شناختن حق نواختن .\r\n\r\nاما قناعت صوفى :\r\nاول بر رزق مقسوم است . دويم بمقام معلوم .\r\nسيم بامر محتوم .\r\n\r\nاما فقر صوفى :\r\nاول گذشتن از نمود است . دويم گذشتن از شهود .\r\nسيم گذشتن از وجود .\r\n\r\nاما عافيت صوفى :\r\nاول حفظ شريعت است . دويم پاس مقامات\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nطريقت . سيم ستر اسرار حقيقت .\r\n\r\nاما سخاى صوفى :\r\nاول جود كند . دويم ايثار موجود . سيم بذل وجود . جودش را به  إِنَّما وَلِيُّكُمُ اللَّهُ  ( 120 ) ستود . ايثار موجودش را  وَ يُطْعِمُونَ الطَّعامَ عَلى حُبِّهِ مِسْكِيناً وَ يَتِيماً وَ أَسِيراً  ( 121 ) فرمود .\r\nبذل وجود را بجاى رسول خفت و مطلب همين بود .\r\n\r\nاما صفاى صوفى :\r\nاول تلافى بد را به نيكى كند . دويم از براى بدخواه بد نخواهد . سيم به يادش نماند .\r\n\r\nاما همت صوفى :\r\nاول از هستى گذرد . دويم از ياد هستى . سيم از جزاى ترك هستى . چون وجود را غايت نيست و راه را نهايت ، همت بلند دار و هيچ مقامى را بلند مشمار . اين بود كه مردان طريقت هرچه پيشتر رسيدند خود را پست‌تر ديدند و اين از علو همت است و ازدياد رتبت .\r\nشعر\r\n مرد آن است كه احتشام دهد * رهروان را همه مقام دهد\r\nبمقامى كجا شود قانع * همتش چرخ را بود رافع\r\nهركه قانع شود بملك جمى * مرد نبود بده به او درمى \r\n\r\nاما بلاى صوفى\r\nكه در راه اوست : اولا للتأديب . ثانيا للتهذيب . ثالثا للتقريب . اول نفس مؤدب شود . دويم اخلاق مهذب .\r\nسيم روح مقرب .\r\n\r\nاما سكينه صوفى :\r\nاول بوجه انسان است . دويم بنفخه رحمن .\r\nسيم بجلوس سلطان بر سرير ايمان يعنى قلب حق مكان .\r\n\r\nاما خرقهء صوفى :\r\nاول خرق لباس است يعنى سلب قياس هست اين خرقه كه مستوجب آتش باشد .\r\nدويم تغيير لباس است يعنى تطبيق جناس . سيم تعظيم لباس يعنى تجديد اساس . فتدبر .\r\n\r\n","description":"","footnote":"","page_name":" 98 ","page_number":98},
  {"content":"\r\n\r\n\r\nاما فتوت صوفى :\r\nاول بهر تمنائى ديگران را بر خود ترجيح دهد . دويم منت ننهد . سيم عوض نخواهد .\r\n روز خندق محمد مختار * كرد رو بر مهاجر و انصار\r\nتا كه بر جنگ عمرو دارد دل * همه بودند از جواب خجل\r\nكرد تكرار پس على برخاست * گفت احمد هميشه حق با ماست\r\nليك اول چرا نداد جواب * آنكه دارد به جنگ خصم شتاب\r\nگفت تا اين فضيلت و دولت * باشد از بهر ديگرى قسمت\r\nخواستم ديگرى كند اقدام * شايد او را ز حق بود اكرام\r\nمن نگيرم به ديگران پيشى * اين‌چنين است بذل درويشى\r\nكز صفى پيشهء محبت را * ياد گير از على فتوت را \r\n\r\nاما استغناى صوفى :\r\nاول چيزى نگه ندارد . دويم از كسى نخواهد . سيم اگر بدهند نگيرد . از خلق بىطمع و طلب باشد نه بىتواضع و ادب . صوفى از خلق چيزى نخواهد و از خلق چيزى نكاهد .\r\nشاه و گدا را به يك‌چشم بيند و بر درى به خواهش ننشيند .\r\n\r\nاما طمأنينه صوفى :\r\nاول بذكر موفور است . دويم بظهور مذكور .\r\nسيم به بقاى منظور .\r\n\r\nاما اعتصام صوفى :\r\nاول بحبل معين است . دويم بصفات مبين سيم بذات مزين .\r\n\r\nاما استقامت صوفى :\r\nاول به خدمت است . دويم بصدق عزيمت سيم بتعظيم جهت . اعنى جهة الوجود بالشهود و ذلك اينما تولوا فثم وجه الله ( 122 ) .\r\n\r\nاما شوق صوفى :\r\nاول بصحبت مولاست . دويم به خدمت مولى . سيم به فناى در محبت مولى .\r\n\r\nاما انس صوفى :\r\nاول به ياد محبوبست . دويم به و داد محبوب . سيم\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nبداد محبوب .\r\n\r\nاما معرفت صوفى :\r\nاول بافعال فعال است . دويم بصفات ذى الجلال .\r\nسيم بذات لا يزال .\r\n\r\nاما مشاهده صوفى :\r\nاول با اشياء است . دويم پس از اشياء .\r\nسيم بلا اشياء .\r\n\r\nاما قرب صوفى :\r\nاول فقد حسن اشياء است از قلب . دويم سكون ضمير بعالم غيب . سيم رفع حجاب بين العبد و الرب .\r\n\r\nاما فكر صوفى :\r\nفكر عامش در آلاء است و فكر خاصش در احتياج خود و غناى حق و فكر اخصش در نفى غير و اثبات او .\r\n\r\nاما ذكر صوفى :\r\nاول بلسان است با قلب . دويم بقلب است بىلسان . سيم نه قلب ماند نه لسان ؛ زبان كل شود و قلب مختل .\r\n\r\nاما سماع صوفى :\r\nاول به نغمهء غيب است . دويم به كثرت بسط .\r\nسيم به مژدهء وصل .\r\n\r\nاما وجد صوفى :\r\nاول از هيجان روح است در حين فتوح . دويم از عجز روح در حمل غلبهء شوق به حالت ذكر . سيم از خشوع روح هنگام مطالعهء حق در سر .\r\n\r\nاما ولايت صوفى :\r\nاول خارج شدن است از عداوت . دويم اختصاص يافتن قلب است به محبت . سيم رسيدن از فرقست به عين جمع و هى الاصطفاء بالولاية ( 123 ) .\r\n\r\nاما دل عارف :\r\nاول طيرانش در حول طاعتست بحسن نيت . دويم در حول كرامت . سيم در حول حيرت . اول چون درخت در زمين ارادت ساكن است و بباد عنايت متحرك . و ثانى چون كوه بجاى خود ثابت است و بقوام حق قائم . و ثالث چون بحر مواج است و بفيض حق فياض .\r\n\r\nاما سكر صوفى :\r\nاول از جام بلاء است . دويم از ميناى لقاء .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nسيم از خم فناء .\r\n\r\nاما صحو صوفى :\r\nاول صحو حال است . دويم صحو احتمال .\r\nسيم صحو اتصال . صحو حال گذشتن از بقيهء تلوين است بتمكين . صحو احتمال فراغت از بقيهء قبض است در بسط . صحو اتصال برخاستن عين است از علم ، يعنى عين ثبوتى كه هنوز در حيز علم باقيست .\r\n\r\nاما محو صوفى :\r\nاول اختلال حواس است در نمود . دويم اضمحلال قلب است در شهود . سيم فتور عقل است بتجلى وجود .\r\n\r\nاما جلسهء صوفى :\r\nاول رجوع از ظاهر است به باطن . دويم هيجان قلب است در جمع . سيم سقوط مشاعر و مدارك است در حال .\r\n\r\nاما جذبهء صوفى :\r\nاول توجه قلب است بغيب . دويم رسيدن عنايت است بر قلب . سيم رفتن قلب است از خود . اول كوشش است . دويم گشايش . سيم كشش .\r\n\r\nاما وقت صوفى :\r\nاول از ماضى و مستقبل خارج است . دويم از زمان و مكان . سيم از اشاره و بيان .\r\n\r\nاما سير صوفى :\r\nاول سير آفاقى است . دويم سير اشراقى . سيم سير خلاقى . سير آفاقى :  ثُمَّ ارْجِعِ الْبَصَرَ كَرَّتَيْنِ يَنْقَلِبْ إِلَيْكَ الْبَصَرُ خاسِئاً وَ هُوَ حَسِيرٌ  ( 124 ) . سير اشراقى :  فَانْظُرْ إِلى آثارِ رَحْمَتِ اللَّهِ كَيْفَ يُحْيِ الْأَرْضَ بَعْدَ مَوْتِها  ( 125 ) . اما سير خلاقى :  انْظُرْ كَيْفَ فَضَّلْنا بَعْضَهُمْ عَلى بَعْضٍ وَ لَلْآخِرَةُ أَكْبَرُ دَرَجاتٍ وَ أَكْبَرُ تَفْضِيلًا  ( 126 ) .\r\n\r\nاما حال صوفى :\r\nاول فورى است . و هو البرق فى مقدمة النور ( 127 ) . دويم غورى است و هى الاستغراق فى البحور ( 128 ) . سيم دورى است و هى الفرق بعد الجمع فى الامور ( 129 )\r\n\r\nاما جمعيت صوفى :\r\nاول در پشيمانيست . دويم در پريشانى . سيم\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nدر بىنشانى .\r\n\r\nاما روح صوفى :\r\nاول در قلق است . دويم اول ما خلق . سيم محو مطلق .\r\nاما فيض صوفى : اول عام است . دويم در كاس الكرام . سيم مخصوص اهل مقام .\r\n\r\nاما شراب صوفى :\r\nاول خاموشى آرد . دويم بيهوشى . سيم فراموشى .\r\n\r\nاما تفريد صوفى :\r\nاول از مراتب خلق فرد است . دويم از مذاهب خلق . سيم از مطالب خلق .\r\n\r\nاما توحيد صوفى :\r\nاول اسقاط اضافات است . دويم نفى صفات . سيم اثبات ذات حق بذات . اسقاط اضافات هم نشانيست و الا چيزى اضافه نيست .\r\n\r\nاما وحدت صوفى :\r\nاول در خلوت است . دويم در كثرت . سيم وحدت در وحدت .\r\n\r\nاما حيرت صوفى :\r\nاول حيران معانى است . دويم حيران ناتوانى .\r\nسيم حيران حيرانى .\r\n\r\nاما علم صوفى :\r\nاول لدنى است يعنى ناخوانده مىداند . دويم دل از دانش بگرداند . سيم در نادانى فروماند . اول بحر علم الاسماء است . دويم غرق علمتناست . سيم خدا داناست .\r\n\r\nاما تحقيق صوفى :\r\nاول از ذوق فطريست . دويم الهام قلبى .\r\nسيم از بيان قدسى .\r\n\r\nاما فراست صوفى :\r\nاول به خيال فاطن است . دويم به صفاى باطن .\r\nسيم بكشف قاطن .\r\n\r\nاما تعظيم صوفى :\r\nاول باوامر الهى است . دويم بمظاهر الهى است . سيم به صوادر الهى .\r\n\r\nاما نفس صوفى :\r\nاول سالم است . دويم قائم . سيم دائم .\r\n\r\nاما حظ صوفى :\r\nاول به ثناى حق است . دويم به لقاى حق . سيم به بقاى حق .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\n\r\nاما مراقبه صوفى :\r\nاول حفظ خاطر از نمود اغيار دويم انتظار ورود يار . سيم سپردن دل به دلدار .\r\n\r\nاما فراغت صوفى :\r\nاول از خوف و رجاست . دويم از قبض و بسط .\r\nسيم از جمع و فرق .\r\n\r\nاما تجريد صوفى :\r\nاول عريانيست از لباس تعلق . دويم برهنگى از جامهء تخلق . سيم وارستگى از علامات تحقق .\r\n\r\nاما هم صوفى :\r\nاول به تعيين حد واحد است . دويم بنفى عدد . سيم بثبوت احد .\r\n\r\nاما سر صوفى :\r\nاول دريافتن اختصاص اشياء است از حق در وجود خود . دويم استتار خوديت است در خفاى غيب الغيوب . سيم ارتفاع دوئيت است معرفت حق را در ولايت عشق . كما قال النبى ( ص ) عرفت ربى بربى ( 130 ) .\r\n\r\nاما كفر صوفى :\r\nاول پوشيدن خود از خلق . دويم پوشيدن خلق در خود . سيم پوشيدن كشف در كشف .\r\n\r\nاما ايمان صوفى :\r\nاول ايمانش به اعتقاد صحيح بود . دويم نفس اعتقاد شود . سيم ايمانها به او راجع گردد .\r\n\r\nدر بيان علت رد صوفيه از مصدر معصوم عليه السلام\r\nگروهى به ضديت أئمه برخاستند و خود را به لباس اهل تصوف آراستند و صوفى نبودند . به ظاهر درويش و در باطن گرگى به لباس ميش ، در مغاره‌ها نشستند ، صوفها پوشيدند ، نسبت خرقه را بابى بكر و بعضى بعلى ( ع ) دادند . اظهار كرامتها كردند و از آنجا كه در هر دور طالب باطل زياده از طالب حق است بسيارى به آنها گرويدند و فتنه شايع شد ، حق و باطل درهم آميخت . چون وقاحت از حد گذشت ابطال اهل ظلمت و ضلال بر اهل حق واجب گشت . و اين اختصاص به صوفيه هم نداشت ، در ميان\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nعلماى شريعت و اهل ظاهر هم از اين قبيل بسيارند كه مذمتشان از أئمه أنام عليهم السلام وارد شده . آن‌قدر اخبار كه در مذمت علماى خدانشناس وارد است صديكش در ذم صوفيه از رق لباس نيست . بدانكه ما بين اهل شريعت و اهل طريقت ، يعنى عالم ظاهرى و عارف حقيقى ، در حقيقت اختلافى نيست . درصورتىكه عالم متشرع را اغراض دنيوى دامنگير نباشد و عارف صوفى تصفيه قلب و نفس كرده باشد هر دو بر سر يك مطلبند و نزاعى باهم ندارند . زيرا كه اصل مطلب تصوف و لب سخن اهل معرفت اين است كه بعد از تحصيل عقايد حقهء اسلاميه اثناعشريه بايد به قدر ضرورت از دنيا گرفت و بكم قناعت كرد و نفس سركش را به رياضت داشت تا بقبول احكام الهى مطيع شود و قلب را هميشه به ياد خدا داشت تا ملكه شود و غير خدا از خاطر برود . و آنچه در اين كتاب گفتيم شئونات همين يك مطلب است . عالم متشرع اگر اين مطلب را منكر نيست خودش هم بالعقيدة صوفى است ، از لفظ صوفى حذر دارد ، و اگر منكر است غير از اين چه مىگويد ؟ صاد و واو و فاء مردود است يا اخلاق رذيله غير محموده ؟\r\n\r\nدقة\r\nادعاى كمال كردن و مدعى مقامات بودن دليل بىخبريست ، از آنكه دارنده مدعى نيست . صدفى كه از بحر به كنار افتد و خودنمائى كند گوهر در ميانش نيست . كسى كه اكسير دارد خود را از خلق مىپوشد و گوهرى را بقرص نانى نمىفروشد . اين مدعيان در طلبش بىخبرانند .\r\nمرشد منصوص را قوه قدسيه و حيات قلبيه بايد ، نه كاغذ ارشادنامه ، كه از جزئيات صورت است . اگر اين جزو صورى هم با كليات معنى موافق است چيزيست و الا مقرون به صحت و ثمرى نيست . آيات قرآنى همه در تعريف نفس كامل است ، و بر نكوهش دنيادار از خدا غافل . اگر كاملى\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nتعريف حقت بس ، و اگر ناقصى از اين‌ها چه حاصل ؟\r\nاى درويش اگر طالب تصوف شدى به اين دستور عمل كن تو را كافى است . اول متذكر اين معنى باش كه آدمى و از ساير مخلوقات ممتاز ، لهذا در خود فرورو كه فرق آدم با حيوانات چيست .\r\nاول مقام طلب ، حذر كردن از خوى حيوانيست و هر حيوانى يك صفت بد دارد و خواص بسيار . عجب از آدمى كه خاصيت هيچ حيوانى در او نبود و اوصاف حيوانات در او جمع باشد . پس طالب صراط آدميت را لازم است كه اول از خوى حيوانات حذر كند و ثانى به قدر قوه در تحصيل رزق حلال باشد و در اين باب سعى كند كه عمدهء مطلب است . قلبى كه دربند حلال و حرام نباشد قسى شود و نور توحيد در او نتابد و در شك و ريب افتد و مردم آزار گردد و اغلب فسادها و شرارتها به اين جهت است . فقير باختصار كوشم تو به اندك اشاره‌اى درياب . وسواس هم در اين باب مكن كه تمام اوقاتت مصروف اين كار شود . همين‌قدر كه معاش خود را به سرقت و حيله و دروغ و ظلم تحصيل نكنى كافيست . شيطان محض اينكه تو را از كار بازدارد بوسواس آرد كه درست احتياط نكردى ، تفتيش ديگر لازم است ، مبادا مراعات حليت نشده باشد . همچنين در طهارت گويد درست پاك نشدى و ازاله نجاست نشد ، يك‌دفعه ديگر . همچنين در قرائت شبهه افكند كه از مخرج ادا نشد ، يك بار ديگر و لا الضالين را مكرر كن . و هكذا .\r\nسيم ، از نظر پادشاه و قانون مملكت و سيره ناس تعدى مكن كه اين هم موجب اختلاف است و خلاف انصاف و بر نفس و اهل و عيال اجحاف .\r\nچهارم ، حسن معاشرت با عموم خلق ، محض محبت و شفقت نه به ملاحظه اغراض طبيعت ، كه اين پيشه اهل نفاق است و تزوير با خلق و خلاق .\r\nپنجم ، خدا را حاضر دانستن و از آفات نفس هرآنى پناه به او جستن .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nششم ، حسرت و آمال را بينداز و بر قسمت خود قناعت ساز ، هميشه متذكر مرگ و بىاعتبارى دنيا باش و تخم آمال در زمين حسرت مپاش طول أمل خلاف تصوف است و عاقبت موجب تأسف .\r\nهفتم ، افزونى در كلام مجو و به قدر ضرورت سخن‌گو كه كم گفتن موجب راحت دنياست ، و در صورت صحت فكر و نيت صالح باعث خير عقبى . سخن به حكمت گو و سكوت به عبرت كن .\r\nهشتم ، كم خوردن و اغلب گرسنه بسر بردن . و عارفان الهى تجويز خوردن به اين نوع كنند كه در دو وعده بخور و از وعده سيم درگذر .\r\nو اگر نتوانى غذا بقدرى خور كه دلير در كار شوى نه سير چون مردار .\r\nدرويش را غذا خوردن عزاست و گرسنگى با نفس اماره غزا .\r\nنهم ، بيداريست ، و خوابناك از پيشه فقر عارى . زياد خفتن عنان سالك را به غفلت كشاند و از مقصود دور نشاند .\r\nآنكه درد دارد نخوابد و آنكه راه خود را دور تر پندارد شب بيشتر شتابد .\r\n\r\nمولوى [ خواب مرغ و ماهيان باشد همى . . . 
  ]\r\n خواب مرغ و ماهيان باشد همى * عاشقان را زير غرقاب غمى \r\nسحر بمناجات برخيز و اول كارت گريه است كه بر نفس خود كنى و بر زيان خود و عمر تلف شده و به غفلت گذشته افسوس خورى و بر بينوائى خود و رسيدن پيك مرگ و تنهائى قبر متذكر شوى و هر كلامى كه تو را بخضوع و حضور آورد بخوانى ، و بزعم فقير بهتر از همه قرآن است . بسيار بخوان و در آن فرورو ، و حق‌طلب چشمش از اشك خشك نشود .\r\nدهم ، نيكى را از هيچ‌كس دريغ نبايد داشت و تلافى هر بدى را به نيكى بايد گذاشت كه خدا را از اين صفت بسيار خوش آيد و پاداش\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nبديهاى چنين بنده‌اى را به نيكى نمايد . و اگر نكوئى كنى منت دار و منت مگذار . بديهاى خود و نيكيهاى حق را كه با تو كرده بخاطر آور و از خيرخواهى بندگان خدا مگذر . اگر افتاده‌اى و درمانده‌اى را ببينى و بتوانى دستش را بگير و اگر نتوانى متأسف باش و در حقش دعاى خير كن كه آن هم دستگيرى است ، و بهر قدرى كه توانى او را اعانت كن . خودخواه و خودخور مباش و به قدر قوه مساكين را با معاش خود شريك ساز و منت از حق‌دار كه لئيم نيستى و ذخيره نمىكنى . اما مباد كه خودبين شوى و اگر خيرى از تو صادر شود در عجب روى . عجب از راهرو عجب باشد . و زياد ملاحظه كن كه رفتار و گفتارت بغرض و كذب نباشد كه اين صفت ضد فقر است . و بر خلق فخريه مكن كه اجل در قفاست و به تمسخر نگرنده اهل دنيا . بىاعتبارى دنيا بيش از آن است كه تو را به چيزى فخريه باشد . حواست را جمع ذكر كن و قلبت را مشغول فكر دار ، عن‌قريب كه روح تو در پيشگاه عظمت حاضر شود و حق بىواسطه از تو سؤال كند كه سرمايهء وجود را چه كردى و نعمتهاى غير متناهى را مصروف چه داشتى ، اگرچه پروردگار ما كريم است و كريم از محتاج تهىدست نپرسد كه چه آورده‌اى يا مال مرا چه كردى ، بلكه پرسد چه مىخواهى ؟ اما تو خجل باش و از خود منفعل . روح را كه در دنيا آن‌همه عزيز مىداشتى چگونه به آن مرتبه خوارش توانى ديد و ملكات حاصله خود را چه خواهى كرد ؟ مثلى گويم : اگر در واقعه گلستان و صحراى سبز يا آب جارى بينى يا چيزى كه روح به آن متلذذ بود لذتت هزار مرتبه بيش از آن باشد كه در بيدارى بهتر از آن را ديده باشى ، از آنكه در خواب نفست مجرد است و ادراك لذائذ را بيشتر كند . و همچنين اگر غوغا و نزاع يا جانورهاى مهيب يا چيزى كه نفس از آن مضطرب شود و متنفر بود در خواب بينى چنان متوحش شوى\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nكه از شدت وحشت از خواب برجهى و تا مدتى بدنت مرتعش باشد .\r\nبا اينكه در بيدارى از آن بيشترها ديده‌اى و به آن قسم هراسان نبوده‌اى ، تا بدانى كه نفس مجرد ادراك مكاره بيشتر و بهتر كند . و اين علاماتيست كه مؤثر حقيقى در هر متأثرى نهاده و از عالم غيب بر قلب هر مقبل و منكرى روزنه‌اى گشاده تا عذرى نباشد . اگر باخبار انبياء يقينت كامل نيست در وجود خود سير كن كه هر جزوت علامتى است ، از اينكه حواست اغلب مشغول حظوظ نفس و مهمات دنيويست و توجهت بجهات معنى نيست ، در شك افتى و گمانت به خطا رود . و تا همت به همين واحد است همينى . و اگر هم خود را بوجود عالم غيب و كمالات معنوى واحد كنى چنان شوى كه شدند . تصور كن كه اگر خيال نالايقى پيش تو آيد يا صحبت غير موافقى با تو كنند ، مثل اينكه از مار و عقرب يا جاى تاريك موحش يا قبرستانهاى هولناك ، ذهنت مكدر شود و خاطرت غبار يابد ، گوئى بس است و از تكرارش مضايقه كنى . و همچنين برعكس كه صورتهاى نيكو در خيالت متصور شود و يا از صاحب جمالى پيش تو حكايت كنند توجهت متوجه آن جهت شود ، تا به حدى كه اگر توجه مستدام گردد حسن نيكو ملكه راسخهء نفست شود و حواست متوجه جاى ديگر نتواند بود . چون اين معنى محقق شد و مسلم گشت هم خود را به حقيقت مجرد خود واحد نمودن اشرفست از اينكه بكثافات دنيا و توهمات فاسد ناروا گرفتار داشتن . و اينكه اين نوع سخنان در نظرت بعيد نمايد و غريب آيد از آن است كه يك عمر خيالت نامعقول بوده و توجه بر خلاف مقصود نموده . خلاف عادت قدرى ناگوار است .\r\nاگر بر اين معنى وقوف يافتى از حقيقت بهشت و دوزخ واقف شده‌اى . از آنكه جنت و جحيم نيست مگر همان ملكات حاصله در نفس و فايده اخلاق نيك و بد . تاخيرات بچه اندازه باشد و شرور بچه پايه .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nاى درويش آنكه مرد نبرد است بايد در ميدان معارف آيد و آنكه همخوى زنان ، يعنى پهلوان زبان ، بهتر كه رخ ننمايد . در اين مصاف شير ناف گذارد و عرفان‌باف بجز زبان لاف و رجزخوانى به گزاف چيزى ندارد .\r\nاز آن شير را شجاع گويند كه هنرپيشه است نه رجزخوان بيشه . همتش رفيع است و نظرش وسيع . چون گرسنه شود به شكار رود و چون سير شد بگذارد و باقىمانده را از هيچ جانورى دريغ ندارد .\r\nگاو ضد اوست تا هست مىخورد و لا يشعر مىچرد . چون ديگر چيزى نيابد به كنارى بخوابد نه غيرت دارد نه همت ، نه چيزى از او مىماند نه تحصيل چيزى مىتواند . در خوردن مناعت دارد و در رفتن قناعت . آدمى كه نه جود دارد نه هنر ، پست‌تر از گاو است و كمتر از خر . و شجيع در حرب شناخته شود نه به زبان چرب . جانباز باشد و دلنواز ، نه خودساز و رفيق گداز . خود را پيش قدم همراهان كند نه ياران را سپر بلاى خود . از انبوهى خصم مضطرب نشود و دلش از جا نرود . حق منظور باشد نه به زور خود مغرور . غرور از شومى است و نتيجه‌اش محرومى . وقور باشد نه سبك و عقور . جلافت مخافت آرد وصولت و صلابت بجا نگذارد . و ديگر اگر هنرى از ياران بظهور رسد بر خود نبندد و حق او را ضايع نپسندد .\r\nاى درويش ، شرافت هر علمى بموضوع و غايت اوست . موضوع علم تصوف را تصور كن كه چيست و عالم اين علم كيست . كلمات مرا عزيز و مغتنم شمار كه در اين مختصر كتاب تمام اسرار و آداب جمع است و نكته‌اى فروگذار نشده . آنكه گويد نيست تحقيقى و تعميقى بلند ، مرده‌پسند است يا خيالش باغراض بند . روى كلامم با اهل تصوفست نه با صاحبان تكلف ، كه قبولشان على العمياست و نكولشان بغرض و هوا . نه\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nدر دوستى فطانت دارند نه در دشمنى فتوت .\r\nدر تصديق نفهميده بىاختيارند و در تكذيب هرچه ميل ندارند باصرار . آنچه فقير نوشتم الهام قلبى بود نه به مطالعه كتاب و علم كسبى .\r\nتا حسودان بخيل چه گويند . حسد چشم عقل را كور كند و عاقل عميق الفكر دقيق النظر را بىشعور ، هميشه بعيب پويد و قرآن را اساطير الاولين گويد .\r\n\r\nمولوى [ خربطى ناگاه از خرخانه‌اى . . . 
  ]\r\n خربطى ناگاه از خرخانه‌اى * سر برون آورد چون طعانه‌اى\r\nكاين سخن ژاژ است يعنى مثنوى * قصهء پيغمبر است و پيروى \r\nتا ببينى تو كه در خرقه كه نادرويش است و چه قلبى از ناوك حسد ريش .\r\n آب نيل است اين كلام جان‌فزا * يا ربش در چشم قبطى خون نما \r\nبدانكه هرگز حسود مؤمن نتواند شد ، و بخيل عارف ، و خودبين سالك ، و طماع كامل ، و بدگو عزيز ، و كذاب دلير ، و احمق مستقيم ، و عياش عالم ، و حريص راضى ، و كج‌خلق محبوب ، و فضول مقرب ، و مال دوست مطاع ، و شرير سالم ، و پرخور خاضع ، و دنى امين ، و ظالم كامكار ، و بىخير مرجع ، و خواهنده محترم ، و خائن سرافراز ، و مفسد مقبول ، و مفترى غالب ، و لئيم راحت ، و جاه‌طلب خوشوقت . و منافق درويش ، و بددل خرسند ، و عجول كافى ، و ناشكر مطبوع ، و محيل مسعود ، و بىدين معتبر ، و عاصى مفتخر ، و دزد ايمن ، و بىرحم عابد ، و پرحرف ذاكر ، و عيب‌جو هنرمند .\r\nاى درويش اگر صوفى نتوانى بود و بر آنچه ذكر شد عمل نتوانى نمود ، بر اين نصايح عمل كن كه مناسب عارف و عامى هر دو هست و صلاح حال اعلى و ادنى . چون عملت موافق نظم ملك باشد هم\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nعزت دنيا تو راست و هم اجر عقبى .\r\n\r\nتعليم اول : بدانكه سه چيز در سه چيز مخفى است\r\nكما ورد فى الحديث : رضاى حق در طاعت او ، و سخط الهى در عصيان او ، و اولياى او در خلق او . احتياطا تحقير هيچ طاعتى نبايد كرد ، شايد رضاى حق در آن باشد ، و تحقير هيچ عصيانى نبايد نمود ، شايد سخط حق در آن بود ، و تحقير احدى از آحاد ناس نتوان نمود شايد ولى باشد . و هركس را ديديد بر خلاف اين بود تو بر خلاف جمله باش و به سيرت اهل حزم عمل كن .\r\n\r\nارشاد :\r\nاگر دارنده‌اى نادار را بدار و اگر ندارى تخم بد مكار و زارى را ميازار ،\r\n\r\nحكمة :\r\nاگر خواهى پرده‌ات را ندرند پرده‌اى را مدر . عيب مردم را بپوش تا عيبت پوشيده ماند . گمان كرده‌اى كه عيب خلق را از پرده درآورده‌اى و خودت در پرده‌اى ؟\r\n\r\nتنبيه :\r\nعزت خود را در ذلت ديگرى مپندار و هر حقى را به ذى حقش واگذار ، كه عزت و ذلت خدائى است ، بتدبير خلق نيست . حسد بر خلق از خود كاستن است و بيش از حق خود خواستن .\r\n\r\nنصيحة :\r\nدست افتادگان را لله بگير تا هرگز نيافتى . در كار كسى اخلال مكن تا كارت خلل نيابد .\r\n\r\nمعرفة :\r\nتو بنفس وجود موجودى و او همه كمال است . حاضر خود باش كه نقصانت عارضى است ، تا در اصل باشى عرضى نيست كه دفعش لازم بود .\r\n\r\nمثال :\r\nچراغ صرف روشنى است . چون چشم برهم گذارى هيچ نبينى . چشم باز كن هيچ جا تاريك نيست .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\n\r\nتحقيق :\r\nهر وجودى در مرتبه‌اى واقع است و انسان در مرتبهء جامعه ، حفظ هر رتبه كند همان را داراست . بهشت و دوزخ هم غير از مكان حاصله و محفوظه در نفس نيست .\r\n\r\nتوحيد :\r\nوجود اضافات ندارد و اضافات نسبت به تو است . تا اسقاط چه اضافه توانى كرد و بچه اندازه موحد توانى شد ؟\r\n\r\nلطيفه :\r\nوجود محدود به حد معينى نيست بلكه لا حدى هم حد او نيست و موجودات بر حسب قابليات نسبت بوجود محدودند و در ذيل ظل ممدود ، كيف مد الظل بخصوصيتى در نمود . لهذا تو كه انسانى اگر خصوصيت خود را ندانى كه در چه عنوانى از مقصود بمانى . هشدار كه همت در هرچه مصروف شود همانى .\r\n دارد اثر از عالم وحدت دم درويش * اما تو چه دانى كه اسير كثراتى\r\nاز صحو حق و سكر معانيت خبر نيست * تا از مى مخلوق به صحو و سكراتى\r\nمعذورى اگر ره نبرى بر فلك عشق * در ارض طبيعت همه چون در غمراتى \r\n\r\nدر بيان وحدت وجود\r\nاول بدان كه مقصود ما از وجود حقيقتى است كه ذاتا قبول انعدام نكند و عوارض عدمى اصلا در او فرض نشود . و وجود به اين معنى وحدت محض است و هستى صرف . نه ابتدا دارد نه انتها . نه مشروط به هيچ شرطى است حتى شرط لا به شرطى . نه مقيد به هيچ قيدى حتى قيد اطلاقى .\r\nو موجودات ممكنه نسبت به او از قبيل وجود موجند نسبت ببحر يا ضوء نسبت بشمس . و مثل موج محض عدم استقلال است كه به خود\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nمستقل نيست نه از جهت ديگر . يعنى نه اينكه موجودات از وجود حق خارج شده‌اند و باز داخل وجود مىشوند . اشخاصى كه به اين مثل بر اهل وحدت طعن مىزنند مقصود را نفهميده‌اند و شايد در صورت بىغرضى مصاب باشند . و اگرچه فهم اين مطلب به‌غايت مشكل است و بعقول رسمى ادراك حقيقى اين معنى نتوان نمود و بىموهبت الهى و عنايت ازلى و رياضات كثيره و بصيرت قلبى و فتوح باطنى بظهور نور غيبى و اعراض از اغراض دنيوى دريافت حقيقت اين امر نشايد كرد و از بيانش حاصلى نخواهد بود ، اما فقير بعون اللّه و عنايت خاصان درگاه ، محض رفع توهم از يار و اغيار سطرى چند با كمال اختصار و انحصار در اين باب مىنگارم .\r\nهمه جا گفتيم حقيقت واجب الوجود لا به شرط مطلق است از جميع تعينات و ماهيات . و بايد دانست كه منشأ انتزاع ماهيات ممكنات نيست مگر يك حقيقت . يعنى موجود حقيقى نتواند بود مگر واحد مطلق كه مرجع جميع كثرات است و بنفس خود موجود و به حقيقت خود متحقق .\r\nو حقايق موجودات نيستند مگر اعتباراتى كه ثانيا عارض حقيقت وجود شده‌اند ، به انتسابى خاص و ارتباطى معين . نگفتم حقايق هريك از موجودات فردا فردا يكى است . گفتم غير از يك حقيقت حقيقتى نيست . يعنى وجود واجبى عين همه موجودات است نه عين هريك از موجودات . و مقصود ما از حقيقت وجود آن است كه بنفس خود مستقل باشد تا منشأ انتزاع و آثار تواند شد ، و آن نيست مگر واجب الوجود . و ساير حقايق منشأ انتزاع وجود نتوانند بود از آنكه بذات خود مستقل نيستند ، بلكه عوارضند و محض انتساب و ارتباطى خاص نسبت به حقيقت واجب الوجود ، كه واحد است و مطلق و بسيط الحقيقة . و اين وجود\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nرا حكماء تمام و فوق التمام گويند . يعنى كمالاتش از خود در خود است و بالفعل حاصل و به هيچ‌چيز و هيچ امر مستكمل از غير نباشد . به هستى خود هست است و بثبوت خود ثابت و به بقاى خود باقى و به حيات خود حى و بعلم خود عليم و به وحدت خود واحد و بوجود خود موجود . وحدتش عارضى نيست تا شريك تواند داشت . هستيش مورد تميز مميزى نيست تا ضدى متصور شود . ذاتش محل كثرت نيست تا عملش واجب بحصول صور باشد . فيضش به اجحاف نيست تا از حد قابليت تجاوز نمايد يا كم آيد .\r\nعينش حادث نيست تا به حادثه‌اى متغير شود . وحدتش عددى نيست تا او را ثانى و ثالثى فرض گردد . ظهورش وضعى نيست تا با غيابش تفاوت كند .\r\nيعنى خفاء و ظهورش محض هويتند و عين او . اراده‌اش جزافى نيست تا به هرچه نبايد و محل ندارد تعلق گيرد . از مظنه و يقين خلق منزه است و از ادراك و انديشهء ممكن مقدس . و از علم و عقل هر ناقص و كاملى برتر و از تصور و قياس هر ملك و بشرى بيرون . و از ذهن و فهم هر مدركى خارج . هستى همه او راست و جز او وجودى نيست و به حقيقت بودى .\r\nدر عين تنزيه تشبيه صرف است و در اصل تشبيه تنزيه محض . نه جزو است ، نه كل ، نه مقيد نه مطلق ، نه صرف شىء نه غير شىء ، نه داخل در اشياء و نه خارج ، نه شبيه دارد نه نظير ، نه تبديل يابد نه تغيير .\r\nكلما ميز تموه باوهامكم فى ادق معانيه فهو مخلوق مثلكم و مردود اليكم ( 131 ) . اگر گوئى بااين‌حال توجه به او چگونه شايد نمود ؟ گويم از ربط اتم اكملى كه معلول را بذات علت است . تا آنجا كه عقل را راه است بعقل و بعد از آن بنور وجود ، كه از ذات وجود تجلى كند و بر قلب زند ، و آن از تحقيق محقق خارج است . با اينكه او تعالى شأنه از افهام و اوهام خلق منزه است و معرفت ذاتش از حوصله\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nممكن مقدس ، علامتى از شناسائى خود در وجود هر موجودى وديعه نهاده كه هركس بمحض التفات او را مىشناسد . به مرتبه‌اى كه پندارد او را مىبيند . و در حين اضطرار و احتياج توجه به او مىكند و پناه به او مىبرد .\r\nو اين نه به قوه عقل است و نه به اشارهء قلب بلكه بتشخيص موحد عارف از شدت ارتباط و كمال اتحاد علت و معلول است و اگر تو را اين ذوق نباشد و تصديق اين تحقيق نكنى حق دارى ، از آنكه فهم اين مطلب موقوف به موهبت الهى است و او عالم است بر حقيقت حال . اين‌قدر هم افاضهء عالى بر دانى است . ورنه آن‌سو جز تحير راه نيست .\r\nالهى اين ذرهء نابود به اندازهء وجود خود سخن گويم و هركس هم هرچه گفته به قدر وسع خود گفته . ذات تو منزه از آن است كه ادراك مخلوقات و فهم احدى از ممكنات به قطره‌اى از درياى معرفتت رسد . آفريدهء محتاج اصلش چه بود كه از آفرينندهء بىنياز سخن تواند گفت ؟ جز آنكه شكر نعمت لا تحصى گذارد و هر نعمتى را بيش از قدر استحقاق خود شمارد ، يعنى محض كرم داند ، امر بعبادات و نهى از منهيات هم محض آن بود كه خيرات ملكه نفس عبد شود و رذايل شر و رزائل گردد ، تا در همه عوالم بفيوضات وجود فايض بود و بلذات حقيقى ملتذ شود و از هيچ خيرى محروم نماند . و الا او از افعال عباد بىنياز است .\r\n\r\nدر بيان مراتب وجود و معرفت نفس\r\nدر اين باب مثالى مناسب نمود و بخاطر آمد كه بر خاص و عام تشريح شود . كارخانه‌اى كه گردش آن به قوهء بخار است ، چون ريسمان‌بافى يا جهازات بزرگ نارى ، كه دانشمندان طبيعى نشان در اين زمان تعبيه كرده‌اند ، بعضى ديده‌اند و بعضى از ديگران شنيده . مراتبى در آن معلوم است و بر ارباب بصيرت نكاتى مفهوم . در ابتداء نظر دقيق بجزء\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nجزء و فردفرد اسباب و آلات آن بود ، كه چگونه اجزاى ضعيف و قوى و چرخهاى خرد و درشت ، و اشياء كوچك و بزرگ باشكال مختلفه بهم ريخته و باهم آميخته ، هريك آلت كاريست و او را مخصوصا اندازه و مقدارى . تمام آن اجزاء بهم متصل است و از هريك كيفيتى حاصل .\r\nاز اين هيكل و هيئت اجتماعيه متذكر مرتبهء جسم باش كه ظرف معانى و بواطن كثيره است . و ديگرباره نظر هوشمند متوجه اين معنى است كه هريك از آن اجزاء را در حين حركت بتفصيل و اجمال چه فعلى است از افعال . و اگر آن جزء از آن جمله خارج شود چه نقصى بر آن هيكل يا اصل عمل وارد آيد . در اين مرتبه متذكر طبيعت باش و افعال طبيعيه ، و باز نظر نكته‌سنج و تفطن او به قوه بخار است و سريان او در اين همه اجزاء و اشياء كه به او متحر كند و متطور بطور خاص و وضع معين . و اين اشاره به رتبه نفس است ، يعنى جوهر بخارى لطيف ، كه حامل قوه حيوة طبيعى است و مايه حس و حركت ضرورى . و حكيم آن را روح حيوانى گويد و واسطهء ما بين نفس ناطقه و بدن عنصرى داند .\r\nو ذكر آن در قرآن مجيد بشجره مباركهء  زَيْتُونَةٍ لا شَرْقِيَّةٍ وَ لا غَرْبِيَّةٍ  ( 68 ) شده . يعنى شرق عالم ارواح مجرده و غرب عالم اجساد كثيفه .\r\nو باز نظر عاقل عميق الفكر وسيع الصدر بارتباط و اختلاط و اتفاق آلات و ادواتست و نظم حركات ضرورى و قسرى و تقليب مقامات حالى و فعلى . كه پنبه از كدام چرخ محتلج شد و بچه وضعى منتسج ، هرجا چه رتبه‌اى يافت و او را كدام چرخ بافت . و همچنين آتش چگونه بخار شد و بخار بچه قسم مهيج اشياء بسيار ، و اشياء مبسوطهء مفصله بآثار معينه در كار . در اينجا منتقل بمقام قلب باش و قلب جوهرى است مجرد نورانى و لطيفه‌ايست ربانى ، مدرك كليات و جزئيات و واسطهء ما بين\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nروح و نفس . روح مدرك كليات محض است و نفس مدرك جزئيات فقط .\r\nو بلسان حكيم قلب كنايه از عقل تفصيلى است و روح عبارت از عقل بسيط اجمالى . و اگر نفس را به‌منزلهء مشكات گيريم و قلب را زجاجه و روح را مصباح ، كما ورد فى آية النور بجاست . رجوع بمثال مذكور كنيم و باز نظر متعمق به حقيقت نار است كه آب را به حرارت خود بخار كرد و بخار را منشأ اين همه آثار و اين همه اطوار و اعتبار . آب بىحرارت آتش بخار نشود ، تا بخار در منافذ آلات و خلل و فرج اشياء سارى تواند شد و به قوه خود عمل تواند كرد و اجزاء را به كار تواند داشت . لهذا توانيم گفت كه محرك و مهيج اين جمله آتش است و حرارتش باطوار مختلفه ، سر او جهرا نمودار . و اين قوهء ناريه در تمام موجودات بعيان و استتار موجود است و حركت جوهرى يعنى قهرى و هم حركات ارادى از آن قوه است . در اين مرتبه حاضر روح باش و تعريف روح بالاجمال شد . و باز نظر محقق بر نتيجه اصلى و علت غائى ، كه مقصود از اين نار و بخار كه اصل است و اين كارخانه و اين كار كه به آن اصل برقرار است چيست ؟ محض صنعت است يا در ضمن صنعت باعثى مختفى است . استاد حكيم اين همه اسباب را از چه فراهم كرد به اين وضع مخصوص كه در علم او بوده و از دانش خود هويدا نموده ؟ در اين حال باسرار معنى سر كه از مراتب وجود است و مقامات سبعهء باطنيه ملتفت باش و او لطيفه‌ايست كه هر شيئى از حق در ايجاد به او اختصاص شيئيت يافته  إِذا أَرادَ شَيْئاً أَنْ يَقُولَ لَهُ كُنْ فَيَكُونُ  ( الآيه ) ( 132 ) . و تعبير آن بولايت مطلقه و مقام جمع و احديت ذات تعالى شأنه شود و علت قوام و نظام اشياء است . اراده و اقبال و ميل و حب هر شيئى بهر چيز از اثر و اشارهء اوست اختيارا يا اضطرارا . و سالك در اين مقام عارف به نورانيت وجود شود\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nو مستغرق بحر ولايت بنسيان از خوديت .\r\nهمين لحظه از باطن ولى مطلق به نكتهء  وَ يُطْعِمُونَ الطَّعامَ عَلى حُبِّهِ مِسْكِيناً وَ يَتِيماً وَ أَسِيراً  ( 121 ) ملهم شدم . يعنى نفس مسكين و قلب يتيم و روح در تن اسير از اين مرتبه فيض يابند و با اين همه تباين باهم مأنوس و مؤتلف و استيفاى حقوق مراتب و اداى حق هريك كما ينبغى در رفع احتياج بحسب حال از اين مرتبه شود . لهذا در حق جناب ولايت مآب عليه صلوات الله الملك الوهاب كه بر عقول و نفوس كلى متصرفست و مقلب قلوب مؤالف و مخالف اين آيه نازل گشت . و به همين معنى است  فَأَمَّا الْيَتِيمَ فَلا تَقْهَرْ  ( 133 ) ،  وَ أَمَّا السَّائِلَ فَلا تَنْهَرْ  ( 134 ) يعنى با اينكه از مراتب نفس و قلب گذشته ، در فرق بعد از جمع كه مقام نبوتست حفظ مراتب مذكوره بايد نمود و در تكميل نفوس و قلوب ساعى بايد بود و خلق را بر اين مقامات متذكر بايد ساخت و حاضر بايد داشت . و الحمد لله على فهم المطالب .\r\nو باز نظر كامل بكمال استاد است و شخص فاعل و وجود قابل او كه قدرت و حكمتش مقتضى گشته و اظهار اين همه صفات و آثار نموده . و اين اشاره به مرتبهء خفا است . اگر واقف اصطلاح باشى . و عبارت از مقام عقل كلى و فيض رحمانى و نور بسيط و ظهور مطلق و علم ذاتى وجود در اعيان ثابتهء موجودات بر حقيقت وجود بر كمال هويت . و باز نظر عارف بذات علت است ، يعنى وجود فاعل كه در ذرات اين همه اسباب و آلات و حركات و تطورات نماينده است . به حدى كه هريك از آن اشياء را مشاهده كنى فاعلش را مىبينى ، تا به مثابه‌اى كه توانى گفت آن فعل عين فاعل است و آن معلول عين علت ، و اين اشاره به مرتبهء اخفى است .\r\nيعنى وجود مطلق كه موجودات را به هستى خود هست كرده و در هر مرتبه\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nكمالى داده .  فَإِنَّهُ يَعْلَمُ السِّرَّ وَ أَخْفى  ( 135 ) . يعنى عالم است بر سر موجودات و حقايق اشياء كه همان حقيقت بسيطهء واحده است .\r\n\r\nلطيفه\r\n ثُمَّ دَنا فَتَدَلَّى  ( 136 )  فَكانَ قابَ قَوْسَيْنِ أَوْ أَدْنى  ( 137 ) را در اينجا درياب . قوسين عبارت از دو قوس نزول و صعود است و اتمام دايرهء امكان . دقيق فكران منصف فهميدند كه در ضمن مثال چه گفتم و تحقيق چه بود . نكته‌اى فروگذار نشد . اگر يافتى تو را كافى است و اگر درنيافتى مرا بس . منت ذات معبود را كه آنچه مكنون خاطر خاكسار بود بفضل و موهبت خود ظاهر نمود . و الله الموفق و هو المستعان .\r\nدر اين مقام بيان انوار و اطوار سبعه مناسب بود اما فقير از بيانش احتياط نمود . از آنكه قبول اين مطلب موقوف بذوق قلندرى است چالاك و نكته‌فهم و اشارت دانى بىباك . آن‌قدرى كه امكان بيان داشت در ضمن مثال به كنايت بهر تشويق رهروان گفتيم .\r\n\r\nخاتمه\r\nمنت خداى ذىجود را كه از زبان اين ذرهء ناتوان كم‌قدر نابود به قدر ظرفيت زمان و گنجايش وقت اسرار حقايق و عرفان را منكشف فرمود . حاضر قدرت پروردگار باش كه ابواب معانى را هركجا خواهد تواند گشود ، و از زبان مثل منى كه ضعف و حقارتم را حد نيست و بىقدرى و ذلتم را مقدار نه ، اين نوع بيان جارى تواند نمود . اگر فقير اظهار آنچه او عطا فرموده نكنم ناسپاسى است ، و اگر تو هم باختصاص اين كلمات معترف نباشى ناشناسى .\r\nاگرچه خصوصيت اين كتاب ظاهرتر از آن است كه بر كسى پوشيده بماند يا مغرضى بتواند مخفى دارد و آفتاب را به گل بپوشاند .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nاز ذكر اين مطلب هم غرضى نيست عنايت حق تعالى مرا از همه چيز كافى است . بيش از آنچه شماره توان داشت و بقلم بتوان نگاشت از مهالك و مفاسدم رهانده كه على الظاهر رهائى ممتنع مىنمود . و قبل از آنكه در درماندگيها مضطر شوم نسيم لطفش وزيد و از ورطه‌ام نجات بخشود . و كف اكف السوء عنى بيده و سلطانه ( 138 ) . و از به دو عمر تاكنون هر وقت به هرچه احتياجم بوده كرم فرموده و مهماتم را قبل از وقت حاجت كفايت نموده . از آنكه مىداند و مىبيند كه از مور بىنمودترم ، نه راهى مىدانم و نه كارى مىتوانم ، نه قوت تلاش دارم نه حالت تحصيل معاش . چنان كرد كه از خداونديش عجب نيست و كار صفى محتاج به جهت و سبب نه . اگر تو هم ساعتى به خود آئى و در نفس خود كه دفتر توحيد حق تعالى است تفكر نمائى بدون تأمل بر مراتب مذكوره تصديق كنى . از آنكه توحيد فطرى اشياء است بخصوص انسان كه اشرف است .\r\nآنان هم كه منكرند حق دارند چشم برهم گذاشته‌اند چيزى نمىبينند ، و نديدن خود را دليل زيادى عقل و فهم خود دانند . غافل از آنكه آفتاب در هر شيشه به رنگ او تابد ، چنان كه در حديث قدسى فرموده : أنا عند حسن ظن عبدى بى ( 139 ) . يعنى هرطور مرا نسبت به خود گمان كنى همانم . يعنى مرا طورى نيست تا طور تو چه باشد .\r\nاز نيل وحدت آب خواهى خورد يا خون ، و به آفتاب حقيقت رو خواهى كرد يا پشت .\r\nشعر\r\n گفت من آئينه‌ام مصقول دست * ترك و رومى در من آن بيند كه هست \r\nتم الكتاب\r\n\r\n","description":"","footnote":"","page_name":" 120 ","page_number":120},
  {"content":"\r\n\r\n\r\nتوضيحات\r\nفهرست احوال عرفائى كه در متن كتاب عرفان الحق از ايشان نام برده شده است بشرح زير مذكور مىگردد : - براى كسب اطلاعات بيشتر در اين زمينه مراجعه به كتابهاى ؛ طبقات الصوفية ، رساله قشيريه ، تذكرة الاولياء و نفحات الانس سودمند است . ضمنا تاريخ‌هاى ضبط شده در اين فهرست بر حسب سالهاى هجرى قمرى مىباشد -\r\nابو اسحاق ابراهيم بن ادهم - از اركان صوفيه و از طبقه اول است . وى از شاهزادگان بلخ بود اما از حشمت سلطنت گذشت و بملك فقر پيوست . وفاتش به سال 161 روى داده است .\r\nابو يزيد طيفور بن عيسى بن سروشان بسطامى - تربيت يافته حضرت صادق عليه السلام است ، و از بركت عنايت آن حضرت چنان مرتبه‌اى رفيع يافته كه در بين ارباب معرفت بلقب سلطان العارفين مشتهر شده است . وى از اقطاب طبقه اول مىباشد و مرقدش در بسطام مزار اهل حال است .\r\nابو على شقيق بن ابراهيم بلخى - از مشاهير طبقه اول و از مشايخ خراسان است . طريقت از ابراهيم ادهم گرفته ، حاتم اصم را تربيت نموده و در سنه 174 در بلخ مقتول شده است .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nابو محفوظ معروف بن فيروز كرخى - شيخ المشايخ و از اكابر طبقهء اول است . معروف حاجب خاص و تربيت يافته مخصوص حضرت رضا عليه السلام بوده و بگفته استاد قشيرى به سال 200 رحلت نموده است - بر حسب تمايل نويسنده محترم مقدمه و ساير توضيحات چاپ حاضر ، اين مختصر كه در فهرست احوال شيخنا الكرخى ذكر شده توسط كمترين چاكران حضرت مستطاب مولانا وحيد الاولياء آقا ميرزا احمد عبد الحى مرتضوى تبريزى قدس اللّه سره العزيز و قدّسنا به ، احسان اللّه على استخرى تحرير يافته است - .\r\nابو عبد الرحمن حاتم بن عنوان اصم - از قدماء مشايخ خراسان و از طبقه اول است . وى مريد شقيق بن ابراهيم و مرشد احمد بن خضرويه مىباشد و به سال 237 وفات يافته است .\r\nابو الفيض ذو النون ثوبان بن ابراهيم مصرى - از بزرگان طبقه اول است . ابياتى پرشور و كلماتى بلند دارد . وفاتش به سال 245 واقع شده است .\r\nابو حفص عمر و بن سلمه حداد نيشابورى - از مشايخ عارفان و از طبقه اول است . وفاتش به سال 270 اتفاق افتاده است .\r\nابو القاسم جنيد بن محمد بغدادى - اصلش از نهاوند بود ، در بغداد متولد شد و هم در آنجا زيست نمود . وى سيد الطائفة و از طبقه دوم مىباشد و در سال 297 رحلت كرده است .\r\nابو بكر دلف بن جحدر شبلى - از طبقه چهارم و در علم و حال يگانه وقت خويش بوده است . وى در سن 87 سالگى به سال 334 در بغداد وفات يافته است .\r\nابو مغيث حسين بن منصور حلاج - از اهل بيضاء فارس بود و در\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nواسط عراق نشو و نما يافت . وى از طبقه سوم مىباشد و صحبت بسيارى از مشايخ طبقه دوم را دريافته است . بسبب سخنانى كه از وى بظهور رسيده ، متقدمين در كار او اختلاف كرده‌اند ، بيشتر مشايخ او را مردود شناخته‌اند و از قدماء تنها ابن عطاء و ابن خفيف و نصرآبادى وى را مقبول يافته و از زمره محققين شمرده‌اند اما جميع متاخرين صوفيه حالات وى را پسنديده و به كلماتش استناد نموده‌اند . حلاج سرانجام روز سه‌شنبه 26 ذى القعدة سال 309 در باب الطاق بغداد كشته شد .\r\nابو حمزه خراسانى - از فتيان مشايخ طبقه سوم و اصلش از نيشابور است . وفاتش به سال 290 واقع شده است .\r\nابو اسحاق ابراهيم بن احمد خواص - از خواص مشايخ طبقه سوم و از سالكان طريق توكل است . وى به سال 291 در مسجد جامع رى ارتحال يافته است .\r\nابو عثمان سعيد بن اسماعيل حيرى نيشابورى - اصلا از رى و مقيم نيشابور بود . وى از طبقه دوم مىباشد ، طريقت به‌واسطه او در نيشابور منتشر گرديده و وفاتش در سنه 298 روى داده است .\r\nابو الحسن على بن جعفر خرقانى - از اجله عرفاء است . تربيت از ابى العباس قصاب يافت و به بركت روحانيت بايزيد بكمال رسيد .\r\nابو سعيد ابى الخير با وى معاصر بود و در تعظيم او سعى بليغ مىنمود . وفاتش به سال 425 واقع شده و در خرقان بسطام مدفون گرديده است .\r\nجلال الدين محمد بلخى - از بزرگان عرفاء ايران است . به سال 604 در بلخ متولد شد ، در كودكى به همراه پدر به قونيه مهاجرت نمود و چون بقيه عمر را در آن ديار بسر برد به رومى مشهور شد . وى پس از\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nدرك خدمت شمس الدين تبريزى ، به يمن تربيت و از بركت صحبت او دست از بحث و قيل و قال كشيد و در عالم عشق و ذوق و حال مستغرق گرديد و حالش بكمال انجاميد . مشهورترين آثار وى كتاب مثنوى و ديوان غزليات معروف بديوان شمس است ، وفاتش به سال 672 روى داده و مدفنش در قونيه زيارتگاه اهل دل است .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n\r\nترجمه آيات و احاديث و جمله‌هاى عربى و بعضى توضيحات\r\n1 - خلق اللّه آدم على صورته ( حديث نبوى )\r\n حق به مثل طلعت زيباى خويش * كرد خلق آدم از نعماى خويش\r\nجلوه در آئينهء هستى نمود * چهرهء آدم عيان شد در شهود \r\n2 - أراه اللّه حقائق الأشياء كما هى ( اقتباس از فرمايش نبوى )\r\n كنه هر چيز از عنايات الست * حق به دو بنمايد آن‌گونه كه هست \r\n3 -      الرَّحْمنُ عَلَّمَ الْقُرْآنَ خَلَقَ الْإِنْسانَ عَلَّمَهُ الْبَيانَ      ( سوره رحمن 1 - 4 )\r\n هست رحمن اسم رب مستعان * نزد ابداع زمين و آسمان\r\nكرد قران بر نبى تعليم حق * يا باستعداد انسان در نسق\r\nداد يعنى علم قرآنى تمام * كرد خلقت چونكه انسان را بنام\r\nپس بيان آموختش يعنى نهاد * در وى آن نطق مميز از رشاد \r\n4 - يا ربّ لما ذا خلقت الخلق ؟ قال كنت كنزا مخفيّا فأحببت أن أعرف فخلقت الخلق لكى أعرف ( حديث قدسى )\r\n آفرينش را چرا كردى پديد ؟ * گفت تا داود با رب مجيد\r\nدر جواب آن نبى مؤتمن * گفت خلاق كريم ذو المنن \r\n\r\n","description":"","footnote":"","page_name":" 125 ","page_number":125},
  {"content":"\r\n\r\n گنج پنهان بوده‌ام يعنى كه ذات * ذات غيب الغيب عارى از صفات\r\nچون تجلى يافت اسماء و صفات * نور بخشى كرد شمس پاك ذات\r\nاز مشيت خواستم تا عارفى * واشناسد حضرتم را اى صفى\r\nآفريدم از محبت عالمى * و اندر آن عالم ز حكمت آدمى\r\nتا شناسد آدم خاكى مرا * شد طفيل معرفت اين جلوه‌ها \r\n5 -  أَمْ لَهُمْ إِلهٌ غَيْرُ اللَّهِ سُبْحانَ اللَّهِ عَمَّا يُشْرِكُونَ  ( سوره طور آيه 43 )\r\n خود مر ايشان راست آيا بر سزا * هيچ معبود و الهى جز خدا ؟\r\nحق منزه باشد او از كل شىء * زانكه شرك آرند از چيزى بوى \r\n6 -  إِنَّ اللَّهَ عَلى كُلِّ شَيْءٍ قَدِيرٌ *  ( در آخر چندين آيه از قرآن آمده است )\r\n حق توانا بر همه اشياستى * قادر مطلق بود بىكاستى \r\n7 - لا جبر و لا تفويض و لكن أمر بين أمرين ( فرمايش حضرت صادق ع )\r\n گفت صادق آن امام مقتدى * نيست مطلق جبر يا تفويض ما \r\n\r\n","description":"","footnote":"","page_name":" 126 ","page_number":126},
  {"content":"\r\n\r\n بلكه امرى هست ما بين دو حد * كار اين‌سان كن كه من جد وجد \r\n8 - ما شاء اللّه كان و ما لم يشأ لم يكن .\r\n هرچه حق خواهد وجودى يافته * ورنه در شام عدم بشتافته \r\n9 - لو ظهرت الحقائق بطلت الشّرائع .\r\n گر حقايق ظاهر آيد بىسخن * باطل آيد جمله آئين كهن\r\nچون حقيقت از جهان ديگر است * شرع و آئين يكسره از اين سر است\r\nاين سرى با آن سرى انباز نيست * روح با جسم زبون دمساز نيست\r\nلاجرم چون شد حقيقت آشكار * تن فروافتد شود جان سوى يار \r\n10 - حبّ علىّ حسنة لا يضرّ معها سيّئة ( حديث )\r\n مهر مولى آن‌چنان دارد اثر * كه بدى با آن نمىدارد ضرر \r\n11 -   قالَ فَاخْرُجْ مِنْها فَإِنَّكَ رَجِيمٌ وَ إِنَّ عَلَيْكَ اللَّعْنَةَ إِلى يَوْمِ الدِّينِ  \r\n( سوره حجر آيه‌هاى 34 و 35 )\r\n گفت حق پس رو برون اى بدسرشت * ز آسمان يا از ملائك يا بهشت\r\nبر تو باشد راندگى تا يوم دين * بعد لعنت هم عذاب واپسين \r\n\r\n","description":"","footnote":"","page_name":" 127 ","page_number":127},
  {"content":"\r\n\r\n12 - التّمسك بالفقر و الافتقار و التّحقّق بالبذل و الإيثار و ترك التّعرّض و الاختيار .\r\n راه صوفى را بپيما از صفا * كاين بود از بهترين راه‌ها\r\nكن تمسك هم به فقر و افتقار * بذل و هم ايثار را بنما شعار\r\nپس بكن ترك تعرض و اختيار * تا كه كارت جمله گردد استوار \r\n13 - الفقر سواد الوجه فى الدّارين ( حديث نبوى )\r\n فقر باشد روسياهى عيان * عاشقان را اين جهان و آن جهان\r\nنور ذات و فيض اقدس شد سياه * ديده از ديدن فروماند به راه\r\nچشم بينا هم سياهى مىرود * منتهى تا هست راهى مىرود\r\nديده و بيننده و ديدار دوست * خود يكى گردد كه جمله آن اوست\r\nهست اين ظلمات و آب زندگى * نوش كامد نوبت پايندگى \r\n14 - الرّفيق ثمّ الطّريق - « فرمايش حضرت رسول اكرم ( ص ) »\r\n گفت پيغمبر بره آرى چو روى * همرهى را ابتدا كن جستجوى \r\n15 - الحقّ لا يعرفه سواه و من عرفه فبه\r\n كى خدا را مىشناسد جز خدا ؟ * ور شناسد كس ، نباشد زو جدا \r\n\r\n","description":"","footnote":"","page_name":" 128 ","page_number":128},
  {"content":"\r\n\r\n زانكه حق را هم به حق بايد شناخت * جان شيدا اندر اين ره جمله يافت \r\n16 -\r\n و لست أعرف من شىء حقيقته * و كيف أعرفه و أنتم فيه\r\nگفت محيى الدين كه قدر فهم ما * قاصر است از درك اشيا اى فتى\r\nتو حقيقت را ز اشياء جهان * كى شناسى چون محاطى اندر آن \r\n17 - من كان باللّه أعرف كان له اخوت .\r\n آشنائى مايهء شيدائى است * موجب عشق و غم و رسوائى است\r\nآشناتر هركه او مجنون‌تر است * در حريم قرب حق دل‌خون‌تر است \r\n18 - للنّاس حال و لا حال للعارف لأنّه محيت رسومه و غيّبت آثاره\r\n بايزيد آن پير قدوسى نشان * گفت حالاتى است بهر مردمان\r\nحال عامى راست ، عارف را دگر * حال و تغييرى نباشد جلوه‌گر\r\nزانكه حال از رسم خيزد وز اثر * نيست عارف را از اين هر دو خبر\r\nشد رسومش محو و آثارش نهان * مرد از خود تا به حق شد زنده جان \r\n19 -  قالَتْ إِنَّ الْمُلُوكَ إِذا دَخَلُوا قَرْيَةً أَفْسَدُوها وَ جَعَلُوا أَعِزَّةَ أَهْلِها أَذِلَّةً وَ كَذلِكَ يَفْعَلُونَ  ( سوره نمل آيه 34 )\r\n گفت چون در قريه‌اى داخل شوند * پادشاهان گر كه از راهى روند\r\nمىكنند آن قريه را ويران و پست * وان عزيزانش ذليل و زير دست\r\nمىكشند و مىبرند افزون اسير * مىكنند اين‌سان هم ايشان ناگزير \r\n\r\n","description":"","footnote":"","page_name":" 129 ","page_number":129},
  {"content":"\r\n\r\n20 - فإذا أنزلت المعرفة بالقلب خربت أوطان البشريّة .\r\n از درون چون معرفت بر دل نشست * مىشود ويران تعلق هرچه هست \r\n21 - منذ عرفت اللّه ما دخل قلبى حقّ و لا باطل .\r\n گفت ابو حفص آن بزرگ پاك كيش * چون‌كه رب را يافتم در قلب خويش\r\nحق و باطل بر دلم بيگانه شد * دل خداى خويش را كاشانه شد \r\n22 - العالم دون ما يقول و العارف فوق ما يقول .\r\n عارف از گفتار خود برتر بود * زانكه او را قرب با دلبر بود\r\nاز كلام خود فروتر عالم است * كه ز درد عشق جانان سالم است\r\nعلم رسمى را بعرفان كار نيست * چونكه عرفان غير عشق يار نيست \r\n23 - الزّاهد سيّار و العارف طيّار .\r\n اين سخن بشنو ز قول بايزيد * تا شود آگاهى جانت مزيد\r\nزاهدان پويا بره با صد عذاب * عارفان در سير پران چون عقاب \r\n\r\n","description":"","footnote":"","page_name":" 130 ","page_number":130},
  {"content":"\r\n\r\n24 - من عرف نفسه فقد عرف ربّه ( كلام حضرت رسول ص )\r\n هركه خود را نيك بشناسد كه چيست * مىشناسد كردگارش را كه كيست\r\nزانكه جان خلق از جود خداست * اين وجود از هستى مطلق بپاست \r\n25 -  وَ اذْكُرْ رَبَّكَ فِي نَفْسِكَ تَضَرُّعاً وَ خِيفَةً وَ دُونَ الْجَهْرِ مِنَ الْقَوْلِ بِالْغُدُوِّ وَ الْآصالِ وَ لا تَكُنْ مِنَ الْغافِلِينَ  ( سوره اعراف آيه 205 )\r\n ياد كن پروردگارت را بدل * از ره زارى و خشيت متصل\r\nپست‌تر ز آواز جهر و آشكار * هم نه اندر سر كه نايد استوار\r\nبل ميان جهر و سر كان مختفى است * نزد اهل معرفت ذكر خفى است\r\nاز زبان قلب بايد خواندنش * هم نمودن نقش بر لوح از فنش\r\nنام حق را نقش دل كن صبح و شام * اينست ذكر و فكر عارف بر مدام\r\nمىمباش از غافلان در زندگى * نيست شرط بنده غير از بندگى \r\n26 - لا موجود الّا اللّه و لا أحد سوى اللّه و لا حول و لا قوّة الّا باللّه .\r\n نيست موجودى بعالم جز خدا * قدرتى نبود مگر از او سزا\r\nهر وجودى كه بعالم جز حق است * عارض است و زان وجود مطلق است\r\nبلكه هركس را كه بينى غير اوست * صورتش غير است و معنى روى دوست \r\n\r\n","description":"","footnote":"","page_name":" 131 ","page_number":131},
  {"content":"\r\n\r\n27 - الفكر ذكر القلب و العشق ذكر الرّوح و المعرفة ذكر السّرّ .\r\n فكر باشد ذكر قلب و ذكر روح * عشق و عرفان ذكر سر با صد فتوح \r\n28 - زبدة الاسرار كتابى مثنوى است از حضرت صفىعليشاه قدس سره در شرح وقايع كربلا و مسائل عرفانى كه در حال جذبه و شور سروده شده است .\r\n29 -  إِنَّ فِي ذلِكَ لَآياتٍ لِقَوْمٍ يَتَفَكَّرُونَ  ( سوره رعد آيه 3 )\r\n بس نشانى اندر اين آثارهاست * مر تفكر آنكه را در كارهاست \r\n30 -  الَّذِينَ يَذْكُرُونَ اللَّهَ قِياماً وَ قُعُوداً وَ عَلى جُنُوبِهِمْ وَ يَتَفَكَّرُونَ فِي خَلْقِ السَّماواتِ وَ الْأَرْضِ رَبَّنا ما خَلَقْتَ هذا باطِلًا سُبْحانَكَ فَقِنا عَذابَ النَّارِ  ( سوره آل عمران آيه 191 )\r\n آن كسان كاندر تذكر دائمند * قائم و قاعد به ياد منعمند\r\nهمچنين ذاكر به پهلوهاى خود * يعنى از هر جنبش اعضاى خود\r\nروح قائم قلب قاعد در مقام * نفس سيار مدبر بالتمام\r\nنيستند از ياد او غافل دمى * رو به او دارند از هر سو همى\r\nفكر در خلق سماوات و زمين * مىكنند ايشان ز عقل نكته‌بين\r\nعقل انديشه كه از پروردگار * خلقت بيهوده نايد در عيار\r\nاى منزه از عقول ممكنات * ده تو ما را ز آتش غفلت نجات \r\n31 - تفكّر ساعة خير من عبادة ستّين سنة ( فرموده حضرت رسول اكرم ص )\r\n گفت پيغمبر كه فكر ساعتى * بهتر است از شصت‌ساله طاعتى \r\n\r\n","description":"","footnote":"","page_name":" 132 ","page_number":132},
  {"content":"\r\n\r\n ارزش فكر اين بود خوش گوش كن * باده‌اى از جام فكرت نوش كن \r\n32 - تفكّروا فى آلاء اللّه و لا تفكّروا فى اللّه ( فرمايش حضرت رسول ص )\r\n گفت پيغمبر به نعمتهاى هو * فكر بنمائيد نى در ذات او \r\n33 - تفكّروا فى الخلق و لا تفكّروا فى الخالق فإنّكم لا تقدرون قدره ( فرموده حضرت پيغمبر ص )\r\n فكر اندر خلق بايد نى خدا * ذات حق ز انديشه‌ها باشد جدا\r\nقدرت فكر شما آن پايه نيست * بهر اين انديشه كس را مايه نيست \r\n34 - انّ أوّل من يدخل الجنّة الحامدون للّه على كلّ حال .\r\n اول آنهائى كه در مينو شوند * در سراى قرب آن دلجو شوند\r\nآن كسان باشند كاندر هر زمان * حمد او دارند بر قلب و زبان \r\n35 - لا موجود إلّا الوجود و هو الحامد و المحمود .\r\n نيست موجودى بجز ذات وجود * حامد و محمود باشد آن ودود \r\n36 -  يا أَيُّهَا الَّذِينَ آمَنُوا اصْبِرُوا وَ صابِرُوا وَ رابِطُوا وَ اتَّقُوا اللَّهَ لَعَلَّكُمْ تُفْلِحُونَ  ( سوره آل عمران آيه 200 )\r\n اى گروه مؤمنان بر آزمون * كرد بايد در بلا صبر و سكون\r\nاصبروا يعنى شويد اندر نقم * هم بطاعات و عمل ثابت‌قدم\r\nصابروا يعنى كه با نفس و هوا * كرد بايد همچو با اعدا غزا \r\n\r\n","description":"","footnote":"","page_name":" 133 ","page_number":133},
  {"content":"\r\n\r\n رابطوا يعنى كه در حفظ حدود * كرد بايد جهد و در نفى عنود\r\nو اتقوا اللّه يعنى اسرار وجود * كن نهان از عامه چون يا بى شهود\r\nرستگارى ترك هستى گفتن است * راز حق دانستن و بنهفتن است \r\n37 -  قُلْ يا عِبادِ الَّذِينَ آمَنُوا اتَّقُوا رَبَّكُمْ لِلَّذِينَ أَحْسَنُوا فِي هذِهِ الدُّنْيا حَسَنَةٌ وَ أَرْضُ اللَّهِ واسِعَةٌ إِنَّما يُوَفَّى الصَّابِرُونَ أَجْرَهُمْ بِغَيْرِ حِسابٍ  ( سوره زمر آيه 10 )\r\n گو ز شفقت اى رسول نيك‌خو * يا عبادى الذين آمنوا\r\nمىبپرهيزيد از پروردگار * آن‌كسان را كه بود نيكى شعار\r\nاندر اين دنيا باحسان ساعيند * غير نيكى نيست ايشان را پسند\r\nهست ارض حقتعالى بس فراخ * رو به آن آريد از اين تنگين مناخ\r\nيعنى از شهرى كه در وى مضطريد * روى بر شهر دگر ز آنجا بريد\r\nغير از اين نبود كه صابر را ثواب * بر تمامى داده گردد بىحساب \r\n38 -  فَاصْبِرْ إِنَّ وَعْدَ اللَّهِ حَقٌّ وَ لا يَسْتَخِفَّنَّكَ الَّذِينَ لا يُوقِنُونَ  ( سوره روم آيه 60 )\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n صبر كن پس ان وعد اللّه حق * تا ندارندت به خفت يا غلق\r\nره نيابد در تو يعنى در فتور * از شرور بىيقينان در نشور \r\n39 -  إِنَّ اللَّهَ مَعَ الصَّابِرِينَ  ( سوره انفال آخر آيه 46 )\r\n حق بود با صابران پس صبر كن * حكم پس بر آفتاب و ابر كن \r\n40 -  وَ اصْبِرْ وَ ما صَبْرُكَ إِلَّا بِاللَّهِ وَ لا تَحْزَنْ عَلَيْهِمْ وَ لا تَكُ فِي ضَيْقٍ مِمَّا يَمْكُرُونَ  ( سوره نحل آيه 127 )\r\n صابران را ليك صبر اولىتر است * صبر كن توفيق صبرت درخور است\r\nوان نباشد جز بتوفيق خدا * مى مشو غمگين بر ايشان زان بلا\r\nهم مباش از مكر ايشان تنگدل * حق بود با متقين بر متصل \r\n41 -  إِنَّ رَبَّكُمُ اللَّهُ الَّذِي خَلَقَ السَّماواتِ وَ الْأَرْضَ فِي سِتَّةِ أَيَّامٍ  ( سوره اعراف آيه 54 )\r\n گويد آن پروردگار ذو الجلال * كوست ذاتش جامع كل كمال\r\nآنكه شش روز آن سماوات و زمين * بى ز آلت آفريده است اين‌چنين \r\n\r\n","description":"","footnote":"","page_name":" 135 ","page_number":135},
  {"content":"\r\n\r\n42 -  الرَّحْمنُ عَلَى الْعَرْشِ اسْتَوى  ( سوره طه آيه 5 )\r\n گشت مستولى بعرش خويش حق * كوست مستولى بجمله ما خلق\r\nهرچه دارد نام هستى موبه‌مو * باشد اندر تحت استيلاى او \r\n43 - اين قصيده مفصل در ديوان حضرت صفى مندرج است .\r\n44 -  وَ ما لَنا أَلَّا نَتَوَكَّلَ عَلَى اللَّهِ وَ قَدْ هَدانا سُبُلَنا وَ لَنَصْبِرَنَّ عَلى ما آذَيْتُمُونا وَ عَلَى اللَّهِ فَلْيَتَوَكَّلِ الْمُتَوَكِّلُونَ  ( سوره ابراهيم آيه 12 )\r\n چيست ما را كه توكل ناوريم ؟ * بر خداى خود كز او روشن‌فريم\r\nيعنى او بنموده بر ما راه راست * هم بدست او زمام كارهاست\r\nصبر ما باللّه كنيم از اعتماد * بر اذيت‌ها كه بينيم از عباد\r\nبر خدا بايد توكل پس كنند * وندر آن باشند راسخ و ارجمند \r\n45 -  فَفِرُّوا إِلَى اللَّهِ إِنِّي لَكُمْ مِنْهُ نَذِيرٌ مُبِينٌ  ( سوره ذاريات آيه 50 )\r\n پس بسوى حق كنيد از خود فرار * من شما را زو دهم بيم آشكار \r\n46 -  يَوْمَ هُمْ بارِزُونَ لا يَخْفى عَلَى اللَّهِ مِنْهُمْ شَيْءٌ لِمَنِ الْمُلْكُ الْيَوْمَ لِلَّهِ الْواحِدِ الْقَهَّارِ  ( سوره مؤمن آيه 17 )\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n اندر آن روزى كه باشند آشكار * يا برهنه خلق محشر بيشمار\r\nيا كه اين باشد مراد از بارزون * كه عيان گردد سرائر از كمون\r\nمىنماند بر خدا چيزى نهان * اندر آن روز از فعال بندگان\r\nبندگان را يابد اين معنى ظهور * كه نبوده زو نهان هيچ از امور\r\nگويد او امروز شاهى بهر كيست ؟ * جز ز حق واحد القهار نيست \r\n47 - 48 -   إِنَّ بَطْشَ رَبِّكَ لَشَدِيدٌ إِنَّهُ هُوَ يُبْدِئُ وَ يُعِيدُ   ( سوره بروج آيه 12 و 13 )\r\n هست پس بگرفتن ربت شديد * آن خدائى كوست يبدى و يعيد \r\n49 - أنا الحىّ الّذى لا يموت .\r\n گفت حق من زنده هستم لا يزال * ره ندارد مرگ بر من فى المثال\r\nزندگى حق نباشد آن حيوة * كه شود آخر چو خلقان با ممات\r\nفهم مطلب كن كه آن‌سان زندگى * نيست غير از شاهى و پايندگى \r\n\r\n","description":"","footnote":"","page_name":" 137 ","page_number":137},
  {"content":"\r\n\r\n50 - 52    وَ اللَّهُ مِنْ وَرائِهِمْ مُحِيطٌ بَلْ هُوَ قُرْآنٌ مَجِيدٌ فِي لَوْحٍ مَحْفُوظٍ    ( سوره بروج آيات 20 - 22 )\r\n حق محيط است از وراشان بىمقال * هست بيرون رفتن از حولش محال\r\nآنچه بل تكذيب ايشان كرده‌اند * هست قرآنى شريف و ارجمند\r\nمر نوشته گشته آن ز امر متين * جمله اندر لوح محفوظ مبين \r\n53 - 54   كُلُّ مَنْ عَلَيْها فانٍ وَ يَبْقى وَجْهُ رَبِّكَ ذُو الْجَلالِ وَ الْإِكْرامِ   ( سوره رحمن آيه 26 و 27 )\r\n هركه هست اندر زمين فانى شود * مانده باقى ذات فردانى شود\r\nوجه رب ذو الجلال ذو الكرم * هست و هستيها شود يك جا عدم \r\n55 -  وَ عَلَّمَ آدَمَ الْأَسْماءَ كُلَّها ثُمَّ عَرَضَهُمْ عَلَى الْمَلائِكَةِ فَقالَ أَنْبِئُونِي بِأَسْماءِ هؤُلاءِ إِنْ كُنْتُمْ صادِقِينَ  ( سوره بقره آيه 31 )\r\n پس شد آدم علم الاسما بنام * سر اشيا منكشف بر وى تمام\r\nاز خواص و نفع و ضر و خير و شر * از حقيقت و ز معانى و ز صور\r\nعرضه شد پس بر ملائك سربه‌سر * كه دهيد از نامها اين‌سان خبر \r\n\r\n","description":"","footnote":"","page_name":" 138 ","page_number":138},
  {"content":"\r\n\r\n نامشان گوئيد تا چون وز كجاست * اى ملائك گر شما گوئيد راست \r\n56 - أوليائى تحت قبابى لا يعرفهم غيرى ( حديث )\r\n اولياء من نهان از مردمان * كرده در زير قباب من مكان\r\nقبه‌هاى عزت و اكرام من * هست جاى دوستان ز انعام من\r\nمن شناسم دوستان خويش را * هر ولى و عارف و درويش را\r\nغير من كس ناشناسد در جهان * اولياء بىقرين راز دان \r\n57 - من رانى فقد رأى الحقّ ( حديث )\r\n هركه من را ديد حق را ديده است * راوى اين را از على بشنيده است \r\n58 -  الَّذِينَ إِذا أَصابَتْهُمْ مُصِيبَةٌ قالُوا إِنَّا لِلَّهِ وَ إِنَّا إِلَيْهِ راجِعُونَ  ( سوره بقره آيه 156 )\r\n آن كسان كز عشق نى بيم و اميد * در مصيبتها كه ايشان را رسيد\r\nاز خداونديم ما گفتند چون * لاجرم انا اليه راجعون\r\nهر تصرف كو كند بر ما رواست * ملك ملك اوست كرد آن را كه خواست \r\n\r\n","description":"","footnote":"","page_name":" 139 ","page_number":139},
  {"content":"\r\n\r\n59 - 60     يا أَيَّتُهَا النَّفْسُ الْمُطْمَئِنَّةُ ارْجِعِي إِلى رَبِّكِ راضِيَةً مَرْضِيَّةً فَادْخُلِي فِي عِبادِي وَ ادْخُلِي جَنَّتِي     ( سوره فجر آيات 27 - 30 )\r\n اى چنان نفسى كه باشى ممتحن * جسته‌اى آرام اندر ذكر من\r\nفارغ و مستغنى از كل ناس * شاكر نعمت بدى نى ناسپاس\r\nبازگرد اعنى بسوى رب خويش * راضيه و مرضيه با تكريم بيش\r\nپس درآ اندر عباد اكرمم * هم درآ اندر بهشت بىغمم \r\n61 -  الَّذِينَ آمَنُوا وَ عَمِلُوا الصَّالِحاتِ طُوبى لَهُمْ وَ حُسْنُ مَآبٍ  ( سوره رعد آيه 29 )\r\n آن كسان كه بگرويده برحقند * كرده‌اند اعمال نيك و اليقند\r\nباشد ايشان را خوشيها بىحساب * در جزا طوبى لهم حسن مآب \r\n62 - التّوحيد نفى الصّفات عنه ( اقتباس از فرمايش علوى ( ع )\r\n معنى توحيد اگر خواهى بذات * نفى بايد از خدا كردن صفات \r\n63 -  لَوْ كانَ فِيهِما آلِهَةٌ إِلَّا اللَّهُ لَفَسَدَتا فَسُبْحانَ اللَّهِ رَبِّ الْعَرْشِ عَمَّا يَصِفُونَ  ( سوره انبياء آيه 22 )\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n گر كه بودى در زمين و آسمان * مر خدايان جز خداى بىنشان\r\nهر دو پس گشتى تباه اين عرش و فرش * پس بود پاك آن خدا خلاق عرش\r\nزانچه وصفش مىكنند از بىخرد * ز اتخاذ كفو و انباز و ولد \r\n64 -  فِي مَقْعَدِ صِدْقٍ عِنْدَ مَلِيكٍ مُقْتَدِرٍ  ( سوره قمر آيه 55 )\r\n در مكان و مجلس صدق استوار * نزد شاهى مالك ذو الاقتدار\r\nمقعد صدق مليك مقتدر * وحدت ذاتيه است از وجه سر \r\n65 -  هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ وَ هُوَ بِكُلِّ شَيْءٍ عَلِيمٌ  ( سوره حديد آيه 3 )\r\n اول است اعنى كه پيش از ممكنات * نى كه او را اولى باشد بذات\r\nاول اعنى كرده بر خلق ابتدا * اولى نى كآيد او را انتها\r\nاول است اعنى بذات خود قديم * اخر اعنى بعد اشيا هم مقيم\r\nچون نماند هيچ موجودى بجا * او بماند هم بذات خود به پا \r\n\r\n","description":"","footnote":"","page_name":" 141 ","page_number":141},
  {"content":"\r\n\r\n كرد ذات او تجلى در ازل * اوليت اين بود دور از خلل\r\nو آخر از بعد فناى ممكنات * ماند او لاقى بذات ذو صفات\r\nآنچه انشا زو شد اول بابهى * سوى او گردند آخر منتهى\r\nظاهر است اعنى بآثار شئون * باطن است اعنى ز خلقان در كمون\r\nظاهر و پيداست از وجه وجود * باطن از وجه حقيقت شاه جود\r\nهستى ارچه در حجاب اختفاست * ليك از فرط ظهور اندر خفاست\r\nحاصل آنكه گويد آن سلطان جود * اول و آخر منم اندر وجود\r\nذات او را اول و آخر يكى است * ظاهر و باطن مساوى بىشكى است\r\nاو بود دانا به هر چيزى كه هست * پيش علمش جمله يكسان فوق و پست \r\n66 -  يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ لا تُبْطِلُوا أَعْمالَكُمْ  ( سوره محمد ( ص ) آيه 33 )\r\n اى گروه مؤمنان اندر قبول * طاعت آريد از خدا و از رسول\r\nباطل و فاسد نسازيد از ريا * يا ز سمعه آن عملهاتان شما \r\n\r\n","description":"","footnote":"","page_name":" 142 ","page_number":142},
  {"content":"\r\n\r\n67 - أنا عبد من عبيد محمّد ( ص ) ( فرمايش حضرت امير المؤمنين على عليه السلام )\r\n مرتضى گفتا محمد را بجان * بنده‌اى هستم همى از بندگان \r\n68 -  اللَّهُ نُورُ السَّماواتِ وَ الْأَرْضِ مَثَلُ نُورِهِ كَمِشْكاةٍ فِيها مِصْباحٌ الْمِصْباحُ فِي زُجاجَةٍ الزُّجاجَةُ كَأَنَّها كَوْكَبٌ دُرِّيٌّ يُوقَدُ مِنْ شَجَرَةٍ مُبارَكَةٍ زَيْتُونَةٍ لا شَرْقِيَّةٍ وَ لا غَرْبِيَّةٍ يَكادُ زَيْتُها يُضِيءُ وَ لَوْ لَمْ تَمْسَسْهُ نارٌ نُورٌ عَلى نُورٍ يَهْدِي اللَّهُ لِنُورِهِ مَنْ يَشاءُ وَ يَضْرِبُ اللَّهُ الْأَمْثالَ لِلنَّاسِ وَ اللَّهُ بِكُلِّ شَيْءٍ عَلِيمٌ  ( سوره نور آيه 35 )\r\n حق بود نور سماوات و زمين * آفرينش جمله زو روشن جبين\r\nهركسى نوعى كند تعبير نور * زين يكى كاشيا ز وى دارد ظهور\r\nاو پديد آرنده ارض و سماست * مر منور ما سوى را در ضياست\r\nليك بر تعبير ارباب شهود * نور نبود جز به معناى وجود\r\nاوست يعنى عين هستى بىغلو * هستيى نبود بجز هستى او\r\nهستى اشيا نمود است و حباب * چو شكست آن نيست چيزى غير آب \r\n\r\n","description":"","footnote":"","page_name":" 143 ","page_number":143},
  {"content":"\r\n\r\n كن ز هست عارضى صرف نظر * بين چه ماند بعد از او باقى دگر\r\nبس دقيق است اندكى كن التفات * حق بود پاك از نشان ممكنات\r\nهستى حق نى كه با اشيا ، يكى است * بلكه اشيا جز نمودى هيچ نيست\r\nچون‌كه ظلمت نيست جز صرف عدم * نام شيئى نايد آنجا در قلم\r\nكرد زان تعبير هستى را بنور * تا كه هستىها نمايد در ظهور\r\nهرچه را آرى بادراك آن درست * هستيش مدرك شود اندر نخست\r\nگرچه از ادراك اين ادراك تو * غافلى كن غور تا يا بى نكو\r\nمىنمايد مخفى از فرط ظهور * هستى مطلق چو خود در ضوء و نور\r\nشمس وحدت شد فروزان بىحجاب * ليك بينى آنچه زو نور است و تاب\r\nاز شجر بينى نمود و برگ و بر * غافل از آبى كه شد اصل شجر\r\nآب پنهان در وى از پيدائيست * ديد آن موقوف بر بينائى است\r\nاندكى گردد شجر بينى نكو * اصل آن آب است پيداتر از او \r\n\r\n","description":"","footnote":"","page_name":" 144 ","page_number":144},
  {"content":"\r\n\r\nاين مثل بود و مثل ها ناقص است * بى مثل نادر مراد آيد بدست\r\nبينى از اشيا تو آثار و نمود * هستى از اشياست پيدا تر ببود\r\nبى زهستى ما سوى از بيش و كم * نزد ادرا كند خود محض عدم\r\nشد چو پيدا رايت الله نور * جمله هستى ها نمود اندر ظهور\r\nپيش گفتيم ار درآنت نيست ريب * بر تو باشد هستى اندر غيب غيب\r\nوصف نور هستى حق در مثال * همچو مشكوة است بى نقص وزوال\r\nواندر آن باشد چراغى دروضوح * واندر آن باشد چراغى در وضوح * چون جسد كان روشن است از نور روح\r\nوان حواس آمد منافذ كز درون * روشنى روح از آن تابد برون\r\nدر زجاجه باشد اين مصباح نور * يعنى آن قلب منور در ظهور\r\nكه ز نور روح باشد متصل * همچو قنديان از چراغ مشتمل\r\nروشن او زان شعله تابنده است * غير خود را روشنى بخشنده است\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nباشد آن قنديل پر ضوء و بها * چون بزرگ استاره اى اندرسما\r\nمرفروزان گشته روشن چراغ * از درختى كوست زيتون در سراغ\r\nبس مبارك باشد آن نيكو شجر * هم كثير النفع در دهن و اثر\r\nنفس قدسيه است ما تا آن درخت * در فضاى قلب پر گسترده رخت\r\nشرقى و غربى نباشد بلكه آن * هست او خود اين و آن را در ميان\r\nبين شرق روح و غرب جسم او * باشد اندر كر و فرو هاى و هو\r\nنه وجودش واجب آمد نه محال * شد به لا شرقى ولا غربى مثال\r\nهستش اخلاق و عمل نفع و ثمر * و آن كمالات و ترقى در اثر\r\nپا كه نفس از روح و نبود روح را * مرمكان از شرق وغرب وحدوجا\r\nهست نزديك آنكه خود بى آتشى * روشنى بخشد ز نور وتايشى\r\nمستعد يعنى چنان باشد به كار * كه فروزد از تلألؤ بى زنار\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nفعل نفس أعنى بود از فعل روح * بس قريب اندرظهور و دروضوح\r\nهم دگر نور وجود و نور عقل * هست او نور على نورت بنقل\r\nيا كه هم بر نور استعداد خود * آن كمال حاصلت افزوده شد\r\nمى نمايد حق بنور خويشتن * هر كه را خواهد هدايت برعلن\r\nحق مثل ها را زند هر جا بجاش * مىكند معقول را محسوس وفاش\r\nتا كه دريابند مردم از مثل * آنچه مقصود است بى نقص وخلل\r\nحق بهر چيزى است دانا بالتمام * داند آنچه كرده خلق از هر مقام\r\n69 - انا الصراط المستقيم ) فرمودهء حضرت على عليه السلام ) .\r\nدر طريقت قول مولى مقتد است :\r\n\" پيروم باشيد هستم راه راست \"\r\n70 - معرفتى هو عين معرفة الله ( فرمايش حضرت على عليه السلام )\r\nگفت حيدركاين شناسائى من * آن شناسائى حق شد بى سخن\r\n71 - لو كشف الغظاء ما از ددت يقينا ( فرمودهء حضرت على عليه السلام ) .\r\nمرتضى گفتا زغيب ار پرده ها * جمله باز افتد ز الطاف خدا\r\nبر يقينم نى فزايد خردلى * فهم معنى كن اگر صاحبدلى\r\n\r\n","description":"","footnote":"","page_name":" 147 ","page_number":147},
  {"content":"\r\n\r\n72 - انا علم الله وانا النقطة تحت الياء ( فرمايش حضرت على عليه السلام ) .\r\nگفت حيدر جمله علم الله منم * نقطه تحت باء بسم الله منم\r\n73 - الله لا إله الا هو له الاسماء الحسنى ( سورهء طه آيه 8 )\r\nآن خدا كه نيست معبودى جزاو\r\nباشد او را جمله اسماء نيكو\r\n74 - انا اسم الله الاعظم وصفات الله الاقدم أنا اول الاشياء و آخر الاشياء أنا محمد و محمد أنا ( فرمودهء حضرت على عليه السلام )\r\nكرد على بر مخلصان اسرار فاش * اهل ادراك ارنباشى گومباش\r\nگفت اسم أعظم الله منم * هم صفات اقدم آن ذوالمنم\r\nاول و هم آخر اشياستم * زانچه در فهم آيدت بالاستم\r\nمن محمد هستم واوهست من * ما يكى روحيم اندر دو بدن\r\n75 - أنا المعنى الذى لايقع عليه اسم ولاشبه ( فرمايش حضرت امير المؤمنين على عليه السلام ) .\r\nگفت على آن راد مرد انس وجان\r\nآن چنان معنى منم اندر جهان\r\nكه در آن وارد نگردد شبه و اسم\r\nخالى است از وصف وشكل ونوع و قسم\r\n76 - ليس فى جبتى سوى الله ( از سخنان با يزيد بسطامى )\r\nچون كه فانى شد زخود در كرد گار\r\nگفت سلطان بايزيد آن مرد كار\r\nنيست اندر جبه ام الا إله\r\nزانكه خود را مى نديد آن مرد راه\r\n\r\n","description":"","footnote":"","page_name":" 148 ","page_number":148},
  {"content":"\r\n\r\n77 - كاذ بين على الله\r\nهركه برپروردگارش زد دروغ\r\nبردلش از حق كجا تابد فروغ ؟\r\nعالم مبغض بود در اين گروه\r\nعامل مغرض هم اينسان درستوه\r\n78 - ألا خلاص سرمن أسر ارى استودعه قلب من أحب من عبادى\r\n( حديث قدسى )\r\nگفت اخلاص آن خداى ذوالمنن\r\nهست سرى مختفى ز اسرار من\r\nداده ام آن را وديعه رايگان\r\nدر دل محبوب خود از بندگان\r\n79 - نية المؤمن خير من عمله ( حديث )\r\nنيت مؤمن به از اعمال اوست\r\nنيت مغز و عمل باشد چوپوست\r\n80 - فادخلوا البيت من ابوابها .\r\nدر طريقت دائما در راه باش\r\nنى كه از نفس و هوى گمراه باش\r\nداخل ارخواهى شدن در خانه اى\r\nاز در آنجا شواگر فرزانه اى\r\n81 - ترك ملايعنى ( گفته لقمان )\r\nترك هر كارى كه لا يعنى بود\r\nدر جهان بى حاصل و معنى بود\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nگفت لقمان كان زعقل و حكمت است\r\nرحمت حق و طلوع دولت است\r\n82 - و من يطع الله والرسول فأولئك مع الذين انعم الله عليهم من النبيين والصديقين والشهداء والصالحين وحسن اولئك رفيقا\r\n( سورهء نساء آيهء 69 )\r\nوانكه فرمان برد از حق ورسول * آن گروه اندر قيامت در حصول\r\nبا كسانى زاهل حق باشند يار * كاهل انعامند از پروردگار\r\nز انبيا وصادقان و صالحان * وان شهيدان كه فدا كردند جان\r\nوانكه باشد در رفاقت نيك پى * يا هر كس كو رود بر گام وى\r\n83 - الصدق هو قول الحق فى مواطن الهلاك .\r\nراستگوئى كان بود گفتار حق * آن زمان باشد صحيح اندر نسق\r\nكه بگوئى و ندارى هيچ باك * گرچه در آن ميرود بيم هلاك\r\n84 - الصدق هو استواء السرو العلانية .\r\nصدق را محض صداقت پيشه كن * هر چه ميگوئى به حق انديشه كن\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nاستوا در سرو هم اندر علن * نه ريا كن نه تظاهر در سخن\r\n85 - اسقاط ماسوى الحق .\r\nآنچه غير از حق بود از خود بريز * تا دهى تو راست را از كج تميز\r\n86 - فاستقم كما امرت و من تاب معك ولاتطغوا انه بما تعملون بصير ( سوره هود آيه 112 ) .\r\nپس تو اى احمد بدان شو مستقيم * آنچنان كامرت بدان فرموده ايم\r\nيعنى آن عهدى كه كردى در ازل * در نبوت با حق آور در عمل\r\nدر نظر آور كه پيمانت چه بود * از امانت حمل بر جانت چه بود\r\nوانكه هم با تست اندر بازگشت * قدرش اندر پيروى از حد گذشت\r\nهم ز امت وز صحابه وز كرام * خود ز خاصان پايه پايه تا عوام\r\nهر كسى را در معانى رتبه ايست * فهم خاصان همچون فهم عامه نيست\r\nپس بود لازم بهر جا حفظ حد * هر تجاوز كرد دور است از خرد\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nپس به حد در مگذريد از بيش و كم * حق باعمال است بينا دم بدم\r\n87 - ما كان لبشر ان يؤتيه الله الكتاب والحكم والنبوة ثم يقول للناس كونوا عبادا لى من دون الله و لكن كونوا ربانيين بما كنتم تعلمون الكتاب وبما كنتم تدرسون ( سوره آل عمران آيهء 79 )\r\nبسا نبى گفتند ترسا و يهود * مر تورا خواهى خدا خوانيم زود\r\nگفت پيغمبر معاذ الله كه من * كس پرستم جز خداى ذوالمتن\r\nآمد اين آيت كه نبود از بشر * كس سزاوار كتاب از دادگر\r\nيعنى او را حق دهد پيغمبرى * بخشدش از خلق حكم داورى\r\nپس بگويد از هوى بر مردمان * كه مرا باشيد عبد و بندگان\r\nيا پرستش غير حق را جائز است * يا من و ما خلق را جائز است\r\nجز كه ميباشيد عبد و حق پرست * زانچه داريد از كتاب الله بدست\r\nتا بخوانيد آن به حق از عدل و داد * از ره دانائى و دين فى فساد\r\n88 - أى متخلقين بأخلاق الرب .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nچون بجاى خلقت آيد خلق حق * ميشوى بر حق شناسى مستحق\r\n89 - ألكظم عندالغضب والسخاوة عندالقلة والورع فى الخلوة و صدق القول عند من يخاف ويرجى .\r\nخلق نيكو را چنين گويد شقيق * شرطها دارد اگر باشى دقيق\r\nدر زمان خشم خوددارى بجاست * در ندارى جود كردن بس سزااست\r\nچون كه تنهائى بشو پرهيزكار * نى براى مردمان روزگار\r\nصدق آن باشد كه بى خوف و رجا * نزد اين و آن بگوئى برملا\r\n90 - وانك لعلى خلق عظيم ( سوره قلم آيه 4 )\r\nخود تو بر خلق بزرگى اى رسول * كه كنى از قومت اين ايذا قبول\r\n91 - الصراط أدق من الشعر - خير الامور اوسطها .\r\nراه سالك گر تو را باشد بصر * هست بس باريك تر از موى سر\r\nگر بلغزى بر يمين يا بر يسار * كى به منزل ميرسى اى مرد كار ؟\r\nبهترين كارها اوسط بود * مرد دانا از ميان ره رود\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nاوهم از تفريط وافراط ايمن است * از ازل در زمره من آمن است\r\n93 - ولكل امة جعلنا منسكا ليذكروا اسم الله على ما رزقهم من بهيمة الانعام فالهكم إله واحد فله اسلموا وبشر المخبتين ( سوره حج آيه 34 )\r\nبهر هر امت بگردانيم ما * مر محل طاعتى اندر رجا\r\nتا نمايند اندر آنجا ياد حق * ذبح قربان نمايند از نسق\r\nياد نام حق كنند از آنچه بود * رزق ايشان از بهيمه در نمود\r\nپس خداتان اى خلائق يك خداست * مرورا گردن نهيد از صدق وراست\r\nمژده بر اهل تواضع ده كه هم * در دو دنيا ايمنند از رنج وغم\r\n94 - قالا ربنا ظلمنا انفسنا وان لم تغفرلنا وترحمنا لنكونن من الخاسرين ( سوره اعراف آيه 23 )\r\n( تضرع آدم و حوا بدرگاه پروردگار )\r\nپس بگفتندى هم از شرم گناه * ربنا انا ظلمنا يا إله\r\nما بنفس خويش كرديم اين ستم * ور نيامرزى تو ما را از كرم\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nهم نبخشائى گناه اى رب دين * پس يقين باشيم ما از خاسرين\r\n95 - نحن هو وهو نحن\r\nگويد عارف چون زخود بيروت رود * ما همان اوئيم و او هم ما بود\r\n96 - ما عرفناك حق معرفتك ( حديث نبوى ) .\r\nگفت پيغمبر بعجز و انكار * مر تورا نشاختيم اى كردگار\r\nكه بود حق شناسائى تو * لايق شأن و توانائى تو\r\n97 - عبد ذى الافتقار والمسكنة و رب ذى الاقتدار والسلطنة .\r\nبنده را سهم است فقر و مسكنت * حق بود بااقتدار وسلطنت\r\n98 - يا ايها الناس انا خلقنا كم من ذكر وانثى وجعلناكم شعوبا\r\nوقبائل لتعارفوا ان اكرمكم عند الله اتقيكم ان الله عليم خبير\r\n( سوره حجرات آيه 13 )\r\nآمد اين آيت كه اين گفتارها * نيست لايق در حق حق يارها\r\nجمله از يك مادريد و يك پدر * وين نسب كافيست از بهر بشر\r\nآن گرامى تر بود نزد خدا * كوست اتقى از عباد پارسا\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nحق بود دانا و آگاه از عياد * كيست تا اولى وانسب در نهاد\r\n99 - انى تارك فيكم الثقلين كتاب الله وعترتى ( فرمايش حضرت رسول اكرم ص )\r\nگفت پيغمبر كنون چون ميروم * جانب محبوب اعلى ميشوم\r\nبر نهادم بين امت از كرم * خود دو ثقل استوار و محترم\r\nدو ستون محكم وحصن حصين * دو دليل از جود رب العالمين\r\nآن يكى قرآن كلام كردگار * ديگر عترت مظهر پروردگار\r\nگر به احكام خداى مستعان * اهل يتيم را شويد از پى روان\r\nرهسپار راه ربانى شويد * صاحب پرليغ سلطانى شويد\r\n100 - وعنده مفاتيح الغيب لا يعلمها الاهو ويعلم ما فى البر والبحر\r\nو ما تسقط من ورقة الا يعلمها ولاحبة فى ظلمات الارض ولا رطب ولايا بس الا فى كتاب مبين ( سوره انعام آيه 59 )\r\nهم بنزد اوست مخزن هاى غيب * كس نداند غير او ماواى غيب\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nوانچه باشد در ميان بحر و بر * از جماد و از نبات و جانور\r\nهيچ برگى مى نيافتد از درخت * جز كه او ميداند آن را هم بسخت\r\nهم نيافتد دانه اى اندر زمين * تا در آن ظلمت شود روشن جبين\r\nهم نباشد نامى از خشك و ترش * كان نباشد ثبت اندر دفترش\r\nلوح محفوظ است مقصود از كتاب * كاندر اواشياست ثبت از فصل و باب\r\n101 - ولذلك فرق كثير .\r\nفرق بسيار است در كثرت عيان * ليك در وحدت شود جمله نهان\r\nزان موحد كز دو عالم آگه است * فانى از خود پايدار ازالله است\r\n102 - واذقال ربك للملائكة انى جاعل فى الارض خليفة قالوا اتجعل فيها من يفسد فيها ويسفك الدماء ونحن نسبح بحمدك\r\nونقدس لك قال انى اعلم مالا تعلمون ( سوره بقره آيه 30 )\r\nبا ملائك گفت چون پروردگار * در زمين سازم خليفه برقرار\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nعرشيان گفتند اين باشد فساد * در زمين سفك دماء است اين نه داد\r\nما بتسبيح و بحمدت يك دليم * ذات پاكت را گواه كامليم\r\nگفت ميدانم من آن چيزى كه نيست * بر شما معلوم و آن سر خفى است\r\n103 - حسبنا كتاب الله .\r\nآن يكى گفت از سر جهل وعناد * كه كتاب حق مرا بس در رشاد\r\nبود غاف از نبى و بى خبر * كه بود درجان عترت جلوه گر\r\nعترت و قرآن ز هم نبود جدا * از عطايا و قضايا خدا\r\n104 - انت وليى وخليفتى .\r\nگفت پيغمبر على را كاى على * مر مرا تو جانشينى و ولى\r\nتو وصى و قاضى دين منى * در دو عالم زيور و زين منى\r\n105 - ليس على الذين امنوا وعملوا الصالحات جناح فيما طعموا اذا ما اتقوا وامنوا و عملوا الصالحات ثم اتقوا و امنوا ثم اتقوا واحسنوا والله يحب المحسنين ( سورهء مائده آيهء 93 ) .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nنيست بر او كاو بايمان كرده رو * باشد اعمالش بنزد حق نيكو\r\nهر گناهى زانكه خورده است از حرام * گر نبوده مشرك او بر حق بنام\r\nبلكه ثابت بوده برايمان خود * هم بر اعمال نكو و احسان خود\r\nمستمر برگشته بر تقواى خويش * راسخ اندر حرمت شرك و بديش\r\nمستمر پس در اطاعت واتقى * هم بود اعمال نيكش بر ملا\r\nحق كه نيكوكارى ونيكى از اوست * مرد نيكو كار را دارد بدوست\r\n106 - ولاية على ابن أبى طالب حصنى و من دخل حصنى امن من عذابى . ( حديث )\r\nگفت يزدان در شئون بوتراب * گر كه خواه دورباشى از عذاب\r\nبرولايش رو كن و ايمن نشين * كان بود حصنى و من سخت ورزين\r\nدر پناه من هر آنكس راه نيافت * او امان تحت لواى شاه يافت\r\n\r\n","description":"","footnote":"","page_name":" 159 ","page_number":159},
  {"content":"\r\n\r\n107 - قل يا عبادى الذين اسرفوا على انفسهم لاتقنطوا من رحمة الله ان الله يغفر الذنوب جميعا انه هو الغفور الرحيم ( سورهء زمر آيهء 53 ) .\r\nاى محمد بندگانم را بگو * يا عبادى الذين اسرفوا\r\nبر نفوس خود بعصيان مزيد * نى شويد ازرحمت حق نا اميد\r\nكو بيامرزد گناهان را تمام * چون غفور است ورحيم او برتمام\r\n108 - اشغلينى ياحميراء ( فرمايش حضرت رسول خطاب به عايشه ) .\r\nچون كه ميبايد نبى در كار حق * همعنان گردد بتوفيق از سبق\r\nبا حجاب خلق محجوب ار شود * حل كار خلق آسان تر بود\r\nبا حميرا زين سبب ميگفت او * كه مرا سر گرم كن در گفتگو\r\n109 - لايشغله شأن عن شأن .\r\nنيست از وى هيچ حالى مستتر * گر به حال ديگرى آرد گذر\r\nزانكه هر شانى و حالى منجلى * هست و بود اندر مقامات على\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n او بود با جمله و با جمله نيست * گشته از حق مشتق و با حق يكى است \r\n110 -  فَبِأَيِّ آلاءِ رَبِّكُما تُكَذِّبانِ  ( در سوره رحمن چندين بار تكرار شده است ) .\r\n بر كدامين نعمت پروردگار * پس كنيد انكار پنهان و آشكار \r\n111 - حسنات الأبرار سيّئات المقرّبين ( حديث ) .\r\n آنچه آيد نزد نيكوكارها * در حساب كار نيكو اى فتى\r\nصاحبان قرب را آن سيئه است * بين چسان ميزان كار آيد بدست \r\n112 -  وَ مَنْ أَعْرَضَ عَنْ ذِكْرِي فَإِنَّ لَهُ مَعِيشَةً ضَنْكاً وَ نَحْشُرُهُ يَوْمَ الْقِيامَةِ أَعْمى  ( سورهء طه آيه 124 )\r\n وانكه گردانيد رو از پند من * تنگ گشتش زندگى و زيستن\r\nدر قيامت مىشود محشور هم * أعمى يعنى بىبصيرت چون غنم \r\n113 -  مَنْ عَمِلَ صالِحاً مِنْ ذَكَرٍ أَوْ أُنْثى وَ هُوَ مُؤْمِنٌ فَلَنُحْيِيَنَّهُ حَياةً طَيِّبَةً وَ لَنَجْزِيَنَّهُمْ أَجْرَهُمْ بِأَحْسَنِ ما كانُوا يَعْمَلُونَ  ( سورهء نحل آيه 97 ) .\r\n هركه كرد او كار نيك از مرد و زن * هم بود مؤمن دهيمش بىسخن \r\n\r\n","description":"","footnote":"","page_name":" 161 ","page_number":161},
  {"content":"\r\n\r\n زندگى پاك و نيكو در محل * هم جزاى نيك در اجر عمل\r\nز آنچه كردند از عملها برملا * بهترين مزديست ايشان را ز ما \r\n114 - 115 -   إِنَّ الْأَبْرارَ لَفِي نَعِيمٍ وَ إِنَّ الْفُجَّارَ لَفِي جَحِيمٍ   ( سوره انفطار آيه‌هاى 13 و 14 )\r\n در بهشت ابرار اندر نعمتند * فاجران در دوزخ اندر محنتند \r\n116 -  صِراطَ الَّذِينَ أَنْعَمْتَ عَلَيْهِمْ غَيْرِ الْمَغْضُوبِ عَلَيْهِمْ وَ لَا الضَّالِّينَ  ( سوره فاتحه آيه 7 )\r\n آن‌چنان راهى كه فرمودى كرم * تو بر آن قوم سزاوار نعم\r\nنى بر آنان كه غضب را مستحق * يا كه گمراهند و دور از راه حق \r\n( دو بيت بالا از تفسير صفى نيست )\r\n117 - و الحمد للّه على ما ألهمنا ذلك .\r\n حمد حق را كه بما الهام داد * و از عنايات ازل انعام داد \r\n118 -  وَ قالَ رَبُّكُمُ ادْعُونِي أَسْتَجِبْ لَكُمْ إِنَّ الَّذِينَ يَسْتَكْبِرُونَ عَنْ عِبادَتِي سَيَدْخُلُونَ جَهَنَّمَ داخِرِينَ  ( سوره مؤمن آيه 60 ) .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\n گفت آن پروردگار ما سوى * مىبخوانيد از عبوديت مرا\r\nتا اجابت من كنم گر مقتضيست * خارج از حكمت مران يعنى كه نيست\r\nهر شود از طاعت من سركش او * زود آيد در جحيم آتش او\r\nداخرين يعنى ذليل و خوار و پست * سركش اندر نار دوزخ وارد است \r\n119 -  قالَ رَبِّ اغْفِرْ لِي وَ هَبْ لِي مُلْكاً لا يَنْبَغِي لِأَحَدٍ مِنْ بَعْدِي إِنَّكَ أَنْتَ الْوَهَّابُ  ( سوره ص آيه 35 ) - استدعاى سليمان از پروردگار - .\r\n خواست پس آمرزش از پروردگار * رب اغفر لي بگفت از اضطرار\r\nده مرا ملكى كه آن خود نى سزد * يك نفر را بعد من از خوب و بد\r\nخود توئى بخشنده از تحقيق و راست * هرچه خواهى بدهى آن كو را سزاست \r\n120 -  إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ  ( سوره مائده آيه 55 )\r\n حق نمايد وصف آن كو در كمال * بر خلايق لايق است از ذو الجلال\r\nغير از اين نبود كه اولى بر شما * بالتصرف حق بود در هر دو جا \r\n\r\n","description":"","footnote":"","page_name":" 163 ","page_number":163},
  {"content":"\r\n\r\n هم رسولش وان كسان كه مؤمنند * بر خدا و بر رسولش موقنند\r\nوصفشان اين است در سير صفات * كه به پا دارند اركان صلاة\r\nمىكنند انفاق در وقت ركوع * بر مساكين بهر تكميل خضوع \r\n121 -  وَ يُطْعِمُونَ الطَّعامَ عَلى حُبِّهِ مِسْكِيناً وَ يَتِيماً وَ أَسِيراً  ( سورهء انسان آيه 8 )\r\n نان ز حب حق دهند از ناگزير * بر فقير و بر يتيم و بر اسير\r\nدوست يا دارند احسان و عطا * مىكنند اطعام زان بر بينوا \r\n122 - جهة الوجود بالشّهود و ذلك اينما تولّوا فثمّ وجه اللّه .\r\n روى بر هرجا كنى سوى خداست * زانكه هر سو جلوه حق رونماست\r\nديده‌اى بايد كه بيند روى دوست * ورنه هستى طلعت نيكوى اوست \r\n123 - و هى الاصطفاء بالولاية .\r\n هركجا نور ولايت جلوه كرد * صوفيان با صفا را كرد فرد\r\nبرگزيد آن را كه دل صافىتر است * آينه مجلاى نقش دلبر است \r\n\r\n","description":"","footnote":"","page_name":" 164 ","page_number":164},
  {"content":"\r\n\r\n124 -  ثُمَّ ارْجِعِ الْبَصَرَ كَرَّتَيْنِ يَنْقَلِبْ إِلَيْكَ الْبَصَرُ خاسِئاً وَ هُوَ حَسِيرٌ  ( سوره ملك آيه 5 )\r\n چشم را گردان بسوى آن دگر * زان فطورى بينى آيا در نظر ؟\r\nكن دو نوبت هر زمانى ديده باز * رجعتى از بهر رجعت ز امتياز\r\nبازگردد تا به سويت چشم تو * هست دور از رؤيت عيبى از او \r\n125 -  فَانْظُرْ إِلى آثارِ رَحْمَتِ اللَّهِ كَيْفَ يُحْيِ الْأَرْضَ بَعْدَ مَوْتِها إِنَّ ذلِكَ لَمُحْيِ الْمَوْتى وَ هُوَ عَلى كُلِّ شَيْءٍ قَدِيرٌ  ( سورهء روم آيه 50 )\r\n پس تو بر آثار رحمتهاى حق * درنگر از چشم فكرت بس ادق\r\nتا چسان سازد زمين را زنده آن * بعد از آن مرده بود اندر خزان\r\nآنكه خاك مرده را بخشد حيوة * آورد اشجار و اثمار از نواة\r\nمردگان را هم تواند زنده كرد * بعد موت از زندگى زيبنده كرد\r\nاو بهر چيزيست قادر بىخلاف * هم نه اندر قدرتش باشد گزاف \r\n126 -  انْظُرْ كَيْفَ فَضَّلْنا بَعْضَهُمْ عَلى بَعْضٍ وَ لَلْآخِرَةُ أَكْبَرُ دَرَجاتٍ وَ أَكْبَرُ تَفْضِيلًا  ( سوره بنى اسرائيل آيهء 21 )\r\n\r\n","description":"","footnote":"","page_name":" 165 ","page_number":165},
  {"content":"\r\n\r\n كن نظر تا چون فزونى داده‌ايم * بعض را بر بعض و ره بگشاده‌ايم\r\nآخرت از حيث رتبه اكبر است * هم با فزونى رتبت درخور است \r\n127 - 129 - و هو البرق فى مقدّمة النّور و هى الاستقرار فى البحور و هى الفرق بعد الجمع فى الامور .\r\n حال صوفى گاه باشد همچو برق * كه فروزد پيش او از سوى شرق\r\nيا كه غوطه‌ور شدن اندر بحار * غور كردن در ولاى كردگار\r\nيا كه فرق بعد جمع اندر امور * بازگردد در مشاغل پرسرور \r\n130 - عرفت ربّى بربّى ( فرمايش حضرت رسول اكرم ص )\r\n من خدا را با خدا بشناختم * از خدا سوى خدا ره يافتم\r\nگفت پيغمبر كه از حق مشتق است * هركجا بازار او با رونق است \r\n131 - كلّما ميّزه تموه بأوهامكم فى أدقّ معانيه فهو مخلوق مثلكم و مردود اليكم ( حديث )\r\n آنچه اندر وهم و پندار شماست * ور دقيق و حاصل انديشه‌هاست\r\nآن خدا نبود كه خلقى چون شماست * نيست حق از آنكه مردود از خداست \r\n\r\n","description":"","footnote":"","page_name":" 166 ","page_number":166},
  {"content":"\r\n\r\n بل وجود ذهنى و خلق شماست * از شما چون جامه و دلق شماست\r\nحق ز وهم و از گمان بيرون بود * هرچه پندارى از آن افزون بود\r\nنز شما خارج نه داخل با شماست * هست با عالم كه عالم زو بپاست \r\n132 -  إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ  ( سوره يس ص آيه 82 )\r\n نيست جز اين شان او بىگفتگو * چونكه خواهد آفريند چيزى او\r\nباشد آن بس چونكه گفت او را بباش * مىكند خلق آنچه را خواهد بجاش \r\n133 - 134 -   فَأَمَّا الْيَتِيمَ فَلا تَقْهَرْ وَ أَمَّا السَّائِلَ فَلا تَنْهَرْ   ( سورهء ضحى آيه‌هاى 9 و 10 )\r\n پس تو اما آن يتيمان را بقهر * مى مران از خود عطا كن حق و بهر\r\nباز اما آنكه او خواهنده است * ز احتياج و فقر خود شرمنده است\r\nهيچ از خود مى مكن محرومشان * هم نخواه آزرده و مغمومشان \r\n135 -  وَ إِنْ تَجْهَرْ بِالْقَوْلِ فَإِنَّهُ يَعْلَمُ السِّرَّ وَ أَخْفى  ( سورهء طه آيهء 7 )\r\n مر بلند و فاش گر گوئى كلام * سرو اخفى را پس او داند تمام \r\n\r\n","description":"","footnote":"","page_name":" 167 ","page_number":167},
  {"content":"\r\n\r\n136 - 137 -   ثُمَّ دَنا فَتَدَلَّى فَكانَ قابَ قَوْسَيْنِ أَوْ أَدْنى   ( سورهء نجم آيه‌هاى 8 و 9 )\r\n پس شد او نزديك بر فخر ز من * و ز سرش آويخت پس بر هر سخن\r\nيا تدلى و دنا اندر مقام * هست بر يك معنى ار دانى كلام\r\nبر پيمبر گشت يعنى او قريب * باز اقرب چون حبيبى با حبيب\r\nبد مسافت بين ايشان دو كمان * يا از آن نزديكتر اندر عيان \r\n138 - و كفّ أكفّ السّوء عنّى بيده و سلطانه ( از فقرات دعاى صباح كه حضرت رسول اكرم ( ص ) به حضرت امير المؤمنين ( ع ) تعليم فرموده است )\r\n آن خدائى كز يداللهى خويش * با توان و قدرت شاهى خويش\r\nهركجا مىخواست تا دستى بدى * كرد با اين بيدل از نابخردى\r\nدست او را از سوى من بازداشت * جود خود با جان من انباز داشت\r\nبا گدائى شاه لطف و جود كرد * از كرم نابود ما را بود كرد\r\nچون از اول هست ما از هست اوست * هركجا خيرى رسد از دست اوست \r\n139 - أنا عند ظنّ عبدى بى ( حديث قدسى )\r\n پى نبرده چون كسى بر ذات من * مظهر من هست پس آيات من\r\nپس همان باشم به نزد بندگان * كه مرا آرند ايشان در گمان \r\n\r\n\r\n","description":"","footnote":"","page_name":" 168 ","page_number":168}
  ]