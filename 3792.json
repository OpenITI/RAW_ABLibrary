[
  {"content":"\r\n\r\n[ جلد يازدهم 
  ]\r\n\r\n‹ 15 › سوره حجر جلد يازدهم از آغاز سوره حجر و آغاز جزء 14 قرآن اين سوره در مكه نازل شده و 99 آيه است\r\n","description":"","footnote":"","page_name":" 1 ","page_number":1},
  {"content":"\r\n","description":"","footnote":"","page_name":" 2 ","page_number":2},
  {"content":"\r\n\r\nمحتواى سوره حجر\r\nسوره حجر بنا بر مشهور ميان مفسران از سوره‌هاى مكى است ، و بنا به نقل از فهرست ابن نديم در تاريخ القرآن پنجاه و دومين سوره اى است كه در سرزمين مكه بر پيامبر اكرم ص نازل شده است و مجموع آيات آن به اتفاق همه مفسران 99 آيه است .\r\nبه همين دليل همان آهنگ و لحن سوره‌هاى مكى كاملا در آن منعكس است ، زيرا همانگونه كه سابقا گفته‌ايم سوره‌هاى مكى بيشتر روى چند موضوع تكيه مىكند : روى معارف اسلامى مخصوصا توحيد و معاد ، و روى انذار مشركان و گنهكاران و ستمگران ، و روى درسهاى عبرتى كه در تاريخ پيشينيان وجود داشته است .\r\nلذا مىتوان محتواى اين سوره را در هفت بخش خلاصه كرد :\r\n1 - آيات مربوط به مبدء عالم هستى و ايمان به او از طريق مطالعه در اسرار آفرينش .\r\n2 - آيات مربوط به معاد و كيفر بدكاران .\r\n3 - اهميت قرآن و عظمت اين كتاب آسمانى .\r\n4 - داستان آفرينش آدم و سركشى ابليس و سرانجام كار او ، و به عنوان يك هشدار و بيدار باش براى همه انسانها ! 5 - اشاره به سرگذشت اقوامى همچون قوم لوط و صالح و شعيب ، براى تكميل اين هشدار .\r\n","description":"","footnote":"","page_name":" 3 ","page_number":3},
  {"content":"\r\n6 - انذار و بشارت و اندرزهاى مؤثر و تهديدهاى كوبنده و تشويقهاى جالب .\r\n7 - دعوت از پيامبر به مقاومت و دلدارى او در برابر توطئه‌هاى شديد مخالفان كه مخصوصا در محيط مكه بسيار زياد و خطرناك بود .\r\nنام اين سوره از آيه هشتادم كه در باره اصحاب حجر ( قوم صالح ) سخن مىگويد انتخاب شده است ، چرا كه در اين سوره پنج آيه در باره اصحاب حجر است ، و تنها سوره اى است كه از قوم صالح به عنوان اصحاب حجر نام مىبرد ، كه شرح آن در تفسير آيات 80 تا 84 به خواست خدا خواهد آمد .\r\n","description":"","footnote":"","page_name":" 4 ","page_number":4},
  {"content":"\r\n\r\n[ سوره الحجر ‹ 15 › : آيات 1 تا 5 
  ]\r\nبِسْمِ اللَّه الرَّحْمنِ الرَّحِيمِ\r\nالر تِلْكَ آياتُ الْكِتابِ وَقُرْآنٍ مُبِينٍ ‹ 1 › رُبَما يَوَدُّ الَّذِينَ كَفَرُوا لَوْ كانُوا مُسْلِمِينَ ‹ 2 › ذَرْهُمْ يَأْكُلُوا وَيَتَمَتَّعُوا وَيُلْهِهِمُ الأَمَلُ فَسَوْفَ يَعْلَمُونَ ‹ 3 › وَما أَهْلَكْنا مِنْ قَرْيَةٍ إِلَّا وَلَها كِتابٌ مَعْلُومٌ ‹ 4 ›\r\nما تَسْبِقُ مِنْ أُمَّةٍ أَجَلَها وَما يَسْتَأْخِرُونَ ‹ 5 ›\r\n\r\nترجمه :\r\nبنام خداوند بخشنده بخشايشگر 1 - الر - اين آيات كتاب و قرآن مبين است .\r\n2 - كافران ( هنگامى كه آثار شوم اعمال را ببينند ) چه بسا آرزو مىكنند مسلمان بودند ! 3 - بگذار آنها بخورند و بهره گيرند و آرزوها آنان را غافل سازد ، ولى به زودى خواهند فهميد 4 - ما ( اهل ) هيچ شهر و ديارى را هلاك نكرديم مگر اينكه اجل معين ( و زمان تغيير ناپذيرى ) داشتند .\r\n5 - هيچ گروهى از اجل خود پيشى نمىگيرد و از آن عقب نخواهد افتاد .\r\n","description":"","footnote":"","page_name":" 5 ","page_number":5},
  {"content":"\r\n\r\nتفسير : آرزوهاى بى جا !\r\nباز در آغاز اين سوره با حروف مقطعه « الف ، لام ، راء » برخورد ميكنيم ، كه نمايانگر تركيب اين كتاب بزرگ آسمانى كه راهگشاى همه انسانها به سوى سعادت مىباشد ، از حروف ساده الفباء است ، همين ماده خامى كه در اختيار همه افراد بشر حتى كودكان دو سه ساله قرار دارد ، و اين نهايت درجه اعجاز است كه از چنان مصالحى چنين محصول بىنظيرى ساخته شود .\r\nو لذا بلا فاصله بعد از آن مىگويد : « اينها آيات كتاب آسمانى و قرآن آشكار است » ( * ( تِلْكَ آياتُ الْكِتابِ وَقُرْآنٍ مُبِينٍ ) * ) .\r\nمىدانيم « تلك » اسم اشاره به دور است ، در حالى كه قاعدتا بايد در اينجا « هذه » ( اسم اشاره به نزديك ) به كار رود ، ولى چنان كه سابقا هم گفته‌ايم در ادبيات عرب ( و حتى در زبان فارسى ) گاهى براى بيان عظمت چيزى از اسم اشاره به دور استفاده مىشود ، يعنى آن چنان عظمت دارد كه گويى در آسمانها در يك فاصله دور دست ، از ما قرار گرفته و اين درست به آن ميماند كه گاهى در حضور شخص بزرگى مىگوئيم « اگر آن سرور اجازه دهند ما دست به چنين اقدامى مىزنيم » كلمه « آن » در اينجا براى بيان عظمت مقام او است ، همانگونه كه ذكر « قرآن » به صورت « نكره » نيز براى بيان عظمت است .\r\nو به هر حال ذكر « قرآن » بعد از « كتاب » در حقيقت به عنوان تاكيد است ، و توصيف آن به « مبين » براى اين است كه بيان كننده حقايق و روشنگر حق از باطل مىباشد .\r\nو اينكه بعضى از مفسران احتمال داده‌اند « كتاب » در اينجا اشاره به تورات و انجيل است ، بسيار بعيد به نظر مىرسد .\r\n","description":"","footnote":"","page_name":" 6 ","page_number":6},
  {"content":"\r\nسپس به آنها كه در لجاجت و مخالفت با اين آيات روشن الهى اصرار مىورزند هشدار مىدهد روزى فرا مىرسد كه اينها از نتائج شوم كفر و تعصب كوركورانه و لجاجت خويش پشيمان خواهند شد و « چه بسا اين كافران آرزو مىكنند كه اى كاش مسلمان بودند » ( * ( رُبَما يَوَدُّ الَّذِينَ كَفَرُوا لَوْ كانُوا مُسْلِمِينَ ) * ) .\r\nبنا بر اين منظور از « يود » ( دوست مىدارند ) - همانگونه كه در تفسير « الميزان » بيان شده دوست داشتن به معنى « تمنى » و آرزو كردن است ، و ذكر كلمه « لو » دليل بر آنست كه آنها آرزوى اسلام را در زمانى مىكنند كه قدرت بازگشت به سوى آن را ندارند ، و اين خود قرينه اى خواهد بود بر اينكه اين تمنى و آرزو در جهان ديگر و پس از مشاهده نتائج اعمالشان است .\r\nحديثى كه از امام صادق ع در اين زمينه نقل شده نيز كاملا اين معنى را تاييد مىكند\r\nينادى مناد يوم القيامة يسمع الخلائق انه لا يدخل الجنة الا مسلم فثم يود سائر الخلائق انهم كانوا مسلمين :\r\n« روز قيامت كه مىشود كسى صدا مىزند به گونه اى كه همه مردم مىشنوند ( كه امروز ) جز افرادى كه اسلام آورده‌اند داخل بهشت نمىشوند در اين هنگام ساير مردم آرزو مىكنند كه اى كاش مسلمان بودند ( 1 ) » .\r\nو نيز از پيامبر بزرگ اسلام ص نقل شده هنگامى كه دوزخيان در دوزخ گرد مىآيند و گروهى از مسلمانان خطا كار را ، با آنها قرار مىدهند ، كفار به مسلمين مىگويند مگر شما مسلمان نبوديد ؟ در پاسخ مىگويند : آرى بوديم ، و آنها در جواب مىگويند پس اسلام شما هم نيز به حالتان سودى نداشت ! چون\r\n\r\n","description":"","footnote":"\r\n( 1 ) مجمع البيان ذيل آيه مورد بحث - حديث اول در تفسير نور الثقلين از تفسير عياشى نيز نقل شده و فخر رازى در تفسير خود حديثى شبيه حديث دوم ( البته با كمى تفاوت ) نقل كرده است .\r\n","page_name":" 7 ","page_number":7},
  {"content":"\r\nشما هم با ما در يك جا هستيد ! .\r\nآنها مىگويند : ما گناهان ( بزرگى ) داشتيم كه به خاطر آن به اين سرنوشت گرفتار شديم ( اين اعتراف به گناه و تقصير و آن سرزنش دشمن سبب مىشود كه ) خداوند دستور مىدهد هر فرد با ايمان و مسلمانى در دوزخ است خارج سازيد در اين هنگام كفار مىگويند اى كاش ما نيز اسلام آورده بوديم ( 1 ) .\r\nاين احتمال نيز در تفسير آيه وجود دارد كه در ميان كافران افرادى هستند كه هنوز پرتوى از و جدان بيدار در دلهاى آنها هست و هنگامى كه دعوت پيامبر اسلام و اين آيات كتاب مبين با آن محتواى دلپسند را مىبينند در اعماق دل به آن علاقمند مىشوند و آرزو مىكنند كه اى كاش مسلمان بودند ، ولى تعصبها و لجاجتها و يا منافع مادى به آنها اجازه نمىدهد كه اين واقعيت بزرگ را بپذيرند و لذا هم چنان در زندان كفر و بى ايمانى محصور مىمانند .\r\nيكى از دوستان با ايمان و مجاهد ما كه به اروپا رفته بود مىگفت هنگامى كه من مزاياى اسلام را براى يكى از مسيحيان مىشمردم او كه آدم منصفى بود در پاسخ به من گفت : من براستى به شما تبريك مىگويم كه پيرو چنين مذهبى هستيد ، ولى چه كنيم كه شرائط زندگى ما به ما اجازه نمىدهد كه دست از آئين خود برداريم ! جالب اينكه در بعضى از روايات اسلامى مىخوانيم هنگامى كه فرستاده پيامبر ص نامه آن حضرت را براى قيصر روم آورد ، او به طور خصوصى در برابر فرستاده پيامبر ص اظهار ايمان نمود و حتى ميل داشت روميان را به آئين توحيد بخواند ، اما فكر كرد قبلا آنها را آزمايش كند همين كه لشكريانش احساس\r\n\r\n","description":"","footnote":"\r\n( 1 ) در تفسير طبرى نيز چند حديث به همين مضمون در ذيل آيه نقل شده است .\r\n","page_name":" 8 ","page_number":8},
  {"content":"\r\nكردند كه او مىخواهد آئين نصرانيت را ترك گويد ، قصر او را محاصره كردند او فورا به آنها اظهار داشت كه منظورم آزمايش شما بود بجاى خود برگرديد ، سپس بفرستاده پيامبر گفت من ميدانم كه پيامبر شما از ناحيه خدا است . و همانست كه ما انتظار او را داشتيم ولى چه كنم كه من مىترسم حكومتم از دستم برود و جانم در خطر است ( 1 ) .\r\nولى به هر حال بايد توجه داشت كه اين دو تفسير هيچگونه تضادى با هم ندارند و ممكن است آيه اشاره به پشيمانى گروه هايى از كافران در آن جهان و اين جهان باشد ، در حالى كه نه آنجا و نه اينجا قدرت بازگشت - به جهات متفاوتى - ندارند ! ( دقت كنيد ) .\r\nسپس با لحنى بسيار كوبنده مىگويد : اى پيامبر « اينها را به حال خود بگذار ( تا همچون چهار پايان ) بخورند ، و از لذتهاى اين زندگى ناپايدار بهره گيرند ، و آرزوها آنها را از اين واقعيت بزرگ غافل سازد ولى به زودى خواهند فهميد » ( * ( ذَرْهُمْ يَأْكُلُوا وَيَتَمَتَّعُوا وَيُلْهِهِمُ الأَمَلُ فَسَوْفَ يَعْلَمُونَ ) * ) .\r\nاينها چون حيواناتى هستند كه جز اصطبل و علف ، و جز لذت مادى چيزى نمىفهمند و هر حركتى دارند براى رسيدن به همينها است .\r\nپرده‌هاى غرور و غفلت و آرزوهاى دور و دراز چنان بر قلب آنها افتاده ، و آنها را به خود مشغول ساخته كه ديگر توانايى درك واقعيتى را ندارند .\r\nاما آن گاه كه سيلى اجل به صورت آنها نواخته شود ، و پرده‌هاى غفلت و غرور از مقابل چشمانشان كنار رود ، و خود را در آستانه مرگ و يا در عرصه قيامت ببينند ، آرى آن گاه مىفهمند كه چه اندازه در غفلت و تا چه حد زيانكار\r\n\r\n","description":"","footnote":"\r\n( 1 ) مكاتيب الرسول جلد اول صفحه 112 .\r\n","page_name":" 9 ","page_number":9},
  {"content":"\r\nو بدبخت بوده‌اند ، و چگونه گرامىترين سرمايه‌ها را براى هيچ از دست دادند ؟ ! در آيه بعد براى اينكه گمان نكنند اين مهلت و تمتع از لذائذ دنيا پايان ناپذير است ، اضافه مىكند : « ما هيچ گروهى را در هيچ شهر و آبادى نابود نكرديم مگر اينكه آنها ، اجل معين و زمان تغييرناپذيرى داشتند » ( * ( وَما أَهْلَكْنا مِنْ قَرْيَةٍ إِلَّا وَلَها كِتابٌ مَعْلُومٌ ) * ) .\r\nو « هيچ امت و جمعيتى از اجل معين خود پيشى نمىگيرد ، و هيچيك نيز عقب نخواهد افتاد » ( * ( ما تَسْبِقُ مِنْ أُمَّةٍ أَجَلَها وَما يَسْتَأْخِرُونَ ) * ) .\r\nسنت الهى همه جا اين بوده كه به قدر كافى مهلت براى تجديد نظر و بيدارى و آگاهى بدهد ، حوادث دردناك ، و وسائل رحمت را يكى پس از ديگرى ميفرستد ، تهديد مىكند ، تشويق مىكند ، اخطار مىنمايد تا حجت بر همه تمام شود .\r\nولى هنگامى كه اين مهلت به پايان رسيد سرنوشت قطعى دامنشان را خواهد گرفت ، دير و زود ، به خاطر مصالح تربيتى ، ممكن است اما به اصطلاح سوخت و سوز ندارد ! آيا توجه به همين واقعيت كافى نيست تا همگان از سرنوشت گذشتگان عبرت گيرند ، و از مدت مهلت الهى براى بازگشت و اصلاح ، استفاده كنند ؟ آيا بايد باز هم نشست تا سرنوشت شوم اقوام گمراه و ستمگر پيشين درباره خود ما نيز تكرار گردد ، و بجاى اينكه از پيشينيان عبرت گيريم ، عبرتى شويم براى آيندگان ؟ ! ضمنا از دو آيه اخير فلسفه بيان « تاريخ گذشتگان به طور مكرر » در آيات قرآن حتى در همين سوره اى كه از آن بحث مىكنيم روشن مىشود .\r\n","description":"","footnote":"","page_name":" 10 ","page_number":10},
  {"content":"\r\n\r\nنكته : آرزوهاى دراز عامل بزرگ غفلت\r\nبدون شك اميد و آرزو و يا به تعبير عرب « امل » عامل حركت چرخهاى زندگى انسانها است ، كه حتى اگر يك روز از دلهاى مردم جهان برداشته شود ، نظام زندگى به هم مىريزد ، و كمتر كسى دليلى بر فعاليت و تلاش و جنب و جوش خود پيدا مىكند .\r\nحديث معروفى كه از پيامبر ص نقل شد\r\nالامل رحمة لامتى و لو لا الامل ما رضعت والدة ولدها و لا غرس غارس شجرا :\r\n« اميد مايه رحمت امت من است ، اگر نور اميد نبود هيچ مادرى فرزند خود را شير نمىداد ، و هيچ باغبانى نهالى نمىكاشت » ( 1 ) اشاره به همين واقعيت است .\r\nولى همين عامل حيات و حركت اگر از حد بگذرد و به صورت « آرزوى دور و دراز » در آيد بدترين عامل انحراف و بدبختى است ، و درست همانند آب باران است كه مايه حيات است اما اين آب اگر از حد گذشت مايه غرق شدن و نابودى خواهد شد .\r\nاين آرزوى كشنده همان است كه آيات فوق روى آن تكيه كرده و آن را مايه بى خبرى از خدا و حق و حقيقت مىشمارد ، اين آرزوها و اميدهاى دور و دراز چنان انسان را به خود مشغول مىدارد و غرق در عالمى از تخيل مىسازد ، كه از زندگى و هدف نهائيش به كلى بيگانه مىشود .\r\nحديث معرفى كه در نهج البلاغه از على ع نقل شده نيز بيان گويايى براى اين واقعيت است :\r\nايها الناس ان اخوف ما اخاف عليكم اثنان : اتباع الهوى و طول الامل ، اما اتباع الهوى فيصد عن الحق ، و اما طول الامل فينسى الآخرة :\r\n« اى مردم مخوفترين چيزى كه بر شما از آن مىترسم دو چيز است :\r\n\r\n","description":"","footnote":"\r\n( 1 ) سفينة البحار جلد اول صفحه 30 ( ماده امل ) .\r\n","page_name":" 11 ","page_number":11},
  {"content":"\r\nپيروى از هوا و هوسها ، و آرزوهاى دراز ، چرا كه پيروى از هوسها شما را از حق باز مىدارد ، و آرزوى دراز آخرت را بدست فراموشى مىسپارد » ( 1 ) .\r\nو براستى چه افراد با استعداد و شايسته و لايقى كه بر اثر گرفتارى در دام آرزوى دراز به موجودات ضعيف و مسخ شده اى مبدل گشتند كه نه تنها به حال جامعه شان مفيد نيفتادند ، بلكه منافع شخصى خود را نيز پايمال كردند ، و از هر گونه تكامل نيز بازماندند آن چنان كه در دعاى كميل مىخوانيم و حبسنى عن نفعى بعد املى : « آرزوى دراز مرا از منافع واقعيم محروم ساخت » ! اصولا آرزو كه از حد گذشت ، دائما انسان را در رنج و تعب وا مىدارد ، شب و روز بايد تلاش كند به گمان خود دنبال سعادت و رفاه مىرود در حالى كه چيزى جز بدبختى و شقاوت براى او فراهم نمىشود ، و اين گونه افراد غالبا در همين حال جان مىدهند و زندگى دردناك و غمانگيزشان مايه عبرت است براى آنها كه چشم و گوش بينا و شنوا دارند .\r\n\r\n","description":"","footnote":"\r\n( 1 ) نهج البلاغه خطبه 42 .\r\n","page_name":" 12 ","page_number":12},
  {"content":"\r\n\r\n[ سوره الحجر ‹ 15 › : آيات 6 تا 8 
  ]\r\nوَ قالُوا يا أَيُّهَا الَّذِي نُزِّلَ عَلَيْه الذِّكْرُ إِنَّكَ لَمَجْنُونٌ ‹ 6 › لَوْ ما تَأْتِينا بِالْمَلائِكَةِ إِنْ كُنْتَ مِنَ الصَّادِقِينَ ‹ 7 › ما نُنَزِّلُ الْمَلائِكَةَ إِلَّا بِالْحَقِّ وَما كانُوا إِذاً مُنْظَرِينَ ‹ 8 ›\r\n\r\nترجمه :\r\n6 - و گفتند اى كسى كه « ذكر » ( قرآن ) بر تو نازل شده ، مسلما ديوانه اى ! ! 7 - اگر راست مىگويى چرا فرشتگان را براى ما نمىآورى ؟ ! 8 - ( اما اينها بايد بدانند ) ما فرشتگان را جز به حق نازل نمىكنيم و هر گاه نازل شوند ديگر به اينها مهلت داده نمىشود ( و در صورت انكار به عذاب الهى نابود مىگردند )\r\n\r\nتفسير : تقاضاى نزول فرشتگان\r\nدر اين آيات نخست به موضعگيريهاى خصمانه كفار در مقابل قرآن و پيامبر ص اشاره كرده ، مىگويد : آنها گفتند اى كسى كه قرآن بر تو نازل شده به طور قطع سوگند ياد مىكنيم كه ديوانه اى « ! ( * ( وَقالُوا يا أَيُّهَا الَّذِي نُزِّلَ عَلَيْه الذِّكْرُ إِنَّكَ لَمَجْنُونٌ ) * ) .\r\nو اين تعبير نهايت گستاخى و جسارت آنها را در برابر پيامبر ص مجسم مىكند .\r\nاز يك سو تعبير به * ( يا أَيُّهَا الَّذِي ) * ( اى كسى كه ! . . . ) از سوى ديگر تعبير به * ( نُزِّلَ عَلَيْه الذِّكْرُ ) * كه به عنوان استهزاء و انكار قرآن مىگفتند ، و از سوى سوم تاكيد آنها بر جنون پيامبر ص بوسيله « ان » و « لام قسم » .\r\nآرى افراد لجوج و بى مايه هنگامى كه در برابر يك عقل بزرگ و بى مانند\r\n","description":"","footnote":"","page_name":" 13 ","page_number":13},
  {"content":"\r\nقرار بگيرند يكى از نخستين وصله هايى كه به او مىچسبانند جنون است ، چرا كه مقياس را عقل كوچك و ناتوان خودشان قرار مىدهند و هر چه به اين مقياس نگنجد در نظر آنها بى عقلى و ديوانگى است ! .\r\nاين گونه افراد ، تعصب خاصى روى مسائل موجود محيطشان دارند هر چند گمراهى و ضلالت باشد ، لذا با هر دعوت تازه اى به عنوان دعوت غير عاقلانه مبارزه مىكنند ، از نوآوريها وحشت دارند ، و سخت به سنتهاى غلط پايبندند .\r\nعلاوه بر اين ، دنيا پرستان كه همه چيز را با معيارهاى مادى مىسنجند ، اگر با انسانى برخورد كنند كه حاضر است همه منافع مادى خويش و حتى جان خود را در راه رسيدن به يك هدف معنوى از دست دهد باور نمىكنند كه او عاقل باشد ، چرا كه عقل در عرف آنها ، تهيه اموال بيشتر ، همسر زيباتر و زندگى مرفه تر و مقام و منصب ظاهرى بالاتر است ! كاملا روشن است كه با اين تفكر اگر ببينند كسى در برابر بهترين اموال و زنان و پستها مىگويد « اگر خورشيد آسمان را در يك دست من ، و ماه را در دست ديگرم قرار دهيد ، و به جاى حكومت بر محيط كوچك شما بر تمام منظومه شمسى حكومت كنم ، دست از دعوت خويش بر نخواهم داشت » جز اينكه او را مجنون خطاب كنند ، كار ديگرى نخواهند داشت .\r\nو عجب اينكه اين نابخردان وصله هايى به رهبران الهى مىچسباندند كه گاهى كاملا با هم ضد و نقيض بود ، گاهى آنها را « ديوانه » مىخواندند و گاهى « ساحر » ، با اينكه ساحر كسى است كه بايد از زيركى و هوشيارى خاصى برخوردار باشد و درست در نقطه ضد ديوانه است .\r\nآنها نه تنها چنين نسبتهاى نابخردانه اى به پيامبر ص مىدادند بلكه براى بهانه جويى مىگفتند : « اگر راست مىگويى چرا فرشتگان را براى ما نمياورى » !\r\n","description":"","footnote":"","page_name":" 14 ","page_number":14},
  {"content":"\r\nتا تصديق گفتار تو كنند و ما ايمان بياوريم ( * ( لَوْ ما تَأْتِينا بِالْمَلائِكَةِ إِنْ كُنْتَ مِنَ الصَّادِقِينَ ) * ) .\r\nخداوند به آنها چنين پاسخ مىگويد : « ما ملائكه را جز به حق نازل نمىكنيم » ( * ( ما نُنَزِّلُ الْمَلائِكَةَ إِلَّا بِالْحَقِّ ) * ) .\r\n« و اگر فرشتگان نازل شوند ( و حقيقت براى آنها جنبه شهود و حسى پيدا كند ) و بعد ايمان نياورند ، ديگر به آنها مهلت داده نخواهد شد » و به عذاب الهى نابود مىگردند ( * ( وَما كانُوا إِذاً مُنْظَرِينَ ) * ) .\r\nدر تفسير جمله * ( ما نُنَزِّلُ الْمَلائِكَةَ إِلَّا بِالْحَقِّ ) * مفسران ، بيانات مختلفى دارند :\r\n1 - بعضى گفته‌اند منظور اين است كه ما نازل كردن فرشتگان را به عنوان اعجاز تنها براى آشكار شدن حق انجام خواهيم داد ، نه به عنوان بهانه جويى كه ببينند و باز هم ايمان نياورند ، و به تعبير ديگر اعجاز بازيچه نيست كه جنبه اقتراحى داشته باشد ، بلكه براى اثبات حق است ، و اين امر به قدر كافى براى آنها كه خواهان حقند ثابت شده ، چرا كه پيامبر اسلام ص با در دست داشتن اين قرآن و اعجازهاى ديگر رسالت خود را به ثبوت رسانده است .\r\n2 - منظور از « حق » ، همان مجازات نهايى دنيوى و بلاى نابود كننده و به تعبير ديگر « عذاب استيصال » است ، يعنى اگر فرشتگان نازل شوند و آنها هم ايمان نياورند - كه با لجاجتى كه در آنها هست نخواهند آورد - توأم با نابودى آنها خواهد بود .\r\nجمله دوم آيه ( * ( وَما كانُوا إِذاً مُنْظَرِينَ ) * ) نيز تاكيدى بر همين معنى است ، اما بنا به تفسير اول مطلب تازه اى را مىگويد .\r\n3 - احتمال ديگر اينكه « حق » به معنى « مرگ » است ، يعنى فرشتگان تنها به هنگام مرگ و قبض روح نازل مىگردند نه زمان ديگر .\r\n","description":"","footnote":"","page_name":" 15 ","page_number":15},
  {"content":"\r\nولى اين تفسير بسيار بعيد به نظر مىرسد ، چرا كه ما در قرآن در داستان ابراهيم و لوط و حتى در مورد مسلمانان در بعضى جنگها مىخوانيم كه فرشتگان بر آنها نازل شدند .\r\n4 - « حق » به معنى شهود است يعنى تا در اين عالم دنيا است پرده‌ها جلو چشم او را گرفته ، و از ديدن اين گونه حقايق كه مربوط به جهان ما وراء ماده است ناتوان است ، تنها در جهان ديگر كه پرده‌ها كنار مىرود و عالم شهود است ، مىتواند فرشتگان الهى را ببيند .\r\nاين تفسير نيز همان اشكال تفسير سوم را دارد ، چرا كه حتى قوم لوط كه افراد بى ايمان و گمراهى بودند ، فرشتگان مامور عذاب را در اين دنيا ديدند ( 1 ) بنا بر اين تنها دو تفسير اول و دوم با ظاهر آيه سازگار است .\r\nاما اينكه در ذيل اين آيه مىخوانيم اگر بعد از اينهمه دلائل روشن باز هم به تقاضاى آنها دائر بر ارائه معجزه حسى ترتيب اثر داده شود ديگر به آنها مهلت داده نخواهد شد ، براى اين است كه در چنين حالتى به تمام معنى براى آنها اتمام حجت مىگردد ، و تمام بهانه‌ها قطع ، مىشود ، و چون مهلت زندگى به منظور اتمام حجت و احتمال تجديد نظر و بازگشت به سوى حق است ، و چنين چيزى در مورد اين گونه افراد معنى ندارد پايان عمر آنها اعلام مىگردد و به مجازاتى كه استحقاق آن را دارند مىرسند ( دقت كنيد ) .\r\n\r\n","description":"","footnote":"\r\n( 1 ) سوره هود آيه 81 .\r\n","page_name":" 16 ","page_number":16},
  {"content":"\r\n\r\n[ سوره الحجر ‹ 15 › : آيه 9 
  ]\r\nإِنَّا نَحْنُ نَزَّلْنَا الذِّكْرَ وَإِنَّا لَه لَحافِظُونَ ‹ 9 ›\r\n\r\nترجمه :\r\n9 - ما قرآن را نازل كرديم ، و ما بطور قطع آن را پاسدارى مىكنيم .\r\n\r\nتفسير :\r\n\r\nحفظ قرآن از دستبردها !\r\nبه دنبال بهانه جوئيهاى كفار و حتى استهزاى آنها نسبت به پيامبر ص و قرآن كه در آيات گذشته آمده بود ، در آيه مورد بحث يك واقعيت بزرگ و پر اهميت را به عنوان دلدارى به پيامبر از يك سو و اطمينان خاطر همه مؤمنان راستين از سوى ديگر بيان مىكند و آن اينكه :\r\n« ما اين قرآن را كه مايه تذكر است نازل كرديم ، و ما به طور قطع آن را حفظ خواهيم كرد » ( * ( إِنَّا نَحْنُ نَزَّلْنَا الذِّكْرَ وَإِنَّا لَه لَحافِظُونَ ) * ) .\r\nچنان نيست كه اين قرآن بدون پشتوانه باشد ، و آنها بتوانند آفتاب وجودش را با گل بپوشانند و يا نور و شعاعش را با پف كردن خاموش كنند كه اين چراغى است كه ايزد آن را برافروخته است ، و اين آفتابى است كه غروب و افول نخواهد داشت .\r\nاين گروه اندك و ناتوان كه سهل است ، اگر همه جباران و زورمندان و سياستمداران ستمگر و انديشمندان منحرف و رزمآوران جهان دست به دست هم بدهند كه نورش را خاموش كنند ، توانايى نخواهند داشت ، چرا كه خداوند حفظ و پاسدارى از آن را به عهده گرفته است .\r\nدر اينكه منظور از محافظت و پاسدارى قرآن در برابر چه امورى است ، باز مفسران تفسيرهاى گوناگونى دارند :\r\n1 - بعضى گفته‌اند در برابر تحريف و تغيير و زياده و نقصان است .\r\n2 - بعضى ديگر گفته‌اند در برابر فنا و نابودى تا آخر جهان .\r\n","description":"","footnote":"","page_name":" 17 ","page_number":17},
  {"content":"\r\n3 - بعضى ديگر گفته‌اند در برابر منطقهاى گمراه كننده ضد قرآنى .\r\nولى اين تفاسير نه تنها با هم تضادى ندارند بلكه در مفهوم عام « * ( إِنَّا لَه لَحافِظُونَ ) * » داخلند چرا اين محافظت و پاسدارى را كه به صورت مطلق و به اصطلاح با حذف متعلق آمده است در يك بعد خاص محصور و محدودش كنيم .\r\nحق اين است كه ، خداوند طبق ظاهر آيه فوق وعده داده كه آن را از هر نظر حفظ و پاسدارى كند : محافظت از هر گونه تحريف و محافظت از فنا و نابودى و محافظت از سفسطه‌هاى دشمنان وسوسه گر .\r\nاما اينكه بعضى از قدماى مفسرين احتمال داده‌اند كه منظور ، محافظت شخص « پيامبر » است و ضمير « له » به پيامبر ص باز مىگردد ، زيرا كلمه « ذكر » به شخص پيغمبر در بعضى از آيات قرآن ( سوره طلاق آيه 10 ) اطلاق شده بسيار بعيد به نظر مىرسد .\r\nزيرا در آيات قبل آيه مورد بحث كلمه « ذكر » صريحا به معنى « قرآن » آمده و اين آيه كه به دنبال آن آمده مسلما به همان معنى اشاره مىكند .\r\n\r\nبحث در عدم تحريف قرآن\r\nمعروف و مشهور در ميان همه دانشمندان شيعه و اهل تسنن اينست كه هيچگونه تحريفى در قرآن روى نداده است ، و قرآنى كه امروز در دست ماست درست همان قرآنى است كه بر پيامبر اكرم ص نازل شده ، و حتى كلمه و حرفى از آن كم و زياد نگرديده است .\r\nدر ميان علماى بزرگ شيعه از قدماء و متاخرين از جمله كسانى را كه به اين حقيقت تصريح كرده‌اند دانشمندان زير را مىتوان نام برد :\r\n1 - مرحوم شيخ طوسى كه به شيخ الطائفه معروف است ، او در اول تفسير\r\n","description":"","footnote":"","page_name":" 18 ","page_number":18},
  {"content":"\r\nمعروفش ( تبيان ) بحث روشن و صريح و قاطعى در اين زمينه دارد .\r\n2 - سيد مرتضى كه از اعاظم علماى اماميه در قرن چهارم هجرى است .\r\n3 - رئيس المحدثين مرحوم صدوق محمد بن على بن بابويه او در بيان عقائد اماميه مىگويد : « اعتقاد ما اينست كه هيچگونه تحريفى در قرآن رخ نداده است » .\r\n4 - مفسر بزرگ مرحوم طبرسى نيز در مقدمه تفسيرش بحث گويايى در اين زمينه دارد .\r\n5 - مرحوم كاشف الغطاء كه از بزرگان علماى متاخرين است .\r\n6 - مرحوم محقق يزدى در كتاب عروة الوثقى عدم تحريف قرآن را از جمهور مجتهدين شيعه نقل مىكند .\r\n7 - و نيز اين عقيده از بسيارى از بزرگانى ديگر مانند « شيخ مفيد » و شيخ بهايى « » قاضى نور اللَّه « و ساير محققين شيعه نقل شده است .\r\nبزرگان و محققين اهل سنت نيز غالبا بر همين عقيده‌اند .\r\nهر چند وقوع تحريف در قرآن از بعضى از محدثين شيعه و اهل سنت كه اطلاعات ناقصى در باره قرآن داشته‌اند نقل شده كه با روشنگرى بزرگان دانشمندان دو مذهب اين عقيده ابطال و به دست فراموشى سپرده شده است .\r\nتا آنجا كه مرحوم سيد مرتضى در جواب « المسائل الطرابلسيات » مىگويد : « صحت نقل قرآن آن قدر واضح و روشن است كه مانند اطلاع ما از شهرهاى معروف دنيا و حوادث بزرگ تاريخى و كتب مشهور و معروف است » .\r\nآيا فى المثل هيچكس مىتواند در وجود شهرهايى همچون مكه و مدينه و يا همچون لندن و پاريس شك كند هر چند هرگز به هيچيك از اين شهرها مسافرت نكرده باشد ؟ ! و آيا كسى مىتواند مساله حمله مغول را به ايران و يا\r\n","description":"","footnote":"","page_name":" 19 ","page_number":19},
  {"content":"\r\nانقلاب كبير فرانسه و يا جنگ جهانى اول و دوم را منكر شود ؟ ! چرا نمىتواند بخاطر اينكه همه اينها بتواتر بما رسيده است ، آيات قرآن نيز همين گونه است به شرحى كه بعدا بيان خواهيم كرد .\r\nو اگر افراد مغرضى خواسته‌اند براى تفرقه ميان شيعه و اهل تسنن اعتقاد به تحريف را به شيعه نسبت دهند دليل بر باطل بودن ادعايشان كتب بزرگ علماى تشيع است .\r\nاين عجيب نيست كه فردى همچون « فخر رازى » - كه مىدانيم در مسائل مربوط به « شيعه » حساسيت و تعصب خاصى دارد - در ذيل آيه مورد بحث - بگويد اين آيه ( * ( إِنَّا نَحْنُ نَزَّلْنَا الذِّكْرَ وَإِنَّا لَه لَحافِظُونَ ) * ) دليل بر ابطال قول شيعه است كه قائل به تغيير و زياده و نقصان در قرآن شده‌اند ! صريحا بايد گفت : اگر منظور او ، بزرگان و محققان شيعه است كه هيچيك چنين اعتقادى را نداشته و ندارند ، و اگر منظور وجود قول ضعيفى در اين زمينه در ميان شيعه است ، نظير آن در ميان اهل سنت نيز وجود دارد كه نه آنها به آن اعتنا كرده‌اند و نه ما .\r\nمحقق معروف « كاشف الغطاء » در كتابش كشف الغطاء چنين مىگويد :\r\nلا ريب انه ( اى القرآن ) محفوظ من النقصان بحفظ الملك الديان كما دل عليه صريح القرآن و اجماع العلماء فى كل زمان و لا عبرة بنادر :\r\n« شك نيست كه قرآن از هر گونه كمبود ( و تحريف ) در پرتو حفظ خداوند محفوظ مانده است ، همانگونه است كه صريح قرآن و اجماع علما در هر عصر و زمان به اين امر گواهى مىدهد و مخالفت افراد نادرى اصلا قابل ملاحظه نيست ( تفسير آلاء الرحمن صفحه 35 ) .\r\nتاريخ اسلام از اين گونه نسبتهاى ناروا كه سرچشمه اى جز تعصب ندارد فراوان ديده است ، و ما مىدانيم عامل پيدايش قسمتى از اين سوء تفاهمها دشمنانى\r\n","description":"","footnote":"","page_name":" 20 ","page_number":20},
  {"content":"\r\nبوده‌اند كه به اين گونه مسائل دامن مىزدند و سعى داشتند كه هرگز وحدتى ميان صفوف مسلمين برقرار نشود .\r\nكار به آنجا رسيده كه نويسنده معروف حجازى « عبد اللَّه على القصيمى » در كتاب خود « الصراع » ضمن مذمت از شيعه مىگويد :\r\n« شيعه‌ها همواره از دشمنان مساجد بوده‌اند ! و به همين دليل كسى كه در شهرهاى شيعه نشينى حركت كند از شمال تا به جنوب ، و از شرق تا به غرب ! كمتر مسجد مىبيند ! ( 1 ) .\r\nخوب فكر كنيد ما از شمارش اينهمه مساجد در خيابانها و كوچه‌ها و بازارها و حتى پس كوچه‌ها در شهرهاى شيعه نشين خسته مىشويم ، گاهى آن قدر مسجد در يك نقطه زياد است كه صداى عده اى بلند مىشود و مىگويند بس است بيائيد به كارهاى ديگر بپردازيم ، ولى با اينحال مىبينيم كه نويسنده معروفى با اين صراحت سخنى مىگويد كه براى ما كه در اين مناطق زندگى مىكنيم تنها اسباب خنده است ، بنا بر اين از نسبت دادن فخر رازى نيز نبايد زياد تعجب كرد .\r\n\r\nدلائل عدم تحريف قرآن :\r\n1 - در مورد عدم تحريف قرآن دلائل فراوانى در دست داريم كه از همه روشنتر ، بعد از آيه فوق و بعضى ديگر از آيات قرآن ، سير تاريخى اين كتاب بزرگ آسمانى است .\r\nمقدمة اين نكته لازم به يادآورى است كه آن اقليت ضعيفى كه احتمال تحريف قرآن را داده‌اند تنها در مورد كم شدن آنست و گر نه احدى اين احتمال\r\n\r\n","description":"","footnote":"\r\n( 1 ) و الشيعة هم ابدا اعداء المساجد و لهذا يقل ان يشاهد الضارب فى طول بلادهم و عرضها مسجدا ( الصراع جلد 2 صفحه 23 - طبق نقل علامه امينى در الغدير جلد 3 صفحه 300 ) .\r\n","page_name":" 21 ","page_number":21},
  {"content":"\r\nرا نداده كه بر قرآن موجود چيزى افزوده شده باشد ( دقت كنيد ) .\r\nاز اين كه بگذريم اگر به اين موضوع دقت كنيم كه قرآن براى مسلمانان همه چيز بوده قانون اساسى ، دستور العمل زندگى ، برنامه حكومت ، كتاب مقدس آسمانى ، و رمز عبادت ، روشن مىشود كه اصولا كم و زياد در آن امكان نداشته است .\r\nقرآن كتابى بود كه مسلمانان نخستين همواره در نمازها ، در مسجد ، در خانه ، در ميدان جنگ ، بهنگام روبرو شدن با دشمنان و بعنوان استدلال بر حقانيت مكتب از آن استفاده مىكردند حتى از تواريخ اسلامى استفاده مىشود كه تعليم قرآن را مهر زنان قرار مىدادند ! ، و اصولا تنها كتابى كه در همه محافل مطرح بوده و هر كودكى را از آغاز عمر با آن آشنا مىكردند و هر كس ميخواست درسى از اسلام به خواند آن را به او تعليم مىدادند همين قرآن مجيد بود .\r\nآيا با چنين وضعى كسى احتمال مىدهد كه دگرگونى در اين كتاب آسمانى رخ دهد ، بخصوص اينكه ما در آغاز جلد اول همين تفسير ثابت كرديم كه قرآن به صورت يك مجموعه با همين شكل فعلى در عصر خود پيامبر جمعآورى شده بود ، و مسلمانان سخت به ياد گرفتن و حفظ آن اهميت مىدادند ، و اصولا شخصيت افراد در آن عصر تا حد زيادى به اين شناخته مىشد كه چه اندازه از آيات قرآن را حفظ كرده بودند .\r\nعدد حافظان قرآن به اندازه اى زياد بود كه در تواريخ مىخوانيم در يكى از جنگها كه زمان ابو بكر واقع شد چهارصد نفر از قاريان قرآن به قتل رسيدند ( 1 ) .\r\nو در داستان « بئر معونه » ( يكى از آباديهاى نزديك مدينه ) و جنگى كه در آن منطقه در حيات پيامبر ص اتفاق افتاد مىخوانيم كه جمع كثيرى\r\n\r\n","description":"","footnote":"\r\n( 1 ) منتخب كنز العمال بنا به نقل البيان فى تفسير القرآن صفحه 260 .\r\n","page_name":" 22 ","page_number":22},
  {"content":"\r\nاز قاريان قرآن از اصحاب پيامبر در حدود 70 نفر شربت شهادت نوشيدند ( 1 ) .\r\nاز اينها و نظائر اينها روشن مىشود كه حافظان و قاريان و معلمان قرآن آن قدر زياد بودند كه تنها در يك ميدان جنگ اين تعداد از آنها شربت شهادت نوشيدند .\r\nو بايد چنين باشد چرا كه گفتيم قرآن فقط قانون اساسى براى مسلمانان نبود ، بلكه همه چيز آنها را تشكيل مىداد ، مخصوصا در آغاز اسلام هيچ كتابى جز آن نداشتند و تلاوت و قرائت و حفظ و تعليم و تعلم مخصوص به قرآن بود .\r\nقرآن يك كتاب متروك در گوشه خانه و يا مسجد كه گرد و غبار فراموشى روى آن نشسته باشد نبود تا كسى از آن كم يا بر آن بيافزايد .\r\nمساله حفظ قرآن بعنوان يك سنت و يك عبادت بزرگ هميشه در ميان مسلمانان بوده و هست ، حتى پس از آنكه قرآن به صورت يك كتاب تكثير شد و در همه جا پخش گرديد و حتى بعد از پيدايش صنعت چاپ كه سبب شد اين كتاب بعنوان پرنسخه ترين كتاب در كشورهاى اسلامى چاپ و نشر گردد ، باز مساله حفظ قرآن بعنوان يك سنت ديرينه و افتخار بزرگ موقعيت خود را حفظ كرد ، بطورى كه در هر شهر و ديار هميشه جمعى حافظ قرآن بوده و هست .\r\nهم اكنون در حجاز و بعضى ديگر از كشورهاى اسلامى مدارسى بعنوان مدرسه تحفيظ القرآن الكريم يا نامهاى ديگر وجود دارد كه برنامه شاگردان آن در درجه اول مساله حفظ قرآن است .\r\nدر ملاقاتى كه در سفر مكه با رؤساى اين مدارس در آن شهر مقدس روى داد معلوم شد گروه بسيار زيادى از پسران و دختران جوان در مكه در اين مدارس نامنويسى كرده و مشغول تحصيل هستند .\r\nيكى از مطلعين مىگفت هم اكنون در كشور پاكستان در حدود يك ميليون\r\n\r\n","description":"","footnote":"\r\n( 1 ) سفينة البحار جلد اول صفحه 57\r\n","page_name":" 23 ","page_number":23},
  {"content":"\r\nو پانصد هزار نفر حافظ قرآن وجود دارد ! يكى از شرائط امتحان ورودى دانشگاه اسلامى الازهر مصر ( طبق نقل دائرة المعارف فريد وجدى ) حفظ تمام قرآن است كه از چهل نمره حد اقل بايد بيست نمرده بگيرند ! .\r\nكوتاه سخن اينكه سنت حفظ قرآن از عصر پيامبر ص و به دستور و تاكيد خود آن حضرت كه در روايات زيادى وارد شده در تمام قرون و اعصار ادامه داشته است .\r\nآيا با چنين وضعى هيچگونه احتمالى در مورد تحريف قرآن امكان پذير است ؟ ! .\r\n2 - علاوه بر همه اينها مساله « نويسندگان وحى » است ، يعنى كسانى كه بعد از نزول آيات قرآن بر پيامبر آن را ياد داشت مىكردند كه عدد آنها را از چهارده نفر تا چهل و سه نفر نوشته‌اند .\r\nابو عبد اللَّه زنجانى در كتاب ذيقيمت خود « تاريخ قرآن » اينچنين مىگويد ( كان للنبى كتابا يكتبون الوحى و هم ثلاثة و اربعون اشهرهم الخلفاء الاربعة و كان الزمهم للنبى زيد بن ثابت و على بن ابى طالب عليه السلام ) :\r\n« پيامبر ص نويسندگان متعددى داشت كه وحى را يادداشت مىكردند و آنها چهل و سه نفر بودند كه از همه مشهورتر خلفاى چهار گانه نخستين بودند ، ولى بيش از همه زيد بن ثابت و امير مؤمنان على بن ابى طالب ع ملازم پيامبر در اين رابطه بودند ( 1 ) .\r\nكتابى كه اينهمه نويسنده داشته چگونه ممكن است دست تحريف كنندگان به سوى آن دراز شود ؟ !\r\n\r\n","description":"","footnote":"\r\n( 1 ) تاريخ القرآن صفحه 24 .\r\n","page_name":" 24 ","page_number":24},
  {"content":"\r\n3 - دعوت همه پيشوايان اسلام به قرآن موجود - قابل توجه اينكه بررسى كلمات پيشوايان بزرگ اسلام نشان مىدهد كه از همان آغاز اسلام همه يك زبان مردم را به تلاوت و بررسى و عمل به همين قرآن موجود دعوت مىكردند ، و اين خود نشان مىدهد كه اين كتاب آسمانى به صورت يك مجموعه دست نخورده در همه قرون از جمله قرون نخستين اسلام بوده است .\r\nسخنان على ع در نهج البلاغة گواه زنده اين مدعا است :\r\nدر خطبه 133 مىخوانيم\r\nو كتاب اللَّه بين اظهركم ، ناطق لا يعيا لسانه ، و بيت لا تهدم اركانه ، و عز لا تهزم اعوانه :\r\n« كتاب خدا در ميان شما است ، سخنگويى است كه هرگز زبانش به كندى نمىگرايد ، و خانه اى است كه هيچگاه ستونهايش فرو نمىريزد ، و مايه عزت است آن چنان كه يارانش هرگز مغلوب نمىشوند » . در خطبه 176 مىفرمايد :\r\nو اعلموا ان هذا القران هو الناصح الذى لا يغش و الهادى الذى لا يضل :\r\n« بدانيد كه اين قرآن نصيحت كننده اى است كه هرگز در نصيحت خود غش و خيانت نمىكند ، و هدايت كننده اى است كه هيچگاه گمراه نمىسازد .\r\nو نيز در « همين خطبه » مىخوانيم :\r\nو ما جالس هذا القرآن احد الا قام عنه بزيادة او نقصان : زيادة من هدى ، او نقصان من عمى :\r\n« هيچكس با اين قرآن همنشين نمىشود مگر اينكه از كنار آن با فزونى يا نقصان برمىخيزد :\r\nفزونى در هدايت و نقصان از گمراهى « ! .\r\nدر دنباله همين خطبه باز مىخوانيم : « ان اللَّه سبحانه لم يعظ احدا به مثل هذا القرآن ، فانه حبل اللَّه المتين و سببه الامين : « خداوند پاك احدى را بمانند اين قرآن اندرز نداده است ، چرا كه اين ريسمان محكم الهى است ،\r\n","description":"","footnote":"","page_name":" 25 ","page_number":25},
  {"content":"\r\nو وسيله مطمئن او است » .\r\nو در خطبه 198 مىخوانيم : « ثم انزل عليه الكتاب نورا لا تطفا مصابيحه ، و سراجا لا يخبو توقده ، . . . و منهاجا لا يضل نهجه . . . و فرقانا لا يخمد برهانه : « سپس خداوند كتابى بر پيامبرش نازل كرد كه نورى است خاموشنشدنى ، و چراغ پرفروغى است كه به تاريكى نمىگرايد ، طريقه اى است كه رهروانش گمراه نمىشوند ، و مايه جدايى حق از باطل است كه برهانش خاموش نمىگردد » .\r\nمانند اين تعبيرات در سخنان على ع و ساير پيشوايان دين فراوان است .\r\nآيا اگر فرض كنيم دست تحريف به دامن اين كتاب آسمانى دراز شده بود امكان داشت اين گونه به سوى آن دعوت بشود ؟ و به عنوان راه و روش و وسيله جدايى حق از باطل و نورى كه هرگز خاموش نمىشود و چراغى كه به خاموشى نمىگرايد و ريسمان محكم خدا و سبب امين و مطمئن او معرفى گردد ؟\r\n4 - اصولا پس از قبول خاتميت پيامبر ص و اينكه آئين اسلام آخرين آئين الهى است و رسالت قرآن تا پايان جهان برقرار خواهد بود چگونه مىتوان باور كرد كه خدا اين يگانه سند اسلام و پيامبر خاتم را پاسدارى نكند ؟ ! آيا تحريف قرآن با جاودانگى اسلام طى هزاران سال و تا پايان جهان مفهومى مىتواند داشته باشد ؟ ! 5 - روايات ثقلين كه با طرق معتبر و متعدد از پيامبر ص نقل شده خود دليل ديگرى بر اصالت قرآن ، و محفوظ بودن آن از هر گونه دگرگونى است ، زيرا طبق اين روايات پيامبر مىفرمايد : « من از ميان شما مىروم و دو چيز گرانمايه را براى شما بيادگار مىگذارم : نخست قرآن ، و ديگرى اهل بيت من\r\n","description":"","footnote":"","page_name":" 26 ","page_number":26},
  {"content":"\r\nاست كه اگر دست از دامن اين دو برنداريد هرگز گمراه نخواهيد شد » ( 1 ) .\r\nآيا اين تعبير در مورد كتابى كه دست تحريف به دامان آن دراز شده مىتواند صحت داشته باشد ؟ ( 2 ) .\r\n6 - علاوه بر همه اينها قرآن بعنوان يك معيار سنجش مطمئن اخبار صدق و كذب به مسلمانان معرفى شده و در روايات زيادى كه در منابع اسلامى آمده مىخوانيم كه در صدق و كذب هر حديثى شك كرديد آن را به قرآن عرضه كنيد ، هر حديثى موافق قرآن است حق است و هر حديثى مخالف آن است نادرست ! اگر فرضا تحريفى در قرآن حتى به صورت نقصان رخ داده بود ، هرگز ممكن نبود به عنوان معيار سنجش حق از باطل و حديث درست از نادرست معرفى گردد .\r\n\r\nروايات تحريف\r\nمهمترين دستاويزى كه بعضى براى مساله تحريف بدست آورده‌اند روايات مختلفى است كه بر اثر عدم درك مفهوم واقعى آن ، و يا عدم بررسى سند آنها چنين سوء تعبيرى به وجود آمده است .\r\nاين روايات بر چند گونه است :\r\n1 - قسمتى از اين روايات ، رواياتى است كه مىگويد على ع بعد از وفات پيامبر ص به جمعآورى قرآن پرداخت ، و هنگامى كه آن را جمع كرد و بر گروهى از صحابه كه اطراف مقام خلافت را گرفته بودند عرضه فرمود ، آنها از آن استقبال نكردند و على ع گفت ديگر آن را نخواهيد ديد ! .\r\n\r\n","description":"","footnote":"\r\n( 1 ، 2 ) حديث ثقلين از احاديث متواترى است كه در بسيارى از كتب اهل تسنن از جمعى از صحابه مانند ابو سعيد خدرى زيد بن ارقم ، زيد بن ثابت ، ابو هريره ، حذيفة ابن اسيد ، جابر بن عبد اللَّه انصارى ، عبد اللَّه حنطب ، عبد بن حميد ، جبير بن مطعم ، ضمره اسلمى ، ابو ذر غفارى ، ابو رافع ، و ام سلمه از پيامبر اكرم نقل شده است .\r\n","page_name":" 27 ","page_number":27},
  {"content":"\r\nولى با دقت در همين روايات روشن مىشود كه قرآن نزد على ع با ديگر قرآنها ابدا تفاوت نداشت بلكه اين تفاوت در سه چيز بود : نخست اينكه آيات و سوره‌ها به ترتيب نزول تنظيم شده بود ، و ديگر اينكه شان نزول هر آيه و سوره در كنار آن قيد شده بود ، سومين امتياز اينكه تفسيرهايى كه از پيامبر ص شنيده بود و همچنين آيات ناسخ و منسوخ در آن درج شده بود .\r\nبنا بر اين قرآنى كه على ع به جمعآورى آن پرداخت چيزى جز اين قرآن نبود و مازادش « تفسيرها » و « تاويلها » و « شان نزولها » و « تميز ناسخ و منسوخ » و مانند آن بوده است ، و به تعبير ديگر هم قرآن بود ، و هم تفسير اصيل قرآن .\r\nدر كتاب سليم بن قيس مىخوانيم : ان امير المؤمنين ( ع ) لما راى غدر الصحابة و قلة وفائهم لزم بيته ، و اقبل على القرآن ، فلما جمعه كله ، و كتابه بيده ، و تاويله الناسخ و المنسوخ ، بعث اليه ان اخرج فبايع ، فبعث اليه انى مشغول فقد آليت على نفسى لا ارتدى بردائى الا لصلاة حتى اؤلف القرآن و اجمعه ( 1 ) : « هنگامى كه امير مؤمنان على ع بى وفايى صحابه را مشاهده كرد خانه را ترك نگفت ، و به قرآن روى آورد ، و مشغول جمعآورى همه قرآن ، و نوشتن آن با دست خود شد ، و حتى تاويل و ناسخ و منسوخ آن را جمع آورى فرمود ، در اين هنگام به سراغ امام فرستادند كه از خانه بيرون آى و بيعت كن ! او در پاسخ پيغام فرستاد كه من مشغولم ، سوگند ياد كرده‌ام كه عبا بر دوش نگيرم مگر براى نماز تا همه قرآن را گرد آورى كنم .\r\n2 - قسمتى ديگر از اين روايات رواياتى است كه اشاره به تحريف معنوى قرآن مىكند .\r\nزيرا مىدانيم تحريف بر سه گونه است : « تحريف لفظى » و « تحريف معنوى »\r\n\r\n","description":"","footnote":"\r\n( 1 ) بحار الانوار جلد 19 صفحه 11 .\r\n","page_name":" 28 ","page_number":28},
  {"content":"\r\nو « تحريف عملى » .\r\nمنظور از تحريف لفظى آنست كه در الفاظ و عبارات قرآن كم و زياد و تغيير داده شود ( اين همان چيزى است كه ما و همه محققان اسلام آن را شديدا انكار مىكنيم ) .\r\nولى « تحريف معنوى » آنست كه آيه اى را آن چنان معنى و تفسير كنند كه خلاف مفهوم واقعى آن باشد . و نيز « تحريف عملى » آنست كه آن را بر خلاف عمل كنند .\r\nمثلا در تفسير على بن ابراهيم از « ابو ذر » چنين مىخوانيم : هنگامى كه آيه يَوْمَ تَبْيَضُّ وُجُوه وَتَسْوَدُّ وُجُوه ( آل عمران 106 ) نازل شد پيامبر ص فرمود روز قيامت از مردم سؤال مىكنند كه با ثقلين ( قرآن و عترت پيامبر ) چه كرديد ؟ مىگويند : اما الاكبر فحرفناه ، و نبذناه و راء ظهورنا . . . :\r\n« ما ثقل اكبر ( قرآن ) را تحريف كرديم و پشت سر انداختيم ( 1 ) پيداست كه منظور از تحريف در اينجا همان دگرگون ساختن مفهوم قرآن و پشت سر انداختن آنست .\r\n3 - قسمت ديگرى از اين روايات رواياتى است كه قطعا مجعول است و براى بىاعتبار ساختن قرآن بدست دشمنان و منحرفان يا افراد نادان ساخته و پرداخته شده است .\r\nمانند روايات متعددى كه از احمد بن محمد بن سيارى نقل شده است كه عدد اين روايات به صد و هشتاد و هشت روايت ! بالغ مىشود ( 2 ) و مرحوم حاجى نورى در كتاب « فصل الخطاب » فراوان از او نقل كرده است .\r\n\r\n","description":"","footnote":"\r\n( 1 ) تفسير برهان ذيل آيه 106 از سوره آل عمران .\r\n( 2 ) اين احصاء و شمارش را نويسنده كتاب « برهان روشن » در آن كتاب آورده است .\r\n","page_name":" 29 ","page_number":29},
  {"content":"\r\n« سيارى » راوى اين احاديث به گفته بسيارى از بزرگان علم رجال كسى بوده است فاسد المذهب ، غير قابل اعتماد ، و ضعيف الحديث ، و به گفته بعضى ، اهل غلو ، منحرف ، معروف به تناسخ و كذاب بوده ، و به گفته كشى صاحب رجال معروف ، امام جواد ع در نامه خود ادعاهاى سيارى را باطل و بى اساس خواند .\r\nالبته روايات تحريف منحصر به سيارى نيست ولى قسمت مهمش به او بر مىگردد ! .\r\nدر ميان اين روايات مجعول روايات مضحكى ديده مىشود كه هر كس مختصر اهل مطالعه باشد فورا به فساد آن پى مىبرد .\r\nمانند روايتى كه مىگويد در آيه 3 سوره نساء و إِنْ خِفْتُمْ أَلَّا تُقْسِطُوا فِي الْيَتامى فَانْكِحُوا ما طابَ لَكُمْ مِنَ النِّساءِ ) در ميان شرط و جزا بيش از يك سوم قرآن ساقط شده است ! ! ! در حالى كه ما در تفسير سوره نساء گفتيم كه شرط و جزاء در آيه فوق كاملا يا يكديگر مربوطند و حتى يك كلمه در ميان اين دو اسقاط نشده است .\r\nبعلاوه بيش از يك سوم قرآن حد اقل معادل چهارده جزء قرآن مىشود ! اين بسيار خنده آور است كه كسى ادعا كند قرآن با آن همه نويسندگان و كتاب وحى و آن همه حافظان و قاريان از زمان پيامبر ص به بعد چهارده جزاش بر باد رفته و كسى آگاه نشده ؟ اين دروغگويان و دروغپردازان توجه به اين واقعيت تاريخى نكرده‌اند كه قرآن كه قانون اساسى و همه چيز مسلمانان را از آغاز تشكيل مىداد ، شب و روز در همه خانه‌ها و مساجد تلاوت مىشد ، چيزى نبود كه حتى يك كلمه آن را بتوان اسقاط كرد تا چه رسد به چهارده جزء ! دروغى به اين بزرگى دليل روشنى بر ناشىگرى جاعلان اين گونه احاديث است .\r\nبسيارى از بهانه جويان در اينجا به سراغ كتاب « فصل الخطاب » كه در بالا\r\n","description":"","footnote":"","page_name":" 30 ","page_number":30},
  {"content":"\r\nاشاره كرديم ( نوشته مرحوم حاجى نورى ) مىروند كه در زمينه تحريف نگاشته است .\r\nولى اين كتاب علاوه بر اينكه با توجه به آنچه در بالا گفتيم وضعش روشن مىشود ، مرحوم حاج شيخ آقا بزرگ تهرانى كه شاگرد مبرز مرحوم حاجى نورى است در شرح حال استادش در جلد اول « مستدرك الوسائل » مىگويد :\r\nاما در مورد كتاب « فصل الخطاب » كرارا از استادم شنيدم ميفرمود مطالبى كه در فصل الخطاب است عقيده شخصى من نيست ، بلكه اين كتاب را براى طرح بحث و اشكال نوشتم ، و اشارتا عقيده خودم راجع به عدم تحريف را آورده‌ام ، و بهتر بود نام كتاب را « فصل الخطاب فى عدم تحريف الكتاب » مىگذاردم .\r\nسپس مرحوم « محدث تهرانى » مىگويد : « ما از نظر عمل روش استاد خودمان را به خوبى مىديديم كه هيچگونه وزن و ارزشى براى اخبار تحريف قائل نبود ، بلكه آنها را از اخبارى مىدانست كه بايد بر ديوار كوبند ، تنها كسى مىتواند نسبت تحريف را به استاد ما بدهد كه به مرام و عقيده او آشنا نبوده است » .\r\nآخرين سخن اينكه آنها كه نمىتوانستند و يا كه نمىخواستند عظمت اين كتاب آسمانى را براى مسلمانان احساس كنند كوشش كردند كه با اين گونه خرافه‌ها و اباطيل قرآن را از اصالت بيندازند ، و دستهاى زيادى در گذشته و امروز در اين زمينه كار كرده و مىكند .\r\nچندى قبل در جرايد خوانديم چاپ جديدى از قرآن وسيله ايادى اسرائيل و صهيونيسم منتشر شده كه آيات فراوانى از آن را تغيير داده‌اند ، ولى آنها كور خوانده بودند ، دانشمندان اسلامى به زودى از اين توطئه دشمن آگاه شدند ، و آن نسخه‌ها را جمعآورى كردند ، اين دشمنان سياه دل نمىدانستند كه حتى اگر يك نقطه از قرآن تغيير يابد مفسران و حافظان و قاريان قرآن فورا آگاه خواهند شد .\r\n","description":"","footnote":"","page_name":" 31 ","page_number":31},
  {"content":"\r\n« آنها مىخواهند نور خدا را خاموش كنند ، ولى هرگز نمىتوانند » يُرِيدُونَ أَنْ يُطْفِؤُا نُورَ اللَّه بِأَفْواهِهِمْ وَيَأْبَى اللَّه إِلَّا أَنْ يُتِمَّ نُورَه وَلَوْ كَرِه الْكافِرُونَ ( توبه آيه 32 ) .\r\n\r\n[ سوره الحجر ‹ 15 › : آيات 10 تا 15 
  ]\r\nوَ لَقَدْ أَرْسَلْنا مِنْ قَبْلِكَ فِي شِيَعِ الأَوَّلِينَ ‹ 10 › وَما يَأْتِيهِمْ مِنْ رَسُولٍ إِلَّا كانُوا بِه يَسْتَهْزِؤُنَ ‹ 11 › كَذلِكَ نَسْلُكُه فِي قُلُوبِ الْمُجْرِمِينَ ‹ 12 › لا يُؤْمِنُونَ بِه وَقَدْ خَلَتْ سُنَّةُ الأَوَّلِينَ ‹ 13 › وَلَوْ فَتَحْنا عَلَيْهِمْ باباً مِنَ السَّماءِ فَظَلُّوا فِيه يَعْرُجُونَ ‹ 14 ›\r\nلَقالُوا إِنَّما سُكِّرَتْ أَبْصارُنا بَلْ نَحْنُ قَوْمٌ مَسْحُورُونَ ‹ 15 ›\r\n\r\nترجمه :\r\n10 - ما پيش از تو ( نيز ) پيامبرانى در ميان امتهاى نخستين فرستاديم .\r\n11 - هيچ پيامبرى به سراغ آنها نمىآمد مگر اينكه او را به باد استهزاء مىگرفتند .\r\n12 - ما اينچنين ( و با استفاده از تمام وسائل ) قرآن را به درون دلهاى مجرمان راه مىدهيم .\r\n13 - ( اما با اين حال ) آنها به آن ايمان نمىآورند ، و سنت اقوام پيشين نيز چنين بود .\r\n14 - و اگر درى از آسمان به روى آنان بگشائيم و آنها مرتبا در آن بالا روند . . .\r\n15 - باز مىگويند : ما را چشم بندى كرده‌اند ! بلكه ما ( سر تا پا ) سحر شده‌ايم ! !\r\n\r\nتفسير : لجاجت و انكار محسوسات\r\nدر اين آيات به عنوان دلدارى پيامبر و مؤمنان در برابر مشكلاتى كه در\r\n","description":"","footnote":"","page_name":" 32 ","page_number":32},
  {"content":"\r\nدعوت خود با آن مواجه بودند اشاره به زندگى انبياى پيشين و گرفتاريهاى آنها در مقابل اقوام گمراه و متعصب مىكند .\r\nنخست مىگويد : « ما پيش از تو در ميان امتهاى نخستين نيز پيامبرانى فرستاديم ( * ( وَلَقَدْ أَرْسَلْنا مِنْ قَبْلِكَ فِي شِيَعِ الأَوَّلِينَ ) * ) .\r\nولى آنها چنان لجوج و سرسخت بودند كه « هر پيامبرى به سراغشان مىآمد او را به باد استهزاء و سخريه مىگرفتند » ( * ( وَما يَأْتِيهِمْ مِنْ رَسُولٍ إِلَّا كانُوا بِه يَسْتَهْزِؤُنَ ) * ) .\r\nاين استهزاء و سخريه به خاطر امورى بود :\r\n- براى شكستن ابهت پيامبران و متفرق ساختن افراد حقجو و حق طلب از گرد آنان .\r\n- براى ضعف و ناتوانيشان در مقابل منطق نيرومند رسولان الهى ، چون نمىتوانستند پاسخى به دلائل دندانشكن آنان بدهند متوسل به استهزاء يعنى حربه نادانهاى بى منطق مىشدند .\r\n- براى اينكه پيامبران سنتشكن بودند و با وضع نابسامان محيط به مبارزه برمىخاستند ، اما جاهلان متعصب كه اين سنتهاى غلط را جاودانى و ابدى مىپنداشتند از اين كار تعجب مىكردند و به استهزاء برمىخاستند .\r\n- براى اينكه سرپوشى بر و جدان خفته خود بگذارد ، مبادا بيدار شود و تعهد و مسئوليت بيافريند .\r\n- براى اينكه بسيارى از پيامبران دستشان از مال دنيا تهى و زندگانيشان بسيار ساده بود ، آنها كه شخصيت را بر اثر كوردلى در لباس نو ، و مركب زيبا ، و زندگانى مجلل ، مىدانستند ، تعجب مىكردند كه آيا يك انسان فقير و تهيدست ممكن است رهبر و راهنماى اينهمه جمعيت ثروتمند و مرفه گردد ؟ ! ، و به دنبال\r\n","description":"","footnote":"","page_name":" 33 ","page_number":33},
  {"content":"\r\nآن به استهزاء برمىخاستند .\r\n- و سرانجام براى اينكه مىديدند قبول دعوت پيامبران آنها را در برابر شهواتشان محدود مىسازد و آزاديهاى حيوانيشان را سلب مىكند و براى آنها وظائف و مسئوليتهايى ايجاد مىنمايد به استهزاء برمىخاستند تا خود را از اين وظائف راحت كنند ! سپس مىفرمايد : آرى « ما اين چنين آيات قرآن را به دلهاى اين مجرمان مىفرستيم » ( * ( كَذلِكَ نَسْلُكُه فِي قُلُوبِ الْمُجْرِمِينَ ) * ) .\r\nاما با اينهمه تبليغ و تاكيد و بيان منطقى و ارائه معجزات باز هم اين متعصبان استهزاء كننده « به آن ايمان نمىآورند » ( * ( لا يُؤْمِنُونَ بِه ) * ) ولى اين منحصر به آنها نيست « پيش از آنها سنت اقوام اولين نيز چنين بود » ( * ( وَقَدْ خَلَتْ سُنَّةُ الأَوَّلِينَ ) * ) .\r\nاينها بر اثر غوطه ور شدن در شهوات و اصرار و لجاجت در باطل ، كارشان به جايى رسيده كه « اگر درى از آسمان را به روى آنها بگشائيم و آنها مرتبا به آسمان صعود و نزول كنند . . . » ( * ( وَلَوْ فَتَحْنا عَلَيْهِمْ باباً مِنَ السَّماءِ فَظَلُّوا فِيه يَعْرُجُونَ ) * ) .\r\n« مىگويند ما را چشم بندى كرده‌اند » ( * ( لَقالُوا إِنَّما سُكِّرَتْ أَبْصارُنا ) * ) .\r\n« بلكه ما را سحر كرده‌اند » و آنچه مىبينيم ابدا واقعيت ندارد ! ( * ( بَلْ نَحْنُ قَوْمٌ مَسْحُورُونَ ) * ) .\r\nاين جاى تعجب نيست كه انسان به چنين مرحله اى از عناد و لجاج برسد ، براى اينكه روح پاك و فطرت دست نخورده انسان كه قادر به درك حقائق و مشاهده\r\n","description":"","footnote":"","page_name":" 34 ","page_number":34},
  {"content":"\r\nچهره اصلى واقعيات است ، بر اثر گناه و جهل و دشمنى با حق تدريجا به تاريكى مىگرايد ، البته در مراحل نخستين پاك كردن آن كاملا امكان پذير است ، اما اگر خداى نكرده اين حالت در انسان راسخ شود و به صورت « ملكه » در آيد ديگر به آسانى نمىتوان آن را شست ، و در اينجا است كه چهره حق در نظر انسان ديگرگون مىشود تا آنجا كه محكمترين دلائل عقلى ، و روشنترين دلائل حسى ، در دل او اثر نمىگذارد و كار او به انكار معقولات و محسوسات ، هر دو ، مىرسد .\r\n\r\nنكته‌ها :\r\n\r\n[ 1 - معناى لغوى « شيع » 
  ]\r\n1 - « شيع » جمع « شيعه » به جمعيت و گروهى گفته مىشود كه داراى خط مشتركى هستند ، « راغب » در كتاب مفردات مىگويد : « شيع از ماده شياع به معنى » انتشار و تقويت « است ، و شاع الخبر هنگامى گفته مىشود كه خبرى متعدد و قوى شود و شاع القوم هنگامى گفته مىشود كه جمعيتى منتشر و فراوان گردند ، و » شيعه « به كسانى مىگويند كه انسان بوسيله آنها قوى مىشود » .\r\nمرحوم « طبرسى » در مجمع البيان اصل آن را از مشايعت « به معنى » متابعت « دانسته و مىگويد شيعه به معنى پيرو و تابع است ، و شيعه على ع به پيروان او و آنهايى كه اعتقاد به امامتش دارند گفته مىشود ، و حديث معروف ام سلمه از پيامبر ص\r\nشيعة على هم الفائزون يوم القيامة\r\n( نجات يابندگان در قيامت ، پيروان على ع هستند ) نيز اشاره به همين معنى مىكند .\r\nو به هر حال چه اصل اين كلمه را از شياع به معنى انتشار و تقويت بدانيم ، يا از مشايعت به معنى متابعت ، دليل بر وجود يك نوع همبستگى فكرى و مكتبى در مفهوم شيعه و تشيع است .\r\nضمنا تعبير به شيع درباره اقوام گذشته دليل بر اين است كه آنها در مبارزه\r\n","description":"","footnote":"","page_name":" 35 ","page_number":35},
  {"content":"\r\nخود با پيامبران به صورت پراكنده عمل نمىكردند ، بلكه داراى خط مشترك و برنامه واحدى بودند كه با عملكردهاى هماهنگ تقويت مىشد ، جايى كه گمراهان براى خود چنين برنامه اى داشته باشند آيا پيروان راستين راه حق نبايد در مسير خود از طرحهاى هماهنگ و مشترك پيروى كنند .\r\n\r\n2 - مرجع ضمير در « نسلكه »\r\nاين جمله اشاره به آن مىكند كه خداوند آيات خود را از طرق مختلف آن چنان به مجرمان و مخالفان تفهيم مىكند كه گويى در دل آنها وارد شده است اما متاسفانه عدم قابليت و ناآمادگى محل ، سبب بيرون راندن آن و جذب نشدن در درون جانشان مىگردد ، درست مانند غذاى مقوى و مفيدى كه معده ناسالم ، آن را جذب نكرده و به بيرون باز مىگرداند ( و اين حقيقت درست از ماده سلوك كه ماده اصلى نسلكه مىباشد فهميده مىشود ) .\r\nبنا بر اين ضمير « نسلكه » به « ذكر » ( قرآن ) كه در آيات قبل آمده باز مىگردد ، و همچنين ضمير « به » در جمله بعد ، جمله « لا يؤمنون به » نيز به همين معنى باز مىگردد ، يعنى با اينهمه آنها ايمان به اين آيات نمىآورند .\r\nبنا بر اين هماهنگى در ميان دو ضمير كاملا برقرار است ، نظير همين تعبير با همين معنى در سوره شعراء آيه 200 و 201 ديده مىشود ) .\r\nولى بعضى احتمال داده‌اند كه ضمير در « نسلكه » به استهزاء كه از آيه قبل استفاده مىشود باز گردد ، بنا بر اين معنى جمله چنين مىشود ما اين استهزاء و مسخره كردن را ( به خاطر گناهان و لجاجتهايشان ) در قلب آنها داخل مىكنيم .\r\nولى اين تفسير اگر هيچ ايراد ديگرى نداشته باشد حد اقل هماهنگى را در ميان دو ضمير از ميان مىبرد و براى تضعيف آن همين كافى است ( دقت كنيد ) .\r\nضمنا از جمله بالا استفاده مىشود كه وظيفه مبلغان تنها اين نيست كه مسائلى\r\n","description":"","footnote":"","page_name":" 36 ","page_number":36},
  {"content":"\r\nرا به گوش مردم بخوانند ، بلكه بايد از تمام وسائل استفاده كنند تا سخن حق را به دل آنها نفوذ دهند آن چنان كه دلنشين گردد ، حقطلبان ارشاد شوند و نسبت به لجوجان اتمام حجت گردد .\r\nيعنى از تمام وسائل سمعى ، بصرى ، برنامه‌هاى عملى ، قصص ، داستانها ، ادبيات شعر و هنر به معنى اصيل و سازنده بايد استفاده كرد تا كلمات حق به دلها راه يابد .\r\n\r\n3 - سنت پيشينيان !\r\nموضعگيريهاى طرفداران باطل در برابر پيامبران ، و طرح نقشه‌هاى همه جانبه براى تحميق مردم ، و پراكندن آنها از اطراف مردان الهى نه چيز تازه اى است و نه منحصر به زمان و مكان خاصى بوده است .\r\nبلكه همانگونه كه از تعبير بالا استفاده مىشود ، از قديم الايام و دورترين زمانها ، اين توطئه‌ها در ميان اقوام گمراه بوده است .\r\nو به همين دليل هرگز نبايد از آن وحشت كرد و يا نوميدى و ياس به خود راه داد ، و يا از انبوه مشكلاتى كه بدست دشمنان فراهم مىشود هراسيد ، اين يك دلدارى مؤثر براى همه رهروان راه حق است .\r\nاگر تصور كنيم در زمان يا مكانى مىتوانيم دعوت حق را نشر و گسترش دهيم ، و پرچم عدل و داد را برافرازيم ، بىآنكه با عكس العمل منفى دشمنان لجوج و مخالفان سرسخت مواجه باشيم سخت اشتباه كرده‌ايم ، پيامبران الهى و همه پيروان راستين آنها از اين مخالفتها هرگز مايوس نشدند و ما نيز بايد مايوس نگرديم ، بلكه بايد هر روز بر عمق دعوت خود بيفزائيم .\r\n\r\n4 - تفسير جمله « * ( فَظَلُّوا فِيه يَعْرُجُونَ ) * »\r\nاين جمله و جمله‌هاى بعد كه در آيات فوق آمده به خوبى نشان مىدهد كه\r\n","description":"","footnote":"","page_name":" 37 ","page_number":37},
  {"content":"\r\nمنظور آن است اگر درى از آسمان بر آنها گشوده شود ( آسمان در اينجا ظاهرا اشاره به جو متراكم اطراف زمين است كه خارج شدن از آن به سادگى ممكن نيست ) و مرتبا روز روشن در آن رفت و آمد كنند ، باز هم از شدت لجاجت مىگويند چشم بندى و سحر شده‌ايم .\r\nتوجه داشته باشيد « ظلوا » دليل بر استمرار كارى در روز مىباشد ، و عرب اين تعبير را در مورد شب نمىكند ، بلكه به جاى آن باتوا كه از ماده بيتوته است ، مىگويد .\r\nاين تفسير همان چيزى است كه غالب مفسرين آن را برگزيده‌اند ، ولى عجب اين است كه بعضى از مفسران احتمال داده‌اند كه ضمير در « ظلوا » به فرشتگان باز مىگردد ، يعنى اگر آنان فرشتگان را با چشم خود ببينند كه به آسمان مىروند و باز مىگردند باز ايمان نمىآورند .\r\nاين تفسير علاوه بر اينكه با آيات قبل و بعد كه عموما سخن از مشركين مىگويد سازگار نيست ( زيرا ملائكه تنها در شش آيه قبل آمده ، و بازگشت ضمير به آن بسيار بعيد است ) از بلاغت سخن نيز مىكاهد ، زيرا قرآن مىخواهد بگويد حتى اگر خودشان به صورت اعجاز آميزى در روز روشن كرارا به آسمان بروند و باز گردند باز هم تسليم حق نمىشوند . ( دقت كنيد ) .\r\n\r\n5 - معنى جمله « سكرت ابصارنا »\r\n« سكرت » از ماده « سكر » به معنى پوشاندن است ، يعنى كافران لجوج مىگويند چشم حقيقت بين ما گويى پوشانده شده و اگر ببينيم كه به آسمان عروج مىكنيم يك سلسله مسائل خيالى و توهمى است ، و اين درست همان چيزى است كه از آن در فارسى تعبير به چشم بندى مىكنيم ، كه بر اثر تردستى طرف مقابل ، انسان نمىتواند حقيقت را درست ببيند ، بلكه خلاف آن را احساس مىكند .\r\n","description":"","footnote":"","page_name":" 38 ","page_number":38},
  {"content":"\r\nو اينكه بعد از آن ، جمله * ( بَلْ نَحْنُ قَوْمٌ مَسْحُورُونَ ) * ( بلكه ما گروهى هستيم كه سحر شده‌ايم ) آمده با اينكه همين چشم بندى نيز از انواع سحر است شايد اشاره به اين باشد كه از چشم بندى هم فراتر رفته ، سر تا پاى ما سحر شده ، نه تنها چشممان بلكه تمام وجودمان بر اثر سحر احساس واقعى خود را از دست داده است و آنچه حس مىكند بر خلاف واقعيت است .\r\nبه عبارت ديگر هر گاه انسانى را با وسيله اى بالا ببريم و فرود بياوريم اين حالت را نه تنها با چشم خود بلكه با تمام وجود احساس مىكند ، به همين دليل اگر چشم شخص را محكم هم ببنديم باز عروج و نزول خود را احساس مىكند .\r\nيعنى اگر ، فرضا اين مشركان را به آسمان ببريم ، نخست مىگويند چشم بندى شده‌ايم بعد كه متوجه مىشوند كه اين حالت با غير چشم هم قابل احساس است مىگويند اصولا ما سر تا پاى وجودمان سحر شده است .\r\n","description":"","footnote":"","page_name":" 39 ","page_number":39},
  {"content":"\r\n\r\n[ سوره الحجر ‹ 15 › : آيات 16 تا 18 
  ]\r\nوَ لَقَدْ جَعَلْنا فِي السَّماءِ بُرُوجاً وَزَيَّنَّاها لِلنَّاظِرِينَ ‹ 16 › وَحَفِظْناها مِنْ كُلِّ شَيْطانٍ رَجِيمٍ ‹ 17 › إِلَّا مَنِ اسْتَرَقَ السَّمْعَ فَأَتْبَعَه شِهابٌ مُبِينٌ ‹ 18 ›\r\n\r\nترجمه :\r\n16 - ما در آسمان برجهايى قرار داديم ، و آن را براى بينندگان تزيين كرديم .\r\n17 - و آن را از هر شيطان مطرودى حفظ نموديم .\r\n18 - مگر آنها كه استراق سمع كنند كه « شهاب مبين » آنان را تعقيب مىكند ( و مىراند )\r\n\r\nتفسير :\r\n\r\nشياطين با شهب رانده مىشوند ؟\r\nاين آيات اشاره به گوشه اى از نظام آفرينش به عنوان دليلى بر توحيد و شناخت خدا است و بحثهايى را كه در زمينه قرآن و نبوت در آيات گذشته آمد تكميل مىكند .\r\nنخست مىگويد : « ما در آسمان برجهايى قرار داديم » ( * ( وَلَقَدْ جَعَلْنا فِي السَّماءِ بُرُوجاً ) * ) .\r\n« بروج » جمع « برج » در اصل به معنى « ظهور » است ، و به همين جهت آن قسمت مخصوصى از ديوار اطراف شهر يا محل اجتماع لشكر كه بروز و ظهور خاصى دارد ، برج ناميده مىشود ، و نيز به همين جهت هنگامى كه زن ، زينت خود را آشكار سازد تبرجت المرأة مىگويند .\r\nبه هر حال برجهاى آسمانى اشاره به منزلگاههاى خورشيد و ماه است ، و به تعبير دقيقتر هنگامى كه ما از كره زمين به ماه و خورشيد نگاه مىكنيم در هر فصل و موقعى از سال آنها را در مقابل يكى از صورتهاى فلكى ( صورتهاى فلكى\r\n","description":"","footnote":"","page_name":" 40 ","page_number":40},
  {"content":"\r\nمجموعه ستارگانى است كه شكل خاصى را به خود گرفته‌اند ) مىبينيم و مىگوئيم خورشيد مثلا در برج حمل يا ثور يا ميزان و عقرب و قوس است ( 1 ) .\r\nبديهى است وجود اين برجهاى آسمانى و منزلگاههاى ماه و خورشيد و آن نظام خاصى كه براى حركت آنها در اين برجها وجود دارد كه تقويم مجسم جهان هستى ما را تشكيل مىدهد دليل روشنى است بر علم و قدرت آفريدگار ، اين نظام شگرف با اين حساب دقيق و مستمر بيانگر نقشه و هدفى است كه در آفرينش اين جهان بوده و هر چه در آن بيشتر بينديشيم ما را به آفريننده جهان نزديكتر مىسازد .\r\nسپس اضافه مىكند « ما آسمان و اين صورتهاى فلكى را براى بينندگان زينت بخشيديم » ( * ( وَزَيَّنَّاها لِلنَّاظِرِينَ ) * ) ( 2 ) .\r\nدر يك شب تاريك و پر ستاره نظرى به آسمان بيفكنيد ، ستارگانى كه در هر گوشه و كنار به صورت گروه گروه دور هم جمع شده‌اند ، گويى هر دسته براى خود انجمنى دارند ، و آهسته نجوى مىكنند ، بعضى خيره خيره به ما نگاه كرده اصلا چشمك نمىزنند و بعضى مرتبا چشمك مىزنند ، گويى ما را به سوى خود مىخوانند ، بعضى آن چنان مىدرخشند كه خيال مىكنيم دارند به ما نزديك مىشوند ، و بعضى با نور كمرنگ خود گويى از آن اعماق آسمانهاى دور فرياد بىصدايى مىكشند كه ما هم اينجائيم ! اين منظره زيباى شاعرانه كه شايد براى بعضى بر اثر تكرار مشاهده ، عادى جلوه كند بيش از آنچه فكر كنيم ديدنى و جالب و شوقانگيز است .\r\n\r\n","description":"","footnote":"\r\n( 1 ) حمل ( بره ) مجموعه ستارگانى است كه تقريبا به اين شكل در آسمان در آمده ، و همچنين ثور به معنى گاو ، و ميزان به معنى ترازو ، و عقرب به همان معنى معروف ، و قوس به معنى كمان است .\r\n( 2 ) ضمير « زيناها » به « سماء » ( آسمان ) برمىگردد زيرا سماء مؤنث مجازى است .\r\n","page_name":" 41 ","page_number":41},
  {"content":"\r\nگاهى كه ماه با اشكال مختلفش در جمع آنها ظاهر مىشود ، چهره تازه و اعجابانگيز ديگرى به خود مىگيرند .\r\nبعد از غروب آفتاب يكى بعد از ديگرى ظاهر مىشوند ، گويى از پشت پرده بيرون مىدوند و به هنگام طلوع صبح فرار كرده و در برابر نيروى خيره كننده آفتاب خود را پنهان مىكنند .\r\nاز اين گذشته ، از نظر زيبائيهاى علمى و اسرار بسيار فراوان ، چهره آسمان آن چنان زيبا است كه هزاران سال است چشم همه دانشمندان را به خود مشغول داشته به ويژه امروز كه با نيرومندترين تلسكوپها و دوربينهاى عظيم نجومى به سوى آن خيره مىشوند و هر زمان اسرار تازه اى از اين عالم پر غوغا ، و در عين حال خاموش ، براى مردم جهان كشف مىكنند .\r\nراستى « چرخ با اين اختران نغز و خوش و زيباستى » ! . . .\r\nدر آيه بعد اضافه مىكند « ما اين آسمان را از هر شيطان رجيم و شوم و ملعون محفوظ داشته‌ايم » ( * ( وَحَفِظْناها مِنْ كُلِّ شَيْطانٍ رَجِيمٍ ) * ) .\r\n« مگر آن شيطانهايى كه هوس » استراق سمع « ( و خبرگيرى دزدكى ) كنند ، كه شهاب آشكار آنها را تعقيب مىكند و به عقب مىراند » ( * ( إِلَّا مَنِ اسْتَرَقَ السَّمْعَ فَأَتْبَعَه شِهابٌ مُبِينٌ ) * ) .\r\nچگونه شياطين بوسيله شهب از آسمان رانده مىشوند ؟ ! آيه اخير از آياتى است كه مفسران در تفسير آن بسيار سخن گفته‌اند و هر يك مسير خاصى را پيموده و برداشت معينى از آن دارند .\r\nو از آنجا كه عين همين مضمون در سوره صافات ( آيه 6 و 7 ) و سوره جن\r\n","description":"","footnote":"","page_name":" 42 ","page_number":42},
  {"content":"\r\n( آيه 9 ) آمده و از مسائلى است كه ممكن است براى افراد ناآگاه سؤالهاى بدون جوابى ترسيم كند لازم است نخست نظرى به آراء مفسران بزرگ اسلامى بيفكنيم ، سپس آنچه را كه ترجيح مىدهيم بيان كنيم .\r\n1 - بعضى مانند نويسنده « تفسير فى ظلال » به راحتى از اين آيات و مانند آن گذشته و به عنوان اينكه اينها حقايقى است كه درك آن براى ما ممكن نيست و بايد به آنچه در عمل واقعى ما در اين زندگى مؤثر است بپردازيم به تفسير اجمالى قناعت كرده ، و از توضيح و تبيين اين مساله صرف نظر نموده است .\r\nاو چنين مىنويسد : شيطان چيست ؟ و چگونه مىخواهد استراق سمع كند ؟\r\nو چه چيز را استراق مىكند ؟ همه اينها از غيبهاى الهى است كه از خلال نصوص نمىتوان به آن دست يافت ، و پرداختن به آن نتيجه اى ندارد ، زيرا بر عقيده ما چيزى نمىافزايد ، و جز اشتغال فكر انسان به امرى كه به او ارتباط خاصى ندارد و او را از انجام عمل حقيقيش در اين زندگى باز مىدارد ثمره اى نخواهد داشت ، به علاوه درك تازه اى نسبت به حقيقت جديدى به ما نمىدهد « ! » .\r\nولى نبايد ترديد داشت كه قرآن يك كتاب بزرگ انسانسازى و تربيت و حيات است ، اگر چيزى ارتباط به حيات انسانها نداشته باشد مطلقا در آن مطرح نخواهد شد ، همه آن درس است ، درس زندگى ، به علاوه هيچكس نمىتواند اين سخن را بپذيرد كه در قرآن حقايق ناگشودنى باشد ، مگر قرآن نور و كتاب مبين نيست ؟ و مگر براى فهم و تدبر و هدايت مردم نازل نشده ؟ چگونه فهم اين آيات به ما ارتباط ندارد ؟\r\nبه هر حال ما اين طرز موضعگيرى را در برابر اين گونه آيات و مانند آن نمىپسنديم .\r\n2 - جمع قابل توجهى از مفسران ، مخصوصا مفسران پيشين ، اصرار دارند\r\n\r\n","description":"","footnote":"\r\n( 1 ) تفسير فى ظلال جلد 5 صفحه 396 .\r\n","page_name":" 43 ","page_number":43},
  {"content":"\r\nكه معنى ظاهرى آيات را كاملا حفظ كنند :\r\n« سماء » اشاره به همين آسمان است ، و « شهاب » اشاره به همين شهاب است ( همين سنگريزه‌هاى سرگردانى است كه در اين فضاى بيكران در گردشند و گاه گاه كه در حوزه جاذبه زمين قرار مىگيرند و به سوى زمين كشيده مىشوند و بر اثر سرعت برخورد با امواج هوا ، داغ و سوزان و شعله ور و خاكستر مىشوند ) .\r\nو « شيطان » همان موجودات خبيثه متمردند كه مىخواهند به آسمانها بروند و گوشه اى از اخبار اين عالم ما كه در آسمانها منعكس است ، از طريق استراق سمع ( گوش دادن مخفيانه ) در يابند ، و به دوستان خود در زمين برسانند ، ولى شهابها همچون تير به سوى آنها پرتاب مىشوند و آنها را از رسيدن به اين هدف باز مىدارند ( 1 ) .\r\n3 - جمعى ديگر از مفسران مانند مفسر عاليقدر « مؤلف الميزان » و « طنطاوى » در تفسير « الجواهر » تعبيرات آيات فوق را از قبيل تشبيه و كنايه و ذكر امثال و به اصطلاح بيان « سمبوليك » دانسته ، و اين تشبيه و كنايه را به صورتهاى گوناگونى بيان داشته‌اند :\r\nالف : در تفسير الميزان چنين مىخوانيم : « توجيهات مختلفى را كه مفسران براى استراق سمع كردن شياطين ، و رانده شدن آنها بوسيله شهب بيان كرده‌اند ، مبتنى بر چيزى است كه احيانا از ظاهر آيات و روايات به ذهن مىرسد كه افلاكى محيط به زمين است و در آنها گروه هايى از فرشتگان قرار دارند و هر كدام از اين افلاك درهايى دارند كه جز از آنها نمىتوان وارد شد ، و گروهى از اين فرشتگان ،\r\n\r\n","description":"","footnote":"\r\n( 1 ) « فخر رازى » در تفسير كبير خود و همچنين « آلوسى » در « روح المعانى » بعد از ذكر اين تفسير اشكالات مختلفى را كه با در نظر گرفتن هيئت قديم و افلاك پوست پيازى و امثال آن متوجه اين تفسير مىشده مشروحا بيان كرده و به پاسخ آن پرداخته‌اند كه با توجه به هيئت امروز ، نيازى به ذكر آنها نمىبينيم .\r\n","page_name":" 44 ","page_number":44},
  {"content":"\r\nشهابها را بر دست دارند ، و منتظر شياطين استراق سمع كننده هستند تا آنها را با آن بكوبند و برانند ! در حالى كه امروز روشن شده است اين گونه نظريات بى اساس است ، نه چنان افلاكى وجود دارد و نه آن درها و نه مانند آن .\r\nآنچه به عنوان يك احتمال مىتوان در اينجا گفت اين است اين گونه بيانات در كلام الهى از قبيل امثالى است كه براى روشن شدن حقايق غير حسى در لباس حسى ذكر مىشود ، همانگونه كه خداوند مىفرمايد وَتِلْكَ الأَمْثالُ نَضْرِبُها لِلنَّاسِ وَما يَعْقِلُها إِلَّا الْعالِمُونَ : « اينها مثلهايى است كه براى مردم مىزنيم و جز عالمان آنها را درك نمىكنند » ( عنكبوت - 43 ) و امثال اين تعبيرات در قرآن فراوان است ، مانند عرش ، كرسى ، لوح ، كتاب .\r\nبنا بر اين منظور از آسمان كه جايگاه فرشتگان است ، يك عالم ملكوتى و ما وراء طبيعى است ، كه از اين جهان محسوس ، برتر و بالاتر است ، و منظور از نزديك شدن شياطين به اين آسمان براى استراق سمع و پرتاب كردن شهب به آنها آنست كه آنها مىخواهند به جهان فرشتگان نزديك شوند تا از اسرار خلقت و حوادث آينده آگاهى يابند ، ولى آنها شياطين را با انوار معنوى ملكوتى كه تاب تحمل آن را ندارند مىرانند ( 1 ) .\r\nب : « طنطاوى » در تفسير معروف خود ، گاه مىگويد :\r\n« آن گروه از دانشمندان حيله گر و رياكار و مردم عوامى كه از آنها پيروى مىكنند شايستگى و اهليت آن را ندارند كه از عجائب آسمانها و شگفتيهاى عالم بالا و كرات بىكرانش و نظم و حسابى كه بر آنها حكومت مىكند ، آگاه شوند ، خداوند اين علم و دانش را از آنها ممنوع ساخته ، و اين آسمان پر ستاره زيبا و مزين را با آن همه اسرارش در اختيار كسانى گذاشته كه عقل و هوش و اخلاص\r\n\r\n","description":"","footnote":"\r\n( 1 ) الميزان جلد 17 صفحه 130 ( ذيل آيات سوره صافات ) .\r\n","page_name":" 45 ","page_number":45},
  {"content":"\r\nو ايمان دارند .\r\nطبيعى است كه گروه اول از نفوذ در اسرار اين آسمان منع مىشوند ، و هر شيطان رانده شده درگاه الهى ، خواه از جنس بشر باشد يا غير بشر ، حق وصول به اين حقايق را ندارد ، و هر گاه به آن نزديك شود رانده و مطرود مىگردد ، اين گونه افراد ممكن است سالها زندگى كنند و بعد بميرند ولى هرگز به اين اسرار ، دست نيابند ، آنها چشمهاى باز دارند و ليكن چشم آنها قدرت ديد اين حقايق را ندارد ، مگر نه اين است كه علم را جز عاشقانش و جمال را جز عارفانش درك نمىكنند و نمىبينند » ( 1 ) .\r\nدر جاى ديگر مىگويد : « چه مانعى دارد اين تعبيرات كنايه باشد ؟ منع حسى اشاره به منع عقلى گردد ، در حالى كه كنايات از زيباترين انواع بلاغت است ، آيا نمىبينيم بسيارى از مردم كه در اطراف شما زندگى مىكنند در محدوده همين زمين محبوس و زندانيند و هيچگاه چشمشان به جهان بالا دوخته نمىشود ، و به آواى آن گوش فرا نمىدهند ، و از امور اين جهان و شگفتيهايش خبرى ندارند ، آنها بوسيله ( شهاب ) خودخواهى و شهوت و كينه توزى و طمع و حرص و جنگهاى خانمانسوز از درك آن معانى و الا مطرودند » ( و اگر روزى همچنين هوسى كنند به خاطر آن همه آلودگى كه بر دل و جان دارند رانده مىشوند ) ( 2 ) .\r\nج - در جاى ديگر سخنى دارد كه خلاصه اش چنين است : ارواح انسانها هنگامى كه از اين دنيا به جهان برزخ منتقل مىشوند ، علاقه و ارتباطى به ارواح زندگان دارند ، و هر گاه ميان آنها تناسب و همانندى باشد ، و بتوانند از طريق احضار ارواح و غير آن با آنها ارتباط و تفاهم برقرار كنند ، مسائلى را در اختيار آنان مىگذارند كه گاهى حق است و گاهى باطل زيرا آنها نمىتوانند به عوالم\r\n\r\n","description":"","footnote":"\r\n( 1 ) تفسير طنطاوى جلد 8 صفحه 11 .\r\n( 2 ) تفسير طنطاوى جلد 18 صفحه 10 .\r\n","page_name":" 46 ","page_number":46},
  {"content":"\r\nاعلى دسترسى پيدا كنند بلكه تنها به عوالم پائينتر دسترسى مىيابند ، مثلا همانگونه كه ماهى نمىتواند از محيط خود بيرون بيايد و در هوا پرواز كند ، آنها نيز قدرت ندارند از محدوده جهان خود بالاتر روند .\r\nد : بعضى ديگر گفته‌اند كه اكتشافات اخير نشان داده كه يك سلسله امواج نيرومند راديويى از فضاهاى دور دست ، مرتبا پخش مىشود كه مىتوان آنها را در كره زمين با دستگاههاى گيرنده مخصوص به خوبى گرفت ، هيچكس بدرستى نمىداند سرچشمه اين امواج فوق العاده نيرومند كجاست ؟ ولى دانشمندان مىگويند احتمال قوى دارد كه در كرات دور دست آسمانى موجودات زنده فراوانى هستند كه از نظر تمدن از ما بسيار پيشرفته ترند و به همين دليل مىخواهند اخبارشان را در جهان پخش كنند و در آن اخبار مسائلى است كه براى ما تازگى دارد ، موجوداتى كه آنها را پرى مىناميم مىكوشند ، از اين امواج استفاده كنند ، ولى اشعه نيرومندى آنها را بدور مىراند ( 1 ) .\r\nاين بود نظرات گوناگون مفسران و دانشمندان .\r\n\r\nنتيجه بحث :\r\nبحثها در تفسير اين آيات به درازا كشيد اكنون بايد براى نتيجه گيرى كامل مقدمتا به چند نكته توجه كنيم :\r\n1 - كلمه « سماء » ( آسمان ) در بسيارى از آيات قرآن به معنى همين آسمان مادى است در حالى كه در بعضى ديگر از آيات قطعا به معنى آسمان معنوى و مقام بالا است .\r\nمثلا در آيه 40 سوره اعراف مىخوانيم إِنَّ الَّذِينَ كَذَّبُوا بِآياتِنا وَاسْتَكْبَرُوا عَنْها لا تُفَتَّحُ لَهُمْ أَبْوابُ السَّماءِ : « آنها كه آيات ما را تكذيب كردند\r\n\r\n","description":"","footnote":"\r\n( 1 ) ترجمه قرآن بر فراز اعصار نوشته ع - نوفل صفحه 258 .\r\n","page_name":" 47 ","page_number":47},
  {"content":"\r\nو در برابر آن تكبر ورزيدند درهاى آسمان به رويشان گشوده نمىشود » .\r\nممكن است منظور از آسمان در اينجا كنايه از مقام قرب خدا بوده باشد همانگونه كه در آيه 10 سوره فاطر مىخوانيم إِلَيْه يَصْعَدُ الْكَلِمُ الطَّيِّبُ وَالْعَمَلُ الصَّالِحُ يَرْفَعُه : « سخنان پاكيزه به سوى او بالا مىروند و عمل صالح را ترفيع مىدهد » .\r\nروشن است كه اعمال صالح و سخنان پاكيزه چيزى نيستند كه به سوى اين آسمان بالا روند بلكه به سوى مقام قرب خدا پيش مىروند و عظمت و رفعت معنوى مىيابند .\r\nاصولا تعبير به « انزل » و « نزل » در مورد آيات قرآن به روشنى اين معنى را مىرساند ، كه منظور « نزول » و « فرود آمدن » از مقام قدس پروردگار بر قلب پيامبر ص است .\r\nدر تفسير آيه 24 سوره ابراهيم أَ لَمْ تَرَ كَيْفَ ضَرَبَ اللَّه مَثَلًا كَلِمَةً طَيِّبَةً كَشَجَرَةٍ طَيِّبَةٍ أَصْلُها ثابِتٌ وَفَرْعُها فِي السَّماءِ خوانديم : كه اين درخت پاكيزه كه خداوند آن را به عنوان مثال بيان كرده ، پيامبر ريشه آن است ، و على ع شاخه آن ( همان شاخه اى كه سر بر آسمان كشيده ) و امامان شاخه‌هاى كوچكترند ( 1 ) .\r\nمخصوصا در يكى از آن احاديث مىخوانيم « كذلك الكافرون لا تصعد اعمالهم الى السماء » : « همين گونه هستند كافران ، اعمال به آسمان بالا نمىرود » .\r\nروشن است كه آسمان در اين گونه احاديث ، اشاره به اين آسمان حسى نيست و از اينجا نتيجه مىگيريم كه آسمان هم در مفهوم مادى آن استعمال مىشود و هم در مفهوم معنوى آن .\r\n2 - نجوم ( ستارگان ) نيز يك مفهوم مادى دارد كه همين ستارگانى هستند\r\n\r\n","description":"","footnote":"\r\n( 1 ) تفسير برهان جلد 2 صفحه 310 .\r\n","page_name":" 48 ","page_number":48},
  {"content":"\r\nكه در آسمان ديده مىشوند ، و يك مفهوم معنوى كه اشاره به دانشمندان و شخصيتهايى است كه روشنى بخش جوامع انسانى هستند ، و همان گونه كه مردم راه خود را در شبهاى تاريك در بيابانها و بر صفحه اقيانوسها بوسيله ستارگان پيدا مىكنند ، توده‌هاى جمعيت در اجتماعات انسانى نيز راه زندگى و سعادت و حيات را به كمك اين دانشمندان و رهبران آگاه و با ايمان مىيابند .\r\nحديث معروفى كه از پيامبر ص نقل شده\r\nمثل اصحابى فيكم كمثل النجوم بايها اخذ اهتدى . . . :\r\n« ياران من همچون ستارگانند كه به هر كدام اقتدا شود مايه هدايت است » ( 1 ) نيز اشاره به همين معنى مىكند .\r\nدر تفسير على بن ابراهيم در ذيل آيه وَهُوَ الَّذِي جَعَلَ لَكُمُ النُّجُومَ لِتَهْتَدُوا بِها فِي ظُلُماتِ الْبَرِّ وَالْبَحْرِ : « او كسى است كه ستارگان را براى شما قرار داد تا در تاريكيهاى خشكى و دريا بوسيله آنها هدايت شويد » ( آيه 97 سوره انعام ) چنين نقل شده كه امام فرمود : النجوم آل محمد : « منظور از ستارگان خاندان پيامبرند » ( 2 ) .\r\n3 - از روايات متعددى كه در تفسير آيات مورد بحث وارد شده استفاده مىشود كه ممنوع شدن شياطين از صعود به آسمانها و رانده شدنشان بوسيله نجوم هنگام تولد پيامبر بود ، و از بعضى از آنها استفاده مىشود كه به هنگام تولد عيسى تا حدى ممنوع شدند و پس از تولد پيامبر بطور كامل ممنوع گشتند ( 3 ) .\r\nاز مجموعه آنچه گفتيم چنين مىتوان حدس زد كه « سماء » در اينجا به مفهوم معنوى اشاره مىكند و كنايه از آسمان حق و ايمان و معنويت است .\r\nو همواره شياطين در تلاشند تا به اين محدوده راه يابند و از طريق انواع\r\n\r\n","description":"","footnote":"\r\n( 1 ) سفينة البحار جلد 2 صفحه 9 .\r\n( 2 ) نور الثقلين جلد 1 صفحه 750 .\r\n( 3 ) نور الثقلين جلد 3 صفحه 5 - تفسير قرطبى جلد 5 صفحه 3626 .\r\n","page_name":" 49 ","page_number":49},
  {"content":"\r\nوسوسه‌ها در دل مؤمنان راستين و حاميان حق نفوذ كنند .\r\nاما مردان الهى و رهبران راه حق از پيامبران و امامان گرفته تا دانشمندان متعهد ، با امواج نيرومند علم و تقوايشان بر آنها هجوم مىبرند و آنان را از نزديك شدن به اين آسمان مىرانند .\r\nو در اينجا است كه مىتوان رابطه و پيوندى ميان تولد حضرت مسيح و از آن بالاتر تولد حضرت محمد ص و طرد اين شياطين از آسمان پيدا كرد .\r\nو نيز اينجا است كه مىتوان ارتباط ميان صعود به آسمان و آگاهى از اسرار را يافت - زيرا مىدانيم در اين آسمان مادى اخبار خاصى وجود ندارد جز شگفتيهاى خلقت كه حتى از روى زمين نيز قابل مطالعه است ، امروز ديگر اين مساله قطعى شده است كه اين كرات آسمانى در اين فضاى بيكران پخش شده‌اند ، قسمتى از آنها كرات مرده اى هستند ، و بعضى زنده‌اند ، و ساكنانى دارند ، ولى شايد زندگى آنها با ما تفاوت بسيار داشته باشد .\r\nاين موضوع نيز بسيار قابل ملاحظه است كه پيدايش شهاب تنها در جو زمين است كه بر اثر برخورد قطعات سنگ به هواى اطراف زمين و شعله ور شدن آنها پيدا مىشود و الا در بيرون جو زمين شهابى وجود ندارد البته در بيرون جو زمين سنگهاى سرگردانى در حركتند ولى به آنها شهاب گفته نمىشود مگر زمانى كه وارد جو زمين گردد و داغ و شعله ور شود ، و در برابر چشم انسان به صورت خط آتشى نمايان گردد به گونه اى كه تصور مىشود ستاره اى است در حال حركت و اين را نيز مىدانيم كه انسان امروز بارها از اين جو زمين به خارج عبور كرده و بسيار از آن فراتر رفته و تا كره ماه رسيده است ( توجه داشته باشيد كه جو زمين صد الى دويست كيلومتر بيشتر نيست ، در حالى كه كره ماه بيش از سيصد هزار كيلومتر با ما فاصله دارد ) .\r\nبنا بر اين اگر منظور همين شهاب مادى و آسمان مادى باشد ، بايد پذيرفت\r\n","description":"","footnote":"","page_name":" 50 ","page_number":50},
  {"content":"\r\nكه اين منطقه براى دانشمندان بشر كشف شده و مطلب اسرار آميزى در آن وجود ندارد .\r\nكوتاه سخن اينكه با قرائن و شواهد فراوانى كه ذكر كرديم به نظر مىرسد كه منظور از آسمان آسمان حق و حقيقت است ، و شياطين همان وسوسه گران هستند كه مىكوشند به اين آسمان راه يابند و استراق سمع كنند و به اغواى مردم بپردازند ، اما ستارگان و شهب يعنى رهبران الهى و دانشمندان با امواج نيرومند قلمشان آنها را به عقب مىرانند و طرد مىكنند .\r\nولى قرآن درياى بيكران است و ممكن است دانشمندان آينده در زمينه اين آيات به حقايق تازه اى دست يابند كه امروز به آن دست نيافته‌ايم .\r\n","description":"","footnote":"","page_name":" 51 ","page_number":51},
  {"content":"\r\n\r\n[ سوره الحجر ‹ 15 › : آيات 19 تا 21 
  ]\r\nوَ الأَرْضَ مَدَدْناها وَأَلْقَيْنا فِيها رَواسِيَ وَأَنْبَتْنا فِيها مِنْ كُلِّ شَيْءٍ مَوْزُونٍ ‹ 19 › وَجَعَلْنا لَكُمْ فِيها مَعايِشَ وَمَنْ لَسْتُمْ لَه بِرازِقِينَ ‹ 20 › وَإِنْ مِنْ شَيْءٍ إِلَّا عِنْدَنا خَزائِنُه وَما نُنَزِّلُه إِلَّا بِقَدَرٍ مَعْلُومٍ ‹ 21 ›\r\n\r\nترجمه :\r\n19 - و زمين را گسترديم ، و در آن كوه‌هاى ثابتى افكنديم ، و از هر گياه موزون در آن رويانديم .\r\n20 - و براى شما انواع وسايل زندگى در آن قرار داديم ، و همچنين براى كسانى كه شما نمىتوانيد به آنها روزى دهيد .\r\n21 - خزائن همه چيز نزد ما است ولى ما جز به اندازه معين آن را نازل نمىكنيم .\r\n\r\nتفسير : گنجينه همه چيز نزد ما است\r\nدر اينجا به بخشى از آيات آفرينش ، و نشانه‌هاى عظمت خدا در زمين ، مىپردازد تا بحث پيشين تكميل گردد .\r\nنخست از خود زمين شروع كرده مىفرمايد : « ما زمين را گسترش داديم » ( * ( وَالأَرْضَ مَدَدْناها ) * ) .\r\n« مد » در اصل به معنى گسترده ساختن و بسط دادن است ، و به احتمال قوى در اينجا اشاره به سر برآوردن خشكيهاى زمين از زير آب است ، زيرا ميدانيم\r\n","description":"","footnote":"","page_name":" 52 ","page_number":52},
  {"content":"\r\nدر آغاز تمام سطح كره زمين بر اثر بارانهاى سيلابى زير آب پنهان بود ، و ساليان درازى بر اين منوال گذشت ، بارانهاى سيلابى فرو نشستند ، آبها در گودالهاى زمين جاى گرفتند ، و خشكيها تدريجا از زير آب نمايان گشتند ، اين همان چيزى است كه در روايات اسلامى عنوان « دحو الارض » معروف شده است .\r\nو از آنجا كه آفرينش كوه‌ها با آن فوائد زيادى كه دارند يكى از نشانه‌هاى توحيد است ، به ذكر آن پرداخته و اضافه مىكند « ما در زمين كوه‌هاى مستقر و ثابتى انداختيم » ( * ( وَأَلْقَيْنا فِيها رَواسِيَ ) * ) .\r\nتعبير به القاء ( افكندن ) در مورد كوه‌ها با اينكه مىدانيم كوه‌ها همان چينخوردگيهاى زمين هستند كه بر اثر سرد شدن تدريجى پوسته زمين و يا به خاطر مواد آتشفشانى به وجود آمده‌اند ممكن است از اين نظر باشد كه « القاء » به معنى ايجاد نيز آمده است ، در زبان روز مره خود نيز مىگوئيم كه ما براى فلان زمين طرحى ريختيم و چند اطاق در آن انداختيم يعنى بنا كرديم و ايجاد نموديم .\r\nبه هر حال اين كوه‌ها علاوه بر اينكه از ريشه به هم پيوسته‌اند و همچون زرهى زمين را در برابر فشار درونى از لرزشها حفظ مىكنند ، و علاوه بر اينكه قدرت طوفانها را در هم شكسته و وزش باد و نسيم را به دقت كنترل مىنمايند ، محل خوبى براى ذخيره آبها به صورت برف و يا چشمه‌ها مىباشند .\r\nمخصوصا تكيه روى كلمه « رواسى » جمع « راسيه » به معنى ثابت و پا بر جا ، اشاره لطيفى است به آنچه در بالا بيان كرديم كه آنها هم خودشان ثابتند و هم مايه ثبات پوسته زمين و زندگى انسانها مىباشند .\r\nبه سراغ مهمترين عامل زندگى بشر و همه جانداران يعنى گياهان ميرود ، و مىفرمايد : « ما در روى زمين از هر گياه موزون رويانديم ( * ( وَأَنْبَتْنا فِيها مِنْ كُلِّ شَيْءٍ مَوْزُونٍ ) * ) .\r\n","description":"","footnote":"","page_name":" 53 ","page_number":53},
  {"content":"\r\nچه تعبير زيبا و رسايىاى است تعبير به « موزون » كه در اصل از ماده « وزن » به معنى شناسايى اندازه هر چيز گرفته شده است ( 1 ) و اشاره به حساب دقيق و نظم شگرف و اندازه‌هاى متناسب در همه اجزاى گياهان است كه هر يك از آنها بلكه هر يك از اجزاء آنها از ساقه و شاخه و برگ و گلبرگ و تخم و ميوه حساب و كتاب معينى دارد .\r\nدر كره زمين شايد صدها هزار نوع گياه داريم با خواص مختلف و آثار متنوع و گوناگون كه شناخت هر يك دريچه اى است براى شناخت « اللَّه » و برگ هر كدام از آنها دفترى است از « معرفت كردگار » .\r\nاين احتمال نيز در معنى اين جمله داده شده است كه منظور روئيدن معادن مختلف در كوه‌ها مىباشد زيرا عرب كلمه « انبات » را درباره معدن نيز به كار مىبرد .\r\nدر بعضى از روايات نيز اشاره به اين معنى شده است ، در روايتى از امام باقر ع مىخوانيم : كه تفسير اين آيه را از حضرتش پرسيدند ، فرمود : « منظور اين است كه خداوند در كوه‌ها معادن طلا و نقره و جواهرات و ساير فلزات آفريده است » ( 2 ) .\r\nاين احتمال نيز وجود دارد كه منظور از انبات ( روياندن ) در اينجا معنى وسيعى است كه همه مخلوقاتى را كه خداوند در زمين ايجاد كرده است ، فرا مىگيرد ، در سوره نوح از قول اين پيامبر بزرگ مىخوانيم كه به مردم مىگفت وَاللَّه أَنْبَتَكُمْ مِنَ الأَرْضِ نَباتاً : « خداوند شما را همچون گياهى از زمين رويانيد » ( نوح - 17 ) .\r\n\r\n","description":"","footnote":"\r\n( 1 ) الوزن معرفة قدر الشيء ( مفردات راغب ) .\r\n( 2 ) تفسير نور الثقلين جلد 3 صفحه 6 ( توجه داشته باشيد كه طبق اين تفسير ضمير فيها به كوه‌ها برمىگردد ) .\r\n","page_name":" 54 ","page_number":54},
  {"content":"\r\nو به هر حال هيچ مانعى ندارد كه آيه مفهوم گسترده اى داشته باشد كه گياهان و انسانها و معادن و مانند آن را شامل شود .\r\nو از آنجا كه وسائل زندگى انسان منحصر به گياهان و معادن نيست در آيه بعد به تمام اين مواهب اشاره كرده مىگويد : « ما انواع وسائل زندگى را براى شما در زمين قرار داديم » ( * ( وَجَعَلْنا لَكُمْ فِيها مَعايِشَ ) * ) .\r\nنه تنها براى شما بلكه براى همه موجودات زنده « و كسانى كه شما روزى آنها را نمىدهيد » و از دسترس شما خارجند ( * ( وَمَنْ لَسْتُمْ لَه بِرازِقِينَ ) * ) .\r\nآرى براى همه آنها نيازمنديهايشان را فراهم ساختيم .\r\n« معايش » جمع « معيشة » و آن وسيله و نيازمنديهاى زندگى انسان است ، كه گاهى خود به دنبال آن مىرود ، و گاهى آن به سراغ او مىآيد .\r\nگرچه بعضى از مفسران كلمه « معايش » را تنها تفسير به زراعت و گياهان و يا خوردنيها و نوشيدنيها كرده‌اند ، ولى پيدا است كه مفهوم لغت كاملا وسيع است و تمام وسائل حيات را شامل مىشود .\r\nمفسران در جمله « * ( مَنْ لَسْتُمْ لَه بِرازِقِينَ ) * » دو تفسير گفته‌اند :\r\nنخست اينكه همانگونه كه در بالا گفتيم خداوند مىخواهد مواهب خويش را هم درباره انسانها و هم درباره حيوانات و موجودات زنده اى كه انسان توانايى تغذيه آنها ندارد بيان كند .\r\nديگر اينكه خداوند مىخواهد به انسانها گوشزد نمايد كه ما هم وسيله زندگى براى شما در اين زمين قرار داديم و هم موجودات زنده اى در اختيارتان گذارديم ( مانند چهار پايان ) كه شما توانايى بر روزى دادن آنها نداريد ، خداوند\r\n","description":"","footnote":"","page_name":" 55 ","page_number":55},
  {"content":"\r\nآنها را روزى مىدهد هر چند اين كار بدست شما انجام پذيرد ( 1 ) .\r\nولى به نظر ما تفسير اول صحيحتر به نظر مىرسد و دليل ادبى آن را نيز در ذيل صفحه آوريم .\r\nدر حديثى كه از تفسير على بن ابراهيم نقل شده نيز تاييدى براى اين تفسير مىيابيم آنجا كه در معنى جمله « * ( مَنْ لَسْتُمْ لَه بِرازِقِينَ ) * » مىگويد : لكل ضرب من الحيوان قدرنا شيئا مقدرا : « براى هر يك از حيوانات چيزى مقدر داشتيم » ( 2 ) .\r\nو در آخرين آيه مورد بحث ، در حقيقت به پاسخ سؤالى مىپردازد كه براى بسيارى از مردم پيدا مىشود و آن اينكه چرا خداوند آن قدر از ارزاق و مواهب در اختيار انسانها نمىگذارد كه بى نياز از هر گونه تلاش و كوشش باشند .\r\nمىفرمايد : « خزائن و گنجينه‌هاى همه چيز نزد ما است ، ولى ما جز به اندازه معين آن را نازل نمىكنيم » ( * ( وَإِنْ مِنْ شَيْءٍ إِلَّا عِنْدَنا خَزائِنُه وَما نُنَزِّلُه إِلَّا بِقَدَرٍ مَعْلُومٍ ) * )\r\n\r\n","description":"","footnote":"\r\n( 1 ) بنا بر تفسير « من » در جمله « * ( مَنْ لَسْتُمْ لَه بِرازِقِينَ ) * » عطف بر ضمير « لكم » مىباشد و بنا بر تفسير دوم عطف بر « معايش » - بعضى از مفسران نسبت به تفسير اول ايراد كرده‌اند كه اسم ظاهر مجرور عطف بر ضمير مجرور نمىشود مگر با تكرار حرف جر ، يعنى در اينجا لازم بود لام بر سر « من » نيز وارد شود ، ديگر اينكه چگونه كلمه « من » به غير انسان از موجودات زنده اطلاق شده ولى هيچيك از اين دو ايراد وارد نيست زيرا عدم تكرار حرف جر در عبارات عرب شاهد و مثال دارد ، و همچنين اطلاق من بر موجودات غير عاقل ، از طرفى بر تفسير دوم نيز مىتوان اين خرده را گرفت كه كلمه معايش آن چنان مفهوم وسيعى دارد كه همه وسائل زندگى حتى چهارپايان و مانند آنها را شامل مىشود بنا بر اين بعد از ذكر معايش نيازى به ذكر آن نبوده است و به همين دليل ما تفسير اول را ترجيح داديم .\r\n( 2 ) تفسير نور الثقلين جلد 3 صفحه 9 .\r\n","page_name":" 56 ","page_number":56},
  {"content":"\r\n. بنا بر اين چنان نيست كه قدرت ما محدود باشد و از تمام شدن ارزاق وحشتى داشته باشيم ، بلكه منبع و مخزن و سرچشمه همه چيز نزد ما است ، و ما توانايى بر ايجاد هر مقدار در هر زمان داريم ، ولى همه چيز اين عالم حساب دارد و ارزاق و روزيها نيز به مقدار حساب شده اى از طرف خدا نازل مىگردد .\r\nلذا در جاى ديگر از قرآن مىخوانيم : وَلَوْ بَسَطَ اللَّه الرِّزْقَ لِعِبادِه لَبَغَوْا فِي الأَرْضِ وَلكِنْ يُنَزِّلُ بِقَدَرٍ ما يَشاءُ : « اگر خداوند روزى را بىحساب براى بندگانش بگستراند از جاده حق منحرف مىشوند و لكن به اندازه اى كه مىخواهد نازل مىگرداند » ( شورى - 27 ) .\r\nكاملا روشن است كه تلاش و كوشش براى زندگى علاوه بر اينكه تنبلى و سستى و دل مردگى را از انسانها دور مىسازد : و حركت و نشاط مىآفريند ، وسيله بسيار خوبى براى اشتغال سالم فكرى و جسمى آنها است ، و اگر چنين نبود و همه چيز بى حساب در اختيار انسان قرار داشت معلوم نبود دنيا چه منظره اى پيدا مىكرد ؟\r\nيك مشت انسانهاى بيكار ، با شكمهاى سير ، و بدون هيچگونه كنترل ، غوغايى به پا مىكردند ، چرا كه مىدانيم مردم اين جهان همچون انسانهاى بهشتى نيستند كه هر گونه شهوت و خودخواهى و غرور و انحراف از دل و جانشان شسته شده باشد ، بلكه انسانهايى هستند با همه صفات نيك و بد كه بايد در كوره اين جهان قرار گيرند و آبديده شوند ، و چه چيز بهتر از تلاش و حركت و اشتغال سالم مىتواند آنان را آبديده كند .\r\nبنا بر اين همانگونه كه فقر و نياز ، انسان را به انحراف و بدبختى مىكشاند بى نيازى بيش از حد نيز منشا فساد و تباهى است .\r\n","description":"","footnote":"","page_name":" 57 ","page_number":57},
  {"content":"\r\n\r\nنكته‌ها :\r\n\r\n1 - خزائن خداوند چيست ؟\r\nدر آيات متعددى از قرآن مىخوانيم كه : خداوند خزائنى دارد ، خزائن آسمانها و زمين از آن خدا است ، و يا خزائن هر چيز نزد او است .\r\n« خزائن » جمع « خزانه » به معنى محلى است كه انسان اموالش را براى حفظ در آن جمعآورى مىكند ، و در اصل از ماده خزن ( بر وزن وزن ) به معنى حفظ و نگاهدارى چيزى است ، بديهى است ، كسى اقدام به جمع آورى و اندوختن و حفظ چيزى مىكند كه قدرتش نامحدود باشد و نتواند در هر عصر و زمانى آنچه مىخواهد فراهم سازد ، لذا در موقع توانايى ، آنچه لزومش را احساس مىكند براى موقع ضرورت مىاندوزد و در خزانه گردآورى مىكند .\r\nولى آيا اين مفاهيم در مورد خداوند تصور مىشود ؟ مسلما نه ، به همين دليل جمعى از مفسران مانند طبرسى در مجمع البيان ، و فخر رازى در تفسير كبير ، و راغب در مفردات ، خزائن اللَّه را به معنى « مقدورات الهى » تفسير كرده‌اند ، يعنى همه چيز در خزانه قدرت خدا جمع است و هر مقدار از آن را لازم و صلاح بداند ايجاد مىكند .\r\nولى بعضى ديگر از مفسران بزرگ گفته‌اند منظور از « خزائن خداوند » مجموعه امورى است كه در عالم هستى و جهان ماده وجود دارد ، اعم از عناصر و اسباب ايجاد آنها ، در اين مجموعه همه چيز به حد زياد وجود دارد ، ولى هر يك از فرآورده‌ها و موجودات خاص اين عالم به مقدار محدودى ايجاد مىشود ، بىآنكه امكان وجود تنها منحصر به آن باشد ( 1 ) .\r\nاين تفسير گرچه از نظر اصولى مساله قابل قبوليست ، ولى تعبير به عندنا\r\n\r\n","description":"","footnote":"\r\n( 1 ) الميزان جلد 12 صفحه 148 .\r\n","page_name":" 58 ","page_number":58},
  {"content":"\r\n( نزد ما ) بيشتر با تفسير اول هماهنگ است .\r\nو به هر حال انتخاب تعبيراتى مانند « خَزائِنُ اللَّه » با اين كه با مفهوم معموليش در مورد خداوند صادق نيست ، به خاطر آن است كه خداوند مىخواهد با زبان خود مردم با آنها سخن بگويد .\r\nاز آنچه گفتيم ضمنا اين نكته روشن شد كه تفسير بعضى از مفسران ، خزائن را به خصوص « آب و باران » و محدود ساختن آن در اين مصداق معين ، نه تنها دليلى ندارد ، بلكه متناسب با وسعت مفهوم آيه نيز نيست .\r\n\r\n2 - نزول مقامى و نزول مكانى\r\nهمانگونه كه سابقا هم اشاره كرده‌ايم ، نزول هميشه به معنى نزول مكانى يعنى از بالا به پائين آمدن بلكه گاهى به معنى نزول مقامى است ، مثلا هر گاه نعمتى از شخص بزرگى به زير دستان مىرسد از آن تعبير به نزول مىشود ، به همين جهت در قرآن مجيد اين كلمه در مورد نعمتهاى خداوند به كار رفته ، اعم از آنهايى كه از آسمان نازل مىشود ، مانند باران ، و يا در زمين پرورش پيدا مىكند مانند حيوانات همانگونه كه در آيه 6 سوره زمر مىخوانيم : وَأَنْزَلَ لَكُمْ مِنَ الأَنْعامِ ثَمانِيَةَ أَزْواجٍ و در مورد آهن در سوره حديد آيه 25 مىخوانيم وَأَنْزَلْنَا الْحَدِيدَ و مانند اينها .\r\nخلاصه « نزول » و « انزال » در اينجا به معنى وجود و ايجاد و خلقت است ، منتها چون از ناحيه خداوند نسبت به بندگان مىباشد چنين تعبيرى از آن شده است .\r\n","description":"","footnote":"","page_name":" 59 ","page_number":59},
  {"content":"\r\n\r\n[ سوره الحجر ‹ 15 › : آيات 22 تا 25 
  ]\r\nوَ أَرْسَلْنَا الرِّياحَ لَواقِحَ فَأَنْزَلْنا مِنَ السَّماءِ ماءً فَأَسْقَيْناكُمُوه وَما أَنْتُمْ لَه بِخازِنِينَ ‹ 22 › وَإِنَّا لَنَحْنُ نُحْيِي وَنُمِيتُ وَنَحْنُ الْوارِثُونَ ‹ 23 › وَلَقَدْ عَلِمْنَا الْمُسْتَقْدِمِينَ مِنْكُمْ وَلَقَدْ عَلِمْنَا الْمُسْتَأْخِرِينَ ‹ 24 › وَإِنَّ رَبَّكَ هُوَ يَحْشُرُهُمْ إِنَّه حَكِيمٌ عَلِيمٌ ‹ 25 ›\r\n\r\nترجمه :\r\n22 - ما بادها را براى تلقيح ( ابرها و بهم پيوستن و بارور ساختن آنها ) فرستاديم ، و از آسمان آبى نازل كرديم با آن سيراب ساختيم ، در حالى كه شما توانايى حفظ و نگهدارى آن را نداشتيد .\r\n23 - مائيم كه زنده مىكنيم و ميميرانيم و وارث ( همه جهان ) ما هستيم .\r\n24 - ما هم پيشينيان شما را دانستيم و هم متاخران را .\r\n25 - پروردگار تو قطعا همه را ( در قيامت ) جمع و محشور مىكند چرا كه حكيم و دانا است .\r\n\r\nتفسير :\r\n\r\nنقش باد و باران\r\nدر تعقيب بيان قسمتى از اسرار آفرينش و نعمتهاى خدا در آيات گذشته ، مانند آفرينش زمين ، كوه‌ها ، گياهان ، وسائل زندگى ، در نخستين آيه مورد بحث به وزش بادها و نقش مؤثر آنها در نزول بارانها اشاره كرده مىگويد : « ما بادها را فرستاديم در حالى كه بارور كننده‌اند » ( قطعات ابر را به هم مىپيوندند و بارور\r\n","description":"","footnote":"","page_name":" 60 ","page_number":60},
  {"content":"\r\nمىسازند ) ( * ( وَأَرْسَلْنَا الرِّياحَ لَواقِحَ ) * ) .\r\n« و به دنبال آن از آسمان آبى فرو فرستاديم » ( * ( فَأَنْزَلْنا مِنَ السَّماءِ ماءً ) * ) .\r\n« و بوسيله آن همه شما را سيراب كرديم » ( * ( فَأَسْقَيْناكُمُوه ) * ) .\r\n« در حالى كه شما توانايى بر حفظ و نگهدارى آن نداشتيد » ( * ( وَما أَنْتُمْ لَه بِخازِنِينَ ) * ) .\r\n« لواقح » جمع « لاقح » به معنى بارور كننده است ، و در اينجا اشاره به بادهايى است كه قطعات ابر را به هم پيوند مىدهد ، و آنها را آماده باران مىسازد .\r\nگرچه بعضى از دانشمندان معاصر خواسته‌اند اين آيه را اشاره به تلقيح گياهان بوسيله بادها و گردافشانى بگيرند : و از اين راه به يكى از مسائلى علمى كه در عصر نزول قرآن مورد توجه جوامع بشرى نبود تفسير كنند ، و از دلائل اعجاز علمى قرآن بشمارند ، ولى در عين قبول اين واقعيت كه وزش بادها اثر عميقى در جابجا كردن گرده‌هاى نطفه نر و بارور ساختن گياهان دارند نمىتوان آيه فوق را اشاره به آن دانست .\r\nچرا كه بعد از اين كلمه بلافاصله ، نازل شدن باران از آسمان ( آن هم با فاء تفريع ) آمده است ، كه نشان مىدهد تلقيح كردن بادها مقدمه اى براى نزول باران است .\r\nبه هر حال تعبير فوق از زيباترين تعبيراتى است در مورد ابرها و تولد باران از آنها ممكن است گفته شود . ابرها را به مادران و پدرانى تشبيه كرده كه به كمك بادها آميزش مىكنند و باردار مىشوند و فرزندان خود ، دانه‌هاى باران ، را به زمين مىنهند .\r\nجمله : ما * ( أَنْتُمْ لَه بِخازِنِينَ ) * ( شما توانايى حفظ و ذخيره كردن اين آبها را نداريد ) ممكن است اشاره به ذخيره كردن آب باران قبل از نزولش باشد ، يعنى\r\n","description":"","footnote":"","page_name":" 61 ","page_number":61},
  {"content":"\r\nشما نمىتوانيد اين ابرها كه منابع اصلى بارانند در اختيار بگيريد ، و نيز ممكن است اشاره به ذخيره كردن باران بعد از نزولش باشد ، يعنى شما نمىتوانيد حتى بعد از نزول باران آن را به مقدار زياد گرد آورى و حفظ كنيد ، اين خدا است كه از طريق منجمد ساختن آنها در قله كوه‌ها به صورت برف و يخ ، و يا فرستادن آنها به اعماق زمين كه بعدا به صورت چشمه‌ها و كاريزها و چاهها ظاهر مىشوند ، آنها را گردآورى و ذخيره مىكند .\r\nسپس به دنبال بحثهاى توحيدى به معاد و مقدمات آن اشاره كرده ، ميگويد :\r\n« مائيم كه زنده مىكنيم و مائيم كه ميميرانيم » ( * ( وَإِنَّا لَنَحْنُ نُحْيِي وَنُمِيتُ ) * ) .\r\n« و وارث همه روى زمين و تمام اين جهان مائيم » ( * ( وَنَحْنُ الْوارِثُونَ ) * ) .\r\nاشاره به مساله حيات و مرگ كه در واقع مهمترين و قطعىترين مسائل است هم مىتواند مقدمه براى بحث معاد باشد و هم تكميلى براى بحث توحيد ، چرا كه پديده حيات شگرفترين پديده عالم هستى است ، و بررسى اين پديده به خوبى مىتواند ما را به آفريننده حيات آشنا سازد ، اصولا نظام مرگ و زندگى نظامى است كه بدون اتكاء بر يك قدرت و علم بى پايان امكان پذير نيست .\r\nاز سوى ديگر وجود مرگ و زندگى خود دليل بر اين است كه موجودات اين عالم از خود چيزى ندارد و هر چه دارند از ناحيه ديگرى است ، و سرانجام وارث همه آنها خدا است ! .\r\nبعد اضافه مىكند « ما هم پيشينيان شما را مىدانيم و هم متاخران را » ( * ( وَلَقَدْ عَلِمْنَا الْمُسْتَقْدِمِينَ مِنْكُمْ وَلَقَدْ عَلِمْنَا الْمُسْتَأْخِرِينَ ) * ) .\r\nبنا بر اين هم خود آنها و هم اعمالشان در برابر علم ما روشن و آشكارند ، و از\r\n","description":"","footnote":"","page_name":" 62 ","page_number":62},
  {"content":"\r\nاين نظر معاد و رستاخيز و محاسبه اعمال همه آنها كاملا در برابر ما سهل است .\r\nو لذا بلافاصله به دنبال اين سخن مىگويد : « پروردگار تو به طور قطع همه آنها را به زندگى جديد در رستاخيز باز مىگرداند و جمع و محشور مىكند » ( * ( وَإِنَّ رَبَّكَ هُوَ يَحْشُرُهُمْ ) * ) .\r\n« چرا كه او هم حكيم است و هم عالم » ( * ( إِنَّه حَكِيمٌ عَلِيمٌ ) * ) .\r\n« حكمت » او ايجاب مىكند كه مرگ پايان همه چيز نباشد ، زيرا اگر زندگى منحصر به همين چند روز حيات اين جهان بود آفرينش جهان بيهوده و بى محتوا مىشد ، و از خداوند حكيم دور است كه يك چنين آفرينش بىنتيجه اى داشته باشد .\r\nولى هنگامى كه اين آفرينش مقدمه اى براى آمادگى جهت يك سير دائمى به سوى بىنهايت ، و يا به تعبير ديگر مقدمه اى براى زندگانى ابدى و جاويدان باشد كاملا مفهوم و معنى پيدا مىكند ، و هماهنگ با حكمت او است . زيرا حكيم بى حساب كارى نمىكند .\r\nو عليم بودنش سبب مىشود كه در امر معاد و حشر ، مشكلى ايجاد نشود ، هر ذره خاكى كه از انسانى به گوشه اى پرتاب شده جمعآورى مىكند و حيات جديد به آن مىبخشد ، و از سوى ديگر پرونده اعمال همگى هم در دل اين جهان طبيعت و هم در درون جان انسانها ثبت است . و او از همه اينها آگاه است .\r\nبنا بر اين حكيم و عليم بودن خدا دليل فشرده و پر مغزى بر مساله حشر و معاد محسوب مىشود .\r\n","description":"","footnote":"","page_name":" 63 ","page_number":63},
  {"content":"\r\n\r\nنكته‌ها : پيشينيان و متاخران كيانند ؟\r\nدر تفسير آيه و * ( لَقَدْ عَلِمْنَا الْمُسْتَقْدِمِينَ مِنْكُمْ وَلَقَدْ عَلِمْنَا الْمُسْتَأْخِرِينَ ) * مفسران احتمالات زيادى داده‌اند مرحوم طبرسى در مجمع البيان شش تفسير و قرطبى هشت احتمال ، و ابو الفتوح رازى حدود ده احتمال ذكر كرده است ، ولى بررسى دقيق آنها نشان مىدهد كه همه را مىتوان در يك تفسير واحد جمع كرد زيرا :\r\nكلمه « مستقدمين » و « مستاخرين » معنى وسيعى دارد كه هم شامل پيشگامان و متاخران در زمان مىشود ، و هم شامل پيشگامان در اعمال خير ، و يا جهاد و مبارزه با دشمنان حق ، و يا حتى صفوف نماز جماعت ، و مانند اينها .\r\nو با توجه به اين معنى جامع ، تمام احتمالاتى را كه در « تقدم » و « تاخر » در آيه بالا داده‌اند مىتوان جمع كرد و پذيرفت .\r\nدر حديثى مىخوانيم كه پيامبر ص تاكيد فراوانى در زمينه شركت در صف اول نماز جماعت فرمود ، و گفت : « خداوند و فرشتگان درود مىفرستند بر آنهايى كه پيشگامند در اين صفوف » و به دنبال اين تاكيد مردم براى شركت در صف اول فشار آوردند ، قبيله بنام « بنى عذره » بودند كه خانه هايشان از مسجد دور بود گفتند ما خانه هايمان را مىفروشيم و خانه هايى نزديك مسجد پيامبر ص خريدارى مىكنيم تا به صف اول برسيم ، آيه فوق نازل شد ( و به آنها گوشزد كرد كه خدا نيات شما را مىداند حتى اگر در صف آخر قرار گيريد چون تصميم بر اين داريد كه در صف اول باشيد پاداش نيت خود را خواهيد داشت ) ( 1 ) .\r\nمسلم است كه محدوديت اين شان نزول هرگز سبب محدوديت مفهوم وسيع آيه نخواهد شد .\r\n\r\n","description":"","footnote":"\r\n( 1 ) مجمع البيان ذيل آيه مورد بحث .\r\n","page_name":" 64 ","page_number":64},
  {"content":"\r\n\r\n[ سوره الحجر ‹ 15 › : آيات 26 تا 44 
  ]\r\nوَ لَقَدْ خَلَقْنَا الإِنْسانَ مِنْ صَلْصالٍ مِنْ حَمَإٍ مَسْنُونٍ ‹ 26 › وَالْجَانَّ خَلَقْناه مِنْ قَبْلُ مِنْ نارِ السَّمُومِ ‹ 27 › وَإِذْ قالَ رَبُّكَ لِلْمَلائِكَةِ إِنِّي خالِقٌ بَشَراً مِنْ صَلْصالٍ مِنْ حَمَإٍ مَسْنُونٍ ‹ 28 › فَإِذا سَوَّيْتُه وَنَفَخْتُ فِيه مِنْ رُوحِي فَقَعُوا لَه ساجِدِينَ ‹ 29 › فَسَجَدَ الْمَلائِكَةُ كُلُّهُمْ أَجْمَعُونَ ‹ 30 ›\r\nإِلَّا إِبْلِيسَ أَبى أَنْ يَكُونَ مَعَ السَّاجِدِينَ ‹ 31 › قالَ يا إِبْلِيسُ ما لَكَ أَلَّا تَكُونَ مَعَ السَّاجِدِينَ ‹ 32 › قالَ لَمْ أَكُنْ لأَسْجُدَ لِبَشَرٍ خَلَقْتَه مِنْ صَلْصالٍ مِنْ حَمَإٍ مَسْنُونٍ ‹ 33 › قالَ فَاخْرُجْ مِنْها فَإِنَّكَ رَجِيمٌ ‹ 34 › وَإِنَّ عَلَيْكَ اللَّعْنَةَ إِلى يَوْمِ الدِّينِ ‹ 35 ›\r\nقالَ رَبِّ فَأَنْظِرْنِي إِلى يَوْمِ يُبْعَثُونَ ‹ 36 › قالَ فَإِنَّكَ مِنَ الْمُنْظَرِينَ ‹ 37 › إِلى يَوْمِ الْوَقْتِ الْمَعْلُومِ ‹ 38 › قالَ رَبِّ بِما أَغْوَيْتَنِي لأُزَيِّنَنَّ لَهُمْ فِي الأَرْضِ وَلأُغْوِيَنَّهُمْ أَجْمَعِينَ ‹ 39 › إِلَّا عِبادَكَ مِنْهُمُ الْمُخْلَصِينَ ‹ 40 ›\r\nقالَ هذا صِراطٌ عَلَيَّ مُسْتَقِيمٌ ‹ 41 › إِنَّ عِبادِي لَيْسَ لَكَ عَلَيْهِمْ سُلْطانٌ إِلَّا مَنِ اتَّبَعَكَ مِنَ الْغاوِينَ ‹ 42 › وَإِنَّ جَهَنَّمَ لَمَوْعِدُهُمْ أَجْمَعِينَ ‹ 43 › لَها سَبْعَةُ أَبْوابٍ لِكُلِّ بابٍ مِنْهُمْ جُزْءٌ مَقْسُومٌ ‹ 44 ›\r\n","description":"","footnote":"","page_name":" 65 ","page_number":65},
  {"content":"\r\n","description":"","footnote":"","page_name":" 66 ","page_number":66},
  {"content":"\r\n\r\nترجمه :\r\n26 - ما انسان را از گل خشكيده اى كه از گل بدبوى ( تيره رنگى ) گرفته شده بود آفريديم .\r\n27 - و جن را پيش از آن از آتش گرم و سوزان خلق كرديم .\r\n28 - بخاطر بياور هنگامى كه پروردگارت به فرشتگان گفت من بشر را از گل خشكيده اى كه از گل بدبويى گرفته شده بود خلق مىكنم .\r\n29 - هنگامى كه كار آن را بپايان رسانيدم و در او از روح خود ( يك روح شايسته و بزرگ ) دميدم همگى براى او سجده كنيد .\r\n30 - فرشتگان همگى و بدون استثناء سجده كردند .\r\n31 - جز ابليس كه ابا كرد از اينكه با سجده كنندگان باشد .\r\n32 - ( خداوند ) فرمود اى ابليس چرا با سجده كنندگان نيستى .\r\n33 - گفت من هرگز براى بشرى كه او را از خاك خشكيده اى كه از گل بدبويى گرفته شده است آفريده اى سجده نخواهم كرد ! 34 - فرمود از صف آنها ( فرشتگان ) بيرون رو كه رانده درگاه مايى .\r\n35 - و لعنت ( و دورى از رحمت حق ) بر تو خواهد بود تا روز قيامت .\r\n36 - گفت پروردگارا ! مرا تا روز رستاخيز مهلت ده ( و زنده بگذار ) .\r\n37 - فرمود تو از مهلت يافتگانى .\r\n38 - ( اما نه تا روز رستاخيز بلكه ) تا روز و وقت معينى .\r\n39 - گفت پروردگارا ! بخاطر اينكه مرا گمراه ساختى من نعمتهاى مادى را در زمين در نظر آنها تزيين مىدهم و همگى را گمراه خواهم ساخت ! 40 - مگر بندگان مخلصت ، 41 - فرمود اين راه مستقيم من است ( و سنت هميشگيم ) . . .\r\n42 - كه بر بندگانم تسلط نخواهى يافت مگر گمراهانى كه از تو پيروى مىكنند .\r\n43 - و جهنم ميعادگاه همه آنها است .\r\n44 - هفت در دارد و براى هر درى گروه معينى از آنها تقسيم شده‌اند !\r\n","description":"","footnote":"","page_name":" 67 ","page_number":67},
  {"content":"\r\n\r\nتفسير :\r\n\r\nآفرينش انسان\r\nبه مناسبت آيات گذشته كه قسمتهايى از آفرينش خداوند و نظام هستى را بيان مىكرد ، در اين آيات به شاهكار بزرگ خلقت يعنى آفرينش انسان پرداخته و طى آيات متعدد و پرمحتوايى بسيارى از جزئيات اين آفرينش را بازگو مىكند كه ما در اينجا نخست به تفسير اجمالى آيات ميپردازيم ، سپس نكات مهم را مورد بحث جداگانه اى قرار مىدهيم .\r\nنخست مىفرمايد : « ما انسان را از » صلصال « ( خاك خشكيده اى كه به هنگام برخورد با چيزى صدا مىكند ) كه از » حمإ مسنون « ( گل تيره رنگ و متغير و بدبو ) گرفته شده بود آفريديم » ( * ( وَلَقَدْ خَلَقْنَا الإِنْسانَ مِنْ صَلْصالٍ مِنْ حَمَإٍ مَسْنُونٍ ) * ) .\r\n« و طايفه » جان « را پيش از آن از آتش گرم و سوزان آفريديم » ( * ( وَالْجَانَّ خَلَقْناه مِنْ قَبْلُ مِنْ نارِ السَّمُومِ ) * ) .\r\n« سموم » در لغت به معنى باد سوزانى است كه گويى در تمام روزنه‌هاى پوست بدن انسان نفوذ مىكند زيرا عرب به سوراخهاى بسيار ريز پوست بدن ، مسام ، مىگويد و سموم نيز به همين مناسبت بر چنين بادى اطلاق مىشود و ماده سم نيز از همان است چرا كه در بدن نفوذ كرده و انسان را مىكشد يا بيمار ميسازد .\r\nمجددا به آفرينش انسان باز مىگردد و گفتگوى خداوند را با فرشتگان كه قبل از آفرينش انسان روى داد ، چنين بيان مىكند :\r\n« به خاطر بياور هنگامى كه پروردگارت به فرشتگان فرمود : من بشر\r\n","description":"","footnote":"","page_name":" 68 ","page_number":68},
  {"content":"\r\nرا از خاك خشكيده اى كه از گل تيره رنگ بد بو گرفته شده مىآفرينم « ( * ( وَإِذْ قالَ رَبُّكَ لِلْمَلائِكَةِ إِنِّي خالِقٌ بَشَراً مِنْ صَلْصالٍ مِنْ حَمَإٍ مَسْنُونٍ ) * ) .\r\n« و هنگامى كه خلقت آن را به پايان و كمال رساندم و از روح خود ( يك روح شريف و پاك و با عظمت ) در آن دميدم همگى به خاطر آن سجده كنيد » ( * ( فَإِذا سَوَّيْتُه وَنَفَخْتُ فِيه مِنْ رُوحِي فَقَعُوا لَه ساجِدِينَ ) * ) .\r\nآفرينش انسان پايان پذيرفت و آنچه شايسته جسم و جان انسان بود به او داده شد و همه چيز انجام يافت : « در اين هنگام همه فرشتگان بدون استثناء سجده كردند » ( * ( فَسَجَدَ الْمَلائِكَةُ كُلُّهُمْ أَجْمَعُونَ ) * ) .\r\nتنها كسى كه اطاعت اين فرمان را نكرد « ابليس » بود ، لذا اضافه مىكند « به جز ابليس كه خوددارى كرد از اينكه همراه سجده كننده گان باشد » ( * ( إِلَّا إِبْلِيسَ أَبى أَنْ يَكُونَ مَعَ السَّاجِدِينَ ) * ) .\r\nاينجا بود كه ابليس مورد بازپرسى قرار گرفت و خدا « به او گفت : اى ابليس چرا تو با سجده كنندگان نيستى ؟ » ( * ( قالَ يا إِبْلِيسُ ما لَكَ أَلَّا تَكُونَ مَعَ السَّاجِدِينَ ) * ) .\r\nابليس كه غرق غرور و خودخواهى خويش بود آن چنان كه عقل و هوش او را پوشانده بود گستاخانه در برابر پرسش پروردگار به پاسخ پرداخت و « گفت :\r\nمن هرگز براى بشرى كه او را از خاك خشكيده اى كه از گل بدبويى گرفته\r\n","description":"","footnote":"","page_name":" 69 ","page_number":69},
  {"content":"\r\nشده است آفريده اى سجده نخواهم كرد « ( * ( قالَ لَمْ أَكُنْ لأَسْجُدَ لِبَشَرٍ خَلَقْتَه مِنْ صَلْصالٍ مِنْ حَمَإٍ مَسْنُونٍ ) * ) .\r\nآتش نورانى و فروزنده كجا ، و خاك تيره و متعفن كجا ؟ آيا موجود شريفى همچون من در برابر موجود پستترى بايد خضوع و تواضع كند ؟ ! اين چه قانونى است ؟ ! .\r\nاو كه از اسرار آفرينش بر اثر خودخواهى و غرور بى خبر مانده بود و بركات خاك را كه منبع هر خير و بركتى است بدست فراموشى سپرده بود و از آن مهمتر آن روح شريف و عظيم الهى را كه در آدم وجود داشت ناديده مىگرفت ، ناگهان از اوج مقامى كه داشت سقوط كرد ، ديگر شايسته نبود كه او در صف فرشتگان باشد ، لذا بلافاصله « خدا به او فرمود از آن ( از بهشت يا از آسمانها و يا از صفوف فرشتگان ) بيرون رو كه تو رجيم و رانده شده درگاه مايى » ( * ( قالَ فَاخْرُجْ مِنْها فَإِنَّكَ رَجِيمٌ ) * ) .\r\nو بدان كه اين غرورت مايه كفرت شد و اين كفر براى هميشه تو را مطرود كرد ، « لعنت و دورى از رحمت خدا تا روز رستاخيز بر تو خواهد بود » ! ( * ( وَإِنَّ عَلَيْكَ اللَّعْنَةَ إِلى يَوْمِ الدِّينِ ) * ) .\r\nابليس كه در اين هنگام خود را رانده درگاه خدا ديد ، و احساس كرد كه آفرينش انسان سبب بدبختى او شد ، آتش كينه در دلش شعله ور گشت ، تا انتقام خويش را از فرزندان آدم بگيرد ، هر چند مقصر اصلى خود او بود ، نه آدم ، و نه فرمان خدا ، ولى غرور و خود خواهى توام با لجاجتش اجازه نمىداد اين واقعيت را درك كند .\r\n","description":"","footnote":"","page_name":" 70 ","page_number":70},
  {"content":"\r\nلذا « عرض كرد : پروردگارا اكنون كه چنين است مرا تا روز رستاخيز مهلت ده » ! ( * ( قالَ رَبِّ فَأَنْظِرْنِي إِلى يَوْمِ يُبْعَثُونَ ) * ) .\r\nنه براى اينكه توبه كند ، يا از كرده خود پشيمان باشد و در مقام جبران برآيد ، بلكه براى اينكه به لجاجت و عناد و دشمنى و خيره سرى ادامه دهد ! خداوند هم اين خواسته او را پذيرفت و « فرمود مسلما تو از مهلت يافتگانى » ( * ( قالَ فَإِنَّكَ مِنَ الْمُنْظَرِينَ ) * ) .\r\nولى نه تا روز مبعوث شدن خلايق در رستاخيز ، چنان كه خواسته اى ، بلكه « تا وقت و زمان معينى » ( * ( إِلى يَوْمِ الْوَقْتِ الْمَعْلُومِ ) * ) .\r\nدر اينكه منظور از * ( يَوْمِ الْوَقْتِ الْمَعْلُومِ ) * ، چه روزى است ، مفسران احتمالات متعددى داده‌اند :\r\nبعضى گفته‌اند منظور پايان اين جهان و بر چيده شدن دوران تكليف است ، چرا كه بعد از آن ، طبق ظاهر آيات قرآن ، همه جهانيان از بين مىروند و تنها ذات پاك خداوند باقى ميماند ، بنا بر اين تنها به مقدارى از درخواست ابليس موافقت شد .\r\nبعضى ديگر احتمال داده‌اند كه منظور از « وقت معلوم » زمان معينى است كه تنها خدا مىداند ، و جز او هيچكس از آن آگاه نيست ، چرا كه اگر آن وقت را آشكار مىساخت ابليس تشويق به گناه و سركشى بيشتر شده بود .\r\nبعضى نيز احتمال داده‌اند منظور روز قيامت است چرا كه او مىخواست تا آن روز زنده بماند تا از حيات جاويدان برخوردار گردد و با نظر او موافقت گرديد ، به خصوص اينكه تعبير به * ( يَوْمِ الْوَقْتِ الْمَعْلُومِ ) * در آيه 50 سوره واقعه درباره روز قيامت نيز آمده است .\r\n","description":"","footnote":"","page_name":" 71 ","page_number":71},
  {"content":"\r\nولى اين احتمال بسيار بعيد است ، چرا كه اگر چنين مىبود بايد خداوند به طور كامل با درخواست او موافقت كرده باشد ، در حالى كه ظاهر آيات فوق اين است كه بطور كامل با درخواست او موافقت نشده و تنها تا « * ( يَوْمِ الْوَقْتِ الْمَعْلُومِ ) * » موافقت شده است .\r\nو به هر حال تفسير اول با روح و ظاهر آيه از همه موافقتر است ، و در بعضى از روايات كه از امام صادق ع نقل شده نيز به اين معنى تصريح گرديده است ( 1 ) .\r\nدر اينجا ابليس نيت باطنى خود را آشكار ساخت هر چند چيزى از خدا پنهان نبود و « عرض كرد : پروردگارا ! به خاطر اينكه مرا گمراه ساختى ( و اين انسان زمينه بدبختى مرا فراهم ساخت ) من نعمتهاى مادى روى زمين را در نظر آنها زينت مىدهم ، و انسانها را به آن مشغول مىدارم و سرانجام همه را گمراه خواهم ساخت » ( * ( قالَ رَبِّ بِما أَغْوَيْتَنِي لأُزَيِّنَنَّ لَهُمْ فِي الأَرْضِ وَلأُغْوِيَنَّهُمْ أَجْمَعِينَ ) * ) .\r\nاما او به خوبى مىدانست كه وسوسه هايش در دل « بندگان مخلص خدا » هرگز اثر نخواهد گذاشت ، و دامهايش آنها را به خود مشغول نخواهد كرد ، خلاصه بندگان خالص و مخلص آن چنان نيرومندند كه زنجيرهاى اسارت شيطان را از هم مىگسلند ، لذا بلافاصله براى سخن خود استثنايى قائل شد و گفت : « مگر آن بندگان خالص شده تو » ( * ( إِلَّا عِبادَكَ مِنْهُمُ الْمُخْلَصِينَ ) * ) .\r\nبديهى است كه خدا هرگز شيطان را گمراه نساخته بود ، بلكه اين نسبت شيطنتآميز بود كه از ابليس صادر شد ، براى اينكه خود را به اصطلاح تبرئه كند و توجهى براى اغواگرى خود ترتيب دهد ، و اين رسم همه ابليسها و شياطين\r\n\r\n","description":"","footnote":"\r\n( 1 ) نور الثقلين جلد 3 صفحه 13 حديث 45 .\r\n","page_name":" 72 ","page_number":72},
  {"content":"\r\nاست كه اولا گناهان خويش را به گردن ديگران مىافكنند ، و ثانيا همه جا مىكوشند تا اعمال زشت خود را با منطقهاى غلطى توجيه كنند ، نه تنها در برابر بندگان خدا ، حتى در برابر خود خدا كه از همه چيز آگاه است ؟\r\nضمنا بايد توجه داشت « مخلصين » جمع « مخلص » ( بفتح لام ) همانگونه كه در تفسير سوره يوسف بيان كرديم كسى است كه به مرحله عالى ايمان و عمل پس از تعليم و تربيت و مجاهده با نفس رسيده باشد كه در برابر وسوسه‌هاى شيطان و هر وسوسه گر نفوذ ناپذير شود ( 1 ) .\r\nخداوند به عنوان تحقير شيطان و تقويت قلب جويندگان راه حق و پويندگان طريق توحيد « فرمود : اين راه مستقيم من است . . . » و اين سنت فناناپذيرى است كه من آن را بر عهده گرفته‌ام . . . ( * ( قالَ هذا صِراطٌ عَلَيَّ مُسْتَقِيمٌ ) * ) .\r\nكه « تو هيچگونه تسلط و قدرتى بر بندگان من ندارى مگر گمراهانى كه شخصا بخواهند از تو پيروى كنند » ( * ( إِنَّ عِبادِي لَيْسَ لَكَ عَلَيْهِمْ سُلْطانٌ إِلَّا مَنِ اتَّبَعَكَ مِنَ الْغاوِينَ ) * ) .\r\nيعنى در واقع اين تو نيستى كه مىتوانى مردم را گمراه كنى ، بلكه اين انسانهاى منحرفند كه با ميل و اراده خويش دعوت تو را اجابت كرده ، پشت سر تو گام بر مىدارند .\r\nو به تعبير ديگر اين آيه اشاره اى است به آزادى اراده انسانها ، و اينكه ابليس و لشكر او هرگز نمىتوانند كسى را اجبارا به راه فساد بكشانند ، بلكه اين خود انسانها هستند كه دعوت او را لبيك گفته و دريچه‌هاى قلب خويش را به روى او مىگشايند ، و به او اذن دخول مىدهند !\r\n\r\n","description":"","footnote":"\r\n( 1 ) به جلد نهم تفسير نمونه صفحه 377 مراجعه كنيد .\r\n","page_name":" 73 ","page_number":73},
  {"content":"\r\nخلاصه اينكه وسوسه‌هاى شيطان گرچه مؤثر است ولى تصميم نهايى با شيطان نيست ، با خود انسانها هست ، چرا كه انسان مىتواند در برابر وسوسه‌هاى او بايستد و دست رد بر سينه او بگذارد .\r\nدر واقع خداوند مىخواهد اين خيال باطل و پندار خام را از مغز شيطان بيرون كند كه او حكومت بلامنازعى بر انسانها پيدا خواهد كرد .\r\nسپس صريحترين تهديدهاى خود را متوجه پيروان شيطان كرده مىگويد :\r\n« جهنم ميعادگاه همه آنها است » ( * ( وَإِنَّ جَهَنَّمَ لَمَوْعِدُهُمْ أَجْمَعِينَ ) * ) .\r\nگمان نكنند كه آنها از چنگال مجازات مىتوانند فرار كنند و يا به حساب آنها رسيدگى نمىشود ، حساب همه آنها يك جا و در يك محل رسيدگى خواهد شد .\r\n« همان دوزخى كه هفت در دارد ، و براى هر درى گروهى از پيروان شيطان تقسيم شده‌اند » ( * ( لَها سَبْعَةُ أَبْوابٍ لِكُلِّ بابٍ مِنْهُمْ جُزْءٌ مَقْسُومٌ ) * ) .\r\nاين در در حقيقت درهاى گناهانى است كه به وسيله آن ، افراد وارد دوزخ مىشوند ، هر گروهى بوسيله ارتكاب گناهى و از درى ، همانگونه كه درهاى بهشت ، طاعات و اعمال صالح و مجاهدتهايى است كه بوسيله آن بهشتيان وارد بهشت مىشوند .\r\n\r\nنكته‌ها :\r\n\r\n1 - تكبر و غرور سرچشمه بزرگترين بدبختيها است\r\nمهمترين نكته تربيتى كه از داستان ابليس و آفرينش آدم كه در سوره‌هاى مختلف قرآن آمده استفاده مىشود همان سقوط وحشتناك ابليس از آن مقام\r\n","description":"","footnote":"","page_name":" 74 ","page_number":74},
  {"content":"\r\nوالايى كه داشت به خاطر كبر و غرور است ! مىدانيم ابليس از فرشتگان نبود ( همانگونه كه از آيه 50 سوره كهف استفاده مىشود ) و آن چنان ارتقاء مقام در سايه اطاعت فرمان خدا پيدا كرده بود كه در صفوف فرشتگان قرار داشت ، حتى بعضى مىگويند معلم فرشتگان بود ، و طبق آنچه از خطبه قاصعه در نهج البلاغه استفاده مىشود هزاران سال پرستش خدا كرده بود .\r\nاما همه اين مقامات را به خاطر يك ساعت تكبر و غرور از دست داد ، و آن چنان گرفتار تعصب و خودپرستى شد كه حتى در مقام عذرخواهى و توبه برنيامد ، بلكه هم چنان به كار خود ادامه داد و در جاده لجاجت آن چنان ثابت قدم ماند كه تصميم گرفت مسئوليت شركت در جرم همه ظالمان و گنهكاران از فرزندان آدم را به عنوان يك وسوسه گر بپذيرد ، و معادل كيفر و عذاب همه آنها را يك جا تحمل كند ! اين است نتيجه خودخواهى و غرور و تعصب و خودپسندى و استكبار .\r\nنه تنها ابليس كه ، با چشم خود انسانهاى شيطان صفتى را ديده‌ايم ، يا شرح حال آنها را در صفحات سياه تاريخ مطالعه كرده‌ايم كه هنگامى كه بر مركب غرور و تكبر و خودخواهى سوار شدند دنيايى را به خاك و خون كشيدند ، گويى پرده اى از خون و جهل ، چشمان ظاهر و باطن آنها را از كار انداخته ، و هيچ حقيقتى را مشاهده نمىكنند ، ديوانه وار در راه ظلم و بيدادگرى گام بر مىدارند و سرانجام خود را در بدترين پرتگاهها ساقط مىكنند .\r\nاين استكبار و غرور ، آتش سوزان و وحشتناكى است ، همانگونه كه انسان ممكن است ساليان دراز زحمت بكشد و خانه و وسائل و سرمايه اى براى زندگى فراهم سازد ، ولى محصول آن را تنها با يك شعله آتش در چند لحظه تبديل به خاكستر كند ، همچنين كاملا امكان پذير است كه محصول اطاعت هزاران سال را با ساعتى استكبار و غرور در برابر خدا از دست دهد ، چه درسى از اين گويا\r\n","description":"","footnote":"","page_name":" 75 ","page_number":75},
  {"content":"\r\nو تكان دهنده تر ؟ ! .\r\nعجب اينكه او حتى به اين نكته روشن نيز توجه نداشت كه آتش بر خاك برترى ندارد چرا كه منبع همه بركات : گياهان ، حيوانات ، معادن ، محل ذخيره آبها خلاصه سرچشمه پيدايش هر موجود زنده اى خاك است ، ولى كار آتش سوزندگى و در بسيارى از مواقع ويرانگرى است .\r\nعلى ع در همان خطبه قاصعه ( خطبه 192 نهج البلاغه ) از ابليس به عنوان عدو اللَّه ( دشمن خدا ) و امام المتعصبين و سلف المستكبرين ( پيشواى متعصبان لجوج ، و سر سلسله مستكبران ) نام برده و مىگويد « به همين جهت خداوند لباس عزت را از اندام او بيرون كرد ، و چادر مذلت بر سر او افكند » سپس اضافه مىكند : « آيا نمىبينيد چگونه خداوند او را به خاطر تكبرش كوچك كرد ؟\r\nو به خاطر برترىجوئيش پست ساخت ؟ در دنيا رانده شد و عذاب دردناك در سراى ديگر براى او فراهم ساخت ( الا ترون كيف صغره اللَّه بتكبره ، و وضعه بترفعه ، فجعله فى الدنيا مدحورا و أعد له فى الآخرة سعيرا ) .\r\nضمنا همانگونه كه اشاره كرديم ابليس نخستين پايه گذار مكتب جبر بود ، همان مكتبى كه بر خلاف و جدان هر انسانى است و يكى از دلائل مهم پيدايش آن ، تبرئه كردن انسانهاى گنه كار در برابر اعمالشان است ، در آيات فوق خوانديم ابليس براى تبرئه خويش و اثبات اينكه حق دارد در گمراهى فرزندان آدم بكوشد به همين دروغ بزرگ متوسل شد ، و گفت : خداوندا تو مرا گمراه كردى و من هم به همين خاطر فرزندان آدم را جز مخلصان گمراه خواهم كرد !\r\n\r\n2 - شيطان بر چه كسانى تسلط مىيابد ؟\r\nباز هم ذكر اين نكته را ضرورى مىدانيم كه نفوذ وسوسه‌هاى شيطانى در انسان يك نفوذ ناآگاه و اجبارى نيست ، بلكه ما به ميل خويش وسوسه او را به دل\r\n","description":"","footnote":"","page_name":" 76 ","page_number":76},
  {"content":"\r\nراه مىدهيم ، و گرنه حتى خود شيطان مىداند كه بر مخلصان - آنها كه خويشتن را در پرتو تربيت خالص كرده‌اند و زنگار شرك را از روح و جان زدوده‌اند - راه ندارد .\r\nبه تعبير رساتر - همان تعبيرى كه از آيات فوق استفاده مىشود - رابطه شيطان و گمراهان ، رابطه « پيشوا » و « پيرو » است ، نه رابطه « اجبار كننده » « و اجبار شونده » .\r\n\r\n3 - درهاى جهنم !\r\nدر آيات فوق خوانديم ، جهنم هفت در دارد ( بعيد نيست عدد هفت در اينجا عدد تكثير باشد ، يعنى درهاى بسيار و فراوان دارد ، همانگونه كه در آيه 27 سوره لقمان نيز عدد هفت به همين معنى آمده است ) .\r\nولى واضح است اين تعدد درها ( مانند تعدد درهاى بهشت ) نه به خاطر كثرت واردان است به طورى كه از يك در كوچك نتوانند وارد شوند ، و نه جنبه تشريفاتى دارد ، بلكه در حقيقت اشاره به عوامل گوناگونى است كه انسان را به جهنم مىكشاند ، هر نوع از گناهان درى محسوب مىشود .\r\nدر خطبه جهاد در نهج البلاغه مىخوانيم\r\nان الجهاد باب من ابواب الجنة فتحه اللَّه لخاصة اوليائه :\r\n« جهاد درى از درهاى بهشت است كه آن را به روى بندگان خاصش گشوده است » ( 1 ) .\r\nو در حديث معروف مىخوانيم\r\nان السيوف مقاليد الجنة :\r\n« شمشيرها كليدهاى بهشتند » اين گونه تعبيرات به خوبى منظور از درهاى متعدد بهشت و دوزخ را روشن مىسازد .\r\nقابل توجه اينكه در حديث امام باقر ع مىخوانيم « بهشت ، هشت در\r\n\r\n","description":"","footnote":"\r\n( 1 ) نهج البلاغه خطبه 27 .\r\n","page_name":" 77 ","page_number":77},
  {"content":"\r\nدارد » ( 1 ) در حالى كه آيات فوق مىگويد : جهنم هفت در دارد ، اين تفاوت اشاره به اين است كه هر چند درهاى ورود به بدبختى و عذاب فراوان باشد ، ولى با اين حال درهاى وصول به سعادت و خوشبختى از آن افزونتر است ( در ذيل آيه 23 سوره رعد نيز در اين زمينه صحبت كرديم ) .\r\n\r\n4 - « گل تيره » و « روح خدا » .\r\nجالب اينكه از اين آيات به خوبى استفاده مىشود كه انسان از دو چيز مختلف آفريده شده كه يكى در حد اعلاى عظمت ، و ديگرى ظاهرا در حد ادنى از نظر ارزش .\r\nجنبه مادى انسان را گل بد بوى تيره رنگ ( لجن ) تشكيل مىدهد ، و جنبه معنوى او را چيزى كه به عنوان روح خدا از آن ياد شده است .\r\nالبته خدا نه جسم دارد و نه روح ، و اضافه روح به خدا به اصطلاح « اضافه تشريفى » است و دليل بر اين است كه روحى بسيار پر عظمت در كالبد انسان دميده شده ، همانگونه كه خانه كعبه را به خاطر عظمتش « بيت اللَّه » مىخوانند ، و ماه مبارك رمضان را به خاطر بركتش « شهر اللَّه » ( ماه خدا ) مىنامند .\r\nو به همين دليل قوس صعودى اين انسان آن قدر بالا است كه بجايى مىرسد كه جز خدا نبيند ، و قوس نزوليش آن قدر پائين است كه از چهار پايان هم پائينتر خواهد شد ( بَلْ هُمْ أَضَلُّ ) و اين فاصله زياد ميان « قوس صعودى » و « نزولى » خود دليل بر اهميت فوق العاده اين مخلوق است .\r\nو نيز اين تركيب مخصوص دليل بر آن است كه عظمت مقام انسان به خاطر جنبه مادى او نيست ، چرا كه اگر به جنبه ماديش باز گرديم لجنى بيش نمىباشد .\r\n\r\n","description":"","footnote":"\r\n( 1 ) خصال صدوق ابواب الثمانية .\r\n","page_name":" 78 ","page_number":78},
  {"content":"\r\nاين روح الهى است كه با استعدادهاى فوق العاده اى كه در آن نهفته است و مىتواند تجليگاه انوار خدا باشد ، به او اينهمه عظمت بخشيده و براى تكامل او تنها راه اين است كه آن را تقويت كند و جنبه مادى را كه وسيله اى براى همين هدف است در طريق پيشرفت اين مقصود به كار گيرد ( چرا كه در رسيدن به آن هدف بزرگ مىتواند كمك مؤثرى كند ) .\r\nاز آيات خلقت آدم در آغاز سوره بقره نيز استفاده مىشود كه سجده فرشتگان در برابر آدم به خاطر علم خاص الهى او بود ، و اما اين سؤال كه چگونه سجده براى غير خدا امكان پذير است و آيا براستى فرشتگان براى خدا به خاطر اين آفرينش عجيب سجده كردند ، و يا سجده آن براى آدم بود ، پاسخ آن را در ذيل همان آيات مربوط به آفرينش آدم در سوره بقره بيان كرديم ( به جلد اول تفسير نمونه صفحه 127 مراجعه فرمائيد )\r\n\r\n5 - جان چيست ؟\r\nكلمه « جن » در اصل به معنى چيزى است كه از حس انسان پوشيده باشد ، مثلا مىگوئيم جنة الليل - يا - فَلَمَّا جَنَّ عَلَيْه اللَّيْلُ يعنى هنگامى كه پرده سياه شب او را پوشاند و به همين جهت « مجنون » به كسى كه عقلش پوشيده و « جنين » به طفلى كه در رحم مادر پوشانده شده و « جنت » به باغى كه زمينش را درختان پوشانده‌اند ، و « جنان » به قلب كه در درون سينه پوشانده شده و « جنة » به معنى سپر كه انسان را از ضربات دشمن مىپوشاند ، آمده است .\r\nالبته از آيات قرآن استفاده مىشود كه « جن » يك نوع موجود عاقلى است كه از حس انسان پوشيده شده ، و آفرينش آن در اصل از آتش يا شعله‌هاى صاف آتش است ، و ابليس نيز از همين گروه است .\r\nبعضى از دانشمندان از آنها تعبير به نوعى از « ارواح عاقله » مىكنند كه\r\n","description":"","footnote":"","page_name":" 79 ","page_number":79},
  {"content":"\r\nمجرد از ماده مىباشد ، ( البته پيدا است تجرد كامل ندارد چرا كه چيزى كه از ماده آفريده شده است مادى است ، ولى نيمه تجردى دارد ، چرا كه با حواس ما درك نمىشود ، و به تعبير ديگر يك نوع جسم لطيف است ) .\r\nو نيز از آيات قرآن بر مىآيد كه آنها مؤمن و كافر دارند ، مطيع و سركش دارند و آنها نيز داراى تكليف و مسئوليتند .\r\nالبته شرح اين مسائل و همچنين هماهنگى آنها با علم امروز ، احتياج به بحث بيشترى دارد كه ما به خاطر رعايت تناسب - به خواست خدا - در تفسير سوره جن كه در جزء 29 قرآن است بحث خواهيم كرد .\r\nنكته اى كه در اينجا اشاره به آن لازم است ، اين است كه در آيات فوق كلمه « جان » آمده است كه از همان ماده « جن » است .\r\nآيا اين دو كلمه ( جن و جان ) هر دو به يك معنى است ، و يا چنان كه بعضى از مفسران گفته‌اند جان نوع خاصى از جن است .\r\nاگر آيات قرآن را كه در اين زمينه وارد شده در برابر هم قرار دهيم روشن مىشود كه هر دو به يك معنى مىباشد ، چرا كه در قرآن گاهى « جن » در مقابل انسان قرار داده شده و گاهى « جان » در مقابل انسان .\r\nمثلا در آيه 88 - سوره اسراء مىخوانيم قُلْ لَئِنِ اجْتَمَعَتِ الإِنْسُ وَالْجِنُّ و يا در آيه 56 سوره ذاريات مىخوانيم وَما خَلَقْتُ الْجِنَّ وَالإِنْسَ إِلَّا لِيَعْبُدُونِ .\r\nدر حالى كه در آيه 15 سوره رحمان مىخوانيم خَلَقَ الإِنْسانَ مِنْ صَلْصالٍ كَالْفَخَّارِ وَخَلَقَ الْجَانَّ مِنْ مارِجٍ مِنْ نارٍ و باز در همين سوره آيه 39 مىخوانيم فَيَوْمَئِذٍ لا يُسْئَلُ عَنْ ذَنْبِه إِنْسٌ وَلا جَانٌّ .\r\nاز مجموع آيات فوق و آيات ديگر قرآن به خوبى استفاده مىشود كه جان و جن هر دو به يك معنى است ، و لذا در آيات فوق گاهى « جن » در برابر انسان قرار گرفته گاهى « جان » .\r\n","description":"","footnote":"","page_name":" 80 ","page_number":80},
  {"content":"\r\nالبته « جان » به معنى ديگرى نيز در قرآن آمده است ، كه آن نوعى از مار است ، چنان كه در داستان موسى مىخوانيم « كَأَنَّها جَانٌّ » ( قصص - 31 ) ولى آن از بحث ما خارج است .\r\n\r\n6 - قرآن و خلقت انسان .\r\nهمانگونه كه در آيات فوق ديديم قرآن بحث فشرده اى در زمينه خلقت انسان دارد كه تقريبا به طور سر بسته و اجمالى ، از آن گذشته است چرا كه منظور اصلى مسائل تربيتى بوده است ، و نظير اين بحث در چند مورد ديگر از قرآن مانند سوره سجده ، مؤمنون ، سوره ص ، و غير آن آمده است .\r\nالبته مىدانيم قرآن يك كتاب علوم طبيعى نيست ، بلكه يك كتاب انسان - سازى است ، و بنا بر اين نبايد انتظار داشت كه جزئيات اين علوم از قبيل مسائل مربوط به تكامل ، تشريح ، جنينشناسى ، گياه شناسى و مانند آن در قرآن مطرح شود ، ولى اين مانع از آن نخواهد بود كه به تناسب بحثهاى تربيتى اشاره كوتاهش به قسمتهايى از اين علوم در قرآن بشود .\r\nبه هر حال بعد از توجه به اين مقدمه كوتاه در اينجا دو بحث داريم كه طرح آنها لازم به نظر مىرسد :\r\n1 - تكامل انواع از نظر علمى 2 - تكامل انواع از ديدگاه قرآن نخست به سراغ بحث اول مىرويم و منهاى آيات و روايات و تنها با تكيه بر معيارهاى خاص علوم طبيعى روى اين مساله بحث مىكنيم :\r\nميدانيم در ميان دانشمندان علوم طبيعى دور فرضيه درباره آفرينش موجودات زنده ، اعم از گياهان و جانداران ، وجود داشته است :\r\nالف : فرضيه تكامل انواع يا « ترانسفورميسم » كه مىگويد انواع\r\n","description":"","footnote":"","page_name":" 81 ","page_number":81},
  {"content":"\r\nموجودات زنده در آغاز به شكل كنونى نبودند ، بلكه آغاز موجودات تك سلولى در آب اقيانوسها و از لابلاى لجنهاى اعماق درياها با يك جهش پيدا شدند ، يعنى موجودات بى جان در شرائط خاصى قرار گرفتند كه از آنها نخستين سلولهاى زنده پيدا شد .\r\nاين موجودات ذره بينى زنده تدريجا تكامل يافتند و از نوعى به نوع ديگر تغيير شكل دادند ، از درياها به صحراها و از آن به هوا منتقل شدند ، و انواع گياهان و انواع جانوران آبى و زمينى و پرندگان به وجود آمدند .\r\nكاملترين حلقه اين تكامل همين انسانهاى امروزند كه از موجوداتى شبيه به ميمون ، و سپس ميمونهاى انساننما ظاهر گشتند .\r\nب - فرضيه ثبوت انواع يا « فيكسيسم » كه مىگويد انواع جانداران هر كدام جداگانه از آغاز به همين شكل كنونى ظاهر گشتند ، و هيچ نوع به نوع ديگر تبديل نيافته است ، و طبعا انسان هم داراى خلقت مستقلى بوده كه از آغاز به همين صورت آفريده شده است .\r\nدانشمندان هر دو گروه براى اثبات عقيده خود مطالب فراوانى نوشته‌اند و جنگها و نزاعهاى زيادى در محافل علمى بر سر اين مساله در گرفته است ، تشديد اين جنگها از زمانى شد كه لامارك ( دانشمند جانورشناس معروف فرانسوى كه در اواخر قرن 18 و اوائل قرن 19 مىزيست ) و سپس داروين دانشمند جانورشناس انگليسى كه در قرن نوزدهم مىزيست نظرات خود را در زمينه تكامل انواع با دلائل تازه اى عرضه كرد .\r\nولى در محافل علوم طبيعى امروز شك نيست كه اكثريت دانشمندان طرفدار فرضيه تكاملند .\r\n","description":"","footnote":"","page_name":" 82 ","page_number":82},
  {"content":"\r\n\r\nدلائل طرفداران تكامل .\r\nبه آسانى مىتوان استدلالات آنها را در سه قسمت خلاصه كرد :\r\nنخست دلائلى است كه از ديرينشناسى و به اصطلاح مطالعه روى فسيلها ، يعنى اسكلتهاى متحجر شده موجودات زنده گذشته ، آورده‌اند آنها معتقدند مطالعات طبقات مختلف زمين نشان مىدهد كه موجودات زنده ، از صورتهاى ساده تر به صورتهاى كاملتر و پيچيده تر تغيير شكل داده‌اند .\r\nتنها راهى كه اختلاف و تفاوت فسيلها را مىتوان با آن تفسير كرد ، همين فرضيه تكامل است .\r\nدليل ديگر قرائنى است كه از « تشريح مقايسه اى » جمعآورى كرده‌اند ، آنها طى بحثهاى مفصل و طولانى مىگويند هنگامى كه استخوان بندى حيوانات مختلف را تشريح كرده ، با هم مقايسه كنيم شباهت زيادى در آنها مىبينيم كه نشان مىدهد همه از يك اصل گرفته شده‌اند .\r\nبالآخره سومين دليل آنها قرائتى است كه از « جنينشناسى » بدست آورده‌اند و معتقدند اگر حيوانات را در حالت جنينى كه هنوز تكامل لازم را نيافته‌اند در كنار هم بگذاريم خواهيم ديد كه جنينها قبل از تكامل در شكم مادر ، يا در درون تخم تا چه اندازه با هم شباهت دارند ، اين نيز تاييد مىكند كه همه آنها در آغاز از يك اصل گرفته شده‌اند .\r\n\r\nپاسخهاى طرفداران ثبوت انواع\r\nولى طرفداران فرضيه ثبوت انواع يك پاسخ كلى به تمام اين استدلالات دارند و آن اينكه هيچيك از اين قرائن قانع كننده نيست ، البته نمىتوان انكار كرد كه هر يك از اين قرائن سه گانه احتمال تكامل را در ذهن به عنوان يك « احتمال ظنى » توجيه مىكند ، ولى هرگز يقين آور نخواهد بود .\r\nبه عبارت روشنتر اثبات فرضيه تكامل ، و تبديل آن از صورت يك فرضيه\r\n","description":"","footnote":"","page_name":" 83 ","page_number":83},
  {"content":"\r\nبه يك قانون علمى و قطعى ، يا بايد از طريق دليل عقلى بوده باشد ، و يا از طريق آزمايش و حس و تجربه ، و غير از اين دو راهى نيست .\r\nاما از يك سو مىدانيم دلائل عقلى و فلسفى را به اين مسائل ، راهى نيست ، و از سوى ديگر دست تجربه و آزمايش از مسائلى كه ريشه‌هاى آن در ميليونها سال قبل نهفته است كوتاه است ! .\r\nآنچه ما با حس و تجربه درك مىكنيم اين است تغييرات سطحى با گذشت زمان به صورت جهش « موتاسيون » در حيوانات و گياهان رخ مىدهد ، مثلا از نسل گوسفندان معمولى ناگهان گوسفندى متولد مىشود كه پشم آن با پشم گوسفندان معمولى متفاوت است ، يعنى بسيار لطيفتر و نرمتر مىباشد ، و همان سرچشمه پيدايش نسلى در گوسفند بنام « گوسفند مرينوس » مىشود ، با اين ويژگى در پشم .\r\nو يا اينكه حيواناتى بر اثر جهش ، تغيير رنگ چشم يا ناخن و يا شكل پوست بدن و مانند آن پيدا مىكند .\r\nولى هيچكس تا كنون جهشى نديده است ، كه دگرگونى مهمى در اعضاى اصلى بدن يك حيوان ايجاد كند و يا نوعى را به نوع ديگر مبدل سازد .\r\nبنا بر اين ما تنها مىتوانيم حدس بزنيم كه تراكم جهشها ممكن است يك روز سر از تغيير نوع حيوان در بياورد ، و مثلا حيوانات خزنده را تبديل به پرندگان كند ، ولى اين حدس هرگز يك حدس قطعى نيست ، بلكه تنها يك مساله ظنى است چرا كه ما هرگز با جهشهاى تغيير دهنده اعضاء اصلى به عنوان يك حس و تجربه روبرو نشده‌ايم .\r\nاز مجموع آنچه گفته شد چنين نتيجه مىگيريم كه دلائل سه گانه طرفداران ترانسفورميسم نمىتواند اين نظريه را از صورت يك فرضيه فراتر برد ، و به همين دليل آنها كه دقيقا روى اين مسائل بحث مىكنند ، همواره از آن به عنوان\r\n","description":"","footnote":"","page_name":" 84 ","page_number":84},
  {"content":"\r\n« فرضيه تكامل انواع » سخن مىگويند نه قانون و اصل .\r\n\r\nفرضيه تكامل و مساله خداشناسى\r\nبا اينكه بسيارى كوشش دارند ميان اين فرضيه و مساله خداشناسى يك نوع تضاد قائل شوند و شايد از يك نظر حق داشته باشند ، چرا كه پيدايش عقيده داروينيسم جنگ شديدى ميان ارباب كليسا از يك سو ، و طرفداران اين فرضيه از سوى ديگر به وجود آورد ، و روى اين مساله در آن عصر به دلائل سياسى ، اجتماعى كه اينجا جاى شرح آن نيست تبليغات وسيعى در گرفت كه داروينيسم با خداشناسى سازگار نمىباشد .\r\nولى امروز اين مساله براى ما روشن است كه اين دو با هم تضادى ندارند يعنى ما چه فرضيه تكامل را قبول كنيم و چه آن را بر اثر فقدان دليل رد نمائيم در هر دو صورت مىتوانيم خداشناس باشيم .\r\nفرضيه تكامل اگر فرضا هم ثابت شود ، شكل يك قانون علمى كه از روى علت و معلول طبيعى پرده بر مىدارد به خود خواهد گرفت ، و فرقى ميان اين رابطه علت و معلولى در عالم جانداران و ديگر موجودات نيست ، آيا كشف علل طبيعى نزول باران و جزر و مد درياها و زلزله‌ها و مانند آن مانعى بر سر راه خداشناسى خواهد بود ؟ مسلما نه ، بنا بر اين كشف يك رابطه تكاملى در ميان انواع موجودات نيز هيچگونه مانعى در مسير شناخت خدا ايجاد نمىكند .\r\nتنها كسانى كه تصور مىكردند كشف علل طبيعى با قبول وجود خدا منافات دارد مىتوانند چنين سخنى را بگويند ، ولى ما امروز به خوبى مىدانيم كه نه تنها كشف اين علل ضررى به توحيد نمىزند بلكه خود دلائل تازه اى از نظام آفرينش براى اثبات وجود خدا پيش پاى ما مىگذارد .\r\nجالب اينكه خود داروين در برابر اتهام الحاد و بيدينى قد علم كرده ، و در\r\n","description":"","footnote":"","page_name":" 85 ","page_number":85},
  {"content":"\r\nكتابش ( اصل انواع ) تصريح مىكند كه من در عين قبول تكامل انواع ، خدا پرستم ، و اصولا بدون قبول وجود خدا نمىتوان تكامل را توجيه كرد .\r\nبه اين عبارت دقت كنيد : « او با وجود قبول علل طبيعى براى ظهور انواع مختلف جانداران ، همواره به خداى يگانه ، مؤمن باقى ميماند ، و تدريجا كه سن او افزايش حاصل مىكند احساس درونى مخصوصى به درك قدرتى ما فوق بشر در او تشديد مىگردد ، به حدى كه معماى آفرينش را براى انسان لا ينحل مىيابد » ( 1 ) .\r\nاصولا او معتقد بود كه هدايت و رهبرى انواع ، در اين پيچ و خم عجيب تكامل ، و تبديل يك موجود زنده بسيار ساده به اين همه انواع مختلف و متنوع جانداران بدون وجود يك نقشه حساب شده و دقيق از طرف يك عقل كل امكان پذير نيست ! راستى همچنين است آيا از يك ماده واحد و بسيار ساده و پست ، اينهمه مشتقات شگفتانگيز و عجيب ، كه هر كدام براى خود تشكيلات مفصلى دارد ، به وجود آوردن بدون تكيه بر يك علم و قدرت بى پايان امكان پذير است ؟\r\nنتيجه اينكه : غوغاى تضاد عقيده تكامل انواع با مساله خداشناسى يك غوغاى بىاساس و بى دليل بوده است ( خواه فرضيه تكامل را بپذيريم يا نپذيريم ) .\r\nتنها اين مساله باقى مىماند كه آيا فرضيه تكامل انواع با تاريخچه اى كه قرآن براى آفرينش آدم ذكر كرده است تضادى دارد يا نه ؟ ! كه ذيلا از آن بحث مىشود .\r\n\r\nقرآن و مساله تكامل\r\nجالب اينكه هم طرفداران تكامل انواع و هم منكران آن يعنى آنها كه در\r\n\r\n","description":"","footnote":"\r\n( 1 ) داروينيسم نوشته محمود بهزاد صفحه 75 و 76 .\r\n","page_name":" 86 ","page_number":86},
  {"content":"\r\nميان مسلمين بوده‌اند به آيات قرآن براى اثبات مقصد خويش تمسك جسته‌اند ، ولى شايد هر دو گروه گاهى تحت تاثير عقيده خود به آياتى استدلال كرده‌اند كه كمتر ارتباطى با مقصود آنها داشته است ، لذا ما از هر دو طرف آياتى را انتخاب مىكنيم كه قابل بحث و مذاكره باشد .\r\nمهمترين آيه اى كه طرفداران تكامل روى آن تكيه مىكنند ، آيه 33 سوره آل عمران است إِنَّ اللَّه اصْطَفى آدَمَ وَنُوحاً وَآلَ إِبْراهِيمَ وَآلَ عِمْرانَ عَلَى الْعالَمِينَ : « خداوند آدم و نوح و آل ابراهيم و آل عمران را بر جهانيان برگزيد » .\r\nآنها مىگويند همانگونه كه نوح و آل ابراهيم و آل عمران در ميان امتى زندگى مىكردند و از ميان آنها برگزيده شدند ، همچنين آدم نيز بايد چنين باشد ، يعنى در عصر و زمان او انسانهايى كه نام « عالمين » ( جهانيان ) بر آنها گزارده شده ، حتما وجود داشته‌اند و آدم برگزيده خدا از ميان آنهاست ، و اين نشان مىدهد كه آدم اولين انسان روى زمين نبوده است ، بلكه قبل از او انسانهاى ديگرى بوده‌اند و امتياز آدم همان جهش فكرى و معنوى او است كه سبب برگزيده شدنش از افراد همسانش شد .\r\nآيات متعدد ديگرى نيز ذكر كرده‌اند ، كه بعضى از آنها اصلا ارتباط با مساله تكامل ندارد ، و تفسير آن به تكامل بيشتر از قبيل تفسير به راى است ، و قسمتى ديگر ، هم با تكامل انواع سازگار است ، و هم با ثبوت آنها و خلقت مستقل آدم ، و به همين دليل بهتر ديديم كه از ذكر آنها صرف نظر كنيم .\r\nاما ايرادى كه به اين استدلال مىتوان كرد اين است كه « عالمين » اگر به معنى مردم معاصر بوده باشد و اصطفاء ( برگزيدن ) حتما بايد از ميان چنين اشخاصى صورت گيرد ، اين استدلال قابل قبول خواهد بود ، اما اگر كسى بگويد « عالمين » اعم از معاصران و غير معاصران است ، همانگونه كه در حديث معروف در\r\n","description":"","footnote":"","page_name":" 87 ","page_number":87},
  {"content":"\r\nفضيلت بانوى اسلام حضرت فاطمه ( سلام اللَّه عليها ) از پيامبر اسلام ص نقل شده كه مىفرمايد : اما ابنتى فاطمه فهى سيدة نساء العالمين من الاولين و الآخرين : « دخترم فاطمه بانوى زنان جهان از اولين و آخرين است » . در اين صورت آيه فوق دلالتى بر اين مقصود نخواهد داشت و درست به اين ميماند كه كسى بگويد خداوند ، عده اى را از ميان انسانها ( انسانهاى تمام قرون و اعصار ) برگزيد كه يكى از آنها آدم است در اين صورت هيچ لزومى ندارد كه در عصر و زمان آدم ، انسانهاى ديگرى وجود داشته باشند كه نام عالمين بر آنها اطلاق گردد و يا آدم از ميان آنها برگزيده شود .\r\nبه خصوص اينكه سخن در برگزيدن خدا است خدايى كه از آينده و نسلهايى كه در زمانهاى بعد مىآيند به خوبى آگاه بوده است ( 1 ) .\r\nو اما مهمتر دليلى كه طرفداران ثبوت انواع از آيات قرآن ، انتخاب كرده‌اند ، آيات مورد بحث و مانند آن است كه مىگويد :\r\nخداوند انسان را از گل خشك كه از گل تيره رنگ بد بوى گرفته شده بود آفريده جالب اينكه اين تعبير هم در مورد خلقت « انسان » گفته شده ( * ( وَلَقَدْ خَلَقْنَا الإِنْسانَ مِنْ صَلْصالٍ مِنْ حَمَإٍ مَسْنُونٍ ) * - آيه 26 حجر ) و هم درباره « بشر » ( * ( وَإِذْ قالَ رَبُّكَ لِلْمَلائِكَةِ إِنِّي خالِقٌ بَشَراً مِنْ صَلْصالٍ مِنْ حَمَإٍ مَسْنُونٍ ) * - آيه 28 حجر ) و هم به قرينه ذكر سجده فرشتگان بعد از آن در مورد شخص آدم آمده است ( به آيات 29 و 30 و 31 سوره حجر كه در بالا آورديم دقت كنيد ) .\r\nظاهر اين آيات در به دو نظر چنين مىگويد كه آدم نخست از گل تيره رنگى آفريده شد و پس از تكميل اندام ، روح الهى در آن دميده شد و به دنبال آن\r\n\r\n","description":"","footnote":"\r\n( 1 ) اين احتمال نيز وجود دارد كه فرزندان آدم در مدتى نه چندان طولانى جامعه كوچكى تشكيل دادند كه آدم برگزيده آنان بود .\r\n","page_name":" 88 ","page_number":88},
  {"content":"\r\nفرشتگان در برابر او به سجده افتادند ، بجز ابليس .\r\nطرز بيان اين آيات چنين نشان مىدهد كه ميان خلقت آدم از خاك و پيدايش صورت كنونى انواع ديگرى وجود نداشته است .\r\nو تعبير به « ثم » كه در بعضى از آيات فوق آمده و در لغت عرب براى « ترتيب با فاصله » آورده مىشود ، هرگز دليل بر گذشتن مليونها سال و وجود هزاران نوع نمىباشد ، بلكه هيچ مانعى ندارد كه اشاره به فاصله هايى باشد كه در ميان مراحل آفرينش آدم از خاك و سپس گل خشك و سپس دميدن روح الهى وجود داشته .\r\nلذا همين كلمه « ثم » درباره خلقت انسان در عالم جنين و مراحلى را كه پشت سر هم طى مىكند آمده است ، مانند : يا أَيُّهَا النَّاسُ إِنْ كُنْتُمْ فِي رَيْبٍ مِنَ الْبَعْثِ فَإِنَّا خَلَقْناكُمْ مِنْ تُرابٍ ثُمَّ مِنْ نُطْفَةٍ ثُمَّ مِنْ عَلَقَةٍ ثُمَّ مِنْ مُضْغَةٍ . . . ثُمَّ نُخْرِجُكُمْ طِفْلًا ثُمَّ لِتَبْلُغُوا أَشُدَّكُمْ : « اى مردم اگر ترديد در رستاخيز داريد ( به قدرت خدا در آفرينش انسان بينديشيد ) كه ما شما را از خاك آفريديم سپس از نطفه . سپس از خون بسته شده ، سپس از مضغه ( پاره گوشتى كه شبيه گوشت جويده است ) . . . سپس شما را به صورت طفلى خارج مىسازيم ، سپس به مرحله بلوغ مىرسيد » ( سوره حج آيه 5 ) .\r\nملاحظه مىكنيد كه هيچ لزومى ندارد « ثم » براى يك فاصله طولانى باشد ، بلكه همانگونه كه در فواصل طولانى به كار مىرود در فاصله‌هاى كوتاه هم استعمال مىشود .\r\nاز مجموع آنچه در بالا گفتيم چنين نتيجه مىگيريم كه آيات قرآن هر چند مستقيما در صدد بيان مساله تكامل يا ثبوت انواع نيست ، ولى ظواهر آيات ( البته در خصوص انسان ) با مساله خلقت مستقل سازگارتر است ، هر چند كاملا صريح نيست اما ظاهر آيات خلقت آدم بيشتر روى خلقت مستقل دور مىزند ، اما در مورد ساير جانداران قرآن سكوت دارد .\r\n","description":"","footnote":"","page_name":" 89 ","page_number":89},
  {"content":"\r\n\r\n[ سوره الحجر ‹ 15 › : آيات 45 تا 50 
  ]\r\nإِنَّ الْمُتَّقِينَ فِي جَنَّاتٍ وَعُيُونٍ ‹ 45 › ادْخُلُوها بِسَلامٍ آمِنِينَ ‹ 46 › وَنَزَعْنا ما فِي صُدُورِهِمْ مِنْ غِلٍّ إِخْواناً عَلى سُرُرٍ مُتَقابِلِينَ ‹ 47 › لا يَمَسُّهُمْ فِيها نَصَبٌ وَما هُمْ مِنْها بِمُخْرَجِينَ ‹ 48 › نَبِّئْ عِبادِي أَنِّي أَنَا الْغَفُورُ الرَّحِيمُ ‹ 49 ›\r\nوَ أَنَّ عَذابِي هُوَ الْعَذابُ الأَلِيمُ ‹ 50 ›\r\n\r\nترجمه :\r\n45 - پرهيزگاران در باغها ( ى سرسبز بهشت ) و در كنار چشمه‌هاى آن هستند .\r\n46 - ( فرشتگان الهى به آنها مىگويند ) داخل اين باغها شويد با سلامت و امنيت .\r\n47 - هر گونه غل ( حسد و كينه و عداوت و خيانت ) از سينه آنها بر مىكنيم ( و روحشان را پاك مىكنيم ) در حالى كه همه برادرند و بر سريرها روبروى يكديگر قرار دارند .\r\n48 - هرگز خستگى و تعب به آنها نمىرسد و هيچگاه از آن اخراج نمىگردند .\r\n49 - بندگانم را آگاه كن كه من غفور و رحيمم .\r\n50 - ( و نيز آنها را آگاه كن كه ) عذاب و كيفر من عذاب دردناكى است .\r\n\r\nتفسير : نعمتهاى هشتگانه بهشت\r\nدر آيات گذشته ديديم كه چه سان خداوند نتيجه كار شيطان و ياران و\r\n","description":"","footnote":"","page_name":" 90 ","page_number":90},
  {"content":"\r\nهمگامان و پيروان او را شرح داد ، درهاى هفتگانه جهنم را به روى آنها گشود .\r\nطبق روش قرآن كه از مساله مقابله و تقارن ، براى تعليم و تربيت ، بهره گيرى مىكند ، در اين آيات سخن از « بهشت و بهشتيان » و نعمتهاى مادى و معنوى ، جسمى و روحانى به ميان آمده است .\r\nو در حقيقت هشت نعمت بزرگ مادى و معنوى به تعداد درهاى بهشت در اين آيات بيان شده است .\r\n1 - در آغاز به يك نعمت مهم جسمانى اشاره كرده ، مىگويد : « پرهيزكاران در باغهاى سر سبز بهشت ، و در كنار چشمه‌هاى زلال آن خواهند بود » ( * ( إِنَّ الْمُتَّقِينَ فِي جَنَّاتٍ وَعُيُونٍ ) * ) .\r\nجالب اينكه از ميان تمام صفات روى « تقوا » تكيه شده است ، همان تقوا و پرهيزكارى و تعهد و مسئوليت كه جامع تمام صفات برجسته انسانى است .\r\nذكر جنات و عيون به صيغه جمع ، اشاره به باغهاى متنوع و چشمه‌هاى فراوان و گوناگون بهشت است كه هر كدام لذت تازه اى مىآفريند و ويژگى خاصى دارد .\r\n2 و 3 سپس به دو نعمت مهم معنوى كه « سلامت » و « امنيت » است اشاره مىكند ، سلامت از هر گونه رنج و ناراحتى ، و امنيت از هر گونه خطر ، مىگويد : « فرشتگان الهى به آنها خوش آمد مىگويند و مىگويند كه داخل اين باغها شويد با سلامت و امنيت كامل » ( * ( ادْخُلُوها بِسَلامٍ آمِنِينَ ) * ) .\r\nدر آيه بعد سه نعمت مهم معنوى ديگر با صراحت بيان شده است :\r\n4 - « ما هر گونه حسد و كينه و عداوت و خيانت را از سينه‌هاى آنها\r\n","description":"","footnote":"","page_name":" 91 ","page_number":91},
  {"content":"\r\nمىشوئيم و بر مىكنيم « ( * ( وَنَزَعْنا ما فِي صُدُورِهِمْ مِنْ غِلٍّ ) * ) ( 1 ) .\r\n5 - « در حالى كه همه برادرند » و نزديكترين پيوندهاى محبت در ميان آنها حكمفرما است ( اخوانا ) .\r\n6 - « در حالى كه بر سريرها روبروى يكديگر قرار گرفته‌اند » ( * ( عَلى سُرُرٍ مُتَقابِلِينَ ) * ) ( 2 ) .\r\nآنها در جلسات اجتماعيشان گرفتار تشريفات آزار دهنده اين دنيا نيستند و مجلسشان بالا و پائين ندارد ، و از اصول زندگى طبقاتى رنج آور اين دنيا در آنجا خبرى نيست ، همه برادرند ، همه روبروى يكديگر و در يك صف ، نه يكى بالاى مجلس و ديگرى در كفش كن .\r\nالبته اين منافات با تفاوت مقام آنها از نظر درجات معنوى ندارد ، اين مربوط به جلسات اجتماعى آنها است و گر نه هر كدام بر حسب درجه تقوا و ايمان مخصوص به خود دارد .\r\n7 - سپس به هفتمين نعمت مادى و معنوى اشاره كرده مىگويد : « هرگز خستگى و تعب به آنها نمىرسد » ( * ( لا يَمَسُّهُمْ فِيها نَصَبٌ ) * ) .\r\nو همانند زندگى اين دنيا كه رسيدن به يك روز آسايش ، خستگيهاى\r\n\r\n","description":"","footnote":"\r\n( 1 ) « غل » در اصل به معنى نفوذ مخفيانه چيزى است و به همين جهت به حسد و كينه و دشمنى كه به طرز مرموزى در جان انسان نفوذ مىكند « غل » گفته مىشود ، بنا بر اين غل مفهوم وسيعى كه دارد كه بسيارى از صفات زشت و مزاحم اخلاقى را شامل مىگردد ( براى توضيح بيشتر به جلد سوم تفسير نمونه صفحه 52 پاورقى مراجعه فرمائيد ) .\r\n( 2 ) « سرر » جمع « سرير » در اصل به معنى تخت يا صندلى و مانند آن است كه روى آن مىنشينند و مجالس پر سرورى را برگزار مىنمايند ( توجه داشته باشيد « سرر » و « سرور » از يك ماده است ) .\r\n","page_name":" 92 ","page_number":92},
  {"content":"\r\nفراوانى قبل و بعد از آن دارد كه فكر آن ، آرامش انسان را بر هم مىزند ، نيست .\r\n8 - همچنين فكر فنا و نابودى و پايان گرفتن نعمت ، آنان را آزار نمىدهد ، چرا كه « آنها هرگز از اين باغهاى پر نعمت و سرور اخراج نمىشوند » ( * ( وَما هُمْ مِنْها بِمُخْرَجِينَ ) * ) .\r\nاكنون كه نعمتهاى فراوان و دلانگيز بهشتى به طرز مؤثرى بيان گرديد ، و در بست در اختيار پرهيزكاران و متقين قرار داده شد « ممكن است افراد گنهكار و آلوده در هاله اى از غم و اندوه فرو روند كه اى كاش ما هم مىتوانستيم به گوشه اى از اين همه موهبت دست يابيم ، در اينجا خداوند رحمان و رحيم درهاى بهشت را به روى آنها نيز مىگشايد ، اما به صورت مشروط .\r\nبا لحنى مملو از محبت و عاليترين نوازش ، روى سخن را به پيامبرش كرده مىگويد « پيامبرم ! بندگانم را آگاه كن كه من غفور و رحيمم ، گناه بخش و پر محبتم » ( * ( نَبِّئْ عِبادِي أَنِّي أَنَا الْغَفُورُ الرَّحِيمُ ) * ) .\r\nتعبير به عبادى ( بندگان من ) تعبيرى است ، لطيف كه هر انسانى را بر سر شوق مىآورد ، و دنبال آن توصيف خدا به آمرزنده مهربان اين اشتياق را به اوج مىرساند .\r\nاما از آنجا كه قرآن ، هميشه جلو سوء استفاده از مظاهر رحمت الهى را با جمله‌هاى تكان دهنده اى كه حاكى از خشم و غضب او است مىگيرد ، تا تعادل ميان خوف و رجاء كه رمز تكامل و تربيت است بر قرار گردد ، بلا فاصله اضافه مىكند كه به بندگانم نيز بگو كه « عذاب و كيفر من همان عذاب دردناك است » ( * ( وَأَنَّ عَذابِي هُوَ الْعَذابُ الأَلِيمُ ) * ) .\r\n","description":"","footnote":"","page_name":" 93 ","page_number":93},
  {"content":"\r\n\r\nنكته‌ها :\r\n\r\n1 - باغها و چشمه‌هاى بهشت\r\nگرچه براى ما كه در اين جهان محدود دنيا هستيم درك ابعاد نعمتهاى بهشتى ، بسيار مشكل بلكه غير ممكن است ، چرا كه نعمتهاى اين جهان در برابر آن نعمتها تقريبا در حكم صفر در برابر يك عدد فوق العاده بزرگ است ، ولى اين مانع از آن نيست كه پرتوهايى از آن را با فكر و جان خود احساس كنيم .\r\nقدر مسلم اين است كه نعمتهاى بهشتى بسيار متنوع است ، و تعبير به جنات ( باغها ) كه در آيات فوق و بسيارى ديگر از آيات ديگر آمده و همچنين تعبير به عيون ( چشمه‌ها ) گواه اين حقيقت است .\r\nالبته در قرآن ( در سوره‌هاى انسان - الرحمن - و دخان و محمد و غير آن ) اشاره به انواع مختلفى از اين چشمه‌ها شده است ، و با اشارات كوتاهى تنوع آنها مجسم گرديده ، كه شايد تجسمى از انواع كارهاى نيك و اعمال صالح در اين جهان باشد ، و ان شاء اللَّه در تفسير اين سوره‌ها به شرح آنها اشاره خواهيم كرد .\r\n\r\n2 - نعمتهاى مادى و معنوى\r\nبر خلاف آنچه بعضى تصور مىكنند ، قرآن در همه جا مردم را به نعمتهاى مادى بهشت بشارت نداده ، بلكه از نعمتهاى معنوى نيز كرارا سخن به ميان آورده است ، كه آيات فوق نمونه روشنى از آنهاست ، بطورى كه نخستين خوش آمد و بشارتى را كه فرشتگان به بهشتيان در هنگام ورود به اين كانون بزرگ نعمت ، مىگويند بشارت سلامت و امنيت ، است .\r\nشسته شدن كينه‌ها از سينه‌ها ، و صفات زشتى همچون حسد و خيانت و مانند آن كه روح اخوت و برادرى را به هم مىزند ، و همچنين حذف امتيازات تشريفاتى غلط كه آرامش فكر و جان را در هم مىريزد ، نيز از نعمتهاى ديگر معنوى\r\n","description":"","footnote":"","page_name":" 94 ","page_number":94},
  {"content":"\r\nروحانى است كه در آيات بالا به آنها اشاره رفته است .\r\nاين نكته نيز شايان توجه است كه « سلامت » و « امنيت » كه سر آغاز نعمتهاى بهشتى قرار داده شده پايه هر نعمت ديگرى است ، كه بدون اين دو هيچ نعمتى قابل بهره گيرى نيست ، حتى در اين دنيا نيز سر آغاز همه نعمتها نعمت سلامت و امنيت مىباشد .\r\n\r\n3 - كينه‌ها و حسادتها دشمن برادرى است\r\nجالب اينكه : بعد از ذكر نعمت سلامت و امنيت در آيات فوق و قبل از بيان نعمت اخوت و برادرى ، مساله ريشه كن شدن انواع صفات مزاحم ، همچون كينه و حسد و غرور و خيانت ذكر شده و با كلمه « غل » كه مفهوم وسيعى دارد ، به همه آنها اشاره گرديده است .\r\nدر حقيقت اگر قلب انسان از اين « غل » شستشو نشود ، نه نعمت سلامت و امنيت فراهم خواهد شد و نه برادرى و اخوت ، بلكه هميشه جنگ است و ستيز ، و هميشه دعوا و كشمكش ، و به دنبال آن بريدن رشته‌هاى اخوت و سلب سلامت و امنيت .\r\n\r\n4 - پاداش كامل\r\nبه گفته بعضى از مفسران پاداش و ثواب در صورتى كامل مىشود كه چهار شرط در آن جمع گردد :\r\nمنفعت قابل ملاحظه اى باشد - با احترام مقرون باشد - از هر گونه ناراحتى خالى باشد - و جاودانى و هميشگى باشد .\r\nدر آيات فوق ، در زمينه نعمتهاى بهشتى به هر چهار قسمت اشاره شده است .\r\nجمله * ( إِنَّ الْمُتَّقِينَ فِي جَنَّاتٍ وَعُيُونٍ ) * اشاره به قسمت اول است .\r\n","description":"","footnote":"","page_name":" 95 ","page_number":95},
  {"content":"\r\nجمله * ( ادْخُلُوها بِسَلامٍ آمِنِينَ ) * دليل بر احترام و تعظيم است .\r\nجمله * ( وَنَزَعْنا ما فِي صُدُورِهِمْ مِنْ غِلٍّ إِخْواناً عَلى سُرُرٍ مُتَقابِلِينَ ) * ، اشاره به نفى هر گونه ناراحتى و ضررهاى روحانى ، و جمله * ( لا يَمَسُّهُمْ فِيها نَصَبٌ ) * ، اشاره به نفى زيانهاى جسمانى است .\r\nاما جمله * ( وَما هُمْ مِنْها بِمُخْرَجِينَ ) * بيانگر آخرين شرط ، يعنى دوام و بقاء اين نعمتهاست و به اين ترتيب ، اين پاداش از هر نظر كامل خواهد بود ( 1 ) .\r\n\r\n5 - بيائيد بهشت را در اين دنيا بسازيم\r\nآنچه در آيات فوق از نعمتهاى مادى و معنوى بهشتى تصوير شده ، در حقيقت اصول نعمتهاى مهم اين جهان را نيز همانها تشكيل مىدهد ، و گويا مىخواهد به ما اين نكته را نيز تفهيم كند كه شما با فراهم ساختن اين نعمتها در زندگى دنيا مىتوانيد بهشت كوچكى بسازيد كه نمونه اى از آن بهشت بزرگ باشد .\r\nاگر كينه‌ها و عداوتها را از سينه‌ها بشوئيم .\r\nاگر اصول اخوت و برادرى را تقويت كنيم .\r\nاگر تشريفات زائد و تفرقه افكن را از زندگى و مخصوصا اجتماعاتمان حذف كنيم .\r\nاگر سلامت و امنيت را به جامعه خود باز گردانيم .\r\nو اگر به همه مردم اين اطمينان داده شود كه كسى مزاحم آبرو ، شخصيت ، موقعيت اجتماعى و منافع مشروع آنها نيست ، تا اطمينان به بقاء مواهب خويش پيدا كنند .\r\nآن روز است ، كه نمونه اى از بهشت در مقابل چشم شما قرار خواهد داشت .\r\n\r\n","description":"","footnote":"\r\n( 1 ) تفسير كبير فخر رازى جلد 19 صفحه 193 .\r\n","page_name":" 96 ","page_number":96},
  {"content":"\r\n\r\n[ سوره الحجر ‹ 15 › : آيات 51 تا 60 
  ]\r\nوَ نَبِّئْهُمْ عَنْ ضَيْفِ إِبْراهِيمَ ‹ 51 › إِذْ دَخَلُوا عَلَيْه فَقالُوا سَلاماً قالَ إِنَّا مِنْكُمْ وَجِلُونَ ‹ 52 › قالُوا لا تَوْجَلْ إِنَّا نُبَشِّرُكَ بِغُلامٍ عَلِيمٍ ‹ 53 › قالَ أَ بَشَّرْتُمُونِي عَلى أَنْ مَسَّنِيَ الْكِبَرُ فَبِمَ تُبَشِّرُونَ ‹ 54 › قالُوا بَشَّرْناكَ بِالْحَقِّ فَلا تَكُنْ مِنَ الْقانِطِينَ ‹ 55 ›\r\nقالَ وَمَنْ يَقْنَطُ مِنْ رَحْمَةِ رَبِّه إِلَّا الضَّالُّونَ ‹ 56 › قالَ فَما خَطْبُكُمْ أَيُّهَا الْمُرْسَلُونَ ‹ 57 › قالُوا إِنَّا أُرْسِلْنا إِلى قَوْمٍ مُجْرِمِينَ ‹ 58 › إِلَّا آلَ لُوطٍ إِنَّا لَمُنَجُّوهُمْ أَجْمَعِينَ ‹ 59 › إِلَّا امْرَأَتَه قَدَّرْنا إِنَّها لَمِنَ الْغابِرِينَ ‹ 60 ›\r\n\r\nترجمه :\r\n51 - و به آنها ( بندگانم ) از ميهمانهاى ابراهيم خبر ده .\r\n52 - هنگامى كه بر او وارد شدند و سلام گفتند ( ابراهيم ) گفت ما از شما بيمناكيم ! 53 - گفتند نترس ما تو را به پسرى دانا بشارت مىدهيم .\r\n","description":"","footnote":"","page_name":" 97 ","page_number":97},
  {"content":"\r\n54 - گفت آيا به من بشارت مىدهيد با اينكه پير شده‌ام ؟ به چه چيز بشارت مىدهيد ؟\r\n55 - گفتند تو را به حق بشارت داديم ، از مايوسان مباش ! 56 - گفت چه كسى جز گمراهان از رحمت پروردگارش مايوس مىشود .\r\n57 - ( سپس ) گفت ماموريت شما چيست اى فرستادگان خدا ؟\r\n58 - گفتند ما به سوى يك قوم گنهكار ماموريت پيدا كرده‌ايم ( تا آنها را هلاك كنيم ) .\r\n59 - مگر خاندان لوط كه همگى آنها را نجات خواهيم داد . . .\r\n60 - بجز همسرش كه مقدر داشتيم از بازماندگان ( در شهر و هلاك شوندگان ) باشد .\r\n\r\nتفسير : ميهمانان ناشناس ؟\r\nاز اين آيات به بعد . قسمتهاى آموزنده اى را از تاريخ پيامبران بزرگ و اقوام سركش به عنوان نمونه‌هاى روشنى از بندگان مخلص ، و پيروان شيطان ، بيان مىكند .\r\nجالب اينكه نخست از داستان مهمانهاى ابراهيم شروع مىكند ( همان فرشتگانى كه در لباس بشر به سراغ او آمدند نخست بشارت به تولد فرزند برومندى و سپس خبر از مجازات دردناك قوم لوط دادند ) .\r\nچرا كه در دو آيه قبل به پيامبر اسلام ص دستور داده شد كه هم مقام رحمت خدا را براى بندگان بازگو كند ، و هم عذاب اليم او را ، و در داستان مهمانهاى ابراهيم ، دو نمونه زنده از دو صفت فوق ديده مىشود ، و به اين ترتيب پيوند ميان اين آيات گذشته مشخص مىگردد .\r\nنخست مىگويد : « به بندگانم از مهمانهاى ابراهيم خبر ده » ( * ( وَنَبِّئْهُمْ عَنْ ضَيْفِ إِبْراهِيمَ ) * ) .\r\nگرچه « ضيف » در اينجا به صورت مفرد است ، ولى همانگونه كه بعضى از مفسران بزرگ گفته‌اند « ضيف » هم معنى مفرد دارد و هم معنى جمع ( مهمان\r\n","description":"","footnote":"","page_name":" 98 ","page_number":98},
  {"content":"\r\nو مهمانان ) .\r\nاين مهمانهاى ناخوانده همان فرشتگانى بودند كه « به هنگام وارد شدن بر ابراهيم ، به صورت ناشناس ، نخست بر او سلام گفتند » ( * ( إِذْ دَخَلُوا عَلَيْه فَقالُوا سَلاماً ) * ) .\r\nابراهيم آن گونه كه وظيفه يك ميزبان بزرگوار و مهربان است براى پذيرايى آنها آماده شد و غذاى مناسبى فورا فراهم ساخت ، اما هنگامى كه سفره غذا گسترده شد ميهمانهاى ناشناس دست به غذا دراز نكردند ، او از اين امر وحشت كرد و وحشت خود را كتمان ننمود ، با صراحت به آنان « گفت ما از شما ترسانيم » ( * ( قالَ إِنَّا مِنْكُمْ وَجِلُونَ ) * ) ( 1 ) .\r\nاين ترس به خاطر سنتى بود كه در آن زمان و زمانهاى بعد و حتى در عصر ما در ميان بعضى از اقوام معمول است كه هر گاه كسى نان و نمك كسى را بخورد به او گزندى نخواهد رساند و خود را مديون او مىداند و به همين دليل دست نبردن به سوى غذا دليل بر قصد سوء و كينه و عداوت است .\r\nولى چيزى نگذشت كه فرشتگان ابراهيم را از نگرانى بيرون آوردند ، و « به او گفتند ترسان مباش ، ما تو را به فرزند دانايى بشارت مىدهيم » ( * ( قالُوا لا تَوْجَلْ إِنَّا نُبَشِّرُكَ بِغُلامٍ عَلِيمٍ ) * ) .\r\nدر اينكه منظور از غلام عليم ( پسر دانا ) كيست ؟ با توجه به آيات ديگر قرآن شك نيست كه منظور ، « اسحاق » است چرا كه هنگامى كه فرشتگان اين بشارت را به ابراهيم دادند ، همسر ابراهيم « ساره كه ظاهرا زن عقيمى بود حاضر\r\n\r\n","description":"","footnote":"\r\n( 1 ) گرچه در آيات فوق اشاره اى به پذيرايى ابراهيم و دست نزدن مهمانها به غذا نشده ولى همانگونه كه در ذيل آيه 69 و 70 سوره هود خوانديم اين دو مطلب وجود داشته است ( تفسير نمونه جلد 9 صفحه 168 و 169 ) .\r\n","page_name":" 99 ","page_number":99},
  {"content":"\r\nبود و اين بشارت به او نيز داده شد ، چنان كه در آيه 71 سوره هود مىخوانيم :\r\nوَ امْرَأَتُه قائِمَةٌ فَضَحِكَتْ فَبَشَّرْناها بِإِسْحاقَ : « همسر او ايستاده بود ، خنديد و ما او را بشارت به اسحاق داديم » .\r\nاين را نيز مىدانيم ساره مادر اسحاق است و ابراهيم قبلا از هاجر ( همان كنيزى كه به همسرى انتخاب كرده بود ) صاحب پسرى بنام اسماعيل شده بود .\r\nولى ابراهيم به خوبى مىدانست كه از نظر موازين طبيعى تولد چنين فرزندى از او بسيار بعيد است ، هر چند در برابر قدرت خدا هيچ چيزى محال نيست ، ولى توجه به موازين عادى و طبيعى تعجب او را برانگيخت ، لذا « گفت : آيا چنين بشارتى به من مىدهيد در حالى كه من به سن پيرى رسيده‌ام » ؟ ! ( * ( قالَ أَ بَشَّرْتُمُونِي عَلى أَنْ مَسَّنِيَ الْكِبَرُ ) * ) .\r\n« راستى به چه چيز مرا بشارت مىدهيد » ؟ ( * ( فَبِمَ تُبَشِّرُونَ ) * ) .\r\nآيا به امر و فرمان خدا است اين بشارت شما يا از ناحيه خودتان ؟ صريحا بگوئيد تا اطمينان بيشتر پيدا كنم ! تعبير به « * ( مَسَّنِيَ الْكِبَرُ ) * » ( پيرى مرا لمس كرده است ) اشاره به اين است كه آثار پيرى از موى سپيدم ، و از چينهاى صورتم ، نمايان است ، و آثار آن را در تمام وجود خود به خوبى لمس مىكنم .\r\nممكن است گفته شود كه ابراهيم از اين نظر آدم خوشسابقه اى بود چرا كه در همين سن پيرى فرزندش اسماعيل متولد شده بود ، و با توجه به آن نبايد ديگر در مورد مولود جديد يعنى اسحاق تعجب كند ، ولى بايد دانست كه اولا در ميان تولد اسماعيل و اسحاق به گفته بعضى از مفسران بيش از ده سال فاصله بود و با گذشتن ده سال آن هم در سن بالا ، احتمال تولد فرزند بسيار كاهش مىيابد ، ثانيا وقوع يك مورد بر خلاف موازين عادى كه ممكن است جنبه استثنايى داشته\r\n","description":"","footnote":"","page_name":" 100 ","page_number":100},
  {"content":"\r\nباشد مانع از تعجب در برابر موارد مشابه آن نخواهد بود ، زيرا به هر حال تولد فرزند در چنين سن و سال امر عجيبى است ( 1 ) .\r\nولى به هر حال فرشتگان مجال ترديد يا تعجب بيشترى به ابراهيم ندادند ، با صراحت و قاطعيت به او « گفتند كه ما تو را به حق بشارت داديم » ( * ( قالُوا بَشَّرْناكَ بِالْحَقِّ ) * ) .\r\nبشارتى كه از ناحيه خدا و به فرمان او بود و به همين دليل ، حق است و مسلم .\r\nو به دنبال آن براى تاكيد - به گمان اينكه مبادا ياس و نااميدى بر ابراهيم غلبه كرده باشد - گفتند « اكنون كه چنين است از مايوسان مباش » ( * ( فَلا تَكُنْ مِنَ الْقانِطِينَ ) * ) .\r\nولى ابراهيم به زودى اين فكر را از آنها دور ساخت كه ياس و نوميدى از رحمت خدا بر او چيره شده باشد ، بلكه تنها تعجبش روى حساب موازين طبيعى است ، لذا با صراحت « گفت : چه كسى از رحمت پروردگارش مايوس مىشود جز گمراهان » ؟ ! ( * ( قالَ وَمَنْ يَقْنَطُ مِنْ رَحْمَةِ رَبِّه إِلَّا الضَّالُّونَ ) * ) .\r\nهمان گمراهانى كه خدا را بدرستى نشناخته‌اند و پى به قدرت بىپايانش نبرده‌اند ، خدايى كه از ذره‌اى خاك ، انسانى چنين شگرف مىآفريند ، و از نطفه ناچيزى فرزندى برومند به وجود مىآورد ، درخت خشكيده خرما به فرمانش به بار مىنشيند ، و آتش سوزانى را به گلستانى تبديل مىكند ، چه كسى مىتواند\r\n\r\n","description":"","footnote":"\r\n( 1 ) بعضى از مفسران گفته‌اند ابراهيم به هنگام تولد نخستين فرزندش اسماعيل 99 ساله بود و به هنگام تولد اسحاق 112 سال داشت !\r\n","page_name":" 101 ","page_number":101},
  {"content":"\r\nدر قدرت چنين پروردگارى شك كند يا از رحمت او مايوس گردد ؟ ! ولى به هر حال ابراهيم ع پس از شنيدن اين بشارت ، در اين انديشه فرو رفت كه اين فرشتگان با آن شرائط خاص ، تنها براى بشارت فرزند نزد او نيامده‌اند ، حتما ماموريت مهمترى دارند و اين بشارت تنها گوشه اى از آن را تشكيل مىدهد ، لذا در مقام سؤال بر آمد « و از آنها پرسيد شما اى رسولان خداوند بگوئيد ببينم براى چه ماموريت مهمى فرستاده شده‌ايد : ( * ( قالَ فَما خَطْبُكُمْ أَيُّهَا الْمُرْسَلُونَ ) * ) .\r\n« گفتند ما به سوى يك قوم گنهكار فرستاده شده‌ايم » ( * ( قالُوا إِنَّا أُرْسِلْنا إِلى قَوْمٍ مُجْرِمِينَ ) * ) .\r\nو از آنجا كه مىدانستند ابراهيم با آن حس كنجكاويش مخصوصا در زمينه اين گونه مسائل به اين مقدار پاسخ قناعت نخواهد كرد ، فورا اضافه كردند كه اين قوم مجرم كسى جز قوم لوط نيست ما ماموريم اين آلودگان بىآزرم را در هم بكوبيم و نابود كنيم « مگر خانواده لوط كه ما همه آنها را از آن مهلكه نجات خواهيم داد » ( * ( إِلَّا آلَ لُوطٍ إِنَّا لَمُنَجُّوهُمْ أَجْمَعِينَ ) * ) .\r\nولى از آنجا كه تعبير به * ( آلَ لُوطٍ ) * آن هم با تاكيد به اجمعين شامل همه خانواده او حتى همسر گمراهش كه با مشركان هماهنگ بود مىشد ، و شايد ابراهيم نيز از اين ماجرا آگاه بود ، بلافاصله او را استثناء كردند و گفتند :\r\n« بجز همسرش كه ما مقدر ساخته‌ايم از بازماندگان در شهر محكوم به فنا باشد » و نجات نيابد ( * ( إِلَّا امْرَأَتَه قَدَّرْنا إِنَّها لَمِنَ الْغابِرِينَ ) * ) .\r\n","description":"","footnote":"","page_name":" 102 ","page_number":102},
  {"content":"\r\nتعبير به قدرنا ( ما مقدر ساختيم ) اشاره به ماموريتى است كه از ناحيه خداوند در اين زمينه داشتند .\r\nدر مورد ملاقات فرشتگان با ابراهيم ، و داستان بشارت تولد اسحاق به او ، و همچنين گفتگو با آنها در زمينه قوم لوط ، مشروحا در ذيل آيات 69 تا 76 سوره هود بحث كرديم ( به جلد نهم تفسير نمونه صفحه 167 به بعد مراجعه كنيد ) !\r\n","description":"","footnote":"","page_name":" 103 ","page_number":103},
  {"content":"\r\n\r\n[ سوره الحجر ‹ 15 › : آيات 61 تا 77 
  ]\r\nفَلَمَّا جاءَ آلَ لُوطٍ الْمُرْسَلُونَ ‹ 61 › قالَ إِنَّكُمْ قَوْمٌ مُنْكَرُونَ ‹ 62 › قالُوا بَلْ جِئْناكَ بِما كانُوا فِيه يَمْتَرُونَ ‹ 63 › وَأَتَيْناكَ بِالْحَقِّ وَإِنَّا لَصادِقُونَ ‹ 64 › فَأَسْرِ بِأَهْلِكَ بِقِطْعٍ مِنَ اللَّيْلِ وَاتَّبِعْ أَدْبارَهُمْ وَلا يَلْتَفِتْ مِنْكُمْ أَحَدٌ وَامْضُوا حَيْثُ تُؤْمَرُونَ ‹ 65 ›\r\nوَ قَضَيْنا إِلَيْه ذلِكَ الأَمْرَ أَنَّ دابِرَ هؤُلاءِ مَقْطُوعٌ مُصْبِحِينَ ‹ 66 › وَجاءَ أَهْلُ الْمَدِينَةِ يَسْتَبْشِرُونَ ‹ 67 › قالَ إِنَّ هؤُلاءِ ضَيْفِي فَلا تَفْضَحُونِ ‹ 68 › وَاتَّقُوا اللَّه وَلا تُخْزُونِ ‹ 69 › قالُوا أَ وَلَمْ نَنْهَكَ عَنِ الْعالَمِينَ ‹ 70 ›\r\nقالَ هؤُلاءِ بَناتِي إِنْ كُنْتُمْ فاعِلِينَ ‹ 71 › لَعَمْرُكَ إِنَّهُمْ لَفِي سَكْرَتِهِمْ يَعْمَهُونَ ‹ 72 › فَأَخَذَتْهُمُ الصَّيْحَةُ مُشْرِقِينَ ‹ 73 › فَجَعَلْنا عالِيَها سافِلَها وَأَمْطَرْنا عَلَيْهِمْ حِجارَةً مِنْ سِجِّيلٍ ‹ 74 › إِنَّ فِي ذلِكَ لآياتٍ لِلْمُتَوَسِّمِينَ ‹ 75 ›\r\nوَ إِنَّها لَبِسَبِيلٍ مُقِيمٍ ‹ 76 › إِنَّ فِي ذلِكَ لآيَةً لِلْمُؤْمِنِينَ ‹ 77 ›\r\n","description":"","footnote":"","page_name":" 104 ","page_number":104},
  {"content":"\r\n\r\nترجمه :\r\n61 - هنگامى كه فرستادگان ( خدا ) به سراغ خاندان لوط آمدند . . .\r\n62 - ( لوط ) گفت شما گروه ناشناسى هستيد ! 63 - گفتند ما همان چيزى را براى تو آورده‌ايم كه آنها ( كافران ) در آن ترديد داشتند ( ما مامور عذابيم ) .\r\n64 - ما واقعيت مسلمى را براى تو آورده‌ايم و راست مىگوئيم .\r\n65 - بنا بر اين خانواده ات را در اواخر شب با خود بردار و از اينجا ببر ، تو بدنبال سر آنها حركت كن ، احدى از شما به پشت سر خويش ننگرد . و به همانجا كه مامور هستيد برويد .\r\n66 - و ما به لوط اين موضوع را وحى فرستاديم كه صبحگاهان همه آنها ريشه كن خواهند شد .\r\n","description":"","footnote":"","page_name":" 105 ","page_number":105},
  {"content":"\r\n67 - ( از سوى ديگر ) اهل شهر ( با خبر شدند و به سوى خانه لوط ) آمدند در حالى كه به يكديگر بشارت مىدادند .\r\n68 - ( لوط ) گفت اينها ميهمانان منند ، آبروى مرا نريزيد ! 69 - و از خدا بپرهيزيد و مرا شرمنده نسازيد ! 70 - گفتند مگر ما تو را از جهانيان نهى نكرديم ( و نگفتيم احدى را به ميهمانى نپذير ! ) .\r\n71 - گفت دختران من حاضرند اگر مىخواهيد كار صحيحى انجام دهيد ( با آنها ازدواج كنيد و از گناه و آلودگى بپرهيزيد ) .\r\n72 - بجانت سوگند اينها در مستى خود سرگردانند ( و عقل و شعور خود را از دست داده‌اند ) .\r\n73 - سرانجام بهنگام طلوع آفتاب صيحه ( مرگبار ، به صورت صاعقه يا زمين لرزه ) آنها را فرو گرفت .\r\n74 - سپس ( شهر و آبادى آنها را زير و رو كرديم ) بالاى آن را پائين قرار داديم و بارانى از سنگ بر آنها فرو ريختيم .\r\n75 - در اين ( سرگذشت عبرتانگيز ) نشانه هايى است براى هوشياران .\r\n76 - و ويرانه‌هاى سرزمين آنها بر سر راه ( كاروانها ) همواره ثابت و برقرار است .\r\n77 - در اين نشانه اى است براى مؤمنان .\r\n\r\nتفسير : سرنوشت گنهكاران قوم لوط\r\nدر آيات گذشته داستان ملاقات فرشتگان مامور عذاب قوم لوط را با ابراهيم خوانديم ، و در اين آيات داستان خارج شدن آنها از نزد ابراهيم و آمدن به ملاقات لوط را مىخوانيم .\r\nنخست مىگويد : « هنگامى كه فرستادگان خداوند نزد خاندان لوط آمدند » ( * ( فَلَمَّا جاءَ آلَ لُوطٍ الْمُرْسَلُونَ . . . ) * )\r\n","description":"","footnote":"","page_name":" 106 ","page_number":106},
  {"content":"\r\nلوط « به آنها گفت شما افرادى ناشناخته‌ايد » ( * ( قالَ إِنَّكُمْ قَوْمٌ مُنْكَرُونَ ) * ) مفسران مىگويند اين سخن را به اين جهت به آنها گفت كه آنان به صورت جوانانى خوش صورت و زيبا نزد او آمدند ، او كه مىدانست محيطش تا چه حد آلوده گناه انحراف جنسى است ، فكر مىكرد مبادا ورود اين ميهمانان مايه دردسر براى او گردد ، از يك سو ميهمان است و محترم و قدومش مبارك ، و از سوى ديگر محيطى است ننگين و آلوده و پر از مشكلات .\r\nلذا در آيات سوره هود كه همين داستان به مناسبت ديگرى در آن آمده است ، تعبير به « سِيءَ بِهِمْ » مىكند ، يعنى اين موضوع بر لوط پيامبر بزرگ خدا سخت ناگوار آمد ، و از آمدنشان ناراحت شد ، سپس گفت امروز روز سختى در پيش دارم ! .\r\nولى فرشتگان زياد او را در انتظار نگذاردند ، با صراحت « گفتند : ما چيزى را براى تو آورده‌ايم كه آنها در آن ترديد داشتند » ( * ( قالُوا بَلْ جِئْناكَ بِما كانُوا فِيه يَمْتَرُونَ ) * ) .\r\nيعنى مامور مجازات دردناكى هستيم كه تو كرارا به آنها گوشزد كرده اى ولى هرگز آن را جدى تلقى نكردند ؟\r\nسپس براى تاكيد گفتند « ما واقعيت مسلم و غير قابل ترديدى را براى تو آورده‌ايم » يعنى عذاب حتمى و مجازات قطعى اين گروه بىايمان منحرف ( * ( وَأَتَيْناكَ بِالْحَقِّ ) * ) .\r\nباز براى تاكيد بيشتر اضافه كردند « ما مسلما راست مىگوئيم » ( * ( وَإِنَّا لَصادِقُونَ ) * ) .\r\nيعنى اين گروه تمام پلها را پشت سر خود خراب كرده‌اند و جايى براى\r\n","description":"","footnote":"","page_name":" 107 ","page_number":107},
  {"content":"\r\nشفاعت و گفتگو در مورد آنها باقى نمانده است ، تا لوط حتى به فكر شفاعت نيفتد و بداند اينها ابدا شايستگى اين امر را ندارند .\r\nو از آنجا كه بايد گروه اندك مؤمنان ( خانواده لوط بجز همسرش ) از اين مهلكه جان به سلامت ببرند دستور لازم را به لوط چنين دادند : « تو شبانه هنگامى كه چشم مردم گنهكار در خواب است و يا مست شراب و شهوت ، خانواده ات را بر دار و از شهر بيرون شو » ( * ( فَأَسْرِ بِأَهْلِكَ بِقِطْعٍ مِنَ اللَّيْلِ ) * ) .\r\nولى « تو پشت سر آنها باش » تا مراقب آنان باشى و كسى عقب نماند ( * ( وَاتَّبِعْ أَدْبارَهُمْ ) * ) .\r\nضمنا « هيچيك از شما نبايد به پشت سرش نگاه كند » ( * ( وَلا يَلْتَفِتْ مِنْكُمْ أَحَدٌ ) * ) .\r\n« و به همان نقطه اى كه دستور به شما داده شده است ( يعنى سرزمين شام يا نقطه ديگرى كه مردمش از اين آلودگيها پاك بوده‌اند ) برويد » ( * ( وَامْضُوا حَيْثُ تُؤْمَرُونَ ) * ) .\r\nسپس لحن كلام تغيير مىيابد و خداوند مىفرمايد « ما به لوط چگونگى اين امر را وحى فرستاديم كه به هنگام طلوع صبح همگى ريشه كن خواهند شد ، به گونه اى كه حتى يك نفر از آنها باقى نماند » ( * ( وَقَضَيْنا إِلَيْه ذلِكَ الأَمْرَ أَنَّ دابِرَ هؤُلاءِ مَقْطُوعٌ مُصْبِحِينَ ) * ) .\r\n( دقت كنيد ) سپس قرآن داستان را در اينجا رها كرده و به آغاز باز مىگردد ، و بخشى را كه در آنجا ناگفته مانده بود به مناسبتى كه بعدا اشاره خواهيم كرد بيان مىكند و مىگويد :\r\n","description":"","footnote":"","page_name":" 108 ","page_number":108},
  {"content":"\r\n« مردم شهر از ورود ميهمانان تازه وارد لوط آگاه شدند و به سوى خانه او حركت كردند ، و در راه به يكديگر بشارت مىدادند » ( * ( وَجاءَ أَهْلُ الْمَدِينَةِ يَسْتَبْشِرُونَ ) * ) .\r\nآنها در آن وادى گمراهى و ننگين خود فكر مىكردند طعمه لذيذى به چنگ آورده‌اند ، جوانانى زيبا و خوشرو ، آن هم در خانه لوط ! تعبير به « * ( أَهْلُ الْمَدِينَةِ ) * » نشان مىدهد كه حد اقل گروه زيادى از مردم شهر به سوى خانه لوط حركت كردند و اين امر روشن مىسازد كه آنها تا چه حد وقيح و رسوا و جسور شده بودند ، مخصوصا كه جمله يستبشرون ( يكديگر را بشارت مىدادند ) حكايت از عمق آلودگى آنها مىكند ، چرا كه اين عمل ننگين را شايد كمتر كسى در ميان حيوانات و چارپايان نظيرش را ديده است ، اگر كسى هم انجام دهد ، لا اقل با كتمان و اختفاء و احساس شرمسارى است اما اين ملت زشتكار و فرومايه آشكارا به يكديگر تبريك مىگفتند ! ! « لوط » كه سر و صداى آنها را شنيد در وحشت عجيبى فرو رفت و نسبت به ميهمانان خود بيمناك شد ، زيرا هنوز نمىدانست كه اين ميهمانان ماموران عذابند و فرشتگان خداوند قادر قاهرند ، لذا در مقابل آنها ايستاد و « گفت : اينها ميهمانان منند ، آبروى مرا نريزيد » ( * ( قالَ إِنَّ هؤُلاءِ ضَيْفِي فَلا تَفْضَحُونِ ) * ) .\r\nيعنى از مساله خدا و پيغمبر و جزا و كيفر ، اگر صرف نظر كنيم ، حد اقل اين مساله انسانى و سنتى كه ميان همه افراد بشر اعم از مؤمن و كافر وجود دارد مىگويد كه به ميهمان احترام بايد گذارد شما چگونه بشرى هستيد كه حتى ساده ترين مسائل انسانى را نمىفهميد ، اگر دين نداريد لا اقل آزاده باشيد !\r\n","description":"","footnote":"","page_name":" 109 ","page_number":109},
  {"content":"\r\nسپس اضافه كرد بيائيد و « از خدا بترسيد و مرا در برابر ميهمانانم شرمنده نسازيد » ( * ( وَاتَّقُوا اللَّه وَلا تُخْزُونِ ) * ) ( 1 ) .\r\nولى آنها چنان جسور و به اصلاح پر رو بودند كه نه تنها احساس شرمندگى در خويش نمىكردند بلكه از لوط پيامبر ، چيزى هم طلبكار شده بودند ، گويى جنايتى انجام داده ، زبان به اعتراض گشودند و « گفتند : مگر ما به تو نگفتيم احدى را از مردم جهان به مهمانى نپذيرى و به خانه خود راه ندهى » ( * ( قالُوا أَ وَلَمْ نَنْهَكَ عَنِ الْعالَمِينَ ) * ) چرا خلاف كردى ، و به گفته ما عمل ننمودى ؟ ! و اين به خاطر آن بود كه قوم و جمعيت مزبور افرادى خسيس و بخيل بودند ، و هرگز كسى را به خانه خود ميهمان نمىكردند ، و اتفاقا شهرهاى آنها در مسير قافله‌ها بود و مىگويند آنها براى اينكه كسى در آنجا توقف نكند ، اين عمل شنيع را با بعضى از واردين انجام داده بودند ، و كم كم براى آنها عادتى شده بود ، لذا گويا هر گاه لوط پيامبر با خبر مىشد كه شخص غريبى به آن ديار گام نهاده براى اينكه گرفتار چنگال آنها نشود وى را به خانه خود دعوت مىكرد اما آنها پس از آنكه از اين جريان آگاه شدند خشمگين گشتند و به او صريحا گفتند حق ندارى بعد از اين ميهمانى به خانه خود راه دهى !\r\n\r\n","description":"","footnote":"\r\n( 1 ) در آيات فوق لوط از اين قوم بىآزرم گاهى مىخواهد كه او را به « فضيحت » نكشند و گاهى به « خزى » ، فضيحت در اصل لغت به معنى منكشف شدن چيزى است و سپس به معنى ظهور عيب آمده است و معادل آن در فارسى رسوا كردن است ( گويا لوط مىخواهد به آنها بفهماند كه اين كار شما آبروى مرا در برابر اين ميهمانان مىبرد و ميفهمند كه اهل شهر من تا چه حد آلوده‌اند ) .\r\nاما خزى در اصل به معنى دور ساختن است و سپس به معنى شرمندگى آمده است ( گويى لوط مىخواهد بگويد مرا در برابر اين ميهمانها شرمنده و از آنها دور نسازيد ) .\r\n","page_name":" 110 ","page_number":110},
  {"content":"\r\nبنا بر اين به نظر مىرسد كه كلمه « عالمين » در آيه فوق اشاره به رهگذران و افرادى است كه اهل آن شهر و ديار نبودند و گذارشان به آنجا مىافتاد .\r\nبه هر حال لوط كه اين جسارت و وقاحت را ديد از طريق ديگرى وارد شد ، شايد بتواند آنها را از خواب غفلت و مستى انحراف و ننگ ، بيدار سازد ، رو به آنها كرده گفت : چرا شما راه انحرافى مىپوئيد ، اگر منظورتان اشباع غريزه جنسى است چرا از طريق مشروع و ازدواج صحيح وارد نمىشويد « اينها دختران منند ( آماده‌ام آنها را به ازدواجتان در آورم ) اگر شما مىخواهيد كار صحيحى انجام دهيد راه اين است » ( * ( قالَ هؤُلاءِ بَناتِي إِنْ كُنْتُمْ فاعِلِينَ ) * ) .\r\nبدون شك دختران لوط تعداد محدودى بودند ، و آن جمعيت افراد زيادى ، ولى هدف لوط اين بود كه به آنها اتمام حجت كند و بگويد من تا اين حد نيز آماده فداكارى براى حفظ حيثيت مهمانان خويش ، و نجات شما از منجلاب فساد هستم .\r\nبعضى نيز گفته‌اند منظور از « * ( هؤُلاءِ بَناتِي ) * » اشاره به دختران شهر است ، كه به عنوان يك پدر روحانى و معنوى همه را دختر خويش مىخواند ( ولى تفسير اول به معنى آيه نزديكتر است ) .\r\nناگفته پيدا است كه لوط نمىخواست دختران خود را به ازدواج مشركان گمراه در آورد بلكه هدفش اين بود كه بيائيد و ايمان بياوريد و بعد هم دختران خودم را به ازدواج شما در مىآورم .\r\nاما واى از مستى شهوت ، مستى انحراف ، و مستى غرور و لجاجت ، اگر ذره‌اى از اخلاق انسانى و عواطف بشرى در آنها وجود داشت ، كافى بود كه آنها را در برابر چنين منطقى شرمنده كند ، لا اقل از خانه لوط باز گردند و حيا كنند ،\r\n","description":"","footnote":"","page_name":" 111 ","page_number":111},
  {"content":"\r\nاما نه تنها منفعل نشدند ، بلكه بر جسارت خود افزودند و خواستند دست به سوى ميهمانان لوط دراز كنند ! ! اينجاست كه خدا روى سخن را به پيامبر اسلام كرده ، مىگويد : « قسم به جان و حيات تو كه اينها در مستى خود سخت سرگردانند » ! ( * ( لَعَمْرُكَ إِنَّهُمْ لَفِي سَكْرَتِهِمْ يَعْمَهُونَ ) * ) .\r\nو در سوره هود به دنبال بحثى مشابه همين بحث خوانديم كه فرشتگان پرده از روى كار خود برداشتند ، رو به سوى لوط كرده ، گفتند : نترس آنها به تو آسيبى نمىرسانند . و در آيه 37 سوره قمر مىخوانيم : هنگامى كه آنها بر جسارت خويش افزودند و تصميم بر تجاوز به ميهمانان گرفتند چشمانشان را نابينا ساختيم وَلَقَدْ راوَدُوه عَنْ ضَيْفِه فَطَمَسْنا أَعْيُنَهُمْ و چنان كه در بعضى از روايات آمده يكى از فرشتگان مشتى خاك به صورت آنها پاشيد ، همه نابينا شدند ، ( و فرياد زنان باز گشتند ) .\r\nدر اينجا سخن الهى درباره اين قوم اوج مىگيرد و در دو آيه فشرده و كوتاه سرنوشت شوم آنها را به صورتى قاطع و كوبنده و بسيار عبرتانگيز بيان مىكند ، و مىگويد : « سرانجام فرياد تكان صيحه وحشتناكى به هنگام طلوع آفتاب ، همه را فرا گرفت » ( * ( فَأَخَذَتْهُمُ الصَّيْحَةُ مُشْرِقِينَ ) * ) .\r\nاين صيحه ممكن است صداى يك صاعقه عظيم و يا صداى يك زلزله وحشتناك بوده باشد ، و به هر حال فريادى بود كه از وحشت آن همگى بيهوش شدند ، و يا جان خويش را از دست دادند ، و مىدانيم امواج صوتى هنگامى كه از حد معينى بگذرد ، آزار دهنده و وحشتانگيز ، و از آن هم كه فراتر برود انسان را مدهوش مىكند ، و يا ارگانهاى حياتى را به كلى از كار مىاندازد ، و حتى\r\n","description":"","footnote":"","page_name":" 112 ","page_number":112},
  {"content":"\r\nممكن است ساختمانها را ويران سازد .\r\nولى به اين اكتفاء ننموديم بلكه شهر آنها را به كلى زير و رو كرديم « بالاى آن را پائين و پائين را بالا قرار داديم » ! ( * ( فَجَعَلْنا عالِيَها سافِلَها ) * . )\r\nاين مجازات نيز براى آنها كافى نبود « به دنبال آن بارانى از سجيل ( گلهاى متحجر شده ) بر سر آنان فرو ريختيم » ! ( * ( وَأَمْطَرْنا عَلَيْهِمْ حِجارَةً مِنْ سِجِّيلٍ ) * ) .\r\nريزش اين باران سنگ ، ممكن است براى هدفگيرى كسانى بوده باشد كه از آن صيحه وحشتناك نابود نشده و يا زير آوار نرفته بودند ، و نيز ممكن است براى محو اجساد پليد و آثار اين قوم بوده است ، آن چنان كه پس از اين باران سنگ اگر كسى از آن ديار مىگذشت نمىتوانست به آسانى باور كند كه روزى در اين منطقه شهرهاى آبادى بوده است ! نازل شدن اين عذابهاى سه گانه ( صيحه وحشتناك - زير و رو شدن - بارانى از سنگ ) هر كدام به تنهايى كافى بود كه قومى را به هلاكت برساند ، اما براى شدت گناه و جسور بودن آنها در تن دادن به آلودگى و ننگ ، و همچنين براى عبرت ديگران ، خداوند مجازات آنها را مضاعف كرد .\r\nاينجاست كه قرآن به نتيجه گيرى تربيتى و اخلاقى پرداخته مىگويد « در اين داستان نشانه هايى است براى افراد با هوش » ! ( * ( إِنَّ فِي ذلِكَ لآياتٍ لِلْمُتَوَسِّمِينَ ) * ) ، آنها كه با فراست و هشيارى و بينش مخصوص خود از هر علامتى جريانى را كشف مىكنند و از هر اشاره اى حقيقتى و از هر نكته اى ، مطلب مهم و آموزنده اى را ( 1 ) .\r\n\r\n","description":"","footnote":"\r\n( 1 ) متوسم از ماده وسم ( بر وزن رسم ) به معنى اثر گذاردن است . و « متوسم » به كسى مىگويند كه از كمترين اثر ، پى به واقعيتهايى مىبرد ، و معادل آن در فارسى ، هوشيار ، با فراست و با ذكاوت است .\r\n","page_name":" 113 ","page_number":113},
  {"content":"\r\nاما تصور نكنيد كه آثار آنها به كلى از ميان رفته ، نه « بر سر راه كاروانيان و گذر كنندگان همواره ثابت و برقرار است » ( * ( وَإِنَّها لَبِسَبِيلٍ مُقِيمٍ ) * ) .\r\nاگر باور نداريد برخيزيد و برويد و ويرانه‌هاى اين شهرهاى بلا ديده را كه بر سر راه مسافران در طريق شام ( از سوى مدينه قرار دارد بنگريد و بينديشيد ، بينديشيد و عبرت گيريد ، عبرت گيريد و به سوى خدا باز گرديد ، و راه توبه را پيش گيريد ، و آلودگيها را از دل و جان خود بشوئيد .\r\nباز هم به عنوان تاكيد بيشتر و دعوت افراد با ايمان به تفكر و انديشه در اين داستان عبرتانگيز اضافه مىكند كه در اين داستان نشانه اى است براى افراد با ايمان ( * ( إِنَّ فِي ذلِكَ لآيَةً لِلْمُؤْمِنِينَ ) * ) .\r\nچگونه ممكن است انسان ايمان داشته باشد و اين سرگذشت تكان دهنده را بخواند و عبرتها نگيرد ؟ ! درباره معنى « سجيل » و اينكه چرا بر اين قوم آلوده ، بارانى از سنگ فرود آمد ، و چرا شهر آنها زير و رو شد ، و چرا لحظه نزول عذاب ، صبحگاهان بود و چرا به خانواده لوط دستور داده شد كه به پشت سر خود نگاه نكنند ، و همچنين در زمينه تحريم همجنسگرايى در اديان آسمانى ، و فلسفه آن ، و نيز اخلاق قوم لوط ، در ذيل آيات سوره هود بحث كافى كرديم ( به جلد 9 تفسير نمونه صفحه 189 تا 198 مراجعه فرمائيد ) .\r\nولى باز نكته هايى باقى مانده كه ذيلا از نظرتان مىگذرد .\r\n","description":"","footnote":"","page_name":" 114 ","page_number":114},
  {"content":"\r\n\r\nنكته‌ها :\r\n\r\n1 - منظور از * ( بِقِطْعٍ مِنَ اللَّيْلِ ) * چيست ؟\r\n« قطع » به معنى تاريكى شب است ، مرحوم طبرسى در مجمع البيان مىگويد : گويا « قطع » جمع « قطعه » است ، و به همين دليل از اين تعبير در آيه فوق گذشتن قسمت عمده شب را فهميده است ، ولى از گفته « راغب » در « مفردات » بر مىآيد كه « قطع » به معنى « قطعه » و مفرد است .\r\nاما بسيارى از مفسران اين كلمه را به معنى اواخر شب و هنگام سحر گرفته‌اند ، شايد اين تفسير به خاطر بعضى ديگر از آيات قرآن است كه صريحا درباره آل لوط مىگويد : نَجَّيْناهُمْ بِسَحَرٍ ( ما آنان را سحرگاهان نجات بخشيديم سوره قمر آيه 34 ) .\r\nيعنى در همان هنگام كه شهوت پرستان آلوده دامان در خواب غفلت فرو رفته بودند و مستى شراب و غرور و شهوت در وجودشان بهم آميخته بود ، و شهر براى خارج شدن خاندان لوط كاملا آماده بود خارج شدند .\r\nو عجب اينكه شروع مجازات كوبنده آنها نيز در هنگام صبح ، وقت طلوع آفتاب بود ، و شايد انتخاب اين وقت به خاطر آن بوده است كه گروه مهاجم هنگامى كه نابينا شدند و به خانه‌هاى خود بازگشتند كمى در فكر فرو رفتند به همين جهت آن شب را به آنها مهلت داد شايد توبه كنند و باز گردند ، و در مقام جبران بر آيند .\r\nاز بعضى از روايات نيز استفاده مىشود بعضى از آنها هنگامى كه به خانه‌هاى خود بازگشتند سوگند ياد كردند كه ما صبحگاهان حتى يك نفر از خانواده\r\n","description":"","footnote":"","page_name":" 115 ","page_number":115},
  {"content":"\r\nلوط را زنده نخواهيم گذارد ، اما پيش از آنكه بتوانند گامى در اين راه بردارند عذاب الهى آنها را درو كرد ! ( 1 )\r\n\r\n2 - تفسير جمله « * ( وَامْضُوا حَيْثُ تُؤْمَرُونَ ) * » .\r\nگفتيم فرشتگان به خاندان لوط توصيه كردند كه در آخر شب به همان نقطه اى كه به شما دستور داده شده است حركت كنيد ، ولى در آيات قرآن توضيح بيشترى درباره اين نقطه ديده نمىشود ، به همين دليل مفسران بيانات گوناگونى دارند : بعضى گفته‌اند آنها مامور بودند به سوى سرزمين شام بروند كه محيط آن نسبتا پاك بود .\r\nبعضى ديگر گفته‌اند كه فرشتگان قريه معينى را مشخص كردند و به آنها توصيه نمودند به آنجا برويد ، و در تفسير الميزان همين قدر از اين جمله استفاده شده كه آنها يك نوع هدايت الهى و راهنماى واقعى در مسيرشان با خود داشتند و طبق آن رفتار نمودند .\r\n\r\n3 - رابطه « متوسم » و « مؤمن »\r\nدر آيات فوق ديديم كه گاهى مىگويد « در سرگذشت عبرتانگيز قوم لوط ، نشانه هايى براى متوسمين است » و گاه مىگويد « براى مؤمنين است » جمع ميان اين دو تعبير به ما مىفهماند كه مؤمنان راستين ، متوسم هستند يعنى با فراست ، سريع الانتقال و كاملا هوشيار .\r\nدر روايتى از امام باقر ع مىخوانيم : كه تفسير * ( إِنَّ فِي ذلِكَ لآياتٍ لِلْمُتَوَسِّمِينَ ) * را از آن حضرت سؤال كردند ، فرمود : « منظور امت اسلام است » سپس اضافه كرد « قال رسول اللَّه اتقوا فراسة المؤمن ، فانه ينظر بنور اللَّه عز و جل ! « پيامبر فرمود : از فراست مؤمن بپرهيزيد چرا كه به نور خدا\r\n\r\n","description":"","footnote":"\r\n( 1 ) نور الثقلين جلد 2 صفحه 385 .\r\n","page_name":" 116 ","page_number":116},
  {"content":"\r\nمىبيند » ! ( 1 ) .\r\nدر روايت ديگرى مىخوانيم كه امام صادق ع فرمود : متوسمين ، امامانند » ( 2 ) .\r\nو از امير مؤمنان على ع نقل شده كه فرمود : « متوسم ، پيامبر بود ، و من بعد از او و سپس امامان از دودمان من » ( 3 ) .\r\n\r\n4 - مستى شهوت و غرور !\r\nگر چه مستى شراب مشهور است ولى مستىهايى بدتر از مستى شراب نيز پيدا مىشود كه از آن جمله مستى مقام و مستى شهوت است ، در آيات فوق خوانديم كه خداوند به جان پيامبرش سوگند ياد مىكند كه اين گروه در مستى خود سرگردان و حيرانند ، آن چنان كه روشنترين جاده نجات را نمىبينند ، كار به جايى مىرسد كه پيامبر بزرگى همچون لوط حاضر مىشود دختران خود را به ازدواج آنها در آورد تا از طريق حلال و مشروع اشباع شوند و از گناه و آلودگى و ننگ رهايى يابند اما باز هم آنها دست رد بر سينه او مىگذارند ! ضمنا اين پيامبر بزرگ ، اين درس آموزنده را به ما مىدهد كه براى مبارزه با مفاسد تنها روى نفى تكيه نكنيد ، بلكه روى اثبات هم بايد تكيه كرد ، يعنى بايد غرائز بشر را از طريق صحيح اشباع نمود تا به فساد نگرايد ، گرچه قوم لوط افراد فاسد استثنايى بودند كه اين برنامه در آنها مؤثر نيفتاد ، ولى معمولا اين روش يكى از مؤثرترين روشهاست .\r\nهنگامى كه بخواهيم با سرگرميهاى غير سالم مبارزه كنيم بايد در درجه اول بكوشيم و سرگرمى سالم براى مردم فراهم سازيم ، همين گونه در برنامه‌هاى ديگر .\r\nجالب اينكه در بعضى از روايات مىخوانيم ، لوط اين پيامبر پر استقامت\r\n\r\n","description":"","footnote":"\r\n( 1 و 2 و 3 ) نور الثقلين جلد 3 صفحه 23 .\r\n","page_name":" 117 ","page_number":117},
  {"content":"\r\nحدود سى سال در ميان اين جمعيت پست و فرومايه به تبليغ مشغول بود اما هيچكس جز خانواده اش به او ايمان نياوردند ( به استثناى همسرش ) ( 1 ) .\r\nچه پرشكوه است اينهمه استقامت ، آن هم در ميان اين چنين فرومايگان كه انسان حتى از يك ساعت زندگى در ميان آنها به ستوه مىآيد ، و چه درد آور است با چنين همسرى ساختن ! در سوره ذاريات آيه 35 و 36 مىخوانيم : فَأَخْرَجْنا مَنْ كانَ فِيها مِنَ الْمُؤْمِنِينَ فَما وَجَدْنا فِيها غَيْرَ بَيْتٍ مِنَ الْمُسْلِمِينَ ؟ « ما تمام كسانى را كه ايمان داشتند از آن سرزمين قبل از نزول بلا بيرون برديم ، اما جز يك خانواده با ايمان در آن وجود نداشت ! .\r\nو از اينجا نيز روشن مىشود كه مجازات الهى خشك و تر را هرگز با هم نمىسوزاند ، حتى اگر يك نفر مؤمن راستين و وظيفه شناس باشد او را نجات مىبخشد .\r\n\r\n","description":"","footnote":"\r\n( 1 ) نور الثقلين جلد 3 صفحه 382 .\r\n","page_name":" 118 ","page_number":118},
  {"content":"\r\n\r\n[ سوره الحجر ‹ 15 › : آيات 78 تا 84 
  ]\r\nوَ إِنْ كانَ أَصْحابُ الأَيْكَةِ لَظالِمِينَ ‹ 78 › فَانْتَقَمْنا مِنْهُمْ وَإِنَّهُما لَبِإِمامٍ مُبِينٍ ‹ 79 › وَلَقَدْ كَذَّبَ أَصْحابُ الْحِجْرِ الْمُرْسَلِينَ ‹ 80 › وَآتَيْناهُمْ آياتِنا فَكانُوا عَنْها مُعْرِضِينَ ‹ 81 › وَكانُوا يَنْحِتُونَ مِنَ الْجِبالِ بُيُوتاً آمِنِينَ ‹ 82 ›\r\nفَأَخَذَتْهُمُ الصَّيْحَةُ مُصْبِحِينَ ‹ 83 › فَما أَغْنى عَنْهُمْ ما كانُوا يَكْسِبُونَ ‹ 84 ›\r\n\r\nترجمه :\r\n78 - اصحاب الايكه ( صاحبان سرزمينهاى پر درخت - قوم شعيب ) مسلما قوم ستمگرى بودند .\r\n79 - ما از آنها انتقام گرفتيم و اين دو ( قوم لوط و اصحاب ايكه ) شهرهاى ويران شده شان بر سر راه آشكار است ! 80 - اصحاب الحجر ( قوم ثمود ) پيامبران را تكذيب كردند .\r\n81 - ما آيات خود را براى آنهاى فرستاديم ولى آنها از آن روى گرداندند .\r\n82 - آنها خانه‌هاى امن و امانى در دل كوه‌ها مىتراشيدند .\r\n83 - اما سرانجام صيحه ( مرگبار ) صبحگاهان آنها را فرو گرفت .\r\n84 - و آنچه را بدست آورده بودند آنان را از عذاب الهى نجات نداد .\r\n","description":"","footnote":"","page_name":" 119 ","page_number":119},
  {"content":"\r\n\r\nتفسير :\r\n\r\nپايان زندگى دو قوم ستمگر\r\nدر اين آيات ، قرآن به دو بخش ديگر از سرگذشت اقوام پيشين تحت عنوان « * ( أَصْحابُ الأَيْكَةِ ) * » و « * ( أَصْحابُ الْحِجْرِ ) * » اشاره مىكند ، و بحثهاى عبرتانگيزى را كه در آيات پيشين پيرامون قوم لوط بود تكميل مىنمايد .\r\nنخست مىگويد : « اصحاب الايكه مسلما مردمى ظالم و ستمگر بودند » ( * ( وَإِنْ كانَ أَصْحابُ الأَيْكَةِ لَظالِمِينَ ) * ) ( 1 ) .\r\n« و ما از آنها انتقام گرفتيم » و در برابر ظلمها و ستمگريها و سركشىها ، مجازاتشان نموديم ( * ( فَانْتَقَمْنا مِنْهُمْ ) * ) .\r\nو سرزمينهاى اين گروه و قوم لوط كه داستانشان گذشت ، بر سر راه شما قرار داد و آشكار است ، ( * ( وَإِنَّهُما لَبِإِمامٍ مُبِينٍ ) * ) .\r\nچشم باز كنيد و سرنوشت آنها را بنگريد سپس عبرت گيريد .\r\n\r\n* ( أَصْحابُ الأَيْكَةِ ) * كيانند ؟\r\nبسيارى از مفسران و ارباب لغت گفته‌اند كه « ايكه » به معنى درختان در هم پيچيده و يا بيشه است « و * ( أَصْحابُ الأَيْكَةِ ) * » همان قوم شعيبند كه در سرزمينى پر آب و مشجر در ميان حجاز و شام زندگى مىكردند .\r\nآنها زندگى مرفه و ثروت فراوانى داشتند و به همين جهت ، غرور و غفلت آنها را فرا گرفته بود و مخصوصا دست به كمفروشى و فساد در زمين زده بودند .\r\nشعيب آن پيامبر بزرگ ، آنها را از اين كارشان بر حذر داشت و دعوت به توحيد\r\n\r\n","description":"","footnote":"\r\n( 1 ) كلمه « ان » در اين آيه « ان » شرطيه نيست ، بلكه « ان مخففه از مثقله » مىباشد و در تقدير چنين بوده « انه كان اصحاب الايكة للظالمين » .\r\n","page_name":" 120 ","page_number":120},
  {"content":"\r\nو راه حق نمود ، اما همانگونه در آيات سوره هود ديديم ، آنها تسليم حق نشدند و سرانجام بر اثر مجازات دردناكى نابود گشتند ، گرماى شديدى چندين روز پى در پى آنها را فرو گرفت ، و در آخرين روز ابر بزرگى در آسمان نمايان شد ، آنها به سايه ابر پناه بردند ، اما صاعقه اى فرود آمد ، و آن بيدادگران را نابود كرد .\r\nشايد تكيه كردن قرآن روى كلمه « * ( أَصْحابُ الأَيْكَةِ ) * » ( صاحبان سرزمينهاى پر درخت ) به خاطر اين باشد كه مىخواهد بگويد با اينهمه نعمتى كه به آنها بخشيده بوديم باز بجاى شكران ، كفران كردند ، و ظلم و ستم بنياد نمودند و صاعقه آنها و درختانشان را از ميان برد .\r\nشرح بيشتر حالات آنها - با تصريح بنام شعيب - در سوره « شعراء » از آيه 176 تا 190 آمده است .\r\nضمنا بايد توجه داشت كه جمله « * ( فَانْتَقَمْنا مِنْهُمْ ) * » ( آنها را مجازات كرديم ) ممكن است اشاره هم به قوم لوط باشد و هم اصحاب الايكه ، زيرا بلافاصله بعد از اين جمله مىخوانيم ، « * ( وَإِنَّهُما لَبِإِمامٍ مُبِينٍ ) * » : « سرزمينهاى اين دو بر سر راه شما آشكار است » .\r\nدر تفسير جمله « * ( إِنَّهُما لَبِإِمامٍ مُبِينٍ ) * » مشهور و معروف همين است كه اشاره به شهر قوم لوط و شهر اصحاب الايكه مىباشد ، و كلمه « امام » به معنى راه و جاده است ( زيرا از ماده « ام » بى معنى قصد كردن گرفته شده ، چون انسان براى رسيدن به مقصد ، از راهها عبور مىكند ) .\r\nاين احتمال را نيز بعضى داده‌اند كه منظور از « * ( لَبِإِمامٍ مُبِينٍ ) * » همان لوح محفوظ باشد به قرينه آيه 12 سوره يس ، ولى اين احتمال بسيار بعيد است ، چرا كه قرآن مىخواهد براى مردم درس عبرت بيان كند ، و بودن نام اين دو شهر ،\r\n","description":"","footnote":"","page_name":" 121 ","page_number":121},
  {"content":"\r\nدر لوح محفوظ نمىتواند تاثيرى در عبرتگيرى مردم داشته باشد ، در حالى كه بودن اين دو شهر بر سر راه كاروانها و ساير رهگذران مىتوانست اثر عميقى در آنها بگذارد ، لحظه اى در آنجا درنگ كنند ، و بينديشند و دل عبرتبينشان از ديده نظر كند ، و اين سرزمين بلا ديده را آينه عبرت داند ، گاهى در كنار سرزمين قوم لوط و گاهى در كنار سرزمين اصحاب الايكه ، سرانجام سيلاب اشك را بر سرنوشت آنها از ديده روان سازند ! و اما در مورد « * ( أَصْحابُ الْحِجْرِ ) * » ، همان قوم سركشى كه در سرزمينى به نام « حجر » ، زندگى مرفهى داشتند و پيامبر بزرگشان « صالح » براى هدايت آنها مبعوث شد ، چنين مىگويد :\r\n« اصحاب حجر ، فرستادگان خدا را تكذيب كردند » ( * ( وَلَقَدْ كَذَّبَ أَصْحابُ الْحِجْرِ الْمُرْسَلِينَ ) * ) ! در اينكه اين شهر در كجا واقع شده بود ، بعضى از مفسران و مورخان چنين نگاشته‌اند كه شهرى بود در مسير كاروان مدينه و شام در يك منزلى « وادى القرى » و در جنوب « تيمه » و امروز تقريبا اثرى از آن نيست .\r\nمىگويند اين شهر در گذشته يكى از شهرهاى تجارى عربستان بوده ، و تا آنجا اهميت داشته كه « بطلميوس » در نوشته هايش به عنوان يك شهر تجارى از آن نام برده است ، و « پلين » جغرافىدان رومى از آن بنام « حجرى » ياد مىكند .\r\nدر روايتى مىخوانيم كه در سال نهم هجرت كه پيامبر براى دفع سپاه روم به تبوك لشگر كشى كرد ، سربازان اسلام مىخواستند در اين منزل توقفى كنند ، پيامبر ص مانع آنها شد و فرمود : اينجا همان منطقه قوم ثمود است كه عذاب الهى\r\n","description":"","footnote":"","page_name":" 122 ","page_number":122},
  {"content":"\r\nبر آنها فرود آمد ( 1 ) .\r\nاين نكته نيز قابل توجه است كه قرآن در مورد اصحاب الحجر ( و همچنين در مورد قوم نوح و قوم شعيب و قوم لوط در آيات سوره شعراء به ترتيب آيه 105 و 123 و 160 و بعضى ديگر از اقوام پيشين ) مىگويد آنها « پيامبران » را تكذيب كردند ، در حالى كه ظاهر امر چنين نشان مىدهد كه هر كدام يك پيامبر بيشتر نداشتند و تنها او را تكذيب نمودند .\r\nاين تعبير شايد به خاطر آنست كه برنامه و هدف پيامبران ، آن چنان با يكديگر پيوستگى دارد كه تكذيب يكى از آنها تكذيب همه آنها خواهد بود .\r\nاين احتمال را نيز داده‌اند كه اين اقوام پيامبران متعددى داشته‌اند كه از ميان آنها يك نفر سرشناستر و معروفتر بود ، ولى تفسير اول صحيحتر به نظر مىرسد .\r\nبه هر حال قرآن درباره « * ( أَصْحابُ الْحِجْرِ ) * » چنين ادامه مىدهد : « ما آيات خود را براى آنها فرستاديم ولى آنها از آن روى گرداندند » ( * ( وَآتَيْناهُمْ آياتِنا فَكانُوا عَنْها مُعْرِضِينَ ) * ) .\r\nتعبير به اعراض ( روى گرداندن ) نشان مىدهد كه آنها حتى حاضر نبودند اين آيات را بشنوند و يا به آن نظر بيفكنند .\r\nاما به عكس در كار زندگى دنيايشان آن قدر سختكوش بودند كه : « براى خود خانه‌هاى امن و امانى در دل كوه‌ها مىتراشيدند » ( * ( وَكانُوا يَنْحِتُونَ مِنَ الْجِبالِ بُيُوتاً آمِنِينَ ) * ) .\r\nو اين نشان مىدهد كه اولا منطقه آنها يك منطقه كوهستانى بوده ، و ثانيا\r\n\r\n","description":"","footnote":"\r\n( 1 ) اعلام القرآن خزائلى صفحه 292 .\r\n","page_name":" 123 ","page_number":123},
  {"content":"\r\nتمدن مادى پيشرفته اى داشتند كه به آنها امكان مىداد در درون كوه‌ها خانه‌هاى امن تهيه كنند كه در برابر طوفانها و سيل و حتى زلزله‌ها كاملا ، مقاومت داشته باشد .\r\nعجيب است كه انسان براى چند روز زندگى دنيا اينهمه محكم كارى مىكند ، ولى براى زندگى جاويدان و ابديش آن چنان سهلانگار است كه حتى گاهى حاضر به شنيدن سخن خدا و نظر افكندن در آيات او نيست ! خوب ، چه انتظارى درباره چنين قومى مىتوان داشت ، جز اينكه طبق قانون « انتخاب اصلح الهى » و ندادن حق ادامه حيات به اقوامى كه به كلى فاسد و مفسد مىشوند ، بلاى نابود كننده اى بر سر آنها فرود آيد و نابودشان سازد ، لذا قرآن مىگويد : « سرانجام صيحه آسمانى صبحگاهان دامانشان را گرفت » ( * ( فَأَخَذَتْهُمُ الصَّيْحَةُ مُصْبِحِينَ ) * ) .\r\nاين صيحه صداى صاعقه مرگبارى بوده كه بر خانه‌هاى آنها فرود آمد و آن چنان كوبنده و تكان دهنده و وحشتناك بود كه اجساد بى جانشان را به روى زمين افكند .\r\nشاهد اين سخن آيه 13 سوره فصلت مىباشد فَإِنْ أَعْرَضُوا فَقُلْ أَنْذَرْتُكُمْ صاعِقَةً مِثْلَ صاعِقَةِ عادٍ وَثَمُودَ .\r\nنه آن كوه‌هاى سر به آسمان كشيده و نه آن خانه‌هاى امن و امان و نه اندام نيرومند اين قوم سركش و نه آن ثروت سرشار ، هيچكدام نتوانستند در برابر اين عذاب الهى مقاومت كنند ، لذا در پايان داستان آنها مىفرمايد : « آنچه را بدست آورده بودند ، آنان را از عذاب الهى نجات نداد » ( * ( فَما أَغْنى عَنْهُمْ ما كانُوا يَكْسِبُونَ ) * ) .\r\n","description":"","footnote":"","page_name":" 124 ","page_number":124},
  {"content":"\r\nدر سوره شعراء ضمن آياتى از 141 تا 158 حالات آنها به طور مشروحتر بيان شده است كه بخواست خدا در تفسير اين آيات خواهد آمد .\r\n\r\n[ سوره الحجر ‹ 15 › : آيات 85 تا 91 
  ]\r\nوَ ما خَلَقْنَا السَّماواتِ وَالأَرْضَ وَما بَيْنَهُما إِلَّا بِالْحَقِّ وَإِنَّ السَّاعَةَ لآتِيَةٌ فَاصْفَحِ الصَّفْحَ الْجَمِيلَ ‹ 85 › إِنَّ رَبَّكَ هُوَ الْخَلَّاقُ الْعَلِيمُ ‹ 86 › وَلَقَدْ آتَيْناكَ سَبْعاً مِنَ الْمَثانِي وَالْقُرْآنَ الْعَظِيمَ ‹ 87 › لا تَمُدَّنَّ عَيْنَيْكَ إِلى ما مَتَّعْنا بِه أَزْواجاً مِنْهُمْ وَلا تَحْزَنْ عَلَيْهِمْ وَاخْفِضْ جَناحَكَ لِلْمُؤْمِنِينَ ‹ 88 › وَقُلْ إِنِّي أَنَا النَّذِيرُ الْمُبِينُ ‹ 89 ›\r\nكَما أَنْزَلْنا عَلَى الْمُقْتَسِمِينَ ‹ 90 › الَّذِينَ جَعَلُوا الْقُرْآنَ عِضِينَ ‹ 91 ›\r\n\r\nترجمه :\r\n85 - ما آسمان و زمين و آنچه ميان آن دو است ، جز به حق نيافريديم ، و ساعت موعود\r\n","description":"","footnote":"","page_name":" 125 ","page_number":125},
  {"content":"\r\n( قيامت ) قطعا فرا خواهد رسيد ، از آنها ( دشمنان ) به خوبى صرفنظر كن ( و آنها را به نادانيهايشان ملامت ننما ) .\r\n86 - پروردگار تو آفريننده آگاه است .\r\n87 - ما به تو سوره حمد و قرآن عظيم داديم .\r\n88 - ( بنا بر اين ) هرگز چشم خود را به نعمتهاى ( مادى ) كه به گروه هايى از آنها ( كفار ) داديم ميفكن ، و بخاطر آنچه آنها دارند غمگين مباش و بال و پر خود را براى مؤمنين فرود آر .\r\n89 - و بگو من انذار كننده آشكارم .\r\n90 - ( ما بر آنها عذابى مىفرستيم ) همانگونه كه بر « تجزيه گران » ( آيات الهى ) فرستاديم .\r\n91 - همانها كه قرآن را تقسيم كردند ( آنچه را به سودشان بود پذيرفتند ، و آنچه بر خلاف هوسهايشان بود ترك نمودند ) !\r\n\r\nتفسير : تجزيه گران و التقاطيها !\r\nاز آنجا كه گرفتارى هميشگى انسان به خاطر نداشتن يك ايدئولوژى و عقيده صحيح و خلاصه پاى بند نبودن به مبدء و معاد است ، پس از شرح حالات اقوامى همچون قوم لوط و قوم شعيب و صالح كه گرفتار آن همه بلا شدند ، به مساله « توحيد » و « معاد » باز مىگردد و در يك آيه به هر دو اشاره مىكند « ما آسمانها و زمين و آنچه ميان آن دو است جز به حق نيافريديم » ( * ( وَما خَلَقْنَا السَّماواتِ وَالأَرْضَ وَما بَيْنَهُما إِلَّا بِالْحَقِّ ) * ) .\r\nهم نظام حاكم بر آنها حق است و حساب شده ، و هم هدف آفرينش آنها حق است ، و به همين دليل اين نظم شگرف ، و آفرينش دقيق و منظم دليل روشنى است بر آفريدگار دانا و توانايى كه او هم حق است ، بلكه حقيقت حق او است ، و هر حقى تا آنجا حق است كه با وجود بىپايانش هماهنگ است و هر چه جز او\r\n","description":"","footnote":"","page_name":" 126 ","page_number":126},
  {"content":"\r\nاست و با او پيوندى ندارد باطل و بيهوده است .\r\nاين در مورد توحيد ، سپس در رابطه با معاد مىگويد : « ساعت موعود سرانجام به طور مسلم خواهد آمد » ( * ( وَإِنَّ السَّاعَةَ لآتِيَةٌ ) * ) .\r\nو اگر دير آيد عاقبت بيايد .\r\nبعيد نيست كه جمله اول به منزله دليلى بر جمله دوم بوده باشد چرا كه حق بودن اين جهان پهناور در صورتى خواهد بود كه تنها براى اين چند روز زندگى مملو از ناراحتيها آفريده نشده باشد ، بلكه هدفى عاليتر كه بتواند اين آفرينش بزرگ را توجيه كند در نظر باشد ، بنا بر اين حق بودن آفرينش آسمان و زمين و عالم هستى خود دليلى است بر اينكه رستاخيزى در پيش خواهيم داشت و گرنه آفرينش بيهوده بود . ( دقت كنيد ) .\r\nو به دنبال آن به پيامبرش دستور مىدهد كه در برابر لجاجت ، نادانيها ، تعصبها ، كارشكنىها و مخالفتهاى سرسختانه آنان ، ملايمت و محبت نشان ده ، و « از گناهان آنها صرف نظر كن ، و آنها را ببخش ، بخششى زيبا كه حتى توام با ملامت نباشد » ( * ( فَاصْفَحِ الصَّفْحَ الْجَمِيلَ ) * ) .\r\nزيرا تو با داشتن دليل روشن در راه دعوت و رسالتى كه به آن مامورى ، براى تحكيم پايه‌هاى مبدء و معاد در قلوب مردم ، نيازى به خشونت ندارى ، چرا كه منطق و عقل با تو است ، به علاوه خشونت در برابر جاهلان ، غالبا موجب افزايش خشونت و تعصب آنها است .\r\n« صفح » به معنى روى هر چيزى است مانند صفحه صورت ( 1 ) و به همين جهت « فاصفح » به معنى روى بگردان و صرف نظر كن آمده است و از آنجا كه\r\n\r\n","description":"","footnote":"\r\n( 1 ) فيروزآبادى در قاموس مىگويد : دامنه كوه را « صفح » و پهنى شمشير را نيز « صفح » و صورت را نيز « صفح » گويند و « صفح » به معنى طرف و روى هر چيزى است .\r\n","page_name":" 127 ","page_number":127},
  {"content":"\r\nروى گرداندن از چيزى گاهى به خاطر بىاعتنايى و قهر كردن و مانند آنست ، و گاهى به خاطر عفو و گذشت بزرگوارانه ، لذا در آيه فوق بلافاصله آن را با كلمه جميل ( زيبا ) توصيف مىكند تا معنى دوم را برساند .\r\nدر روايتى از امام على بن موسى الرضا ع مىخوانيم كه در تفسير اين آيه فرمود :\r\nالعفو من غير عتاب :\r\n« منظور ، عفو كردن خالى از مؤاخذه و سرزنش است » ( 1 ) .\r\nنظير اين حديث از امام زين العابدين ع نيز نقل شده است ( 2 ) .\r\nآيه بعد - به طورى كه جمعى از مفسران گفته‌اند - در واقع به منزله دليلى بر لزوم گذشت و عفو و صفح جميل است ، مىگويد : « پروردگار ، آفريننده و آگاه است » ( * ( إِنَّ رَبَّكَ هُوَ الْخَلَّاقُ الْعَلِيمُ ) * ) .\r\nاو مىداند كه همه مردم يكسان نيستند ، او از اسرار درون و طبايع و ميزان رشد فكرى و احساسات مختلف آنها با خبر است ، نبايد از همه آنها انتظار داشته باشى كه يكسان باشند بلكه بايد با روحيه عفو و گذشت با آنها برخورد كنى تا تدريجا تربيت شوند ، به راه حق آيند .\r\nالبته اين سخن به آن معنى نيست كه مردم در راه و روش خود و اعمالى كه انجام مىدهند مجبورند بلكه صرفا اشاره به يك دستور تربيتى است كه مربوط به تفاوت تفكر و استعدادها مىباشد .\r\nذكر اين نكته نيز لازم است كه بعضى تصور كرده‌اند ، اين دستور مخصوص دوران زندگى پيامبر ص در مكه بوده است ، و پس از آنكه به مدينه هجرت نمود و مسلمانان قدرت يافتند اين دستور نسخ شد و دستور جهاد جاى آن را گرفت .\r\nولى با توجه به اينكه اين دستور در سوره‌هاى مدنى نيز آمده ( مانند سوره\r\n\r\n","description":"","footnote":"\r\n( 1 و 2 ) تفسير نور الثقلين جلد 3 صفحه 27 .\r\n","page_name":" 128 ","page_number":128},
  {"content":"\r\nبقره و سوره نور و سوره تغابن و سوره مائده كه در بعضى به پيامبر ص دستور صفح و عفو داده شده و در بعضى به مؤمنان ، روشن مىشود كه اين يك دستور عمومى و ابدى است ، و اتفاقا هيچ منافاتى با دستور جهاد ندارد ، زيرا هر يك از اين دو جاى مخصوص به خود دارند ، در جايى بايد با عفو و گذشت پيشرفت كرد ، و به هنگامى كه عفو و گذشت سبب جرات و جسارت و سوء استفاده طرف گردد چاره اى جز شدت عمل نيست .\r\nسپس به پيامبر خود دلدارى مىدهد كه از خشونت دشمنان و انبوه جمعيت آنها و امكانات فراوان مادى كه در اختيار دارند ، هرگز نگران نشود ، چرا كه خداوند مواهبى در اختيار او گذارده كه هيچ چيز با آن برابرى نمىكند مىگويد : « ما به تو سوره حمد و قرآن عظيم داديم » ! ( * ( وَلَقَدْ آتَيْناكَ سَبْعاً مِنَ الْمَثانِي وَالْقُرْآنَ الْعَظِيمَ ) * ) .\r\nمىدانيم « سبع » در لغت به معنى « هفت » و « مثانى » به معنى « دو تاها » است ، و بيشتر مفسران و روايات ، * ( سَبْعاً مِنَ الْمَثانِي ) * را كنايه از سوره « حمد » گرفته‌اند ، زيرا سوره حمد بنا بر معروف ، هفت آيه است و از اين نظر كه به خاطر اهميت اين سوره و عظمت محتوايش دو بار بر پيامبر ص نازل گرديده و يا اينكه از دو بخش تشكيل شده ( نيمى از آن حمد و ثناى خدا است و نيمى از آن تقاضاهاى بندگان است ) و يا اينكه دو بار در هر نماز خوانده مىشود ، به اين جهات ، كلمه مثانى يعنى دو تاها بر آن اطلاق شده است ( 1 ) ( 2 ) .\r\nبعضى از مفسران نيز اين احتمال را داده‌اند كه « سبع اشاره به هفت سوره\r\n\r\n","description":"","footnote":"\r\n( 1 ) در حديثى از پيامبر اكرم ( ص ) مىخوانيم كه خداوند مىفرمايد : من نماز ( سوره حمد ) را بين خود و بنده‌ام به دو قسمت تقسيم كرده‌ام ، نيمى مربوط به من و نيم ديگر از بندگان مىباشد ( مجمع البيان جلد اول صفحه 17 ) .\r\n( 2 ) به تفسير نور الثقلين جلد سوم صفحه 28 و 29 مراجعه فرمائيد .\r\n","page_name":" 129 ","page_number":129},
  {"content":"\r\nبزرگ آغاز قرآن است ، و مثانى كنايه از خود قرآن ، ، چرا كه قرآن دو بار بر پيامبر ص نازل شد يك بار به طور جمعى ، و يك بار تدريجى و به حسب نيازها و در زمانهاى مختلف ، بنا بر اين * ( سَبْعاً مِنَ الْمَثانِي ) * يعنى هفت سوره مهم ، از مجموعه قرآن .\r\nضمنا آيه 23 « سوره زمر » را نيز شاهد بر اين معنى گرفته‌اند اللَّه نَزَّلَ أَحْسَنَ الْحَدِيثِ كِتاباً مُتَشابِهاً مَثانِيَ : « خداوند همان كسى است كه بهترين حديث را نازل فرمود ، كتابى كه محتوايش هماهنگ و شبيه يكديگر ، كتابى كه دو بار بر پيامبر ص نازل گرديد » .\r\nولى تفسير اول صحيحتر به نظر مىرسد بخصوص اينكه در رواياتى كه از ائمه اهل بيت ع نقل شده كرارا به همين معنى يعنى سوره حمد تفسير شده است .\r\n« راغب » در « مفردات » اطلاق كلمه مثانى را بر قرآن از اين نظر مىداند كه به طور مكرر آيات آن خوانده مىشود و همين تجديد و تكرار ، آن را از دستبرد حوادث ، محفوظ مىدارد ( به علاوه حقيقت قرآن در هر زمان ، تكرار و تجلى تازه اى دارد كه همه اينها ايجاب مىكند به آن مثانى گفته شود ) و به هر حال ذكر كلمه « قرآن عظيم » بعد از ذكر سوره حمد با اينكه همه جزء قرآن است ، دليل بر اهميت و عظمت اين سوره مىباشد ، چرا كه بسيار مىشود جزئى از كل را به خاطر اهميتش به طور مستقل ، در برابر كل ذكر مىكنند ، و اين تعبير در ادبيات عربى و فارسى و مانند آن فراوان است .\r\nخلاصه اينكه خداوند به پيامبرش اين واقعيت را بازگو مىكند كه تو داراى چنين سرمايه عظيمى هستى ، سرمايه اى همچون قرآن به عظمت تمام عالم هستى ، سرمايه اى كه تمامش نور است و بركت ، درس است و برنامه ، راهنماست و راهگشا ، مخصوصا سوره حمد كه چنان محتوايش عالى است كه در يك لحظه\r\n","description":"","footnote":"","page_name":" 130 ","page_number":130},
  {"content":"\r\nكوتاه انسان را به خدا پيوند داده و روح او را در آستانش به تعظيم و تسليم و راز و نياز وا مىدارد .\r\nو به دنبال بيان اين موهبت بزرگ چهار دستور مهم به پيامبر ص مىدهد ، نخست مىگويد ، « هرگز چشم خود را به نعمتهاى مادى كه به گروه هايى از كفار داده‌ايم ميفكن » ( * ( لا تَمُدَّنَّ عَيْنَيْكَ إِلى ما مَتَّعْنا بِه أَزْواجاً مِنْهُمْ ) * ) ( 1 ) .\r\nاين نعمتهاى مادى نه پايدارند ، نه خالى از درد سر ، حتى در بهترين حالاتش نگاهدارى آن سخت مشكل است ، بنا بر اين چيزى نيست كه چشم تو را به سوى خود جلب كند و در برابر آن موهبت بزرگ معنوى ( قرآن ) كه خدا به تو داده است ، قابل اهميت باشد ، سپس اضافه مىكند « هرگز به خاطر اين مال و ثروت و نعمتهاى مادى كه در دست آنهاست ، غمگين مباش » ( * ( وَلا تَحْزَنْ عَلَيْهِمْ ) * ) .\r\nدر حقيقت دستور اول راجع به چشم ندوختن به نعمتهاى مادى است ، و دستور دوم درباره غم نخوردن در برابر محروميت از آنست .\r\nاين احتمال نيز در تفسير جمله و لا تحزن عليهم داده شده است كه اگر آنها به تو ايمان نمىآورند غمگين مباش ، زيرا ارزشى ندارند و لياقتى ، ولى تفسير اول با جمله‌هاى قبل مناسبتر به نظر مىرسد .\r\nبه هر حال نظير همين مضمون در سوره طه آيه 131 به طور واضحتر آمده است :\r\nوَ لا تَمُدَّنَّ عَيْنَيْكَ إِلى ما مَتَّعْنا بِه أَزْواجاً مِنْهُمْ زَهْرَةَ الْحَياةِ الدُّنْيا لِنَفْتِنَهُمْ فِيه وَرِزْقُ رَبِّكَ خَيْرٌ وَأَبْقى : « چشم خود را به نعمتهايى كه به گروه هايى از آنها داده‌ايم نيفكن ، اينها گلهاى زندگى دنيا است ( گلهايى ناپايدار كه\r\n\r\n","description":"","footnote":"\r\n( 1 ) « ازواجا » مفعول « متعنا » و « منهم » جار و مجرور ، متعلق به فعل عموم مقدر مىباشد و مجموعا چنين معنى مىدهد : « گروه‌هاى مختلفى از كفار . . . » .\r\n","page_name":" 131 ","page_number":131},
  {"content":"\r\nزود پژمرده و پرپر مىشوند ) اينها به خاطر آن است كه مىخواهيم آنها را با آن بيازمائيم ، آنچه خدا به تو روزى داده است براى تو بهتر و پايدارتر است » .\r\nدستور سومى كه به پيامبر مىدهد در زمينه تواضع و فروتنى و نرمش در برابر مؤمنان است مىفرمايد : « بالهاى خود را براى مؤمنان بگستر و پائين بياور » ( * ( وَاخْفِضْ جَناحَكَ لِلْمُؤْمِنِينَ ) * ) .\r\nاين تعبير كنايه زيبايى از تواضع و محبت و ملاطفت است همانگونه كه پرندگان به هنگامى كه مىخواهند نسبت به جوجه‌هاى خود اظهار محبت كنند آنها را زير بال و پر خود مىگيرند ، و هيجانانگيزترين صحنه عاطفى را مجسم مىسازند ، آنها را در مقابل حوادث و دشمنان حفظ مىكنند و از پراكندگى نگه مىدارند ! در حقيقت اين تعبير كنايى فشرده كوتاه مطالب فراوانى را در خود نهفته دارد ! .\r\nضمنا ممكن است ذكر اين جمله بعد از دستورات فوق اشاره به اين باشد مبادا در مقابل كفار متنعم به خاطر دارا بودن نعمتهاى مادى ، تواضع و فروتنى كنى بلكه تواضع و فروتنى و محبت و عواطفت را متوجه مؤمنان ساز ، هر چند دستشان از مال دنيا تهى باشد .\r\nسرانجام دستور چهارم را به پيامبر ص مىدهد و مىگويد در برابر اين افراد بىايمان و ثروتمند محكم بايست « و صريحا بگو من انذار كننده آشكارم » ( * ( وَقُلْ إِنِّي أَنَا النَّذِيرُ الْمُبِينُ ) * ) .\r\nبگو : من به شما اعلام خطر مىكنم كه خدا فرموده عذابى بر شما فرو مىفرستم « آن گونه كه بر تقسيم كنندگان فرستادم » ( * ( كَما أَنْزَلْنا عَلَى الْمُقْتَسِمِينَ ) * )\r\n","description":"","footnote":"","page_name":" 132 ","page_number":132},
  {"content":"\r\n« همان تقسيم كنندگانى كه آيات الهى را تجزيه كردند » ( * ( الَّذِينَ جَعَلُوا الْقُرْآنَ عِضِينَ ) * ) ( 1 ) .\r\nآنچه به سودشان بود گرفتند و آنچه به زيانشان بود كنار گذاشتند ، در حقيقت بجاى اينكه كتاب الهى و دستوراتش رهبر و راهنماى آنها باشد به صورت آلت دست در آوردند و آن را وسيله اى براى رسيدن به مقاصد شومشان ساختند ، اگر يك كلمه به نفعشان بود به آن چسبيدند و اگر هزاران كلمه به زيانشان بود كنار گذاشتند !\r\n\r\nنكته‌ها :\r\n\r\n1 - قرآن موهبت بزرگ الهى\r\nخدا در آيات فوق ، به پيامبرش - به عنوان اخطار به همه مسلمانان جهان - اعلام مىكند كه اين كتاب بزرگ آسمانى ، سرمايه عظيم و بزرگى است ، موهبتى است بى نظير كه در اختيار شما مسلمين قرار داده شده است ، برنامه اى است جاودانى كه اگر در زندگى انسانها پياده شود دنيايى آباد ، آزاد ، و امن و امان ، و مملو از معنويت خواهد ساخت .\r\nاين حقيقت است كه حتى ديگران هم به آن معترفند و معتقدند اگر مسلمانان اين قرآن و معارف آن را زنده مىكردند ، و به فرمانهاى آن گردن مىنهادند ، آن چنان نيرومند و پيشرفته بودند كه هيچكس نمىتوانست سلطه خود را بر آنها بيفكند .\r\nاين سوره حمد ( * ( سَبْعاً مِنَ الْمَثانِي ) * ) كه فاتحة الكتاب و آغازگر و فهرست قرآن ناميده شده يك دوره درس زندگى است :\r\n\r\n","description":"","footnote":"\r\n( 1 ) « عضين » جمع « عضه » به معنى متفرق ساختن است و به هر بخش از چيزى نيز گفته مىشود بنا بر اين عضين يعنى بخشها و قسمتها .\r\n","page_name":" 133 ","page_number":133},
  {"content":"\r\nتوجه به مبدء بزرگى كه همه جهانيان را در مسير تكاملى پرورش مىدهد ، رحمت خاص و عامش همه را فرا گرفته ، توجه به دادگاه بزرگى كه ايمان به آن دقيقترين كنترل را روى اعمال انسان مىگذارد .\r\nعدم اتكاء به غير اللَّه ، و عدم خضوع و تسليم در برابر غير او ، و بالآخره گام نهادن در صراط مستقيم كه نه انحراف در آن است ، نه به شرق مىگرايد و نه به غرب ، نه به افراط و نه به تفريط ، نه گمراهى در آن است و نه خشم و غضب پروردگار .\r\nاينها مجموعه اى را تشكيل مىدهند كه پياده شدنش در روح انسان براى ساختن يك شخصيت و الا و تكامل يافته كافى است .\r\nاما افسوس كه اين سرمايه بزرگ به دست كسانى افتاده كه نه به عمق آن راه يافته‌اند ، و نه به ارزش والاى آن ، حتى گاهى ناآگاهانى در ميان آنها پيدا مىشوند كه آياتش را رها كرده و دست نياز به قوانين و برنامه‌هاى ساخت انسانهايى كه خود اسير چنگال شهواتند و حد اقل پر از نارسايىهاى فكرى هستند دراز مىكنند ، و يا تعليماتش را به « ثمن بخس » و بهاى ناچيزى مىفروشند ، يا مختصر پيشرفت تمدن مادى ديگران چنان توجه آنها را به خود جلب مىكند كه از آنچه خود دارند غافل مىشوند .\r\nمفهوم اين سخن آن نيست كه ما پيشرفت مادى را ناديده بگيريم بلكه هدف اين است كه همه چيز خود را در آن منحصر و محصور نسازيم ، و اتفاقا قرآن نه تنها سرچشمه پر بار و غنى از نظر معنويات است بلكه برنامه مؤثرى براى پيشرفت و رفاه مادى نيز محسوب مىشود كه در آيات مناسب در گذشته شرح داده‌ايم و در آينده نيز به خواست خدا خواهيم داد .\r\n","description":"","footnote":"","page_name":" 134 ","page_number":134},
  {"content":"\r\n\r\n2 - چشم به امكانات ديگران دوختن مايه انحطاط است\r\nبسيارند افراد تنگنظرى كه هميشه مراقب اين و آن هستند كه اينها چه دارند و آنها چه دارند ؟\r\nو مرتبا وضع مادى خويش را با ديگران مقايسه مىكنند ، و از كمبودهاى مادى در اين مقايسه رنج مىبرند هر چند آنها اين امكانات را به بهاى از دست دادن ارزش انسانى و استقلال شخصيت به دست آورده باشند .\r\nاين طرز تفكر كه نشانه عدم رشد كافى و احساس حقارت درونى و كمبود همت مىباشد ، يكى از عوامل مؤثر عقبماندگى در زندگى - حتى در زندگى مادى - خواهد بود .\r\nكسى كه در خود احساس شخصيت مىكند به جاى اينكه گرفتار چنين مقايسه زشت و رنجآورى شود ، نيروى فكرى و جسمانى خويش را در راه رشد و ترقى خويشتن به كار مىگيرد ، و به خود مىگويد من چيزى از ديگران كمتر ندارم و دليلى ندارد كه نتوانم از آنها پيشرفت بيشترى كنم ، من چرا چشم بمال و مقام آنها بدوزم من خودم بهتر و بيشتر توليد مىكنم .\r\nاصلا زندگى مادى هدف و همت او نيست ، او آن را مىخواهد اما تا آنجا كه به معنويت او كمك كند و به دنبال آن مىرود اما تا آنجا كه استقلال و آزادگى او را حفظ كند ، نه حريصانه به دنبال آن مىدود و نه همه چيزش را با آن مبادله مىكند كه اين مبادله آزاد مردان و بندگان خدا نيست ، و نه كارى مىكند كه نيازمند ديگران گردد .\r\nدر حديثى از پيامبر ص مىخوانيم\r\nمن رمى ببصره ما فى يد غيره كثر همه و لم يشف غيضه :\r\n« كسى كه چشم خود را به آنچه در دست ديگران است بدوزد ، هميشه اندوهگين و غمناك خواهد بود و هرگز آتش خشم در دل او فرو نمىنشيند » ! ( 1 ) .\r\n\r\n","description":"","footnote":"\r\n( 1 ) تفسير صافى ذيل آيات مورد بحث .\r\n","page_name":" 135 ","page_number":135},
  {"content":"\r\n\r\n3 - تواضع رهبر\r\nدر آيات قرآن كرارا به پيامبر ص توصيه شده است كه نسبت به مؤمنان متواضع ، مهربان و نرم و ملايم باشد ، اين منحصر به پيامبر اسلام نيست ، هر كس در شعاع وسيع يا محدودى وظيفه رهبرى بر دوش دارد اين اصل را كه از اصول اساسى مديريت صحيح است بايد به كار بندد ، چرا كه سرمايه بزرگ يك رهبر محبت و پيوند معنوى پيروانش با او است ، و اين بدون تواضع و خوشرويى و خير خواهى حاصل نمىشود ، هميشه خشونت و قساوت رهبران عامل مهم تفرقه و پراكندگى مردم از گرد آنان است .\r\nامير مؤمنان على ع در نامه خود به محمد بن ابى بكر چنين مىفرمايد\r\nفاخفض لهم جناحك و الن لهم جانبك و ابسط لهم وجهك و آس بينهم فى اللحظة و النظرة :\r\n« بالهاى خود را براى آنها فرود آر ! و در برابر آنها نرمش كن و چهره خود را گشاده دار ، و ميان آنان حتى در نگاه كردن مساوات كن » ( 1 ) .\r\n\r\n4 - مقتسمين چه اشخاص هستند ؟\r\nبرنامه‌هاى الهى بدون شك عموما حافظ منافع همه انسانها است ولى در ظاهر و نظر ابتدايى معمولا بعضى مطابق ميل ما است ، و بعضى بر خلاف ميل ما است ، و اينجاست كه مؤمنان راستين از مدعيان دروغين شناخته مىشوند ، گروه اول همه را در بست مىپذيرند حتى آنجا كه ظاهرا به سود آنها نيست و مىگويند :\r\nكُلٌّ مِنْ عِنْدِ رَبِّنا « همه از ناحيه خدا است » ، و هيچگونه تجزيه و تقسيم و تبعيض در ميان احكام الهى قائل نيستند .\r\nاما آنها كه دلهاى بيمارى دارند و حتى مىخواهند دين و حكم خدا را\r\n\r\n","description":"","footnote":"\r\n( 1 ) نهج البلاغه بخش نامه‌ها نامه 27 .\r\n","page_name":" 136 ","page_number":136},
  {"content":"\r\nبه خدمت منافع خويش گيرند ، تنها آن قسمتى را مىپذيرند كه به سود آنهاست و بقيه را پشت سر مىافكنند ، آنها آيات قرآن و حتى گاهى يك آيه را تجزيه مىكنند ، بخشى را كه در مسير تمايل خود مىبينند قبول كرده ، و بخش ديگر را كنار مىگذارند .\r\nاين افتخار نيست كه همچون بعضى از اقوام گذشته نغمه « نُؤْمِنُ بِبَعْضٍ وَنَكْفُرُ بِبَعْضٍ » ساز كنيم چرا كه همه دنيا پرستان همين كار را مىكنند ، آنچه معيار شناخت پيروان حق از طرفداران باطل است ، همان تسليم در مقابل آن بخش از فرمانها است كه با تمايلات و هوسها و منافع ظاهرى ما هماهنگ نيست ، اينجاست كه سره از ناسره ، و مؤمن از منافق ، شناخته مىشوند .\r\nعلاوه بر آنچه در بالا گفتيم تفسيرهاى ديگرى نيز براى « مقتسمين » ذكر كرده‌اند ، حتى قرطبى در تفسيرش هفت تفسير براى اين كلمه ذكر كرده كه بسيارى از آنها نامناسب به نظر مىرسد ولى بعضى را كه بىمناسبت نيست ذيلا مىآوريم .\r\nاز جمله اينكه جمعى از سران مشركان در ايام حج بر سر جاده‌ها و كوچه‌هاى مكه مىايستادند و هر كدام از آنها به واردين سخنى درباره پيامبر و قرآن مىگفتند كه آنها را بد بين سازند ، بعضى مىگفتند او مجنون است و آنچه مىگويد ناموزون ، بعضى مىگفتند او ساحر است و قرآنش نيز بخشى از سحر او است ، بعضى او را شاعر مىخواندند و آهنگ روح بخش اين آيات آسمانى را به دروغ ، شعر مىشمردند ، بعضى پيامبر را كاهن معرفى مىكردند ، و اخبار غيبى قرآن را ، يك نوع كهانت ، و از اين رو آنها را « مقتسمين » ناميدند چرا كه جاده و گذرگاههاى مكه را ميان خود با برنامه حساب شده اى تقسيم كرده بودند .\r\nو مانعى ندارد كه هم اين تفسير و هم تفسيرى كه گفتيم هر دو ، در مفهوم آيه جمع باشد .\r\n","description":"","footnote":"","page_name":" 137 ","page_number":137},
  {"content":"\r\n\r\n[ سوره الحجر ‹ 15 › : آيات 92 تا 99 
  ]\r\nفَوَ رَبِّكَ لَنَسْئَلَنَّهُمْ أَجْمَعِينَ ‹ 92 › عَمَّا كانُوا يَعْمَلُونَ ‹ 93 › فَاصْدَعْ بِما تُؤْمَرُ وَأَعْرِضْ عَنِ الْمُشْرِكِينَ ‹ 94 › إِنَّا كَفَيْناكَ الْمُسْتَهْزِئِينَ ‹ 95 › الَّذِينَ يَجْعَلُونَ مَعَ اللَّه إِلهاً آخَرَ فَسَوْفَ يَعْلَمُونَ ‹ 96 ›\r\nوَ لَقَدْ نَعْلَمُ أَنَّكَ يَضِيقُ صَدْرُكَ بِما يَقُولُونَ ‹ 97 › فَسَبِّحْ بِحَمْدِ رَبِّكَ وَكُنْ مِنَ السَّاجِدِينَ ‹ 98 › وَاعْبُدْ رَبَّكَ حَتَّى يَأْتِيَكَ الْيَقِينُ ‹ 99 ›\r\n\r\nترجمه :\r\n92 - به پروردگارت سوگند از همه آنها سؤال خواهيم كرد . . .\r\n93 - از آنچه عمل مىكردند ! 94 - آشكار آنچه را ماموريت دارى بيان كن و از مشركان روى گردان ( و به آنها اعتنا نكن ) 95 - ما شر استهزا كنندگان را از تو دفع خواهيم كرد .\r\n96 - آنها كه با خدا معبود ديگرى قرار دادند اما به زودى مىفهمند .\r\n97 - ما مىدانيم سينه تو از آنچه آنها مىگويند تنگ مىشود ( و تو را سخت ناراحت مىكنند ) .\r\n","description":"","footnote":"","page_name":" 138 ","page_number":138},
  {"content":"\r\n98 - ( براى دفع ناراحتى آنان ) پروردگارت را تسبيح و حمد گو ، و از سجده كنندگان باش .\r\n99 - و پروردگارت را عبادت كن تا يقين ( مرگ ) فرا رسد .\r\n\r\nتفسير : مكتبت را آشكارا بگو !\r\nدر اين آيات كه آخرين آيات سوره « حجر » است نخست به سرنوشت « مقتسمين » ( تجزيه گران ) كه در آيات قبل از آنها سخن به ميان آمده بود مىپردازد و مىگويد : « سوگند به پروردگارت كه ما بطور قطع از همه آنها سؤال خواهيم كرد » ( * ( فَوَ رَبِّكَ لَنَسْئَلَنَّهُمْ أَجْمَعِينَ . . . ) * )\r\n« از تمام كارهايى كه انجام مىدادند » ( * ( عَمَّا كانُوا يَعْمَلُونَ ) * ) .\r\nروشن است كه سؤال خداوند براى كشف مطلب پنهان و پوشيده اى نيست ، چرا كه او از اسرار درون و برون آگاه است ، و ذره‌اى در آسمان و زمين از علم بىپايان او مخفى نيست ، بنا بر اين سؤال مزبور به خاطر تفهيم به خود طرف است تا به زشتى اعمالش پى ببرد ، و يا به عنوان يك نوع مجازات روانى است ، چرا كه بازجويى از كارهاى خلاف ، آن هم توام با سرزنش و ملامت ، آن هم در جهانى كه انسان به حقايق نزديكتر و آگاهتر مىشود ، دردناك و زجرآور است ، بنا بر اين ، در حقيقت اين پرسشها بخشى از مجازات آنهاست .\r\nضمنا عموميت « * ( عَمَّا كانُوا يَعْمَلُونَ ) * » نشان مىدهد كه از همه اعمال آدمى بدون استثناء سؤال خواهد شد و اين خود درسى است براى همه انسانها كه لحظه اى از اعمال خود غافل نمانند ، و اينكه بعضى از مفسران اين سؤال را محدود مساله توحيد و ايمان به انبياء و يا مربوط به معبودهاى مشركان دانسته‌اند سخنى است بىدليل بلكه مفهوم آيه كاملا تعميم دارد .\r\n","description":"","footnote":"","page_name":" 139 ","page_number":139},
  {"content":"\r\nو اما اين سؤال كه چگونه در آيه فوق خداوند تاكيد بر مساله سؤال مىكند در حالى كه در سوره الرحمن آيه 39 مىخوانيم فَيَوْمَئِذٍ لا يُسْئَلُ عَنْ ذَنْبِه إِنْسٌ وَلا جَانٌّ : « در آن روز از هيچكس نه انسان و نه جن سؤالى نمىشود » پاسخش را سابقا گفته‌ايم كه خلاصه آن اين است : در قيامت مراحلى است ، در بعضى از مراحل ، از مردم سؤال مىشود ، و در بعضى از مراحل سؤال و جوابى در كار نيست ، و مسائل خود به خود روشن است ، و يا اينكه سؤال زبانى وجود ندارد ، چرا كه طبق آيه 65 سوره يس بر دهانها مهر گذارده مىشود ، و تنها سؤال از اعضاى پيكر و حتى پوست بدن مىشود ( 1 ) .\r\nسپس فرمان قاطعى به پيامبر ص مىدهد و مىگويد : در برابر هياهوى مشركان و مجرمان نه تنها ضعف و ترس و سستى به خود راه مده و ساكت مباش ، بلكه « آشكار آنچه را ماموريت دارى بيان كن » و حقايق دين را با صراحت برملا ساز ( * ( فَاصْدَعْ بِما تُؤْمَرُ ) * ) .\r\n« و از مشركان ، روى گردان و نسبت به آنها بىاعتنايى كن » ( * ( وَأَعْرِضْ عَنِ الْمُشْرِكِينَ ) * ) .\r\n« فاصدع » از ماده « صدع » در لغت به معنى شكافتن به طور مطلق ، و يا شكافتن اجسام محكم است ، و از آنجا كه با شكافتن چيزى درونش آشكار مىشود ، اين كلمه به معنى اظهار و افشا و آشكار كردن آمده است ، و به درد سر شديد هم « صداع » مىگويند ، به خاطر اينكه گويى مىخواهد سر را از هم بشكافد ! .\r\nبه هر حال اعراض از مشركان در اينجا يا به معنى بىاعتنايى است ، و با ترك مبارزه و پيكار با آنها ، زيرا در آن زمان هنوز قدرت مسلمانان به مرحله اى نرسيده بود كه در مقابل خشونت دشمن دست به مبارزه مسلحانه بزنند .\r\n\r\n","description":"","footnote":"\r\n( 1 ) براى توضيح بيشتر به جلد 6 صفحه 88 تفسير نمونه مراجعه فرمائيد .\r\n","page_name":" 140 ","page_number":140},
  {"content":"\r\nسپس خداوند براى تقويت قلب پيامبر ص به او اطمينان مىدهد كه در برابر استهزاء كنندگان از وى حمايت مىكند ، مىفرمايد . « ما شر استهزاء كنندگان را از تو دفع كرديم » ( * ( إِنَّا كَفَيْناكَ الْمُسْتَهْزِئِينَ ) * ) .\r\nذكر اين جمله به صورت « فعل ماضى » با اينكه مربوط به آينده است ظاهرا اشاره بر حتمى بودن اين حمايت است ، يعنى بطور مسلم ما شر آنها را از تو دفع خواهيم كرد ، و اين مساله اى است حتمى و تمام شده .\r\nالبته بعضى از مفسران ، حديثى نقل كرده‌اند ، كه شش گروه ( يا كمتر ) هر كدام به نوعى پيامبر ص را به باد استهزاء مىگرفتند و هر گاه او به دعوت برمىخاست ، با سخنان خود تلاش مىكردند كه مردم از اطراف وى متفرق شوند ، ولى خداوند هر يك از آنها را به بلائى مبتلا ساخت و آن چنان در خود فرو رفتند كه پيامبر را فراموش كردند ( شرح ابتلاى آنها در بعضى از تفاسير آمده است ) .\r\nسپس « مستهزءين » را چنين توصيف مىكند : « آنها كسانى هستند كه با خدا معبود ديگرى قرار مىدهند ، ولى به زودى از نتيجه شوم كار خود آگاه خواهند شد » ( * ( الَّذِينَ يَجْعَلُونَ مَعَ اللَّه إِلهاً آخَرَ فَسَوْفَ يَعْلَمُونَ ) * ) .\r\nممكن است اين تعبير اشاره به آن باشد كه اينها كسانى هستند كه افكار و اعمالشان خود مسخره است ، چرا كه آن قدر نادانند كه در برابر خداوندى كه آفريننده جهان هستى است معبودى از سنگ و چوب تراشيده‌اند ، با اين حال مىخواهند تو را استهزاء كنند ! بار ديگر به عنوان دلدارى و تقويت هر چه بيشتر روحيه پيامبر ص اضافه مىكند : « ما مىدانيم كه سخنان آنها سينه تو را تنگ و ناراحت مىسازد »\r\n","description":"","footnote":"","page_name":" 141 ","page_number":141},
  {"content":"\r\n( * ( وَلَقَدْ نَعْلَمُ أَنَّكَ يَضِيقُ صَدْرُكَ بِما يَقُولُونَ ) * ) .\r\nروح لطيف تو و قلب حساست ، نمىتواند اينهمه بدگويى و سخنان كفر و شرك آميز را تحمل كند و به همين دليل ناراحت مىشوى .\r\nولى ناراحت مباش براى زدودن آثار سخنان زشت و ناهنجارشان « به تسبيح پروردگارت بپرداز و در برابر ذات پاكش سجده كن » ( * ( فَسَبِّحْ بِحَمْدِ رَبِّكَ وَكُنْ مِنَ السَّاجِدِينَ ) * ) ! چرا كه اين تسبيح خداوند اولا اثرات بد گفتار آنها را از دلهاى مشتاقان اللَّه مىزدايد ، و از آن گذشته به تو نيرو و توان مىبخشد ، نور و صفا مىدهد ، روشنايى و جلا مىآفريند ، پيوندت را با خدا محكم مىكند ، اراده ات را نيرومند مىسازد ، و به تو قدرت تحمل بيشتر و جهاد پىگيرتر و قدم را سختر مىبخشد .\r\nلذا در روايات از ابن عباس مىخوانيم : هنگامى كه پيامبر ( ص ) غمگين مىشد به نماز برمىخاست و « آثار اين حزن و اندوه را در نماز از دل مىشست » و سرانجام آخرين دستور را در اين زمينه به او مىدهد كه دست از عبادت پروردگارت در تمام عمر بر مدار « و همواره او را بندگى كن تا يقين فرا رسد » ( * ( وَاعْبُدْ رَبَّكَ حَتَّى يَأْتِيَكَ الْيَقِينُ ) * ) .\r\nمعروف و مشهور در ميان مفسران اين است كه منظور از « يقين » در اينجا همان مرگ است و به اين جهت مرگ ، يقين ناميده شده كه يك امر مسلم است ، و انسان در هر چيز شك كند در مرگ نمىتواند ترديد به خود راه دهد .\r\nو يا اينكه به هنگام مرگ پرده‌ها كنار مىرود و حقايق در برابر چشم انسان آشكار مىشود ، و حالت يقين براى او پيدا مىگردد .\r\nدر سوره مدثر آيه 46 و 47 از قول دوزخيان مىخوانيم : وَكُنَّا نُكَذِّبُ\r\n","description":"","footnote":"","page_name":" 142 ","page_number":142},
  {"content":"\r\nبِيَوْمِ الدِّينِ حَتَّى أَتانَا الْيَقِينُ « ما همواره روز رستاخيز را تكذيب مىكرديم تا اينكه يقين ( مرگ ما ) فرا رسيد » .\r\nاز اينجا روشن مىشود كه آنچه از بعضى از صوفيه نقل شده كه آيه فوق را دستاويزى براى ترك عبادت قرار داده‌اند و گفته‌اند « آيه مىگويد : عبادت كن تا زمانى كه يقين فرا رسد ، بنا بر اين بعد از حصول يقين نيازى به عبادت نيست » ! گفتار بى اساس و بىپايه اى است ، چرا كه اولا : به شهادت بعضى از آيات قرآن كه در بالا اشاره كرديم يقين به معنى مرگ است ، كه هم براى مؤمنان و هم براى دوزخيان ، براى همه خواهد بود .\r\nثانيا : مخاطب به اين سخن ، پيامبر ص است ، و مقام يقين پيامبر بر همه محرز است آيا كسى مىتواند ادعا كند كه داراى مقام يقين از نظر ايمان نبوده است .\r\nو ثالثا : تواريخ متواتر نشان مىدهد كه پيامبر ص تا آخر ساعات عمرش عبادت را ترك نگفت و على ع در محراب عبادت كشته شد ، و همچنين ساير امامان .\r\n\r\nنكته‌ها :\r\n\r\n1 - آغاز دعوت علنى اسلام\r\nبه طورى كه از بعضى از روايات استفاده مىشود آيات « * ( فَاصْدَعْ بِما تُؤْمَرُ وَأَعْرِضْ عَنِ الْمُشْرِكِينَ إِنَّا كَفَيْناكَ الْمُسْتَهْزِئِينَ ) * » در مكه نازل شد ، بعد از آن كه پيامبر اسلام سه سال مخفيانه دعوت كرد و عده قليلى از نزديكان پيامبر ص به او ايمان آوردند كه نخستين آنها ، از زنان خديجه . و از مردان على ع بود .\r\n","description":"","footnote":"","page_name":" 143 ","page_number":143},
  {"content":"\r\nبديهى است دعوت به توحيد خالص و در هم ريختن نظام شرك و بت پرستى در آن زمان و در آن محيط كار عجيب و وحشتناكى بود و به همين جهت از همان آغاز اين مساله نمايان بود كه گروهى به استهزاء برمىخيزند به همين جهت خداوند به پيامبرش قوت قلب مىدهد كه از انبوه دشمنان و استهزاء كنندگان نهراسد و دعوت خود را آشكارا و علنى سازد ، و به يك مبارزه پىگير منطقى در اين راه دست بزند ( 1 ) .\r\n\r\n2 - تاثير توجه به خدا در قدرت روح\r\nدر زندگى انسان هميشه مشكلاتى بوده و هست و اين طبيعت زندگى دنيا است ، و هر قدر انسان بزرگتر باشد اين مشكلات بزرگتر است ، و از اين رو مىتوان به عظمت مشكلاتى كه پيامبر در آن دعوت بزرگش با آن روبرو بود پى برد .\r\nولى مىبينيم خداوند به پيامبرش دستور مىدهد كه براى كسب نيرو و سعه صدر بيشتر در برابر انبوه اين مشكلات ، به تسبيح پروردگار و نيايش و سجده بر آستانش روى آورد ، اين نشان مىدهد كه عبادت اثر عميقى در تقويت روح و ايمان و اراده آدمى دارد .\r\nاز روايات مختلف نيز استفاده مىشود كه پيشوايان بزرگ هنگامى كه با بحرانها و مشكلات عظيم روبرو مىشدند به در خانه خدا مىرفتند و در پرتو عبادتش آرامش و نيرو مىيافتند .\r\n\r\n3 - عبادت و تكامل\r\nمىدانيم انسان موجودى است كه بالاترين استعداد تكامل را دارد ، از نقطه عدم آغاز به حركت كرده ، و به سوى بىنهايت هم چنان پيش مىرود و هرگز\r\n\r\n","description":"","footnote":"\r\n( 1 ) تفسير نور الثقلين جلد سوم صفحه 32 .\r\n","page_name":" 144 ","page_number":144},
  {"content":"\r\nچرخ تكامل او ( هر گاه در مسير باشد ) متوقف نخواهد شد .\r\nاز طرفى مىدانيم عبادت مكتب عالى تربيت است ، انديشه انسان را بيدار و فكر او را متوجه بىنهايت مىسازد ، گرد و غبار گناه و غفلت را از دل و جان مىشويد ، صفات عالى انسانى را در وجود او پرورش ميدهد ، روح ايمان را تقويت و آگاهى و مسئوليت به انسان مىبخشد .\r\nو به همين دليل ممكن نيست انسان لحظه اى در زندگى از اين مكتب بزرگ تربيتى بىنياز گردد ، و آنها كه فكر مىكنند ، انسان ممكن است به جايى برسد كه نيازى به عبادت نداشته باشد يا تكامل انسان را محدود پنداشته‌اند ، و يا مفهوم عبادت را درك نكرده‌اند .\r\nعلامه طباطبائى در تفسير « الميزان » در اين زمينه بيانى دارد كه فشرده و خلاصه آن را ذيلا مىآوريم : « همه موجودات اين جهان به سوى تكامل مىروند ، و نوع انسان تكاملش در دل اجتماع صورت مىگيرد ، به همين دليل ذاتا اجتماعى آفريده شده است .\r\nاز طرفى اجتماع در صورتى مىتواند پرورش و تكامل انسان را تضمين كند كه داراى احكام و قوانين منظمى باشد ، و افراد مجتمع در پرتو احترام به آن قوانين ، امور خود را سامان دهند و از تصادمها پيشگيرى كنند و حدود مسئوليتها را مشخص نمايند .\r\nو به تعبير ديگر اگر جامعه انسانى صالح گردد ، افراد مىتوانند به هدف نهايى خويش در آن برسند و اگر فاسد شود افراد از اين تكامل باز ميمانند .\r\nاين احكام و قوانين ، اعم از قوانين اجتماعى و يا عبادى ، در صورتى مؤثر خواهد بود كه از طريق نبوت و وحى آسمانى گرفته شود .\r\nاين را نيز مىدانيم كه احكام عبادى بخشى از اين تكامل فردى و اجتماعى را تشكيل مىدهد :\r\n","description":"","footnote":"","page_name":" 145 ","page_number":145},
  {"content":"\r\nو از اينجا روشن مىشود ، تا جامعه انسانى بر پا است و زندگى او در اين جهان ادامه دارد تكاليف الهى هم ادامه خواهد داشت ، و بر چيده شدن بساط تكليف از انسان مفهومش فراموش كردن احكام و قوانين و نتيجه اش فساد مجتمع انسانى است ! .\r\nاين نكته نيز قابل توجه است كه اعمال نيك و عبادات سرچشمه حصول ملكات فاضله نفسانى است ، و هنگامى كه اين اعمال به حد كافى انجام گرفت و آن ملكات فاضله در نفس انسان قوت يافت ، آن ملكات نيز به نوبه خود سرچشمه اعمال نيك بيشتر و اطاعت و بندگى خدا خواهد شد .\r\nو از اينجا روشن مىشود آنها كه گمان كرده‌اند هدف از تكليف ، تكميل انسان است بنا بر اين هنگامى كه انسان به كمال خود رسيد ، بقاء تكليف معنى ندارد مغالطه اى بيش نيست چرا كه اگر انسان دست از انجام تكاليف بردارد فورا جامعه رو به فساد خواهد گذاشت ، و در چنان جامعه اى چگونه يك فرد كامل مىتواند زندگى كند و اگر با داشتن ملكات فاضله دست از عبادت و بندگى خدا بردارد مفهومش تخلف اين ملكات از آثار قطعى آنها است ( دقت كنيد ) ( 1 ) .\r\nپايان سوره حجر\r\n\r\n","description":"","footnote":"\r\n( 1 ) تفسير الميزان جلد 12 صفحه 210 .\r\n","page_name":" 146 ","page_number":146},
  {"content":"\r\n\r\n‹ 16 › سوره نحل اين سوره 128 آيه دارد كه قسمتى از آن در مكه و قسمتى در مدينه نازل گرديده است .\r\n","description":"","footnote":"","page_name":" 147 ","page_number":147},
  {"content":"\r\n\r\nمحتواى سوره\r\nگرچه بعضى از مفسران تمام آيات اين سوره را مكى مىدانند ، ولى بيشتر مفسران عقيده دارند كه قسمتى از آيات آن در مكه و قسمتى در مدينه نازل شده است ، و با توجه به آنچه از محتواى سوره‌هاى مكى و مدنى مىدانيم ، اين سخن صحيحتر به نظر مىرسد بخصوص كه در بعضى از آيات آن مانند آيه 41 ( وَالَّذِينَ هاجَرُوا فِي اللَّه . . . و آيه 110 ( ثُمَّ إِنَّ رَبَّكَ لِلَّذِينَ هاجَرُوا مِنْ بَعْدِ ما فُتِنُوا ثُمَّ جاهَدُوا وَصَبَرُوا . . . ) صريحا بحث از « هجرت » و يا « هجرت » و « جهاد » هر دو به ميان آمده ، و مىدانيم اين دو موضوع تناسب با حوادث بعد از هجرت پيامبر ص دارد .\r\nو اگر هجرت را كه در آيه 41 به آن اشاره شده مربوط به هجرت نخستين يعنى هجرت گروهى از مسلمانان به سرپرستى جعفر بن ابى طالب از مكه به حبشه بدانيم ، هجرت و جهاد كه در آيه 101 با هم ذكر شده است بسيار بعيد است كه اشاره به اين هجرت بوده باشد و جز بر هجرت پيامبر ص به مدينه قابل تطبيق نيست .\r\nبه علاوه معروف در تفسير آيه 126 وَإِنْ عاقَبْتُمْ فَعاقِبُوا بِمِثْلِ ما عُوقِبْتُمْ بِه . . . اين است كه در جريان جنگ احد نازل گرديده است و جنگ احد بعد از هجرت است .\r\nروى اين جهات ، بعضى از مفسران گفته‌اند كه چهل آيه نخستين اين سوره در مكه نازل شده است و بقيه آن در مدينه ، در حالى كه بعضى ديگر همه آيات آن را مكى مىدانند ، جز سه آيه آن را كه مىگويند در رابطه با غزوه احد نازل\r\n","description":"","footnote":"","page_name":" 148 ","page_number":148},
  {"content":"\r\nگرديده است :\r\nقدر مسلم اين است كه اين سوره را بايد تركيبى از آيات « مكى و مدنى » دانست ، هر چند دقيقا نمىتوان - جز در موارد معينى - مكى و مدنى بودن يك يك آيات آن را مشخص ساخت .\r\nو به هر حال در آيات اين سوره هم بحثهاى خاص سوره‌هاى مكى ديده مىشود ( مانند بحث قاطع از توحيد و معاد و مبارزه شديد با شرك و بت پرستى ) و هم بحثهاى مخصوص سوره‌هاى ( مدنى مانند بحث از احكام اجتماعى و مسائل مربوط به جهاد و هجرت ) .\r\nو بطور كلى مىتوان گفت كه محتواى اين سوره را امور زير تشكيل مىدهد كه به شكل جالب و متناسبى با هم آميخته شده است :\r\n1 - بيش از همه بحث از نعمتهاى خداوند در اين سوره به ميان آمده و آن چنان ريزه كاريهاى آن تشريح گرديده كه حس شكرگزارى هر انسان آزاده اى را بيدار مىكند ، و از اين راه او را به آفريننده اينهمه نعمت و موهبت نزديك مىسازد .\r\nاين نعمتها شامل نعمتهاى مربوط به باران ، نور آفتاب ، انواع گياهان و ميوه‌ها و مواد غذايى ديگر ، و حيواناتى كه خدمتگزار انسانها هستند و منافع و بركاتى كه از اين حيوانات عائد انسان مىشود و انواع وسائل زندگى و حتى نعمت فرزند و همسر ، و خلاصه شامل « انواع طيبات » مىگردد .\r\nو درست به همين علت است كه بعضى آن را سوره « نعم » ( جمع نعمت ) ناميده‌اند .\r\nولى مشهور و معروف در نامگذارى اين سوره همان سوره نحل است ، چرا كه ضمن بر شمردن نعمتهاى گوناگون الهى اشاره اى كوتاه و پر معنى و عجيب به زنبور عسل كرده ، مخصوصا روى ماده غذايى مهمى كه از آن عائد انسانها\r\n","description":"","footnote":"","page_name":" 149 ","page_number":149},
  {"content":"\r\nمىشود ، و نشانه‌هاى توحيدى كه در زندگى اين حشره وجود دارد تكيه نموده است .\r\n2 - بخش ديگرى از آن از دلائل توحيد و عظمت خلقت خدا ، و معاد ، و تهديد مشركان و مجرمان بحث مىكند .\r\n3 - قسمت ديگرى از آن از احكام مختلف اسلامى همانند دستور به عدل و احسان و هجرت و جهاد و نهى از فحشاء و منكر و ظلم و ستم و پيمانشكنى و همچنين دعوت به شكرگزارى از نعمتهاى او سخن مىگويد ، و در همين رابطه از ابراهيم قهرمان توحيد به عنوان يك بنده شكرگزار در چند آيه نام مىبرد .\r\n4 - بخش ديگرى از بدعتهاى مشركان سخن مىگويد و در همين رابطه ، مثلهاى حسى جالبى ذكر مىكند .\r\n5 - و بالآخره در قسمت ديگرى انسانها را از وسوسه‌هاى شيطان بر حذر مىدارد .\r\n\r\nفضيلت سوره\r\nدر بعضى از روايات از پيامبر ص در فضيلت اين سوره چنين نقل شده كه فرمود :\r\nمن قراها لم يحاسبه اللَّه تعالى بالنعم التي انعمها عليه فى دار الدنيا :\r\n« كسى كه اين سوره را بخواند خداوند او را در برابر نعمتهايى كه در اين جهان به او بخشيده محاسبه نخواهد كرد » ( 1 ) .\r\nروشن است تلاوت اين آيات كه قسمت مهمى از نعمتهاى الهى را بر شمرده ، آن هم تلاوتى توام با تفكر و سپس تصميمگيرى و عمل ، و گام نهادن در طريق شكرگزارى ، سبب مىشود كه هر نعمتى را درست در هدفى كه براى آن آفريده شده است مصرف كنند ، و با چنين حالى ديگر چه محاسبه اى از او خواهند كشيد مگر نعمت را بجا مصرف ننموده است ؟ ! .\r\n\r\n","description":"","footnote":"\r\n( 1 ) مجمع البيان جلد 6 صفحه 347 .\r\n","page_name":" 150 ","page_number":150},
  {"content":"\r\n\r\n[ سوره النحل ‹ 16 › : آيات 1 تا 2 
  ]\r\nبِسْمِ اللَّه الرَّحْمنِ الرَّحِيمِ\r\nأَتى أَمْرُ اللَّه فَلا تَسْتَعْجِلُوه سُبْحانَه وَتَعالى عَمَّا يُشْرِكُونَ ‹ 1 › يُنَزِّلُ الْمَلائِكَةَ بِالرُّوحِ مِنْ أَمْرِه عَلى مَنْ يَشاءُ مِنْ عِبادِه أَنْ أَنْذِرُوا أَنَّه لا إِله إِلَّا أَنَا فَاتَّقُونِ ‹ 2 ›\r\n\r\nترجمه :\r\nبنام خداوند بخشنده بخشايشگر 1 - فرمان خدا ( دائر به مجازات مشركان و مجرمان ) فرا رسيده است براى آن عجله نكنيد منزه و برتر است خداوند از اينكه شريك براى او قائل مىشوند .\r\n2 - فرشتگان را با روح الهى به فرمانش بر هر كس از بندگانش بخواهد نازل مىكند ( و به آنها دستور مىدهد ) كه مردم را انذار كنيد ( و بگوئيد ) معبودى جز من نيست بنا بر اين از مخالفت ( دستور ) من بپرهيزيد .\r\n\r\nتفسير : فرمان عذاب نزديك است\r\nهمانگونه كه قبلا گفته شد قسمت مهمى از آيات آغاز اين سوره در مكه نازل شده است ، در همان ايام كه پيامبر ص درگيرى شديدى با مشركان و بت پرستان داشت ، و هر روز در برابر دعوت حيات آفرين و آزادىبخش او به بهانه هايى متوسل مىشدند ، از جمله اينكه هر گاه پيامبر ص آنها را تهديد به عذاب الهى مىكرد بعضى از لجوجان مىگفتند اگر اين عذاب و كيفر كه مىگويى راست است پس چرا به سراغ ما نمىآيد ؟ !\r\n","description":"","footnote":"","page_name":" 151 ","page_number":151},
  {"content":"\r\nو شايد گاهى اضافه مىكردند كه اگر فرضا عذابى در كار باشد ما دست به دامن بتها مىشويم تا در پيشگاه خدا شفاعت كنند تا اين عذاب را از ما بردارد ، مگر نه اين است كه آنها شفيعان درگاه اويند ؟ ! نخستين آيه اين سوره ، خط بطلان بر اين اوهام كشيده و مىگويد : « عجله نكنيد فرمان خدا براى مجازات مشركان و مجرمان ، قطعا فرا رسيده است » ( * ( أَتى أَمْرُ اللَّه فَلا تَسْتَعْجِلُوه ) * ) .\r\nو اگر فكر مىكنيد بتان شفيعان درگاه اويند سخت در اشتباهيد « خداوند منزه و برتر از آنست كه آنها براى او شريك مىسازند » ( * ( سُبْحانَه وَتَعالى عَمَّا يُشْرِكُونَ ) * ) .\r\nبنا بر اين « * ( أَمْرُ اللَّه ) * » در آيه فوق اشاره به فرمان خداوند در مورد عذاب مشركان است ، و كلمه « اتى » هر چند فعل ماضى است و به معنى تحقق اين فرمان در گذشته است ، اما مفهوم آن مضارعى است كه قطعا تحقق مىيابد ، و اين در قرآن فراوان است كه مضارع قطعى الوقوع با صيغه ماضى ذكر مىشود .\r\nبعضى از مفسران نيز احتمال داده‌اند كه امر اللَّه اشاره به خود عذاب است نه فرمان عذاب ، و بعضى نيز آن را به معنى « روز قيامت » گرفته‌اند ، ولى تفسيرى كه ذكر كرديم از همه اينها نزديكتر به نظر مىرسد .\r\nو از آنجا كه هيچ مجازات و كيفرى بدون بيان كافى و اتمام حجت عادلانه نيست ، در آيه بعد اضافه مىكند « خداوند فرشتگان را با روح الهى به فرمانش بر هر كس از بندگانش كه بخواهد نازل مىكند » ( * ( يُنَزِّلُ الْمَلائِكَةَ بِالرُّوحِ مِنْ أَمْرِه عَلى مَنْ يَشاءُ مِنْ عِبادِه ) * ) ( 1 ) .\r\n\r\n","description":"","footnote":"\r\n( 1 ) « من » در « من امر » به معنى « ب » مىباشد و در اينجا معنى سببيت را مىرساند .\r\n","page_name":" 152 ","page_number":152},
  {"content":"\r\n« و به آنها دستور مىدهد كه مردم را انذار كنيد و از شرك و بت پرستى بترسانيد ، و بگوئيد معبودى جز من نيست » ( * ( أَنْ أَنْذِرُوا أَنَّه لا إِله إِلَّا أَنَا ) * ) .\r\n« بنا بر اين تنها از مخالفت من بپرهيزيد » و در برابر من احساس مسئوليت كنيد ( * ( فَاتَّقُونِ ) * ) .\r\nدر اينكه منظور از « روح » در اين آيه چيست ؟ مفسران گفتگوى بسيار كرده‌اند ، ولى ظاهر اين است كه منظور از آن ، وحى و قرآن و نبوت است كه مايه حيات و زندگى انسانها است .\r\nگرچه بعضى از مفسران ، وحى را از قرآن ، و هر دو را از نبوت در اينجا جدا كرده‌اند و به صورت سه تفسير بيان داشته‌اند ، ولى ظاهر اين است كه همه به يك حقيقت باز مىگردد .\r\nو به هر حال « روح » در اينجا جنبه معنوى دارد ، و اشاره به هر چيزى است كه مايه حيات دلها است و سبب تربيت نفوس و هدايت عقلها مىگردد ، همانگونه كه در آيه 24 سوره انفال مىخوانيم : يا أَيُّهَا الَّذِينَ آمَنُوا اسْتَجِيبُوا لِلَّه وَلِلرَّسُولِ إِذا دَعاكُمْ لِما يُحْيِيكُمْ : « اى كسانى كه ايمان آورده‌ايد اجابت كنيد دعوت خدا و پيامبرش را هنگامى كه شما را به چيزى فرا مىخواند كه مايه حيات و زندگى شما است » .\r\nو در سوره غافر آيه 15 مىخوانيم يُلْقِي الرُّوحَ مِنْ أَمْرِه عَلى مَنْ يَشاءُ مِنْ عِبادِه : « او روح را به فرمانش بر هر كس از بندگانش كه بخواهد القا مىكند » و در سوره شورى آيه 52 چنين آمده : وَكَذلِكَ أَوْحَيْنا إِلَيْكَ رُوحاً مِنْ أَمْرِنا ما كُنْتَ تَدْرِي مَا الْكِتابُ وَلَا الإِيمانُ : « اين گونه ، روحى را به فرمان خود بر تو وحى فرستاديم ، تو پيش از آن ، از كتاب و ايمان آگاه نبودى » ! روشن است كه « روح » در اين آيات به معنى « قرآن » و « محتواى وحى »\r\n","description":"","footnote":"","page_name":" 153 ","page_number":153},
  {"content":"\r\nو « فرمان نبوت » است .\r\nگرچه روح در ساير آيات قرآن به معانى ديگرى نيز آمده است ولى با توجه به قرائنى كه ذكر شد مفهوم روح در آيه مورد بحث ، قرآن و محتواى وحى مىباشد .\r\nذكر اين نكته نيز لازم است جمله « * ( عَلى مَنْ يَشاءُ مِنْ عِبادِه ) * » ( بر هر كس از بندگانش بخواهد ) هرگز به اين معنى نيست كه موهبت وحى و نبوت بى حساب و كتاب است ، زيرا « مشيت » الهى هرگز از « حكمت » او جدا نمىباشد ، و به مقتضاى حكيم بودنش اين موهبت را در محل شايسته و لايق قرار مىدهد :\r\nاللَّه أَعْلَمُ حَيْثُ يَجْعَلُ رِسالَتَه : « خداوند مىداند رسالت خود را در كجا قرار دهد » ( انعام - 124 ) .\r\nاين نكته را نيز نبايد از نظر دور داشت كه اگر نخستين فرمان الهى به پيامبران ، به مقتضاى جمله « * ( أَنْ أَنْذِرُوا ) * » انذار و بيم دادن است ، به خاطر اين است كه براى بيدار كردن يك قوم گمراه و آلوده به شرك و فساد هيچ چيز مؤثرتر از انذار نيست ، انذارى بيدار كننده ، آگاه كننده و حركت آفرين ! .\r\nدرست است كه انسان هم طالب سود است ، و هم دافع زيان ، ولى تجربه نشان داده كه تشويق در افراد آماده تر اثر مىگذارد ، در حالى كه اثر تهديد در آنها كه آلوده ترند بيشتر است ، و براى آغاز نبوت بايد انذارهاى كوبنده در راس برنامه باشد .\r\n","description":"","footnote":"","page_name":" 154 ","page_number":154},
  {"content":"\r\n\r\n[ سوره النحل ‹ 16 › : آيات 3 تا 8 
  ]\r\nخَلَقَ السَّماواتِ وَالأَرْضَ بِالْحَقِّ تَعالى عَمَّا يُشْرِكُونَ ‹ 3 › خَلَقَ الإِنْسانَ مِنْ نُطْفَةٍ فَإِذا هُوَ خَصِيمٌ مُبِينٌ ‹ 4 › وَالأَنْعامَ خَلَقَها لَكُمْ فِيها دِفْءٌ وَمَنافِعُ وَمِنْها تَأْكُلُونَ ‹ 5 › وَلَكُمْ فِيها جَمالٌ حِينَ تُرِيحُونَ وَحِينَ تَسْرَحُونَ ‹ 6 › وَتَحْمِلُ أَثْقالَكُمْ إِلى بَلَدٍ لَمْ تَكُونُوا بالِغِيه إِلَّا بِشِقِّ الأَنْفُسِ إِنَّ رَبَّكُمْ لَرَؤُفٌ رَحِيمٌ ‹ 7 ›\r\nوَ الْخَيْلَ وَالْبِغالَ وَالْحَمِيرَ لِتَرْكَبُوها وَزِينَةً وَيَخْلُقُ ما لا تَعْلَمُونَ ‹ 8 ›\r\n\r\nترجمه :\r\n3 - آسمانها و زمين را به حق آفريد ، او برتر است از اينكه شريك براى او مىسازند 4 - انسان را از نطفه بىارزشى خلق كرد و سرانجام او موجودى فصيح و مدافع آشكار از خويشتن گرديد .\r\n5 - و چهار پايان را آفريد در حالى كه براى شما در آنها وسيله پوشش و منافع ديگر است و از گوشت آنها مىخوريد .\r\n6 - و در آنها براى شما زينت و شكوه است به هنگامى كه به استراحتگاهشان باز مىگردانيد و هنگامى كه ( صبحگاهان ) آنها را به صحرا مىفرستيد .\r\n7 - آنها بارهاى سنگين شما را به شهرى كه جز با مشقت زياد به آن نمىرسيد حمل مىكنند چرا كه پروردگارتان رؤف و رحيم است .\r\n","description":"","footnote":"","page_name":" 155 ","page_number":155},
  {"content":"\r\n8 - ( و همچنين ) اسبها و استرها و الاغها را آفريد تا بر آنها سوار شويد و هم مايه زينت شما باشد و چيزها ( وسائل نقليه ديگرى ) مىآفريند كه شما نمىدانيد !\r\n\r\nتفسير :\r\n\r\nمنافع گوناگون حيوانات\r\nاز آنجا كه در آيات گذشته ، سخن از نفى شرك به ميان آمد در اين آيات براى ريشه كن ساختن شرك و توجه به خداوند يكتا از دو راه وارد مىشود : نخست از طريق دلائل عقلى بوسيله نظام شگرف آفرينش و عظمت خلقت ، و ديگر از طريق عاطفى و بيان نعمتهاى گوناگون خداوند نسبت به انسان ، تا حس شكر - گزارى او تحريك گردد و سرانجام وى را به خدا نزديك سازد .\r\nدر آغاز مىگويد : « خداوند آسمانها و زمين را به حق آفريد » ( * ( خَلَقَ السَّماواتِ وَالأَرْضَ بِالْحَقِّ ) * ) .\r\nحقانيت آسمان و زمين هم از نظام عجيب و آفرينش منظم و حساب شده آن روشن است و هم از هدف و منافعى كه در آنها وجود دارد .\r\nو به دنبال آن اضافه مىكند : « خدا برتر از آن است كه براى او شريك مىسازند » ( * ( تَعالى عَمَّا يُشْرِكُونَ ) * ) .\r\nآيا بتهايى كه آنها را شريك او قرار داده‌اند هرگز قادر به چنين خلقتى هستند ؟ و يا حتى مىتوانند پشه كوچك و يا ذره غبارى بيافرينند ! ، با اين حال چگونه آنها را شريك او قرار مىدهند ؟ ! جالب اينكه خود مشركان اين نظام عجيب و خلقت بديع را كه بيانگر علم و قدرت خالق است تنها از « اللَّه » مىدانستند ، ولى با اين حال به هنگام عبادت در برابر بتها به خاك مىافتادند .\r\n","description":"","footnote":"","page_name":" 156 ","page_number":156},
  {"content":"\r\nبعد از اشاره به مساله آفرينش آسمان و زمين و اسرار بىپايان آنها ، سخن از خود انسان مىگويد ، انسانى كه به خودش از هر كس نزديكتر است ، ميفرمايد :\r\n« انسان را از نطفه بىارزشى آفريد ، اما سرانجام به جايى رسيد كه موجودى متفكر و فصيح و بليغ و مدافع از خويشتن و سخنگوى آشكار شد » ( * ( خَلَقَ الإِنْسانَ مِنْ نُطْفَةٍ فَإِذا هُوَ خَصِيمٌ مُبِينٌ ) * ) .\r\n« نطفه » در اصل به معنى آب كم يا آب صاف است ، سپس به قطرات آبى كه از طريق « لقاح » سرچشمه پيدايش انسان مىشود ، اطلاق شده است ، در حقيقت با اين تعبير مىخواهد عظمت قدرت خدا را مجسم كند كه از قطره آب بىارزشى چه آفرينش عجيبى كرده است كه ميان قوس نزول و صعودى او اينهمه فاصله است .\r\nاين در صورتى است كه « خصيم » را به معنى « مدافع و بيانگر درون خويش » بدانيم ، همانگونه كه در آيه 105 سوره نساء مىخوانيم وَلا تَكُنْ لِلْخائِنِينَ خَصِيماً : « اى پيامبر مدافع خائنان مباش » .\r\nولى در مقابل اين تفسير كه مورد قبول گروهى از مفسران است ، تفسير ديگرى از سوى جمع ديگرى از مفسران اظهار شده است ، و آن اينكه « خداوند انسان را با قدرت كامله اش از نطفه بى ارزش آفريد ولى اين انسان ناسپاس ، به مجادله و مخاصمه آشكار در برابر خدا برخاست » ( آيه 77 سوره يس را گواه بر اين تفسير گرفته‌اند ) .\r\nولى معنى اول صحيحتر به نظر مىرسد زيرا آيات فوق در مقام بيان عظمت آفرينش خدا است و عظمت آن گاه آشكار مىشود كه از موجود ظاهرا ناچيزى موجود بسيار پر ارزشى بسازد :\r\nدر تفسير على بن ابراهيم نيز چنين مىخوانيم : خلقه من فطرة من ماء منتن فيكون خصيما متكلما بليغا : « خداوند انسان را از قطره آب بدبويى\r\n","description":"","footnote":"","page_name":" 157 ","page_number":157},
  {"content":"\r\nآفريد و سرانجام سخنگوى بليغى شد » ( 1 ) .\r\nپس از آفرينش انسان به نعمت مهم ديگرى يعنى خلقت چهار پايان ، و فوائد مختلفى كه از آنها عايد مىشود اشاره كرده مىگويد « خداوند چهار پايان را آفريد در حالى كه در آنها وسيله پوشش براى شما است و منافع ديگر و از گوشت آنها مىخوريد » ( * ( وَالأَنْعامَ خَلَقَها لَكُمْ فِيها دِفْءٌ وَمَنافِعُ وَمِنْها تَأْكُلُونَ ) * ) .\r\nدر اين آيه نخست به مساله خلقت چهار پايان كه دليلى بر علم و قدرت خدا است ، پرداخته ، سپس به بيان نعمتهاى مختلفى كه در آنها وجود دارد مىپردازد ، و از ميان اين نعمتها به سه قسمت اشاره كرده نخست مساله « دفء » كه به معنى هر گونه پوشش است مىباشد ، ( با استفاده از پشم و پوست آنها ) مانند لباس و لحاف و كفش و كلاه و خيمه ، و ديگر « منافع » كه اشاره به شير و مشتقات آنست ، و سوم گوشت كه با جمله * ( وَمِنْها تَأْكُلُونَ ) * بيان شده است :\r\nجالب اينكه در ميان اينهمه فوائد ، قبل از هر چيز مساله پوشش و مسكن را مطرح مىكند ، زيرا بسيارى از مردم ( بخصوص باديه نشينان ) هم لباسشان از پشم و مو يا پوست تهيه مىشود ، و هم خيمه هايشان كه آنها را از سرما و گرما حفظ مىكند ، و به هر حال اين دليل بر اهميت پوشش و مسكن و مقدم بودن آن بر هر چيز ديگر است .\r\nنكته ديگر اينكه آن را قبل از « منافع » ذكر كرده ، اشاره به اينكه پوشش در واقع براى دفع ضرر است ، و دفع ضرر مقدم بر جلب منفعت مىباشد .\r\nممكن است كسانى كه مخالف گوشتخوارى هستند ، اين استفاده را از آيه فوق نيز بكنند كه خداوند مساله خوردن گوشت حيوانات را جزء منافع آنها نشمرده ، لذا بعد از ذكر « منافع » با جمله « * ( وَمِنْها تَأْكُلُونَ ) * » ( از آن حيوانات\r\n\r\n","description":"","footnote":"\r\n( 1 ) تفسير نور الثقلين جلد سوم صفحه 39 .\r\n","page_name":" 158 ","page_number":158},
  {"content":"\r\nمىخوريد ) از آن ياد شده ، حد اقل اين استفاده را از تعبير فوق مىتوان كرد كه اهميت لبنيات بمراتب بيشتر است .\r\nجالب اينكه تنها به منافع معمولى و عادى اين چهار پايان سودمند اكتفاء نمىكند بلكه روى جنبه استفاده روانى از آنها در آيه بعد تكيه كرده مىگويد :\r\n« در اين حيوانات براى شما زينت و شكوهى است به هنگامى كه آنها را به استراحتگاهشان باز مىگردانيد ، و هنگامى كه صبحگاهان به صحرا ميفرستيد » ( * ( وَلَكُمْ فِيها جَمالٌ حِينَ تُرِيحُونَ وَحِينَ تَسْرَحُونَ ) * ) .\r\n« تريحون » از ماده « اراحه » به معنى باز گرداندن حيوانات به هنگام غروب به آغلها و استراحتگاهشان است ، لذا محلى را كه در آن استراحت ميكنند « مراح » مىگويند .\r\n« تسرحون » از ماده « سروح » به معنى بيرون كردن چهار پايان به هنگام صبح به سوى چراگاه است .\r\nمنظره جالب حركت دستجمعى گوسفندان و چهارپايان به سوى بيابان و چراگاه ، سپس بازگشتشان به سوى آغل و استراحتگاه كه قرآن از آن تعبير به « جمال » كرده تنها يك مساله ظاهرى و تشريفاتى نيست ، بلكه بيانگر واقعيتى است در اعماق جامعه ، و گوياى اين حقيقت است كه چنين جامعه اى خودكفا است ، فقير و مستمند و وابسته به اين و آن نمىباشد ، خودش توليد مىكند ، و آنچه را خود دارد مصرف مىنمايد ! .\r\nاين در واقع جمال استغناء و خودكفايى جامعه است ، جمال توليد و تامين فرآورده‌هاى مورد نياز يك ملت است ، و به تعبير گوياتر جمال استقلال اقتصادى و ترك هر گونه وابستگى است ! .\r\nاين واقعيت را روستائيان و روستازادگان بهتر از مردم شهرنشين درك\r\n","description":"","footnote":"","page_name":" 159 ","page_number":159},
  {"content":"\r\nمىكنند كه مشاهده رفت و آمد اين چهار پايان سودمند چگونه به آنها آرامش خيال مىدهد ، آرامشى كه از احساس بىنيازى برمىخيزد ، آرامشى كه از انجام مؤثر يك وظيفه اجتماعى حاصل مىشود .\r\nو جالب اينكه در آيه فوق ، نخست به بازگشت آنها از صحرا اشاره مىكند چرا كه در هنگام بازگشت پستانهايشان پر شير ، شكمهايشان سير ، و در چهره هايشان نشانه‌هاى رضايتمندى ديده مىشود ، به همين دليل از آن حرص و ولع و عجله اى كه صبح به هنگام حركت به صحرا دارند در آنها خبرى نيست ، آرام و مطمئن گام بر مىدارند و به استراحتگاه نزديك مىشوند و از مشاهده منظره پستانهاى پر شيرشان هر كس احساس بىنيازى مىكند .\r\nدر آيه بعد به يكى از منافع مهم اين حيوانات اشاره كرده مىگويد :\r\n« آنها بارهاى سنگين شما را بر دوش خود حمل مىكنند و به سوى شهر و ديارى كه جز با مشقت زياد به آن نمىرسيديد مىبرند » ( * ( وَتَحْمِلُ أَثْقالَكُمْ إِلى بَلَدٍ لَمْ تَكُونُوا بالِغِيه إِلَّا بِشِقِّ الأَنْفُسِ ) * ) .\r\nاين نشانه رحمت و رافت خداوند است كه اين چهار پايان را با اين قدرت و نيرو آفريده است ، و آنها را رام و تسليم شما نيز گردانيده ، « چرا كه پروردگار شما رؤف و رحيم است ( * ( إِنَّ رَبَّكُمْ لَرَؤُفٌ رَحِيمٌ ) * ) .\r\n« شق » از ماده « مشقت » است ، ولى بعضى از مفسران احتمال داده‌اند كه به معناى شكافتن و نصف كردن باشد ، يعنى شما نمىتوانيد خودتان اين بارها را بر دوش كشيده و به مقصد برسانيد مگر اينكه نيمى از قوت شما از ميان برود و به اصطلاح نيم جان شويد ، ولى تفسير اول نزديكتر به نظر مىرسد .\r\nبه اين ترتيب اين چهار پايان در درجه اول ، پوشش و وسائل دفاعى براى انسان در برابر گرما و سرما توليد مىكنند ، و در درجه بعد از فرآورده‌هاى لبنياتى\r\n","description":"","footnote":"","page_name":" 160 ","page_number":160},
  {"content":"\r\nآنها استفاده مىشود ، و سپس از گوشتشان ، و بعد آثار روانى كه در دلها ميگذارند ، مورد توجه قرار گرفته و سرانجام باربرى آنها .\r\nقابل توجه اينكه حتى در عصر و زمان ما كه عصر ماشين و وسائل ماشينى است ، باز در بسيارى موارد تنها بايد از همين چهار پايان استفاده كرد ، و راه ديگرى ندارد .\r\nآن گاه به سراغ گروه ديگرى از حيوانات مىرود كه براى سوارى انسان از آنها استفاده مىشود مىفرمايد « خداوند اسبها و استرها و الاغها را آفريد تا شما بر آن سوار شويد ، و هم مايه زينت شما باشد » ( * ( وَالْخَيْلَ وَالْبِغالَ وَالْحَمِيرَ لِتَرْكَبُوها وَزِينَةً ) * ) .\r\nبديهى است زينت در اينجا باز يك مساله تشريفاتى نيست و براى كسى كه با محتواى تعليمات قرآن آشنا است اين مطلب روشن است ، بلكه يك نوع زينت است كه اثر آن در زندگى اجتماعى ظاهر مىگردد ، براى پى بردن به اين حقيقت كافى است است منظره و حال كسى كه با پاى پياده يك راه طولانى بيابانى را پيموده ، و خسته و كوفته و ناتوان به مقصد رسيده ، به طورى كه تا مدتى هيچ كارى از او ساخته نيست و نشاطى در او ديده نمىشود ، با منظره كسى مقايسه كنيم كه بر يك مركب را هوار سوار شده زودتر به مقصد رسيده نيروى خود را از دست نداده ، نشاط خود را كاملا حفظ كرده و آماده انجام هدفهاى خود و استفاده از وقت و نيروى خويش است ، آيا اين زينت نيست ؟\r\nدر پايان آيه به مساله مهمترى اشاره كرده و افكار را به وسائل نقليه و مركبهاى گوناگونى كه در آينده در اختيار بشر قرار مىگيرد و بهتر و خوبتر از اين حيوانات مىتواند استفاده كند متوجه مىسازد ، و مىگويد « خداوند چيزها ( وسائل نقليه ديگرى ) مىآفريند كه شما نمىدانيد » ( * ( وَيَخْلُقُ ما لا\r\n","description":"","footnote":"","page_name":" 161 ","page_number":161},
  {"content":"\r\n* ( تَعْلَمُونَ ) * ) .\r\nگر چه بعضى از مفسران پيشين اين جمله را اشاره به حيواناتى گرفته‌اند كه در آينده آفريده مىشود و رام بشر مىگردد .\r\nولى همانگونه كه در تفسير « مراغى » و تفسير « فى ظلال » آمده است درك مفهوم اين جمله براى ما كه در عصر ماشين و وسائل و مركبهاى سريع السير زندگى مىكنيم ، ساده و آسان است .\r\nو اگر ملاحظه مىكنيد كه تعبير به يخلق ( مىآفريند ) كرده است دليلش واضح است ، زيرا كار انسان در اين اختراعات در حقيقت چيزى جز جفت و جور كردن و به هم پيوستن نيست ، اساس آنها كه مواد اصلى را تشكيل مىدهد ، تنها با آفرينش خداوندى است ، از اين گذشته آن ابتكارى كه بشر در طريق اختراع اين وسائل به كار مىبرد آن هم مولود استعدادى است كه خدا به او داده است .\r\n\r\nاهميت دامدارى و كشاورزى\r\nحتى امروز كه دستگاههاى توليدى ، ماشينى آن قدر گسترده شده كه همه چيز را تحت الشعاع قرار داده باز دامدارى و كشاورزى مهمترين بخش توليد زندگى انسان را تشكيل مىدهد ، چرا كه مىدانيم پايه اصلى تغذيه در اين دو قسمت نهفته شده ، و به همين دليل رسيدن به حد خودكفايى در قسمت دامدارى و كشاورزى نه تنها ضامن استقلال اقتصادى است كه استقلال سياسى نيز تا حد زيادى به آن مربوط است .\r\nبنا بر اين جاى تعجب نيست كه تمام ملتهاى دنيا كوشش مىكنند كه صنعت كشاورزى و دامدارى خود را تا سر حد امكان توسعه دهند و از صنايع مدرن براى اين توسعه كمك گيرند .\r\nنياز به اين دو ، تا آن حد اساسى است كه گاه كشورهاى به اصطلاح\r\n","description":"","footnote":"","page_name":" 162 ","page_number":162},
  {"content":"\r\nابر قدرتى همچون روسيه براى رفع نيازمندى خود در اين زمينه ناچار مىشوند با دادن امتيازهاى سياسى دست نياز خود را به سوى كشورهايى كه درست در قطب مخالفند دراز كنند ! و به همين جهت در اسلام و تعليمات حيات آفرين آن اهميت فوق العاده زيادى به مساله دامدارى و كشاورزى داده شده است و با استفاده از هر فرصت مسلمانان را تشويق به اين دو نموده :\r\nدر آيات فوق ديديم كه با چه لحن تشويق آميزى از موضوع دامها سخن مىگويد و منافع آن را اعم از منافع غذايى و پوششى بر مىشمرد و حتى رفت و آمد آنها را به صحرا با تعبير زيبايى كه بسيار شوقانگيز است بيان مىكند .\r\nهمچنين درباره اهميت زراعت و ميوه‌هاى مختلف ، و كشاورزى بطور كلى ، در آيات آينده سخن به ميان خواهد آمد .\r\nدر روايات اسلامى در زمينه دامدارى تعبيرات جالبى ديده مىشود و همچنين در زمينه كشاورزى كه به عنوان نمونه احاديث زير را از منابع مختلف يادآور مىشويم :\r\n1 - پيامبر به يكى از بستگانش فرمود چرا در خانه ات « بركت » نمىآورى ؟ عرض كرد منظورتان از بركت چيست ؟ فرمود : شاة تحلب : « گوسفند شيرده » ! سپس اضافه فرمود :\r\nانه من كانت فى داره شاة تحلب او نعجة او بقرة فبركات كلهن :\r\n« هر كس در خانه خود گوسفند شيرده يا گاو ماده داشته باشد سر تا پا بركت است » ( 1 ) .\r\n2 - و نيز از پيامبر ص نقل شده كه درباره اهميت گوسفند فرمود :\r\nنعم\r\n\r\n","description":"","footnote":"\r\n( 1 ) بحار الانوار جلد 14 صفحه 686 ط قديم - در حديث فوق علاوه بر شاة ( گوسفند ) و بقره ( گاو ) به نعجه نيز اشاره شده كه در لغت براى آن چند معنى ذكر شده است : گاو وحشى ، گوسفند كوهى و گوسفند ماده .\r\n","page_name":" 163 ","page_number":163},
  {"content":"\r\nالمال الشاة\r\n« گوسفند سرمايه بسيار خوبى است » ( 1 ) .\r\n3 - در تفسير نور الثقلين ذيل آيات مورد بحث از امام امير مؤمنان على ع مىخوانيم :\r\nافضل ما يتخذه الرجل فى منزله لعياله الشاة فمن كان فى منزله شاة قدست عليه الملائكة مرتين فى كل يوم :\r\n« بهترين چيزى كه انسان در خانه براى خانواده خود تهيه مىكند گوسفند است ، هر كس در منزل خود گوسفندى داشته باشد در هر روز فرشتگان خدا دو بار او را تقديس مىكنند » اشتباه نشود ممكن است شرائط تربيت كردن گوسفند در خانه براى بسيارى فراهم نباشد ولى هدف اصلى اين است كه به تعداد خانواده‌ها توليد و تربيت گوسفند بطور مستمر انجام گيرد ( دقت كنيد ) .\r\n4 - در اهميت زراعت همين بس كه امير مؤمنان على ع مىفرمايد :\r\nمن وجد ماء و ترابا ثم افتقر فابعده اللَّه :\r\n« هر كس آب و خاكى داشته باشد و با اين حال فقير باشد ، خدا او را از رحمت خويش دور كند » ( 2 ) .\r\nبديهى است اين گفتار بزرگ همانگونه كه درباره يك فرد صادق است در باره يك ملت نيز صدق مىكند ، مردمى كه آب و خاك به قدر كافى دارند ، باز هم نيازمند به ديگران هستند ، مسلما از رحمت خدا دورند ! 5 - و نيز از پيامبر ص نقل شده است كه فرمود\r\nعليكم بالغنم و الحرث فانهما يروحان بخير و يغدوان بخير\r\n: وظيفه شماست كه به تربيت گوسفند و كشاورزى بپردازيد كه رفت و آمد هر دو خير و بركت است » ( 3 ) .\r\n6 - از امام صادق ع نقل شده كه فرمود :\r\nما فى الاعمال شىء احب\r\n\r\n","description":"","footnote":"\r\n( 1 ) بحار الانوار جلد 14 صفحه 686 قديم .\r\n( 2 ) بحار الانوار جلد 23 صفحه 19 .\r\n( 3 ) بحار الانوار جلد 14 صفحه 304 .\r\n","page_name":" 164 ","page_number":164},
  {"content":"\r\nالى اللَّه من الزراعة :\r\n« هيچ عملى نزد خدا از زراعت محبوبتر نيست » ( 1 ) .\r\nبالآخره در حديثى از امام صادق ع مىخوانيم\r\nالزارعون كنوز الانام تزرعون طيبا اخرجه اللَّه عز و جل و هم يوم القيامة احسن الناس مقاما و اقربهم منزلة يدعون المباركين :\r\n« كشاورزان گنجهاى مردمند ، غذاى پاكيزه را كه خداوند ارزانى داشته زراعت مىكنند و آنها در روز قيامت برترين مقام را دارند و به خدا نزديكترند و آنها را بنام » مباركها « صدا مىزنند » ( 2 ) .\r\n\r\n","description":"","footnote":"\r\n( 1 ) بحار الانوار جلد 23 صفحه 20 .\r\n( 2 ) وسائل الشيعه جلد 13 صفحه 194 .\r\n","page_name":" 165 ","page_number":165},
  {"content":"\r\n\r\n[ سوره النحل ‹ 16 › : آيات 9 تا 13 
  ]\r\nوَ عَلَى اللَّه قَصْدُ السَّبِيلِ وَمِنْها جائِرٌ وَلَوْ شاءَ لَهَداكُمْ أَجْمَعِينَ ‹ 9 › هُوَ الَّذِي أَنْزَلَ مِنَ السَّماءِ ماءً لَكُمْ مِنْه شَرابٌ وَمِنْه شَجَرٌ فِيه تُسِيمُونَ ‹ 10 › يُنْبِتُ لَكُمْ بِه الزَّرْعَ وَالزَّيْتُونَ وَالنَّخِيلَ وَالأَعْنابَ وَمِنْ كُلِّ الثَّمَراتِ إِنَّ فِي ذلِكَ لآيَةً لِقَوْمٍ يَتَفَكَّرُونَ ‹ 11 › وَسَخَّرَ لَكُمُ اللَّيْلَ وَالنَّهارَ وَالشَّمْسَ وَالْقَمَرَ وَالنُّجُومُ مُسَخَّراتٌ بِأَمْرِه إِنَّ فِي ذلِكَ لآياتٍ لِقَوْمٍ يَعْقِلُونَ ‹ 12 › وَما ذَرَأَ لَكُمْ فِي الأَرْضِ مُخْتَلِفاً أَلْوانُه إِنَّ فِي ذلِكَ لآيَةً لِقَوْمٍ يَذَّكَّرُونَ ‹ 13 ›\r\n\r\nترجمه :\r\n9 - و بر خداست كه راه است را به بندگان نشان دهد ، اما بعضى از راهها بيراهه است و اگر خدا بخواهد همه شما را ( به اجبار ) هدايت مىكند ( ولى اجبار سودى ندارد ) .\r\n10 - او كسى است كه از آسمان آبى فرستاد كه شرب شما از آن است ، و گياهان و درختان كه حيوانات خود را در آن به چرا مىبريد نيز از آن است .\r\n11 - خداوند با آن ( آب باران ) براى شما زراعت و زيتون و نخل و انگور مىروياند ، و از همه ميوه‌ها ، مسلما در اين نشانه روشنى است براى گروهى كه تفكر مىكنند\r\n","description":"","footnote":"","page_name":" 166 ","page_number":166},
  {"content":"\r\n12 - او شب و روز و خورشيد و ماه را مسخر شما ساخت ، و نيز ستارگان به فرمان او مسخر شمايند ، در اين نشانه هايى است ( از عظمت خدا ) براى گروهى كه عقل خود را به كار مىگيرند .\r\n14 - ( علاوه بر اين ) مخلوقاتى را كه در زمين آفريده نيز مسخر ( فرمان شما ) ساخت ، مخلوقاتى با رنگهاى مختلف در اين نشانه روشنى است براى گروهى كه متذكر مىشوند .\r\n\r\nتفسير : همه چيز در بند تسخير تو است اى انسان\r\nبه دنبال نعمتهاى مختلفى كه در آيات گذشته بيان شد ، قسمت ديگرى از نعمتهاى مهم الهى در آيات مورد بحث آمده است نخست به يكى از نعمتهاى بسيار مهم معنوى اشاره كرده مىفرمايد : « بر خدا است كه راه راست و صراط مستقيم را كه هيچگونه انحراف و كژى در آن نيست در اختيار بندگان بگذارد » ( * ( وَعَلَى اللَّه قَصْدُ السَّبِيلِ ) * ) « قصد » به معنى صاف بودن راه است ، و بنا بر اين * ( قَصْدُ السَّبِيلِ ) * به معنى راه راست مىباشد راهى كه انحراف و ضلالت در آن وجود ندارد ( 1 ) .\r\nدر اينكه اين راه راست اشاره به جنبه تكوينى يا تشريعى مىكند ، مفسران تفسيرهاى مختلفى دارند ، ولى هيچ مانعى ندارد كه هر دو جنبه را شامل شود .\r\nتوضيح اينكه : خداوند انسان را با نيروهاى مختلفى مجهز ساخته ، و استعدادهاى گوناگونى به او داده تا در مسير تكامل كه هدف آفرينش است به او كمك كند ، و از اين نظر همانند گياهان و يا انواع جانداران است ، كه نيروها و غرائز لازم براى رسيدن به اين هدف در اختيارشان گذارده شده است ، با اين تفاوت كه انسان\r\n\r\n","description":"","footnote":"\r\n( 1 ) بعضى از مفسران بزرگ مانند علامه طباطبائى در الميزان ، « قصد » را به معنى « قاصد » گرفته‌اند كه نقطه مقابل « جائر » يعنى منحرف از حق است .\r\n","page_name":" 167 ","page_number":167},
  {"content":"\r\nبا اراده خود و آزادانه تصميم مىگيرد ولى حيوانات و گياهان بىاختيار به سوى هدفشان پيش مىروند ، و قوس صعودى تكامل انسان نيز قابل مقايسه با جانداران ديگر نيست به اين ترتيب از نظر خلقت و آفرينش و تكوين انسان را مجهز به عقل و استعداد و نيروهاى لازم براى پيمودن اين صراط مستقيم كرده است .\r\nو از سوى ديگر ، خدا پيامبران را با وحى آسمانى و تعليمات كافى و قوانين مورد نياز انسان فرستاده است ، تا از نظر تشريع ، راه را از چاه مشخص كرده و با انواع بيانها او را تشويق به پيمودن اين راه كنند و از مسيرهاى انحرافى باز دارند .\r\nو جالب اينكه خداوند در آيه فوق اين امر را به عنوان فريضه اى بر خود لازم شمرده و با كلمه * ( عَلَى اللَّه ) * ( بر خدا لازم است ) از آن ياد كرده است كه همانند آن را در آيات ديگر قرآن نيز مىخوانيم إِنَّ عَلَيْنا لَلْهُدى : « بر ما است كه انسان را هدايت كنيم » ( ليل - 12 ) ، اگر ما ، در وسعت مفهوم * ( عَلَى اللَّه قَصْدُ السَّبِيلِ ) * و مجموعه نيروهاى مادى و معنوى كه در آفرينش انسان و تعليم و تربيت او به كار رفته دقيق شويم ، به عظمت اين نعمت بزرگ كه از همه نعمتها برتر است ، آگاه خواهيم شد .\r\nسپس از آنجا كه راههاى انحرافى فراوان است ، به انسانها هشدار مىدهد و مىگويد « بعضى از اين راهها منحرف و بيراهه است » ( * ( وَمِنْها جائِرٌ ) * ) ( 1 ) .\r\nو از آنجا كه نعمت اختيار و آزادى اراده و انتخاب ، يكى از مهمترين عوامل تكامل انسان مىباشد با يك جمله كوتاه به آن اشاره كرده مىگويد « اگر خدا مىخواست همه شما را به اجبار به راه راست هدايت مىكرد » به گونه اى كه نتوانيد گامى از آن فراتر بگذاريد ( * ( وَلَوْ شاءَ لَهَداكُمْ أَجْمَعِينَ ) * ) .\r\n\r\n","description":"","footnote":"\r\n( 1 ) ضمير « منها » به سبيل باز مىگردد ، و سبيل مؤنث مجازى است .\r\n","page_name":" 168 ","page_number":168},
  {"content":"\r\nولى اين كار را نكرد ، چرا كه هدايت اجبارى ، نه افتخار است و نه تكامل ، بلكه به شما آزادى داد تا اين راه را با پاى خود بپيمائيد و به بالاترين اوج تكامل برسيد .\r\nجمله فوق ضمنا به اين واقعيت اشاره مىكند كه گام نهادن گروهى از انسانها در طريق جائر و راه منحرف ، نبايد اين توهم را ايجاد كند كه خدا در برابر آنها مغلوب شده است بلكه اين خواست او است و مقتضاى حكمت است كه انسانها آزاد باشند .\r\nدر آيه بعد باز به سراغ مادى مىرود تا حس شكرگزارى انسانها را برانگيزد ، آتش عشق خدا را در دلهايشان بيفروزد ، و آنها را به شناخت بيشتر بخشنده اين نعمتها دعوت كند .\r\nمىگويد : « او كسى است كه از آسمان آبى فرو فرستاد » ( * ( هُوَ الَّذِي أَنْزَلَ مِنَ السَّماءِ ماءً ) * ) .\r\nآبى حياتبخش ، زلال ، شفاف ، و خالى از هر گونه آلودگى « كه شما از آن مىنوشيد » ( * ( لَكُمْ مِنْه شَرابٌ ) * ) .\r\n« و نيز گياهان و درختانى از آن به وجود مىآيد كه حيوانات خود را در آن به چرا مىفرستيد » ( * ( وَمِنْه شَجَرٌ فِيه تُسِيمُونَ ) * ) .\r\n« تسيمون » از ماده « اسامه » به معنى چراندن حيوانات است و مىدانيم حيوانات هم از گياهان زمين استفاده مىكنند هم از برگهاى درختان ، و اتفاقا « شجر » در لغت عرب معنى وسيعى دارد كه هم به درخت گفته مىشود و هم به گياه .\r\nبدون شك منافع آب باران تنها نوشيدن انسان و روئيدن درختان و گياهان نيست ، بلكه شستشوى زمينها ، تصفيه هوا ، ايجاد رطوبت لازم براى طراوت پوست\r\n","description":"","footnote":"","page_name":" 169 ","page_number":169},
  {"content":"\r\nتن انسان و راحتى تنفس او ، و مانند آن همه از فوائد باران است ، ولى از آنجا كه دو قسمت ياد شده ، از اهميت بيشترى برخوردار بوده روى آن تكيه شده .\r\nباز همين مساله را چنين ادامه مىدهد « به وسيله اين آب باران براى شما زراعت را مىروياند ، و همچنين زيتون و نخل و انگور را » ( * ( يُنْبِتُ لَكُمْ بِه الزَّرْعَ وَالزَّيْتُونَ وَالنَّخِيلَ وَالأَعْنابَ ) * ) .\r\n« و خلاصه از تمام ميوه‌ها » ( * ( وَمِنْ كُلِّ الثَّمَراتِ ) * ) .\r\n« مسلما در آفرينش اين ميوه‌هاى رنگارنگ و پر بركت و اين همه محصولات كشاورزى نشانه روشنى است از خدا براى كسانى كه اهل تفكرند » ( * ( إِنَّ فِي ذلِكَ لآيَةً لِقَوْمٍ يَتَفَكَّرُونَ ) * ) .\r\n« زرع » هر گونه زراعتى را شامل مىشود ، « زيتون » هم نام آن درخت مخصوص است و هم نام ميوه آن ( ولى به گفته بعضى از مفسران « زيتون » فقط نام درخت است ، و « زيتونه » نام ميوه آن در حالى كه در آيه 35 سوره نور زيتونه به خود درخت اطلاق شده است ) .\r\n« نخيل » ( درخت خرما ) هم به معنى مفرد و هم به معنى جمع استعمال مىشود ، و اعناب جمع « عنبه » به معنى انگور است .\r\nدر اينجا اين سؤال پيش مىآيد كه چرا از ميان همه ميوه‌ها ، قرآن مجيد ، تنها روى اين سه ميوه تكيه كرده است ، زيتون و خرما و انگور ، دليل آن را به خواست خدا در ذيل همين آيات مىخوانيد .\r\nسپس به نعمت تسخير موجودات مختلف جهان در برابر انسان اشاره كرده ، مىفرمايد : « خداوند شب و روز را براى شما مسخر كرد و همچنين خورشيد و ماه را » ( * ( وَسَخَّرَ لَكُمُ اللَّيْلَ وَالنَّهارَ وَالشَّمْسَ وَالْقَمَرَ ) * ) .\r\n","description":"","footnote":"","page_name":" 170 ","page_number":170},
  {"content":"\r\n« ستارگان نيز به فرمان او مسخر شما هستند » ( * ( وَالنُّجُومُ مُسَخَّراتٌ بِأَمْرِه ) * ) .\r\n« مسلما در اين امور نشانه هايى است از عظمت خدا و بزرگى آفرينش براى آنها كه انديشه مىكند » ( * ( إِنَّ فِي ذلِكَ لآياتٍ لِقَوْمٍ يَعْقِلُونَ ) * ) .\r\nدر ذيل آيات سوره رعد و ابراهيم گفتيم كه مفهوم واقعى تسخير موجودات براى انسان آنست كه در خدمت منافع او باشند ، و به نفع او كار كنند ، و به او امكان بهره گيرى دهند ، به همين جهت شب و روز و خورشيد و ماه و ستارگان كه هر كدام به نوعى در زندگى انسان اثر دارند و مورد بهره بردارى او قرار مىگيرند در تسخير اويند .\r\nاين تعبير جالب ( مسخر بودن موجودات براى انسان به فرمان خدا ) علاوه بر اينكه شخصيت و عظمت واقعى انسان را از ديدگاه اسلام و قرآن روشن مىسازد ، و به او عظمتى مىبخشد كه درخور مقام خليفة اللهى است ، نعمتهاى گوناگون خدا را به خاطرش مىآورد ، حس قدردانى را در او برمىانگيزد ، و از نظام بديعى كه در چگونگى اين تسخير به كار رفته ، وى را به خدا نزديك مىسازد .\r\nو به همين جهت در پايان آيه ميگويد : در اين تسخير نشانه هايى است براى آنها كه انديشه مىكنند .\r\nبراى آگاهى بيشتر از اسرار اين تسخير به شرح مبسوطى كه در سوره ابراهيم آيات 32 و 33 آورديم مراجعه فرمائيد .\r\nعلاوه بر اينها « مخلوقاتى را كه در زمين آفريده نيز مسخر فرمان شما ساخت » ( * ( وَما ذَرَأَ لَكُمْ فِي الأَرْضِ ) * ) .\r\n« مخلوقاتى گوناگون و رنگارنگ » ( * ( مُخْتَلِفاً أَلْوانُه ) * ) .\r\n","description":"","footnote":"","page_name":" 171 ","page_number":171},
  {"content":"\r\nاز انواع پوششها ، غذاها ، همسران پاك ، وسائل رفاهى گرفته تا انواع معادن و منابع مفيد زير زمينى و روى زمينى و ساير نعمتها .\r\n« در اينها نيز نشانه اى است آشكار براى مردمى كه متذكر مىشوند » ( * ( إِنَّ فِي ذلِكَ لآيَةً لِقَوْمٍ يَذَّكَّرُونَ ) * )\r\n\r\nنكته‌ها :\r\n\r\n1 - نعمتهاى مادى و معنوى\r\nجالب اينكه در آيات فوق نعمتهاى مادى و معنوى آن چنان به هم آميخته شده است كه نمىتوان آنها را از يكديگر تفكيك كرد ، با اين حال لحن آيات مزبور در زمينه نعمتهاى معنوى با مادى متفاوت است .\r\nدر هيچ مورد نمىگويد بر خدا است كه فلان رزق و روزى را براى شما بيافريند ، اما در مورد هدايت ، راه راست مىگويد « بر خدا است كه راه راست را به شما نشان دهد » ، و نيروهاى لازم را براى پيمودن اين راه از نظر تكوين و تشريع در اختيارتان بگذارد .\r\nاصولا بحثهاى يك بعدى از روش قرآن دور است ، حتى آنجا كه سخن از آفرينش درختان و ميوه‌ها و تسخير خورشيد و ماه به ميان مىآورد باز آن را در مسير يك هدف معنوى قرار مىدهد و مىگويد : « اين نعمتهاى مادى نيز نشانه اى است از عظمت آفرينش و آفريدگار » .\r\n\r\n2 - چرا تنها زيتون و نخل و انگور ؟ !\r\nممكن است چنين به نظر آيد كه اگر قرآن در آيات فوق از ميان انواع ميوه‌ها روى زيتون و خرما و انگور تكيه كرده به خاطر وجود آنها در محيط نزول\r\n","description":"","footnote":"","page_name":" 172 ","page_number":172},
  {"content":"\r\nقرآن بوده است ، ولى با توجه به جهانى و جاودانى بودن قرآن ، و عمق تعبيراتش روشن مىشود كه مطلب از اين فراتر است .\r\nغذاشناسان و دانشمندان بزرگى كه ساليان دراز از عمر خود را در راه مطالعه خواص گوناگون ميوه‌ها صرف كرده‌اند به ما مىگويند كمتر ميوه اى است كه براى بدن انسان از نظر غذايى به اندازه اين سه ميوه ، مفيد و مؤثر باشد .\r\nهمانها مىگويند « روغن زيتون » براى توليد سوخت بدن ارزش بسيار فراوان دارد ، كالرى حرارتى آن بسيار بالا است ، و از اين جهت يك نيروبخش است و آنها كه مىخواهند همواره سلامت خود را حفظ كنند ، بايد به اين اكسير علاقمند شوند .\r\nروغن زيتون دوست صميمى كبد آدمى است ، و براى رفع عوارض كليه‌ها و سنگهاى صفراوى و قولنجهاى كليوى و كبدى و رفع يبوست بسيار مؤثر است .\r\nبه همين دليل در روايات اسلامى نيز از آن مدح و تمجيد فراوان شده ، در حديثى از امام على بن موسى الرضا ع درباره زيتون چنين مىخوانيم : « غذاى خوبى است ، دهان را خوشبو و بلغم را بر طرف مىسازد ، صورت را صفا و طراوت مىبخشد ، اعصاب را تقويت نموده و بيمارى و درد را از ميان مىبرد و آتش خشم و غضب را فرو مىنشاند » ( 1 ) .\r\nو از آن مهمتر اينكه در خود قرآن از درخت زيتون به عنوان شجره مباركه ( درخت پر بركت ) ياد شده است .\r\nبا پيشرفت دانش پزشكى و غذاشناسى اهميت دارويى « خرما » نيز به ثبوت رسيده است . در خرما كلسيم وجود دارد كه عامل اصلى استحكام استخوانها است و نيز فسفر وجود دارد كه از عناصر اصلى تشكيل دهنده مغز و مانع ضعف اعصاب\r\n\r\n","description":"","footnote":"\r\n( 1 ) اسلام پزشك بى دارو ،\r\n","page_name":" 173 ","page_number":173},
  {"content":"\r\nو خستگى است ، و قوه بينايى را مىافزايد .\r\nو نيز پتاسيم موجود است كه فقدان آن را در بدن علت حقيقى زخم معده مىدانند ، و وجود آن براى ماهيچه‌ها و بافتهاى بدن بسيار پر ارزش است .\r\nاين سخن امروز در ميان غذاشناسان معروف است كه خرما از سرطان جلوگيرى مىكند ، زيرا آمارهايى كه در اين زمينه تهيه شده نشان مىدهد در مناطقى كه خرما بيشتر مىخورند ابتلاى به سرطان كمتر است ، و اعراب و صحرا نشينانى كه در فقر غذايى به سر مىبرند بواسطه خوردن خرما هرگز مبتلا به سرطان نمىشوند ، عامل اين موضوع را وجود « منيزيم » مىدانند .\r\nقند فراوانى كه در خرما وجود دارد از سالمترين قندها است كه حتى در بسيارى از موارد مبتلايان به بيمارى قند نيز مىتوانند براحتى از آن استفاده كنند .\r\nدانشمندان در خرما سيزده ماده حياتى و پنج نوع ويتامين كشف كرده‌اند كه آن را به صورت يك منبع غذايى غنى و بسيار پر ارزش در آورده است ( 1 ) .\r\nبه همين دليل در روايات اسلامى نيز روى اين ماده غذايى تاكيد فراوان ديده مىشود ، از على ع نقل شده كه فرمود :\r\nكل التمر فان فيه شفاء من الادواء\r\n: « خرما بخوريد كه شفاى بيماريها است » .\r\nو نيز روايت شده كه در بسيارى از اوقات غذاى على ع را نان و خرما تشكيل مىداد .\r\nو در روايت ديگر مىخوانيم : « خانه اى كه در آن خرما نيست اهل آن\r\n\r\n","description":"","footnote":"\r\n( 1 ) اولين دانشگاه و آخرين پيامبر جلد 7 صفحه 65 - جالب اينكه جلد هفتم اين كتاب از آغاز تا به آخر پيرامون خواص غذايى و درمانى خرما و انگور سخن مىگويد كه مطالعه آن انسان را به اهميت اين دو غذا آشنا مىسازد .\r\n","page_name":" 174 ","page_number":174},
  {"content":"\r\nخانه در واقع گرسنه‌اند « ! ( 1 ) .\r\nدر آيات سوره مريم نيز خواهد آمد كه خداوند مريم را در آن بيابان كه فاقد وسيله بود هنگامى كه عيسى را به دنيا آورده بود از رطب تازه روزى داد ، و اين اشاره اى است به اينكه يكى از بهترين غذاها براى مادرى كه فرزند به دنيا آورده رطب تازه است ، و حتى در رواياتى كه ذيل آيه آمده مىخوانيم بهترين دارو براى چنين زنان همين ميوه است ( 2 ) .\r\nو اما در مورد « انگور » به گفته دانشمندان غذاشناس بقدرى عوامل مؤثر دارد كه مىتوان گفت ، يك داروخانه طبيعى است ؟ علاوه بر اين انگور از نظر خواص ، بسيار نزديك به شير مادر است ، يعنى يك غذاى كامل محسوب مىشود انگور دو برابر گوشت ، در بدن حرارت ايجاد مىكند ، و علاوه بر اين ضد سم است ، براى تصفيه خون ، دفع رماتيسم ، نقرس ، و زيادى اوره خون ، اثر درمانى مسلمى دارد ، انگور معده و روده را لايروبى مىكند ، نشاط آفرين و بر طرف كننده اندوه است ، اعصاب را تقويت كرده ، و ويتامينهاى مختلف موجود در آن به انسان نيرو و توان مىبخشد .\r\nانگور علاوه بر اينكه غذاى بسيار پر ارزشى است قدرت ميكرب كشى قابل ملاحظه اى دارد و حتى عامل مؤثرى است براى مبارزه با بيمارى سرطان ( 3 ) .\r\nبه همين دليل در حديثى از پيامبر ص :\r\nخير طعامكم الخبز و خير فاكهتكم العنب :\r\n« بهترين طعام شما نان و بهترين ميوه شما انگور است » ( 4 ) .\r\nاگر ما بخواهيم آنچه را غذاشناسان در زمينه اين ميوه‌ها گفته‌اند و روايات\r\n\r\n","description":"","footnote":"\r\n( 1 ) سفينة البحار جلد اول صفحه 125 .\r\n( 2 ) مدرك قبل .\r\n( 3 ) اولين دانشگاه و آخرين پيامبر جلد 7 صفحات 101 و 142 .\r\n( 4 ) اسلام پزشك بى دارو .\r\n","page_name":" 175 ","page_number":175},
  {"content":"\r\nفراوانى كه در منابع اسلامى در اين رابطه نقل شده در اينجا بياوريم مسلما از روش تفسير خارج خواهيم شد ، مقصود اين بود روشن سازيم كه تكيه كردن قرآن بر اين سه نوع ميوه بى دليل نيست ، و شايد در آن روز قسمت مهمى از آن بر مردم پوشيده بوده است .\r\n\r\n3 - تفكر ، تعقل ، تذكر\r\nدر آيات فوق ، بعد از بيان سه بخش از نعمتهاى الهى مردم را دعوت به انديشه كرده منتها در يك مورد مىگويد : در اينها نشانه هايى است براى قومى كه تفكر مىكنند ، در مورد ديگر مىگويد براى قومى كه تعقل دارند ، و در مورد سوم براى قومى كه متذكر مىشوند .\r\nاين اختلاف تعبير مسلما جنبه تفنن در عبارت ندارد ، بلكه آنچه از روش قرآن مىدانيم هر كدام اشاره به نكته اى است ، و شايد نكته اين تفاوت آن باشد كه در مورد الوان نعمتهاى موجود در زمين آن قدر مساله روشن است كه تنها تذكر و يادآورى كافى است ، ولى در مورد زراعت و زيتون و نخل و انگور و به طور كلى ميوه‌ها كمى بيشتر انديشه لازم است ، تا به خواص غذايى و درمانى آنها آشنا شويم ، به همين جهت تعبير به « تفكر » مىكند .\r\nاما در مورد تسخير خورشيد و ماه و ستارگان و اسرار شب و روز باز هم انديشه بيشترى لازم است ، لذا تعبير به « تعقل » كه گوياى سطح بالاترى از انديشه است فرموده .\r\nدر هر حال روى سخن قرآن همه جا با انديشمندان و متفكران و صاحبان مغز و عقل است ، و با توجه به اينكه قرآن از محيطى بر خاسته كه در آنجا جز جهل حكومت نمىكرد ، عظمت اين تعبيرات آشكارتر مىشود و هم پاسخى است دندانشكن به آنها كه به خاطر بعضى از مذاهب خرافى خط سرخ روى همه\r\n","description":"","footnote":"","page_name":" 176 ","page_number":176},
  {"content":"\r\nمذاهب راستين كشيده‌اند و مىگويند مذهب ، وسيله تخدير و از كار انداختن انديشه‌ها است و ايمان به خدا مولود جهل آدمى است ! .\r\nاين گونه آيات قرآن تقريبا در همه سوره‌ها گسترده است ، به وضوح مىگويد مذهب راستين زائيده انديشه و تفكر و تعقل است و اسلام در همه جا سر و كار با متفكران و انديشمندان و اولوا الالباب دارد ، نه با جاهلان و خرافاتيان ، يا روشنفكر نمايان بى منطق .\r\n","description":"","footnote":"","page_name":" 177 ","page_number":177},
  {"content":"\r\n\r\n[ سوره النحل ‹ 16 › : آيات 14 تا 18 
  ]\r\nوَ هُوَ الَّذِي سَخَّرَ الْبَحْرَ لِتَأْكُلُوا مِنْه لَحْماً طَرِيًّا وَتَسْتَخْرِجُوا مِنْه حِلْيَةً تَلْبَسُونَها وَتَرَى الْفُلْكَ مَواخِرَ فِيه وَلِتَبْتَغُوا مِنْ فَضْلِه وَلَعَلَّكُمْ تَشْكُرُونَ ‹ 14 › وَأَلْقى فِي الأَرْضِ رَواسِيَ أَنْ تَمِيدَ بِكُمْ وَأَنْهاراً وَسُبُلًا لَعَلَّكُمْ تَهْتَدُونَ ‹ 15 › وَعَلاماتٍ وَبِالنَّجْمِ هُمْ يَهْتَدُونَ ‹ 16 › أَ فَمَنْ يَخْلُقُ كَمَنْ لا يَخْلُقُ أَ فَلا تَذَكَّرُونَ ‹ 17 › وَإِنْ تَعُدُّوا نِعْمَةَ اللَّه لا تُحْصُوها إِنَّ اللَّه لَغَفُورٌ رَحِيمٌ ‹ 18 ›\r\n\r\nترجمه :\r\n14 - او كسى است كه دريا را مسخر ( شما ) ساخت تا از آن گوشت تازه بخوريد و وسائل زينتى براى پوشش از آن استخراج نمائيد ، و كشتيها را مىبينيد كه سينه دريا را مىشكافند تا شما ( به تجارت پردازيد ) و از فضل خدا بهره گيريد ، شايد شكر نعمتهاى او را بجا آوريد .\r\n15 - و در زمين كوه‌هاى ثابت و محكمى افكند تا لرزش آن را نسبت به شما بگيرد ، و نهرها ايجاد كرد ، و راههايى تا هدايت شويد .\r\n16 - و ( نيز ) علاماتى قرار داد و ( شب هنگام ) آنها بوسيله ستارگان هدايت مىشوند .\r\n","description":"","footnote":"","page_name":" 178 ","page_number":178},
  {"content":"\r\n17 - آيا كسى كه مىآفريند همچون كسى است كه نمىآفريند ؟ آيا متذكر نمىشويد ! ! 18 - و اگر نعمتهاى خدا را بشماريد هرگز نمىتوانيد آن را احصا كنيد ، خداوند غفور و رحيم است .\r\n\r\nتفسير : نعمت كوه‌ها و درياها و ستارگان\r\nاين آيات به سراغ بخش مهم ديگرى از نعمتهاى بىپايان خداوند در مورد انسانها مىرود و نخست از درياها كه منبع بسيار مهم حيات و زندگى است آغاز مىكند و مىگويد :\r\n« و او كسى است كه درياها را براى شما تسخير كرد و به خدمت شما گمارد » ( * ( وَهُوَ الَّذِي سَخَّرَ الْبَحْرَ ) * ) .\r\nمىدانيم قسمت عمده روى زمين را درياها تشكيل مىدهند ، و نيز مىدانيم نخستين جوانه حيات در درياها آشكار شده ، و هم اكنون نيز دريا منبع مهمى براى ادامه حيات انسان و همه موجودات روى زمين است ، و قرار دادن آن در خدمت بشر يكى از نعمتهاى بزرگ خدا است :\r\nسپس به سه قسمت از منافع درياها اشاره كرده مىفرمايد :\r\n« تا از آن گوشت تازه بخوريد » ( * ( لِتَأْكُلُوا مِنْه لَحْماً طَرِيًّا ) * ) .\r\nگوشتى كه زحمت پرورش آن را نكشيده‌ايد تنها دست قدرت خدا آن را در دل اقيانوسها پرورش داده و رايگان در اختيارتان گذارده است .\r\nمخصوصا تكيه روى طراوت و تازگى اين گوشت ، با توجه به اينكه در آن عصر و زمان از يك جهت ، و در عصر و زمان ما از جهت ديگر ، گوشتهاى كهنه فراوان بوده و هست ، اهميت اين نعمت را آشكارتر مىسازد ، و هم اهميت تغذيه از گوشت تازه را .\r\n","description":"","footnote":"","page_name":" 179 ","page_number":179},
  {"content":"\r\nبا تمام پيشرفتى كه در زندگى و تمدن مادى بشر به وجود آمده ، هنوز دريا يكى از مهمترين منابع تغذيه انسان را تشكيل مىدهد ، و همه سال صدها هزار تن از گوشت تازه اى كه دست لطف پروردگار براى انسانها پرورش داده ، از دريا صيد مىشود .\r\nلذا اكنون كه جمعيت كره زمين رو به افزايش است و بعضى در مطالعات ابتدايى خود احساس مىكنند خطر كمبود مواد غذايى مردم جهان را براى آينده تهديد مىكند ، افكار دانشمندان متوجه درياها شده و چشم اميد خود را به آن دوخته‌اند تا از طريق پرورش و تكثير نسل انواع ماهيها بتوانند اين كمبود را به مقدار قابل ملاحظه اى بر طرف سازند .\r\nاين از يك سو ، از سوى ديگر مقرراتى براى جلوگيرى از آلوده شدن آب درياها و از ميان رفتن نسل ماهىها وضع كرده‌اند كه از مجموع آن اهميت جمله فوق كه در چهارده قرن قبل در قرآن نازل شده است روشنتر مىشود .\r\nديگر از منافع آن مواد زينتى است كه از درياها استخراج مىشود لذا اضافه مىكند : « تا از آن زينتى براى پوشيدن استخراج كنيد » ( * ( وَتَسْتَخْرِجُوا مِنْه حِلْيَةً تَلْبَسُونَها ) * ) .\r\nانسان مانند چهارپايان نيست كه ذوق نداشته باشد ، بلكه يكى از ابعاد معروف چهارگانه روح انسان را حس زيبايى تشكيل مىدهد كه سرچشمه پيدايش شعر و هنر اصيل و مانند آنها است .\r\nبدون شك اين بعد از روح انسانى نقش مؤثرى در حيات بشر دارد ، لذا بايد به طرز صحيح و سالمى - دور از هر گونه افراط و تفريط و اسراف و تبذير - اشباع گردد .\r\nآنها كه غرق در تجمل پرستى و انواع زينتند به همان گونه گمراهند كه افراد خشك و مخالف هر گونه زينت چرا كه يكى در طرف افراط و مايه نابودى\r\n","description":"","footnote":"","page_name":" 180 ","page_number":180},
  {"content":"\r\nسرمايه‌ها و ايجاد فاصله طبقاتى و كشتن معنويات است ، و ديگرى در طرف تفريط و باعث خمودى و ركود .\r\nبه همين دليل در اسلام ، استفاده از زينت به صورت معقول و خالى از هر گونه اسراف مانند بهره گيرى از لباسهاى خوب ، انواع عطريات ، بعضى سنگهاى قيمتى و مانند آن - مخصوصا در مورد زنان - كه نياز روحيشان به زينت بيشتر است توصيه شده است ، ولى باز تاكيد مىكنيم كه بايد خالى از اسراف و تبذير باشد .\r\nبالآخره سومين نعمت دريا را حركت كشتىها به عنوان يك وسيله مهم براى انتقال انسان و نيازمنديهاى او ، ذكر مىكند ، و مىفرمايد : « كشتىها را مىبينى كه آبها را بر صفحه اقيانوسها مىشكافند » ( * ( وَتَرَى الْفُلْكَ مَواخِرَ فِيه ) * ) .\r\nصحنه اى كه در برابر سرنشينان كشتى به هنگام حركت بر صفحه اقيانوسها ظاهر مىشود چقدر ديدنى است « خدا اين نعمت را به شما داد تا از آن بهره گيريد و از فضل او در مسير تجارت خود از كشتىها استفاده كنيد » ( * ( وَلِتَبْتَغُوا مِنْ فَضْلِه ) * ) ( 1 ) .\r\nبا توجه به اينهمه نعمت ، حس شكرگزارى را در شما زنده كند « شايد شكر نعمتهاى او را بجا آوريد » ( * ( وَلَعَلَّكُمْ تَشْكُرُونَ ) * ) .\r\n« فلك » ( كشتى ) هم به معنى مفرد آمده و هم به معنى جمع .\r\n« مواخر » جمع « ماخرة » از ماده « مخر » ( بر وزن فخر ) به معنى شكافتن آب از چپ و راست است ، و به صداى وزش بادهاى شديد نيز گفته مىشود ،\r\n\r\n","description":"","footnote":"\r\n( 1 ) جمله « و * ( لِتَبْتَغُوا مِنْ فَضْلِه ) * » با واو عطف ذكر شده بايد معطوف عليه داشته باشد كه قاعدتا در تقدير است و در تقدير چنين بوده « لتنتفعوا بها و لتبتغوا من فضله » : كشتيها را مىبينى كه با سينه خود آبها را مىشكافند تا از آنها استفاده مختلف كنيد و تا براى تجارت از آن بهره گيريد .\r\n","page_name":" 181 ","page_number":181},
  {"content":"\r\nو از آنجا كه كشتيها به هنگام حركت آبها را با سينه خود مىشكافند به آنها « ماخر » يا « ماخره » مىگويند .\r\nاصولا چه كسى اين خاصيت را در ماده اى كه كشتى را از آن مىسازند قرار داد تا روى آب بايستد ، آيا اگر همه چيز از آب سنگينتر بود و فشار مخصوص آب نيز نبود ، هرگز مىتوانستيم بر صفحه بىكران اقيانوسها حركت كنيم ؟\r\nبه علاوه چه كسى بادهاى منظم را بر صفحه اقيانوسها به حركت در آورد ؟\r\nو يا چه كسى در بخار آن همه قدرت آفريد تا با نيروى آن كشتيهاى موتورى را بر صفحه اقيانوسها به حركت در آوريم ؟ آيا هر يك از اينها نعمت بزرگى نيست ؟\r\nتوجه به اين نكته كه راههاى دريايى از جاده‌هاى خشكى بسيار وسيعتر ، كمخرجتر و آماده تر است ، و نيز توجه به اينكه كشتيهاى غولپيكر كه گاهى به عظمت يك شهر مىباشند ، عظيمترين وسيله نقليه بشر را تشكيل مىدهند عظمت نعمت درياها را براى كشتيرانى واضحتر مىكند .\r\nپس از بيان نعمت درياها ، به سراغ كوه‌هاى سخت و سنگين مىرود و مىگويد : « در زمين كوه‌هاى ثابت و مستقرى افكند تا از لرزش و حركت آن جلوگيرى كند ، و به شما آرامش بخشد » ( * ( وَأَلْقى فِي الأَرْضِ رَواسِيَ أَنْ تَمِيدَ بِكُمْ ) * ) ( 1 ) .\r\nدر گذشته نيز گفته‌ايم كوه‌ها از ريشه به هم پيوسته‌اند و همچون زرهى كره زمين را در بر گرفته‌اند ، و اين سبب مىشود كه از لرزشهاى شديد زمين كه بر اثر فشار گازهاى درونى هر لحظه ممكن است رخ دهد تا حد زيادى جلوگيرى شود .\r\n\r\n","description":"","footnote":"\r\n( 1 ) * ( أَنْ تَمِيدَ بِكُمْ ) * در تقدير « لئلا تميد بكم » يا « كراهة ان تميد بكم » بوده است .\r\n","page_name":" 182 ","page_number":182},
  {"content":"\r\nاز اين گذشته وضع خاص كوه‌ها مقاومت پوسته زمين را در مقابل جاذبه ماه ( جزر و مد ) زياد مىكند و اثر آن را به حد اقل مىرساند .\r\nاز سوى سوم از قدرت طوفانهاى شديد و حركت دائمى بادها بر پوسته زمين مىكاهد چرا كه اگر كوه‌ها نبودند سطح هموار زمين دائما در معرض تندبادها قرار داشت و آرامشى متصور نبود .\r\nو از آنجا كه كوه‌ها يكى از مخازن اصلى آبها ( چه به صورت برف و يخ و چه به صورت آبهاى درونى ) مىباشند بلافاصله بعد از آن ، نعمت وجود نهرها را بيان كرده ، مىگويد « و براى شما نهرهايى قرار داديم » ( * ( وَأَنْهاراً ) * ) .\r\nو از آنجا كه وجود كوه‌ها ممكن است اين توهم را به وجود آورد كه بخشهاى زمين را از يكديگر جدا مىكند ، و راهها را مىبندد ، چنين اضافه مىكند « و براى شما راهها قرار داد تا هدايت شويد » ( * ( وَسُبُلًا لَعَلَّكُمْ تَهْتَدُونَ ) * ) ( 1 ) .\r\nاين مساله قابل توجه است كه در ميان بزرگترين سلسله جبال دنيا غالبا بريدگيهايى وجود دارد كه انسان مىتواند راه خود را از ميان آنها پيدا كند ، و كمتر اتفاق مىافتد كه اين كوه‌ها به كلى بخشهاى زمين را از هم جدا كنند .\r\nو از آنجا كه راه بدون نشانه و علامت و راهنما ، انسان را به مقصد نمىرساند بعد از ذكر نعمت « راه » به اين « نشانه‌ها » اشاره كرده مىگويد :\r\n« و علاماتى قرار داد » ( * ( وَعَلاماتٍ ) * ) .\r\nاين علامتها انواع زيادى دارد : شكل كوه‌ها و دره‌ها و بريدگيهاى آنها ،\r\n\r\n","description":"","footnote":"\r\n( 1 ) به هر حال آيه فوق يكى از معجزات علمى قرآن مجيد است كه حد اقل در آن روز براى انسانها كشف نشده بود ، شرح بيشتر در اين زمينه را در بخش معجزات علمى قرآن در كتاب ما « قرآن و آخرين پيامبر » بخوانيد .\r\n","page_name":" 183 ","page_number":183},
  {"content":"\r\nفراز و نشيبهاى قطعات مختلف زمين ، رنگ خاكها و كوه‌ها ، و حتى چگونگى وزش بادها هر يك ، علامتى براى پيدا كردن راههاست .\r\nبراى اينكه بدانيم وجود اين علامات تا چه حد به رهروان كمك مىكند و آنها را از دور گشتن و گم شدن رهايى مىبخشد ، كافى است وضع بعضى از بيابانهاى يك نواخت را كه در پاره اى از مناطق وجود دارد در نظر بگيريم كه عبور از آنها فوق العاده مشكل و خطرناك است ، و چه بسيار كسانى كه از آنها رفتند و هيچگاه باز نگشتند ، فكر كنيد اگر همه روى زمين اين چنين يك نواخت بود كوه‌ها به يك اندازه ، دشتها يك رنگ ، درها شبيه هم ، آيا انسانها مىتوانستند به آسانى راه خود را پيدا كنند ؟ ! ولى از آنجا كه در پاره اى از اوقات در بيابانها ، در شبهاى تاريك ، يا هنگامى كه انسان شبانه در دل اقيانوسها سفر مىكند از اين علامات خبرى نيست ، خداوند علامات آسمانى را به كمك فرستاده تا اگر در زمين علامتى نيست ، از علامت آسمان استفاده كنند و گمراه نشوند ! لذا اضافه مىكند « و بوسيله ستارگان ، مردم هدايت مىشوند » ( * ( وَبِالنَّجْمِ هُمْ يَهْتَدُونَ ) * ) .\r\nالبته اين يكى از فوائد ستارگان است ، آنها فوائد بسيارى دارند ولى اگر تنها همين فايده بود باز مهم بود ، مخصوصا پيش از آنكه قطبنما اختراع شود و كشتيها بتوانند بوسيله آن طبق نقشه‌ها راه خود را به سوى مقصد باز يابند ، حركت در روى درياها بدون استفاده از ستارگان امكان پذير ، نبود ، و به همين جهت شبهايى كه ابر آسمان را مىپوشانيد كشتيها از حركت باز مىماندند ، و اگر به راه خود ادامه مىدادند خطر مرگ آنها را تهديد مىكرد .\r\nالبته مىدانيم ستارگانى كه در نظر ما در آسمان جابجا مىشوند پنج ستاره بيشتر نيستند كه آنها را سيارات مىگويند ، ( البته سيارات بيش از اينند ، اما بقيه با چشم كمتر ديده مىشوند ) باقى ستاره‌ها جاى نسبى خود را حفظ مىكنند ،\r\n","description":"","footnote":"","page_name":" 184 ","page_number":184},
  {"content":"\r\nگويى همچون مرواريدهايى هستند كه به روى پارچه تيره رنگى دوخته شده‌اند اين پارچه را از يك طرف افق مىكشند و به سوى ديگر مىبرند ، و به تعبير ديگر حركت ثوابت حركت گروهى و دستجمعى است ، اما حركت سيارات حركت انفرادى مىباشد بطورى كه فاصله هايشان با بقيه ستاره‌ها تغيير مىكند .\r\nعلاوه بر اين ، ستاره‌هاى ثوابت شكلهاى مخصوصى را تشكيل داده‌اند كه به « اشكال فلكى » معروفند ، و شناخت آنها براى پيدا كردن جهات چهارگانه ( شمال و جنوب و مشرق و مغرب ) بسيار مؤثر است .\r\nپس از بيان آن همه نعمتهاى بزرگ و الطاف خفى پروردگار ، و جدان انسانها را به داورى مىطلبد و مىگويد : « آيا كسى كه مىآفريند همچون كسى است كه نمىآفريند ، آيا متذكر نمىشويد » ؟ ! ( * ( أَ فَمَنْ يَخْلُقُ كَمَنْ لا يَخْلُقُ أَ فَلا تَذَكَّرُونَ ) * ) .\r\nاين يك روش مؤثر تربيتى است كه قرآن در بسيارى از موارد از آن استفاده كرده است ، مسائل را به صورت استفهامى طرح ، و پاسخ آن را بر عهده وجدانهاى بيدار مىگذارد ، و حس خود جوشى مردم را به كمك مىطلبد تا پاسخ از درون جانشان بجوشد و همچون فرزندشان به آن عشق ورزند ، و آن را پذيرا گردند .\r\nاصولا از نظر روانى ثابت شده كه براى تعليم و تربيت صحيح بايد حد اكثر كوشش را به كار برد تا طرف مقابل ، مطالب را از خود بداند يعنى احساس كند از درون خودش جوشيده ، نه چيزى كه از بيرون به او القا شده است تا با تمام وجودش آن را قبول كند و از آن دفاع نمايد .\r\nتكرار اين نكته نيز لازمست كه مشركانى كه در برابر انواع بتها به سجده مىافتادند هرگز معتقد نبودند بت آفريننده و خالق است ، بلكه آفرينش را مخصوص « اللَّه » مىدانستند ، اينجاست كه قرآن مىگويد آيا بايد در برابر خالق\r\n","description":"","footnote":"","page_name":" 185 ","page_number":185},
  {"content":"\r\nاينهمه نعمتها سجده كرد ؟ يا موجوداتى كه خود مخلوق ناچيزى بيش نيستند و هرگز خلقتى نداشته و ندارند .\r\nسرانجام براى اينكه هيچكس تصور نكند نعمت خدا منحصر به اينها است مىگويد : « و اگر بخواهيد نعمتهاى خدا را شماره كنيد قادر بر احصاى آن نيستيد » ( * ( وَإِنْ تَعُدُّوا نِعْمَةَ اللَّه لا تُحْصُوها ) * ) .\r\nسر تا پاى وجود شما غرق نعمتهاى او است ، در هر نفس كه فرو مىرود و بر مىآيد نه تنها دو نعمت كه هزاران نعمت موجود است و بر هر نعمتى شكرى واجب ، هر دقيقه اى كه از عمر ما مىگذرد حيات و سلامت ما مديون فعاليت مليونها موجود زنده در درون بدنمان و مليونها موجود جاندار و بىجان در بيرون بدنمان است كه بدون فعاليت آنها ادامه حيات حتى يك لحظه ممكن نيست .\r\nاصولا ما از وجود همه نعمتها ، آگاه نيستيم و هر قدر دامنه علم و دانش بشرى گسترده تر مىشود افقهاى تازه اى از اين نعمتها بر ما گشوده خواهد شد ، افقهايى كه كرانه‌هاى آنها هم چنان ناپيدا است ، آيا با اين حال قدرت احصاى نعمتهاى خدا را داريم ؟ ! اكنون اين سؤال پيش مىآيد كه پس ما چگونه مىتوانيم حق شكر او را ادا كنيم ؟ آيا با اين حال در زمره ناسپاسان نيستيم ؟\r\nپاسخ اين سؤال را قرآن در آخرين جمله اين آيه بيان مىكند و مىگويد « خداوند غفور و رحيم است » ( * ( إِنَّ اللَّه لَغَفُورٌ رَحِيمٌ ) * ) .\r\nآرى خدا مهربانتر و بزرگوارتر از آنست كه شما را به خاطر عدم توانايى بر شكر نعمتهايش مؤاخذه يا مجازات كند ، همين قدر كه بدانيد سر تا پاى شما غرق نعمت او است و از اداى حق شكرش عاجزيد و عذر تقصير به پيشگاهش بريد ، نهايت شكر او را انجام داده‌ايد .\r\n","description":"","footnote":"","page_name":" 186 ","page_number":186},
  {"content":"\r\n\r\nو رنه سزاوار خداونديش\r\nكس نتواند كه بجا آورد !\r\n\r\nولى اينها همه مانع از آن نيست كه ما به مقدار توانايى به احصاى نعمتهايش بپردازيم ، چرا كه اين توجه هم درجه معرفت و جهان بينى و جهانشناسى توحيد ما را بالا مىبرد و هم شعله عشق خدا را در اعماق قلب ما فروزانتر مىكند ، و هم حس شكرگزارى را در ما تحريك مىنمايد . به همين دليل پيشوايان و بزرگان دين در سخنان خود و حتى در دعاها و مناجاتهايشان به شمردن گوشه اى از نعمتهاى بىپايانش مىپرداختند تا درسى باشد براى ديگران .\r\n( در زمينه شكر نعمت و عدم توانايى انسان بر احصاى نعمتهاى پروردگار در ذيل آيه 34 سوره ابراهيم نيز بحث كرده‌ايم ) .\r\n\r\nنكته‌ها : راه ، نشانه ، رهبر\r\nگرچه در آيات فوق سخن از راهها و طريق زمين به عنوان يك نعمت الهى به ميان آمده ، چرا كه راهها مهمترين وسيله ارتباط پيشرفت تمدن انسانى هستند و به همين دليل در برنامه‌هاى سازندگى قبل از هر چيز به سراغ ايجاد راه مناسب مىروند ، زيرا بدون آن هيچ فعاليت عمرانى ممكن نيست .\r\nولى به هر حال بيان قرآن در اين زمينه مىتواند الگويى براى « زندگى معنوى » انسانها نيز باشد چرا كه براى رسيدن به هر هدف مقدس قبل از هر چيز انتخاب راه صحيح لازم است ، و علاوه بر راه وجود علامات و نشانه‌ها نيز اهميت حياتى دارند ، زيرا راههاى مشابه هم بسيارند ، و گم كردن راه اصلى در ميان آنها كاملا ممكن است ، اينجا است كه نقش « علامات » مشخص مىشود .\r\nمخصوصا مؤمنان كه در آيات قرآن به عنوان متوسمان ( هوشياران )\r\n","description":"","footnote":"","page_name":" 187 ","page_number":187},
  {"content":"\r\nتوصيف شده‌اند بايد به دقت مراقب اين نشانه‌ها باشند .\r\nمكتبها ، سنتها ، دعوتها و حتى اشخاص را با نشانه‌ها بشناسند ، و حق را در سايه نشانه هايش از باطل تشخيص دهند .\r\nو اهميت مساله رهبر نيز احتياجى به توضيح ندارد .\r\nجالب توجه اينكه روايات بسيار از ائمه اهل بيت ع وارد شده كه در آنها « نجم » ( ستاره ) به پيامبر و علامات به امامان تفسير شده است ، و در بعضى نجم و علامات هر دو به امامان و رهبران راه حق تفسير شده‌اند كه به عنوان نمونه به چند حديث اشاره مىشود :\r\n1 - در تفسير على بن ابراهيم از امام صادق ع چنين مىخوانيم : « النجم رسول اللَّه و العلامات الأئمة عليهم السلام » : « ستاره اشاره به پيامبر است و علامات امامان هستند » ( 1 ) .\r\nعين همين مضمون از امام على بن موسى الرضا ع نيز نقل شده است .\r\n2 - در حديث ديگرى از امام باقر مىخوانيم كه در تفسير آيه فوق فرمود :\r\n« نحن النجم » : « ستاره مائيم » ( 2 ) .\r\n3 - و نيز در حديث ديگرى از امام على بن موسى الرضا ع نقل شده كه پيامبر ص به على ع فرمود : « انت نجم بنى هاشم « : تو ستاره بنى هاشمى ( 3 ) .\r\nو در روايت ديگرى فرمود : « انت احد العلامات » : تو يكى از آن نشانه‌ها هستى ( 4 ) .\r\nاينها همه اشاره به تفسير معنوى آيات فوق است .\r\n\r\n","description":"","footnote":"\r\n( 1 و 2 و 3 و 4 ) تفسير نور الثقلين جلد 3 صفحه 45 .\r\n","page_name":" 188 ","page_number":188},
  {"content":"\r\n\r\n[ سوره النحل ‹ 16 › : آيات 19 تا 23 
  ]\r\nوَ اللَّه يَعْلَمُ ما تُسِرُّونَ وَما تُعْلِنُونَ ‹ 19 › وَالَّذِينَ يَدْعُونَ مِنْ دُونِ اللَّه لا يَخْلُقُونَ شَيْئاً وَهُمْ يُخْلَقُونَ ‹ 20 › أَمْواتٌ غَيْرُ أَحْياءٍ وَما يَشْعُرُونَ أَيَّانَ يُبْعَثُونَ ‹ 21 › إِلهُكُمْ إِله واحِدٌ فَالَّذِينَ لا يُؤْمِنُونَ بِالآخِرَةِ قُلُوبُهُمْ مُنْكِرَةٌ وَهُمْ مُسْتَكْبِرُونَ ‹ 22 › لا جَرَمَ أَنَّ اللَّه يَعْلَمُ ما يُسِرُّونَ وَما يُعْلِنُونَ إِنَّه لا يُحِبُّ الْمُسْتَكْبِرِينَ ‹ 23 ›\r\n\r\nترجمه :\r\n19 - خداوند آنچه را پنهان مىداريد و آنچه را آشكار مىسازيد مىداند .\r\n20 - معبودهايى را كه غير از خدا مىخوانند چيزى را خلق نمىكنند بلكه خودشان هم مخلوقند .\r\n21 - آنها موجودات مرده اى هستند كه هرگز استعداد حيات ندارند ، و نمىدانند در چه زمانى عبادت كنندگانشان محشور مىشوند .\r\n22 - معبود شما خداوند يگانه است ، اما آنها كه به آخرت ايمان ندارند دلهايشان حق را انكار مىكند ، و مستكبرند .\r\n23 - قطعا خداوند از آنچه پنهان مىدارند و آنچه آشكار مىسازند با خبر است او مستكبران را دوست نمىدارد .\r\n","description":"","footnote":"","page_name":" 189 ","page_number":189},
  {"content":"\r\n\r\nتفسير : معبودهاى مرده و فاقد شعور !\r\nاز آنجا كه در آيات گذشته به دو قسمت از مهمترين صفات خدا اشاره شد كه هيچيك از آن در بتها و معبودهاى ساختگى نيستند ( خالقيت موجودات ، و بخشيدن نعمتها ) در نخستين آيات مورد بحث به سومين صفت « معبود حقيقى » اشاره مىشود كه علم و دانايى است ، مىگويد : « و خداوند مىداند آنچه را پنهان مىداريد و آنچه را آشكار مىسازيد » ( * ( وَاللَّه يَعْلَمُ ما تُسِرُّونَ وَما تُعْلِنُونَ ) * ) .\r\nپس چرا به دنبال بتها مىرويد كه نه كمترين سهمى در خالقيت جهان دارند ، نه كوچكترين نعمتى به شما بخشيده‌اند ، و نه از اسرار درون و اعمال برون شما آگاهند ؟ اينها چگونه معبودى هستند كه فاقد همه صفات لازم و ارزشمندند ؟ ! بار ديگر روى مساله خالقيت تكيه مىكند ، ولى از آيه مشابه آن كه قبلا داشتيم فراتر مىرود و مىگويد : « معبودهايى را كه آنها مىخوانند نه تنها چيزى را خلق نمىكنند بلكه خودشان مخلوقند » ( * ( وَالَّذِينَ يَدْعُونَ مِنْ دُونِ اللَّه لا يَخْلُقُونَ شَيْئاً وَهُمْ يُخْلَقُونَ ) * ) .\r\nتا كنون بحث در اين بود كه اينها خالق نيستند و به همين دليل لايق عبادت نمىباشند اكنون مىگويد آنها خود مخلوقند ، نيازمند و محتاجند ، با اينحال چگونه مىتوانند تكيه گاه انسانها گردند و گروهى از كارشان بگشايند ؟ اين چه داورى ابلهانه اى است ؟ !\r\n","description":"","footnote":"","page_name":" 190 ","page_number":190},
  {"content":"\r\nاز اين گذشته « آنها موجودات مرده اى هستند كه هرگز بويى از حيات نبرده و نه استعداد آن را دارند » ( * ( أَمْواتٌ غَيْرُ أَحْياءٍ ) * ) .\r\nآيا نبايد معبود حد اقل موجود زنده اى باشد ، و از نياز يا عبادت عابدانش آگاه گردد ؟ بنا بر اين چهارمين صفت معبود حقيقى يعنى « حيات » نيز در آنها به كلى منتفى است .\r\nسپس اضافه مىكند « اين بتها اصلا نمىدانند در چه زمانى عبادت كنندگانشان معبوث خواهند شد » ( * ( وَما يَشْعُرُونَ أَيَّانَ يُبْعَثُونَ ) * ) .\r\nاگر پاداش و جزا به دست آنها بود حد اقل بايد از « رستاخيز بندگان خود » با خبر باشند ، با اين نادانى چگونه لائق عبادتند ؟\r\nو اين پنجمين صفتى است كه معبود به حق بايد داشته باشد و آنها فاقد آنند ( 1 ) .\r\nشايد بارها تا كنون گفته‌ايم كه بت و بت پرستى در منطق قرآن مفهوم وسيعى دارد ، بسيار وسيعتر از خدايان ساختگى از سنگ و چوب و فلزات .\r\nهر موجود و هر كسى را كه تكيه گاه خود در برابر خدا قرار دهيم و سر نوشت خود را دست او بدانيم او بت ما محسوب مىشود ، به همين دليل تمام آنچه در آيات فوق آمده درباره كسانى كه امروز ظاهرا خداپرستند اما استقلال يك فرد مؤمن راستين را از دست داده و تكيه گاهى براى خود از بندگان ضعيف\r\n\r\n","description":"","footnote":"\r\n( 1 ) در تفسير آيه « * ( أَمْواتٌ غَيْرُ أَحْياءٍ وَما يَشْعُرُونَ أَيَّانَ يُبْعَثُونَ ) * » مفسران غير از آنچه در بالا گفتيم احتمالات ديگرى هم داده‌اند ، از جمله اينكه منظور اين است كه بتها نمىدانند كى مبعوث مىشوند سپس به بعضى از آيات استشهاد كرده‌اند كه مىگويد : « مشركان و بتهايشان هر دو در جهنم خواهند بود » ( سوره انبياء 68 ) .\r\nولى روشن است كه اگر منظور اين باشد ارتباط قابل ملاحظه اى با محتواى آيات قبل و بعد نخواهد داشت ، بنا بر اين صحيح همان تفسيرى است كه در بالا آورده‌ايم ( دقت كنيد ) .\r\n","page_name":" 191 ","page_number":191},
  {"content":"\r\nانتخاب كرده‌اند و به صورت وابسته زندگى مىكنند ، شامل مىشود .\r\nآنهايى كه تصور مىكنند قدرتهاى بزرگ جهان مىتوانند تكيه گاه روزهاى تاريكشان باشند ، هر چند اين قدرتها جهنمى هستند و بيگانه از خدا ، آنها نيز عملا بتپرست و مشركند و بايد به آنها گفت آيا اين معبودهاى شما چيزى آفريده‌اند ؟ آيا سرچشمه نعمتى هستند ؟ آيا از اسرار درون و برون شما آگاهند ؟ و آيا مىدانند شما چه زمانى مبعوث مىشويد تا جزا و كيفرتان بدهند ؟\r\nپس چرا آنها را همچون بت مىپرستيد ؟\r\nبه دنبال اين استدلالات زنده و روشن بر نفى صلاحيت بتها ، چنين نتيجه گيرى مىكنند ؟ بنا بر اين « معبود شما معبود واحدى است » ( * ( إِلهُكُمْ إِله واحِدٌ ) * ) .\r\nو از آنجا كه ايمان به مبدء و معاد همه جا با يكديگر قرين و لازم و ملزوم يكديگرند بلافاصله اضافه مىكند : « آنها كه ايمان به آخرت ندارند ( و طبعا ايمان درستى به مبدء نيز ندارند ) دلهايشان حقيقت را انكار مىكند و در برابر حق مستكبرند » ( * ( فَالَّذِينَ لا يُؤْمِنُونَ بِالآخِرَةِ قُلُوبُهُمْ مُنْكِرَةٌ وَهُمْ مُسْتَكْبِرُونَ ) * ) ( 1 ) .\r\nو گرنه دلائل توحيد براى آنها كه حقجو و متواضع در مقابل حقيقتند آشكار است ، و هم دلائل معاد ، ولى خوى استكبار و عدم تسليم در برابر حق سبب مىشود كه آنها دائما حالت انكار و نفى به خود بگيرند ، حتى حقائق حسى را نيز منكر شوند تا آنجا كه اين معنى به صورت حالت و ملكه اى در مىآيد و با وجود آن هيچ سخن حق و دليل و منطقى در آنها نفوذ نمىكند .\r\n\r\n","description":"","footnote":"\r\n( 1 ) كلمه « ف » در « * ( فَالَّذِينَ لا يُؤْمِنُونَ ) * » چنان كه مىدانيم براى تفريع است ، يعنى انكار قيامت و رستاخيز كه از استكبار سرچشمه مىگيرد به خاطر انكار مبدء است .\r\n","page_name":" 192 ","page_number":192},
  {"content":"\r\nآيا دلائل زنده اى كه در آيات قبل در زمينه عدم شايستگى بتها براى پرستش گذشت كافى نيست كه هر ذى شعورى تصديق كند بت لايق پرستش نيست ؟\r\nولى باز مىبينيم اين جمعيت با كمال تعجب از پذيرفتن اين حقيقت آشكار خوددارى مىكردند .\r\nآخرين آيه مورد بحث بار ديگر روى علم خدا به غيب و شهود و پنهان و آشكار مجددا تكيه كرده ، مىگويد : قطعا خداوند از آنچه پنهان مىدارند و آنچه آشكار مىسازند با خبر است « ( * ( لا جَرَمَ أَنَّ اللَّه يَعْلَمُ ما يُسِرُّونَ وَما يُعْلِنُونَ ) * ) .\r\nاين جمله در واقع تهديدى است در برابر كفار و دشمنان حق كه خدا از حال آنها هرگز غافل نيست ، نه تنها برون بلكه درونشان را هم مىداند و به موقع به حسابشان خواهد رسيد .\r\nآنها مستكبرند ، و « خداوند مستكبران را دوست نمىدارد » ( * ( إِنَّه لا يُحِبُّ الْمُسْتَكْبِرِينَ ) * ) .\r\nچرا كه استكبار در برابر حق اولين نشانه بيگانگى از خدا است .\r\nكلمه « لا جرم » كلمه اى است مركب از « لا » و « جرم » كه معمولا براى تاكيد و به معنى « قطعا » به كار مىرود ، و گاهى به معنى « لا بد » ( ناچار ) و حتى گاهى به معنى « قسم » استعمال مىشود ، مثل اين كه مىگوئيم « لا جرم لافعلن » « سوگند مىخورم كه اين كار را انجام مىدهم » .\r\nو اما اينكه چگونه اين معانى از « لا جرم » استفاده شده از اين جهت است كه « جرم » در اصل به معنى چيدن و قطع كردن ميوه از درخت است ، و هنگامى كه « لا » بر سر آن در آيد مفهومش اين مىشود كه هيچ چيزى نمىتواند اين موضوع را قطع كند ، و از آن جلوگيرى نمايد و به اين ترتيب معنى « مسلما » و « ناچار » و گاهى « سوگند » از آن استفاده مىشود .\r\n","description":"","footnote":"","page_name":" 193 ","page_number":193},
  {"content":"\r\n\r\nنكته‌ها : مستكبران كيانند ؟ !\r\nدر چندين آيه از آيات قرآن « استكبار » به عنوان يك صفت ويژه كفار به كار رفته ، و از همه آنها استفاده مىشود ، كه منظور از آنها تكبر از قبول حق است .\r\nدر سوره نوح آيه 7 مىخوانيم : وَإِنِّي كُلَّما دَعَوْتُهُمْ لِتَغْفِرَ لَهُمْ جَعَلُوا أَصابِعَهُمْ فِي آذانِهِمْ وَاسْتَغْشَوْا ثِيابَهُمْ وَأَصَرُّوا وَاسْتَكْبَرُوا اسْتِكْباراً :\r\nهنگامى كه من اين گروه بىايمان را دعوت مىكنم تا مشمول عفو تو شوند انگشتها را در گوش گذارده و در زير لباس خود را پنهان مىكنند ، و در گمراهى اصرار مىورزند و در برابر حق استكبار دارند .\r\nو در سوره « منافقين » آيه 5 مىخوانيم : وَإِذا قِيلَ لَهُمْ تَعالَوْا يَسْتَغْفِرْ لَكُمْ رَسُولُ اللَّه لَوَّوْا رُؤُسَهُمْ وَرَأَيْتَهُمْ يَصُدُّونَ وَهُمْ مُسْتَكْبِرُونَ : « و هنگامى كه به آنها بگويى بيائيد تا رسول خدا براى شما آمرزش بطلبد ، سرپيچى مىكنند و آنها را مىبينى كه مردم را از راه حق باز مىدارند و استكبار مىورزند » .\r\nو در سوره « جاثيه » آيه 8 درباره همين گروه مىخوانيم : يَسْمَعُ آياتِ اللَّه تُتْلى عَلَيْه ثُمَّ يُصِرُّ مُسْتَكْبِراً كَأَنْ لَمْ يَسْمَعْها : « آيات خدا را كه بر او خوانده مىشود مىشنود ، اما چنان با حالت استكبار اصرار بر كفر دارد كه گويى آن آيات را هرگز نشنيده است » ! و در حقيقت بدترين استكبار همان تكبر از قبول حق است ، چرا كه تمام راههاى هدايت را به روى انسان مىبندد و تمام عمر در بدبختى و گناه و بىايمانى مىماند .\r\nعلى ع « در نهج البلاغه » در خطبه « قاصعه » صريحا شيطان را\r\n","description":"","footnote":"","page_name":" 194 ","page_number":194},
  {"content":"\r\nبه عنوان « سلف المستكبرين » « پيشكسوت و سر سلسله مستكبران ) معرفى مىكند ، چرا كه او نخستين گام را در مخالفت با حق و عدم تسليم در مقابل اين واقعيت كه آدم از او كاملتر است برداشت .\r\nو به اين ترتيب تمام كسانى كه از پذيرش حق سر باز مىزنند ، خواه از نظر مالى تهيدست باشند يا متمكن ، مستكبرند ، ولى نمىتوان انكار كرد كه در بسيارى از اوقات تمكن زياد مالى سبب مىشود كه انسان از پذيرش حق خوددارى كند .\r\nدر روضه كافى از امام صادق ع مىخوانيم :\r\nو من ذهب يرى ان له على الآخر فضلا فهو من المستكبرين ، فقلت انما يرى ان له عليه فضلا بالعافية اذا رآه مرتكبا للمعاصى ؟ فقال هيهات هيهات ! فلعله ان يكون قد غفر له ، ما اتى ، و انت موقوف تحاسب ، أ ما تلوت قصة سحرة موسى ( ع ) ( 1 ) .\r\n« كسى كه براى خود بر ديگرى امتياز قائل است ، از مستكبران است - راوى حديث مىگويد از امام پرسيدم كه آيا مانعى دارد اگر انسان كسى را مشغول گناه ببيند ، براى خود كه مرتكب گناه نيست امتيازى بر او قائل باشد ؟\r\nامام فرمود اشتباه كردى ! چه بسا خدا سرانجام گناه او را ببخشد ، ولى تو را در پاى حساب حاضر سازد ، آيا قصه ساحران زمان موسى را در قرآن نخواندى « ( كه يك روز به خاطر پاداش فرعون و تقرب به دربار او حاضر شدند در برابر پيامبر اولوا العزم پروردگار قيام كنند ، ولى با ديدن چهره حق ناگهان تغيير مسير دادند تا آنجا كه در برابر تهديد فرعون به كشتن نيز مقاومت كردند و خدا آنها را مشمول عفو و رحمت خود قرار داد ؟ ! ) .\r\n\r\n","description":"","footnote":"\r\n( 1 ) تفسير نور الثقلين جلد 3 صفحه 48 .\r\n","page_name":" 195 ","page_number":195},
  {"content":"\r\n\r\n[ سوره النحل ‹ 16 › : آيات 24 تا 29 
  ]\r\nوَ إِذا قِيلَ لَهُمْ ما ذا أَنْزَلَ رَبُّكُمْ قالُوا أَساطِيرُ الأَوَّلِينَ ‹ 24 › لِيَحْمِلُوا أَوْزارَهُمْ كامِلَةً يَوْمَ الْقِيامَةِ وَمِنْ أَوْزارِ الَّذِينَ يُضِلُّونَهُمْ بِغَيْرِ عِلْمٍ أَلا ساءَ ما يَزِرُونَ ‹ 25 › قَدْ مَكَرَ الَّذِينَ مِنْ قَبْلِهِمْ فَأَتَى اللَّه بُنْيانَهُمْ مِنَ الْقَواعِدِ فَخَرَّ عَلَيْهِمُ السَّقْفُ مِنْ فَوْقِهِمْ وَأَتاهُمُ الْعَذابُ مِنْ حَيْثُ لا يَشْعُرُونَ ‹ 26 › ثُمَّ يَوْمَ الْقِيامَةِ يُخْزِيهِمْ وَيَقُولُ أَيْنَ شُرَكائِيَ الَّذِينَ كُنْتُمْ تُشَاقُّونَ فِيهِمْ قالَ الَّذِينَ أُوتُوا الْعِلْمَ إِنَّ الْخِزْيَ الْيَوْمَ وَالسُّوءَ عَلَى الْكافِرِينَ ‹ 27 › الَّذِينَ تَتَوَفَّاهُمُ الْمَلائِكَةُ ظالِمِي أَنْفُسِهِمْ فَأَلْقَوُا السَّلَمَ ما كُنَّا نَعْمَلُ مِنْ سُوءٍ بَلى إِنَّ اللَّه عَلِيمٌ بِما كُنْتُمْ تَعْمَلُونَ ‹ 28 ›\r\nفَادْخُلُوا أَبْوابَ جَهَنَّمَ خالِدِينَ فِيها فَلَبِئْسَ مَثْوَى الْمُتَكَبِّرِينَ ‹ 29 ›\r\n","description":"","footnote":"","page_name":" 196 ","page_number":196},
  {"content":"\r\n\r\nترجمه :\r\n24 - و هنگامى كه به آنها گفته شود پروردگار شما چه نازل كرده است ! مىگويند اينها ( وحى الهى نيست ) همان افسانه‌هاى دروغين پيشينيان است .\r\n25 - آنها بايد روز قيامت بار گناهان خود را بطور كامل بر دوش كشند ، و هم سهمى از گناهان كسانى را كه بخاطر جهل گمراهشان ساختند ، بدانيد آنها بار سنگين بدى بر دوش مىكشند .\r\n26 - كسانى كه قبل از ايشان بودند ( نيز ) از اين توطئه‌ها داشتند ، ولى خداوند به سراغ شالوده ( زندگى ) آنها رفت و آن را از اساس ويران كرد ، و سقف بر سرشان از بالا فرو ريخت ، و عذاب ( الهى ) از آنجايى كه نمىدانستند به سراغشان آمد ! .\r\n27 - سپس روز قيامت خدا آنها را رسوا مىسازد ، و مىگويد شريكانى كه شما براى من ساختيد ، و بخاطر آنها با ديگران دشمنى مىكرديد كجا هستند ؟ ( در اين هنگام ) عالمان مىگويند : رسوايى و بدبختى ، امروز بر كافران است .\r\n28 - همانها كه فرشتگان ( قبض ارواح ) روحشان را مىگيرند در حالى كه به خود ظلم كرده بودند ، در اين هنگام آنها تسليم مىشوند ( و مىگويند ) ما كار بدى انجام نمىداديم ، آرى خداوند به آنچه انجام مىداديد عالم است .\r\n29 - اكنون از درهاى جهنم وارد شويد در حالى كه جاودانه در آن خواهيد بود ، چه جاى بدى است جايگاه مستكبران ؟ !\r\n\r\nشان نزول\r\nدر تفسير مجمع البيان مىخوانيم كه بر طبق بعضى از روايات آيه نخست درباره مقتسمين ( تبعيضگران ) كه قبلا درباره آنها بحث شد نازل گرديده است ، آنها 16 نفر بودند كه به چهار گروه تقسيم شدند و هر گروه چهار نفرى بر سر راه مردم در يكى از جاده‌هاى مكه در ايام حج ايستادند تا پيش از آنكه مردم وارد شوند ذهن آنها را نسبت به قرآن و اسلام بدبين سازند ، و بگويند محمد ص دين و آئين تازه اى نياورده بلكه همان افسانه‌هاى دروغين پيشينيان است .\r\n","description":"","footnote":"","page_name":" 197 ","page_number":197},
  {"content":"\r\n\r\nتفسير : آنها كه بار گناه ديگران را بر دوش مىكشند\r\nدر آيات گذشته سخن از مستكبران بود كه هرگز در برابر حق تسليم نمىشدند ، بلكه كوشش داشتند به نحوى از زير بار آن شانه خالى كنند .\r\nو در اين آيات منطق هميشگى اين گروه بىايمان منعكس شده است ، مىگويد : « هنگامى كه به آنها گفته شود پروردگار شما چه چيز نازل كرده است ؟ در پاسخ مىگويند اينها وحى الهى نيست ، همان افسانه‌هاى دروغين پيشينيان است » ( * ( وَإِذا قِيلَ لَهُمْ ما ذا أَنْزَلَ رَبُّكُمْ قالُوا أَساطِيرُ الأَوَّلِينَ ) * ) .\r\nو با اين تعبير موذيانه دو مطلب را بيان مىداشتند نخست اينكه سطح فكر ما از اين مسائل بسيار برتر است ، اينها افسانه اى بيش نيست كه بر سرگرمى عوام الناس ساخته شده ، و از اين گذشته تازگى ندارد زيرا اولين بار نيست كه انسانى چنين سخنانى را اظهار مىدارد ، حتى « محمد » از خود ابتكارى به خرج نداده همان اسطوره‌هاى گذشتگان را تكرار مىكند .\r\n« اساطير » جمع « اسطوره » ( 1 ) به حكايات و داستانهاى خرافى و دروغين گفته مىشود ، و اين كلمه 9 بار در قرآن از زبان كفار بى ايمان در برابر انبياء نقل شده است كه غالبا براى توجيه مخالفت خود با دعوت رهبران الهى به اين بهانه متوسل مىشدند ، و عجب اينكه هميشه كلمه « اساطير » را با « اولين » توصيف مىكردند ، تا ثابت كنند اينها تازگى ندارد ، و حتى گاه مىگفتند « اينها مهم نيست ما هم اگر بخواهيم مىتوانيم مانند آن را بياوريم »\r\n\r\n","description":"","footnote":"\r\n( 1 ) بعضى آن را جمع جمع دانسته‌اند به اين ترتيب كه « اساطير » را جمع « اسطار » و « اسطار » را جمع « سطر » دانسته‌اند و بعضى معتقدند اساطير از جمعهايى است كه مفرد از جنس خود ندارد ولى مشهور همان است كه ما در متن تفسير آورديم .\r\n","page_name":" 198 ","page_number":198},
  {"content":"\r\n( آيه 31 - انفال ) .\r\nجالب اينكه مستكبران امروز نيز غالبا موذيانه براى فرار از حق و همچنين براى گمراه ساختن ديگران متوسل مىشوند ، حتى در كتب جامعه شناسى شكل به اصطلاح علمى به آن داده‌اند و مذهب را زائيده جهل بشر و تفسيرهاى مذهبى را اسطوره‌ها مىنامند ! اما اگر درست به اعماق فكر آنها نفوذ كنيم مىبينيم مساله چيز ديگر است ، آنها با مذاهب خرافى و ساختگى هرگز جنگ و ستيز ندارند ، بلكه خود عامل پيدايش يا نشر آنند ، مخالفت آنها تنها با مذاهب راستين است كه افكار انسانها را بيدار مىكند ، و زنجيرهاى استعمار را در هم مىشكند و سد راه مستكبران و استعمارگران است .\r\nآنها مىبينند قبول تعليمات مذهبى كه اصول عدل و انصاف را پيشنهاد مىكند و با تبعيض و ستمگرى و هر گونه خودكامگى مىجنگد با نقشه‌هاى آنها مخالف است .\r\nآنها مىبينند پذيرش دستورات اخلاقى مذهب با هوسهاى سركش و آزاديهايى كه مورد نظر آنها است سازگار نيست ، مجموع اين جهات سبب مىشود كه اين سد و مانع را از سر راه خود بردارند ، و حتما بايد پاسخى براى مردم درست كنند ، چه پاسخى از اين بهتر كه آنها را به نام اسطوره و افسانه دروغين معرفى كنند .\r\nآنچه متاسفانه آنها را در اين برچسب زدن به مذهب تا حدى موفق مىكند خرافاتى است كه گاهى افراد نادان و بىاطلاع ساخته و پرداخته و به نام مذهب قالب مىزنند ، بر همه طرفداران مذهب راستين لازم است شديدا با اين گونه خرافات به مبارزه برخيزند ، و دشمنان را خلع سلاح كنند ، اين حقيقت را همه جا بنويسند و بگويند كه اين گونه خرافات هيچگونه ارتباطى به مذاهب راستين\r\n","description":"","footnote":"","page_name":" 199 ","page_number":199},
  {"content":"\r\nندارد و دشمن نبايد آن را دستاويز قرار دهد ، و گرنه تعليمات پيامبران هم در زمينه اصول عقائد مذهبى ، و هم در زمينه مسائل عملى آن چنان با عقل و منطق هماهنگ است كه جايى براى اين گونه تهمتها وجود ندارد .\r\nآيه بعد نتيجه اعمال اين كوردلان را چنين بيان مىكند : « اينها بايد روز رستاخيز هم بار گناهان خود را به طور كامل بر دوش بكشند و هم سهمى از گناهان كسانى را كه بخاطر جهل گمراه كرده‌اند » ! ( * ( لِيَحْمِلُوا أَوْزارَهُمْ كامِلَةً يَوْمَ الْقِيامَةِ وَمِنْ أَوْزارِ الَّذِينَ يُضِلُّونَهُمْ بِغَيْرِ عِلْمٍ ) * ) .\r\n« بدانيد آنها بدترين وزر و مسئوليت را بر دوش مىكشند » ( * ( أَلا ساءَ ما يَزِرُونَ ) * ) .\r\nچرا كه گاهى گفتار آنها سبب گمراهى هزاران نفر مىشود ، چقدر دشوار است كه انسان هم بار گناهان خود را بر دوش كشد و هم بار گناهان هزاران نفر ديگر را ، و هر گاه سخنان گمراه كننده آنها باقى بماند و سرچشمه گمراهى نسلها شود بار آنها نيز بر دوششان سنگينى مىكند ! جمله « ليحملوا » ( بايد اين بار را بر دوش كشند ) به صورت امر است ، مفهومش بيان نتيجه و عاقبت كار است ، درست همانند اينكه به كسى مىگوئيم اكنون كه اين عمل خلاف را انجام دادى بايد نتيجه آن را تحمل كنى و تلخى آن را بچشى ( بعضى از مفسران نيز احتمال داده‌اند كه « لام » ليحملوا لام عاقبت باشد ) .\r\n« اوزار » جمع « وزر » به معنى بار سنگين و نيز به معنى گناه آمده است و اينكه به وزير ، « وزير » گفته مىشود براى اينكه مسئوليت سنگينى به دوش مىكشد .\r\n","description":"","footnote":"","page_name":" 200 ","page_number":200},
  {"content":"\r\nدر اينجا اين سؤال پيش مىآيد كه چگونه قرآن گفته است « قسمتى از بار گناهان كسانى را كه گمراه كرده‌اند بر دوش دارند » و نگفته همه بار گناهان آنها را ، با اينكه در روايات مىخوانيم اگر كسى سنت بدى بگذارد تمام گناهان كسانى كه به آن عمل كرده‌اند بر دوش مىكشد .\r\nبعضى از مفسران در پاسخ اين سؤال گفته‌اند كه « پيروان گمراه » دو نوع گناه دارند گناهانى را كه به عنوان پيروى از رهبرانشان مرتكب مىشوند ، و گناهانى را كه مستقلا دارند ، آنچه بر دوش رهبران سنگينى مىكند نوع اول است .\r\nو بعضى « من » را در آيه فوق براى تبعيض نگرفته‌اند بلكه براى بيان اينكه گناهان پيروان بر دوش رهبران است دانسته‌اند .\r\nولى تفسير ديگرى به نظر مىرسد كه از همه اينها دلچسبتر است ، و آن اينكه پيروان گمراه دو حالت دارند ، گاهى آگاهانه به دنبال اين رهبران منحرف مىافتند كه نظيرش را در طول تاريخ فراوان ديده‌ايم ، در اين صورت عامل گناه هم دستور رهبران است و هم تصميم خودشان ، و در اينجا است كه يك سهم از مسئوليت گناهانشان بر دوش رهبران است ( بى آنكه چيزى از گناهان آنها كاسته شود ) .\r\nاما گاه مىشود كه پيروان بدون اينكه مايل باشند اغفال مىشوند و تحت تاثير وسوسه‌هاى رهبران گمراه قرار مىگيرند كه نمونه آن در ميان مردم عوام در بسيارى از جوامع ديده مىشوند ، آنها حتى ممكن است با قصد « تقرب الى اللَّه » به دنبال چنين برنامه هايى حركت كنند ، در اين صورت همه بار گناهانشان بر دوش پيشوايان گمراه است ، و خودشان اگر در تحقيق كوتاهى نكرده باشند مسئوليتى ندارند ، ولى دسته اول كه با علم و آگاهى تبعيت كرده‌اند مسلما سر سوزنى از گناهشان كم نمىشود در عين اينكه پيشوايانشان سهمى از مسئوليت را\r\n","description":"","footnote":"","page_name":" 201 ","page_number":201},
  {"content":"\r\nبر دوش مىكشند .\r\nذكر اين نكته نيز لازم است كه تعبير « * ( بِغَيْرِ عِلْمٍ ) * » دليل بر آن نيست كه پيروان اين گمراهان هيچگونه آگاهى از وضع رهبرانشان نداشتند و به طور كلى اغفال شده بودند تا هيچگونه مسئوليتى شخصا نداشته باشند ، بلكه اين تعبير همانند آنست كه مىگوئيم افراد جاهل و نادان زود به دام اغواگران مىافتند ، اما افراد دانا بسيار دير .\r\nلذا قرآن در آيات ديگر اين پيروان را تبرئه نكرده و سهمى از مسئوليت را نيز براى آنان قائل شده است ، چنان كه در آيه 47 و 48 سوره مؤمن مىخوانيم وَإِذْ يَتَحاجُّونَ فِي النَّارِ فَيَقُولُ الضُّعَفاءُ لِلَّذِينَ اسْتَكْبَرُوا إِنَّا كُنَّا لَكُمْ تَبَعاً فَهَلْ أَنْتُمْ مُغْنُونَ عَنَّا نَصِيباً مِنَ النَّارِ - قالَ الَّذِينَ اسْتَكْبَرُوا إِنَّا كُلٌّ فِيها إِنَّ اللَّه قَدْ حَكَمَ بَيْنَ الْعِبادِ : « گمراه كنندگان و گمراه شوندگان در دوزخ با هم بحث و جدل مىكنند ، پيروان نادان و ضعيف به مستكبرين مىگويند ما پيرو شما بوديم ، آيا سهمى از آتش را به جاى ما مىپذيريد ؟ ! آنها پاسخ مىدهند ما همگى در دوزخيم خداوند حكم ( عادلانه اى ) بين بندگانش كرده است » ! آيه بعد به بيان اين نكته مىپردازد كه اين اولين بار نيست كه مستكبران به رهبران الهى تهمت مىزنند و وحى آسمانى را اساطير اولين مىشمارند ، بلكه « آنهايى كه قبل از اينها بودند نيز از اين گونه توطئه‌ها داشتند ، ولى خداوند به سراغ شالوده زندگى آنها رفت و از اساس آن را ويران نمود ، و سقف بر سرشان از بالا فرود آمد » ! ( * ( قَدْ مَكَرَ الَّذِينَ مِنْ قَبْلِهِمْ فَأَتَى اللَّه بُنْيانَهُمْ مِنَ الْقَواعِدِ فَخَرَّ عَلَيْهِمُ السَّقْفُ مِنْ فَوْقِهِمْ ) * ) .\r\n« و عذاب و مجازات الهى از آنجا كه باور نمىكردند و نمىدانستند به سراغشان آمد » ( * ( وَأَتاهُمُ الْعَذابُ مِنْ حَيْثُ لا يَشْعُرُونَ ) * ) .\r\n","description":"","footnote":"","page_name":" 202 ","page_number":202},
  {"content":"\r\nگر چه بعضى از مفسران آيه فوق را به جريان كار « نمرود » و ساختمانى كه به پندارش براى صعود به آسمان و مبارزه با خداى آسمان ! ! ساخته بود تفسير كرده‌اند ، و بعضى ديگر به جريان بختالنصر ، ولى مسلم است كه مفهوم آيه عام است ، و توطئه‌هاى همه مستكبران و رهبران گمراه را در بر مىگيرد .\r\nجالب اينكه قرآن مىگويد : خداوند براى بر هم زدن توطئه‌هاى اين مستكبران اقدام روبنايى نمىكند ، بلكه به سراغ ريشه و زيربناى كار آنها رفته ، تشكيلاتشان را از اساس به هم مىريزد ، و سقفها را بر سرشان فرود مىآورد .\r\nآرى چنين است مجازات الهى درباره اين گونه افراد .\r\nمسلما ريشه كن كردن ساختمان و فرود آمدن سقف ، ممكن است اشاره به ساختمان و سقف ظاهرى آنها باشد كه بر اثر زلزله‌ها و صاعقه‌ها در هم كوبيده شد و بر سر آنان فرود آمد ، و ممكن است كنايه از سازمان و تشكيلات آنها باشد كه به فرمان خدا از ريشه بر كنده شد ، و نابود گشت ، ضمنا مانعى ندارد كه آيه اشاره به هر دو معنى باشد .\r\nاين نكته نيز قابل ملاحظه است كه قرآن بعد از ذكر كلمه « سقف » تعبير به « * ( مِنْ فَوْقِهِمْ ) * » مىكند ، با اينكه مسلما سقف هميشه در طرف بالا است ، اين ممكن است به خاطر تاكيد باشد و هم به خاطر بيان اين نكته كه گاهى ممكن است سقف فرود آيد ولى صاحب خانه در آنجا نباشد اما در مورد اين تبهكاران سقف فرود آمد و آنها زير آن بودند و نابود شدند تاريخ امروز و گذشته چقدر زنده و روشن صحنه‌هاى اين مجازات الهى را نشان مىدهد ، زورمندان و جبارانى بوده‌اند كه دستگاه خويش را آن چنان مستحكم مىپنداشتند كه نه براى خود بلكه براى آينده فرزندانشان در آن دستگاه نقشه مىكشيدند و طرح مىريختند و ظاهرا تمام مقدمات براى حفظ قدرت و ثبات نظامشان را فراهم ساخته بودند ، ولى ناگهان از همانجا كه آنها\r\n","description":"","footnote":"","page_name":" 203 ","page_number":203},
  {"content":"\r\nهيچ فكرش را نمىكردند عذاب الهى به سراغشان آمد و سقف بارگاهشان را بر سرشان فرو ريخت ، آن چنان نابود يا پراكنده شدند كه گويى هرگز بر صفحه زمين نبودند ! آنچه گفته شد عذاب دنياى آنها است ولى مجازات آنها به همين جا پايان نمىگيرد ، بلكه « بعد از اين در روز رستاخيز خدا آنها را رسوا مىسازد » ( * ( ثُمَّ يَوْمَ الْقِيامَةِ يُخْزِيهِمْ ) * ) .\r\nو آنها را مورد سؤال قرار مىدهد « و مىگويد كجا هستند آن شريكانى كه شما براى من ساخته بود ، و به آنها عشق مىورزيديد ، و به خاطر آنها با ديگران به مجادله و حتى دشمنى برمىخاستيد » ؟ ! ( * ( وَيَقُولُ أَيْنَ شُرَكائِيَ الَّذِينَ كُنْتُمْ تُشَاقُّونَ فِيهِمْ ) * ) ( 1 ) .\r\nدر اينجا آنها پاسخى براى اين سؤال مسلما ندارند ولى « عالمان در آنجا زبان به سخن مىگشايند و مىگويند شرمندگى و رسوايى و همچنين بدبختى امروز براى كافران است » ( * ( قالَ الَّذِينَ أُوتُوا الْعِلْمَ إِنَّ الْخِزْيَ الْيَوْمَ وَالسُّوءَ عَلَى الْكافِرِينَ ) * ) .\r\nو از اينجا روشن مىشود كه سخنگويان در قيامت ، عالمان و دانشمندانند چرا كه در آن محضر بزرگ بايد سخنى گفت كه خلافى در آن نباشد و اين از كسى جز عالمان با ايمان ساخته نيست .\r\nو اگر مىبينيم در بعضى از روايات اهل بيت ع تفسير به امامان معصوم شده است ، به خاطر آن است كه آنها مصداق اتم و اكمل عالمان باايمانند ( 2 ) .\r\n\r\n","description":"","footnote":"\r\n( 1 ) تشاقون از ماده شقاق به معنى مخالفت و دشمنى است و اصل آن از ماده « شق » به معنى نصف كردن ( و شكاف ايجاد نمودن ) آمده است .\r\n( 2 ) به تفسير نور الثقلين جلد 3 صفحه 50 مراجعه فرمائيد .\r\n","page_name":" 204 ","page_number":204},
  {"content":"\r\nذكر اين نكته نيز لازم است كه منظور از اين سؤال و جواب كه ميان مشركان و عالمان رد و بدل مىشود كشف مطلب پنهان و مكتومى نمىباشد ، بلكه اين خود يك نوع مجازات و كيفر روانى است ، به خصوص اينكه مؤمنان آگاه در اين جهان همواره مورد ملامت و سرزنش اين مشركان مغرور بودند ، و در آنجا بايد اين مغروران كيفر خود را از همين راه ببينند و مورد ملامت و شماتت واقع شوند در جايى كه هيچ راه انكار و نجات براى آنها نيست .\r\nآيه بعد توصيفى از كافران مىكند كه آيه قبل با نام آنها پايان يافته بود با تعبيرى كه درس تكان دهنده اى براى بيدار كردن غافلان و بيخبران است مىگويد « آنها كسانى هستند كه فرشتگان مرگ روح آنها را مىگيرند ، در حالى كه به خود ظلم كرده بودند » ( * ( الَّذِينَ تَتَوَفَّاهُمُ الْمَلائِكَةُ ظالِمِي أَنْفُسِهِمْ ) * ) .\r\nزيرا انسان هر ظلم و ستمى كند در درجه اول به خودش باز مىگردد و خانه خويشتن را قبل از خانه ديگران ويران مىسازد ، چرا كه گام اول ظلم گام اول ويرانگرى ملكات درونى و صفات برجسته خود انسان است ، و از اين گذشته بنياد ظلم در هر جامعه اى بر قرار شود ، با توجه به پيوندهاى اجتماعى ، سرانجام دور مىزند و به خانه ظالم بر مىگردد .\r\nاما آنها هنگامى كه خود را در آستانه مرگ مىبينند و پرده‌هاى غرور و غفلت از مقابل چشمانشان كنار مىرود « فورا تسليم مىشوند ، و مىگويند ما كار بدى انجام نمىداديم » ! ( * ( فَأَلْقَوُا السَّلَمَ ما كُنَّا نَعْمَلُ مِنْ سُوءٍ ) * ) .\r\nچرا آنها انجام هر گونه كار بد را انكار مىكنند ؟ آيا دروغ مىگويند ، به خاطر اينكه دروغ بر اثر تكرار ، صفت ذاتى آنها شده است ؟ و يا مىخواهند بگويند ما مىدانيم اين اعمال را انجام داده‌ايم ولى اشتباه كرده‌ايم و سوء نيت نداشته‌ايم ، ممكن است هر دو باشد .\r\n","description":"","footnote":"","page_name":" 205 ","page_number":205},
  {"content":"\r\nولى بلافاصله به آنها گفته مىشود شما دروغ مىگوئيد ، اعمال زشت فراوانى انجام داديد « آرى خداوند از اعمال و همچنين از نيتهاى شما با خبر است » ( * ( بَلى إِنَّ اللَّه عَلِيمٌ بِما كُنْتُمْ تَعْمَلُونَ ) * ) .\r\nبنا بر اين جاى انكار كردن و حاشا نمودن نيست ! « اكنون كه چنين است از درهاى جهنم وارد شويد در حالى كه جاودانه در آن خواهيد بود » ( * ( فَادْخُلُوا أَبْوابَ جَهَنَّمَ خالِدِينَ فِيها ) * ) .\r\n« چه جاى بدى است جايگاه متكبران » ( * ( فَلَبِئْسَ مَثْوَى الْمُتَكَبِّرِينَ ) * ) .\r\n\r\nنكته‌ها :\r\n\r\n1 - سنت حسنه و سيئه\r\nبراى انجام يك عمل قطعا مقدمات زيادى لازم است ، و در اين ميان نقش رهبران و ارشاد كنندگان و يا وسوسه گران ، نقش مهمى است ، همچنين نقش سنتهاى خوب يا زشت و ننگين كه زمينه فكرى و اجتماعى را براى اين گونه اعمال فراهم مىكند نمىتوان از نظر دور داشت ، بلكه گاه مىشود كه نقش رهبران ، و يا سنتگذاران بر همه عوامل ديگر پيشى مىگيرد .\r\nاز اين رو هيچ دليلى ندارد كه آنها شريك جرم و يا شريك در نيكيها نباشند .\r\nروى همين منطق در آيات قرآن و روايات اسلامى به مساله « دلالت بر نيكى و بدى » و يا « سنت گذاردن ، اعم از نيك و بد » تكيه فراوان شده است .\r\nدر آيات فوق خوانديم كه مستكبران گمراه و اغواگر ، هم بار گناهان خويش را بر دوش مىكشند و هم سهمى از بار گناهان پيروانشان را ( بى آنكه از مسئوليت پيروان كاسته شود ) .\r\n","description":"","footnote":"","page_name":" 206 ","page_number":206},
  {"content":"\r\nاين موضوع تا آنجا مورد اهميت ، كه به گفته پيامبر اسلام ص\r\nالدال على الخير كفاعله :\r\n« آن كس كه دعوت به نيكى مىكند همانند فاعل آنست » ( 1 ) .\r\nدر حديثى كه در ذيل آيات فوق ، از پيامبر ص نقل شده مىخوانيم :\r\nايما داع دعى الى الهدى فاتبع ، فله مثل اجورهم ، من غير ان ينقص من اجورهم شيئا و ايما داع دعى الى ضلالة فاتبع عليه ، فان عليه مثل اوزار من اتبعه ، من غير ان ينقص من اوزارهم شيئا ! :\r\n« هر كسى دعوت به هدايت كند و از او پيروى كنند ، پاداشى همچون پاداش پيروانش خواهد داشت ، بى آنكه از پاداش آنها چيزى كاسته شود . و هر كس دعوت به ضلالت كند و از او پيروى كنند همانند كيفر پيروانش را خواهد داشت ، بى آنكه از كيفر آنها كاسته شود » ( 2 ) .\r\nو از امام باقر ع چنين نقل شده :\r\nمن استن بسنة عدل فاتبع كان له اجر من عمل بها ، من غير ان ينتقص من اجورهم شىء و من استن سنة جور فاتبع كان عليه مثل وزر من عمل به ، من غير ان ينتقص من اوزارهم شىء :\r\n« كسى كه سنت عدلى ايجاد كند و از آن پيروى شود همانند پاداش كسانى را كه به آن عمل مىكنند خواهد داشت ، بى آنكه از پاداش آنها كم شود و كسى كه سنت ظلمى بگذارد و از آن پيروى شود همانند گناه كسانى كه به آن عمل مىكنند خواهد داشت ، بى آنكه چيزى از گناهان آنها كاسته شود » ( 3 ) .\r\nبه همين مضمون روايات متعدد ديگرى از پيشوايان معصوم نقل شده كه شيخ حر عاملى ( ره ) در جلد يازدهم وسائل « كتاب الامر بالمعروف و النهى عن المنكر »\r\n\r\n","description":"","footnote":"\r\n( 1 ) وسائل الشيعه جلد 11 صفحه 436 .\r\n( 2 ) مجمع البيان ذيل آيه مورد بحث .\r\n( 3 ) وسائل الشيعه جلد 11 صفحه 437 .\r\n","page_name":" 207 ","page_number":207},
  {"content":"\r\nباب شانزدهم ، آنها را جمعآورى كرده است .\r\nدر صحيح مسلم نيز حديثى از پيامبر اسلام ص به مضمون زير آمده است :\r\nپيامبر ص در ميان ياران نشسته بود ، جمعى پا برهنه و فاقد لباس خدمتش رسيدند در حالى كه شمشيرها را بر كمر بسته بودند ( و آماده جهاد بودند ) از مشاهده فقر آنها ، چهره پيامبر ص دگرگون شد ، به خانه رفت و سپس برگشت و به بلال دستور داد مردم را دعوت به اجتماع و نماز كند ، بعد از برگزارى نماز پيامبر خطبه اى خواند و فرمود : اى مردم از خدا بترسيد همان خدايى كه شما را همگى از يك نفس آفريد و بدانيد خدا مراقب شما است ، مردم ! تقوا پيشه كنيد و به فكر فرداى قيامت باشيد ، هر كدام بتوانيد از دينار ، درهم ، لباس ، گندم ، خرما ، حتى بخشى از يك دانه خرما به نيازمندان كمك كنيد .\r\nدر اين هنگام مردى از انصار ، كيسه پولى آورد كه در دستش جاى نميگرفت اين امر سبب تشويق مردم شد و پشت سر هم كمكهاى مختلف فراهم كردند به حدى كه دو كوپه از مواد غذايى و لباس جمع شد ، آثار سرور در چهره پيامبر ص نمايان گشت در اين هنگام فرمود :\r\nمن سن فى الاسلام سنة حسنة فله اجرها و اجر من عمل بها بعده من غير ان ينقص من اجورهم شىء و من سن فى الاسلام سنة سيئة كان عليه وزرها و وزر من عمل بها من بعده من غير ان ينقص من اوزارهم شىء ( 1 ) .\r\nمعنى اين بخش از حديث همانند احاديث سابق است .\r\nدر اينجا سؤالى پيش مىآيد كه اين احاديث و مانند آن از آيات قرآن ، با آيه 164 انعام وَلا تَزِرُ وازِرَةٌ وِزْرَ أُخْرى ( كسى گناه ديگرى را بر دوش نمىكشد ) چگونه سازگار است ؟\r\nپاسخ اين سؤال با توجه به يك نكته كاملا روشن است ، و آن اينكه اينها\r\n\r\n","description":"","footnote":"\r\n( 1 ) صحيح مسلم جلد 2 صفحه 704 ( باب الحث على الصدقة و لو بشق تمره ) .\r\n","page_name":" 208 ","page_number":208},
  {"content":"\r\nمسئول گناهان ديگرى نيستند بلكه مسئول گناهان خويشند ، زيرا در تحقق گناه ديگران شركت داشتند و از يك نظر گناه خودشان محسوب مىشود .\r\n\r\n2 - تسليم بيهوده !\r\nكمتر كسى پيدا مىشود كه حقيقت را در مرحله شهود ببيند و باز هم آن را انكار كند ، به همين دليل گنهكاران و ستمگران هنگامى كه در آستانه مرگ قرار مىگيرند و پرده‌هاى غفلت و غرور كنار مىرود و چشم برزخى پيدا مىكنند اظهار ايمان مىكنند ، همانگونه كه در آيات فوق خوانديم « * ( فَأَلْقَوُا السَّلَمَ ) * » .\r\nمنتها در اين هنگام سخنان مختلفى دارند ، بعضى اعمال زشت خود را حاشا مىكنند و مىگويند : ما عمل بدى انجام نداديم ( همانگونه كه در آيات فوق آمده ) يعنى آن قدر دروغ گفتند كه دروغ جزء خميره وجودشان شده و با اينكه مىدانند جاى دروغ نيست باز هم دروغ مىگويند ! ، حتى از بعضى آيات قرآن استفاده مىشود كه در رستاخيز نيز جمعى دروغ مىگويند قالُوا وَاللَّه رَبِّنا ما كُنَّا مُشْرِكِينَ : « مشركان مىگويند سوگند به پروردگار كه ما مشرك نبوديم » ! ( سوره انعام آيه 23 ) .\r\nبعضى ديگر اظهار ندامت مىكنند و تقاضاى بازگشت به دنيا ( سوره سجده آيه 12 ) .\r\nبعضى ديگر تنها ابراز ايمان مىكنند مانند فرعون ( سوره يونس - 90 ) ولى به هر حال هيچيك از اين سخنان پذيرفته نخواهد شد ، چرا كه وقت آن گذشته است و اين گونه ابراز ايمان جنبه اضطرارى دارد و كرارا گفته‌ايم كه ايمان اضطرارى بى اثر است .\r\n","description":"","footnote":"","page_name":" 209 ","page_number":209},
  {"content":"\r\n\r\n[ سوره النحل ‹ 16 › : آيات 30 تا 32 
  ]\r\nوَ قِيلَ لِلَّذِينَ اتَّقَوْا ما ذا أَنْزَلَ رَبُّكُمْ قالُوا خَيْراً لِلَّذِينَ أَحْسَنُوا فِي هذِه الدُّنْيا حَسَنَةٌ وَلَدارُ الآخِرَةِ خَيْرٌ وَلَنِعْمَ دارُ الْمُتَّقِينَ ‹ 30 › جَنَّاتُ عَدْنٍ يَدْخُلُونَها تَجْرِي مِنْ تَحْتِهَا الأَنْهارُ لَهُمْ فِيها ما يَشاؤُنَ كَذلِكَ يَجْزِي اللَّه الْمُتَّقِينَ ‹ 31 › الَّذِينَ تَتَوَفَّاهُمُ الْمَلائِكَةُ طَيِّبِينَ يَقُولُونَ سَلامٌ عَلَيْكُمْ ادْخُلُوا الْجَنَّةَ بِما كُنْتُمْ تَعْمَلُونَ ‹ 32 ›\r\n\r\nترجمه :\r\n30 - و هنگامى كه بپرهيزگاران گفته مىشد پروردگار شما چه نازل كرده است ؟ ميگفتند :\r\nخير ( و سعادت ) براى كسانى كه نيكى كردند در اين دنيا نيكى است ، و سراى آخرت از آن هم بهتر است ، و چه خوب است سراى پرهيزكاران .\r\n31 - باغهايى از بهشت جاويدان است كه همگى وارد آن مىشوند ، نهرها از زير آن جريان دارد و هر چه را بخواهند در آنجا هست ! 32 - همانها كه فرشتگان ( قبض ارواح ) روحشان را مىگيرند در حالى كه پاك و پاكيزه‌اند به آنها مىگويند سلام بر شما باد ، وارد بهشت شويد بخاطر اعمالى كه انجام مىداديد !\r\n","description":"","footnote":"","page_name":" 210 ","page_number":210},
  {"content":"\r\n\r\nتفسير : سرنوشت پاكان و نيكان\r\nدر آيات گذشته اظهارات مشركان درباره قرآن و نتائج آن را خوانديم ، اما در آيات مورد بحث ، اعتقاد مؤمنان را با ذكر نتائجش مىخوانيم :\r\nنخست مىگويد : « هنگامى كه به پرهيزگاران گفته مىشود پروردگار شما چه چيز نازل كرده است ؟ مىگويند خير و نيكى » ( * ( وَقِيلَ لِلَّذِينَ اتَّقَوْا ما ذا أَنْزَلَ رَبُّكُمْ قالُوا خَيْراً ) * ) .\r\nدر تفسير قرطبى مىخوانيم در آن هنگام كه پيامبر ص در مكه بود ، در موسم حج كه از اطراف جزيره عربستان مردم گروه گروه وارد مكه مىشدند ، چون جسته گريخته مطالبى درباره پيامبر اسلام ص به گوششان رسيده بود ، با افراد مختلف كه روبرو مىشدند از آنها پيرامون اين موضوع سؤال ميكردند ، هر گاه از مشركان اين سؤال را مىكردند آنها مىگفتند : چيزى نيست ، همان افسانه‌هاى خرافى و اسطوره‌هاى پيشينيان ، و هر گاه با مؤمنان روبرو مىشدند و اين سؤال را مطرح مىكردند و مىگفتند پروردگار ما جز خير و نيكى نازل نكرده است .\r\nچه تعبير رسا و زيبا و جامعى ؟ « خير » آن هم خير مطلق ، كه مفهوم گسترده اش همه نيكيها ، سعادتها و پيروزيهاى مادى و معنوى را در بر مىگيرد ، خير در رابطه با دنيا ، خير در رابطه با آخرت ، خير براى فرد و خير براى جامعه ، خير در زمينه تعليم و تربيت و در زمينه سياست و اقتصاد و امنيت و آزادى خلاصه خير از هر نظر ( زيرا مىدانيم هنگامى كه متعلق يك كلمه را حذف كنيم مفهوم آن عموميت پيدا خواهد كرد ) .\r\nذكر اين نكته نيز لازم است كه درباره قرآن تعبيرات گوناگونى در خود\r\n","description":"","footnote":"","page_name":" 211 ","page_number":211},
  {"content":"\r\nقرآن وارد شده است ، تعبير به نور ، شفاء ، هدايت ، فرقان ( جدا كننده حق از باطل ) حق ، تذكره و مانند اينها ، ولى شايد اين تنها آيه اى است كه در آن تعبير به « خير » شده است و مىتوان گفت همه آن مفاهيم خاص ، در اين مفهوم عام جمع است .\r\nضمنا تفاوت تعبيرى كه مشركان و مؤمنان درباره قرآن مىكردند ، قابل ملاحظه است : مؤمنان مىگفتند : خيرا يعنى انزل خيرا ( خداوند خير و نيكى نازل كرده است ) و به اين وسيله ايمان خود را به وحى بودن قرآن آشكار مىساختند ( 1 ) .\r\nاما هنگامى كه از مشركان سؤال مىكردند پروردگارتان چه چيز نازل كرده ، آنها مىگفتند اينها اساطير الاولين است ، و به اين ترتيب ، وحى بودن قرآن را به كلى انكار مىكردند ( 2 ) .\r\nسپس همانگونه كه در آيات گذشته ، نتيجه اظهارات مشركان ، به صورت كيفرهاى مضاعف دنيوى و اخروى ، مادى و معنوى ، بيان شد ، در آيه مورد بحث نتيجه اظهارات مؤمنان به اين صورت بيان شده است : « براى كسانى كه نيكى كردند در اين دنيا نيكى است » ( * ( لِلَّذِينَ أَحْسَنُوا فِي هذِه الدُّنْيا حَسَنَةٌ ) * ) .\r\nجالب اينكه « حسنة » كه پاداش آنها همانند خير كه « اظهار » آنها بوده ، مطلق گذاشته شده است و انواع حسنات و نعمتهاى اين جهان را در بر مىگيرد ، اين پاداش دنياى آنها است ، سپس اضافه مىكند « سراى آخرت از اين هم بهتر است ، و چه خوبست سراى پرهيزكاران » ؟\r\n\r\n","description":"","footnote":"\r\n( 1 ) خيرا در حقيقت مفعول است براى فعل محذوف و در تقدير انزل خيرا بوده است .\r\n( 2 ) اساطير الاولين ، خبر است براى مبتداى محذوف و در تقدير هذه اساطير الاولين بوده است .\r\n","page_name":" 212 ","page_number":212},
  {"content":"\r\n( * ( وَلَدارُ الآخِرَةِ خَيْرٌ وَلَنِعْمَ دارُ الْمُتَّقِينَ ) * ) .\r\nباز در اين تعبير به كلمه « خير » و جمله « * ( لَنِعْمَ دارُ الْمُتَّقِينَ ) * » برخورد مىكنيم كه هر دو ، مطلقند با مفهوم گسترده شان ، و بايد همچنين باشد چرا كه پاداشها ، بازتابهايى هستند از اعمال انسانها ، در كيفيت و كميت آنها ! .\r\nضمنا از آنچه گفتيم روشن شد كه جمله * ( لِلَّذِينَ أَحْسَنُوا . . . ) * تا آخر آيه ظاهرا كلام خدا است ، و قرينه مقابله ميان اين آيات و آيات گذشته ، اين معنى را تقويت مىكند ، هر چند بعضى از مفسران ، در تفسير آن دو احتمال داده‌اند ، نخست اينكه كلام خدا باشد ، و ديگر اينكه دنباله كلام پرهيزكاران است .\r\nآيه بعد سراى پرهيزكاران را كه قبلا بطور سربسته بيان شد ، توصيف كرده مىگويد : « سراى پرهيزكاران باغهاى جاويدان بهشت است كه همگى وارد آن مىشوند » ( * ( جَنَّاتُ عَدْنٍ يَدْخُلُونَها ) * ) .\r\n« نهرهاى جارى از پاى درختان آنها مىگذرد » ( * ( تَجْرِي مِنْ تَحْتِهَا الأَنْهارُ ) * ) .\r\nتنها مساله باغ و درخت مطرح نيست ، بلكه « هر چه بخواهند در آنجا هست » ( * ( لَهُمْ فِيها ما يَشاؤُنَ ) * ) .\r\nآيا تعبيرى از اين وسيعتر و مفهومى از اين جامعتر درباره نعمتهاى بهشتى پيدا مىشود ؟\r\nحتى اين تعبير از تعبيرى كه در آيه 71 سوره زخرف آمده است وسيعتر به نظر مىرسد آنجا كه مىگويد وَفِيها ما تَشْتَهِيه الأَنْفُسُ وَتَلَذُّ الأَعْيُنُ : « در بهشت هر آنچه دلها بخواهد و چشمها از آن لذت برد وجود دارد » آنجا سخن از خواست دلها است و اينجا سخن از خواست مطلق ( يشاؤن ) .\r\nبعضى از مفسران از مقدم بودن « * ( لَهُمْ فِيها ) * » بر « * ( ما يَشاؤُنَ ) * » انحصار\r\n","description":"","footnote":"","page_name":" 213 ","page_number":213},
  {"content":"\r\nاستفاده كرده‌اند يعنى تنها در آنجا است كه انسان هر چه را بخواهد مىيابد و گرنه چنين امرى در دنيا غير ممكن است ! .\r\nگفتيم آيات مورد بحث كه توضيحى از چگونگى زندگى و مرگ پرهيزكاران است هماهنگ و همقرينه با آيات گذشته است كه از مشركان مستكبر سخن مىگفت ، در آنجا خوانديم كه فرشتگان مرگ آنها را قبض روح مىكنند در حالى كه ستمگرند و مرگ آنها آغاز دوران جديدى از بدبختى آنهاست و سپس به آنها فرمان داده مىشود كه به درهاى جهنم ورود كنيد .\r\nاما در اينجا مىخوانيم كه « پرهيزكاران كسانى هستند كه فرشتگان قبض ارواح ، روح آنان را مىگيرند در حالى كه پاك و پاكيزه‌اند » ( * ( الَّذِينَ تَتَوَفَّاهُمُ الْمَلائِكَةُ طَيِّبِينَ ) * ) .\r\nپاكيزه از آلودگى شرك پاكيزه از ظلم و استكبار و هر گونه گناه .\r\nدر اينجا فرشتگان « به آنها مىگويند سلام بر شما باد » ( * ( يَقُولُونَ سَلامٌ عَلَيْكُمْ ) * ) .\r\nسلامى كه نشانه امنيت و سلامت و آرامش كامل است .\r\nسپس مىگويند « وارد بهشت شويد به خاطر اعمالى كه انجام مىداديد » ( * ( ادْخُلُوا الْجَنَّةَ بِما كُنْتُمْ تَعْمَلُونَ ) * ) .\r\nتعبير به « تتوفاهم » ( روح آنها را دريافت مىدارند ) تعبير لطيفى است درباره مرگ ، اشاره به اينكه مرگ به معنى فنا و نيستى و پايان همه چيز نيست ، بلكه انتقالى است از يك مرحله به مرحله بالاتر .\r\nدر تفسير الميزان مىخوانيم كه در اين آيه ، سه موضوع مطرح است :\r\n1 - طيب و پاكيزه بودن 2 - سلامت و امنيت از هر نظر 3 - راهنمايى به بهشت .\r\n","description":"","footnote":"","page_name":" 214 ","page_number":214},
  {"content":"\r\nاين سه موهبت همانست كه در آيه 82 سوره انعام نظير آن را مىخوانيم الَّذِينَ آمَنُوا وَلَمْ يَلْبِسُوا إِيمانَهُمْ بِظُلْمٍ أُولئِكَ لَهُمُ الأَمْنُ وَهُمْ مُهْتَدُونَ : « آنها كه ايمان آوردند و ايمان خود را با ظلم و ستمى نيالودند ، امنيت براى آنها است ، و هدايت مىشوند » .\r\n","description":"","footnote":"","page_name":" 215 ","page_number":215},
  {"content":"\r\n\r\n[ سوره النحل ‹ 16 › : آيات 33 تا 37 
  ]\r\nهَلْ يَنْظُرُونَ إِلَّا أَنْ تَأْتِيَهُمُ الْمَلائِكَةُ أَوْ يَأْتِيَ أَمْرُ رَبِّكَ كَذلِكَ فَعَلَ الَّذِينَ مِنْ قَبْلِهِمْ وَما ظَلَمَهُمُ اللَّه وَلكِنْ كانُوا أَنْفُسَهُمْ يَظْلِمُونَ ‹ 33 › فَأَصابَهُمْ سَيِّئاتُ ما عَمِلُوا وَحاقَ بِهِمْ ما كانُوا بِه يَسْتَهْزِؤُنَ ‹ 34 › وَقالَ الَّذِينَ أَشْرَكُوا لَوْ شاءَ اللَّه ما عَبَدْنا مِنْ دُونِه مِنْ شَيْءٍ نَحْنُ وَلا آباؤُنا وَلا حَرَّمْنا مِنْ دُونِه مِنْ شَيْءٍ كَذلِكَ فَعَلَ الَّذِينَ مِنْ قَبْلِهِمْ فَهَلْ عَلَى الرُّسُلِ إِلَّا الْبَلاغُ الْمُبِينُ ‹ 35 › وَلَقَدْ بَعَثْنا فِي كُلِّ أُمَّةٍ رَسُولًا أَنِ اعْبُدُوا اللَّه وَاجْتَنِبُوا الطَّاغُوتَ فَمِنْهُمْ مَنْ هَدَى اللَّه وَمِنْهُمْ مَنْ حَقَّتْ عَلَيْه الضَّلالَةُ فَسِيرُوا فِي الأَرْضِ فَانْظُرُوا كَيْفَ كانَ عاقِبَةُ الْمُكَذِّبِينَ ‹ 36 › إِنْ تَحْرِصْ عَلى هُداهُمْ فَإِنَّ اللَّه لا يَهْدِي مَنْ يُضِلُّ وَما لَهُمْ مِنْ ناصِرِينَ ‹ 37 ›\r\n","description":"","footnote":"","page_name":" 216 ","page_number":216},
  {"content":"\r\n\r\nترجمه :\r\n33 - آيا آنها جز اين انتظارى دارند كه فرشتگان ( قبض ارواح ) به سراغشان بيايند يا فرمان پروردگارت ( دائر بمجازاتشان ) فرا رسد ( آن گاه توبه كنند ، كه توبه آنها در آن زمان بى اثر است ؟ آرى ) آنها كه پيش از ايشان بودند نيز چنين كردند ، خداوند به آنها ستم نكرد ، ولى آنان به خويشتن ستم نمودند .\r\n34 - و سرانجام سيئات اعمالشان به آنها رسيد و آنچه را استهزا مىكردند ( از وعده‌هاى عذاب ) بر آنها وارد شد .\r\n35 - مشركان گفتند : اگر خدا مىخواست نه ما ، و نه پدران ما غير او را عبادت نمىكردند و چيزى را بدون اجازه او تحريم نمىنموديم ( آرى ) آنها كه قبل از ايشان بودند نيز همين كارها را انجام دادند ، ولى آيا پيامبران وظيفه اى جز ابلاغ آشكار دارند ؟ ! 36 - ما در هر امتى رسولى فرستاديم كه خداى يكتا را بپرستيد ، و از طاغوت اجتناب كنيد خداوند گروهى را هدايت كرد ، و گروهى ضلالت و گمراهى دامانشان را گرفت پس در روى زمين سير كنيد و ببينيد عاقبت تكذيب كنندگان چگونه بود ؟\r\n37 - هر قدر بر هدايت آنها حريص باشى ( سودى ندارد ) چرا كه خداوند كسى را كه گمراه ساخت هدايت نمىكند و ياورانى نخواهند داشت .\r\n\r\nتفسير : وظيفه پيامبران ابلاغ آشكار است\r\nبار ديگر به تجزيه و تحليل ، پيرامون طرز فكر و برنامه مشركين و مستكبرين\r\n","description":"","footnote":"","page_name":" 217 ","page_number":217},
  {"content":"\r\nپرداخته و با زبان تهديد مىگويد :\r\nآنها چه انتظارى مىكشند ؟ « آيا انتظار اين را دارند كه فرشتگان مرگ به سراغشان بيايند ، درهاى توبه بسته شود ، پرونده اعمال پيچيده گردد و راه بازگشت باقى نماند » ؟ ! ( يَنْظُرُونَ إِلَّا أَنْ تَأْتِيَهُمُ الْمَلائِكَةُ ) .\r\nو يا اينكه انتظار مىكشند « فرمان پروردگارت دائر به عذاب و مجازات آنها صادر گردد » ؟ ! ( يَأْتِيَ أَمْرُ رَبِّكَ ) .\r\nكه در اين حال نيز درهاى توبه بسته خواهد شد و راه بازگشت و جبران نيست ، اين چه طرز تفكرى است كه آنها دارند ، و چه لجاجت و سرسختى ابلهانه اى ؟\r\nدر اينجا « ملائكه » گرچه بطور مطلق ذكر شده ولى با توجه به آيات گذشته كه سخن از فرشتگان قبض ارواح مىنمود اشاره به همين مطلب است .\r\nو جمله أْتِيَ أَمْرُ رَبِّكَ ( فرمان خدا فرا رسد ) گرچه احتمالات مختلفى را مىپذيرد ، اما با توجه به اينكه اين تعبير در آيات مختلفى از قرآن به معنى نزول عذاب آمده است در اينجا نيز همين معنى را مىرساند ، و به هر حال مجموع اين دو جمله تهديدى است براى اين مستكبران كه اگر اندرزهاى الهى و پيامبران او شما را بيدار نكند تازيانه‌هاى عذاب و مرگ بيدار خواهد ساخت ، اما در آن زمان ديگر بيدار شدن سودى ندارد .\r\nسپس اضافه مىكند تنها اين گروه نيستند كه اين چنين مىكنند بلكه « مشركان و مستكبرين پيشين نيز چنين كردند » ( لِكَ فَعَلَ الَّذِينَ مِنْ قَبْلِهِمْ ) .\r\n« خداوند به آنها ستم نكرد ولى آنها به خويشتن ستم كردند » ( ما ظَلَمَهُمُ اللَّه وَلكِنْ كانُوا أَنْفُسَهُمْ يَظْلِمُونَ ) .\r\nچرا كه آنها در حقيقت تنها نتيجه اعمال خود را باز مىيابند .\r\nاين جمله بار ديگر اين حقيقت را تاكيد مىكند كه هر ظلم و ستم و شرى\r\n","description":"","footnote":"","page_name":" 218 ","page_number":218},
  {"content":"\r\nاز انسان سر مىزند سرانجام دامن خودش را مىگيرد ، بلكه قبل از همه به آنها مىرسد ، زيرا عمل بد ، آثار شوم خود را در روح و جان فاعلش مىپاشد ، قلبشان تاريك و روحشان آلوده و آرامششان نابود خواهد شد .\r\nباز به نتيجه اعمال آنها مىپردازد و مىگويد : « سرانجام ، سيئات اعمالشان به آنها رسيد » ( * ( فَأَصابَهُمْ سَيِّئاتُ ما عَمِلُوا ) * ) .\r\n« و آنچه را استهزاء مىكردند ( از وعده‌هاى عذاب الهى ) بر آنها وارد شد » ( * ( وَحاقَ بِهِمْ ما كانُوا بِه يَسْتَهْزِؤُنَ ) * ) .\r\nجمله « حاق بهم » به معنى « وارد شد بر آنها » مىباشد ، اما بعضى مانند قرطبى در ذيل آيه مورد بحث ، و فريد و جدى در تفسيرش به معنى احاطه كردن گرفته‌اند ، و مىتوان معنى جامعى براى آن ذكر كرد كه هم وارد شدن را بگيرد و هم احاطه كردن را .\r\nو به هر حال تعبير آيه فوق كه مىگويد « سيئات اعمالشان به آنها رسيد » باز اين واقعيت را تاكيد مىكند كه اين اعمال انسان است كه دامان او را در اين جهان و آن جهان مىگيرد و در چهره‌هاى مختلف تجسم مىيابد و او را رنج و آزار و شكنجه مىدهد نه چيز ديگر ( 1 ) .\r\nآيه بعد به يكى از منطقهاى سست و بى اساس مشركان اشاره كرده مىگويد : « مشركان گفتند اگر خداى مىخواست نه ما و نه نياكان ما غير او را عبادت نمىكرديم » و به سراغ بتها نمىرفتيم ( * ( وَقالَ الَّذِينَ أَشْرَكُوا لَوْ شاءَ اللَّه ما عَبَدْنا مِنْ دُونِه مِنْ شَيْءٍ نَحْنُ وَلا آباؤُنا ) * ) .\r\n\r\n","description":"","footnote":"\r\n( 1 ) بنا بر اين هيچ لزومى ندارد كه ما كلمه « جزاء » را قبل از « سيئات » در تقدير بگيريم .\r\n","page_name":" 219 ","page_number":219},
  {"content":"\r\n« و چيزى را بدون اذن او تحريم نمىنموديم » ( * ( وَلا حَرَّمْنا مِنْ دُونِه مِنْ شَيْءٍ ) * ) .\r\nاين جمله اشاره به قسمتى از چهارپايانى است كه مشركان در عصر جاهليت ، از پيش خود تحريم كرده بودند ، و به خاطر آن شديدا مورد انتقاد از طرف پيامبر اسلام واقع شدند .\r\nخلاصه اينكه آنها مىخواستند ادعا كنند كه آنچه ما انجام مىدهيم ، از پرستش بتها ، و حرام و حلال كردنها ، همه مورد رضاى خدا است و بدون اذن او نيست .\r\nاين سخن ممكن است به اين معنى باشد كه آنها عقيده به « جبر » داشتند ، و همه چيز را بسته به فرمان سرنوشت مىدانستند ( همانگونه كه بسيارى از مفسران فهميده‌اند ) .\r\nولى اين احتمال نيز وجود دارد كه آنها اين سخن را به خاطر اعتقاد به جبر نمىدانستند بلكه مىخواستند چنين استدلال كنند كه اگر اعمال ما مورد رضاى خدا نيست پس چرا قبلا پيامبرانى نفرستاده و از آن نهى نكرده است ، چرا از همان روز اول به نياكان ما نگفت من به اين كار راضى نيستم ، اين سكوت او دليل بر رضاى او است ! اين تفسير با ذيل اين آيه و آيات بعد سازگارتر است .\r\nلذا بلافاصله مىفرمايد : « پيشينيان آنها نيز همين كارها را انجام دادند ( و به همين بهانه‌ها متوسل شدند ) ولى آيا پيامبران الهى وظيفه اى جز ابلاغ آشكار دارند ؟ » ( * ( كَذلِكَ فَعَلَ الَّذِينَ مِنْ قَبْلِهِمْ فَهَلْ عَلَى الرُّسُلِ إِلَّا الْبَلاغُ الْمُبِينُ ) * ) .\r\nيعنى اولا اينكه مىگوئيد خداوند سكوت كرده هرگز سكوت نكرده است ، و هر پيامبرى آمده آشكارا دعوت به توحيد و نفى شرك نموده است ، ثانيا\r\n","description":"","footnote":"","page_name":" 220 ","page_number":220},
  {"content":"\r\nوظيفه خدا و پيامبر مجبور ساختن نيست ، بلكه نشان دادن راه و ارائه طريق است و اين كار انجام شده است .\r\nضمنا جمله ذلِكَ فَعَلَ الَّذِينَ مِنْ قَبْلِهِمْ ( كسانى كه قبل از آنها بودند نيز همين گونه انجام دادند ) يك نوع دلدارى براى پيامبر است كه بداند اين كارهايى كه آنها مىكنند همانست كه بر سر همه پيامبران آورده‌اند ، محزون مباش و سخت استقامت كن و بايست كه خدا يار و ياور تو است .\r\nبه دنبال اعلام اين واقعيت كه وظيفه پيامبران تنها ابلاغ آشكار است ، آيه بعد اشاره كوتاه و جامعى به وضع دعوت پيامبران كرده ، مىگويد : « ما در هر امتى رسولى فرستاديم » ( * ( وَلَقَدْ بَعَثْنا فِي كُلِّ أُمَّةٍ رَسُولًا ) * ) .\r\n« امت » از كلمه « ام » به معنى مادر و يا به معنى هر چيزى كه ديگرى را به خود ضميمه مىكند آمده است ، و از اين رو به هر جماعتى كه در ميان آنها يك نوع وحدت ، از نظر زمان يا مكان يا تفكر و يا هدف بوده باشد امت ميگويند ، و از بررسى موارد استعمال آن در قرآن كه به 64 مورد بالغ مىشود اين واقعيت تاييد مىگردد .\r\nسپس اضافه مىكند كه محتواى دعوت همه اين رسولان اين بود « خداى يكتا را بپرستيد و از طاغوت اجتناب كنيد » ( * ( أَنِ اعْبُدُوا اللَّه وَاجْتَنِبُوا الطَّاغُوتَ ) * ) ( 1 ) .\r\nبه اين ترتيب دعوت به سوى « توحيد » و « مبارزه با طاغوت » اساس دعوت تمام پيامبران را تشكيل مىداده ، و نخستين چيزى بوده است كه همه بدون استثناء به آن دعوت مىكردند ، چرا كه اگر پايه‌هاى توحيد محكم نشود ، و طاغوتها از جوامع انسانى و محيط افكار طرد نگردند ، هيچ برنامه اصلاحى قابل پياده كردن نيست .\r\n\r\n","description":"","footnote":"\r\n( 1 ) اين جمله در تقدير چنين بوده است ليقول لهم اعبدوا اللَّه . . .\r\n","page_name":" 221 ","page_number":221},
  {"content":"\r\n« طاغوت » ، همانگونه كه قبلا نيز گفته‌ايم ، صيغه مبالغه از ماده طغيان به معنى متجاوز و متعدى از حد و مرز است ، و به هر چيزى كه وسيله تجاوز از حد گردد نيز گفته مىشود ، از اين جهت به شيطان ، بت ، حاكم جبار و ستمگر و مستكبر ، و بالآخره مسيرى كه به غير حق منتهى گردد ، طاغوت گفته مىشود .\r\nاين كلمه هم به معنى مفرد و هم به معنى جمع استعمال مىشود ، هر چند گاهى آن را به « طواغيت » جمع مىبندند .\r\nاكنون ببينيم نتيجه دعوت انبيا به توحيد به كجا رسيد ، در اينجا قرآن مىگويد :\r\n« گروهى از آن امتها كسانى بودند كه خدايشان هدايت كرد » ( * ( فَمِنْهُمْ مَنْ هَدَى اللَّه ) * ) .\r\n« و گروهى از آنان ضلالت و گمراهى دامانشان را گرفت » ( * ( وَمِنْهُمْ مَنْ حَقَّتْ عَلَيْه الضَّلالَةُ ) * ) .\r\nگرچه باز در اين آيه پيروان مكتب جبر سر و صدا بلند كرده‌اند اين هم دليل ديگرى بر مكتب ما ! ولى كرارا گفته‌ايم اگر آيات هدايت و ضلالت را در كنار هم بچينيم هيچگونه ابهامى در آنها نيست ، و نه تنها اشاره اى به جبر نمىكند بلكه به وضوح مساله اختيار و اراده و آزادى انسان را بيان مىدارد ، چرا كه بسيارى از آيات قرآن مىگويد هدايت و ضلال الهى به دنبال شايستگيها يا ناشايستگىهايى است كه در انسانها بر اثر اعمالشان پيدا مىشود .\r\nخداوند ظالمان ، مسرفان ، دروغگويان و مانند آنها را ، طبق صريح آيات قرآن ، هدايت نمىكند ، ولى به عكس آنهايى كه در راه خدا جهاد و تلاش و كوشش مىكنند و آنهايى كه دعوت پيامبران را مىپذيرند ، همه را مشمول الطاف خود قرار داده و در مسير پر فراز و نشيب تكامل و سير الى اللَّه هدايتشان مىكند ، ولى گروه اول را به حال خود وا مىگذارد ، تا نتيجه اعمالشان دامان آنها را بگيرد\r\n","description":"","footnote":"","page_name":" 222 ","page_number":222},
  {"content":"\r\nو در بيراهه‌ها سرگردان شوند .\r\nو از آنجا كه خاصيت اعمال اعم از نيك و بد از ناحيه خدا است ، نتائج آنها را مىتوان به خدا نسبت داد .\r\nآرى سنت خداوند بر اين است كه نخست اقدام به هدايت تشريعى مىكند ، يعنى پيامبران را مبعوث مىدارد تا هماهنگ با فطرت ، مردم را به توحيد و نفى طاغوت دعوت كنند ، و به دنبال اين هدايت تشريعى ، هر شخص و گروهى لياقت و شايستگى از خود نشان داد مشمول لطف او و هدايت تكوينىاش مىگردد .\r\nآرى اين است سنت هميشگى خدا ، نه آن گونه كه فخر رازى و امثال او از طرفداران مكتب جبر گفته‌اند كه خداوند نخست به وسيله انبياء دعوت مىكند ، و بعد خودش ايمان و كفر را جبرا در افراد ( بدون هيچ دليلى ) مىآفريند و عجب اينكه هيچ سؤال و پرسشى از خدا در اين زمينه نمىتوان كرد ؟ راستى چه ترسيم وحشتناكى از خدا كرده‌اند كه با هيچ عقل و عاطفه و منطقى سازگار نيست .\r\nجالب توجه اينكه تعبير آيه فوق در مورد هدايت و ضلالت متفاوت است :\r\nدر مورد اول مىگويد « گروهى را خدا هدايت كرد » اما در مورد دوم نمىگويد « گروهى را خدا گمراه ساخت » بلكه مىگويد * ( حَقَّتْ عَلَيْه الضَّلالَةُ ) * ( گمراهى براى آنها ثابت شد و دامانشان را چسبيد ! ) .\r\nاين تفاوت در تعبير ممكن است اشاره به واقعيتى باشد كه در آيات ديگر قرآن و بعضى از روايات وارد شده است كه خلاصه اش چنين است :\r\nدر رابطه با مساله هدايت بيشترين سهم مربوط به مقدماتى است كه خدا آفريده ، عقل داده ، فطرت را براى توحيد بسيج كرده ، پيامبران را فرستاده ، آيات تشريعى و تكوينى را ارائه نموده است ، تنها يك تصميمگيرى آزادانه از ناحيه بندگان كافى است كه آنها را به سر منزل مقصود برساند .\r\nولى در مساله ضلالت تمام سهم را بندگان گمراه دارند ، زيرا بر ضد\r\n","description":"","footnote":"","page_name":" 223 ","page_number":223},
  {"content":"\r\nمسير حوادث تكوين و تشريع حركت مىكنند ، فطرت الهى را زير پا مىگذارند ، قوانين او را ناديده مىگيرند ، آيات تشريعى و تكوينى را پشت سر قرار مىدهند ، چشم و گوش دل را بر دعوت انبياء مىبندند ، و خلاصه با توسل به اينهمه تخريب و تحريف در وادى ضلالت گام مىنهند آيا همه اين امور از ناحيه خودشان نيست ؟\r\nاين همان چيزى است كه آيه 79 سوره نساء به آن اشاره مىكند ما أَصابَكَ مِنْ حَسَنَةٍ فَمِنَ اللَّه وَما أَصابَكَ مِنْ سَيِّئَةٍ فَمِنْ نَفْسِكَ : « هر نيكى به تو برسد از ناحيه خدا است و هر بدى به تو برسد از ناحيه خود تو است » .\r\nدر اصول كافى حديثى از امام على بن موسى الرضا ع نقل شده كه اين مطلب را روشنتر مىسازد كه به يكى از يارانش كه از مساله جبر و اختيار سؤال كرد چنين فرمود :\r\nبنويس : « بسم اللَّه الرحمن الرحيم قال على بن الحسين قال اللَّه عز و جل يا بن آدم بمشيتى كنت انت الذى تشاء ، و بقوتى اديت الى فرائضى ، و بنعمتى قويت على معصيتى ، جعلتك سميعا بصيرا ، ما أَصابَكَ مِنْ حَسَنَةٍ فَمِنَ اللَّه وَما أَصابَكَ مِنْ سَيِّئَةٍ فَمِنْ نَفْسِكَ ) * و ذلك انى اولى بحسناتك منك ، و انت اولى بسيئاتك منى » ( 1 ) :\r\n« بنام خداوند بخشنده مهربان امام زين العابدين ع فرمود : خداوند ( در حديث قدسى ) چنين مىفرمايد : اى فرزند آدم به اراده من است كه تو مىتوانى اراده كنى ( من آزادى اراده به تو داده‌ام ) و به نيروى من است كه مىتوانى واجبات را انجام دهى ، و با سوء استفاده از نعمت من است كه قدرت بر معصيتم را پيدا كرده اى ! ، من ترا شنوا و دانا آفريدم ( و راه و چاه را به تو نشان دادم ) آنچه از نيكى به تو مىرسد از ناحيه خدا است ، و آنچه بدى به تو مىرسد از ناحيه خود تو است ، و اين بخاطر آنست كه من نسبت به كارهاى\r\n\r\n","description":"","footnote":"\r\n( 1 ) اصول كافى جلد 1 صفحه 160 ( باب الجبر و القدر حديث 12 ) .\r\n","page_name":" 224 ","page_number":224},
  {"content":"\r\nنيكى كه انجام مىدهى از تو اولى هستم ، و تو نسبت به كارهاى بدى كه مرتكب مىشوى از من اولى هستى » .\r\nو در پايان آيه براى بيدار كردن گمراهان و تقويت روحيه هدايت يافتگان اين دستور عمومى را صادر مىكند در روى زمين سير كنيد و آثار گذشتگان را كه بر صفحه زمين و در دل خاك نهفته است بررسى نمائيد و ببينيد سرانجام كار كسانى كه آيات خدا را تكذيب كردند به كجا كشيد « ( * ( فَسِيرُوا فِي الأَرْضِ فَانْظُرُوا كَيْفَ كانَ عاقِبَةُ الْمُكَذِّبِينَ ) * ) .\r\nاين تعبير خود دليل زنده اى بر آزادى اراده انسان است ، چرا كه اگر هدايت و ضلالت اجبارى بود ، سير در ارض و مطالعه حالات پيشينيان بيهوده بود ، و اين دستور خود تاكيدى است بر اينكه سرنوشت هيچكس به طور اجبارى قبلا تعيين نشده است بلكه بدست خود او است .\r\nقرآن مجيد درباره « سير در ارض » و مطالعه آثار پيشينيان بحثهاى فراوان و جالبى دارد كه ما در جلد سوم تفسير نمونه ذيل آيه 137 سوره آل عمران مشروحا بيان كرديم ( به جلد سوم صفحه 102 مراجعه فرمائيد ) .\r\nدر آخرين آيه مورد بحث ضمن دلدارى به پيامبر ص تاكيد مىكند كه سرانجام كار اين گروه گمراه و لجوج به جايى مىرسد كه هر قدر « بر هدايت آنها حريص باشى و تلاش كنى فايده اى ندارد زيرا خداوند كسى را كه گمراه كرد هدايت نمىكند » ! ( * ( إِنْ تَحْرِصْ عَلى هُداهُمْ فَإِنَّ اللَّه لا يَهْدِي مَنْ يُضِلُّ ) * ) .\r\n« و براى آنها هيچ يار و ياورى نيست » ( * ( وَما لَهُمْ مِنْ ناصِرِينَ ) * ) .\r\n« تحرص » از ماده « حرص » به معنى طلب كردن چيزى با جديت و كوشش است ! .\r\nبديهى است اين جمله در حق همه منحرفان نيست ، زيرا وظيفه پيامبر ص\r\n","description":"","footnote":"","page_name":" 225 ","page_number":225},
  {"content":"\r\nتبليغ و هدايت است و مىدانيم و تاريخ نيز گواهى داده كه اين تبليغ و هدايت در مورد بسيارى از گمراهان اثر مىگذارد و به آئين حق مىپيوندند و عاشقانه از آن دفاع مىكنند .\r\nبنا بر اين جمله فوق مخصوص آن گروه است كه خيره سرى و لجاجت را به حد اعلا رسانده ، و آن چنان در استكبار و غرور و غفلت و گناه غرقند كه ديگر درهاى هدايت به روى آنها گشوده نخواهد شد ، اينها هستند كه هر چند پيامبر ص براى هدايت آنها بكوشد نتيجه اى ندارد ، زيرا به خاطر اعمالشان آن چنان گمراه شده‌اند كه ديگر قابل هدايت نيستند .\r\nطبيعى است چنين افرادى يار و ياورى نيز نمىتوانند داشته باشند زيرا هر ناصر و ياور در زمينه مناسب اقدام مىكند .\r\nضمنا اين تعبير خود دليلى بر نفى جبر است ، چرا كه « ناصر » مربوط به جايى است كه جوششى از درون خود انسان باشد و نقش او نقش كمك و يارى باشد ( دقت كنيد ) .\r\nتعبير به « ناصرين » به صورت جمع شايد اشاره به آنست كه گروه مؤمنان بر عكس اين گروه نه يك يار بلكه ياران و ياوران متعدد دارند ، خدا يار آنهاست ، پيامبران و بندگان صالح خدا يار آنها هستند و فرشتگان رحمت نيز ياورشان محسوب مىشوند :\r\nدر سوره مؤمن آيه 51 مىخوانيم إِنَّا لَنَنْصُرُ رُسُلَنا وَالَّذِينَ آمَنُوا فِي الْحَياةِ الدُّنْيا وَيَوْمَ يَقُومُ الأَشْهادُ : « ما پيامبران خويش و همچنين مؤمنان را در زندگى اين جهان ، و در روز قيامت ، روزى كه شاهدان براى شهادت قيام مىكنند يارى خواهيم كرد » .\r\nو در سوره فصلت آيه 30 مىخوانيم إِنَّ الَّذِينَ قالُوا رَبُّنَا اللَّه ثُمَّ اسْتَقامُوا تَتَنَزَّلُ عَلَيْهِمُ الْمَلائِكَةُ أَلَّا تَخافُوا وَلا تَحْزَنُوا وَأَبْشِرُوا بِالْجَنَّةِ الَّتِي كُنْتُمْ\r\n","description":"","footnote":"","page_name":" 226 ","page_number":226},
  {"content":"\r\nتُوعَدُونَ : « كسانى كه بگويند پروردگار ما اللَّه است و در راه اين عقيده ، استقامت به خرج دهند ، فرشتگان آسمان بر آنها نازل مىشوند و مىگويند نترسيد و محزون نباشيد و بشارت باد بر شما ، بهشتى كه به آن وعده داده شده‌ايد » .\r\n\r\nنكته‌ها :\r\n\r\n1 - بلاغ مبين چيست !\r\nدر آيات فوق ديديم كه وظيفه اصلى همه پيامبران بلاغ مبين است ( * ( فَهَلْ عَلَى الرُّسُلِ إِلَّا الْبَلاغُ الْمُبِينُ ) * ) .\r\nيعنى رهبران الهى نمىتوانند مخفيانه به دعوت خود ادامه دهند مگر اينكه براى مدتى محدود و موقت باشد ، برنامه مخفى كارى آن هم در عصر دعوت رسالت چيزى نيست كه قابل قبول و نتيجه بخش باشد ، صراحت توام با رشادت و قاطعيت ، همگام با تدبير ، شرط اين دعوت است .\r\nبه همين دليل در تاريخ همه پيامبران مىخوانيم كه آنها با اينكه غالبا تنها بودند با بيانى صريح و عريان و آشكار ، دعوت خود را ابراز مىداشتند ، و به تمام پى آمدهاى آن تن در مىدادند .\r\nو اين چنين است راه و رسم همه رهبران راستين ( اعم از پيامبران و غير آنها ) كه در اصل دعوت هرگز به اصطلاح دندان روى حرف نمىگذارند ، و از سخنان دو پهلو استفاده نمىكنند ، در بيان حقيقت چيزى فرو گذار نمىنمايند و تمام عواقب اين صراحت و قاطعيت را نيز به جان پذيرا هستند .\r\n\r\n2 - هر امتى رسولى دارد\r\nدر آيات فوق خوانديم كه خداوند مىگويد : « در ميان هر امتى ، رسولى\r\n","description":"","footnote":"","page_name":" 227 ","page_number":227},
  {"content":"\r\nمبعوث كرديم « و به دنبال آن اين سؤال پيش مىآيد كه اگر در هر امتى رسولى فرستاده شده باشد ، بايد پيامبران از تمام كشورهاى جهان برخاسته باشند ، زيرا هر يك از آنها حد اقل امتى هستند ، در حالى كه تاريخ چنين چيزى به ما نشان نمىدهد ؟ ! پاسخ اين سؤال با توجه به يك نكته روشن مىشود و آن اينكه هدف از فرستادن پيامبران اين است كه دعوت الهى به گوش امتها برسد ، و گرنه مىدانيم مثلا در زمانى كه پيامبر اسلام در مكه يا مدينه قيام كرد ، در شهرهاى ديگر حجاز پيامبرى نبود ، ولى فرستادگان رسول اللَّه به آن مناطق گسيل شدند و صداى پيامبر را به گوش همگان رساندند .\r\nعلاوه بر اين خود پيامبر ص نامه هايى نوشت و با رسولانى به كشورهاى مختلف مانند ايران و روم و حبشه فرستاد و پيام الهى را به آنها ابلاغ كرد .\r\nهم اكنون ما امتى هستيم كه دعوت پيامبر اسلام ص را از وراء اعصار و قرون وسيله دانشمندان كه پيامآوران آن پيامبرند شنيده‌ايم و منظور از مبعوث ساختن رسول در هر امتى چيزى غير از اين نيست .\r\n","description":"","footnote":"","page_name":" 228 ","page_number":228},
  {"content":"\r\n\r\n[ سوره النحل ‹ 16 › : آيات 38 تا 40 
  ]\r\nوَ أَقْسَمُوا بِاللَّه جَهْدَ أَيْمانِهِمْ لا يَبْعَثُ اللَّه مَنْ يَمُوتُ بَلى وَعْداً عَلَيْه حَقًّا وَلكِنَّ أَكْثَرَ النَّاسِ لا يَعْلَمُونَ ‹ 38 › لِيُبَيِّنَ لَهُمُ الَّذِي يَخْتَلِفُونَ فِيه وَلِيَعْلَمَ الَّذِينَ كَفَرُوا أَنَّهُمْ كانُوا كاذِبِينَ ‹ 39 › إِنَّما قَوْلُنا لِشَيْءٍ إِذا أَرَدْناه أَنْ نَقُولَ لَه كُنْ فَيَكُونُ ‹ 40 ›\r\n\r\nترجمه :\r\n38 - آنها مؤكدا سوگند ياد كردند كه خدا آنها را كه ميميرند هرگز مبعوث نمىكند ، آرى اين وعده قطعى خدا است ( كه همه مردگان را به زندگى باز مىگرداند ) ولى اكثر مردم نمىدانند .\r\n39 - هدف اينست كه آنچه را در آن اختلاف داشتند براى آنها روشن سازد تا كسانى كه منكر شدند بدانند دروغ مىگفتند .\r\n40 - ( معاد براى ما مشكل نيست چرا كه ) هنگامى كه چيزى را اراده مىكنيم فقط به آن مىگوئيم موجود باش ، بلافاصله موجود مىشود !\r\n\r\nشان نزول :\r\nمفسران در شان نزول آيه نخستين چنين نقل كرده‌اند كه مردى از مسلمانان از يكى از مشركان طلبى داشت ، هنگامى كه از او مطالبه كرد او در پرداخت دين خود تعلل ورزيد ، مرد مسلمان ناراحت شد و ضمن سخنانش چنين سوگند ياد كرد : قسم به چيزى كه بعد از مرگ در انتظار او هستم . . . ( و هدفش قيامت\r\n","description":"","footnote":"","page_name":" 229 ","page_number":229},
  {"content":"\r\nو حساب خدا بود ) مرد مشرك گفت : گمان مىبرى ما بعد از مرگ زنده ميشويم ؟ ! سوگند به خدا كه او هيچ مرده اى را زنده نخواهد كرد ( اين سخن را به اين جهت گفت كه آنها بازگشت مردگان را به حيات و زندگى مجدد ، محال ، يا بيهوده مىپنداشتند ) آيه فوق نازل شد و به او و مانند او پاسخ گفت ، و مساله معاد را با دليل روشنى بيان كرد ، در حقيقت گفتگوى اين دو نفر سببى بود براى طرح مجدد مساله معاد ( 1 ) .\r\n\r\nتفسير : معاد و پايان گرفتن اختلافها\r\nدر تعقيب بحثهايى كه در آيات گذشته پيرامون مساله « توحيد » و رسالت پيامبران « آمد اين آيات با ذكر گوشه اى از مباحث » معاد « ، اين بحثها را تكميل مىكند .\r\nنخست مىگويد : « آنها مؤكدا سوگند ياد كردند كه خداوند كسانى را كه ميميرند هرگز مبعوث نمىكند » ، و به زندگى جديد باز نمىگرداند ( * ( وَأَقْسَمُوا بِاللَّه جَهْدَ أَيْمانِهِمْ لا يَبْعَثُ اللَّه مَنْ يَمُوتُ ) * ) .\r\nاين انكار بىدليل ، آن هم انكارى توام با قسمهاى مؤكد ، نشانه اى از نادانى آنها و بيخبريشان بود ، لذا قرآن در پاسخ آنها چنين مىگويد :\r\n« اين وعده قطعى خداوند است ( كه همه مردگان را به حيات جديد باز مىگرداند تا نتيجه اعمالشان را ببينند ) ولى غالب مردم نمىدانند » و بر اثر ناآگاهى دست به انكار مىزنند ( * ( بَلى وَعْداً عَلَيْه حَقًّا وَلكِنَّ أَكْثَرَ النَّاسِ لا يَعْلَمُونَ ) * ) .\r\n\r\n","description":"","footnote":"\r\n( 1 ) تفسير مجمع البيان ، و قرطبى و ابو الفتوح رازى ذيل آيه مورد بحث .\r\n","page_name":" 230 ","page_number":230},
  {"content":"\r\nتعبير به « بلى » ( آرى ) و « حقا » و سپس ذكر وعده ، آن هم وعده اى كه بر خدا است همگى نشانه تاكيد و قطعيت مساله معاد است .\r\nاصولا در مقابل كسى كه حقيقتى را با قاطعيت انكار مىكند بايد با قاطعيت سخن گفت ، تا آثار سوء روانى آن نفى قاطع با اثبات قاطع بر چيده شود ، و مخصوصا بايد روشن كرد كه اين نفى ، از بىاطلاعى و نادانى است تا اثر خود را به كلى از دست دهد .\r\nسپس به بيان يكى از هدفهاى معاد ، و بعد از آن به ذكر قدرت خدا بر اين كار ، مىپردازد ، تا نشان دهد اگر سرچشمه انكار آنها اين است كه بازگشت به حيات مجدد را از قدرت خدا دور مىدانند اين اشتباه بزرگى است ، و اگر منشا اين كار بىهدف بودن معاد است آن نيز اشتباه ديگرى است .\r\nنخست مىگويد « خداوند مردگان را مبعوث مىكند تا براى همگان روشن سازد آنچه را كه در آن اختلاف داشتند » ( * ( لِيُبَيِّنَ لَهُمُ الَّذِي يَخْتَلِفُونَ فِيه ) * ) .\r\n« و تا كسانى كه اين واقعيت را انكار كردند بدانند دروغ مىگفتند » ( * ( وَلِيَعْلَمَ الَّذِينَ كَفَرُوا أَنَّهُمْ كانُوا كاذِبِينَ ) * ) .\r\nچرا كه آن جهان ، جهان كشف غطاء ، و كنار رفتن پرده‌ها ، و آشكار شدن حقايق است ، چنان كه در سوره ق آيه 22 مىخوانيم : لَقَدْ كُنْتَ فِي غَفْلَةٍ مِنْ هذا فَكَشَفْنا عَنْكَ غِطاءَكَ فَبَصَرُكَ الْيَوْمَ حَدِيدٌ : « به انسان گفته مىشود تو در غفلت از چنين روزى بودى ، ولى ما پرده را از برابر ديدگانت بر داشتيم و امروز بسيار تيز بين هستى » ! و در آيه 9 سوره طارق مىخوانيم يَوْمَ تُبْلَى السَّرائِرُ : « رستاخيز روزى است كه اسرار درون آشكار مىگردد » و در آيه 48 سوره ابراهيم مىخوانيم\r\n","description":"","footnote":"","page_name":" 231 ","page_number":231},
  {"content":"\r\nوَ بَرَزُوا لِلَّه الْواحِدِ الْقَهَّارِ : « در آن روز همگى در پيشگاه خداوند واحد قهار ظاهر مىشوند » .\r\nبالآخره آن روز ، روز شهود ، و كشف اسرار ، و آشكار شدن پنهانيها ، و ظهور و بروز است ، و در چنين شرايط و محيطى اختلاف در عقيده معنى ندارد ، هر چند ممكن است بعضى از منكران لجوج براى تبرئه خويش به دروغ در بعضى از مواقف قيامت متوسل شوند ، ولى آن يك امر استثنايى و زودگذر است ! اين درست به آن ميماند كه مجرمى را در پاى ميز دادگاه حاضر كنند ، او همه چيز را منكر شود ، ولى بلافاصله نوار ضبط صوت و دستخط او و ساير مدارك زنده و حسى را به او ارائه دهند ، و به اتفاق او تمام آثار جرم را از درون خانه و اطاقش بيرون بياورند ، اينجا است كه ديگر جايى براى گفتگو باقى نمىماند و تسليم مىشود ظهور حقايق در عالم قيامت حتى از اين هم واضحتر و آشكارتر است ! گرچه حيات پس از مرگ و رستاخيز ، اهداف متعددى دارد كه در آيات قرآن بطور پراكنده به آنها اشاره شده است : تكامل انسان ، اجراى عدالت ، هدف دادن به زندگى اين جهان ، ادامه فيض خداوند و مانند آن .\r\nولى آيه مورد بحث به هدف ديگرى اشاره مىكند ، و آن بر طرف كردن اختلافات و بازگشت به توحيد است .\r\nمىدانيم مهمترين اصلى كه در عالم حكومت مىكند اصل توحيد است اين اصل فراگير هم در ذات و صفات و افعال خدا صادق است و هم در مجموعه عالم آفرينش و قوانينى كه بر آن حكومت مىكند ، و هر چيز بايد سرانجام به اين اصل باز گردد .\r\nو لذا ما معتقديم كه اين اختلافها و جنگها و ستيزها روزى همگى پايان مىگيرد و همه مردم جهان در زير پرچم حكومت واحدى ، حكومت مهدى ع\r\n","description":"","footnote":"","page_name":" 232 ","page_number":232},
  {"content":"\r\nجمع مىشوند ، چرا كه آنچه بر خلاف روح عالم هستى يعنى توحيد است بايد سرانجام روزى بر چيده شود .\r\nولى اختلاف عقيده‌ها هرگز بطور كامل در اين دنيا ، از بين نخواهد رفت چرا كه عالم غطاء و پوشش است ، ولى سرانجام روزى فرا مىرسد كه اين پوششها و پرده‌ها از ميان خواهد رفت و يوم البروز و يوم الظهور است .\r\nبنا بر اين بازگشت به وحدت و پايان گرفتن اختلافات عقيدتى يكى از اهداف معاد را تشكيل مىدهد كه در آيه فوق به آن اشاره شده است .\r\nدر آيات فراوانى از قرآن مجيد اين مساله تكرار و تاكيد شده كه خداوند در روز قيامت در ميان مردم داورى مىكند و اختلافات بر طرف مىشود ( 1 ) .\r\nسپس به دومين نكته يعنى بيان اين حقيقت مىپردازد كه اگر آنها بازگشت انسان را به زندگى جديد محال مىشمرند بايد بدانند كه قدرت خداوند برتر و بالاتر از اينها است ، « هنگامى كه ما چيزى را اراده كنيم فقط به آن مىگوييم موجود باش ! آن نيز بلافاصله موجود مىشود » ( * ( إِنَّما قَوْلُنا لِشَيْءٍ إِذا أَرَدْناه أَنْ نَقُولَ لَه كُنْ فَيَكُونُ ) * ) .\r\nبا چنين قدرت كامله اى كه تنها فرمان موجود باش ، براى وجود هر چيز كافى است ، ديگر چه جاى شك و ترديد در قدرت خدا بر بازگشت مردگان به زندگى باقى ميماند .\r\nشايد نياز به توضيح نداشته باشد كه تعبير به « كن » ( موجود باش ) نيز به اصطلاح از ضيق بيان و عدم گنجايش الفاظ است ، و الا حتى نياز به جمله « كن » نيست ، اراده خدا همان و تحقق يافتن همان .\r\n\r\n","description":"","footnote":"\r\n( 1 ) در اين باره به آيات 55 آل عمران ، 48 مائده ، 164 انعام ، 92 نحل و 69 حج مراجعه فرمائيد .\r\n","page_name":" 233 ","page_number":233},
  {"content":"\r\nاگر بخواهيم مثال كوچك و ناقصى براى اين مساله در زندگى خود بزنيم مىتوانيم آن را تشبيه به ايجاد تصورات در مغز به مجرد اراده كنيم ، آيا هنگامى كه ما تصميم مىگيريم تصورى از يك كوه عظيم يا يك اقيانوس پهناور ، يا يك باغ وسيع با اشجار فراوان ، و مانند اينها در مغز خود داشته باشيم هيچگونه مشكلى براى ما وجود دارد ؟ و اصلا نياز به جمله و كلمه اى داريم ؟ بلكه به محض اراده تصوير اين موجودات ذهنى در افق ذهن ما نمايان مىگردد .\r\nدر حديثى از امام على بن موسى الرضا ( ع ) مىخوانيم كه يكى از ياران پرسيد درباره اراده خدا و اراده خلق توضيحى بفرمائيد ، امام گفت : « اراده از خلق همان تصميم باطنى و سپس افعالى است كه بعد از آن آشكار مىشود ، ولى اراده خدا همان ايجاد كردن او است و نه غير آن ، زيرا كه در خداوند نه انديشه اى وجود دارد و نه تصميم و نه تفكرى ، اين صفات ( كه همگى زائد بر ذات است ) درباره خدا مفهوم ندارد ، اينها صفات مخلوقات است ، بنا بر اين اراده خدا همان ايجاد افعال است لا غير ، خداوند مىگويد : موجود باش ، آن هم موجود مىشود بىآنكه حتى نياز به لفظ و سخن گفتن به زبان و تصميم گرفتن و تفكر داشته باشد ، و اين اراده خدا همچون ذاتش غير قابل توصيف است » ( 1 ) .\r\n\r\n","description":"","footnote":"\r\n( 1 ) اصول كافى جلد اول باب الاراده حديث 3 .\r\n","page_name":" 234 ","page_number":234},
  {"content":"\r\n\r\n[ سوره النحل ‹ 16 › : آيات 41 تا 42 
  ]\r\nوَ الَّذِينَ هاجَرُوا فِي اللَّه مِنْ بَعْدِ ما ظُلِمُوا لَنُبَوِّئَنَّهُمْ فِي الدُّنْيا حَسَنَةً وَلأَجْرُ الآخِرَةِ أَكْبَرُ لَوْ كانُوا يَعْلَمُونَ ‹ 41 › الَّذِينَ صَبَرُوا وَعَلى رَبِّهِمْ يَتَوَكَّلُونَ ‹ 42 ›\r\n\r\nترجمه :\r\n41 - آنها كه مورد ستم واقع شدند سپس براى خدا هجرت كردند در اين دنيا جايگاه ( و مقام ) خوبى به آنها مىدهيم و پاداش آخرت ، اگر بدانند ، از آن هم بزرگتر است .\r\n42 - آنها كسانى هستند كه صبر و استقامت پيشه كردند و تنها توكلشان بر پروردگارشان است .\r\n\r\nشان نزول\r\nبعضى از مفسران در شان نزول اين آيات چنين نقل كرده‌اند كه گروهى از مسلمانان مانند « بلال » و « عمار ياسر » و « صهيب » و « خباب » پس از اسلام آوردن در مكه سخت تحت فشار بودند ، و براى تقويت اسلام و رساندن صداى خود به ديگران ، پس از هجرت پيامبر ص به مدينه هجرت كردند ، هجرتى كه باعث پيروزى آنها و ديگران شد ، در اين ميان صهيب كه مرد مسنى بود به مشركان مكه چنين پيشنهاد كرد : من پير مردم و بودن من با شما سودى به حال شما ندارد ، و اگر مخالفتان باشم قدرت بر زيان زدن به شما ندارم ، بيائيد اموال مرا بگيريد و بگذاريد به « مدينه » بروم ، آنها موافقت كردند .\r\nصهيب تمام اموال خود را به آنها داد و به سوى پيامبر ص هجرت كرد ، بعضى به صهيب گفتند معامله پر سودى كردى ! آيات فوق نازل شد و پيروزى او\r\n","description":"","footnote":"","page_name":" 235 ","page_number":235},
  {"content":"\r\nو امثال او را در اين جهان و جهان ديگر بازگو كرد .\r\nدر تواريخ آمده است كه در زمان خلفاء هنگامى كه اموال بيت المال تقسيم مىشد ، و نوبت به مهاجرين ميرسيد به آنها مىگفتند : سهم خود را بگيريد ، اين همانست كه خدا در اين دنيا به شما وعده داده و آنچه در انتظار شما در جهان ديگر است بيشتر است ، سپس آيه فوق را مىخواندند ( 1 ) .\r\n\r\nتفسير : پاداش مهاجران\r\nبارها گفته‌ايم يكى از مؤثرترين روشها در برنامه‌هاى تربيتى كه قرآن از آن استفاده مىكند روش مقايسه و مقارنه است كه هر چيزى را با ضدش در برابر هم قرار دهند تا موضع هر كدام به روشنى مشخص شود ، در تعقيب آيات گذشته كه از منكران قيامت و مشركان لجوج سخن مىگفت ، آيات مورد بحث از مهاجران راستين و پاكباز سخن مىگويد ، تا وضع دو گروه در مقايسه با يكديگر روشن گردد .\r\nنخست مىگويد : « كسانى كه مورد ستم واقع شدند سپس براى خدا هجرت كردند ، در اين دنيا جايگاه و مقام خوبى به آنها مىدهيم » ( * ( وَالَّذِينَ هاجَرُوا فِي اللَّه مِنْ بَعْدِ ما ظُلِمُوا لَنُبَوِّئَنَّهُمْ فِي الدُّنْيا حَسَنَةً ) * ) .\r\nاين پاداش دنياى آنهاست « اما پاداش آخرت ، اگر بدانند ، بسيار بزرگتر است » ( * ( وَلأَجْرُ الآخِرَةِ أَكْبَرُ لَوْ كانُوا يَعْلَمُونَ ) * ) .\r\nدر آيه بعد اين مهاجران راستين و پر استقامت و با ايمان را با دو صفت\r\n\r\n","description":"","footnote":"\r\n( 1 ) مجمع البيان ذيل آيه\r\n","page_name":" 236 ","page_number":236},
  {"content":"\r\nتوصيف مىكند مىگويد : « آنها كسانى هستند كه شكيبايى و صبر و استقامت را پيشه خود ساخته ، و توكل و تكيه آنها بر پروردگارشان است » ( * ( الَّذِينَ صَبَرُوا وَعَلى رَبِّهِمْ يَتَوَكَّلُونَ ) * ) .\r\n\r\nنكته‌ها :\r\n1 - هر چند مسلمانان دو هجرت داشتند كه هجرت اول در محدوده نسبتا كوچكى بود ( هجرت گروهى از مسلمانان و در رأس آنها جعفر بن ابى طالب به حبشه ) و هجرت دوم هجرت عمومى و همگانى پيامبر و مسلمين از مكه به مدينه ، ولى ظاهر آيات فوق هجرت دوم را بيان مىكند و شان نزول نيز آن را تاييد مىنمايد .\r\nدرباره اهميت و نقش هجرت در زندگى و تاريخ مسلمانان در گذشته و حال ، و تداوم اين مساله در هر عصر و زمان ، بحث مشروحى در ذيل آيه 100 سوره نساء و همچنين ذيل آيه 75 سوره انفال داشتيم ( 1 ) .\r\nو به هر حال مقام مهاجران در اسلام مقام فوق العاده پر ارجى است ، هم خود پيامبر و هم مسلمانان بعد ، همگى براى آنها احترام خاصى قائل بودند ، چرا كه آنها به تمام زندگى خويش ، براى گسترش دعوت اسلام ، پشت پا زدند ، بعضى جان خود را به خطر انداختند ، و بعضى مانند صهيب از همه اموال خود چشم پوشيدند ، و جالب اينكه خود را در اين معامله نيز برنده مىدانستند .\r\nاگر فداكارى آن مهاجران در آن روزها نبود ، محيط خفقان بار مكه و عناصر شيطانى كه بر آن حكومت مىكردند هرگز اجازه نمىدادند صداى\r\n\r\n","description":"","footnote":"\r\n( 1 ) به جلد چهارم تفسير نمونه صفحه 89 تا 94 و جلد هفتم صفحه 261 تا 263 مراجعه فرمائيد .\r\n","page_name":" 237 ","page_number":237},
  {"content":"\r\nاسلام به گوش كسى برسد ، و اين صدا را براى هميشه در گلوى مؤمنان خفه مىكردند ، اما آنها با اين جهش حساب شده ، نه تنها مكه را زير سيطره خود درآوردند ، بلكه صداى اسلام را به گوش جهانيان رساندند و اين سنتى است براى همه مسلمانان ، در چنين شرائطى ، و در همه تاريخ .\r\n2 - تعبير به * ( هاجَرُوا فِي اللَّه ) * كه حتى كلمه « سبيل » هم در آن ذكر نشده اشاره به نهايت اخلاص اين مهاجران است كه تنها براى خدا و در مسير اللَّه و به خاطر رضاى او و حمايت و دفاع از آئينش دست به چنين هجرتى زدند ، نه براى نجات جان خود و يا استفاده مادى ديگر .\r\n3 - جمله « * ( مِنْ بَعْدِ ما ظُلِمُوا ) * » نشان مىدهد كه نبايد فورا ميدان را خالى كرد ، بلكه بايد تا آنجا كه ممكن است ايستاد و تحمل نمود ، اما هنگامى كه تحمل آزار دشمن جز جرأت و جسارت او و تضعيف مؤمنان ثمرى نداشته باشد ، در اينجا بايد دست به هجرت زد ، تا با كسب قدرت بيشتر و فراهم ساختن سنگرهاى محكمتر ، جهاد در تمام زمينه‌ها از موضع بهترى تعقيب شود ، و به پيروزى طرفداران حق در زمينه‌هاى نظامى ، فرهنگى ، تبليغاتى منتهى گردد .\r\n4 - جمله « * ( لَنُبَوِّئَنَّهُمْ فِي الدُّنْيا حَسَنَةً ) * » كه از ماده « بوأت له مكانا » ( مكانى براى او آماده ساختم و او را در آن جاى دادم ) گرفته شده نشان مىدهد كه مهاجران راستين اگر چه در آغاز كار ، امكانات مادى خود را از دست مىدهند ، ولى سرانجام حتى از نظر زندگى دنيا پيروزى با آنها است ( 1 ) .\r\n\r\n","description":"","footnote":"\r\n( 1 ) « * ( لَنُبَوِّئَنَّهُمْ ) * » در اصل از ماده « بواء » به معنى تساوى اجزاى مكان است ، به عكس « نبوه » ( بر وزن مبدء ) كه به معنى عدم تساوى اجزاء مكان است ، بنا بر اين جمله بوأت له مكانا يعنى محل را براى اوصاف كردم و سپس به معنى آماده ساختن محلى براى كسى آمده است .\r\n","page_name":" 238 ","page_number":238},
  {"content":"\r\nچرا انسان زير فشار ضربات دشمن بماند و ذليلانه بميرد ، چرا با شجاعت مهاجرت نكند و از موضع تازه اى به مبارزه بر نخيزد تا حق خويش را بگيرد ؟ ! در سوره نساء آيه 100 همين مساله با صراحت بيشترى بيان شده است وَمَنْ يُهاجِرْ فِي سَبِيلِ اللَّه يَجِدْ فِي الأَرْضِ مُراغَماً كَثِيراً وَسَعَةً : « كسانى كه در راه اللَّه هجرت كنند در اين دنياى پهناور خدا ، نقاط فراوان امن و وسيعى پيدا مىكنند كه مىتوانند در آنجا بينى مخالفان را به خاك بمالند » ! 5 - انتخاب دو صفت « صبر » و « توكل » براى مهاجران ، دليلش روشن است ، زيرا در چنين حوادث سخت و طاقتفرسا كه در زندگى انسان پيش مىآيد در درجه اول شكيبايى و صبر و استقامت لازم است ، استقامتى به عظمت حادثه و يا برتر و بيشتر ، سپس توكل و اعتماد بر خدا ، و اصولا اگر انسان در اين گونه حوادث تكيه گاه محكم و مطمئن معنوى نداشته باشد ، صبر و استقامت براى او ممكن نيست .\r\nبعضى گفته‌اند انتخاب « صبر » بخاطر اين است كه در آغاز اين مسير به سوى اللَّه شكيبايى و استقامت در برابر خواسته‌هاى نفس ، لازم است ، و انتخاب توكل به خاطر آن است كه پايان اين مسير به انقطاع و بريدن از هر چه غير خدا است و پيوستن به او مىانجامد ، بنا بر اين صفت اول آغاز راه است و دوم پايان آن ( 1 ) .\r\nو به هر حال هجرت در بيرون ، بدون هجرتى در درون ، ممكن نيست ، انسان نخست بايد از علائق پست مادى درونى ببرد ، و به سوى فضائل اخلاقى هجرت كند تا بتواند در بيرون دست به چنين هجرتى بزند و از دار الكفر - با پشت پا زدن به همه چيز - به دار الايمان منتقل گردد .\r\n\r\n","description":"","footnote":"\r\n( 1 ) تفسير كبير فخر رازى ذيل آيه .\r\n","page_name":" 239 ","page_number":239},
  {"content":"\r\n\r\n[ سوره النحل ‹ 16 › : آيات 43 تا 44 
  ]\r\nوَ ما أَرْسَلْنا مِنْ قَبْلِكَ إِلَّا رِجالًا نُوحِي إِلَيْهِمْ فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ ‹ 43 › بِالْبَيِّناتِ وَالزُّبُرِ وَأَنْزَلْنا إِلَيْكَ الذِّكْرَ لِتُبَيِّنَ لِلنَّاسِ ما نُزِّلَ إِلَيْهِمْ وَلَعَلَّهُمْ يَتَفَكَّرُونَ ‹ 44 ›\r\n\r\nترجمه :\r\n43 - ما پيش از تو جز مردانى كه به آنها وحى مىكرديم نفرستاديم ، اگر نمىدانيد از اهل اطلاع سؤال كنيد .\r\n44 - ( از آنها كه آگاهند ) از دلائل روشن و كتب ( پيامبران پيشين ) و ما اين ذكر ( قرآن ) را بر تو نازل كرديم تا آنچه به سوى مردم نازل شده است براى آنها تبيين كنى ، شايد انديشه كنند .\r\n\r\nتفسير : اگر نمىدانيد بپرسيد !\r\nگرچه دو آيه اخير به تناسب بحثهاى مربوط به مشركان سخن از مهاجران راستين داشت ، ولى آيات مورد بحث بار ديگر به بيان مسائل گذشته در رابطه با اصول دين مىپردازد ، و به يكى از اشكالات معروف مشركان پاسخ مىگويد :\r\nآنها مىگفتند : چرا خداوند فرشته اى را براى ابلاغ رسالت نازل نكرده است ( و يا مىگفتند چرا پيامبر ص مجهز به يك نيروى فوق العاده نيست كه ما را مجبور به ترك كارهايمان بنمايد ) .\r\n","description":"","footnote":"","page_name":" 240 ","page_number":240},
  {"content":"\r\nخداوند در پاسخ آنها مىگويد : « ما پيش از تو نيز رسولانى فرستاديم و اين رسولان جز مردانى كه وحى به آنها فرستاده مىشد نبودند » ( * ( وَما أَرْسَلْنا مِنْ قَبْلِكَ إِلَّا رِجالًا نُوحِي إِلَيْهِمْ ) * ) .\r\nآرى اين مردان از جنس بشر بودند ، با تمام غرائز و عواطف انسانى ، دردهاى آنها را از همه بهتر تشخيص مىدادند ، و نيازهاى آنها را به خوبى درك مىكردند ، در حالى كه هيچ فرشته اى نمىتواند از اين امور به خوبى آگاه گردد ، و آنچه را در درون يك انسان مىگذرد به وضوح درك كند .\r\nمسلما مردان وحى وظيفه اى جز ابلاغ رسالت نداشتند ، كار آنها گرفتن وحى و رساندن به انسانها و كوشش از طرق عادى براى تحقق بخشيدن به اهداف وحى بود ، نه اينكه با يك نيروى خارق العاده الهى ، و بر هم زدن همه قوانين طبيعت ، مردم را مجبور به قبول دعوت و ترك همه انحرافات كنند ، كه اگر چنين مىكردند ايمان آوردن افتخار و تكامل نبود .\r\nسپس براى تاكيد و تاييد اين واقعيت اضافه مىكند : « اگر اين موضوع را نمىدانيد برويد و از اهل اطلاع بپرسيد » ( * ( فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ ) * ) .\r\n« ذكر » به معنى آگاهى و اطلاع است و اهل ذكر مفهوم وسيعى دارد كه همه آگاهان و اهل اطلاع را در زمينه‌هاى مختلف شامل مىشود ، و اگر بسيارى از مفسرين اهل ذكر را در اينجا به معنى علماى اهل كتاب تفسير كرده‌اند نه به اين معنى است كه اهل ذكر مفهوم محدودى داشته باشد بلكه در واقع از قبيل تطبيق كلى بر مصداق است زيرا سؤال درباره پيامبران و رسولان پيشين و اينكه آنها مردانى از جنس بشر با برنامه‌هاى تبليغى و اجرايى بودند قاعدتا مىبايست از دانشمندان اهل كتاب و علماى يهود و نصارى بشود ، درست است كه آنها با مشركان در تمام جهات هم عقيده نبودند ، ولى همگى در اين جهت كه با\r\n","description":"","footnote":"","page_name":" 241 ","page_number":241},
  {"content":"\r\nاسلام مخالفت داشتند ، هماهنگ بودند ، بنا بر اين علماى اهل كتاب براى بيان حال پيامبران پيشين منبع خوبى براى مشركان محسوب مىشدند .\r\nراغب در « مفردات » مىگويد : ذكر دو معنى دارد گاهى به معنى حفظ و گاهى به معنى يادآورى است ، البته اين يادآورى ممكن است بوسيله دل بوده باشد ( كه ذكر درونى و باطنى محسوب مىشود ) و ممكن است بوسيله زبان باشد ( كه ذكر لفظى محسوب مىگردد ) و اگر مىبينيم به قرآن ، ذكر گفته شده است به خاطر همانست كه حقايقى را بازگو مىكند .\r\nآيه بعد مىگويد « اگر شما آگاه از دلائل روشن پيامبران و كتب آنها نيستيد به آگاهان مراجعه كنيد » ( * ( بِالْبَيِّناتِ وَالزُّبُرِ ) * ) ( 1 ) .\r\nبينات جمع « بينة » به معنى دلائل روشن است ، و ممكن است در اينجا اشاره به معجزات و ساير دلائل اثبات حقانيت انبياء باشد ، « زبر » جمع « زبور » به معنى كتاب است ، در واقع « بينات » ، دلائل اثبات نبوت را مىگويد ، و « زبر » اشاره به كتابهايى است كه تعليمات انبياء در آن جمع بوده است .\r\nسپس روى سخن را به پيامبر كرده و مىگويد : « ما اين ذكر را ( قرآن را ) بر تو نازل كرديم تا آنچه به سوى مردم نازل شده است براى آنها تبيين كنى »\r\n\r\n","description":"","footnote":"\r\n( 1 ) در اينكه * ( بِالْبَيِّناتِ وَالزُّبُرِ ) * از نظر تركيب ، متعلق به كدام فعل است ، مفسران احتمالات متعددى داده‌اند ، بعضى آن را متعلق به « لا تعلمون » دانسته‌اند ( همانگونه كه ما در بالا گفتيم و با ظاهر آيات سازگارتر است - توجه داشته باشيد كه علم هم بدون باء و هم بوسيله « باء » متعدى مىشود ) بعضى ديگر گفته‌اند كه جمله « ارسلنا » قبل از آن در تقدير است و در اصل چنين بوده ارسلنا هم بالبينات و الزبر ، بعضى ديگر گفته‌اند متعلق آن جمله * ( وَما أَرْسَلْنا ) * در آيه قبل است ، و بعضى ديگر آن را متعلق به جمله * ( نُوحِي إِلَيْهِمْ ) * دانسته‌اند ، روشن است كه طبق هر كدام از اينها معنى آيه مفهوم خاصى خواهد داشت ولى در مجموع تفاوت زيادى ايجاد نمىكند .\r\n","page_name":" 242 ","page_number":242},
  {"content":"\r\n( * ( وَأَنْزَلْنا إِلَيْكَ الذِّكْرَ لِتُبَيِّنَ لِلنَّاسِ ما نُزِّلَ إِلَيْهِمْ ) * ) .\r\n« و تا اينكه آنها در اين آيات ، و وظائفى كه در برابر آن دارند ، بينديشند » ( * ( وَلَعَلَّهُمْ يَتَفَكَّرُونَ ) * ) .\r\nدر واقع دعوت و برنامه رسالت تو از نظر اصولى چيز نو ظهور و بىسابقه اى نيست همانگونه كه بر رسولان پيشين ، كتب آسمانى نازل كرديم تا مردم را به وظائفشان در برابر خدا و خلق و خويشتن آشنا سازند بر تو نيز اين قرآن را نازل كرديم ، تا به تبيين مفاهيم و تعاليم آن بپردازى و انديشه انسانها را بيدار سازى ، تا با احساس تعهد و مسئوليت ( نه از طريق اجبار و قوه قهريه ناشناخته الهى ) در راه حق گام بگذارند و به سوى تكامل پيش بروند .\r\n\r\nنكته : اهل ذكر كيانند ؟\r\nدر روايات متعددى كه از طرق اهل بيت ع وارد شده مىخوانيم كه اهل ذكر امامان ع هستند ، از جمله در روايتى از امام على بن موسى الرضا ع مىخوانيم كه در پاسخ سؤال از آيه فوق فرمود :\r\nنحن اهل الذكر و نحن المسؤلون :\r\n« ما اهل ذكريم ، و از ما بايد سؤال شود » ( 1 ) .\r\nو در روايت ديگرى از امام باقر ع مىخوانيم كه در تفسير همين آيه فرمود :\r\nالذكر القرآن ، و آل الرسول اهل الذكر ، و هم المسؤلون :\r\n« ذكر ، قرآن است ، و اهل بيت پيامبر ص اهل ذكرند ، و از آنها بايد سؤال كرد » ( 2 ) .\r\nدر بعضى ديگر مىخوانيم كه « ذكر » شخص پيامبر ص است و اهل بيت او اهل الذكر هستند ( 3 ) .\r\nروايات متعدد ديگرى نيز به همين مضمون رسيده .\r\n\r\n","description":"","footnote":"\r\n( 1 و 2 و 3 ) تفسير نور الثقلين جلد 3 صفحه 55 و 56 .\r\n","page_name":" 243 ","page_number":243},
  {"content":"\r\nدر بسيارى از تفاسير و كتب اهل سنت نيز رواياتى به همين مضمون ميخوانيم از جمله در تفسيرهاى دوازده گانه معروف اهل سنت از ابن عباس در ذيل آيه فوق چنين نقل شده كه گفت : هو محمد و على و فاطمه و الحسن و الحسين ( ع ) هم اهل الذكر و العقل و البيان : « اينان محمد و على و فاطمه و حسن و حسين ع هستند آنها اهل ذكرند و اهل علم و عقل و بيان » ( 1 ) .\r\nاين نخستين بار نيست كه ما در رواياتى كه در تفسير آيات قرآن وارد شده است بيان مصداقهاى معينى را مىبينيم كه مفهوم وسيع آيه را هرگز محدود نمىكند ، و همانگونه كه گفتيم : ذكر به معنى هر گونه آگاهى و ياد آورى و اطلاع است ، و اهل الذكر ، آگاهان و مطلعين را در همه زمينه‌ها در بر مىگيرد .\r\nولى از آنجا كه قرآن مجيد نمونه بارز يادآورى و علم و آگاهى است به آن « ذكر » اطلاق شده و همچنين شخص پيامبر ص نيز مصداق روشن ذكر است ، به همين ترتيب امامان معصومين كه اهل بيت او و وارث علم او هستند ، روشنترين مصداق اهل الذكرند .\r\nولى قبول همه اين مساله هيچگونه منافاتى با عموميت مفهوم آيه و همچنين مورد نزول آن كه دانشمندان اهل كتاب است ندارد ، و به همين دليل علماى اصول و فقهاى ما در مباحث مربوط به اجتهاد و تقليد و پيروى ناآگاهان در مسائل دينى از آگاهان و مجتهدين به اين آيه استدلال كرده‌اند .\r\n\r\n","description":"","footnote":"\r\n( 1 ) احقاق الحق جلد 3 صفحه 482 - منظور از تفسيرهاى دوازده گانه تفسير ابو يوسف و ابن حجر و مقاتل بن سليمان و وكيع بن جراح و يوسف بن موسى و تفسير قتاده و تفسير حرب الطائى و تفسير سدى و مجاهد و مقاتل بن حيان و ابو صالح و محمد بن موسى الشيرازى است .\r\nحديث ديگرى از جابر جعفى در تفسير همين آيه در كتاب ثعلبى نقل شده كه مىگويد\r\nلما نزلت هذه الايه قال على ( ع ) نحن اهل الذكر :\r\n« هنگامى كه آيه فوق نازل شد على ( ع ) فرمود : اهل ذكر مائيم » ( به همان مدرك فوق مراجعه شود ) .\r\n","page_name":" 244 ","page_number":244},
  {"content":"\r\nدر اينجا اين سؤال پيش مىآيد كه در روايتى كه در عيون الاخبار از امام على بن موسى الرضا ع نقل شده است مىخوانيم كه امام به آن كسانى كه آيه فوق را به دانشمندان يهود و نصارى تفسير كرده بودند خرده مىگيرد و مىگويد : « سبحان اللَّه مگر چنين چيزى ممكن است ؟ اگر ما به علماى يهود و نصارى مراجعه كنيم مسلما ما را به مذهب خود دعوت مىكنند ، سپس فرمود :\r\nاهل ذكر ما هستيم » ( 1 ) .\r\nولى پاسخ اين سؤال روشن است ، امام اين سخن را به كسانى مىگويد كه آيه را منحصرا به معنى مراجعه به علماى اهل كتاب در هر عصر و زمان تفسير كرده بودند ، در حالى كه مسلما چنين نيست در عصر و زمانى همچون عصر و زمان امام على بن موسى الرضا ع هرگز مردم موظف نبودند كه براى درك حقايق به علماى يهود و نصارى مراجعه كنند ، در اين گونه اعصار ، مرجع علماى اسلام كه در رأس آنها ائمه اهل بيت ع قرار داشتند بودند .\r\nبه عبارت ديگر اگر مشركان عصر پيامبر ص براى آگاهى از اين مساله كه پيامبران خدا هميشه از جنس بشر بودند وظيفه داشتند به آگاهان از اهل كتاب مراجعه كنند ، مفهومش اين نيست كه تمام مردم در هر زمانى بايد به آنها مراجعه نمايند ، بلكه هر مساله اى را در هر زمانى بايد از آگاهان نسبت به آن مساله پرسيد ، و اين مطلب روشنى است .\r\nبه هر حال آيه فوق بيانگر يك اصل اساسى اسلامى در تمام زمينه‌هاى زندگى مادى و معنوى است و به همه مسلمانان تاكيد مىكند كه آنچه را نمىدانند از اهل اطلاعش بپرسند و پيش خود در مسائلى كه آگاهى ندارند دخالت نكنند .\r\nبه اين ترتيب « مساله تخصص » نه تنها در زمينه مسائل اسلامى و دينى از سوى قرآن به رسميت شناخته شده ، بلكه در همه زمينه‌ها مورد قبول و تاكيد\r\n\r\n","description":"","footnote":"\r\n( 1 ) تفسير نور الثقلين جلد 3 صفحه 57 .\r\n","page_name":" 245 ","page_number":245},
  {"content":"\r\nاست ، و روى اين حساب بر همه مسلمانان لازم است كه در هر عصر و زمان افراد آگاه و صاحب نظر در همه زمينه‌ها داشته باشند كه اگر كسانى مسائلى را نمىدانند به آنها مراجعه كنند .\r\nولى ذكر اين نكته نيز لازم است كه بايد به متخصصان و صاحبنظرانى مراجعه كرد كه صداقت و درستى و بىنظرى آنها ثابت و محقق است ، آيا ما هرگز به يك طبيب آگاه و متخصص در رشته خود كه از صداقت و درستكاريش در همان كار خود ، مطمئن نيستيم مراجعه مىكنيم ؟ ! لذا در مباحث مربوط به تقليد و مرجعيت ، صفت عدالت را در كنار اجتهاد و يا اعلميت قرار داده‌اند ، يعنى مرجع تقليد هم بايد عالم و آگاه به مسائل اسلامى باشد و هم با تقوا و پرهيزكار .\r\n","description":"","footnote":"","page_name":" 246 ","page_number":246},
  {"content":"\r\n\r\n[ سوره النحل ‹ 16 › : آيات 45 تا 47 
  ]\r\nأَ فَأَمِنَ الَّذِينَ مَكَرُوا السَّيِّئاتِ أَنْ يَخْسِفَ اللَّه بِهِمُ الأَرْضَ أَوْ يَأْتِيَهُمُ الْعَذابُ مِنْ حَيْثُ لا يَشْعُرُونَ ‹ 45 › أَوْ يَأْخُذَهُمْ فِي تَقَلُّبِهِمْ فَما هُمْ بِمُعْجِزِينَ ‹ 46 › أَوْ يَأْخُذَهُمْ عَلى تَخَوُّفٍ فَإِنَّ رَبَّكُمْ لَرَؤُفٌ رَحِيمٌ ‹ 47 ›\r\n\r\nترجمه :\r\n45 - آيا توطئه گران از اين عذاب الهى ايمن گشتند كه ممكن است خدا آنها را در زمين فرو برد و يا مجازات ( حق ) از آنجا كه انتظارش را ندارند به سراغشان بيايد .\r\n46 - يا به هنگامى كه ( براى كسب مال و ثروت فزونتر ) در رفت آمدند دامانشان را بگيرد در حالى كه قادر به فرار نيستند .\r\n47 - يا بطور تدريجى با هشدارهاى خوفانگيز آنها را گرفتار سازد چرا كه پروردگار رؤف و رحيم است .\r\n\r\nتفسير : انواع مجازاتها در برابر انواع گناهان !\r\nقرآن در بسيارى از بحثها ، مطالب استدلالى را با مسائل عاطفى چنان به هم مىآميزد كه برترين اثر را در نفوس شنوندگان داشته باشد ، آيات فوق ، نمونه اى از اين روش است ، آيات گذشته يك بحث منطقى در زمينه نبوت و معاد با مشركان داشت ، ولى آيات مورد بحث به تهديد جباران و مستكبران و گنهكاران لجوج مىپردازد و آنها را به انواع عذابهاى الهى بيم مىدهد .\r\n","description":"","footnote":"","page_name":" 247 ","page_number":247},
  {"content":"\r\nنخست مىگويد : « آيا اين توطئه گرانى كه براى خاموش كردن نور حق به انواع نقشه‌هاى شوم متوسل شدند از عذاب الهى ايمن گشتند كه ممكن است خداوند هر آن آنها را در زمين فرو ببرد » ؟ ! ( * ( أَ فَأَمِنَ الَّذِينَ مَكَرُوا السَّيِّئاتِ أَنْ يَخْسِفَ اللَّه بِهِمُ الأَرْضَ ) * ) .\r\nآيا بعيد است كه در زمين لرزه وحشتناكى رخ دهد ، پوسته زمين بشكافد و دهان باز كند و آنها و همه زندگانيشان را در خود فرو برد ، همانگونه كه در تاريخ اقوام ، كرارا اتفاق افتاده است ؟ .\r\nجمله « * ( مَكَرُوا السَّيِّئاتِ ) * » به معنى توطئه چينى و نقشه كشى براى مقاصد شوم و رسيدن به هدفهاى نادرست مىباشد ، همانند توطئه هايى كه مشركان براى خاموش كردن نور قرآن و نابود كردن پيامبر اسلام و اذيت و آزار مؤمنان مىچيدند .\r\nيخسف از ماده « خسف » ( بر وزن وصف ) به معنى پنهان گشتن و مخفى شدن است ، لذا پنهان شدن نور ماه در زير سايه زمين را خسوف مىنامند و چاه « مخسوف » به چاهى مىگويند كه آب در آن پنهان گردد ، و نيز پنهان شدن انسانها و خانه‌ها را در شكاف زمين ( شكافى كه بر اثر زلزله‌ها پديد مىآيد ) خسف مىگويند .\r\nسپس اضافه مىكند : « يا اينكه هنگامى كه آنها در حال غفلتند عذاب الهى از همانجا كه انتظارش را ندارند به سراغشان بيايد » ( * ( أَوْ يَأْتِيَهُمُ الْعَذابُ مِنْ حَيْثُ لا يَشْعُرُونَ ) * ) .\r\n« و يا به هنگامى كه آنها براى كسب مال بيشتر و در آمد فزونتر در رفت و آمد هستند ، عذاب دامانشان را بگيرد » ( * ( أَوْ يَأْخُذَهُمْ فِي تَقَلُّبِهِمْ ) * ) .\r\n« در حالى كه قادر به فرار از چنگال عذاب نيستند » ( * ( فَما هُمْ بِمُعْجِزِينَ ) * ) .\r\n","description":"","footnote":"","page_name":" 248 ","page_number":248},
  {"content":"\r\nهمانگونه كه سابقا هم گفته‌ايم « معجزين » از ماده اعجاز به معنى ناتوان ساختن است ، و در اين موارد به معنى فرار كردن از چنگال عذاب و مقاومت در برابر آن مىباشد .\r\nو يا اينكه مجازات الهى يك مرتبه به سراغشان نيايد بلكه « بطور تدريجى و ضمن هشدارهاى پى در پى ، آنها را گرفتار سازد » ؟ ( * ( أَوْ يَأْخُذَهُمْ عَلى تَخَوُّفٍ ) * ) .\r\nامروز همسايه آنها گرفتار سانحه اى مىشود ، فردا يكى از بستگانشان گرفتار حادثه اى و روز ديگر بعضى از اموالشان نابود مىگردد ، و خلاصه هشدارها يكى بعد از ديگرى به سراغ آنها مىآيد اگر بيدار شدند چه بهتر ، و گرنه مجازات نهايى آنها را فرو خواهد گرفت .\r\nتدريجى بودن عذاب و مجازات در اين گونه موارد براى آن است كه هنوز احتمال هدايت در اين گروه وجود دارد ، و رحمت خداوند اجازه نمىدهد كه با اينها همچون سايرين رفتار شود « زيرا پروردگار شما رئوف و رحيم است » ( * ( فَإِنَّ رَبَّكُمْ لَرَؤُفٌ رَحِيمٌ ) * ) .\r\nجالب توجه اينكه در آيات فوق سخن از چهار نوع مجازات به ميان آمده است ، نخست خسف و فرو رفتن در زمين ، دوم مجازات غافلگيرانه از آنجايى كه انسان انتظار آن را ندارد سوم عذابى كه به هنگام تلاش و كوشش در جمع مال به سراغ انسان مىآيد و چهارم مجازات تدريجى .\r\nمسلم است كه هر يك از اين چهار نوع مجازات ، تناسب با نوعى از گناه دارد ، هر چند همه آنها در مورد * ( الَّذِينَ مَكَرُوا السَّيِّئاتِ ) * ( آنها كه توطئه‌هاى شوم مىچينند ) وارد شده است ، زيرا مىدانيم همه كار خدا بر طبق حكمت و تناسب استحقاقها است .\r\nمفسران تا آنجا كه ما ديده‌ايم در اين زمينه سخنى ندارند ، ولى چنين\r\n","description":"","footnote":"","page_name":" 249 ","page_number":249},
  {"content":"\r\nبه نظر مىرسد كه : مجازات نخست مخصوص آن گروه از توطئه گرانى است كه در صف جباران و مستكبران خطرناكند همچون قارونها كه خداوند چنان آنها را از اوج قدرت پائين مىكشد و بدرون خاك و اعماق زمين فرو مىفرستد كه مايه عبرت همگان گردد .\r\nنوع دوم ويژه توطئه گرانى است كه در عيش و نوش و هوسهاى سركش خود غرقند ، ناگهان عذاب الهى دامانشان را از آنجا كه انتظار ندارند مىگيرد .\r\nنوع سوم مخصوص دنيا پرستان زراندوزى است كه شب و روز در تلاشند كه از هر طريق و با هر جنايتى كه ممكن است بر حجم ثروت خود بيفزايند كه خداوند آنها را در همان حال كه سرگرم جمع ثروتند گرفتار عذاب مىكند ( 1 ) .\r\nو اما مجازات نوع چهارم از آن كسانى است كه طغيان و توطئه و گناهشان به آن حد و پايه نرسيده است كه راه بازگشتى براى آنان وجود نداشته باشد ، در اينجا خداوند از طريق « تخوف » ( هشدار و تهديد ) آنها را كيفر مىدهد يعنى نخست با حوادث دردناكى كه در اطراف آنها به وقوع مىپيوندد به آنها بيدار باش ميدهد ، اگر بيدار شدند و وضع خود را اصلاح كردند چه بهتر و گرنه آنان را در كام عذاب فرو مىبرد .\r\nبنا بر اين ذكر رأفت و رحمت خداوند به عنوان يك علت مربوط به گروه چهارم است كه هنوز تمام پيوندهاى خود را از خدا نبريده‌اند و همه پلها را پشت سر خود ويران نساخته‌اند .\r\n\r\n","description":"","footnote":"\r\n( 1 ) « تقلب » گرچه در لغت عرب به معنى هر گونه رفت و آمد است ، ولى در اين گونه موارد - همانگونه كه بسيارى از مفسران گفته‌اند و در بعضى از روايات اسلامى نيز تاكيد شده - به معنى رفت و آمد در طريق تجارت و كسب مال است ( دقت كنيد ) .\r\n","page_name":" 250 ","page_number":250},
  {"content":"\r\n\r\n[ سوره النحل ‹ 16 › : آيات 48 تا 50 
  ]\r\nأَ وَلَمْ يَرَوْا إِلى ما خَلَقَ اللَّه مِنْ شَيْءٍ يَتَفَيَّؤُا ظِلالُه عَنِ الْيَمِينِ وَالشَّمائِلِ سُجَّداً لِلَّه وَهُمْ داخِرُونَ ‹ 48 › وَلِلَّه يَسْجُدُ ما فِي السَّماواتِ وَما فِي الأَرْضِ مِنْ دابَّةٍ وَالْمَلائِكَةُ وَهُمْ لا يَسْتَكْبِرُونَ ‹ 49 › يَخافُونَ رَبَّهُمْ مِنْ فَوْقِهِمْ وَيَفْعَلُونَ ما يُؤْمَرُونَ ‹ 50 ›\r\n\r\nترجمه :\r\n48 - آيا آنها مخلوقات خدا را نديدند كه چگونه سايه هايشان از راست و چپ حركت دارند و با خضوع براى خدا سجده مىكنند ! 49 - ( نه تنها سايه‌ها بلكه ) تمام آنچه در آسمانها و در زمين از جنبندگان وجود دارد و همچنين فرشتگان ، براى خدا سجده مىكنند و هيچگونه تكبرى ندارند .\r\n50 - آنها از ( مخالفت ) پروردگارشان كه حاكم بر آنهاست مىترسند ، و آنچه را ماموريت دارند انجام مىدهند .\r\n\r\nتفسير :\r\n\r\nسجده همه جنبندگان حتى سايه هايشان براى خدا !\r\nاين آيات بار ديگر به بحث توحيد باز مىگردد ، نخست مىگويد : « آيا آنها ( مشركان توطئه گر ) مخلوقات خدا را نديدند كه چگونه سايه هاشان از راست و چپ حركت دارند و با خضوع براى خدا سجده مىكنند »\r\n","description":"","footnote":"","page_name":" 251 ","page_number":251},
  {"content":"\r\n( * ( أَ وَلَمْ يَرَوْا إِلى ما خَلَقَ اللَّه مِنْ شَيْءٍ يَتَفَيَّؤُا ظِلالُه عَنِ الْيَمِينِ وَالشَّمائِلِ سُجَّداً لِلَّه وَهُمْ داخِرُونَ ) * ) ( 1 ) .\r\n« يتفيؤ » از ماده « فىء » به معنى بازگشت و رجوع است .\r\nبعضى گفته‌اند عرب سايه موجودات را به هنگام صبحگاهان ، « ظل » مىنامد و در عصرگاهان « فىء » ، و اگر مىبينيم به قسمتى از غنائم و اموال فىء گفته مىشود ، اشاره لطيفى به اين حقيقت است كه بهترين غنائم دنيا همچون سايه عصر گاه است كه به زودى زائل و فانى مىشود .\r\nولى با توجه به اينكه در آيه فوق به سايه‌هاى راست و چپ اشياء اشاره شده و كلمه « فىء » براى همه آنها به كار رفته استفاده مىشود كه فىء در اينجا معنى وسيعى دارد و هر گونه سايه را شامل مىشود .\r\nهنگامى كه انسان در موقع طلوع آفتاب رو به طرف جنوب بايستد مىبيند قرص خورشيد از سمت چپ ، از افق مشرق ، سر بر مىآورد ، و سايه همه اجسام به طرف راست او مىافتند كه همان طرف غرب است ، اين امر هم چنان ادامه دارد و سايه‌ها مرتبا به طرف راست جابجا مىشوند ، تا زوال ظهر در اين هنگام ، سايه‌ها به طرف چپ تغيير مكان مىدهند تا هنگام غروب آفتاب كه سايه‌هاى بزرگ و طولانى اجسام در طرف مشرق گسترده مىشوند و با غروب آفتاب ، همه آنها پنهان مىگردند .\r\nدر اينجا خداوند حركت سايه‌هاى اجسام را در راست و چپ بعنوان نشانه اى از عظمتش معرفى مىكند و آنها را در حال سجده براى پروردگار و تواضع خضوع مىداند .\r\n\r\n","description":"","footnote":"\r\n( 1 ) « داخر » در اصل از ماده دخور به معنى تواضع و كوچكى است .\r\n","page_name":" 252 ","page_number":252},
  {"content":"\r\n\r\nنقش سايه‌ها در زندگى ما\r\nبدون شك سايه‌هاى اجسام نقش مؤثرى در زندگى ما دارند كه شايد بسيارى از آن غافل باشند و انگشت گذاردن قرآن روى مساله سايه‌ها براى توجه دادن به همين نكته است .\r\nسايه‌ها با اينكه چيزى جز عدم نور نيستند فوائد فراوانى دارند :\r\n1 - همانگونه كه نور آفتاب و اشعه حياتبخش آن مايه زندگى و رشد و نمو موجودات است ، سايه‌ها نيز براى تعديل تابش اشعه نور ، نقش حياتى دارند ، تابش يك نواخت آفتاب آن هم در يك مدت طولانى ، همه چيز را پژمرده مىكند و مىسوزاند ، ولى نوازش متناوب سايه‌ها آن را در حد متعادل و مؤثرى نگاه مىدارد :\r\n2 - براى آنها كه بيابانگردند و يا گرفتار بيابان مىشوند ، نقش مؤثر سايه‌ها در نجات انسانها فوق العاده محسوس است ، آن هم سايه اى كه متحرك است و در يك جا متمركز نمىشود و به هر سو حركت مىكند ، هماهنگ با خواسته‌ها و نياز انسان ! 3 - موضوع مهم ديگر اينكه بر خلاف تصور عمومى تنها نور سبب رؤيت اشياء نيست ، بلكه همواره بايد نور با سايه‌ها و نيم سايه‌ها توام گردد ، تا مشاهده اشياء تحقق پذيرد ، به تعبير ديگر اگر در اطراف موجودى نور يكسان بتابد به طورى كه هيچگونه سايه و نيم سايه اى نداشته باشد هرگز چنين اشيايى كه غرق در نورند مشاهده نخواهند شد .\r\nيعنى همانطور كه در تاريكى مطلق چيزى قابل مشاهده نيست ، در نور مطلق نيز چيزى قابل رؤيت نمىباشد ، بلكه ديدن اشياء از آميختن نور و ظلمت ( نور و سايه‌ها ) امكان پذير مىشود ، به اين ترتيب ، سايه‌ها نقش بسيار مؤثرى در مشاهده و تشخيص و شناخت اشياء از يكديگر دارند ( دقت كنيد ) .\r\n","description":"","footnote":"","page_name":" 253 ","page_number":253},
  {"content":"\r\nنكته ديگر اينكه يمين ( راست ) در آيه فوق به صورت مفرد و شمائل ( جمع « شمال » بر وزن مشعل به معنى چپ ) به صورت جمع آمده است .\r\nاين تفاوت تعبير ممكن است به خاطر آن باشد كه سايه در آغاز صبح ( براى كسانى كه متوجه نقطه جنوب هستند ) در طرف راست مىافتد سپس دائما به طرف چپ حركت مىكند تا به هنگام غروب كه در افق مشرق محو مىگردد ( 1 ) .\r\nاين احتمال را نيز مفسران داده‌اند كه يمين گرچه مفرد است ولى گاهى از آن اراده جمع مىشود و در اينجا منظور جمع است ( 2 ) .\r\nدر آيه گذشته تنها سخن از « سجده » سايه‌ها - با آن مفهوم وسيعش - به ميان آمده بود ، ولى در آيه بعد اين مساله را به عنوان يك برنامه عمومى براى همه موجودات مادى و غير مادى ، آسمانى و زمينى بيان كرده ، مىگويد : « آنچه در آسمانها و آنچه در زمين از جنبندگان است و همچنين فرشتگان براى خدا سجده مىكنند » ( * ( وَلِلَّه يَسْجُدُ ما فِي السَّماواتِ وَما فِي الأَرْضِ مِنْ دابَّةٍ وَالْمَلائِكَةُ ) * ) .\r\n« و آنها در اين راه هيچگونه استكبار نمىورزند » ( * ( وَهُمْ لا يَسْتَكْبِرُونَ ) * ) و در برابر خدا و فرمان او تسليم محضند .\r\nحقيقت سجده ، نهايت خضوع و تواضع و پرستش است ، و آن سجده معمولى ما كه بر هفت عضو انجام مىدهيم مصداقى از اين مفهوم عام است ، و منحصر به آن نيست .\r\nو از آنجا كه همه موجودات و مخلوقات خدا ، در جهان تكوين و آفرينش ، تسليم قوانين عمومى عالم هستى مىباشند ، و از مسير اين قوانين منحرف نمىشوند و اين\r\n\r\n","description":"","footnote":"\r\n( 1 ) تفسير قرطبى ذيل آيه فوق .\r\n( 2 ) تفسير ابو الفتوح رازى جلد 7 صفحه 110 .\r\n","page_name":" 254 ","page_number":254},
  {"content":"\r\nقوانين همگى از ناحيه خدا است پس در حقيقت همه در پيشگاه او سجده مىكنند ، همه بيانگر عظمت علم و قدرت او هستند همه نشانه بزرگى و بىنيازى او مىباشند و بالآخره همه دليل بر ذات مقدس اويند .\r\nدابه به معنى موجودات جنبنده است ، و از آن مفهوم حيات و زندگى نيز استفاده مىشود ، و اينكه آيه فوق مىگويد تمام جنبندگانى كه در آسمان و زمين هستند براى خدا سجده مىكنند از آن استفاده مىكنيم كه موجودات زنده مخصوص به كره زمين نيست ، بلكه در كرات آسمانى نيز موجودات زنده و جنبنده اى وجود دارد .\r\nگرچه بعضى احتمال داده‌اند كه كلمه « من دابة » تنها قيد براى « ما فى الارض » باشد يعنى تنها از جنبندگان زمين سخن مىگويد ، ولى بسيار بعيد به نظر مىرسد ، بخصوص اينكه در آيه 29 سوره شورى مىخوانيم : وَمِنْ آياتِه خَلْقُ السَّماواتِ وَالأَرْضِ وَما بَثَّ فِيهِما مِنْ دابَّةٍ : « از نشانه‌هاى خدا آفرينش آسمانها و زمين و جنبندگانى است كه در آن دو وجود دارند » .\r\nدرست است كه سجده و خضوع و تواضع تكوينى منحصر به موجودات زنده و جنبنده نيست ، ولى از آنجا كه اينها اسرار و شگفتيهاى بيشترى از آفرينش را از خود نشان مىدهند انگشت روى اينها گذاشته شده است .\r\nو از آنجا كه مفهوم آيه هم انسانهاى عاقل و با ايمان و فرشتگان را شامل مىشود و هم حيوانات و جانداران ديگر ، كلمه سجده ، در معنى عام خود كه هم شامل سجده اختيارى و تشريعى مىشود و هم سجده تكوينى و اضطرارى ، استعمال شده است .\r\nو اما اينكه در آيه فوق ، ملائكه بطور جداگانه ذكر شده ، به خاطر آنست دابه تنها به جنبندگانى گفته مىشود كه جسمانى هستند ، و اگر فرشتگان رفت\r\n","description":"","footnote":"","page_name":" 255 ","page_number":255},
  {"content":"\r\nو آمدى دارند و حضور و غيابى ، نه به معنى جسمانى و مادى است تا در مفهوم دابه داخل گردند .\r\nدر حديثى از پيامبر ص مىخوانيم : « خداوند فرشتگانى دارد كه از آغاز آفرينش آنها تا روز رستاخيز براى خدا سجده مىكنند و در آن روز سر از سجده بر مىدارند و مىگويند\r\nما عبدناك حق عبادك :\r\nما حق عبادت ترا انجام نداديم « ! جمله » * ( وَهُمْ لا يَسْتَكْبِرُونَ ) * « اشاره به وضع حال فرشتگان است ، كه آنها در خضوع و سجده در پيشگاه حق كمترين استكبار به خود راه نمىدهند .\r\nلذا بلافاصله بعد از آن به دو قسمت از صفات آنها كه تاكيدى است بر نفى استكبار اشاره كرده مىگويد : « آنها از مخالفت پروردگارشان كه حاكم بر آنها است مىترسند » ( * ( يَخافُونَ رَبَّهُمْ مِنْ فَوْقِهِمْ ) * ) .\r\n« و آنچه را ماموريت دارند به خوبى انجام مىدهند » ( * ( وَيَفْعَلُونَ ما يُؤْمَرُونَ ) * ) .\r\nهمانگونه كه در آيه 6 سوره تحريم درباره گروهى از فرشتگان مىخوانيم ( لا يَعْصُونَ اللَّه ما أَمَرَهُمْ وَيَفْعَلُونَ ما يُؤْمَرُونَ ) : « آنها در اطاعت فرمان خدا سرپيچى نمىكنند و آنچه را دستور داده شده است انجام مىدهند » .\r\nاز اين آيه به خوبى استفاده مىشود كه نشانه نفى استكبار دو چيز است :\r\nترس در برابر مسئوليتها ، و انجام فرمانهاى خدا بدون چون و چرا كه يكى اشاره به وضع روانى افراد غير مستكبر دارد ، و ديگرى اشاره به طرز عمل آنها و برخوردشان با قوانين و دستورات ، و دومى انعكاسى است از اولى و تحقق عينى آن است .\r\n","description":"","footnote":"","page_name":" 256 ","page_number":256},
  {"content":"\r\nمسلما كلمه * ( مِنْ فَوْقِهِمْ ) * اشاره به بالا بودن حسى و مكانى نيست بلكه به برترى مقامى اشاره مىكند ، چرا كه خدا از همه برتر و بالاتر است .\r\nدر آيه 61 سوره انعام مىخوانيم وَهُوَ الْقاهِرُ فَوْقَ عِبادِه : « او بر فراز » بندگان قاهر است « و حتى فرعون هنگامى كه مىخواست قدرت و قوت خود را نشان بدهد مىگفت وَإِنَّا فَوْقَهُمْ قاهِرُونَ : « من بر فراز آنها قاهرم » ( 1 ) .\r\nدر تمام اين موارد ، « فوق » همان برترى مقامى را بيان مىكند .\r\n\r\n","description":"","footnote":"\r\n( 1 ) اعراف آيه 127 .\r\n","page_name":" 257 ","page_number":257},
  {"content":"\r\n\r\n[ سوره النحل ‹ 16 › : آيات 51 تا 55 
  ]\r\nوَ قالَ اللَّه لا تَتَّخِذُوا إِلهَيْنِ اثْنَيْنِ إِنَّما هُوَ إِله واحِدٌ فَإِيَّايَ فَارْهَبُونِ ‹ 51 › وَلَه ما فِي السَّماواتِ وَالأَرْضِ وَلَه الدِّينُ واصِباً أَ فَغَيْرَ اللَّه تَتَّقُونَ ‹ 52 › وَما بِكُمْ مِنْ نِعْمَةٍ فَمِنَ اللَّه ثُمَّ إِذا مَسَّكُمُ الضُّرُّ فَإِلَيْه تَجْئَرُونَ ‹ 53 › ثُمَّ إِذا كَشَفَ الضُّرَّ عَنْكُمْ إِذا فَرِيقٌ مِنْكُمْ بِرَبِّهِمْ يُشْرِكُونَ ‹ 54 › لِيَكْفُرُوا بِما آتَيْناهُمْ فَتَمَتَّعُوا فَسَوْفَ تَعْلَمُونَ ‹ 55 ›\r\n\r\nترجمه :\r\n51 - و خداوند فرمان داده دو معبود انتخاب نكنيد ، معبود ( شما ) تنها يكى است ، تنها از ( كيفر ) من بترسيد .\r\n52 - آنچه در آسمانها و زمين است از آن او است ، و همواره دين ( و قوانين دينى ) از او مىباشد و آيا از غير او مىترسيد ؟ ! 53 - آنچه از نعمتها داريد همه از ناحيه خداست ، سپس هنگامى كه ناراحتيها به شما مىرسد او را مىخوانيد .\r\n54 - و هنگامى كه ناراحتى و رنج را از شما بر طرف ساخت گروهى از شما براى پروردگارشان شريك قائل مىشوند .\r\n55 - ( بگذار ) نعمتهايى را كه به آنها داده‌ايم كفران كنند و چند روزى ( از اين متاع دنيا ) بهره گيرند ، اما به زودى خواهيد دانست ( سرانجام كارتان به كجا خواهد كشيد ) .\r\n","description":"","footnote":"","page_name":" 258 ","page_number":258},
  {"content":"\r\n\r\nتفسير : دين يكى و معبود يكى !\r\nدر تعقيب بحث توحيد و خداشناسى از طريق نظام آفرينش ، آيات مورد بحث به نفى شرك مىپردازد ، تا با تقارن اين دو به يكديگر ، حقيقت آشكارتر شود .\r\nدر آغاز مىگويد : « خدا دستور داده كه دو معبود براى خود انتخاب نكنيد » ( * ( وَقالَ اللَّه لا تَتَّخِذُوا إِلهَيْنِ اثْنَيْنِ ) * ) .\r\n« معبود تنها يكى است » ( * ( إِنَّما هُوَ إِله واحِدٌ ) * ) .\r\nوحدت نظام آفرينش و وحدت قوانين حاكم بر آن ، خود دليلى بر وحدت آفريدگار و وحدت معبود است .\r\nاكنون كه چنين است ، « تنها از كيفر من بترسيد و از مخالفت فرمان من بيم داشته باشيد نه غير آن ) ( * ( فَإِيَّايَ فَارْهَبُونِ ) * ) .\r\nمقدم شدن كلمه « اياى » دليل بر حصر است مانند « إِيَّاكَ نَعْبُدُ » يعنى تنها و تنها بايد از مخالفت و كيفر من ترس داشته باشيد .\r\nجالب اينكه در اين آيه تنها نفى دو معبود شده است ، در حالى كه مىدانيم مشركان عرب ، بتها و معبودهاى بسيار زيادى داشته ، و بتخانه‌هاى آنها مملو از انواع و اشكال بتهاى مختلف بود ، اين تعبير ممكن است اشاره به يكى از چند نكته و يا همه نكات زير باشد :\r\n1 - آيه مىگويد حتى پرستش دو معبود غلط است تا چه رسد به پرستش معبودهاى متعدد و به تعبير ديگر حد اقل را بيان كرده تا بقيه به طور مؤكدترى نفى شوند ، زيرا هر عددى را بخواهيم ما فوق واحد انتخاب كنيم بايد از دو بگذريم .\r\n","description":"","footnote":"","page_name":" 259 ","page_number":259},
  {"content":"\r\n2 - در اينجا همه معبودهاى باطل ، يكى محسوب شده ، مىگويد آنها را در مقابل حق قرار ندهيد ، و دو معبود ( حق و باطل ) را نپرستيد .\r\n3 - عربهاى جاهلى در حقيقت دو معبود براى خود انتخاب كرده بودند :\r\nمعبودى كه خالق و آفريننده جهان است يعنى اللَّه كه به او اعتقاد داشتند ، و ديگر معبودى كه او را واسطه ميان خود و اللَّه و منشا خير و بركت و نعمت مىدانستند ، يعنى بتها .\r\n4 - ممكن است آيه فوق ناظر به نفى عقيده « ثنويين » ( دوگانه پرستان ) همانها كه قائل به خداى خير و خداى شر بودند باشد ، چرا كه آنها منطقى هر چند ضعيف و نادرست براى خود در اين دوگانه پرستى داشتند ولى بت پرستان عرب حتى اين منطق ضعيف را هم نداشتند .\r\nمفسر بزرگ مرحوم طبرسى در ذيل همين آيه جمله لطيفى از بعضى از حكماء نقل مىكند و آن اينكه « پروردگار به تو دستور داده است كه دو معبود را مپرست ، اما تو آن همه معبود براى خود ساختى ، نفس سركش تو بتى است ، و هوى و هوست بت ديگر ، و دنيا و هدفهاى ماديت بتهاى ديگر ، تو حتى در برابر انسانها سجده مىكنى تو چگونه يگانه پرستى » ؟ ! و به دنبال اين دستور ضمن سه آيه ، دليل توحيد عبادت را با چهار بيان مشخص مىكند :\r\nنخست مىگويد : « آنچه در آسمانها و زمين است از آن او است » ( * ( وَلَه ما فِي السَّماواتِ وَالأَرْضِ ) * ) .\r\nآيا در مقابل كسى كه مالك عالم هستى است بايد سجده كرد يا بتهاى فاقد همه چيز ؟\r\nسپس اضافه مىكند نه تنها آسمانها و زمين از آن او است كه « همواره دين\r\n","description":"","footnote":"","page_name":" 260 ","page_number":260},
  {"content":"\r\nو تمام قوانين نيز از ناحيه او مىباشد « ( * ( وَلَه الدِّينُ واصِباً ) * ) .\r\nهنگامى كه ثابت شد عالم هستى از آن او است و قوانين تكوينى را او ايجاد كرده مسلم است كه قوانين تشريعى هم بايد به وسيله او تعيين گردد و طبعا اطاعت نيز مخصوص او است .\r\n« واصب » در اصل از ماده « وصوب » به معنى دوام گرفته شده است ، و بعضى آن را به معنى « خالص » تفسير كرده‌اند ( طبعا تا چيزى خالص نباشد دوام پيدا نخواهد كرد ) و ممكن است تعبير آيه فوق اشاره به هر دو جهت باشد ، يعنى هميشه و هر زمان دين خالص از آن خدا است ، و كسانى كه دين را به معنى اطاعت گرفته‌اند ، واصب را به معنى واجب دانسته‌اند يعنى تنها بايد اطاعت فرمان خدا كرد .\r\nدر روايتى مىخوانيم كه شخصى از تفسير اين جمله از امام صادق ع سؤال كرد ، امام فرمود : واصب يعنى واجب ( 1 ) .\r\nولى روشن است كه اين معانى همه لازم و ملزوم يكديگرند :\r\nو در پايان اين آيه مىفرمايد : آيا با اين حال كه همه قوانين و دين و اطاعت از آن خدا است « از غير او پرهيز مىكنيد » ؟ ( * ( أَ فَغَيْرَ اللَّه تَتَّقُونَ ) * ) .\r\nمگر بتها مىتوانند به شما زيانى برسانند ؟ يا نعمتى به شما ببخشند ؟ كه از مخالفتشان بيم داريد و عبادتشان را لازم مىشمريد ؟ ! با اينكه آنچه از نعمتها داريد همه از ناحيه خدا است « ( * ( وَما بِكُمْ مِنْ نِعْمَةٍ فَمِنَ اللَّه ) * ) .\r\nاين در حقيقت سومين بيان است براى لزوم پرستش معبود يگانه يعنى اللَّه ، و منظور اين است كه اگر پرستش بتها به خاطر شكر نعمت است ، كه بتها به شما\r\n\r\n","description":"","footnote":"\r\n( 1 ) تفسير برهان جلد 2 صفحه 373 .\r\n","page_name":" 261 ","page_number":261},
  {"content":"\r\nنعمتى نداده‌اند كه شكرش لازم باشد ، بلكه سر تا پاى وجود شما را نعمتهاى خدا فرا گرفته است ، با اينحال بندگى او را رها مىكنيد و به سراغ بتها مىرويد ! علاوه بر اين « هنگامى كه ناراحتيها ، مصائب ، بلاها و رنجها به سراغ شما مىآيد براى دفع آنها تنها دست تضرع به درگاه او برمىداريد و او را مىخوانيد » ( * ( ثُمَّ إِذا مَسَّكُمُ الضُّرُّ فَإِلَيْه تَجْئَرُونَ ) * ) .\r\nبنا بر اين اگر پرستش بتها به خاطر دفع ضرر و حل مشكلات است ، آن هم كه از ناحيه خدا است و شما نيز عملا ثابت كرده‌ايد كه در سختترين حالات زندگى همه چيز را رها مىكنيد و تنها به در درگاه او مىرويد .\r\nو اين چهارمين بيان براى مساله توحيد عبادت است .\r\n« تجئرون » در اصل از ماده جؤار ( بر وزن غبار ) به معنى آواى چهار پايان و وحوش است كه بىاختيار به هنگام درد و رنج سر مىدهند و سپس به عنوان كنايه در همه ناله هايى كه بىاختيار از درد و رنج برمىخيزد به كار رفته است ، انتخاب اين تعبير در اينجا مخصوصا اين نكته را مىرساند كه در آن زمان كه مشكلات فوق العاده زياد مىشود و كارد به استخوان مىرسد و بىاختيار فرياد درد و رنج مىكشيد ، آيا در آن زمان جز « اللَّه » را مىخوانيد ؟ ! پس چرا در حال آرامش و مشكلات كوچك دست به دامن بت مىزنيد ؟ ! آرى در اين گونه موارد خداوند نداى شما را مىشنود و به آن پاسخ مىگويد و مشكلاتتان را بر طرف مىسازد « سپس هنگامى كه زيان و رنج را از شما بر طرف ساخت گروهى از شما براى پروردگارشان شريك قرار مىدهند » و به سراغ بتها مىروند ( * ( ثُمَّ إِذا كَشَفَ الضُّرَّ عَنْكُمْ إِذا فَرِيقٌ مِنْكُمْ بِرَبِّهِمْ يُشْرِكُونَ ) * ) .\r\nدر حقيقت قرآن به اين نكته باريك اشاره مىكند كه فطرت توحيد در وجود همه شما هست ، ولى در حال عادى ، پرده‌هاى غفلت و غرور و جهل و تعصب\r\n","description":"","footnote":"","page_name":" 262 ","page_number":262},
  {"content":"\r\nو خرافات آن را مىپوشاند ، اما به هنگامى كه تند باد حوادث و طوفانهاى بلا مىوزد اين پرده‌ها كنار مىروند و نور فطرت آشكار مىگردد و مىدرخشد ، درست در همين حال است كه خدا را با تمام وجود و با اخلاص كامل مىخوانيد ، خدا نيز پرده‌هاى بلا و رنج و مصيبت را از شما دور مىسازد كه اين گشودن پرده‌هاى رنج ، نتيجه گشوده شدن پرده‌هاى غفلت است ( توجه داشته باشيد در آيه تعبير به كشف الضر شده است كه به معنى كنار زدن پرده‌هاى مشكلات است ) .\r\nولى هنگامى كه طوفان فرو نشست و به ساحل آرامش باز گشتيد ، از نو همان غفلت و غرور ، و همان شرك و بت پرستى خودنمايى مىكند .\r\nدر آخرين آيه مورد بحث ، پس از ذكر دلائل منطقى فوق و روشن شدن حقيقت ، با لحنى تهديد آميز چنين مىگويد : « نعمتهايى را كه به شما داده‌ايم كفران كنيد و چند روزى از اين متاع دنيا بهره مند شويد ولى به زودى خواهيد دانست » نتيجه و پايان كارتان چيست ( * ( لِيَكْفُرُوا بِما آتَيْناهُمْ فَتَمَتَّعُوا فَسَوْفَ تَعْلَمُونَ ) * ) .\r\nاين درست به آن مىماند كه انسان شخص متخلف و منحرفى را با دلائل مختلف ، نصيحت و ارشاد كند و سرانجام چون امكان دارد اين نصايح و اندرزها در او اثر نكند با يك جمله تهديد آميز گفتار خود را پايان مىدهد و مىگويد : با توجه به اين مطالبى كه گفتم باز هم هر چه از دستت بر مىآيد بكن ولى نتيجه كارت را به زودى خواهى ديد .\r\nبنا بر اين « لام » در « ليكفروا » لام امر است ، امرى كه براى تهديد بيان شده ، همانند « تمتعوا » كه آن هم امر است به عنوان تهديد ، با اين تفاوت كه « ليكفروا » صيغه غائب است و « تمتعوا » مخاطب ، گويى نخست آنها را غائب فرض كرده ، مىگويد اينها بروند و همه اين نعمتها را كفران كنند ، و با اين\r\n","description":"","footnote":"","page_name":" 263 ","page_number":263},
  {"content":"\r\nتهديد ، حالت توجه مختصرى براى آنها پيدا شده به طورى كه به صورت مخاطب در آمده‌اند و به آنها مىگويد چند روزى از اين نعمتهاى دنيا بهره گيريد اما روزى خواهيد ديد كه چه اشتباه بزرگى مرتكب شده‌ايد و سرانجام كارتان به كجا مىرسد ! در واقع اين آيه شبيه به آيه 30 سوره ابراهيم است : قُلْ تَمَتَّعُوا فَإِنَّ مَصِيرَكُمْ إِلَى النَّارِ : « بگو چند روزى از لذات اين جهان بهره گيريد كه سر انجام كار شما آتش دوزخ است » ( 1 ) !\r\n\r\n","description":"","footnote":"\r\n( 1 ) جمعى از مفسران نيز احتمال داده‌اند كه جمله « ليكفروا » به عنوان غايت و نتيجه شرك و كفرانى است كه در آيه قبل به آنها نسبت داده شده است ، بنا بر اين معنى چنين مىشود : آنها پس از نجات از چنگال حوادث و مشكلات ، راه توحيد را رها كرده و در شرك گام مىنهند تا نعمتهاى ما را انكار و كفران كنند .\r\n","page_name":" 264 ","page_number":264},
  {"content":"\r\n\r\n[ سوره النحل ‹ 16 › : آيات 56 تا 60 
  ]\r\nوَ يَجْعَلُونَ لِما لا يَعْلَمُونَ نَصِيباً مِمَّا رَزَقْناهُمْ تَاللَّه لَتُسْئَلُنَّ عَمَّا كُنْتُمْ تَفْتَرُونَ ‹ 56 › وَيَجْعَلُونَ لِلَّه الْبَناتِ سُبْحانَه وَلَهُمْ ما يَشْتَهُونَ ‹ 57 › وَإِذا بُشِّرَ أَحَدُهُمْ بِالأُنْثى ظَلَّ وَجْهُه مُسْوَدًّا وَهُوَ كَظِيمٌ ‹ 58 › يَتَوارى مِنَ الْقَوْمِ مِنْ سُوءِ ما بُشِّرَ بِه أَ يُمْسِكُه عَلى هُونٍ أَمْ يَدُسُّه فِي التُّرابِ أَلا ساءَ ما يَحْكُمُونَ ‹ 59 › لِلَّذِينَ لا يُؤْمِنُونَ بِالآخِرَةِ مَثَلُ السَّوْءِ وَلِلَّه الْمَثَلُ الأَعْلى وَهُوَ الْعَزِيزُ الْحَكِيمُ ‹ 60 ›\r\n\r\nترجمه :\r\n56 - آنان براى بتهايى كه هيچگونه سود و زيانى از آنها سراغ ندارند سهمى از آنچه به آنان روزى داده‌ايم قرار مىدهند ، به خدا سوگند ( در دادگاه قيامت ) از اين دروغ و تهمتها بازپرسى خواهيد شد !\r\n","description":"","footnote":"","page_name":" 265 ","page_number":265},
  {"content":"\r\n57 - آنها ( در پندار خود ) براى خداوند دخترانى قرار مىدهند ، منزه است او ( از اينكه فرزندى داشته باشد ) ولى براى خودشان آنچه را ميل دارند قائل مىشوند .\r\n58 - در حالى كه هر گاه به يكى از آنها بشارت دهند دخترى نصيب تو شده صورتش ( از فرط ناراحتى ) سياه مىشود ، و مملو از خشم مىگردد ! 59 - از قوم و قبيله خود بخاطر بشارت بدى كه به او داده شده متوارى مىگردد ( و نمىداند ) آيا او را با قبول ننگ نگهدارد ، يا در خاك پنهانش كند ؟ چه بد حكمى مىكنند ؟ ! 60 - براى آنها كه ايمان به سراى آخرت ندارند صفات زشت است ، و براى خدا صفات عالى است و او عزيز و حكيم است .\r\n\r\nتفسير : آنجا كه تولد دختر ننگ بود !\r\nاز آنجا كه در آيات گذشته بحثهايى مستدل پيرامون نفى شرك و بت پرستى آمده بود ، اين آيات به بخشى از بدعتهاى شوم و عادتهاى زشت مشركان مىپردازد تا دليل ديگرى باشد براى محكوم ساختن شرك و بت پرستى ، و در همين رابطه به سه قسمت از اين بدعتها و عادات شوم اشاره مىكند .\r\nنخست مىگويد :\r\n« اين مشركان براى بتهايى كه هيچگونه سود و زيانى از آنها سراغ ندارند ، سهمى از آنچه به آنها روزى داده‌ايم قرار مىدهند » ( * ( وَيَجْعَلُونَ لِما لا يَعْلَمُونَ نَصِيباً مِمَّا رَزَقْناهُمْ ) * ) ( 1 ) .\r\n\r\n","description":"","footnote":"\r\n( 1 ) مفسران در معنى جمله * ( لِما لا يَعْلَمُونَ ) * و ضميرى كه در اين جمله است ، دو تفسير ذكر كرده‌اند نخست اينكه ضمير « لا يعلمون » به مشركان باز گردد ، يعنى مشركان سهمى براى بتها قرار مىدادند كه از آنها خير و شرى سراغ نداشتند ( و ما نيز همين تفسير را در بالا انتخاب كرديم ) ديگر اينكه ضمير به خود بتها باز گردد يعنى براى بتها كه مطلقا شعور و علم و عقل نداشتند ، سهمى قرار مىدادند ، ولى در اين صورت يك نوع تضاد در تعبيرات آيه احساس مىشود زيرا « ما » معمولا براى موجود غير عاقل است ، در حالى كه صيغه يعلمون معمولا براى جمع عاقل است ( و اين دو با هم سازگار نيست ) اما بنا بر تفسير اول « ما » به بتها اشاره مىكند و « لا يعلمون » به عبادت كنندگان آنها .\r\n","page_name":" 266 ","page_number":266},
  {"content":"\r\nاين سهم ، قسمتى از شتران و چهارپايان و بخشى از زراعت بوده كه در سوره انعام آيه 136 به آن اشاره شده كه مشركان در جاهليت آنها را مخصوص بتان مىدانستند و در راه آنها خرج مىكردند ، در حالى كه نه از ناحيه اين بتها سودى به آنها مىرسيد و نه از زيان آنها بيمناك بودند كه بخواهند با اين كار ، رفع خطر كنند ، و اين احمقانه ترين معامله اى بود كه آنها انجام مىدادند .\r\nسپس اضافه مىكند « به خدا سوگند در دادگاه عدل قيامت از اين دروغها و تهمتها بازپرسى خواهيد شد » ! ( * ( تَاللَّه لَتُسْئَلُنَّ عَمَّا كُنْتُمْ تَفْتَرُونَ ) * ) .\r\nو به دنبال اين بازپرسى و اعتراف كردن كه در آنجا چاره اى از اعتراف نيست ، مجازات خواهيد شد ، بنا بر اين عمل زشت و شوم شما هم زيان دنيا دارد زيرا قسمتى از سرمايه‌هاى شما را مىبلعد و هم زيان در جهان ديگر .\r\nدومين بدعت شوم آنها اين بود كه براى خداوندى كه از هر گونه آلايش جسمانى پاك است ، دخترانى قائل مىشدند و « معتقد بودند كه فرشتگان دختران خدايند » ( * ( وَيَجْعَلُونَ لِلَّه الْبَناتِ سُبْحانَه ) * ) .\r\nولى نوبت خودشان كه مىرسد « آنچه را ميل دارند براى خود قائل مىشوند » ( * ( وَلَهُمْ ما يَشْتَهُونَ ) * ) .\r\nيعنى هرگز حاضر نبودند همين دختران را كه براى خدا قائل شده بودند براى خود نيز قائل شوند و اصلا دختر براى آنها عيب و ننگ و مايه سرشكستگى و بدبختى محسوب مىشد ! آيه بعد براى تكميل اين مطلب اشاره به سومين عادت زشت و شوم آنها مىكند و مىگويد « هنگامى كه به يكى از آنها بشارت دهند خدا دخترى به تو داده آن چنان از فرط ناراحتى چهره اش تغيير مىكند كه صورتش سياه مىشود » !\r\n","description":"","footnote":"","page_name":" 267 ","page_number":267},
  {"content":"\r\n( * ( وَإِذا بُشِّرَ أَحَدُهُمْ بِالأُنْثى ظَلَّ وَجْهُه مُسْوَدًّا ) * ) .\r\n« و مملو از خشم و غضب مىگردد ( * ( وَهُوَ كَظِيمٌ ) * ) ( 1 ) .\r\nكار به همين جا پايان نمىگيرد او براى نجات از اين ننگ و عار كه به پندار نادرستش ، دامنش را گرفته « از قوم و قبيله خود به خاطر اين بشارت بدى كه به او داده شده است متوارى مىگردد » ( * ( يَتَوارى مِنَ الْقَوْمِ مِنْ سُوءِ ما بُشِّرَ بِه ) * ) .\r\nباز هم ، موضوع خاتمه نمىيابد بلكه او دائما در اين فكر غوطه ور است كه « آيا اين ننگ را بر خود بپذيرد و دختر را نگهدارد و يا آن را زنده در زير خاك پنهان سازد » ! ( * ( أَ يُمْسِكُه عَلى هُونٍ أَمْ يَدُسُّه فِي التُّرابِ ) * ) .\r\nدر پايان آيه اين حكم ظالمانه و شقاوت آميز غير انسانى را با صراحت هر چه بيشتر محكوم كرده و مىگويد : « بدانيد حكمى را كه آنها مىكردند ، حكم زشت و بدى بود » ( * ( أَلا ساءَ ما يَحْكُمُونَ ) * ) .\r\nسرانجام ريشه اين همه آلودگيها و بدبختيها را چنين معرفى مىكند كه اينها همه زائيده عدم ايمان به آخرت است « آنهايى كه ايمان به سراى ديگر ندارند صفات زشت و شوم خواهند داشت » ( * ( لِلَّذِينَ لا يُؤْمِنُونَ بِالآخِرَةِ مَثَلُ السَّوْءِ ) * ) .\r\n« اما براى خداوند صفات عالى است » ( * ( وَلِلَّه الْمَثَلُ الأَعْلى ) * ) .\r\n« و او قادر حكيم است » ( * ( وَهُوَ الْعَزِيزُ الْحَكِيمُ ) * ) .\r\nو به همان نسبت كه انسان به اين خداوند بزرگ و عزيز و حكيم نزديك مىشود ، شعاع نيرومندى از صفات عاليش ، از علم و قدرت و حكمتش ، در جان او\r\n\r\n","description":"","footnote":"\r\n( 1 ) كظيم به كسى مىگويند كه مملو از اندوه و غضب شده و خويشتن دارى مىكند و به اصطلاح دندان بر جگر مىفشارد ! .\r\n","page_name":" 268 ","page_number":268},
  {"content":"\r\nپرتوافكن مىگردد ، و از خرافات و زشتكاريها و بدعتهاى شوم فاصله مىگيرد ، اما هر قدر از او دور مىگردد ، به همان نسبت در ظلمات جهل و ضعف و زبونى و عادات زشت و شوم گرفتار مىشود .\r\nفراموش كردن خدا و همچنين فراموش كردن دادگاه عدل او انگيزه همه پستيها و زشتيها و انحرافها و خرافات است ، و يادآورى اين دو اصل اصيل منبع اصلى احساس مسئوليت و مبارزه با جهل و خرافات ، و عامل توانايى و دانايى است .\r\n\r\nنكته‌ها :\r\n\r\n1 - چرا فرشتگان را دختران خدا مىدانستند ؟\r\nدر آيات متعددى از قرآن مىخوانيم كه مشركان عرب ، فرشتگان را ، دختران خدا مىپنداشتند ، يا بدون ذكر انتساب به خداوند آنها را از جنس زن مىدانستند ، در سوره زخرف آيه 19 مىخوانيم وَجَعَلُوا الْمَلائِكَةَ الَّذِينَ هُمْ عِبادُ الرَّحْمنِ إِناثاً : « فرشتگان را كه بندگان خدا هستند زن مىپنداشتند » و در سوره اسراء آيه 40 مىفرمايد أَ فَأَصْفاكُمْ رَبُّكُمْ بِالْبَنِينَ وَاتَّخَذَ مِنَ الْمَلائِكَةِ إِناثاً : « آيا خداوند به شما پسرانى داده و از فرشتگان ، دخترانى انتخاب كرده است » .\r\nاين پندار ممكن است بقاياى خرافاتى باشد كه از اقوام گذشته به عرب جاهلى رسيده بود ، و نيز ممكن است به خاطر اين بوده كه فرشتگان از نظرها مستورند و اين صفت بيشتر در زنان وجود داشت ، و لذا به گفته بعضى اينكه عرب ، شمس ( خورشيد ) را مؤنث مجازى و قمر ( ماه ) را مذكر مجازى مىگويد به خاطر اين است كه قرص آفتاب در ميان نور خيره كننده اش آن چنان پوشيده\r\n","description":"","footnote":"","page_name":" 269 ","page_number":269},
  {"content":"\r\nاست كه نگاه كردن به آن آسان نيست در حالى كه قرص ماه كاملا نمايان است .\r\nاين احتمال نيز وجود دارد كه لطافت وجود فرشتگان ، سبب اين توهم شده بود چرا كه زن نسبت به مرد جنس لطيفترى است .\r\nو به هر حال اين يك خرافه و پندار غلط قديمى است كه متاسفانه هنوز رسوبات آن در اعماق فكرى بعضى ديده مىشود و حتى در ادبيات زبانهاى مختلف نيز وجود دارد ، از جمله اينكه هنگامى كه يك زن خوب را مىخواهند توصيف كنند فرشته اش مىگويند ، و عكسهايى كه از فرشتگان مىاندازند غالبا به صورت زن است در حالى كه فرشتگان اصولا جسم مادى ندارند كه مرد و زن و مذكر و مؤنث داشته باشند .\r\n\r\n2 - چرا عرب جاهلى دختران را زنده بگور مىكرد ؟\r\nاين واقعا وحشت آور است كه انسان ، آن قدر عاطفه خود را زير پا بگذارد كه به كشتن انسان آن هم در زشتترين صورتش افتخار و مباهات نمايد ، انسانى كه پاره تن خود او است انسانى كه بى دفاع و ضعيف است ، او را با دست خويش زنده زنده به خاك بسپارد .\r\nاين يك امر ساده نيست كه انسان هر چند نيمه وحشى دست به چنين جنايت وحشتناكى بزند ، قطعا داراى ريشه‌هاى اجتماعى و روانى و اقتصادى بوده است .\r\nمورخان مىگويند : شروع اين عمل زشت در جاهليت از آنجا بود كه جنگى ميان دو گروه در آن زمان اتفاق افتاد ، گروه فاتح ، دختران و زنان گروه مغلوب را اسير كردند ، پس از مدتى كه صلح بر قرار شد ، خواستند اسيران جنگى را به قبيله خود بازگردانند ، ولى بعضى از آن دختران اسير با مردانى از گروه غالب ازدواج كرده بودند ، آنها ترجيح دادند كه در ميان دشمن بمانند و هرگز\r\n","description":"","footnote":"","page_name":" 270 ","page_number":270},
  {"content":"\r\nبه قبيله خود باز نگردند ، اين امر ، بر پدران آن دخترها سخت گران آمد و مايه شماتت و سرزنش آنها گرديد ، تا آنجا كه بعضى سوگند ياد كردند كه هر گاه در آينده دخترى نصيبشان شود او را با دست خود نابود كنند تا بدست دشمن نيفتند ! .\r\nخوب ملاحظه مىكنيد كه وحشتناكترين جنايات زير پوشش دروغين دفاع از ناموس و حفظ شرافت و حيثيت خانواده انجام مىگرفت ، و عاقبت اين بدعت زشت و ننگين مورد استقبال گروهى واقع شد ، و مساله « وئاد » ( زنده بگور كردن دختران ) يكى از رسوم جاهليت شد و همانست كه قرآن شديدا آن را محكوم ساخته و مىگويد وَإِذَا الْمَوْؤُدَةُ سُئِلَتْ بِأَيِّ ذَنْبٍ قُتِلَتْ : « در قيامت در باره دختران زنده بگور شده سؤال مىشود كه به چه گناهى آنها كشته شدند ؟ » ( تكوير - 9 ) .\r\nاين احتمال نيز وجود دارد كه توليد كننده بودن پسران ، و مصرف كننده بودن دختران ، در آن جوامع ، نيز به اين جنايت كمك كرده باشد ، زيرا پسر براى آنها ، سرمايه بزرگى محسوب مىشد كه در غارتگريها و نگهدارى شتران و مانند آن از وجودش استفاده مىكردند ، در حالى كه دختران چنين نبودند .\r\nاز سوى ديگر وجود جنگها و نزاعهاى دائمى قبيلگى ميان آنها سبب فقدان سريع مردان و پسران جنگجو مىشد و طبعا تناسب و تعادل ميان تعداد دختران و پسران به هم مىخورد ، و تا آنجا وجود پسران عزيز شده بود كه تولد يك پسر ، مايه مباهات بود و تولد يك دختر ، مايه ناراحتى و رنج يك خانواده ! .\r\nاين امر تا آنجا رسيد كه به گفته بعضى از مفسران ، به محض اينكه حالت وضع حمل به زن دست مىداد شوهر ، از خانه متوارى مىگشت ، مبادا دخترى براى او بياورد و او در خانه باشد ! سپس اگر به او خبر مىدادند ، مولود پسر است ، با خوشحالى و هيجان وصفناپذيرى به خانه باز مىگشت ، اما واى اگر به او\r\n","description":"","footnote":"","page_name":" 271 ","page_number":271},
  {"content":"\r\nخبر مىدادند كه نوزاد دختر است آتش خشم و اندوه جان او را در بر مىگرفت ( 1 ) .\r\nداستان « وئاد » پر از حوادث بسيار دردناك و چندش آور است .\r\nاز جمله نقل كرده‌اند مردى خدمت پيامبر آمد ، اسلام آورد ، اسلامى راستين ، روزى خدمت رسول خدا ص رسيد و سؤال كرد آيا اگر گناه بزرگى كرده باشم توبه من پذيرفته مىشود ، فرمود : خداوند تواب و رحيم است ، عرض كرد اى رسول خدا گناه من بسيار عظيم است ، فرمود : واى بر تو هر قدر گناه تو بزرگ باشد ، عفو خدا از آن بزرگتر است .\r\nعرض كرد اكنون كه چنين مىگويى بدان : من در جاهليت به سفر دورى رفته بودم ، در حالى كه همسرم باردار بود ، پس از چهار سال باز گشتم ، همسرم به استقبال من آمد ، نگاه كردم دختركى در خانه ديدم ، پرسيدم دختر كيست ؟\r\nگفت دختر يكى از همسايگان است ! .\r\nمن فكر كردم ساعتى بعد به خانه خود مىرود اما با تعجب ديدم نرفت ، غافل از اينكه او دختر من است و مادرش اين واقعيت را مكتوم مىدارد ، مبادا بدست من كشته شود .\r\nسرانجام گفتم راستش را بگو اين دختر كيست ؟ گفت : به خاطر دارى هنگامى كه به سفر رفتى باردار بودم ، اين نتيجه همان حمل است و دختر تو است ! .\r\nآن شب را با كمال ناراحتى خوابيدم ، گاهى به خواب مىرفتم و گاهى بيدار مىشدم ، صبح نزديك شده بود ، از بستر برخاستم و كنار بستر دخترك رفتم در كنار مادرش به خواب رفته بود ، او را بيرون كشيدم و بيدارش كردم و گفتم همراه من به نخلستان بيا .\r\nاو به دنبال من حركت مىكرد تا نزديك نخلستان رسيديم ، من شروع\r\n\r\n","description":"","footnote":"\r\n( 1 ) تفسير فخر رازى جلد 20 صفحه 55 .\r\n","page_name":" 272 ","page_number":272},
  {"content":"\r\nبه كندن حفره اى كردم و او به من كمك مىكرد كه خاك را بيرون آورم ، هنگامى كه حفره تمام شد من زير بغل او را گرفتم و در وسط حفره افكندم . . . در اين هنگام هر دو چشم پيامبر پر از اشك شد . . . سپس دست چپم را به كتف او گذاشتم كه بيرون نيايد و با دست راست خاك بر او مىافشاندم ! و او پيوسته دست و پا مىزد ، و مظلومانه فرياد مىكشيد پدر جان ! چه با من مىكنى ؟ در اين هنگام ، مقدارى خاك به روى ريشهاى من ريخت او دستش را دراز كرد و خاك را از صورت من پاك نمود ، ولى من هم چنان قساوتمندانه خاك به روى او مىريختم ، تا آخرين ناله هايش در زير قشر عظيمى از خاك محو شد ! در اينجا پيامبر ص در حالى كه بسيار ناراحت و پريشان بود و اشكها را از چشم پاك مىكرد ، فرمود : اگر نه اين بود كه رحمت خدا بر غضبش پيشى گرفته ، لازم بود هر چه زودتر انتقام از تو بگيرد « ! ( 1 ) .\r\nو نيز در حالات « قيس بن عاصم » كه از اشراف و رؤساى قبيله بنى تميم در جاهليت بود و پس از ظهور پيامبر ص اسلام آورد مىخوانيم : « روزى به خدمت پيامبر آمد تا بار گناه سنگينى را كه بر دوش مىكشيد شايد سبك كند ، عرض كرد در گذشته گروهى از پدران بر اثر جهل و بى خبرى دختران بىگناه خود را زنده بگور كردند ، من نيز دوازده دختر نصيبم شد كه همه را به اين سرنوشت شوم مبتلا ساختم ! هنگامى كه سيزدهمين دخترم را همسرم مخفيانه به دنيا آورد و چنين وانمود كرد كه نوزادش مرده به دنيا آمده ، اما در خفا آن را نزد اقوام خود فرستاده بود موقتا فكرم از ناحيه اين نوزاد راحت شد .\r\nاما بعدا كه از ماجرا آگاه شدم او را با خود به نقطه اى بردم و به تضرع و التماس و گريه او اعتنا نكرده و زنده بگورش ساختم ! پيامبر ص از شنيدن اين ماجرا سخت ناراحت شد و در حالى اشك\r\n\r\n","description":"","footnote":"\r\n( 1 ) القرآن يواكب الدهر جلد 2 صفحه 214 .\r\n","page_name":" 273 ","page_number":273},
  {"content":"\r\nمىريخت فرمود\r\nمن لا يرحم لا يرحم\r\nكسى كه رحم نكند به او رحم نخواهد شد « سپس رو به سوى قيس كرد و گفت : روز بدى در پيش دارى ، قيس عرض كرد چه كنم تا بار گناهم سبك شود ؟ پيامبر فرمود : به تعداد دخترانى كه كشته اى بندگانى آزاد كن ( شايد بار گناهت سبك شود ) ( 1 ) .\r\nو نيز در حالات « صعصعة بن ناجيه » جد فرزدق شاعر معروف ) كه انسان آزاده و شريفى بود مىخوانيم در عصر جاهليت با بسيارى از عادات زشت آنها مبارزه مىكرد تا آنجا كه 360 دختر را از پدرانشان خريد و از مرگ نجات داد ، و حتى در يك مورد براى نجات نوزاد دخترى كه پدرش تصميم بر قتل او داشت ، مركب سوارى خود ، و دو شتر ، به پدر آن دختر داد .\r\nپيامبر ص فرمود كار بسيار بزرگى انجام دادى و پاداش تو نزد خدا محفوظ است ! .\r\n« فرزدق » به اين كار نياى خود افتخار كرده مىگفت :\r\n\r\nو منا الذى منع الوائدات\r\nفاحيا الوئيد فلم توائد\r\n\r\n« از دودمان ما كسى را سراغ داريم كه جلو زنده بگور كردن دختران را گرفت آنها را زنده كرد تا در خاك دفن نشوند » ( 2 ) .\r\nبه زودى خواهيم ديد كه چگونه اسلام به همه اين فجايع و جنايات وحشتناك پايان داد و به زن شخصيتى عطا كرد كه در تاريخ سابقه نداشت .\r\n\r\n3 - نقش اسلام در احياى ارزش مقام زن\r\nتحقير و در هم شكستن شخصيت زن ، تنها در ميان عرب جاهلى نبود ، بلكه در ميان اقوام ديگر و حتى شايد متمدنترين ملل آن زمان نيز ، زن شخصيتى\r\n\r\n","description":"","footnote":"\r\n( 1 ) جاهليت و اسلام صفحه 632 .\r\n( 2 ) قاموس الرجال ج 5 صفحه 125 .\r\n","page_name":" 274 ","page_number":274},
  {"content":"\r\nناچيز داشت ، و غالبا با او به صورت يك كالا و نه يك انسان رفتار مىشد ، ولى مسلما عرب جاهلى اين تحقير را در اشكال زننده تر و وحشتناكترى انجام مىداد .\r\nتا آنجا كه اصلا نسب را به مرد مربوط مىدانست و مادر را تنها ظرفى براى نگاهدارى و پرورش جنين ، محسوب مىكرد ! چنان كه در شعر معروف جاهلى منعكس است .\r\n\r\nبنونا بنو ابنائنا و بناتنا\r\nبنوهن ابناء الرجال الأباعد\r\n\r\n« فرزندان ما فرزندان پسران ما هستند و اما فرزندان دختران ما پسران مردان بيگانه‌اند » .\r\nاين را نيز مىدانيم كه آنها براى زن حقى در ارث قائل نبودند و براى تعدد زوجات حد و مرزى قائل نمىشدند ، به سادگى خوردن آب ، ازدواج مىكردند و به آسانى آنها را طلاق مىدادند .\r\nولى اسلام ظهور كرد و با اين خرافه در ابعاد مختلفش سرسختانه جنگيد ، مخصوصا تولد دختر را كه ننگ مىدانستند در احاديث اسلامى به عنوان گشوده شدن ناودانى از رحمت خدا به خانواده معرفى كرد .\r\nو خود پيامبر ص آن قدر به دخترش بانوى اسلام فاطمه زهرا ع احترام مىگذاشت كه مردم تعجب مىكردند ، با تمام مقامى كه داشت ، دست دخترش را مىبوسيد ، و به هنگام مراجعت از سفر نخستين كسى را كه ديدار مىكرد ، دخترش فاطمه بود ، و به عكس هنگامى كه مىخواست به سفر برود آخرين خانه اى را كه خدا حافظى مىكرد ، باز خانه فاطمه ع بود .\r\nدر حديثى مىخوانيم كه به پيامبر ص خبر دادند خدا به او دخترى داده است ، ناگهان نگاه به صورت يارانش كرد ديد آثار ناخشنودى در آنها نمايان گشت ! ( گويى هنوز رسوبات افكار جاهلى از مغز آنها بر چيده نشده ) پيامبر ص فورا فرمود :\r\nما لكم ؟ ريحانة اشمها ، و رزقها على اللَّه عز و جل ! :\r\n","description":"","footnote":"","page_name":" 275 ","page_number":275},
  {"content":"\r\n« اين چه حالتى است در شما مىبينم ؟ ! خداوند گلى به من داده آن را مىبويم ، و اگر غم روزى او را مىخوريد ، روزيش با خدا است » ( 1 ) .\r\nدر حديث ديگرى از پيامبر ص مىخوانيم كه فرمود :\r\nنعم الولد البنات ، ملطفات ، مجهزات ، مونسات مفليات :\r\n« چه فرزند خوبى است دختر ! هم پر محبت است ، هم كمك كار ، هم مونس است و هم پاك و پاك كننده » ( 2 ) .\r\nدر حديث ديگرى از پيامبر ص مىخوانيم\r\nمن دخل السوق فاشترى تحفة فحملها الى عياله كان كحامل الصدقة الى قوم محاويج و ليبدء بالاناث قبل الذكور ، فانه من فرح ابنته فكانما اعتق رقبة من ولد اسماعيل :\r\nكسى كه بازار مىرود و تحفه اى براى خانواده خود مىخرد همچون كسى است كه مىخواهد به نيازمندانى كمك كند ( همان پاداش را دارد ) و هنگامى كه مىخواهد تحفه را تقسيم كند نخست بايد به دختر و بعد به پسران بدهد ، چرا كه هر كس دخترش را شاد و مسرور كند چنان است كه گويى كسى از فرزندان اسماعيل ع را آزاد كرده باشد » ( 3 ) .\r\nدر حقيقت اين احترام به شخصيت زن سبب آزادى او در جامعه و پايان دادن به دوران بردگى زنان است .\r\nگر چه در اين زمينه سخن بسيار است و در ذيل آيات مناسب بحث خواهد شد ولى از اين واقعيت نمىتوان به آسانى گذشت كه با نهايت تاسف هنوز در جوامع اسلامى ، آثارى از همان افكار جاهلى وجود دارد ، و هنوز كم نيستند خانواده هايى كه از تولد پسر خوشحال و از نوزاد دختر ناراحت مىشوند ، و يا لا اقل تولد پسر را بر دختر ترجيح مىدهند .\r\n\r\n","description":"","footnote":"\r\n( 1 ) وسائل الشيعه جلد 15 صفحه 102 .\r\n( 2 ) وسائل الشيعه جلد 15 صفحه 100 .\r\n( 3 ) مكارم الاخلاق صفحه 54 .\r\n","page_name":" 276 ","page_number":276},
  {"content":"\r\nالبته ممكن است شرائط خاص اقتصادى و اجتماعى در رابطه با وضع زنان در جوامع كنونى يكى از علل اين گونه عادات و رسوم غلط بوده باشد ، ولى هر چه هست بايد عموم مسلمانان راستين با اين طرز فكر مبارزه كنند ، و ريشه‌هاى اجتماعى و اقتصادى آن را بسوزانند كه اسلام نمىپسندد كه بعد از چهارده قرن پيروانش به افكار جاهلى باز گردند ، و اين يك نوع جاهليت ثانوى است .\r\nحتى در جوامع غربى كه تصور مىكنند براى زن شخصيت والايى قائلند عملا مىبينيم او را آن چنان تحقير كرده‌اند كه به صورت يك عروسك بى ارزش يا وسيله اى براى خاموش كردن آتش شهوت و يا كالايى براى تبليغ كالاهايشان در آورده‌اند ( 1 ) .\r\n\r\n","description":"","footnote":"\r\n( 1 ) جالب اينكه اين بحثها تصادفا روز بيستم جمادى الثانية سنه 1401 كه روز ميلاد بانوى اسلام فاطمه زهرا ( ع ) و روزى كه به عنوان « روز زن » از طرف جمهورى اسلامى تاييد شده بود ، نوشته شد .\r\n","page_name":" 277 ","page_number":277},
  {"content":"\r\n\r\n[ سوره النحل ‹ 16 › : آيات 61 تا 64 
  ]\r\nوَ لَوْ يُؤاخِذُ اللَّه النَّاسَ بِظُلْمِهِمْ ما تَرَكَ عَلَيْها مِنْ دَابَّةٍ وَلكِنْ يُؤَخِّرُهُمْ إِلى أَجَلٍ مُسَمًّى فَإِذا جاءَ أَجَلُهُمْ لا يَسْتَأْخِرُونَ ساعَةً وَلا يَسْتَقْدِمُونَ ‹ 61 › وَيَجْعَلُونَ لِلَّه ما يَكْرَهُونَ وَتَصِفُ أَلْسِنَتُهُمُ الْكَذِبَ أَنَّ لَهُمُ الْحُسْنى لا جَرَمَ أَنَّ لَهُمُ النَّارَ وَأَنَّهُمْ مُفْرَطُونَ ‹ 62 › تَاللَّه لَقَدْ أَرْسَلْنا إِلى أُمَمٍ مِنْ قَبْلِكَ فَزَيَّنَ لَهُمُ الشَّيْطانُ أَعْمالَهُمْ فَهُوَ وَلِيُّهُمُ الْيَوْمَ وَلَهُمْ عَذابٌ أَلِيمٌ ‹ 63 › وَما أَنْزَلْنا عَلَيْكَ الْكِتابَ إِلَّا لِتُبَيِّنَ لَهُمُ الَّذِي اخْتَلَفُوا فِيه وَهُدىً وَرَحْمَةً لِقَوْمٍ يُؤْمِنُونَ ‹ 64 ›\r\n\r\nترجمه :\r\n61 - و اگر خداوند مردم را بخاطر ظلمشان مجازات كند جنبنده اى را بر پشت زمين باقى نخواهد گذارد ! ، ولى آنها را تا زمان معينى بتاخير مىاندازد ، اما هنگامى كه اجلشان فرا رسد نه ساعتى تاخير مىكنند و نه ساعتى پيشى مىگيرند .\r\n62 - آنها براى خدا چيزهايى قرار مىدهند كه خودشان از آن كراهت دارند ( يعنى\r\n","description":"","footnote":"","page_name":" 278 ","page_number":278},
  {"content":"\r\nفرزندان دختر ) با اينحال بدروغ مىگويند سرانجام نيكى دارند ، ناچار براى آنها آتش است و آنها از پيشگامان ( در آتش دوزخ ) هستند .\r\n63 - به خدا سوگند ، پيامبرانى به سوى امتهاى پيش از تو فرستاديم اما شيطان اعمالشان را در نظرشان زينت داد ، و امروز او ولى و سرپرستشان است ، و مجازات دردناك براى آنها است .\r\n64 - ما قرآن را بر تو نازل نكرديم مگر براى اينكه آنچه را در آن اختلاف دارند براى آنها تبيين كنى و مايه هدايت و رحمت است براى گروهى كه ايمان دارند .\r\n\r\nتفسير :\r\n\r\nگر حكم شود كه مست گيرند ! . . .\r\nبعد از ذكر آيات گذشته كه از جنايات وحشتناك مشركان عرب در زمينه بدعتهاى زشت و زنده بگور كردن دختران سخن مىگفت ممكن است اين سؤال براى بعضى پيش آيد كه چگونه خداوند بندگان گنه كار را با اينهمه ظلم و جنايت فجيع سريعا كيفر نمىدهد ؟ ! نخستين آيه مورد بحث گويى در مقام پاسخ به همين سؤال است . مىگويد :\r\n« اگر بنا شود خداوند مردم را به ظلمها و ستمهايى كه مرتكب مىشوند كيفر دهد ، جنبنده اى بر پشت زمين باقى نخواهد گذارد » ! ( * ( وَلَوْ يُؤاخِذُ اللَّه النَّاسَ بِظُلْمِهِمْ ما تَرَكَ عَلَيْها مِنْ دَابَّةٍ ) * ) ( 1 ) .\r\nدابه به معنى هر گونه موجود زنده و جنبنده است ، در اينجا ممكن است به قرينه « على ظلمهم » كنايه از انسانها باشد . يعنى اگر خداوند ، انسانها را به خاطر ظلمشان مؤاخذه كند انسانى بر صفحه كره خاك باقى نخواهد ماند .\r\n\r\n","description":"","footnote":"\r\n( 1 ) ضمير عليها به ارض يعنى « زمين » بر مىگردد ، هر چند قبلا ذكرى از آن به ميان نيامده و اين به خاطر وضوح مطلب است و نظير آن در ادبيات عرب و غير عرب فراوان ديده مىشود .\r\n","page_name":" 279 ","page_number":279},
  {"content":"\r\nاين احتمال نيز وجود دارد كه منظور همه جنبندگان باشد ، زيرا مىدانيم جنبندگان روى زمين معمولا براى انسان آفريده شده‌اند چنان كه قرآن مىگويد :\r\nهُوَ الَّذِي خَلَقَ لَكُمْ ما فِي الأَرْضِ جَمِيعاً « او خدايى است كه آنچه را در روى زمين است به خاطر شما آفريد » ( بقره - 29 ) .\r\nهنگامى كه انسانها از ميان بروند ، فلسفه وجود جنبندگان ديگر ، نيز از ميان خواهد رفت و نسل آنها قطع مىشود .\r\nدر اينجا اين سؤال پيش مىآيد كه اگر ما به عموميت و وسعت مفهوم آيه بنگريم نتيجه اش آن خواهد بود كه هيچ انسانى در روى زمين ، غير ظالم وجود ندارد ، و هر كسى به سهم خود مرتكب ستمى شده است ، كه اگر بنا بر مجازات سريع و فورى باشد ، دامان همه را خواهد گرفت ، با اينكه مىدانيم نه تنها پيامبران و امامان كه معصومند مصداق چنين ظلمى نيستند ، بلكه در هر عصر و زمان گروهى از نيكان و پاكان و مجاهدان راستين هستند كه حسنات آنها مسلما بر سيئات كوچكشان برترى دارد و قطعا مستحق مجازات نابود كننده نيستند .\r\nپاسخ اين سؤال را چنين مىتوان گفت كه آيه يك حكم نوعى را بيان مىكند ، نه عمومى و همگانى و نظير اين تعبير در ادبيات عرب و غير عرب نيز ديده مىشود ، اين شعر معروف را غالبا شنيده‌ايم :\r\n\r\nگر حكم شود كه مست گيرند\r\nدر شهر هر آنچه هست گيرند !\r\n\r\nو نيز شاعر مىگويد :\r\n\r\nگفت بايد حد زند هشيار ، مرد مست را\r\nگفت هشيارى بيار ، اينجا كسى هشيار نيست !\r\n\r\nشاهد اين استثناء آيه 32 سوره فاطر است كه مىفرمايد : ثُمَّ أَوْرَثْنَا الْكِتابَ الَّذِينَ اصْطَفَيْنا مِنْ عِبادِنا فَمِنْهُمْ ظالِمٌ لِنَفْسِه وَمِنْهُمْ مُقْتَصِدٌ وَمِنْهُمْ\r\n","description":"","footnote":"","page_name":" 280 ","page_number":280},
  {"content":"\r\nسابِقٌ بِالْخَيْراتِ بِإِذْنِ اللَّه ذلِكَ هُوَ الْفَضْلُ الْكَبِيرُ : طبق اين آيه مردم سه گروهند : گروهى ستمگر و گروهى ميانه رو كه گناهان خفيفى دارند و گروهى پيشگيرى كنندگان به نيكيها يعنى نيكان و پاكان ، مسلما از اين سه گروه تنها گروه اولند كه مشمول آيه مورد بحثند نه گروه دوم و سوم و از آنجا كه گروه اول معمولا اكثريت جوامع را تشكيل مىدهند ، ذكر چنين عمومى جاى تعجب نخواهد بود .\r\nاز آنچه گفتيم روشن مىشود كه آيه هيچگونه دلالتى بر نفى عصمت انبياء نمىكند و آنها كه چنين پنداشته‌اند توجه به ساير آيات قرآن و قرائن موجود در كلام ندارند .\r\nسپس قرآن به ذكر اين نكته مىپردازد كه « خداوند به همه ظالمان و ستمگران مهلت مىدهد و تا اجل مسمى ( زمان معينى ) مرگ آنها را به تاخير مىاندازد » ( * ( وَلكِنْ يُؤَخِّرُهُمْ إِلى أَجَلٍ مُسَمًّى ) * ) .\r\n« اما هنگامى كه اجل آنها سر رسد ، نه ساعتى تاخير مىكنند ، و نه ساعتى پيشى مىگيرند » ( * ( فَإِذا جاءَ أَجَلُهُمْ لا يَسْتَأْخِرُونَ ساعَةً وَلا يَسْتَقْدِمُونَ ) * ) .\r\nبلكه درست در همان لحظه موعود ، مرگ دامانشان را فرا مىگيرد و لحظه اى پيش و پس نخواهد داشت .\r\n\r\nاجل مسمى چيست\r\nدر اينكه منظور از * ( أَجَلٍ مُسَمًّى ) * چيست ؟ مفسران بيانات گوناگونى دارند ، ولى با توجه به ساير آيات قرآن از جمله آيه 2 سوره انعام و آيه 34 سوره اعراف به نظر مىرسد كه منظور همان فرا رسيدن مرگ است ، يعنى خداوند مردم را براى اتمام حجت تا پايان عمرشان مهلت مىدهد ، شايد ظالمان به فكر اصلاح خويش بيفتند ، در برنامه زندگى خود تجديد نظر به عمل آورند ، و به سوى خدا\r\n","description":"","footnote":"","page_name":" 281 ","page_number":281},
  {"content":"\r\nو حق و عدالت باز گردند .\r\nهنگامى كه اين مهلت پايان گرفت ، فرمان مرگشان فرا مىرسد و از همان لحظه مرگ مجازاتها و كيفرها شروع مىشود .\r\nبراى توضيح بيشتر درباره اجل مسمى به جلد پنجم تفسير نمونه صفحه 148 و جلد ششم صفحه 157 مراجعه فرمائيد .\r\nبار ديگر با بيان تازه اى بدعتهاى زشت و خرافاتى را كه عربهاى جاهلى داشتند ( در زمينه تنفر از فرزندان دختر و اعتقاد به اينكه فرشتگان دختران خدايند ) محكوم كرده مىگويد : « آنها از يك سو از فرزندان دختر كراهت دارند ولى از سوى ديگر آن را براى خدا قائل مىشوند » ! ( * ( وَيَجْعَلُونَ لِلَّه ما يَكْرَهُونَ ) * ) .\r\nاين تناقض عجيبى است و همانگونه كه در سوره نجم آيه 22 آمده است « اين يك تقسيم ناهنجار است » ! اگر فرشتگان دختران خدايند ، پس معلوم مىشود دختر چيز خوبى است ، چرا شما از فرزندان دختر ناراحت مىشويد ! و اگر بد است چرا براى خدا قائل هستيد ؟\r\n« و با اين حال آنها به دروغ مىگويند كه سرانجام نيك و پاداش خير از براى آنها است » ( * ( وَتَصِفُ أَلْسِنَتُهُمُ الْكَذِبَ أَنَّ لَهُمُ الْحُسْنى ) * ) .\r\nبا كدام عمل ، انتظار چنين پاداشى را دارند ؟ با زنده بگور كردن دختران معصوم و بىگناه و بىدفاع ؟ و يا با تهمت و افتراء به ساحت مقدس پروردگار ؟\r\nبا كدامين عمل ؟\r\nكلمه « حسنى » كه مؤنث « احسن » است و به معنى نيكوتر يا نيكوترين مىآيد در اينجا به معنى بهترين پاداشها و يا بهترين عاقبتها است كه اين قوم مغرور گمراه با همه جناياتشان براى خود قائل بودند ، و در اين صورت اين سؤال پيش\r\n","description":"","footnote":"","page_name":" 282 ","page_number":282},
  {"content":"\r\nمىآيد : با اينكه عرب جاهلى عقيده به معاد نداشت ، چگونه چنين سخنى را مىگفتند ؟ ! .\r\nولى بايد توجه داشت كه همه آنها منكر معاد بطور مطلق نبودند ، بلكه معاد جسمانى را نفى مىكردند و از اينكه انسان بار ديگر به حيات مادى باز گردد ، تعجب داشتند ؟ به علاوه اين تعبير ممكن است به صورت قضيه شرطيه بوده باشد يعنى آنها مىگفتند : « اگر جهان ديگرى هم در كار باشد ما در آنجا بهترين پاداش را خواهيم داشت » و همين گونه است طرز تفكر بسيارى از جباران و منحرفان لجوج كه در عين دورى از خدا خود را به خدا از همه نزديكتر مىدانند و ادعاهاى پوچ و مسخره اى دارند .\r\nاين احتمال را نيز بعضى از مفسران داده‌اند كه از « حسنى » همان نعمت حسنى يعنى پسران است ، چرا كه دختران را شوم و بد مىدانستند ، ولى پسران را خوب و نعمت عالى مىدانستند .\r\nولى تفسير اول صحيحتر به نظر مىرسد ، لذا بلافاصله مىگويد : « ناچار براى آنها آتش دوزخ است » ( * ( لا جَرَمَ أَنَّ لَهُمُ النَّارَ ) * ) .\r\nيعنى نه تنها عاقبت نيكى ندارند ، بلكه پايان كارشان جز آتش دوزخ نيست .\r\n« و آنها از پيشگامان در آتشند » ( * ( وَأَنَّهُمْ مُفْرَطُونَ ) * ) .\r\n« مفرط » از ماده « فرط » ( بر وزن فقط ) معنى پيشگام و متقدم است .\r\nو از آنجا كه ممكن است بعد از شنيدن داستان عرب جاهلى براى بعضى اين سؤال پيش آيد كه چگونه ممكن است انسان جگر گوشه خود را با آن قساوت ، زنده به زير خاكها بفرستد مگر چنين چيزى امكان پذير است ؟ در آيه\r\n","description":"","footnote":"","page_name":" 283 ","page_number":283},
  {"content":"\r\nبعد گويى به پاسخ سؤال پرداخته مىگويد :\r\n« به خدا سوگند ما پيش از تو پيامبرانى به سوى امتهاى پيشين فرستاديم ، ولى شيطان اعمالشان را در نظرشان زينت داد » ( * ( تَاللَّه لَقَدْ أَرْسَلْنا إِلى أُمَمٍ مِنْ قَبْلِكَ فَزَيَّنَ لَهُمُ الشَّيْطانُ أَعْمالَهُمْ ) * ) .\r\nآرى شيطان آن چنان در وسوسه‌هاى خود ، مهارت دارد كه زشتترين و بدترين جنايات را گاهى در نظر انسان چنان زينت مىدهد كه آن را يك افتخار مىپندارد ، همانگونه كه عرب جاهلى زنده بگور كردن دختران خود را سند افتخار مىدانست و آن را به عنوان حمايت از ناموس و حفظ حيثيت و آبروى قبيله ! مدح و تمجيد مىكرد ، و مىگفت : من امروز دخترم را به دست خود زير خاك مىفرستم تا فردا در يك جنگ بدست دشمن نيفتد .\r\nجايى كه ننگينترين اعمال را در زير فريبنده ترين ماسكها بر اثر تزيين و وسوسه شيطان امكان پذير باشد ، حال بقيه كارها روشن است .\r\nو ما امروز نمونه‌هاى بسيارى از اين تزيينات شيطانى را در اعمال بسيارى از افراد مىبينيم كه دزديها و غارتگريها و تجاوزها و جنايات خود را با تعبيرات مختلفى توجيه مىكنند و در زير لفافه‌هاى فريبنده قرار مىدهند .\r\nسپس اضافه مىكند گروه مشركان فعلى نيز دنباله رو همان برنامه‌هاى انحرافى امتهاى پيشيناند كه شيطان اعمالشان را در نظرشان تزيين داده بود .\r\n« و شيطان امروز ولى و راهنما و سرپرست آنها است » ! ( * ( فَهُوَ وَلِيُّهُمُ الْيَوْمَ ) * ) .\r\nو از رهنمودهاى او الهام مىگيرند .\r\nو به همين جهت « عذاب دردناك الهى در انتظار آنها است » ( * ( وَلَهُمْ عَذابٌ أَلِيمٌ ) * ) .\r\nدر تفسير جمله « * ( فَهُوَ وَلِيُّهُمُ الْيَوْمَ ) * » ( شيطان امروز سرپرست آنها است )\r\n","description":"","footnote":"","page_name":" 284 ","page_number":284},
  {"content":"\r\nمفسران بيانات گوناگونى دارند كه شايد از همه روشنتر همانست كه در بالا گفتيم ، يعنى اين جمله اشاره به وضع مشركان عرب در عصر جاهليت است كه اينها هم از برنامه‌هاى امتهاى منحرف پيشين پيروى كردند ، و شيطان سرپرست آنها است همانگونه كه سرپرست گمراهان گذشته بود ( 1 ) .\r\nاين احتمال نيز وجود دارد كه منظور از جمله مزبور آن باشد كه هنوز بازماندگان امتهاى منحرف پيشين وجود دارند ، و به راه انحرافى خود ادامه مىدهند و شيطان نيز امروز ولى و سرپرست آنها است ، همانگونه كه در گذشته بود .\r\nآخرين آيه مورد بحث هدف بعثت پيامبران را بيان مىكند تا روشن شود كه اگر اقوام و ملتها ، هوى و هوسها ، و سليقه‌هاى شخصى خود را كنار بگذارند و دست به دامن راهنمايى پيامبران بزنند ، اثرى از اين گونه خرافه‌ها ، اختلافها ، و اعمال ضد و نقيض باقى نمىماند ، مىگويد :\r\n« ما قرآن را بر تو نازل نكرديم مگر به خاطر اينكه آنچه را در آن اختلاف داشته‌اند براى آنها تبيين كنى » ( * ( وَما أَنْزَلْنا عَلَيْكَ الْكِتابَ إِلَّا لِتُبَيِّنَ لَهُمُ الَّذِي اخْتَلَفُوا فِيه ) * ) .\r\n« و اين قرآن مايه هدايت و رحمت است ، براى آنها كه ايمان دارند » ( * ( وَهُدىً وَرَحْمَةً لِقَوْمٍ يُؤْمِنُونَ ) * ) .\r\n\r\n","description":"","footnote":"\r\n( 1 ) ولى لازمه اين تفسير اين است كه ميان ضمير « اعمالهم » و ضمير « وليهم » از نظر معنى تفاوت باشد ، اولى به امتهاى پيشين و دومى به مشركان پيامبر ، باز گردد ، اگر جمله اى در تقدير بگيريم اين مشكل حل مىشود بگوئيم : هؤلاء يتبعون الامم الماضية ( دقت كنيد ) .\r\n","page_name":" 285 ","page_number":285},
  {"content":"\r\nوسوسه‌هاى شيطان را از دل آنها مىزدايد ، پرده‌هاى فريبنده نفس اماره و شيطانصفتان را از چهره حقايق كنار مىزند ، خرافات و جناياتى كه در زير ماسكهاى فريبنده پنهان شده آشكار مىسازد ، اختلافاتى را كه در سايه هوى و هوس پديد آمده بر مىچيند ، به قساوتها پايان مىدهد ، و نور هدايت و رحمت را در همه جا مىپاشد .\r\n","description":"","footnote":"","page_name":" 286 ","page_number":286},
  {"content":"\r\n\r\n[ سوره النحل ‹ 16 › : آيات 65 تا 67 
  ]\r\nوَ اللَّه أَنْزَلَ مِنَ السَّماءِ ماءً فَأَحْيا بِه الأَرْضَ بَعْدَ مَوْتِها إِنَّ فِي ذلِكَ لآيَةً لِقَوْمٍ يَسْمَعُونَ ‹ 65 › وَإِنَّ لَكُمْ فِي الأَنْعامِ لَعِبْرَةً نُسْقِيكُمْ مِمَّا فِي بُطُونِه مِنْ بَيْنِ فَرْثٍ وَدَمٍ لَبَناً خالِصاً سائِغاً لِلشَّارِبِينَ ‹ 66 › وَمِنْ ثَمَراتِ النَّخِيلِ وَالأَعْنابِ تَتَّخِذُونَ مِنْه سَكَراً وَرِزْقاً حَسَناً إِنَّ فِي ذلِكَ لآيَةً لِقَوْمٍ يَعْقِلُونَ ‹ 67 ›\r\n\r\nترجمه :\r\n65 - خداوند از آسمان آبى فرستاد ، و زمين را بعد از آنكه مرده بود حيات بخشيد در اين نشانه روشنى است براى جمعيتى كه گوش شنوا دارند ! 66 - و در وجود چهار پايان براى شما ( درسهاى ) عبرتى است ، از درون شكم آنها از ميان غذاهاى هضم شده ، و خون ، شير خالص و گوارا به شما مىنوشانيم ! 67 - و از ميوه‌هاى درختان نخل و انگور مسكرات ( ناپاك ) و روزى خوب و پاكيزه مىگيريد در اين روشنى است براى جمعيتى كه انديشه مىكنند .\r\n\r\nتفسير : آبها ، ميوه‌ها ، دامها\r\nبار ديگر به بيان نعمتها و مواهب گوناگون پروردگار باز مىگردد ، كه\r\n","description":"","footnote":"","page_name":" 287 ","page_number":287},
  {"content":"\r\nهم تاكيدى است بر مساله توحيد و شناخت خدا ، و هم در لابلاى آن اشاره اى به مساله معاد است ، و هم با ذكر اين نعمتها ، حس شكرگزارى بندگان را تحريك كرده ، آنها را از اين طريق به خدا نزديكتر مىسازد ، مجموع اين جهات سه گانه پيوند اين آيات و آيات گذشته را روشن مىسازد .\r\nاز سوى ديگر در آخرين آيه بحث گذشته ، سخن از نازل كردن آيات قرآن كه حيات جان آدمى است در ميان بود ، و در نخستين آيه مورد بحث ، سخن از نزول باران از آسمان كه مايه حيات جسم آدمى است به ميان آمده .\r\nنخست مىگويد : « خداوند از آسمان آبى فرستاد و زمين را بعد از آنكه مرده بود بوسيله آن حيات بخشيد » ( * ( وَاللَّه أَنْزَلَ مِنَ السَّماءِ ماءً فَأَحْيا بِه الأَرْضَ بَعْدَ مَوْتِها ) * ) .\r\n« در اين امر نشانه روشنى است از عظمت خدا ، براى آنها كه گوش شنوا دارند » ( * ( إِنَّ فِي ذلِكَ لآيَةً لِقَوْمٍ يَسْمَعُونَ ) * ) .\r\nمساله حيات و زندگى زمين به وسيله نزول آب باران از آسمان ، در آيات متعددى از قرآن ، بيان شده است ، زمينهاى خشكيده و خاموش و بى روح كه گاهى خشكسالى آنها را چنان از كار انداخته كه انسان هرگز باور نمىكند در گذشته در آغوشش گياهى پرورش يافته ، و يا در آينده ، موجود زنده اى در دامانش تولد خواهد يافت ، اما چند باران پى در پى و به دنبال آن تابش اشعه حياتبخش آفتاب ، آن را به حركت در مىآورد ، گويى خفته اى است كه بيدار مىشود و يا صحيحتر مرده اى است كه بادم مسيحايى باران به حيات باز گردد ، انواع گلها و گياهها در آن آشكار مىشود و به دنبال آن حشرات و پرندگان و انواع حيوانات از هر طرف به سوى آن مىآيند و زمزمه حيات و زندگى سر مىدهند .\r\nخلاصه در آن سرزمين كه سابقا مرده و خاموش بود چنان غلغله اى بر پا\r\n","description":"","footnote":"","page_name":" 288 ","page_number":288},
  {"content":"\r\nمىشود كه آدمى را مبهوت مىكند ، و اين راستى يكى از شاهكارهاى آفرينش است .\r\nهم نشانه اى است از قدرت و عظمت آفريدگار ، و هم دليلى است بر امكان معاد كه چگونه مردگان بار ديگر لباس حيات در تن مىكنند ، و هم نعمت بزرگى است از نعمتهاى خداوند ، مخصوصا نعمتى مانند باران كه بندگان كمترين زحمتى براى ايجاد آن متحمل نمىشوند ! .\r\nبعد از نعمت آب كه مسلما نخستين پايه حيات است ، به نعمت وجود چهار پايان و مخصوصا ماده غذايى بسيار مفيدى مانند شير كه از آنها گرفته مىشود اشاره كرده مىگويد : « و در وجود چهار پايان درس عبرت بزرگى براى شما قرار دارد » ( * ( وَإِنَّ لَكُمْ فِي الأَنْعامِ لَعِبْرَةً ) * ) .\r\nچه عبرتى از اين برتر كه : « از درون شكم اين حيوانات از ميان غذاهاى هضم شده ، و خون ، شير خالص و گوارا به شما مىنوشانيم » ( * ( نُسْقِيكُمْ مِمَّا فِي بُطُونِه مِنْ بَيْنِ فَرْثٍ وَدَمٍ لَبَناً خالِصاً سائِغاً لِلشَّارِبِينَ ) * ) .\r\n« فرث » در لغت به معنى غذاهاى هضم شده درون معده است كه به مجرد رسيدن به روده‌ها ماده حياتى آن جذب بدن مىگردد ، و تفاله‌هاى آن به خارج فرستاده مىشود ، در آن حال كه اين غذاى هضم شده در درون معده است به آن « فرث » مىگويند و هنگامى كه تفاله‌هاى آن خارج شد « روث » ( سرگين ) گفته مىشود .\r\nمىدانيم كه مقدار كمى از غذا مانند بعضى از مواد قندى و همچنين آب از همان ديواره‌هاى معده جذب بدن مىشود ، اما قسمت عمده هنگامى كه غذاى هضم شده منتقل به روده‌ها شد وارد خون مىگردد ، و نيز مىدانيم كه شير از غده‌هاى مخصوصى كه درون پستان است تراوش مىكند و مواد اصلى آن از خون\r\n","description":"","footnote":"","page_name":" 289 ","page_number":289},
  {"content":"\r\nو غده‌هاى چربىساز گرفته مىشود .\r\nبه اين ترتيب اين ماده سفيد رنگ تميز خالص ، اين غذاى نيرو بخش گوارا ، از ميان غذاهاى هضم شده مخلوط با تفاله‌ها ، و از لابلاى خون بدست مىآيد ، و اين براستى عجيب است ، سرچشمه اى آن چنان آلوده و تنفرآميز ، اما محصولش اين چنين خالص و زيبا و دلانگيز و گوارا ! .\r\nبعد از حيوانات و شير آنها به بخشى از مواهب گياهان پرداخته مىگويد :\r\n« خداوند از ميوه‌هاى درختان نخل و انگور ، غذاى پر بركتى نصيب شما ساخت كه گاه آن را به صورت زيانبار در مىآوريد و از آن شراب مىسازيد و گاه رزق پاك و پاكيزه از آن مىگيريد ( * ( وَمِنْ ثَمَراتِ النَّخِيلِ وَالأَعْنابِ تَتَّخِذُونَ مِنْه سَكَراً وَرِزْقاً حَسَناً ) * ) .\r\n« در اين امر نشانه ديگرى است از قدرت پروردگار براى آنها كه عقل و خرد دارند » ( * ( إِنَّ فِي ذلِكَ لآيَةً لِقَوْمٍ يَعْقِلُونَ ) * ) .\r\n« سكر » گرچه در لغت معانى مختلفى دارد ، ولى در اينجا به معنى مسكرات و مشروبات الكلى است ، و معنى مشهور آن همين است .\r\nروشن است كه قرآن در اين آيه هرگز اجازه شرابسازى از خرما و انگور نداده بلكه با توجه به اينكه « مسكرات » را در مقابل « رزق حسن » قرار داده اشاره كوتاهى به تحريم خمر و نامطلوب بودن آن نموده است ، بنا بر اين نياز به اين نداريم كه بگوئيم اين آيه قبل از نزول تحريم شراب نازل شده و اشاره اى به حلال بودن آن است ، بلكه به عكس آيه ، اشاره به حرام بودن آن مىكند و شايد اولين اخطار در زمينه تحريم خمر باشد .\r\nدر حقيقت گويى در يك جمله معترضه و در ميان پرانتز قرآن مجيد\r\n","description":"","footnote":"","page_name":" 290 ","page_number":290},
  {"content":"\r\nمىخواهد ضمن بر شمردن نعمتهاى الهى به سوء استفاده از آن نيز اشاره كند .\r\n\r\nنكته‌ها :\r\n\r\n1 - پيدايش شير چگونه است ؟\r\nقرآن مجيد چنان كه در آيات فوق خوانديم مىگويد شير از ميان « فرث » ( غذاى هضم شده داخل معده ) و دم ( خون ) خارج مىشود .\r\n« فيزيولوژى امروز » اين مطلب را ثابت كرده است كه هنگامى كه غذا در معده ، هضم و آماده جذب مىگردد ، در سطحى بسيار وسيع و گسترده در داخل معده و روده‌ها در برابر مليونها رگهاى موئين قرار مىگيرد ، و عناصر مفيد و لازم آن را جذب كرده و به درخت ريشه دارى كه نوك انتهائيش در نوك پستان خلاصه مىشود مىرساند .\r\nمادر غذا مىخورد ، عصاره اش به خون وارد مىگردد ، شاخ و برگهاى انتهايى دستگاه خون و عروق ، در مجاور شاخ و برگهاى انتهايى دستگاه گردش خون « جنين » قرار مىگيرد ، و تا بچه در شكم مادر است بدين طريق او را تغذيه مىكند ، اما همين كه از مادر جدا شد ، نوك عقربه اين قطبنماى تغذيه كننده متوجه نوك پستان مادر مىشود در اين حالت ، مادر ديگر نمىتواند ، خون خود را به خون نوزاد برساند ، از اين رو بايد تغيير حالت و تصفيه اى انجام پذيرد كه محصول جديد را براى كودكش گوارا و سازگار سازد ، اينجاست كه شير به وجود مىآيد ، از ميان « فرث » و « دم » يعنى از ميان آنچه مىخورد و تبديل به فرث ، و بعد از آن تبديل به خون مىشود .\r\nو اتفاقا تركيب شير نيز چيزى است حد وسط ميان خون و فرث ، نه خون تصفيه شده است و نه غذاى هضم شده ، از دومى فراتر مىرود و به اولى نمىرسد ! .\r\n","description":"","footnote":"","page_name":" 291 ","page_number":291},
  {"content":"\r\nپستانها براى ساختن مواد پروتوئينى شير ، تنها از اسيدهاى امينه ذخيره شده بدن استفاده مىكند .\r\nبعضى از مواد شير در خون وجود ندارند و در غده‌هاى پستانى ساخته مىشوند ( مانند كازوئين ) .\r\nبعضى قسمتهاى ديگر موجود در شير بدون تغيير از پلاسماى خون ، از طريق ترشح وارد شير مىشوند ( مانند انواع ويتامينها ، نمك طعام و فسفاتها ) .\r\nبعضى ديگر از مواد مانند قند موجود در شير ( لاكتوز ) از قند موجود در خون گرفته مىشود كه پستانها روى آن فعاليت داشته و در اين تغيير و تبديل سهم مؤثرى دارند .\r\nبه طورى كه ملاحظه مىكنيد توليد شير نتيجه جذب مواد غذايى بوسيله خون و ارتباط مستقيم خون با غده‌هاى پستانها مىباشد ، ولى جالب اينكه نه بوى خاص فرث و نه رنگ مخصوص خون هيچكدام به شير منتقل نمىشود بلكه با رنگ و عطر و بوى تازه اى از نوك پستان تراوش مىكند .\r\nجالب توجه اينكه دانشمندان مىگويند براى توليد يك ليتر شير در پستان حد اقل بايد پانصد ليتر خون از اين عضو عبور كند ، تا بتواند مواد لازم براى آن يك ليتر شير را از خون بگيرد و براى توليد يك ليتر خون در عروق ، بايد مواد غذايى زيادى از روده‌هاى بگذرد و اينجاست كه مفهوم « * ( مِنْ بَيْنِ فَرْثٍ وَدَمٍ ) * » كاملا مشخص مىگردد ( 1 ) .\r\n\r\n2 - مواد غذايى مهم شير\r\nشير سرشار است از مواد مختلف حياتى كه رويهمرفته يك مجموعه كامل\r\n\r\n","description":"","footnote":"\r\n( 1 ) اقتباس از كتاب شيمى حياتى و پزشكى ، و كتاب اولين دانشگاه و آخرين پيامبر جلد 6 صفحات 71 تا 77 .\r\n","page_name":" 292 ","page_number":292},
  {"content":"\r\nغذايى را تشكيل مىدهد .\r\nمواد معدنى شير عبارت است از سديم ، پتاسيم ، كلسيم ، منيزيم ، روى ، مس و كمى آهن و همچنين فسفر و كلر و يد و گوگرد .\r\nدر شير گازهاى اكسيژن و ازت و اسيد كربنيك نيز وجود دارد .\r\nمواد قندى شير به قدر كافى و به صورت « لاكتوز » مىباشد .\r\nويتامينهاى محلول در شير ويتامين « ب » و « پ » و « آ » و « د » مىباشد ، امروز ثابت شده است كه اگر حيوان خوب چرا شده باشد تمام اقسام ويتامينها در شير آن وجود دارد كه شرح همه آنها در اين مختصر نمىگنجد ، و اين مساله نيز تقريبا مورد اتفاق است كه شير تازه يك غذاى كامل محسوب مىشود .\r\nو شايد به همين دليل است كه در حديثى از پيامبر ص مىخوانيم\r\nليس يجزى مكان الطعام و الشراب الا اللبن :\r\n« تنها چيزى كه مىتواند جاى آب و غذا را كاملا بگيرد شير است » .\r\nو نيز در روايات مىخوانيم شير عقل انسان را زياد مىكند و ذهن انسان را صفا مىبخشد روشنايى چشم را مىافزايد و نسيان و فراموشكارى را بر طرف مىكند ، قلب را تقويت كرده و پشت را محكم مىگرداند ( و مىدانيم هر يك از اين آثار ارتباط نزديكى با مواد حياتى موجود در شير دارد » ( 1 ) .\r\n\r\n3 - شير غذاى خالص و گوارا\r\nدر آيات فوق مخصوصا روى « خالص بودن » و « گوارا بودن » شير تكيه شده است ، و اين در به دو نظر براى هر كس روشن است كه شير غذايى است كم حجم و پر نيرو و خالص از مواد اضافى و در عين حال آن چنان گوارا است كه براى هر انسان ، در هر سن و سال ، از كودكى تا پيرى ، مفيد و سازگار است ، و به خاطر\r\n\r\n","description":"","footnote":"\r\n( 1 ) در مباحث مربوط به شير از كتاب اولين دانشگاه و آخرين پيامبر جلد 6 استفاده شده است .\r\n","page_name":" 293 ","page_number":293},
  {"content":"\r\nهمين جهات بسيارى از بيماران از اين غذا استفاده مىكنند ، مخصوصا براى رشد استخوانها اثر فوق العاده اى براى آن قائلند و به همين دليل در موارد شكستگى استخوانها ، توصيه مىشود .\r\nيكى از معانى « خلوص » « پيوند » است ، و شايد به خاطر همين معنى است كه بعضى اين تعبير قرآنى را در مورد شير اشاره به تاثير فوق العاده آن در استخوانسازى مىدانند .\r\nو جالب اينكه در احكام اسلامى كه در زمينه مساله رضاع ( شيرخوارگى ) وارد شده نيز اين معنى به وضوح ديده مىشود .\r\nزيرا از يك سو مىبينيم فقهاء مىگويند : اگر كودكى از مادرى به مقدارى شير بخورد كه استخوانش محكم گردد و گوشتش برويد اين كودك به آن مادر محرم مىشود ( و همچنين نسبت به شوهر آن زن و بعضى ديگر از كسان آنها ) اما از سوى ديگر مىگويند 15 بار شير نوشيدن متوالى و حتى يك شبانه روز پى در پى نوشيدن شير سبب اين محرميت مىگردد ، آيا اگر اين دو سخن را به يكديگر ضميمه كنيم مفهومش اين نمىشود كه حتى تغذيه از شير در يك شبانه روز اثر در تقويت استخوانها و روياندن گوشت دارد ؟ ! اين نكته نيز لازم به تذكر است كه در دستورات اسلامى به شير « آغوز » كه در لغت عرب به آن « لباء » مىگويند اهميت فوق العاده اى داده شده است تا آنجا كه در كتب فقهى اسلامى مىخوانيم حيات كودك بستگى به آن دارد ، و به همين دليل دادن شير آغوز را به كودك از واجبات شمرده‌اند ( 1 ) .\r\nو نيز شايد به همين جهت است كه درباره موسى ع در سوره قصص آيه 7 چنين مىخوانيم وَأَوْحَيْنا إِلى أُمِّ مُوسى أَنْ أَرْضِعِيه فَإِذا خِفْتِ عَلَيْه فَأَلْقِيه فِي الْيَمِّ :\r\n« به مادر موسى وحى فرستاديم كه او را شير ده و هنگامى كه بر او ترسيدى او را به آغوش امواج بسپار » ! .\r\n\r\n","description":"","footnote":"\r\n( 1 ) شرح لمعه كتاب نكاح احكام الاولاد و منها الرضاع\r\n","page_name":" 294 ","page_number":294},
  {"content":"\r\n\r\n[ سوره النحل ‹ 16 › : آيات 68 تا 69 
  ]\r\nوَ أَوْحى رَبُّكَ إِلَى النَّحْلِ أَنِ اتَّخِذِي مِنَ الْجِبالِ بُيُوتاً وَمِنَ الشَّجَرِ وَمِمَّا يَعْرِشُونَ ‹ 68 › ثُمَّ كُلِي مِنْ كُلِّ الثَّمَراتِ فَاسْلُكِي سُبُلَ رَبِّكِ ذُلُلًا يَخْرُجُ مِنْ بُطُونِها شَرابٌ مُخْتَلِفٌ أَلْوانُه فِيه شِفاءٌ لِلنَّاسِ إِنَّ فِي ذلِكَ لآيَةً لِقَوْمٍ يَتَفَكَّرُونَ ‹ 69 ›\r\n\r\nترجمه :\r\n68 - پروردگار تو به زنبور عسل وحى ( الهام غريزى ) فرستاد كه از كوه‌ها و درختان و داربستهايى كه مردم مىسازند خانه هايى برگزين ! .\r\n69 - سپس از تمام ثمرات تناول كن ، و راههايى را كه پروردگارت براى تو تعيين كرده به راحتى بپيما ، از درون شكم آنها نوشيدنى خاصى خارج مىشود ، به رنگهاى مختلف ، كه در آن شفاى مردم است در اين امر نشانه روشنى است براى جمعيتى كه اهل فكرند !\r\n\r\nتفسير : پروردگارت به زنبور عسل وحى فرستاد !\r\nدر اينجا لحن قرآن به طرز شگفتانگيزى تغيير مىيابد و در عين ادامه دادن بحثهاى پيشين در زمينه نعمتهاى مختلف الهى و بيان اسرار آفرينش سخن از « زنبور عسل » ( نحل ) و سپس خود عسل به ميان مىآورد ، اما در شكل يك\r\n","description":"","footnote":"","page_name":" 295 ","page_number":295},
  {"content":"\r\nماموريت الهى و الهام مرموز كه نام وحى بر آن گذارده شده است ، نخست مىگويد :\r\n« پروردگار تو به زنبور عسل ، وحى كرد كه خانه هايى از كوه‌ها و درختان و داربستهايى كه مردم مىسازند انتخاب كن » ( * ( وَأَوْحى رَبُّكَ إِلَى النَّحْلِ أَنِ اتَّخِذِي مِنَ الْجِبالِ بُيُوتاً وَمِنَ الشَّجَرِ وَمِمَّا يَعْرِشُونَ ) * ) .\r\n\r\n[ نكته‌ها : 
  ]\r\n\r\n[ 1 - كلمه وحى و معانى مختلف آن 
  ]\r\nدر اين آيه به چند تعبير برخورد مىكنيم كه همه درخور دقت است :\r\n1 - كلمه وحى در اصل چنان كه راغب در مفردات مىگويد : به معنى اشاره سريع است سپس به معنى القا كردن مخفيانه سخنى آمده است ، ولى در قرآن مجيد وحى در معانى مختلفى به كار رفته ، كه همه بازگشت به همان معنى اصلى مىكند :\r\nاز آن جمله وحى نبوت است كه در قرآن ، فراوان از آن ياد شده است ، در آيه 51 سوره شورى مىخوانيم : وَما كانَ لِبَشَرٍ أَنْ يُكَلِّمَه اللَّه إِلَّا وَحْياً . . .\r\n« خداوند با هيچ انسانى جز از طريق وحى سخن نمىگويد . . . »\r\nو نيز وحى به معنى الهام است ، خواه الهام خود آگاه باشد ( در مورد انسانها ) مانند وَأَوْحَيْنا إِلى أُمِّ مُوسى أَنْ أَرْضِعِيه فَإِذا خِفْتِ عَلَيْه فَأَلْقِيه فِي الْيَمِّ ( قصص - 7 ) : « ما به مادر موسى الهام كرديم كه نوزادت را شير ده و هر گاه از دستيابى دشمنان بر او ترسيدى او را به آغوش امواج دريا بسپار » و خواه به صورت ناآگاه و الهام غريزى باشد ، چنان كه در مورد زنبور عسل در آيات فوق خوانديم ، زيرا مسلم است ، وحى در اينجا همان فرمان غريزه و انگيزه‌هاى ناخودآگاهى است كه خداوند در جانداران مختلف آفريده است .\r\nو نيز وحى به معنى اشاره است چنان كه در داستان ذكريا مىخوانيم فَأَوْحى إِلَيْهِمْ أَنْ سَبِّحُوا بُكْرَةً وَعَشِيًّا « ذكريا به مردم با اشاره گفت صبح\r\n","description":"","footnote":"","page_name":" 296 ","page_number":296},
  {"content":"\r\nو شام ، تسبيح خدا گوئيد « ( مريم - 11 ) .\r\nو نيز به معنى رساندن مخفيانه پيام و خبر آمده است ، چنان كه در آيه 112 سوره انعام مىخوانيم يُوحِي بَعْضُهُمْ إِلى بَعْضٍ زُخْرُفَ الْقَوْلِ غُرُوراً : « شياطين انسانى و غير انسانى مطالب فريبنده و گمراه كننده را بطور مرموز به يكديگر مىرسانند » .\r\n\r\n2 - آيا الهام غريزى مخصوص زنبوران عسل است ؟\r\nدر اينجا اين سؤال پيش مىآيد كه غرائز و يا الهام غريزى منحصر به زنبوران عسل نيست و در همه حيوانات وجود دارد ، چرا تنها در اينجا اين تعبير آمده است ؟\r\nاما با توجه به يك نكته پاسخ اين سؤال روشن مىشود و آن اينكه : امروز كه زندگى زنبوران عسل دقيقا از طرف دانشمندان مورد بررسى عميق قرار گرفته ثابت شده است كه اين حشره شگفتانگيز آن چنان تمدن و زندگى اجتماعى شگفتانگيزى دارد كه از جهات زيادى بر تمدن انسان و زندگى اجتماعى او پيشى گرفته است .\r\nالبته كمى از زندگى شگرفش در گذشته روشن بوده ، ولى هرگز مثل امروز ابعاد مختلف آن كه هر يك از ديگرى عجيبتر است شناخته نشده بود ، قرآن به طرز اعجاز آميزى با كلمه « وحى » به اين موضوع اشاره كرده است ، تا اين واقعيت را روشن سازد كه زندگى زنبوران عسل را هرگز نبايد با انعام و چهار پايان و مانند آنها مقايسه كرد ، و شايد همين انگيزه اى شود كه به درون جهان اسرار آميز اين حشره عجيب گام بگذاريم و به عظمت و قدرت آفريدگارش آشنا شويم ، و اين است رمز دگرگون شدن لحن كلام در اين\r\n","description":"","footnote":"","page_name":" 297 ","page_number":297},
  {"content":"\r\nآيه نسبت به آيات گذشته .\r\n\r\n3 - قبل از هر چيز خانه سازى\r\nنخستين ماموريت زنبوران در اين آيه ماموريت خانه سازى ذكر شده ، و اين شايد به خاطر آن است كه مساله مسكن مناسب نخستين شرط زندگى است و به دنبال آن فعاليتهاى ديگر امكان پذير مىشود ، و يا به خاطر آنكه ساختمان خانه‌هاى شش ضلعى زنبوران عسل كه شايد مليونها سال است به همين شكل در شرق و غرب جهان ادامه دارد از عجيبترين برنامه‌هاى زندگى آنها است ( 1 ) و حتى شايد از ساختن خود عسل عجيبتر است ، چگونه اين ماده مومى مخصوص را تهيه مىكند ؟ و چگونه اين خانه‌هاى شش ضلعى را با ظرافت و مهندسى فوق العاده دقيقى مىسازد ؟ خانه هايى كه نقشه آن بسيار حساب شده و زواياى آن كاملا دقيق و يكسان است ، اساسا براى استفاده كامل از يك سطح به گونه اى كه هيچ قسمتى از آن ، هدر نرود و يا زواياى تنگ و تاريكى پيدا نكند ، راهى بهتر از انتخاب خانه‌هاى شش ضلعى با زواياى مساوى نيست ، به اضافه اين نوع خانه از استحكام خاصى برخوردار است .\r\n\r\n[ 4 - طرز انتخاب اين خانه‌ها 
  ]\r\n- انتخاب اين خانه‌ها ، چنان كه قرآن در آيه فوق مىگويد : گاهى در كوه‌ها است ، در لابلاى صخره‌هاى غير قابل عبور ، و شكافهاى مخصوص سنگهايى كه آمادگى براى اين هدف دارند و گاهى در لابلاى شاخه‌هاى درختان ، و گاهى در كندوهايى كه انسانها بر فراز داربستها در اختيارشان مىگذارند .\r\n\r\n","description":"","footnote":"\r\n( 1 ) تا به حال 4500 نوع زنبور عسل وحشى شناخته شده ولى شگفتى در اين است كه همه آنها يك نوع مهاجرت و كندوسازى و مكيدن و خوردن از گلها را دارند ( اولين دانشگاه ج 5 ص 55 ) .\r\n","page_name":" 298 ","page_number":298},
  {"content":"\r\nضمنا از اين تعبير استفاده مىشود كه لانه و كندوى عسل بايد در نقطه مرتفعى از كوه و درخت و داربست باشد تا به خوبى بتواند از آن استفاده كند .\r\nبعد دومين ماموريت زنبور عسل شروع مىشود چنان كه قرآن مىگويد :\r\n« سپس ما به او الهام كرديم كه از تمام ثمرات تناول كن » ( * ( ثُمَّ كُلِي مِنْ كُلِّ الثَّمَراتِ ) * ) .\r\n« و راههايى را كه پروردگارت براى تو تعيين كرده به راحتى بپيما » ( * ( فَاسْلُكِي سُبُلَ رَبِّكِ ذُلُلًا ) * ) .\r\n« ذلل » جمع ذلول به معنى تسليم و رام باشد ، و توصيف راهها به « ذلل » به خاطر آنست كه اين جاده‌ها آن چنان دقيقا تعيين شده كه در برابر زنبوران عسل كاملا رام و تسليمند كه بعدا به چگونگى آن اشاره خواهيم كرد .\r\nسرانجام آخرين مرحله ماموريت آنها را ( به صورت يك نتيجه ) اينچنين بيان مىكند : « از درون زنبوران عسل نوشيدنى مخصوصى خارج مىشود كه رنگهاى مختلفى دارد » ( * ( يَخْرُجُ مِنْ بُطُونِها شَرابٌ مُخْتَلِفٌ أَلْوانُه ) * ) .\r\n« در اين شراب حلال ، داروى شفا بخش مهمى براى مردم است » ( * ( فِيه شِفاءٌ لِلنَّاسِ ) * ) .\r\n« و در اين ماجراى برنامه زندگى زنبوران عسل و ارمغانى كه آنها براى جهان انسانيت مىآورند ، كه هم غذا است ، هم شفا و هم درس زندگى ، نشانه روشنى از عظمت و قدرت پروردگار است براى آنهايى كه تفكر و انديشه مىكنند » ( * ( إِنَّ فِي ذلِكَ لآيَةً لِقَوْمٍ يَتَفَكَّرُونَ ) * ) .\r\n\r\n[ نكته‌ها : 
  ]\r\nدر اين آيه نيز نكات پر معنى و قابل ملاحظه اى است :\r\n","description":"","footnote":"","page_name":" 299 ","page_number":299},
  {"content":"\r\n\r\n1 - عسل از چه ساخته مىشود ؟\r\nزنبوران عسل معمولا از ماده قندى مخصوصى كه در ريشه گلها قرار داده شده است ميمكند و آن را جمع آورى مىكنند ، ولى زنبورشناسان مىگويند كار زنبوران تنها استفاده از اين ماده قندى بن گلها نيست ، بلكه احيانا از تخمدان گلها و دمبرگها و ميوه‌ها نيز استفاده مىكنند كه قرآن از همه اينها تعبير به « * ( مِنْ كُلِّ الثَّمَراتِ ) * » ( همه ميوه‌ها ) كرده است .\r\nجمله عجيبى كه از « مترلينگ » دانشمند زيستشناس نقل شده ، اهميت تعبير قرآن را آشكار مىسازد آنجا كه مىگويد : « همين امروز اگر زنبور عسل ( اعم از وحشى و اهلى ) از بين برود يكصد هزار نوع از گياهها و گلها و ميوه‌هاى ما از بين خواهد رفت ، و از كجا كه اصولا تمدن ما از بين نرود ؟ » ( 1 ) ( زيرا نقش زنبوران عسل در جابجا كردن گرده‌هاى نر گلها و بارور ساختن گياهان ماده و به دنبال آن پرورش يافتن ميوه‌ها آن قدر عظيم است كه بعضى از دانشمندان حتى آن را از عسلسازى زنبوران هم مهمتر مىدانند ) .\r\nدر حقيقت آنچه را زنبوران عسل از آن مىخورند ، بالقوه انواع ميوه هايى است كه به كمك آنها ، شكل مىگيرد و با اين حال چه پر معنى است كلمه « * ( كُلِّ الثَّمَراتِ ) * » .\r\n\r\n2 - راههاى مطمئن و رام !\r\nزنبورشناسان با مطالعاتى كه روى اين حشره انجام داده‌اند به اين نتيجه رسيده‌اند كه صبحگاهان گروهى از زنبوران كه ماموران شناسايى گلها هستند از كندو بيرون مىآيند و مناطق مختلف پر گل را كشف كرده و به كندو باز مىگردند و به اطلاع ديگران مىرسانند ، حتى سمت و جهت آن را مشخص كرده و فاصله آن را نيز از كندو به اطلاع هموطنان خود مىرسانند .\r\n\r\n","description":"","footnote":"\r\n( 1 ) اولين دانشگاه جلد 5 صفحه 55 .\r\n","page_name":" 300 ","page_number":300},
  {"content":"\r\nزنبوران براى رسيدن به منطقه گلها گاهى راه خود را نشانه گذارى مىكنند ، و از طريق پراكندن بوهاى مختلف در مسير راه ، و مانند آن ، چنان راه را مشخص مىكنند كه كمتر امكان دارد زنبورى سرگردان شود ! جمله * ( فَاسْلُكِي سُبُلَ رَبِّكِ ذُلُلًا ) * ( در جاده‌هاى پروردگارت كه رام و تسليم تو است گام بگذار ) گويا اشاره به اين واقعيت است .\r\n\r\n3 - عسل در كجا ساخته مىشود ؟\r\nشايد هنوز بسيارى از افراد فكر مىكنند كه برنامه كار زنبوران عسل اين است كه شيره گلها را مكيده و در دهان خود جمع و در كندو ذخيره مىكنند ، در حالى كه چنين نيست آنها شيره‌هاى گلها را به بعضى از حفره‌هاى درون بدن خود كه زنبورشناسان به آن ، چينه دان مىگويند مىفرستند ، و در آنجا كه حكم يك كارخانه كوچك مواد شيميايى دارد تغيير و تحولهاى مختلفى پيدا كرده ، شهد گلها به عسل تبديل مىگردد ، و مجددا زنبور ، عسل ساخته شده را از بدن خود بيرون مىفرستد .\r\nعجيب اينكه سوره نحل ، از سوره‌هاى مكى است و مىدانيم در منطقه مكه نه گل و گياهى وجود دارد و نه زنبوران عسل ، ولى قرآن با اين دقت و ظرافت از آن سخن مىگويد و با تعبير جالبى مانند * ( يَخْرُجُ مِنْ بُطُونِها شَرابٌ مُخْتَلِفٌ أَلْوانُه ) * : « از درون زنبوران مايعى خارج مىشود به رنگهاى مختلف » حتى به ريزه كاريهاى ساختن عسل نيز اشاره كرده است .\r\n\r\n4 - رنگهاى مختلف عسل\r\nرنگ عسل ، بر حسب آنكه زنبور بر چه گل و ثمره اى نشسته و از آن بهره گيرى كرده باشد تفاوت مىكند ، به همين جهت در پاره اى از موارد قهوه اى تيره ، و گاهى نقره اى سفيد ، و گاهى بىرنگ ، و گاهى زرد رنگ ، گاهى شفاف ، زمانى\r\n","description":"","footnote":"","page_name":" 301 ","page_number":301},
  {"content":"\r\nتيره ، گاهى زرد طلايى ، زمانى خرمايى و حتى گاهى ، مايل به سياهى است ! .\r\nاين تنوع رنگها علاوه بر اين كه گوياى تنوع سرچشمه‌هاى بدست آوردن عسل است ، تنوعى براى ذوقها و سليقه‌ها نيز محسوب مىشود زيرا امروز ثابت شده است كه رنگ غذا در تحريك اشتهاى انسان بسيار مؤثر است ، قديمىها نيز گويا اين مساله روانى را شناخته بودند كه غذاهاى خود را با زعفران و زردچوبه و رنگهاى ديگر رنگين مىساختند ، تا از طريق بصرى نيز ميهمانانشان را به خوردن غذا تشويق نمايند ، در كتب غذاشناسى در اين زمينه بحث فراوان كرده‌اند كه نقل همه آنها مناسب با بحث فشرده تفسيرى ما نيست .\r\n\r\n5 - عسل يك ماده فوق العاده شفا بخش\r\nمىدانيم در گلها و گياهان ، داروهاى حياتبخشى نهفته شده است كه هنوز معلومات ما - با اطلاعات وسيعى كه از داروهاى گياهى داريم - نسبت به آن ناچيز است ، و جالب اينكه دانشمندان از طريق تجربه به اين حقيقت رسيده‌اند كه زنبوران به هنگام ساختن عسل آن چنان ماهرانه عمل مىكنند كه خواص درمانى و دارويى گياهان كاملا به عسل منتقل شده و محفوظ مىماند ! .\r\nروى همين جهت عسل داراى بسيارى از خواص درمانى گلها و گياهان روى زمين بطور زنده است .\r\nدانشمندان براى عسل ، خواص بسيار زيادى گفته‌اند كه هم جنبه درمانى دارد و هم پيشگيرى و نيرو بخش .\r\nعسل زود جذب خون مىشود و به همين جهت نيرو بخش است و در خونسازى فوق العاده مؤثر .\r\nعسل از ايجاد عفونت در معده و روده جلوگيرى مىنمايد .\r\nعسل بر طرف كننده يبوست است .\r\n","description":"","footnote":"","page_name":" 302 ","page_number":302},
  {"content":"\r\nعسل براى كسانى كه دير بخواب مىروند اثر بسيار مطلوبى دارد ( مشروط بر اينكه كم نوشيده شود زيرا زياد آن خواب را كم مىكند ) .\r\nعسل براى رفع خستگى و فشردگى عضلات اثر قابل ملاحظه اى دارد .\r\nعسل اگر به زنان بار دار داده شود ، شبكه عصبى فرزندانشان قوى خواهد شد .\r\nعسل ميزان كلسيم خون را بالا مىبرد .\r\nعسل براى كسانى كه دستگاه گوارش ضعيفى دارند نافع است ، مخصوصا براى كسانى كه به نفخ شكم مبتلا هستند توصيه مىشود .\r\nعسل به علت اينكه زود وارد مرحله سوخت و ساز بدن مىشود ، مىتواند بفوريت انرژى ايجاد كند و ترميم قوا نمايد .\r\nعسل در تقويت قلب مؤثر است .\r\nعسل براى درمان بيماريهاى ريوى كمك كننده خوبى است .\r\nعسل به خاطر خاصيت ميكرب كشىاش براى مبتلايان به اسهال مفيد است .\r\nعسل در درمان زخم معده و اثنى عشر عامل مؤثرى شمرده شده است .\r\nعسل به عنوان داروى معالج رماتيسم ، نقصان قوه نمو عضلات ، و ناراحتيهاى عصبى شناخته شده .\r\nعسل براى رفع سرفه مؤثر است ، و صدا را صاف مىكند .\r\nخلاصه خواص درمانى عسل بيش از آن است كه در اين مختصر بگنجد .\r\nعلاوه بر اين از عسل داروهايى براى لطافت پوست و زيبايى صورت ، طول عمر ورم دهان و زبان ، ورم چشم ، خستگى و تركخوردگى پوست و مانند آن مىسازند .\r\nمواد و ويتامينهاى موجود در عسل بسيار است ، از مواد معدنى : آهن ، فسفر ، پتاسيم ، يد ، منيزيم ، سرب ، مس ، سولفور ، نيكل ، روى ، سديم ، و غير آنست ،\r\n","description":"","footnote":"","page_name":" 303 ","page_number":303},
  {"content":"\r\nاز مواد آلى : صمغ ، پولن ، اسيدلاكتيك ، اسيدفورميك ، اسيدسيتريك ، اسيد تاتاريك و روغنهاى معطر ، و از ويتامينها داراى ويتامينهاى ششگانه - آ - ب - ث - د - كا - ا - مىباشد ، بعضى نيز قائل به وجود ويتامين پ ب در عسل هستند .\r\nعسل در خدمت درمان ، بهداشت ، و زيبايى انسانها است .\r\nدر روايات اسلامى نيز روى خاصيت درمانى عسل تكيه شده است ، در روايات متعددى از امام على ع و امام صادق ع و بعضى ديگر از معصومين نقل شده كه فرمودند\r\nما استشفى الناس به مثل العسل :\r\n« مردم به چيزى مانند عسل استشفاء نمىكنند » ( 1 ) و به تعبير ديگر :\r\nلم يستشف مريض به مثل شربة عسل :\r\n« هيچ بيمارى به مانند شربت عسل درمان نكرده است » ( 2 ) .\r\nو نيز در احاديث عسل براى درمان دل درد توصيه گرديده و از پيامبر ص نقل شده\r\nمن شرب العسل فى كل شهر مرة يريد ما جاء به القرآن عوفى من سبع و سبعين داء :\r\n« كسى كه ( لا اقل ) هر ماه يك بار عسل بنوشد ، و شفائى را كه قرآن از آن ياد كرده بطلبد ، خدا او را از 77 نوع بيمارى شفا مىبخشد » ! ( 3 ) .\r\nولى البته از آنجا كه هر حكم عامى ، استثنايى دارد ، موارد نادرى وجود دارد كه نوشيدن عسل در آن نهى شده است .\r\n\r\n6 - براى انسانها ( للناس )\r\nجالب اينكه زنبورشناسان مىگويند زنبور عسل براى رفع گرسنگيش كافى است كه دو و يا سه گل را بمكد در حالى كه در هر ساعت بطور متوسط روى دويست و پنجاه گل مىنشيند و كيلومترها راه مىرود و آن قدر پر كار است كه در مدت عمر كوتاهش هر يك مقدار معتنا بهى عسل توليد مىكنند .\r\n\r\n","description":"","footnote":"\r\n( 1 و 2 ) وسائل الشيعه ج 17 ص 73 تا 75 .\r\n( 3 ) سفينة البحار جلد 2 صفحه 190 .\r\n","page_name":" 304 ","page_number":304},
  {"content":"\r\nو به هر حال اين تلاش و فعاليت چشمگير او دليل اين است كه او تنها براى خود كار نمىكند بلكه آن چنان كه قرآن مىگويد للناس و براى همه انسانها تلاش مىكند .\r\n\r\n7 - مسائل جالب ديگرى درباره عسل\r\nاين نكته امروز ثابت شده است كه عسل هرگز فاسد نمىشود ، يعنى از غذاهايى است كه هميشه تازه و زنده بدست ما مىرسد ، و حتى ويتامينهاى موجود خود را هرگز از دست نمىدهد ، علت اين موضوع را دانشمندان وجود « پتاسيم » مىدانند كه در آن بطور فراوان وجود دارد و مانع رشد ميكربها است ، و علاوه بر آن داراى مقدارى مواد ضدعفونى كننده مانند « اسيدفورميك نيز هست لذا عسل هم خاصيت جلوگيرى از رشد ميكرب دارد و هم ميكرب كش است ، و به همين جهت مصريان قديم كه از اين خاصيت عسل آگاه بودند براى موميايى كردن مردگان خود از آن استفاده مىكردند ! .\r\nعسل را نبايد در ظرفهاى فلزى ذخيره كرد ، اين مطلبى است كه دانشمندان به ما مىگويند و جالب اينكه قرآن به هنگامى كه از زنبوران عسل سخن مىگويد مىفرمايد « * ( مِنَ الْجِبالِ بُيُوتاً وَمِنَ الشَّجَرِ وَمِمَّا يَعْرِشُونَ ) * » يعنى خانه‌هاى زنبوران عسل را تنها در سنگها و چوبها خلاصه مىكند .\r\nنكته مهم ديگر اينكه براى رسيدن به خواص درمانى و بهداشتى عسل بايد هرگز آن را حرارت ندهند و به صورت پخته در ميان غذاهاى ديگر استفاده نكنند ، بعضى معتقدند تعبير قرآن به شراب ( نوشيدنى ) در مورد عسل اشاره به همين نكته كه آن را بايد نوشيد .\r\nو نيز اين نكته قابل ملاحظه است كه نيش زنبوران عسل نيز خاصيت درمانى دارد البته زنبور عسل با آن طبع لطيفى كه دارد بى جهت به كسى نيش\r\n","description":"","footnote":"","page_name":" 305 ","page_number":305},
  {"content":"\r\nنمىزند ، اين ما هستيم كه آنها را تحريك كرده و به نيش زدن وادار مىكنيم .\r\nاز جمله اينكه زنبوران عسل از بوى بد ناراحت مىشوند و هر گاه صاحب زنبوران با دست آلوده و لباس بد بو به كندو نزديك شود او را از نيش بىبهره نمىگذارند ، مخصوصا اگر صاحب زنبوران قبلا دست خود را در كندوى ديگرى كرده باشد و بوى كندوى بيگانه در دست او است ، به مجرد اينكه دست در كندوى ديگرى مىكند به او حمله مىكنند ! و به همين جهت بايد قبلا دست خود را كاملا بشويد .\r\nالبته زنبور به هنگامى كه نيش بزند ميميرد و بنا بر اين نيش زدن او يك نوع خودكشى است ! ، استفاده از نيش زنبور عسل براى بيماريهايى مانند رماتيسم ، مالاريا ، درد اعصاب و بعضى ديگر از امراض بايد طبق برنامه اى باشد كه دانشمندان اين فن بيان كرده‌اند ، و گرنه نيش زنبوران عسل احيانا ممكن است زيان و حتى خطر هم داشته باشد ! .\r\nگزش يك يا چند زنبور معمولا قابل تحمل است ، ولى دويست تا سيصد عدد زنبور باعث مسموميت و ناراحتى قلبى مىشود و اگر تعدادشان به پانصد عدد برسد ، موجب فلج دستگاه تنفسى و احتمالا مرگ خواهد شد .\r\n\r\n8 - زندگى عجيب زنبوران عسل\r\nدر گذشته كمتر و امروز بر اثر مطالعات پىگير دانشمندان بسيار بيشتر ، اين نكته ثابت شده است كه زنبوران عسل داراى زندگى بسيار منظم توام با برنامه ريزى و تقسيم كار و مسئوليت و نظام بسيار دقيق است .\r\nشهر زنبوران از پاكترين ، منظمترين و پركارترين شهرها است ، شهرى است كه بر خلاف همه شهرهاى انسانها ، بيكار و فقير ندارد و از تمدن درخشانى برخوردار است از افراد متخلف و وظيفه نشناس در اين شهر كمتر اثر ديده مىشود ، و اگر\r\n","description":"","footnote":"","page_name":" 306 ","page_number":306},
  {"content":"\r\nزنبورانى ندرتا در بيرون كندو بر اثر سهلانگارى از گلهاى بدبو و زيانبخش استفاده كنند در همان دروازه كندو بازرسى و ضمن يك محاكمه صحرايى محكوم به اعدام مىگردند ! .\r\n« مترلينگ » دانشمند زيستشناس بلژيكى كه مطالعات فراوانى در رابطه با زندگى زنبوران عسل كرده ، درباره نظام عجيبى كه بر شهر آنها حكمفرما است چنين مىگويد :\r\n« ملكه ( يا صحيحتر مادر كندو ) در شهر زنبوران عسل آن طور كه ما تصور مىكنيم فرمانفرما نيست ، بلكه او نيز مثل ساير افراد اين شهر مطيع قواعد و نظامات كلى مىباشد .\r\nما نمىدانيم كه اين قوانين و نظامات از كجا وضع مىشود ، و به انتظار اين هستيم شايد روزى بتوانيم به اين موضوع پى ببريم ، و واضع اين مقررات را بشناسيم ، ولى فعلا بطور موقت آن را به نام « روح كندو » مىخوانيم ! ملكه نيز مانند ديگران از روح كندو اطاعت مىكند .\r\nما نمىدانيم روح كندو در كجاست ؟ و در كداميك از سكنه شهر عسل حلول كرده است ؟\r\nولى مىدانيم روح كندو شبيه به غريزه پرندگان نيست ، و نيز مىدانيم كه روح كندو يك عادت و اراده كوركورانه نژاد زنبور عسل نمىباشد ، روح كندو وظيفه هر يك از سكنه شهر را بر طبق استعدادشان معلوم مىكند و هر كس را به يك كار مىگمارد .\r\nروح كندو به زنبوران مهندس و بنا و كارگر دستور مىدهد خانه بسازند روح كندو در روز و ساعت معين به تمام سكنه شهر دستور مىدهد كه از شهر مهاجرت نمايند ، و براى بدست آوردن مسكن و ماواى جديد ، خود را بدست حوادث نامعلوم و انواع مشقتها بسپارند !\r\n","description":"","footnote":"","page_name":" 307 ","page_number":307},
  {"content":"\r\nما نمىتوانيم بفهميم قوانين شهر عسل كه بوسيله روح كندو وضع شده در كدام مجمع شورا مطرح مىگردد و تصميم به اجراى آن مىگيرند و كيست كه فرمان حركت را در روز معين صادر مىكند ؟\r\nآرى در كندو مقدمات مهاجرت براى اطاعت خدايى كه سرنوشت زنبور عسل را در دست گرفته فراهم مىشود » ( 1 ) .\r\nاگر دانشمند مزبور به خاطر رسوباتى كه از مكتب ماديگرايان در فكر او وجود داشته با ابهام از اين مساله سخن مىگويد ما با توجه به راهنمايى قرآن ، بسيار خوب درك مىكنيم كه اينهمه آوازه‌ها و برنامه‌ها از كجاست و تنظيم كننده و فرمان دهنده كيست ؟ ! چه تعبير زيبايى قرآن دارد * ( وَأَوْحى رَبُّكَ إِلَى النَّحْلِ . . . ) * : « پروردگارت به زنبور عسل وحى و الهام فرستاد . . . » !\r\nاز اين رساتر و جامعتر و گوياتر تصور نمىشود .\r\nهر چند آنچه درباره زنبوران عسل ناگفته ماند بسيار بيش از آنست كه گفتيم اما روش تفسيرى ما اجازه نمىدهد كه بيش از اين مقدار ، موضوع فوق را دنبال كنيم ( 2 ) .\r\nولى آيا همين مقدار كه گفتيم براى پى بردن به عظمت پروردگار براى آنها كه اهل فكر و انديشه‌اند كافى نيست ؟ آرى * ( إِنَّ فِي ذلِكَ لآيَةً لِقَوْمٍ يَتَفَكَّرُونَ ) * .\r\n\r\n","description":"","footnote":"\r\n( 1 ) تلخيص از صفحات 35 و 36 زنبور عسل نوشته مترلينگ .\r\n( 2 ) در بحثهاى فوق درباره زنبوران عسل و خواص خود عسل از كتابهاى اولين دانشگاه و آخرين پيامبر ، و « زنبور عسل » نوشته مترلينگ ، و « شگفتيهاى عالم حيوانات » و بعضى كتب ديگر استفاده شده است .\r\n","page_name":" 308 ","page_number":308},
  {"content":"\r\n\r\n[ سوره النحل ‹ 16 › : آيات 70 تا 72 
  ]\r\nوَ اللَّه خَلَقَكُمْ ثُمَّ يَتَوَفَّاكُمْ وَمِنْكُمْ مَنْ يُرَدُّ إِلى أَرْذَلِ الْعُمُرِ لِكَيْ لا يَعْلَمَ بَعْدَ عِلْمٍ شَيْئاً إِنَّ اللَّه عَلِيمٌ قَدِيرٌ ‹ 70 › وَاللَّه فَضَّلَ بَعْضَكُمْ عَلى بَعْضٍ فِي الرِّزْقِ فَمَا الَّذِينَ فُضِّلُوا بِرَادِّي رِزْقِهِمْ عَلى ما مَلَكَتْ أَيْمانُهُمْ فَهُمْ فِيه سَواءٌ أَ فَبِنِعْمَةِ اللَّه يَجْحَدُونَ ‹ 71 › وَاللَّه جَعَلَ لَكُمْ مِنْ أَنْفُسِكُمْ أَزْواجاً وَجَعَلَ لَكُمْ مِنْ أَزْواجِكُمْ بَنِينَ وَحَفَدَةً وَرَزَقَكُمْ مِنَ الطَّيِّباتِ أَ فَبِالْباطِلِ يُؤْمِنُونَ وَبِنِعْمَتِ اللَّه هُمْ يَكْفُرُونَ ‹ 72 ›\r\n\r\nترجمه :\r\n70 - خداوند شما را آفريد ، سپس شما را ميميراند ، بعضى از شما به سنين بالاى عمر مىرسند ، بطورى كه بعد از علم و آگاهى چيزى نخواهند دانست ( و همه چيز را فراموش مىكنند ) خداوند عالم و قادر است .\r\n71 - خداوند بعضى از شما را بر بعضى ديگر از نظر روزى برترى داد ( چرا كه استعدادها و تلاشهايتان متفاوت است ) اما آنها كه برترى داده شده‌اند حاضر نيستند ، از روزى خود به بردگانشان بدهند و همگى مساوى گردند ، آيا آنها نعمت خدا را انكار مىكنند ؟\r\n72 - و خداوند براى شما از جنس خودتان همسرانى قرار داد و براى شما از همسرانتان ،\r\n","description":"","footnote":"","page_name":" 309 ","page_number":309},
  {"content":"\r\nفرزندان و نوه‌ها ، و از طيبات به شما روزى داد ، آيا به باطل ايمان مىآورند و نعمت خدا را انكار مىكنند !\r\n\r\nتفسير :\r\n\r\nسرچشمه تفاوت روزيها\r\nاز آنجا كه در آيات گذشته بخشى از نعمتهاى مهم الهى و مواهب گوناگونى كه در جهان گياهان و حيوانات آفريده شده است بيان گرديد ، تا از اين راه مردم به آفريننده اينهمه نعمتها و نظام دقيق آنها آشنا شوند ، آيات مورد بحث نيز از طريق ديگرى مساله اثبات خالق يكتا را تعقيب مىكند و آن از طريق دگرگونى و تغييرات نعمتها است كه از اختيار انسان بيرون است و نشان مىدهد از ناحيه ديگرى مقدر مىشود .\r\nنخست مىگويد : « خداوند شما را آفريد » ( * ( وَاللَّه خَلَقَكُمْ ) * ) .\r\n« سپس روح شما را مىگيرد » و مرگتان فرا مىرسد ( * ( ثُمَّ يَتَوَفَّاكُمْ ) * ) .\r\nهم حيات از ناحيه او است ، و هم مرگ ، تا بدانيد اين شما نيستيد كه آفريننده مرگ و حياتيد .\r\nمقدار طول عمر شما نيز در اختيارتان نيست ، بعضى در جوانى يا نزديك به پيرى از دنيا مىروند ولى « بعضى از شما به بالاترين و بدترين ساليان عمر يعنى نهايت پيرى باز مىگردند » ( * ( وَمِنْكُمْ مَنْ يُرَدُّ إِلى أَرْذَلِ الْعُمُرِ ) * ) ( 1 ) .\r\n« و نتيجه اين عمر طولانى آن خواهد شد كه بعد از علم و دانش و آگاهى\r\n\r\n","description":"","footnote":"\r\n( 1 ) ارذل از ماده رذل به معنى چيز پست و نامطلوب است ، و منظور از * ( أَرْذَلِ الْعُمُرِ ) * ، سنين بسيار بالا است كه ناتوانى و نسيان وجود انسان را فرا مىگيرد به حدى كه قادر به انجام حوائج ابتدايى خود نيست ، و به همين دليل قرآن آن را سالهاى نامطلوب عمر شمرده است ، بعضى از مفسران آن را سن 75 سالگى و بعضى 90 سالگى و بعضى 95 سالگى شمرده‌اند ، ولى حق آنست كه سن معينى ندارد و نسبت به اشخاص متفاوت است .\r\n","page_name":" 310 ","page_number":310},
  {"content":"\r\nچيزى نخواهد دانست « و همه را بدست فراموشى مىسپارد ( * ( لِكَيْ لا يَعْلَمَ بَعْدَ عِلْمٍ شَيْئاً ) * ) ( 1 ) .\r\nدرست مانند آغاز عمر و سنين كودكى كه يكپارچه نسيان بود و فراموشكارى و ناآگاهى ، آرى « خداوند آگاه و قادر است » ( * ( إِنَّ اللَّه عَلِيمٌ قَدِيرٌ ) * ) .\r\nهمه قدرتها در اختيار او است و به هر مقدار كه صلاح بداند مىبخشد و به هر موقع كه لازم ببيند مىگيرد .\r\nدر آيه بعد نيز ادامه مىدهد كه حتى روزىهاى شما بدست شما نيست ، « اين خداوند است كه بعضى از شما را بر بعض ديگرى از نظر روزى برترى ميدهد » ( * ( وَاللَّه فَضَّلَ بَعْضَكُمْ عَلى بَعْضٍ فِي الرِّزْقِ ) * ) .\r\n« اما آنها كه برترى يافته‌اند به خاطر تنگنظرى حاضر نيستند از آنچه در اختيار دارند به بندگان مملوك خود بدهند و آنها را در اموال خويش شريك سازند تا آنها نيز با شما مساوى گردند » ( * ( فَمَا الَّذِينَ فُضِّلُوا بِرَادِّي رِزْقِهِمْ عَلى ما مَلَكَتْ أَيْمانُهُمْ فَهُمْ فِيه سَواءٌ ) * ) .\r\nبعضى از مفسران احتمال داده‌اند كه اين جمله اشاره به پاره اى از اعمال احمقانه مشركان باشد كه براى بتها و آلهه خود ، سهمى از چهارپايان و كشت و زرع خود قائل بودند ، در حالى كه اين سنگ و چوبهاى بىارزش كمترين نقشى در زندگى آنها نداشتند ، ولى حاضر نبودند همان را در اختيار بردگان\r\n\r\n","description":"","footnote":"\r\n( 1 ) جمله « * ( لِكَيْ لا يَعْلَمَ بَعْدَ عِلْمٍ شَيْئاً ) * » ممكن است غايت و نتيجه رسيدن به سنين بالاى زندگى باشد و مفهومش اين خواهد بود كه در اين سالها مغز و اعصاب انسان ، قدرت تمركز و حفظ را از دست مىدهد ، و فراموشى و بىخبرى بر وجود انسان حاكم مىشود ، و نيز ممكن است معنى علت داشته باشد يعنى خداوند آنها را به سنين بالا مىبرد به اين علت كه حالت نسيان را بر آنها چيره كند تا ديگر انسانها بدانند از خود چيزى ندارند .\r\n","page_name":" 311 ","page_number":311},
  {"content":"\r\nبيچاره اى بگذارند كه شب و روز به آنها خدمت مىكردند .\r\n\r\nآيا ايجاد تفاوت با عدالت سازگار است ؟\r\nدر اينجا اين سؤال پيش مىآيد كه آيا ايجاد تفاوت و اختلاف از نظر رزق و روزى در ميان مردم با اصول عدالت پروردگار و مساواتى كه بايد بر نظام جوامع بشرى حاكم باشد ، سازگار است ؟\r\nدر پاسخ اين سؤال بايد به دو نكته دقيقا توجه داشت :\r\n1 - بدون شك اختلافى كه در ميان انسانها از نظر بهره‌هاى مادى و درآمدها وجود دارد قسمت مهمش مربوط به تفاوت استعدادهاى آنها است ، اين تفاوت استعدادهاى جسمانى و روحانى كه سرچشمه تفاوت در كميت و كيفيت فعاليتهاى اقتصادى مىشود بهره بعضى را بيشتر و در آمد بعضى را كمتر مىكند .\r\nالبته ترديدى نيست كه گاهى صرفا حوادثى كه از نظر ما جنبه تصادف دارد سبب مىشود كه بعضى به مواهب بيشترى دست يابند ، ولى اينها را مىتوان امور استثنايى شمرد ، آنچه پايه و ضابطه اصلى در غالب موارد است ، همان تفاوت در كميت يا كيفيت تلاشها است ( البته موضوع بحث ما يك جامعه سالم و خالى از استثمار و بهره كشيهاى ظالمانه است ، نه جوامع منحرف كه از قوانين آفرينش و نظام انسان بركنارند ) .\r\nحتى كسانى را كه گاهى ما آنها را انسانهاى بى دست و پا و بىعرضه اى مىپنداريم و از اينكه در آمدهاى قابل ملاحظه اى دارند تعجب مىكنيم اگر با دقت بيشترى دو جسم و روان و اخلاق آنها بينديشيم و قضاوتهايى كه از مطالعات سطحى سرچشمه مىگيرد ، دور بيفكنيم ، خواهيم ديد كه آنها غالبا نقطه قوتى داشته‌اند كه به جايى رسيده‌اند ( باز تكرار مىكنيم موضوع بحث ما جامعه سالمى است كه از استثمار دور باشد ) .\r\n","description":"","footnote":"","page_name":" 312 ","page_number":312},
  {"content":"\r\nبه هر حال اين تفاوت درآمدها از تفاوت استعدادهايى سرچشمه مىگيرد كه آن هم نيز از مواهب الهى است ، ممكن است در پاره اى از موارد اكتسابى باشد ولى در پاره اى از موارد نيز قطعا غير اكتسابى است ، بنا بر اين حتى در يك جامعه سالم از نظر اقتصادى نيز تفاوت در آمدها غير قابل انكار است ، مگر اينكه بتوانيم انسانهاى قالبى همشكل و همرنگ و هم استعداد بسازيم كه هيچگونه تفاوتى با هم نداشته باشند و تازه اول درد سر و مشكلات است ! .\r\n2 - بدن يك انسان ، يا اندام يك درخت ، يا يك بوته گل را در نظر بگيريد ، آيا امكان دارد اين ساختمان موزون با تساوى ميان اعضاء و اندامها از هر نظر پيدا شود ؟ آيا قدرت مقاومت و استعداد ريشه درختان مىتواند با گلبرگهاى لطيف شكوفه‌ها ، و استخوان پاشنه پا با پرده‌هاى ظريف شبكيه چشم از هر نظر يكسان باشد ؟ و اگر ما بتوانيم آنها را يكسان كنيم آيا فكر مىكنيد كار صحيحى انجام داده‌ايم ؟ ! اگر از « شعارهاى » كاذب و خالى از « شعور » بگذريم ، فرض كنيد ما يك روز بتوانيم همان انسانها قالبى و خيالى از هر نظر بسازيم و كره زمين را از پنجهزار ميليون نفر انسان همشكل و همقواره و هم ذوق و همفكر و همسان از هر نظر ، درست مانند سيگارهايى كه به يك كارخانه سفارش داده‌اند ، پر كنيم .\r\nآيا آن روز زندگى خوبى نصيب انسانها خواهد شد ؟ مسلما نه ، جهنمى پيدا مىشود كه همه در آن در زحمت خواهند بود ، همه به يك سو حركت مىكنند ، همه يك چيز مىخواهند همه يك پست مىطلبند ، همه يك نوع غذا را دوست دارند ، و همه مىخواهند يك كار واحد انجام دهند .\r\nبديهى است خيلى زود عمر چنين زندگى پايان مىيابد و بفرض باقى بماند زندگى خسته كننده بىروح و يك نواختى خواهد بود كه چندان تفاوتى با مرگ ندارد .\r\n","description":"","footnote":"","page_name":" 313 ","page_number":313},
  {"content":"\r\nبنا بر اين وجود تفاوت در استعدادها و آنچه لازمه اين تفاوت است ، براى حفظ نظام جامعه و حتى براى پرورش استعدادهاى مختلف ، نهايت لزوم را دارد ، و شعارهاى كاذب هرگز نمىتواند جلو اين واقعيت را بگيرد .\r\nاما مبادا اين سخن را چنين تفسير كنيد كه ما جامعه طبقاتى و نظام استثمار و استعمار را با اين سخن مىپذيريم ، نه ، هرگز ، منظور تفاوتهاى طبيعى است و نه مصنوعى و تفاوتهايى است كه در عين حال مكمل يكديگر و معاون يكديگر بوده باشند ، نه سدى بر سر راه پيشرفت يكديگر ايجاد كنند و به تجاوز و تعدى بپردازند .\r\nاختلاف طبقاتى ( توجه داشته باشيد منظور از طبقات همان مفهوم اصطلاحى آن يعنى طبقه استثمار كننده و استثمار شونده است ) هرگز موافق نظام آفرينش نيست ، آنچه موافق و هماهنگ نظام آفرينش است ، تفاوت استعدادها و تلاشها و كوششها است و ميان اين دو از زمين تا آسمان فرق است ( دقت كنيد ) .\r\nو به تعبير ديگر ، تفاوت استعدادها بايد در مسير سازنده به كار افتد ، درست مانند تفاوت ساختمان اعضاء يك بدن ، يا اندام يك گل ، آنها در عين تفاوت معاون يكديگرند ، نه مزاحم يكديگر .\r\nكوتاه سخن اينكه : نبايد تفاوت استعدادها و درآمدها باعث سوء استفاده در راه ايجاد جامعه طبقاتى گردد ( 1 ) .\r\nو به همين دليل در پايان آيه مورد بحث مىفرمايد : « آيا آنها نعمت خدا را انكار مىكنند » ( * ( أَ فَبِنِعْمَةِ اللَّه يَجْحَدُونَ ) * ) .\r\nاشاره به اينكه اين تفاوتها در صورت طبيعيش ( نه صورت مصنوعى و ظالمانه )\r\n\r\n","description":"","footnote":"\r\n( 1 ) در زمينه فلسفه تفاوت استعدادها ، و بهره‌هاى ناشى از آن ، در جلد سوم تفسير نمونه صفحه 365 به بعد نيز مشروحا بحث كرده‌ايم .\r\n","page_name":" 314 ","page_number":314},
  {"content":"\r\nاز نعمتهاى خدا است كه براى حفظ نظام مجتمع بشرى ايجاد شده است .\r\nآخرين آيه مورد بحث كه مانند دو آيه گذشته با كلمه « اللَّه » شروع مىشود ، و بيانگر نعمتهاى خداوند است ، اشاره به مواهب او از نظر نيروهاى انسانى و معاونان و كمككاران ، و همچنين روزيهاى پاكيزه ، مىكند ، و اين حلقه‌هاى سه گانه نعمت را كه در اين سه آيه ذكر شده تكميل مىنمايد ، يعنى از نظام حيات و مرگ ، شروع كرده ، سپس تفاوت روزىها و استعدادها را كه نظام « تنوع زندگى » است بيان مىكند ، و با آيه مورد بحث كه ناظر به نظام تكثير مثل بشر ، و روزىهاى پاكيزه است پايان مىگيرد .\r\nمىگويد : « خداوند براى شما از جنس خودتان همسرانى قرار داد » ( * ( وَاللَّه جَعَلَ لَكُمْ مِنْ أَنْفُسِكُمْ أَزْواجاً ) * ) .\r\nهمسرانى كه هم مايه آرامش روح و جسمند و هم سبب بقاء نسل .\r\nلذا بلافاصله اضافه مىكند « و از همسرانتان براى شما فرزندان و نوه‌ها قرار داد » ( * ( وَجَعَلَ لَكُمْ مِنْ أَزْواجِكُمْ بَنِينَ وَحَفَدَةً ) * ) .\r\n« حفدة » جمع « حافد » در اصل به معنى كسى است كه بدون انتظار پاداش ، با سرعت همكارى مىكند ، ولى در آيه مورد بحث به عقيده بسيارى از مفسران ، منظور نوه‌ها است و بعضى خصوص نوه‌هاى دخترى را گفته‌اند .\r\nبعضى ديگر معتقدند كه بنون به فرزندان كوچك گفته مىشود و حفدة به فرزندان بزرگ كه مىتوانند كمك و همكارى كنند .\r\nو بعضى هر گونه معاون و كمككار را اعم از فرزندان و غير فرزندان دانسته‌اند ( 1 ) .\r\n\r\n","description":"","footnote":"\r\n( 1 ) در اين صورت بايد حفدة عطف به بنين نباشد ، بلكه عطف بر « ازواجا » بوده باشد ولى اين گونه عطف بر خلاف ظاهر است . ظاهر اين است كه عطف بر « بنين » بوده باشد ( دقت كنيد ) .\r\n","page_name":" 315 ","page_number":315},
  {"content":"\r\nولى معنى اول يعنى نوه‌ها در اينجا از همه ، نزديكتر به نظر مىرسد ، هر چند « حفدة » در اصل مفهومش چنان كه گفتيم ، وسيع است .\r\nو به هر حال بى شك وجود نيروهاى انسانى ، همچون فرزندان و نوه‌ها و همسران در اطراف هر كس ، نعمت بزرگى براى او است ، كه هم از نظر معنوى او را حمايت مىكنند و هم از نظر مادى .\r\nسپس مىفرمايد : « خداوند از پاكيزه‌ها به شما روزى داد » ( * ( وَرَزَقَكُمْ مِنَ الطَّيِّباتِ ) * ) .\r\n« طيبات » در اينجا مفهوم وسيعى دارد كه هر گونه روزى پاكيزه را شامل مىشود خواه جنبه مادى داشته باشد يا معنوى ، جنبه فردى داشته باشد يا اجتماعى .\r\nو در پايان به عنوان يك نتيجه گيرى كلى از اين بحث مىگويد : آيا آنها با اينهمه آثار عظمت و قدرت خدا كه مشاهده مىكنند ، و با اينهمه مواهبى كه از ناحيه او به آنها ارزانى شده باز سراغ بتها مىروند « آيا به باطل ايمان مىآورند و نعمت خداوند را انكار مىكنند ؟ » ( * ( أَ فَبِالْباطِلِ يُؤْمِنُونَ وَبِنِعْمَتِ اللَّه هُمْ يَكْفُرُونَ ) * ) .\r\nاين چه نوع قضاوتى است ؟ و اين چه برنامه نادرستى است ؟ كه انسان سر چشمه نعمتها را فراموش كرده و به سراغ موجودى برود كه منشا كمترين اثرى نيست و مصداق روشن « باطل » در تمام ابعاد است .\r\n\r\nنكته‌ها :\r\n\r\n1 - اسباب و سرچشمه‌هاى روزى\r\nبدون شك - همانگونه كه گفتيم - انسانها از نظر استعدادها و مواهب خداداد با هم متفاوتند ، ولى با اين حال آنچه پايه اصلى پيروزيها را تشكيل مىدهد\r\n","description":"","footnote":"","page_name":" 316 ","page_number":316},
  {"content":"\r\nتلاش و سعى و كوشش آدمى است ، آنها كه سختكوشترند ، پيروزترند ، و آنها كه تنبلتر و كمتلاشترند ، محرومترند .\r\nبه همين دليل قرآن ، بهره انسان را متناسب با سعى او مىشمرد و صريحا مىگويد « وَأَنْ لَيْسَ لِلإِنْسانِ إِلَّا ما سَعى » ( نجم - 39 ) .\r\nو در اين ميان به كار بستن اصول تقوى و درستكارى و امانت و نظامات و قوانين الهى ، و اجراى اصول عدل و داد ، اثر فوق العاده عميقى دارد ، چنان كه قرآن مىگويد : وَلَوْ أَنَّ أَهْلَ الْقُرى آمَنُوا وَاتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَالأَرْضِ : « اگر مردمى كه در شهرها و آباديهاى روى زمين زندگى مىكنند ايمان بياورند و تقوا پيشه كنند ، درهاى بركات از آسمان و زمين را به روى آنها مىگشائيم » ! ( اعراف - 96 ) .\r\nو نيز مىگويد : وَمَنْ يَتَّقِ اللَّه يَجْعَلْ لَه مَخْرَجاً وَيَرْزُقْه مِنْ حَيْثُ لا يَحْتَسِبُ : « كسى كه تقوا را پيشه كند خداوند گشايشى براى او مىدهد و از آنجا كه گمان ندارد به او روزى مىبخشد » ( سوره طلاق آيه 2 و 3 ) .\r\nو نيز به همين دليل ، نقش انفاق را در وسعت روزى ياد آور شده و مىگويد :\r\nإِنْ تُقْرِضُوا اللَّه قَرْضاً حَسَناً يُضاعِفْه لَكُمْ : « اگر به خدا قرض الحسنه دهيد يعنى در راه او انفاق كنيد آن را براى شما مضاعف مىگرداند » ( تغابن - 17 ) .\r\nشايد نياز به تذكر نداشته باشد كه در زندگى اجتماعى ، از ميان رفتن يك فرد يا يك گروه ، زيانش متوجه همه اجتماع مىگردد ، و به همين دليل نگهدارى افراد و كمك به آنها بازده براى كل اجتماع دارد ( گذشته از جنبه‌هاى معنوى و انسانى ) .\r\nخلاصه اينكه اگر نظام حاكم بر اقتصاد جامعه ، نظام تقوا و درستى و پاكى و تعاون و همكارى و انفاق باشد بدون شك چنين جامعه اى نيرومند و سربلند خواهد شد ، اما اگر به عكس نظام استثمار و تقلب و چپاول و تجاوز و فراموش كردن\r\n","description":"","footnote":"","page_name":" 317 ","page_number":317},
  {"content":"\r\nديگران باشد چنين جامعه اى از نظر اقتصادى نيز عقب مانده خواهد بود ، و رشته زندگى مادى آنها نيز متلاشى مىگردد .\r\nلذا در روايات اسلامى ، فوق العاده به مساله تلاش و كوشش توام با تقوا براى كسب روزى اهميت داده شده است ، تا آنجا كه امام صادق ع مىفرمايد :\r\nلا تكسلوا فى طلب معايشكم فان آباءنا كانوا يركضون فيها و يطلبونها :\r\n« در تحصيل روزى تنبلى نكنيد زيرا پدران ما در اين راه مىدويدند و آن را طلب مىكردند » ( 1 ) .\r\nو نيز از همان امام بزرگوار مىخوانيم :\r\nالكاد على عياله كالمجاهد فى سبيل اللَّه :\r\n« كسى كه براى خانواده خود ، تلاش روزى مىكند ، مانند مجاهدان راه خدا است » ( 2 ) .\r\nحتى دستور داده شده است كه مسلمانان صبح هر چه زودتر از خانه خارج شوند و به دنبال تلاش براى زندگى بروند ( 3 ) و از جمله كسانى كه دعايشان هرگز به استجابت نمىرسد ، كسانى هستند كه تنى سالم دارند و گوشه خانه نشسته و تنها براى گشايش روزى دعا مىكنند .\r\nدر اينجا اين سؤال پيش مىآيد پس چرا در آيات و روايات بسيارى ، روزى بدست خدا معرفى شده است و تلاش در راه آن مذموم است ؟ ! در پاسخ اين سؤال بايد به دو نكته توجه داشت :\r\n1 - دقت در منابع اسلامى نشان مىدهد كه آيات و يا رواياتى كه در نظر سطحى و ابتدايى - چه در اين بحث چه در بحثهاى ديگر - متضاد به نظر مىرسند ،\r\n\r\n","description":"","footnote":"\r\n( 1 ) وسائل ج 12 صفحه 48 .\r\n( 2 ) وسائل ج 12 صفحه 43 .\r\n( 3 ) وسائل ج 12 صفحه 50 .\r\n","page_name":" 318 ","page_number":318},
  {"content":"\r\nهر كدام به يكى از ابعاد مساله اى كه داراى بعدهاى مختلفى است نظر دارند كه غفلت از اين ابعاد موجب توهم تناقض شده است .\r\nآنجا كه مردم با ولع و حرص هر چه شديدتر به دنبال دنيا و زرق و برق جهان ماده مىروند ، و براى نيل به آن از هيچ جنايتى فروگذار نمىكنند ، دستورات مؤكد و پشت سر هم وارد مىشود و آنها را به ناپايدارى دنيا و بىارزش بودن مال و جاه توجه مىدهد .\r\nو آنجا كه گروهى به بهانه زهد ، دست از كار و كوشش و تلاش مىكشند ، اهميت كار و كوشش به آنها گوشزد مىشود ، در حقيقت برنامه رهبران راستين نيز بايد چنين باشد كه جلو افراط و تفريطها را به طرز شايسته اى بگيرند .\r\nآيات و رواياتى كه تاكيد مىكند روزى دست خدا است ، و سهم و بهره هر كسى را خدا تعيين كرده در حقيقت براى پايان دادن به حرص و ولع و دنيا پرستى ، و فعاليت بى قيد و شرط و بى حد و مرز براى كسب درآمد بيشتر است ، نه اينكه هدف آن خاموش كردن شعله‌هاى گرم و داغ نشاط كار و كوشش براى زندگى آبرومندانه و مستقل و خودكفا است .\r\nو با توجه به اين واقعيت ، تفسير رواياتى كه مىگويد : بسيارى از روزىها است كه اگر شما هم به دنبال آن نرويد به دنبال شما مىآيد ، روشن مىشود .\r\n2 - از نظر جهان بينى توحيدى همه چيز به خدا منتهى مىشود ، و يك خداپرست موحد راستين چيزى را از ناحيه خود نمىداند ، بلكه هر موهبتى به او مىرسد ، سرچشمه آن را از خدا مىبيند و مىگويد بِيَدِكَ الْخَيْرُ إِنَّكَ عَلى كُلِّ شَيْءٍ قَدِيرٌ : « كليد همه خوبيها و نيكيها بدست تو است و تو بر هر چيزى قادر و توانايى » ( آل عمران - 26 ) .\r\nو به اين ترتيب او بايد در هر مورد توجه به اين حقيقت داشته باشد كه حتى فرآورده‌هاى سعى و كوشش و فكر و خلاقيت او نيز اگر درست بنگرد از\r\n","description":"","footnote":"","page_name":" 319 ","page_number":319},
  {"content":"\r\nطرف خدا است ، و اگر يك لحظه نظر لطفش برگرفته شود همه اينها خاموش مىگردد .\r\nاو به هنگامى كه بر مركب سوار مىشود ، « سُبْحانَ الَّذِي سَخَّرَ لَنا هذا » مىگويد ( منزه است خداوندى كه اين را مسخر ما ساخت ) او به هنگامى كه به نعمتى برسد ، سرود توحيد را سر مىدهد و مىگويد : و ما بنا من نعمة فمنك :\r\n« هر نعمتى داريم از تو است اى خدا » ( 1 ) و حتى هنگامى كه يك گام مهم اصلاحى همچون پيامبران در مسير نجات انسانها برمىدارد ، مىگويد : وَما تَوْفِيقِي إِلَّا بِاللَّه عَلَيْه تَوَكَّلْتُ وَإِلَيْه أُنِيبُ : « موفقيت من تنها از ناحيه خدا است ، بر او توكل كردم ، و به سوى او باز مىگردم » ( هود - 88 ) .\r\nولى آنچه مسلم است در كنار همه اين بحثها ، اساس و پايه كسب روزى ، تلاش و فعاليت صحيح و مثبت و سازنده و دور از هر گونه افراط و تفريط است ، و اما روزىهايى كه بدون تلاش به انسان مىرسد ، جنبه فرعى دارد نه اساسى ، و شايد به همين دليل ، على ع در كلمات قصارش در درجه اول ، روزىهايى را ذكر مىكند كه انسان به دنبال آن مىرود سپس آنها كه به دنبال انسان مىآيد :\r\nيا بن آدم ! الرزق رزقان رزق تطلبه و رزق يطلبك :\r\n« اى فرزند آدم روزى دو گونه است يكى آن روزى كه تو به دنبال آن مىروى ، و ديگرى آن روزى كه او به دنبال تو مىآيد » ( 2 ) .\r\n\r\n2 - مواسات با ديگران\r\nدر آيات فوق اشاره اى به تنگنظرى و بخل بسيارى از انسانها شده كه آنها حاضر نيستند از مواهب بيشترى كه در اختيار دارند به زير دستان خود\r\n\r\n","description":"","footnote":"\r\n( 1 ) اين جمله در تعقيبات نماز عصر در كتب دعا وارد شده است .\r\n( 2 ) نهج البلاغه كلمات قصار شماره 379 .\r\n","page_name":" 320 ","page_number":320},
  {"content":"\r\nببخشند ( مگر آنان كه در مكتب تربيتى انبياء و رهبران الهى ، پرورش يافته‌اند ) .\r\nدر ذيل همين آيات در رواياتى تاكيد و توصيه به مساله مساوات و مواسات شده است از جمله : در تفسير على بن ابراهيم در ذيل آيات فوق مىخوانيم : لا يجوز للرجل ان يخص نفسه بشىء من الماكول دون عياله : « براى انسان سزاوار نيست كه در خانه غذاى اختصاصى داشته باشد ، و از چيزى بخورد كه خانواده او نمىخورد » ( 1 ) .\r\nو نيز از ابو ذر نقل شده كه مىگويد از پيامبر ص شنيدم كه مىفرمود :\r\nانما هم اخوانكم فاكسوهم مما تكسون ، و اطعموهم مما تطعمون ، فما رؤى عبده بعد ذلك الا و ردائه ردائه ، و ازاره ازاره ، من غير تفاوت ! :\r\n« زير دستان شما برادران شما هستند از آنچه مىپوشيد به آنها بپوشانيد ، و از آنچه مىخوريد به آنها اطعام كنيد - ابو ذر بعد از اين توصيه پيامبر ص - كارى مىكرد كه ردا و لباس زير دستانش با خودش كمترين تفاوتى نداشته باشد » ! ( 2 ) .\r\nاز روايات فوق و همچنين از خود آيه كه مىگويد : « * ( فَهُمْ فِيه سَواءٌ ) * » استفاده مىشود كه اسلام توصيه مىكند كه همه مسلمانان به عنوان يك برنامه اخلاق اسلامى با همه اعضاء خانواده خود و كسانى كه در زير دست آنها قرار دارند ، حتى الامكان مساوات را رعايت كنند ، و در محيط خانواده و در برابر زيردستان هيچگونه فضيلت و امتيازى براى خود قائل نشوند .\r\n\r\n","description":"","footnote":"\r\n( 1 و 2 ) تفسير نور الثقلين جلد 3 صفحه 68 .\r\n","page_name":" 321 ","page_number":321},
  {"content":"\r\n\r\n[ سوره النحل ‹ 16 › : آيات 73 تا 74 
  ]\r\nوَ يَعْبُدُونَ مِنْ دُونِ اللَّه ما لا يَمْلِكُ لَهُمْ رِزْقاً مِنَ السَّماواتِ وَالأَرْضِ شَيْئاً وَلا يَسْتَطِيعُونَ ‹ 73 › فَلا تَضْرِبُوا لِلَّه الأَمْثالَ إِنَّ اللَّه يَعْلَمُ وَأَنْتُمْ لا تَعْلَمُونَ ‹ 74 ›\r\n\r\nترجمه :\r\n73 - آنها غير از خدا موجوداتى را مىپرستند كه مالك روزى آنها از آسمانها و زمين نيستند و توانايى بر اين كار را ندارند .\r\n74 - بنا بر اين براى خدا امثال ( و شبيه ) قائل نشويد . چرا كه خدا مىداند و شما نمىدانيد .\r\n\r\nتفسير : براى خدا شبيه قرار ندهيد\r\nدر تعقيب بحثهاى توحيدى گذشته ، آيات مورد بحث ، به مساله شرك پرداخته و با لحنى پر از سرزنش و ملامت و توبيخ مىگويد : « آنها غير از خدا موجوداتى را پرستش مىكنند كه مالك روزى آنها از آسمان و زمين نيست ، و كمترين نقشى در اين زمينه ندارد » ( * ( وَيَعْبُدُونَ مِنْ دُونِ اللَّه ما لا يَمْلِكُ لَهُمْ رِزْقاً مِنَ السَّماواتِ وَالأَرْضِ شَيْئاً ) * ) .\r\nنه تنها مالك چيزى در اين زمينه نيستند ، بلكه « توانايى بر خلق و ايجاد و دسترسى به آنها نيز ندارند » ( * ( وَلا يَسْتَطِيعُونَ ) * ) .\r\nاشاره به اينكه مشركان به اين گمان به دنبال پرستش بتها مىرفتند كه آنها را در سر نوشت و سود و زيان خود ، مؤثر مىپنداشتند ، در حالى كه مىدانيم يكى از مهمترين مسائل زندگى انسان رزق و روزى او است ، اعم از ارزاقى كه از آسمان\r\n","description":"","footnote":"","page_name":" 322 ","page_number":322},
  {"content":"\r\nنازل مىشود ( همچون قطرات حياتبخش باران و اشعه زنده كننده آفتاب و مانند آن ) و يا آنها كه از زمين مىرويد و استخراج مىگردد ، هيچيك از اينها در اختيار بتها نيست ، آنها موجودات بىارزشى هستند كه هيچ اراده اى از خود ندارند ، و تنها خرافات و تعصبهاى مملو از جهل است كه به آنان نقشى داده است .\r\nدر حقيقت جمله « لا يستطيعون » دليلى است براى جمله « لا يملكون » يعنى آنها مالك چيزى از روزيها نيستند به دليل اينكه كمترين قدرتى براى خلقت يا حفظ آنها ندارند .\r\nآيه بعد به عنوان يك نتيجه گيرى مىگويد « اكنون كه چنين است شما براى خدا امثال و شبيه و نظير قائل نشويد » ( * ( فَلا تَضْرِبُوا لِلَّه الأَمْثالَ ) * ) .\r\n« چرا كه خدا مىداند و شما نمىدانيد » ( * ( إِنَّ اللَّه يَعْلَمُ وَأَنْتُمْ لا تَعْلَمُونَ ) * ) .\r\nبعضى از مفسران گفته‌اند جمله « * ( فَلا تَضْرِبُوا لِلَّه الأَمْثالَ ) * » اشاره به منطقى است كه مشركان عصر جاهلى داشته‌اند ( و شبيه آن در ميان بعضى از مشركان عصر ما نيز ديده مىشود ) آنها مىگفتند ما اگر به سراغ بتها مىرويم به خاطر اين است كه ما شايسته پرستش خدا نيستيم بايد به سراغ بتها برويم كه آنها مقربان درگاه او هستند ! خداوند همانند يك پادشاه بزرگ است كه وزراء و خاصان او به سراغ او مىروند ، ولى توده مردم كه دسترسى به او ندارند به سراغ حواشى و خاصان و مقربانش خواهند رفت .\r\nاين گونه منطقهاى زشت و غلط كه گاهى در لباس يك مثل انحرافى مجسم مىگردد يكى از خطرناكترين منطقها است .\r\nقرآن در پاسخ آنها مىگويد : « براى خداوند مثال نزنيد » يعنى مثالى كه متناسب با افكار محدود و موجودات « ممكن » و مملو از نقائص است .\r\nشما اگر توجه به احاطه وجودى خداوند نسبت به همه موجودات و لطف\r\n","description":"","footnote":"","page_name":" 323 ","page_number":323},
  {"content":"\r\nو مرحمت بى انتهاى او و نزديكيش به خودتان مىداشتيد ، تا آنجا كه از شما به شما نزديكتر است ، هرگز براى توجه به خدا به وسائط متوجه نمىشديد .\r\nخدايى كه شما را دعوت به نيايش و سخن گفتن مستقيم با خودش كرده ، و درهاى خانه اش را شب و روز به روى شما باز گذارده ، اين خدا را نبايد به پادشاه جبار مستكبرى تشبيه كرد كه درون قصرش خزيده و جز عده معدودى ، راه به درون خانه او ندارند « * ( فَلا تَضْرِبُوا لِلَّه الأَمْثالَ ) * » .\r\nدر بحثهاى صفات خدا مخصوصا اين نكته را متذكر شده‌ايم كه يكى از خطرناكترين پرتگاه هايى كه در راه شناخت صفات او وجود دارد ، پرتگاه تشبيه است ، يعنى صفات او را با بندگان مقايسه كردن و شبيه دانستن ، چرا كه خدا وجودى است بىنهايت از هر نظر و ديگران وجودهايى هستند محدود از هر جهت و هر گونه تشبيه و تمثيل در اينجا مايه بعد و دورى از شناخت او مىشود .\r\nحتى در آنجايى كه ناچار مىشويم ذات مقدس او را به نور و مانند آن تشبيه كنيم بايد توجه داشته باشيم كه اين گونه تشبيهات ، به هر حال ناقص و نارسا است ، و تنها از يك جنبه قابل قبول است نه از تمام جهات ! ( دقت كنيد ) .\r\nدر حالى كه بسيارى از مردم توجه به اين واقعيت ندارند ، غالبا در دره تشبيه و قياس سقوط مىكنند ، و از حقيقت توحيد به دور مىافتند و لذا قرآن كرارا هشدار مىدهد ، گاهى با جمله وَلَمْ يَكُنْ لَه كُفُواً أَحَدٌ « چيزى شبيه او نمىباشد » ( سوره توحيد - 4 ) و گاهى با جمله لَيْسَ كَمِثْلِه شَيْءٌ : « هيچ چيز مانند او نيست » ( شورى - 11 ) و گاهى با جمله * ( فَلا تَضْرِبُوا لِلَّه الأَمْثالَ ) * كه در آيات فوق آمده است ، مردم را به اين واقعيت توجه مىدهد .\r\nو شايد جمله * ( إِنَّ اللَّه يَعْلَمُ وَأَنْتُمْ لا تَعْلَمُونَ ) * ( خداوند مىداند و شما نمىدانيد ) كه در ذيل آيات فوق آمده نيز بيانگر همين موضوع است كه مردم غالبا از اسرار صفات خدا بيخبرند .\r\n","description":"","footnote":"","page_name":" 324 ","page_number":324},
  {"content":"\r\n\r\n[ سوره النحل ‹ 16 › : آيات 75 تا 77 
  ]\r\nضَرَبَ اللَّه مَثَلًا عَبْداً مَمْلُوكاً لا يَقْدِرُ عَلى شَيْءٍ وَمَنْ رَزَقْناه مِنَّا رِزْقاً حَسَناً فَهُوَ يُنْفِقُ مِنْه سِرًّا وَجَهْراً هَلْ يَسْتَوُونَ الْحَمْدُ لِلَّه بَلْ أَكْثَرُهُمْ لا يَعْلَمُونَ ‹ 75 › وَضَرَبَ اللَّه مَثَلًا رَجُلَيْنِ أَحَدُهُما أَبْكَمُ لا يَقْدِرُ عَلى شَيْءٍ وَهُوَ كَلٌّ عَلى مَوْلاه أَيْنَما يُوَجِّهْه لا يَأْتِ بِخَيْرٍ هَلْ يَسْتَوِي هُوَ وَمَنْ يَأْمُرُ بِالْعَدْلِ وَهُوَ عَلى صِراطٍ مُسْتَقِيمٍ ‹ 76 › وَلِلَّه غَيْبُ السَّماواتِ وَالأَرْضِ وَما أَمْرُ السَّاعَةِ إِلَّا كَلَمْحِ الْبَصَرِ أَوْ هُوَ أَقْرَبُ إِنَّ اللَّه عَلى كُلِّ شَيْءٍ قَدِيرٌ ‹ 77 ›\r\n\r\nترجمه :\r\n75 - خداوند مثالى زده : برده مملوكى را كه قادر بر هيچ چيز نيست ، و انسان ( با ايمانى ) را كه رزق نيكو به او بخشيده است ، و او پنهان و آشكار از آنچه خدا به او داده انفاق مىكند ، آيا اين دو نفر يكسانند ؟ شكر خدا را است ، ولى اكثر آنها نمىدانند ! .\r\n76 - و خداوند مثالى ( ديگر ) زده است : دو نفر را كه يكى از آن دو گنگ مادر زاد است و قادر بر هيچ كارى نيست و سر بار صاحبش مىباشد ، او را به سراغ هر كارى بفرستد عمل خوبى انجام نمىدهد ، آيا چنين انسانى با كسى كه امر به عدل\r\n","description":"","footnote":"","page_name":" 325 ","page_number":325},
  {"content":"\r\nو داد مىكند و بر راه راست قرار دارد مساوى است ؟\r\n77 - غيب آسمانها و زمين از آن خداست ( و او همه را مىداند ) و امر قيامت ( به قدرى آسان است ) درست همانند چشم بر هم زدن ، و يا از آن هم نزديكتر است ( چرا كه خدا بر هر چيزى توانا است .\r\n\r\nتفسير :\r\n\r\nدو مثال زنده براى مؤمن و كافر !\r\nدر تعقيب آيات گذشته كه از ايمان و كفر و مؤمنان و مشركان سخن مىگفت در آيات مورد بحث با ذكر دو مثال زنده و روشن ، حال اين دو گروه را مشخص مىكند :\r\nدر نخستين مثال ، « مشركان » را به برده مملوكى كه توانايى هيچ چيز را ندارد ، و « مؤمنان » را به انسان غنى و بىنيازى كه از امكانات خود همگان را بهره مند مىسازد تشبيه مىكند ، و مىگويد : « خداوند برده مملوكى را به عنوان مثال ذكر مىكند كه قادر بر هيچ چيز نيست » ! ( * ( ضَرَبَ اللَّه مَثَلًا عَبْداً مَمْلُوكاً لا يَقْدِرُ عَلى شَيْءٍ ) * ) .\r\nنه قدرت تكوينى چندانى دارد ، زيرا در چنگال مولايش هميشه اسير است ، و از هر نظر محدود ، و نه قدرت تشريعى ، زيرا حق تصرف در اموال خود ( اگر اموالى داشته باشد ) و همچنين ساير قرار دادهاى مربوط به خويش را ندارد .\r\nآرى بنده بندگان خدا بودن ، نتيجه اى جز اسارت و محدوديت از هر نظر نخواهد داشت .\r\n« و در مقابل آن انسان با ايمانى را مثل مىزند كه به او رزق حسن و انواع روزىها و مواهب پاكيزه بخشيده است » ( * ( وَمَنْ رَزَقْناه مِنَّا رِزْقاً حَسَناً ) * ) .\r\nاين انسان آزاده با داشتن امكانات فراوان « پنهان و آشكار از آنچه در اختيار\r\n","description":"","footnote":"","page_name":" 326 ","page_number":326},
  {"content":"\r\nدارد انفاق مىكند « ( * ( فَهُوَ يُنْفِقُ مِنْه سِرًّا وَجَهْراً ) * ) .\r\n« آيا اين دو نفر يكسانند » ؟ ! ( * ( هَلْ يَسْتَوُونَ ) * ) .\r\nمسلما نه ، بنا بر اين « همه حمد و ستايش مخصوص خداست » ( * ( الْحَمْدُ لِلَّه ) * ) .\r\nخداوندى كه بنده اش آزاده و پر قدرت و پر بخشش است ، نه از آن بتها كه بندگانشان آن چنان ناتوان و محدود و بى قدرت و اسيرند ! « ولى اكثر آنها ( مشركان ) نمىدانند » ( * ( بَلْ أَكْثَرُهُمْ لا يَعْلَمُونَ ) * ) ( 1 ) .\r\nدگر بار مثال گوياى ديگرى براى بندگان بت ، و مؤمنان راستين مىزند و آنها را به ترتيب به گنگ مادرزادى كه در عين حال برده و ناتوان است ، و يك انسان آزاده گويا كه دائما به عدل و داد دعوت مىكند و بر صراط مستقيم قرار دارد تشبيه مىنمايد ، مىفرمايد :\r\n« خداوند دو مرد را مثل زده است ، كه يكى از آنها گنگ مادر زاد است و قادر بر هيچ كارى نيست » ( * ( وَضَرَبَ اللَّه مَثَلًا رَجُلَيْنِ أَحَدُهُما أَبْكَمُ لا يَقْدِرُ عَلى شَيْءٍ ) * ) ( 2 ) .\r\n« او در عين برده بودن سربارى است براى مولا و صاحبش »\r\n\r\n","description":"","footnote":"\r\n( 1 ) طبق تفسيرى كه در بالا ذكر كرديم مثال فوق ، تشبيهى براى مؤمن و كافر است ، ولى جمعى از مفسران احتمال ديگرى در تشبيه فوق داده‌اند كه منظور تشبيه « بتها » به « عبد مملوك » و تشبيه « خداوند » به « مؤمن آزاده » است كه همه گونه انفاق و موهبت دارد ( ولى اين سخن بعيد به نظر مىرسد ) .\r\n( 2 ) راغب در مفردات مىگويد : ابكم به معنى كسى است كه بطور مادر زاد گنگ متولد مىشود ( و اخرس به هر گونه گنگ گفته مىشود ) و بنا بر اين « كل ابكم اخرس و ليس كل اخرس ابكم » : هر ابكمى ، اخرس است اما هر اخرسى ، ابكم نيست ، سپس اضافه مىكند گاهى اين ماده در مورد كسى اطلاق مىشود كه به خاطر ضعف عقل از سخن گفتن عاجز و ناتوان است .\r\n","page_name":" 327 ","page_number":327},
  {"content":"\r\n( * ( وَهُوَ كَلٌّ عَلى مَوْلاه ) * ) .\r\nبه همين دليل « او را به دنبال هر برنامه اى بفرستد توانايى بر انجام كار خوبى ندارد » ( * ( أَيْنَما يُوَجِّهْه لا يَأْتِ بِخَيْرٍ ) * ) .\r\nبه اين ترتيب او داراى چهار صفت كاملا منفى است : گنگ مادر زاد بودن ناتوانى مطلق ، سربار صاحبش بودن ، و هنگامى كه به دنبال كارى فرستاده شود ، هيچ گام مثبتى بر نخواهد داشت .\r\nاين صفات چهارگانه كه در عين حال علت و معلول يكديگرند ، ترسيمى از يك انسان ، صد در صد منفى است ، كه وجودش ، منشا هيچ خير و بركتى نمىباشد ، و سربار جامعه و يا خانواده خويش است .\r\n« آيا چنين كسى با آن كس كه زبان گويا و فصيح دارد ، و مرتبا به عدل و داد دعوت مىكند ، و بر جاده صاف ، و راه راست قرار دارد ، مساوى است ؟ ! » ( * ( هَلْ يَسْتَوِي هُوَ وَمَنْ يَأْمُرُ بِالْعَدْلِ وَهُوَ عَلى صِراطٍ مُسْتَقِيمٍ ) * ) .\r\nگرچه در اينجا بيش از دو صفت بيان نشده : دعوت مستمر به عدل و داد و داشتن روش مستقيم و برنامه صحيح و خالى از هر گونه انحراف ، ولى اين دو صفت خود بيانگر صفات ديگرى است ، آيا كسى كه دائما دعوت به عدل و داد مىكند ، ممكن است شخصى گنگ يا ترسو و بى شخصيت بوده باشد ؟ نه هرگز ، چنين كس زبانى گويا ، و منطقى محكم و اراده اى نيرومند و شجاعت و شهامت كافى دارد .\r\nآيا كسى كه همواره بر صراط مستقيم گام مىزند ، انسان بى دست و پا و ناتوان و بىهوش و كم عقل است ؟ هرگز ، مسلما شخصى است كنجكاو ، باهوش ، پر تدبير و با استقامت .\r\nمقايسه اين دو فرد با هم ، بيانگر فاصله زيادى است كه در ميان طرز فكر بت پرستى و خدا پرستى وجود دارد و روشن كننده تفاوت اين دو برنامه و پرورش يافتگان اين دو مكتب است .\r\n","description":"","footnote":"","page_name":" 328 ","page_number":328},
  {"content":"\r\nو از آنجا كه غالبا ديده‌ايم قرآن ، بحثهاى مربوط به توحيد و مبارزه با شرك را با مسائل مربوط به معاد و دادگاه بزرگ قيامت مىآميزد ، در اينجا نيز بعد از گفتارى كه در آيات قبل در زمينه شرك و توحيد گذشت ، به سراغ معاد مىرود و به پاسخ قسمتى از ايرادات مشركان پرداخته ، نخست مىگويد :\r\n« خداوند غيب آسمانها و زمين را مىداند » ( * ( وَلِلَّه غَيْبُ السَّماواتِ وَالأَرْضِ ) * ) .\r\nگويا اين پاسخى است به ايرادى كه منكران معاد جسمانى داشته‌اند و مىگفتند هنگامى كه ما مرديم و ذرات خاك مادر هر گوشه اى پراكنده شد ، چه كسى از آنها آگاهى دارد كه جمعآوريشان كند ؟\r\nبه علاوه به فرض كه ذرات آنها جمع آورى شود و به حيات باز گردند چه كسى است كه از اعمال آنها كه بدست فراموشى سپرده شده است آگاه باشد و پرونده آنها را مورد رسيدگى قرار دهد ؟ ! آيه فوق در يك جمله اين سؤال را در همه ابعادش پاسخ مىگويد كه خدا غيب همه آسمانها و زمين را مىداند ، او همه جا هميشه حاضر است ، بنا بر اين اصولا غيب و پنهانى براى او مفهوم ندارد ، همه چيز براى او شهود است و اين تعبيرات مختلف با مقايسه به وجود ما است و هماهنگ با منطق ما :\r\nسپس اضافه مىكند : « امر قيامت بقدرى آسان است درست همانند يك چشم بر هم زدن و يا از آن هم نزديكتر » ! ( * ( وَما أَمْرُ السَّاعَةِ إِلَّا كَلَمْحِ الْبَصَرِ أَوْ هُوَ أَقْرَبُ ) * ) ( 1 ) .\r\nو اين در واقع اشاره به ايراد ديگرى از منكران معاد است كه مىگفتند :\r\nچه كسى توانايى بر اين كار دارد ، اين كار كار فوق العاده مشكلى است ، قرآن\r\n\r\n","description":"","footnote":"\r\n( 1 ) لمح ( بر وزن مسح ) در اصل به معنى درخشيدن برق است سپس به معنى نگاه سريع آمده است ، ضمنا بايد توجه داشت كه « او » در اينجا به معنى « بل » است .\r\n","page_name":" 329 ","page_number":329},
  {"content":"\r\nدر پاسخ آنها مىگويد : براى شما كه قدرت ناچيزى داريد اين برنامه مشكل به نظر مىرسد اما براى خداوندى كه قدرتش بىپايان است آن قدر ساده است همانند يك چشم بر هم زدن شما كه هم سريع است و هم بسيار آسان ! جالب اينكه بعد از بيان تشبيه قيام قيامت به يك نگاه سريع يا چشم بر هم زدن ، جمله « * ( أَوْ هُوَ أَقْرَبُ ) * » ( يا از اين نزديكتر ) را بيان مىكند ، يعنى حتى تشبيه به نگاه سريع به خاطر تنگى بيان است ، به گونه اى سريع است كه اصلا زمان براى آن مطرح نيست ، و اگر تعبير به « * ( كَلَمْحِ الْبَصَرِ ) * » شده به خاطر آن است كه كوتاهترين زمان در منطق شما اين است .\r\nبه هر حال اين دو جمله اشاره اى است زنده و گويا به قدرت بىانتهاى خداوند مخصوصا در زمينه مساله معاد و رستاخيز انسانها ، لذا در پايان آيه مىفرمايد « چون خدا بر هر چيزى تواناست » ( * ( إِنَّ اللَّه عَلى كُلِّ شَيْءٍ قَدِيرٌ ) * ) .\r\n\r\nنكته‌ها :\r\n\r\n1 - انسانهاى آزاده و اسير !\r\nبر خلاف آنچه بعضى مىپندارند مساله توحيد و شرك ، يك مساله صرفا اعتقادى و ذهنى نيست ، بلكه در تمام زندگى انسان اثر مىگذارد و همه را به رنگ خود در مىآورد ، توحيد در هر قلبى جوانه زند موجب حيات آن قلب ، و عامل رشد و شكوفايى آن است ، چرا كه توحيد افق ديد انسان را آن چنان گسترده مىكند كه به بىنهايت پيوندش مىزند .\r\nاما به عكس ، شرك انسان را در جهانى فوق العاده محدود ، جهان بتهاى سنگى و چوبى و يا بشرهاى ضعيف بت گونه فرو مىبرد ، و ديد و درك و همت و توانايى و تلاش انسان را به همين رنگ و در همين ابعاد قرار مىدهد .\r\n","description":"","footnote":"","page_name":" 330 ","page_number":330},
  {"content":"\r\nدر آيات فوق ، اين واقعيت در لباس مثال چنان زيبا بيان شده كه رساتر از آن ممكن نيست .\r\nمشرك « ابكم » است ، گنگ است ، گنگ مادر زاد ، كه عملش از ضعف فكر و نداشتن منطق عقلى حكايت مىكند ، و به خاطر اسارت در چنگال شرك توانايى بر هيچ كار مثبتى ندارد ( * ( لا يَقْدِرُ عَلى شَيْءٍ ) * ) .\r\nاو يك انسان آزاده نيست بلكه اسير چنگال خرافات و موهومات است .\r\nو به خاطر همين صفات ، سربار جامعه ، محسوب مىشود ، چرا كه مقدرات خود را بدست بتها و يا انسانهاى استعمارگر مىپردازد .\r\nاو هميشه وابسته است ، و تا طعم توحيد كه آئين آزادگى و استقلال است بچشد از اين وابستگى بيرون نمىآيد « * ( وَهُوَ كَلٌّ عَلى مَوْلاه ) * » .\r\nاو با اين طرز تفكر در هر مسيرى گام بگذارد ، ناكام خواهد بود ، و به هر سو روى آورد خيرى نصيبش نخواهد شد ( * ( أَيْنَما يُوَجِّهْه لا يَأْتِ بِخَيْرٍ ) * ) .\r\nچقدر ميان يك چنين انسان كوتاه فكر و خرافى و اسير و ناتوان و فاقد برنامه با انسان آزاده شجاعى كه نه تنها خود اصول دادگرى را به كار مىبندد ، بلكه دائما در جامعه خود منادى عدل و داد است ، فاصله وجود دارد ؟ ! علاوه بر اين او به خاطر داشتن تفكر منطقى و هماهنگى با نظام توحيدى آفرينش ، دائما بر جاده مستقيم كه نزديكترين جاده‌ها است گام بر مىدارد ، به سرعت به مقصود مىرسد ، و سرمايه‌هاى وجودى خويش را در راههاى كج و انحرافى نابود نمىكند .\r\nكوتاه سخن اينكه توحيد و شرك تنها يك عقيده نيست ، يك الگوى كامل براى تمام زندگى است ، يك برنامه وسيع و گسترده است كه فكر و اخلاق و عواطف و زندگى فردى و اجتماعى ، سياسى و اقتصادى و فرهنگى را در بر مىگيرد ، و مقايسه عربهاى مشرك عصر جاهليت با مسلمانان موحد آغاز اسلام مىتواند ترسيم روشنى از اين دو برنامه و مسير باشد .\r\n","description":"","footnote":"","page_name":" 331 ","page_number":331},
  {"content":"\r\nهمانها كه تا ديروز آن چنان گرفتار جهل و تفرقه و انحطاط و بدبختى بودند ، كه غير از محيط محدود مملو از فقر و فساد خود را نمىشناختند ، پس از آنكه گام در وادى توحيد نهادند از چنان وحدت و آگاهى و قدرتى برخوردار شدند كه سراسر جهان متمدن آن روز را در زير بال و پر گرفتند .\r\n\r\n2 - نقش « عدالت » و « راستى » در زندگى انسانها\r\nجالب اينكه در آيات فوق از ميان تمام برنامه‌هاى موحدان انگشت روى دعوت به عدل و گام نهادن بر جاده مستقيم گذارده شده است ، و اين نشان مىدهد كه ريشه اصلى خوشبختى يك انسان يا يك جامعه انسانى در اين دو است : داشتن برنامه صحيحى كه نه شرقى باشد و نه غربى ، نه منحرف به چپ و نه به راست ، و سپس دعوت به اجراى اصول عدالت آن هم نه به صورت يك برنامه موقت بلكه همانگونه كه جمله يا مر بالعدل مىگويد ( با توجه به اينكه فعل مضارع معنى استمرار را مىرساند ) يك برنامه مستمر و هميشگى باشد .\r\n\r\n[ 3 - مراد از « الذى يا مر بالعدل » ائمه هستند 
  ]\r\n3 - در روايتى كه از طرق اهل بيت ع نقل شده در تفسير آيات فوق مىخوانيم\r\nالذى يا مر بالعدل امير المؤمنين و الأئمة ( صلوات اللَّه عليهم ) :\r\n« كسى كه دعوت به عدل مىكند ، امير مؤمنان و امامانند » ( 1 ) .\r\nبعضى از مفسران جمله « * ( مَنْ يَأْمُرُ بِالْعَدْلِ ) * » را به « حمزه » و « عثمان بن مظعون » و يا « عمار » و « ابكم » را به « ابى بن خلف » و « ابو جهل » مانند آنها تفسير كرده‌اند .\r\nروشن است كه همه اينها از قبيل بيان مصداقهاى واضح و مهم مىباشد و هرگز دليل بر انحصار نيست ، اين تفسيرها ضمنا مشخص مىكند كه آيات فوق در صدد بيان تشبيهى براى مشركان و مؤمنان است نه بتها و خداوند .\r\n\r\n","description":"","footnote":"\r\n( 1 ) نور الثقلين ج 3 ص 70 .\r\n","page_name":" 332 ","page_number":332},
  {"content":"\r\n\r\n[ سوره النحل ‹ 16 › : آيات 78 تا 83 
  ]\r\nوَ اللَّه أَخْرَجَكُمْ مِنْ بُطُونِ أُمَّهاتِكُمْ لا تَعْلَمُونَ شَيْئاً وَجَعَلَ لَكُمُ السَّمْعَ وَالأَبْصارَ وَالأَفْئِدَةَ لَعَلَّكُمْ تَشْكُرُونَ ‹ 78 › أَ لَمْ يَرَوْا إِلَى الطَّيْرِ مُسَخَّراتٍ فِي جَوِّ السَّماءِ ما يُمْسِكُهُنَّ إِلَّا اللَّه إِنَّ فِي ذلِكَ لآياتٍ لِقَوْمٍ يُؤْمِنُونَ ‹ 79 › وَاللَّه جَعَلَ لَكُمْ مِنْ بُيُوتِكُمْ سَكَناً وَجَعَلَ لَكُمْ مِنْ جُلُودِ الأَنْعامِ بُيُوتاً تَسْتَخِفُّونَها يَوْمَ ظَعْنِكُمْ وَيَوْمَ إِقامَتِكُمْ وَمِنْ أَصْوافِها وَأَوْبارِها وَأَشْعارِها أَثاثاً وَمَتاعاً إِلى حِينٍ ‹ 80 › وَاللَّه جَعَلَ لَكُمْ مِمَّا خَلَقَ ظِلالًا وَجَعَلَ لَكُمْ مِنَ الْجِبالِ أَكْناناً وَجَعَلَ لَكُمْ سَرابِيلَ تَقِيكُمُ الْحَرَّ وَسَرابِيلَ تَقِيكُمْ بَأْسَكُمْ كَذلِكَ يُتِمُّ نِعْمَتَه عَلَيْكُمْ لَعَلَّكُمْ تُسْلِمُونَ ‹ 81 › فَإِنْ تَوَلَّوْا فَإِنَّما عَلَيْكَ الْبَلاغُ الْمُبِينُ ‹ 82 ›\r\nيَعْرِفُونَ نِعْمَتَ اللَّه ثُمَّ يُنْكِرُونَها وَأَكْثَرُهُمُ الْكافِرُونَ ‹ 83 ›\r\n","description":"","footnote":"","page_name":" 333 ","page_number":333},
  {"content":"\r\n\r\nترجمه :\r\n78 - و خداوند شما را از شكم مادران خارج نمود در حالى كه هيچ نمىدانستيد ، اما براى شما گوش و چشم و عقل قرار داد ، تا شكر نعمت او را بجا آوريد .\r\n79 - آيا آنها به پرندگانى كه بر فراز آسمان تسخير شده‌اند نظر نيفكندند ؟ هيچكس جز خدا آنها را نگاه نمىدارد ، در اين نشانه هايى است ( از عظمت و قدرت خدا ) براى كسانى كه ايمان دارند .\r\n80 - و خدا براى شما از خانه هايتان محل سكونت ( و آرامش ) قرار داد ، و از پوست چهارپايان نيز براى شما خانه هايى قرار داد كه كوچ كردن و روز اقامتتان به آسانى مىتوانيد آنها را جابجا كنيد ، و از پشم و كرك و موى آنها اثاث و متاع ( وسائل مختلف زندگى ) تا زمان معينى قرار داد .\r\n81 - خداوند از آنچه آفريده سايه هايى براى شما قرار داده ، و از كوه‌ها پناه گاههايى ، و براى شما پيراهنهايى آفريده كه شما را از گرما ( و سرما ) حفظ مىكند ، و پيراهنهايى كه حافظ شما به هنگام جنگ است ، اين گونه نعمتهايش را بر شما كامل مىكند تا تسليم فرمان او شويد .\r\n82 - ( با اينهمه ) اگر روى برتابند ( نگران مباش ) تو فقط وظيفه ابلاغ آشكار دارى .\r\n83 - ( ولى ) آنها نعمت خدا را مىشناسند سپس آن را انكار مىكنند و اكثرشان كافرند .\r\n\r\nتفسير : انواع نعمتهاى مادى و معنوى\r\nبار ديگر قرآن به عنوان يك درس توحيد و خداشناسى به مساله نعمتهاى گوناگون پروردگار باز مىگردد ، و در اين بخش از نعمتها نخست به نعمت علم و دانش و ابزار شناخت اشاره كرده ، مىگويد : « خداوند شما را از شكم مادران بيرون فرستاد در حالى كه هيچ نمىدانستيد » ( * ( وَاللَّه أَخْرَجَكُمْ مِنْ بُطُونِ أُمَّهاتِكُمْ لا تَعْلَمُونَ شَيْئاً ) * ) .\r\nالبته در آن محيط محدود و تاريك و وابسته ، اين جهل و بىخبرى قابل\r\n","description":"","footnote":"","page_name":" 334 ","page_number":334},
  {"content":"\r\nتحمل بود ، ولى به هنگامى كه در فراخناى اين عالم پهناور گام گذارديد ، ديگر ادامه آن جهل امكان پذير نبود ، لذا ابزار درك حقايق و شناخت موجودات ، يعنى « گوش و چشم و عقل در اختيار شما گذارد » ( * ( وَجَعَلَ لَكُمُ السَّمْعَ وَالأَبْصارَ وَالأَفْئِدَةَ ) * ) .\r\nتا اين نعمتهاى بزرگ را درك كنيد ، و حس شكرگزارى شما در برابر بخشنده اينهمه موهبت تحريك گردد « شايد شكر او را بجاى آوريد » ( * ( لَعَلَّكُمْ تَشْكُرُونَ ) * ) .\r\n\r\nدر اينجا به چند نكته بايد توجه كرد :\r\n\r\n1 - انسان در آغاز هيچ علمى نداشت\r\nاين آيه به وضوح مىگويد انسان در آغاز تولد ، مطلقا علمى نداشته ، بنا بر اين هر چه كسب كرده بعد از تولد و بوسيله ابزارى كه خدا در اختيارش قرار داده بوده است .\r\nدر اينجا اين سؤال پيش مىآيد كه چگونه قرآن مىگويد به هنگام خارج شدن از محيط جنين هيچ چيز نمىدانستيد در حالى كه ما داراى يك سلسله علوم فطرى هستيم ، مانند آگاهى از توحيد و خداشناسى و همچنين مسائل بديهى ( مثل عدم اجتماع نقيضين و يا اينكه مثلا كل از جزء بزرگتر است و يا در مسائل اجتماعى و اخلاقى مانند حسن عدالت و قبح ظلم ، و امثال اينها ) همه اينها علومى هستند كه در نهاد ما از آغاز قرار داشته و با ما از مادر متولد شده است ، پس چگونه قرآن مىگويد در آغاز تولد هيچ نمىدانستيد .\r\nآيا حتى علم ما به وجود خويشتن كه علم حضورى محسوب مىشود نيز وجود نداشت و از طريق « سمع و بصر و افئده » ( گوش و چشم و عقل ) بدست آمد ؟\r\nدر پاسخ اين سؤال مىگوئيم : بدون شك حتى اين علوم بديهى و ضرورى\r\n","description":"","footnote":"","page_name":" 335 ","page_number":335},
  {"content":"\r\nو فطرى در آن لحظه به صورت « فعليت » در انسان نبود ، تنها استعداد و قوه آن در نهاد آدمى وجود داشت ، و به تعبير ديگر ، ما ، در لحظه تولد از همه چيز غافل بوديم حتى از خويشتن خويش ، ولى درك بسيارى از حقايق به صورت بالقوه در ما نهفته بود ، كم كم چشم ما قدرت بينايى پيدا كرد و گوش قدرت شنوايى ، و عقل قدرت درك و تجزيه و تحليل يافت و ما از اين مواهب سه گانه الهى بهره مند شديم ، نخست تصورات بسيارى از اشياء را از طريق حس درك كرديم ، و آن را به عقل سپرديم سپس از آنها مفاهيم كلى ، و كلىتر ، ساختيم و از طريق « تعميم » و « تجريد » به حقايق عقلى دست يافتيم .\r\nقدرت تفكر ما به جايى مىرسد كه از خويشتن ( به عنوان يك علم حضورى آگاه مىشويم ) سپس علوم و دانشهايى كه به صورت بالقوه در نهاد ما بود ، جان مىگيرد و فعليت پيدا مىكند ، و ما اين علوم بديهى و ضرورى را پايه اى قرار مىدهيم براى شناخت علوم نظرى و غير بديهى .\r\nبنا بر اين عموميت و كليت آيه كه مىگويد : در آغاز تولد هيچ نمىدانستيد تخصيص و استثنايى بر نداشته است .\r\n\r\n2 - نعمت ابزار شناخت .\r\nبدون شك هرگز عالم خارج به درون وجود ما راه نمىيابد ، بلكه تصوير و ترسيم و اشكالى از آن با وسائلى در روح ما نقش مىبندد ، و به اين ترتيب هميشه شناخت ما نسبت به جهان خارج به وسيله ابزارى صورت مىگيرد كه او همه مهمتر سمع و بصر ( چشم و گوش ) است .\r\nاين ابزار آنچه را از خارج دريافته‌اند به ذهن و فكر ما منتقل مىسازند و ما با نيروى عقل و انديشه آن را در مىيابيم و به تجزيه و تحليل آن مىپردازيم :\r\nبه همين دليل در آيه فوق ، پس از بيان عدم آگاهى مطلق انسان به هنگام گام نهادن در اين جهان ، مىفرمايد : « خداوند چشم و گوش و دل را در اختيارتان\r\n","description":"","footnote":"","page_name":" 336 ","page_number":336},
  {"content":"\r\nگذاشت « ( تا حقايق هستى را دريابيد ) .\r\nو اگر مىبينيم نخست از « گوش » نام مىبرد و سپس از « چشم » ، با اينكه چشم ظاهرا دايره فعاليت وسيعترى دارد شايد به خاطر آنست كه در نوزاد نخست فعاليت گوش شروع مىشود و بعد از مدتى چشمها قدرت ديد را پيدا مىكنند ، زيرا چشم در عالم رحم مادر كه تاريكى مطلق بر آن حكومت مىكند در آغاز تولد آمادگى براى پذيرش اشعه نور ندارد . و به همين دليل بعد از تولد غالبا بسته است ، تدريجا به نور عادت مىكند ، و قدرت ديد در آن زنده مىشود ، در حالى كه گوش انسان به اعتقاد بعضى حتى در عالم جنين كم و بيش قدرت شنوايى دارد و آهنگ قلب مادر را مىشنود و به آن عادت مىكند ! از اين گذشته انسان با چشم ، تنها امور حسى را مىبيند در حالى كه گوش وسيله اى است براى تعليم و تربيت در همه زمينه‌ها ، زيرا از طريق شنيدن كلمات به همه حقايق اعم از آنچه در دائره حس است و آنچه بيرون از دائره حس آشنا مىگردد ، در حالى كه چشم اين وسعت عمل را ندارد ، درست است كه انسان با خواندن كلمات از طريق چشم مىتواند به اين مسائل آشنا شود اما مىدانيم خواندن و سواد در مورد همه انسانها جنبه عمومى ندارد ، در حالى كه شنيدن كلمات عمومى است .\r\nاما اينكه چرا « سمع » به صورت مفرد ذكر شده و ابصار ( جمع بصر ) به صورت جمع ؟ دليل آن را در جلد اول ذيل آيه 7 سوره بقره بيان كرده‌ايم .\r\nاين نكته نيز قابل توجه است كه « فؤاد » گرچه به معنى قلب ( عقل ) آمده است ، ولى اين تفاوت را با قلب دارد ، كه در معنى فؤاد ، جوشش و افروختگى و يا به تعبير ديگر تجزيه و تحليل و ابتكار افتاده است .\r\nراغب در « مفردات » مىگويد : « الفؤاد كالقلب لكن يقال له فؤاد اذا اعتبر فيه معنى التفؤد اى التوقد » : « فؤاد مانند قلب است ، و لكن اين كلمه\r\n","description":"","footnote":"","page_name":" 337 ","page_number":337},
  {"content":"\r\nدر جايى گفته مىشود كه افروختگى و پختگى در آن منظور باشد « ( و مسلما اين موضوع پس از تجربه كافى به انسان دست مىدهد ، و به هر حال گرچه ابزار شناخت منحصر به اين دو ، يا اين سه ، نيست ) ولى مسلما مهمترين ابزار همينها است .\r\nزيرا علم انسان يا از طريق « تجربه » حاصل مىشود يا « استدلالات عقلى » اما تجربه بدون استفاده از چشم و گوش امكان ندارد ، و اما استدلالات عقلى از طريق فؤاد يعنى عقل صورت مىگيرد .\r\n\r\n3 - تا شكر او را بجاى آوريد ( * ( لَعَلَّكُمْ تَشْكُرُونَ ) * ) .\r\nاز آنجا كه نعمت ابزار شناخت برترين نعمتى است كه به انسان داده شده است ، چرا كه نه تنها با چشم و گوش ، آثار خدا را در پهنه هستى مىنگرد و سخنان رهبران الهى را مىشنود و با دل درك و تجزيه و تحليل مىكند ، بلكه در زندگى مادى او نيز هر گونه پيشرفت و ترقى و تكامل مرهون اين سه وسيله است ، لذا بلافاصله بعد از آن با جمله « * ( لَعَلَّكُمْ تَشْكُرُونَ ) * » اهميت اين سه موضوع را يادآور مىشود ، يعنى اين وسائل را به شما داد تا عالم و آگاه شويد و سپس شكر اينهمه آگاهى و علم و دانش كه بزرگترين امتياز شما از حيوانات است بجاى آوريد ، و بدون شك هيچ انسانى قادر بر اداى شكر اين سه نعمت بزرگ نيست جز اينكه عذر تقصير به درگاه خدا آورد ! .\r\nدر آيه بعد اسرار عظمت خدا را در پهنه هستى هم چنان ادامه مىدهد و مىگويد : « آيا آنها به پرندگانى كه بر فراز آسمان حركت دارند نظر نيفكندند » ؟ ( * ( أَ لَمْ يَرَوْا إِلَى الطَّيْرِ مُسَخَّراتٍ فِي جَوِّ السَّماءِ ) * ) .\r\n« جو » در لغت به معنى « هوا » است ( آن چنان كه راغب در مفردات مىگويد ) و يا قسمتى از هوا كه از زمين دور است ( آن چنان كه در تفسير\r\n","description":"","footnote":"","page_name":" 338 ","page_number":338},
  {"content":"\r\nمجمع البيان و الميزان و آلوسى آمده است ) مىباشد .\r\nو از آنجا كه طبيعت اجسام ، جذب شدن به سوى زمين است ، حركت پرندگان در بالاى زمين را با عنوان مسخرات ( تسخير شده‌ها ) بيان كرده است ، يعنى خداوند نيرويى در بال و پر آنها و خاصيتى در هوا قرار داده است كه به آنها اين امكان را مىدهد كه بر خلاف قانون جاذبه به هوا پرواز كنند .\r\nسپس اضافه مىكند « هيچكس جز خدا آنها را اين چنين نگه نمىدارد » ( * ( ما يُمْسِكُهُنَّ إِلَّا اللَّه ) * ) .\r\nدرست است كه خاصيت طبيعى بالها و عضلاتى كه در آن آفريده شده و شكل مخصوص پرندگان و ويژگيهايى كه در هوا موجود است ، دست بدست هم داده و به پرندگان امكان پرواز مىدهند ، ولى چه كسى اين شكل و خواص را آفريده ؟\r\nو اين نظام دقيق و حساب شده را مقرر داشته ؟ آيا طبيعت كور و كر ؟ ، يا كسى كه از تمام خواص فيزيكى اجسام آگاه است و علم بىپايانش به همه اينها احاطه دارد ؟\r\nو اگر مىبينيم اين امور به خدا نسبت داده مىشود ، به خاطر همان است كه سرچشمه آن از او است ، و اين تعبير كه خواص اسباب و علل را به خدا نسبت مىدهد در قرآن فراوان است .\r\nو در پايان آيه مىفرمايد : « در اين امر نشانه هايى است از عظمت و قدرت خدا براى كسانى كه ايمان دارند » ( * ( إِنَّ فِي ذلِكَ لآياتٍ لِقَوْمٍ يُؤْمِنُونَ ) * ) .\r\nيعنى با چشم كنجكاو و حقيقت جو ، اين امور را مىنگرند و به تجزيه و تحليل آن مىپردازند و در پرتو آن ايمانشان قويتر و راسختر مىگردد .\r\n","description":"","footnote":"","page_name":" 339 ","page_number":339},
  {"content":"\r\n\r\nنكته‌ها :\r\n\r\n1 - اسرار پرواز پرندگان در پهنه آسمان\r\nدرك اين مساله آسان است كه چرا بسيارى از شگفتيهاى جهان هستى در نظر ما زياد جلوه نمىكند ؟ زيرا هميشه آن را ديده‌ايم و به آن خو گرفته‌ايم ، و اين عادت و خو گرفتن در حقيقت حجابى شده است كه بر اين صحنه‌هاى شگفتانگيز افتاده ، به همين دليل اگر بتوانيم ذهن خود را از آنچه به آن خو گرفته‌ايم تخليه كنيم ، شگفتيهاى فراوانى در اطراف خود مشاهده خواهيم كرد .\r\nمساله پرواز پرندگان از همين قبيل است ، جسم سنگين بر خلاف قانون جاذبه به آسانى حركت كند ، آن چنان سريع بالا برود كه در چند لحظه از نظرها ناپديد گردد ، اين مساله ساده اى نيست .\r\nاگر روى ساختمان پرندگان از هر نظر دقت كنيم خواهيم ديد كه تمام وجود آنها براى پرواز هماهنگ است : ساختمان دوكى شكل آنها كه مقاومت هوا را بر بدنشان به حد اقل مىرساند ، پرهاى سبك و تو خالى آنها به اضافه سينه پهنشان كه به آنها امكان سوار شدن بر امواج هوا مىدهد ، ساختمان مخصوص بالها كه نيروى بالا بر را در آنها ايجاد مىكند ( 1 ) .\r\n\r\n","description":"","footnote":"\r\n( 1 ) « نيروى بالا بر » اصطلاح فيزيك جديد است كه در مورد هواپيماها از آن استفاده مىشود ، و خلاصه آن اين است كه اگر جسمى داراى دو سطح متفاوت باشد ( مانند بال هواپيما كه سطح زيرينش صاف و سطح روئينش انحناء و برآمدگى دارد ) و به طور افقى حركت كند نيروى خاصى در آن پيدا مىشود كه آن را به سطح بالا مىبرد ، اين نيرو به خاطر آن است كه فشار هوا بر سطح زيرين بيشتر از سطح روئين است زيرا سطح زيرين كوتاهتر و سطح روئين طولانىتر است ، اين مساله مهمى است كه اساس حركت هواپيماها بر آن استوار است و اگر به بالهاى پرندگان دقت كنيم اين موضوع را به وضوح مىتوان در آنها ديد ( دقت كنيد ) .\r\nو اصولا بايد گفت كه ساختمان هواپيما در جنبه‌هاى مختلف تقليدى است از ساختمان پرندگان ! .\r\n","page_name":" 340 ","page_number":340},
  {"content":"\r\nو ساختمان مخصوص دمها كه براى مانوردادن و حركت سريع به چپ و راست و بالا و پائين ( مانند دم هواپيما ) به آنها كمك مىكند ، و هماهنگى قدرت ديد و ساير حواس كه آنها را در اين برنامه يارى مىدهد ، همه امورى هستند كه امكان پرواز سريع را براى پرندگان فراهم مىسازند .\r\nاز همه اينها گذشته پرورش جنين به صورت جداگانه از مادر ( از طريق تخمگذارى ) سبب مىشود كه سنگينى دوران باردارى كه مسلما مانعى براى پرواز است ، از آنها برداشته شود ، و امور فراوان ديگر كه هر كدام دقيقا از نظر فيزيكى عامل مؤثرى است براى پرواز .\r\nاين مجموعه ، نشان مىدهد كه علم و قدرت فوق العاده اى در پيدايش آن به كار رفته است و به گفته قرآن * ( إِنَّ فِي ذلِكَ لآياتٍ لِقَوْمٍ يُؤْمِنُونَ ) * .\r\nشگفتيهاى جهان پرندگان بيش از آنست كه در يك كتاب و چند كتاب بگنجد هم اكنون پرندگان زيادى را بنام پرندگان مهاجر مىشناسيم كه براى ادامه حيات خود به نقاط مختلف جهان سفر مىكنند ، حتى گاهى فاصله ميان قطب شمال و جنوب را كه فاصله اى است بسيار طولانى مىپيمايند ، و در اين سفر دور و دراز از وسيله‌هاى راهنمايى مرموزى استفاده مىكنند ، و در پرتو آن مىتوانند راه خود را از ميان كوه‌ها و دشتها و دره‌ها و درياها ، حتى در روزهاى ابرى و احيانا شبهاى تاريك كه هيچ انسانى قادر به پيدا كردن راهش نيست پيدا كنند ، گاهى بر فراز آسمان در خوابند و پرواز مىكنند ! گاهى هفته‌ها بدون يك لحظه توقف شب و روز به پرواز ادامه مىدهند بىآنكه نياز به غذا داشته باشند ! زيرا قبل از شروع به حركت با يك الهام درونى ، بيش از اندازه غذا مىخورند ، و اين غذاها به صورت چربيها در اطراف بدن آنها ذخيره مىشود همچنين اسرار ديگرى كه پرندگان در ساختن خانه ، تربيت فرزندان ، مبارزه با دشمنان ، پيدا كردن غذاهاى لازم ، همكارى با يكديگر و حتى تعاون و همزيستى\r\n","description":"","footnote":"","page_name":" 341 ","page_number":341},
  {"content":"\r\nبا غير جنس خود و مانند اينها كه هر كدام داستان طولانى دارد .\r\nآرى همانگونه كه در آيه فوق خوانديم « هر يك از اينها نشانه هايى است از عظمت پروردگار و علم و قدرت بىپايانش » .\r\n\r\n2 - پيوند آيات\r\nبدون شك ميان آيه فوق كه از پرواز پرندگان سخن مىگويد و آيه قبل و بعد آن ، اين پيوند وجود دارد كه همگى از نعمتهاى خدا در جهان آفرينش و ابعاد و قدرت و عظمت او سخن مىگويند ، ولى اين احتمال نيز چندان دور نيست كه ذكر پرواز پرندگان به دنبال بيان ابزار شناخت اشاره لطيفى به اين نكته باشد كه پرواز اين پرندگان را در جهان محسوس با پرواز انديشه‌ها در جهان نامحسوس تشبيه كند كه هر كدام با ابزارى كه دارند در جو مخصوص به خودشان به پرواز در مىآيند .\r\nعلى ع در خطبه شقشقيه مىفرمايد\r\nينحدر عنى السيل و لا يرقى الى الطير :\r\n« سيلاب علم و دانش از كوهسار وجودم سرازير مىشود ، و انديشه‌هاى دور پرواز به قله آن نمىرسد » ! و در كلمات قصارش در بيان فضيلت مالك اشتر آن افسر جانباز مىخوانيم :\r\nلا يرتقيه الحافر و لا يوفى عليه الطائر :\r\n« هيچ مركبى نمىتواند از كوهسار وجودش بالا رود و هيچ پرنده انديشه به اوج او راه نمىيابد » ( 1 ) .\r\nهمانگونه كه در آغاز اين سوره گفتيم يكى از نامهاى اين سوره ، سوره نعمتها است به خاطر اينكه به نعمتهاى گوناگون مادى و معنوى پروردگار كه بالغ بر پنجاه نعمت مىشود در اين سوره اشاره شده است ، تا هم دليلى بر شناسايى\r\n\r\n","description":"","footnote":"\r\n( 1 ) نهج البلاغه كلمات قصار شماره 443 .\r\n","page_name":" 342 ","page_number":342},
  {"content":"\r\nذات پاك او باشد و هم انگيزه اى بر شكر نعمتش .\r\nدر سومين آيه مورد بحث نيز مساله ادامه يافته ، مىفرمايد : « خداوند براى شما از خانه هايتان محل سكونت قرار داد » ( * ( وَاللَّه جَعَلَ لَكُمْ مِنْ بُيُوتِكُمْ سَكَناً ) * ) .\r\nو حقا نعمت مسكن از مهمترين نعمتهايى است كه تا آن نباشد ، بقيه گوارا نخواهد بود .\r\nكلمه « بيوت » جمع « بيت » به معنى اطاق يا خانه است ، و ماده « بيتوته » كه اين كلمه از آن گرفته شده است در اصل به معنى توقف شبانه مىباشد ، و از آنجا كه انسان از اطاق و خانه خود بيشتر براى آرامش در شب استفاده مىكند ، كلمه « بيت » به آن اطلاق شده است .\r\nتوجه به اين نكته نيز لازم است كه قرآن نمىگويد : خانه شما را محل سكونتتان قرار داد بلكه با ذكر كلمه « من » كه براى تبعيض است مىگويد :\r\nقسمتى از خانه و اطاقهاى شما را محل سكونت قرار داد و اين تعبير كاملا دقيقى است چرا كه يك خانه كامل خانه اى است كه داراى مرافق مختلف باشد از محل سكونت گرفته تا محل توقف مركب و انبار براى ذخيره‌هاى لازم ، و ساير نيازمنديها .\r\nو به دنبال ذكر خانه‌هاى ثابت سخن از خانه‌هاى سيار به ميان مىآورد و مىگويد « خداوند براى شما از پوست چهارپايان خانه هايى قرار داد » ( * ( وَجَعَلَ لَكُمْ مِنْ جُلُودِ الأَنْعامِ بُيُوتاً ) * ) ( 1 ) .\r\n\r\n","description":"","footnote":"\r\n( 1 ) گر چه در عصر و زمان ما خيمه هايى كه از پوست بسازند كم است ، ولى آيه فوق نشان مىدهد كه در آن عصر و زمان خيمه‌هاى چرمى از بهترين خيمه‌ها محسوب مىشده كه قرآن نخست روى آن انگشت گذارده است ، شايد به اين دليل كه در برابر بادهاى سوزان بيابانهاى حجاز اين گونه خيمه‌ها از همه امنتر بوده است .\r\n","page_name":" 343 ","page_number":343},
  {"content":"\r\n« خانه هايى كه بسيار سبك و كم وزن است ، و به هنگام كوچ كردن و موقع اقامت به آسانى آن را جابجا مىكنيد » ( * ( تَسْتَخِفُّونَها يَوْمَ ظَعْنِكُمْ وَيَوْمَ إِقامَتِكُمْ ) * ) .\r\nعلاوه بر اين از پشمها و كركها و موهاى اين چهار پايان براى شما ، اثاث و متاع و وسائل مختلف زندگى تا زمان معينى قرار داد « ( * ( وَمِنْ أَصْوافِها وَأَوْبارِها وَأَشْعارِها أَثاثاً وَمَتاعاً إِلى حِينٍ ) * ) .\r\nمىدانيم موهايى كه بر بدن چهار پايان مىرويد بعضى كاملا خشن است ، مانند موهاى بز كه عرب آن را « شعر » مىگويد ( و جمع آن اشعار است ) و گاهى كمى نرمتر است كه آن را پشم مىگوئيم و عرب آن را صوف مىنامد ( و جمع آن اصواف است ) و گاهى از آن هم نرمتر است كه آن را « كرك » مىناميم كه عرب آن را « و بر » ( بر وزن ظفر ) جمع آن اوبار مىگويد بديهى است اين تفاوت ساختمان موها سبب مىشود كه از هر كدام براى مصرف خاصى استفاده شود ، از يكى فرش درست كنند ، از ديگرى لباس ، از ديگرى خيمه و مانند آن .\r\nدر اينكه منظور از « اثاث » و « متاع » در اين آيه چيست مفسران احتمالاتى داده‌اند :\r\nرويهمرفته « اثاث » به معنى وسائل خانه است و در اصل از ماده « اث » به معنى كثرت و درهم پيچيدگى گرفته شده و از آنجا كه وسائل خانه معمولا زياد است به آن اثاث گفته‌اند .\r\n« متاع » به هر گونه چيزى مىگويند كه انسان از آن متمتع و بهره مند مىشود ( بنا بر اين هر دو تعبير يك مطلب را از دو زاويه مختلف نشان مىدهد ) .\r\nو با توجه به آنچه گفته شد ذكر اين دو تعبير پشت سر هم ممكن است اشاره به اين باشد كه شما مىتوانيد از پشم و كرك و موى چهار پايان ، وسائل زيادى براى خانه خود فراهم سازيد و از آن متمتع گرديد .\r\n","description":"","footnote":"","page_name":" 344 ","page_number":344},
  {"content":"\r\nبعضى ديگر مانند فخر رازى اين احتمال را داده‌اند كه منظور از اثاث ، پوشش و لباس است و متاع اشاره به فرش است ، ولى هيچگونه دليلى براى اثبات اين موضوع ذكر نكرده‌اند .\r\n« آلوسى » در « روح المعانى » اين احتمال را نيز نقل مىكند كه اثاث اشاره به وسائل منزل بوده باشد و متاع به وسائلى كه به عنوان مال التجاره از آن استفاده مىكنند .\r\nولى آنچه ابتدا گفتيم نزديكتر به نظر مىرسد .\r\nبراى كلمه « * ( إِلى حِينٍ ) * » نيز تفسيرهاى متعددى ذكر كرده‌اند ، اما ظاهرا منظور اين است كه در اين جهان و تا پايان زندگى از اين وسائل بهره مىگيريد ، اشاره به اينكه عمر زندگى اين جهان و وسائل و ابزار آن جاودان نيست ، و هر چه باشد محدود است .\r\n\r\nسايه‌ها ، مسكنها ، و پوششها\r\nسپس به سراغ يكى ديگر از نعمتهاى الهى مىرود و مىگويد : « خداوند از آنچه آفريده است سايه هايى براى شما قرار داد » ( * ( وَاللَّه جَعَلَ لَكُمْ مِمَّا خَلَقَ ظِلالًا ) * ) .\r\n« و از كوه‌ها ، براى شما پناه گاههايى » ( * ( وَجَعَلَ لَكُمْ مِنَ الْجِبالِ أَكْناناً ) * ) .\r\n« اكنان » جمع « كن » ( بر وزن جن ) به معنى وسيله پوشش و حفظ و نگهدارى است ، و به همين جهت به مخفيگاهها و غارها و پناه گاههايى كه در كوه‌ها وجود دارد ، اكنان گفته مىشود .\r\nدر اينجا به وضوح مىبينيم كه سايه‌ها اعم از سايه درختان و اشياء ديگر و يا سايه‌هاى غارها و پناهگاههاى كوهستانى به عنوان يك نعمت قابل ملاحظه\r\n","description":"","footnote":"","page_name":" 345 ","page_number":345},
  {"content":"\r\nالهى بيان شده است ، و حقيقت نيز همين است ، زيرا همانگونه كه انسان در زندگى خود نياز به تابش نور دارد ، در بسيارى از اوقات نياز به سايه دارد ، چرا كه اگر نور يك نواخت بتابد ، زندگى غير ممكن خواهد بود ، و مىدانيم بزرگترين سايه براى ما ساكنان زمين ، سايه كره زمين است كه شب نام دارد و نيمى از سطح زمين را مىپوشاند ، نقش اين سايه بزرگ ، در زندگى انسانها براى هيچكس پوشيده نيست ، همچنين نقش سايه‌هاى كوچكتر و كوچكتر به هنگام روز در مناطق مختلف .\r\nذكر نعمت « سايه‌ها » و « پناهگاههاى كوهستانى » پس از ذكر نعمت « خانه‌ها » و « خيمه‌ها » كه در آيه قبل گذشت گويا اشاره به اين است كه انسانها از سه گروه خارج نيستند : گروهى در شهرها و آباديها زندگى مىكنند و از خانه‌ها بهره مىگيرند ، گروهى ديگر كه در سفرند و خيمه با خود دارند از خيمه‌ها استفاده مىكنند ، اما خداوند گروه سوم يعنى مسافرانى كه حتى خيمه با خود ندارند ، محروم نگذاشته ، و در مسير راه پناه گاههايى براى آنها تهيه ديده است .\r\nممكن است اهميت غارها و پناهگاههاى كوهستانى براى شهرنشينان آسوده خاطر ، هرگز روشن نباشد ، ولى بيابانگردها ، مسافران بىدفاع ، چوپانها و خلاصه همه كسانى كه از نعمت خانه‌هاى ثابت و سيار محرومند و در يك آفتاب داغ تابستان و يا سوز سرماى زمستان گرفتار مىشوند مىدانند تا چه اندازه وجود يك پناهگاه كوهستانى ، اهميت حياتى دارد و گاهى انسانها و حيوانات زيادى را از مرگ حتمى نجات مىبخشد ، بخصوص اينكه اين گونه پناهگاهها معمولا در زمستان گرم و در تابستان سرد است .\r\nسپس در تعقيب اين سايبانهاى طبيعى و مصنوعى به سراغ پوششهاى تن انسان مىرود و مىگويد : « خداوند براى شما پيراهنهايى قرار داد كه شما را از گرما\r\n","description":"","footnote":"","page_name":" 346 ","page_number":346},
  {"content":"\r\nحفظ مىكند « ( * ( وَجَعَلَ لَكُمْ سَرابِيلَ تَقِيكُمُ الْحَرَّ ) * ) .\r\nو همچنين پيراهنهاى مخصوص پر مقاومتى كه حافظ شما به هنگام جنگ است « ( * ( وَسَرابِيلَ تَقِيكُمْ بَأْسَكُمْ ) * ) .\r\n« سرابيل » جمع « سربال » ( بر وزن مثقال ) به گفته « راغب » در مفردات به معنى پيراهن است ، از هر جنسى كه باشد ، ساير مفسرين نيز همين معنى را تاييد كرده‌اند ، ولى بعضى آن را به معنى هر گونه لباس و پوشش دانسته‌اند ، اما مشهور همان معنى اول است .\r\nالبته پوشش و لباس فايده اش تنها اين نيست كه انسان را از گرما و سرما حفظ كند ، بلكه هم شكوهى است براى انسان و هم در برابر بسيارى از خطراتى كه متوجه جسم او مىشود لباس يك وسيله دفاعى است ، چرا كه اگر انسان برهنه بود شايد هر روز گوشه اى از بدنش مجروح مىشد ولى در آيه فوق روى خاصيت اول از نظر اهميت تكيه شده است .\r\nقابل توجه اينكه تنها « دفاع در مقابل گرما » در آيه ذكر شده ، اين تعبير شايد به خاطر آنست كه عرب در بسيارى از موارد ، از دو ضد يكى را به عنوان اختصار ذكر مىكند و دومى به قرينه اولى روشن مىشود و يا به اين جهت است كه در آن مناطق كه قرآن نازل گرديد ، دفاع در برابر گرما از اهميت بيشترى برخوردار بود .\r\nاين احتمال نيز وجود دارد كه خطرات گرمازدگى و سوختگى در برابر آفتاب سريعتر و خطرناكتر است و به تعبير ديگر تحمل انسان در مقابل گرما و تابش شديد آفتاب كمتر از مقاومت او در برابر سرما است ، چرا كه حرارت درونى انسان در سرما تا حد زيادى مىتواند او را حفظ كند ، ولى دفاع بدن در مقابل گرما كمتر است .\r\nو در پايان آيه به عنوان يك تذكر و هشدار مىگويد : « اين گونه خداوند\r\n","description":"","footnote":"","page_name":" 347 ","page_number":347},
  {"content":"\r\nنعمتش را بر شما تمام مىكند شايد در برابر فرمان او تسليم شويد « ( * ( كَذلِكَ يُتِمُّ نِعْمَتَه عَلَيْكُمْ لَعَلَّكُمْ تُسْلِمُونَ ) * ) .\r\nاين طبيعى است كه انسان با بررسى نعمتهاى مختلفى كه وجودش را احاطه كرده بىاختيار به ياد آفريننده نعمت مىافتد و اگر كمترين حس قدردانى و شكرگزارى در درونش باشد بيدار مىگردد و به سراغ بخشنده نعمت مىرود و به شناخت او مىپردازد .\r\nگرچه بعضى از مفسران ، كلمه نعمت را كه در آيه فوق آمده محدود به بعضى از نعمتها مانند نعمت آفرينش و تكامل عقل و يا توحيد و يا نعمت وجود پيامبر اسلام ص دانسته‌اند ، اما روشن است كه نعمت در اين آيه معنى وسيعى دارد همه اينها و غير اينها را شامل مىشود ، و اين تفسيرهاى محدود از قبيل تفسير به مصداق واضح و روشن است .\r\nبعد از ذكر اين نعمتهاى آشكار و نهان مىفرمايد : « با اينهمه اگر آنها روى برتابند و تسليم دعوت حق نشوند ، نگران مباش چرا كه وظيفه تو فقط ابلاغ آشكار است » ( * ( فَإِنْ تَوَلَّوْا فَإِنَّما عَلَيْكَ الْبَلاغُ الْمُبِينُ ) * ) .\r\nمنطق و سخن گوينده هر قدر مستدل و گيرا و جذاب باشد تا در شنونده آمادگى وجود نداشته باشد ، اثر نخواهد كرد ، به تعبير ديگر قابليت محل نيز شرط است ، و هر سخنى اهلى دارد ، بنا بر اين اگر كوردلان لجوج تسليم دعوت تو نشوند چيز تازه اى نيست ، مهم آنست كه تو در بلاغ مبين كوتاهى نكنى ، و دعوتت را آشكار براى همگان بيان نمايى .\r\nاين جمله در حقيقت ، براى دلدارى پيامبر ص و تسلى خاطر او است .\r\nو براى تكميل اين گفتار اضافه مىكند كه « آنان نعمت خدا را مىشناسند\r\n","description":"","footnote":"","page_name":" 348 ","page_number":348},
  {"content":"\r\nو به ابعاد آن آشنا هستند و به عمقش پى برده‌اند ولى با اين حال باز انكار مىكنند « ( * ( يَعْرِفُونَ نِعْمَتَ اللَّه ثُمَّ يُنْكِرُونَها ) * ) .\r\nبنا بر اين دليل كفر آنها را در عدم آگاهى نبايد جستجو كرد ، چرا كه به قدر كافى آگاه شده‌اند ، عامل اين كفر را در صفات زشت ديگر آنها كه سد راه ايمانشان شده است بايد يافت ، و آن تعصب كوركورانه ، لجاجت ، دشمنى با حق ، مقدم شمردن منافع كوتاه مدت مادى بر همه چيز ، آلوده بودن به انواع شهوات و بالآخره تكبر و خود برتر بينى است .\r\nو شايد به همين دليل در پايان آيه اضافه مىكند : « و اكثر آنها كافرند » ( * ( وَأَكْثَرُهُمُ الْكافِرُونَ ) * ) .\r\nكلمه « اكثرهم » توجه بسيارى از مفسران را به خود جلب كرده است و از خود سؤال كرده‌اند كه چرا تعبير به اكثر مىكند ؟\r\nهر يك براى آن تفسيرى ذكر كرده‌اند ، ولى آنچه به نظر از همه نزديكتر مىرسد همانست كه در بالا اشاره شد يعنى اكثريت اين كفار كافران لجوج و معاند و متعصبند و كسانى كه در اشتباه باشند اقليتى را تشكيل مىدهند .\r\nاطلاق كفر به اين نوع از كفر كه از استكبار سرچشمه مىگيرد در ساير آيات قرآن نيز ديده مىشود از جمله درباره شيطان مىخوانيم : أَبى وَاسْتَكْبَرَ وَكانَ مِنَ الْكافِرِينَ « شيطان از اطاعت فرمان خدا سر باز زد و استكبار كرد و از كافران بود » ( بقره - 34 ) .\r\nاين احتمال را نيز داده‌اند كه منظور از « اكثر » آنهايى هستند كه اتمام حجت در حقشان شده است ، و در برابر آنها اقليتى بوده‌اند كه هنوز اتمام حجت بر آنها نشده بود ، اين معنى را نيز مىتوان به معنى اول باز گرداند .\r\n","description":"","footnote":"","page_name":" 349 ","page_number":349},
  {"content":"\r\n\r\nنكته‌ها :\r\n\r\n[ 1 - منظور از « * ( نِعْمَتَ اللَّه ) * » در اين آيه چيست ؟ 
  ]\r\n1 - در اينكه منظور از « * ( نِعْمَتَ اللَّه ) * » در اين آيه چيست ؟ با تفسيرهاى متعددى در كلمات مفسران برخورد مىكنيم كه غالبا از قبيل تفسير به مصداق است ، در حالى كه مفهوم « نعمت اللَّه » آن چنان وسيع و گسترده است كه همه نعمتهاى مادى و معنوى را شامل مىشود و حتى وجود شخص پيامبر ص را .\r\nدر روايات اهل بيت ع مىخوانيم كه منظور از نعمت اللَّه همان نعمت وجود ائمه و رهبران معصوم است .\r\nدر روايتى از امام صادق ع مىخوانيم\r\nنحن و اللَّه نعمة اللَّه التي انعم بها على عباده و بنا فاز من فاز :\r\n« به خدا سوگند نعمت اللَّه كه خداوند به وسيله آن بندگانش را مشمول لطف خود قرار داده مائيم ، و سعادتمندان بوسيله ما سعادتمند مىشوند » ( 1 ) .\r\nروشن است كه سعادت و پيروزى بدون استفاده از رهبرى رهبران راستين امكان پذير نيست و اين از روشنترين نعمتهاى الهى است كه به عنوان بيان يك مصداق آشكار در اينجا ذكر شده است .\r\n\r\n2 - در كشاكش نيروى حق و باطل\r\nبعضى از مفسران نظر خود را متوجه اين نكته كرده‌اند كه چرا در آيات فوق ، در جمله « * ( يَعْرِفُونَ نِعْمَتَ اللَّه ثُمَّ يُنْكِرُونَها ) * » ، كلمه « ثم » كه معمولا براى عطف كردن توام با فاصله به كار مىرود ، ذكر شده ، و نشان مىدهد در ميان آگاهى آنها نسبت به نعمتهاى الهى و سپس انكار كردن فاصله اى بوده است ، و گفته‌اند كه هدف از اين تعبير بيان اين نكته است كه سزاوار اين بوده آنها\r\n\r\n","description":"","footnote":"\r\n( 1 ) نور الثقلين جلد 3 ص 72 .\r\n","page_name":" 350 ","page_number":350},
  {"content":"\r\nبا شناخت نعمت خدا صميمانه اعتراف كنند ، و به سوى او بيايند ، اما راه انكار را پوييدند ، قرآن عمل آنها را مستبعد شمرده و با « ثم » از آن تعبير كرده است ! ولى ما احتمال مىدهيم كه « ثم » در اينجا اشاره به نكته ظريفترى باشد و آن اينكه هنگامى كه دعوت حق با اصول منطقيش در درون جان انسان پرتو افكن شد ، با عوامل نفى و بطلان كه احيانا در آن وجود دارد ، درگير مىشود ، اين طوفان و جدال مدتى طول مىكشد كه مقدار آن متناسب با قدرت و ضعف عوامل نفى است ، اگر عوامل نفى و انكار قويتر بود بعد از مدتى غلبه با آنها خواهد شد و به اين ترتيب تعبير به « ثم » كاملا متناسب خواهد بود .\r\nدر آيات سوره انبياء نيز ضمن بيان سرگذشت ابراهيم مىخوانيم هنگامى كه منطق نيرومندش را پس از شكستن بتها براى بت پرستان آشكار كرد ، آنها لحظات كوتاهى در خود فرو رفتند و خويشتن را ملامت كردند ، و نزديك بود بيدارى گرايش به حق سراسر وجودشان را روشن كند ، اما عوامل منفى يعنى تعصب و استكبار و لجاجت بر دعوت حق غلبه كرد ، اين لحظات پايان يافت و مجددا به انكار برخاستند ( در اينجا نيز كلمه « ثم » به چشم مىخورد ) فَرَجَعُوا إِلى أَنْفُسِهِمْ فَقالُوا إِنَّكُمْ أَنْتُمُ الظَّالِمُونَ ثُمَّ نُكِسُوا عَلى رُؤُسِهِمْ لَقَدْ عَلِمْتَ ما هؤُلاءِ يَنْطِقُونَ ( انبياء - 64 - 65 ) .\r\nضمنا از اين بيان هماهنگى آنچه در معنى كافرون در اينجا گفتيم با « ثم » روشنتر مىشود .\r\n","description":"","footnote":"","page_name":" 351 ","page_number":351},
  {"content":"\r\n\r\n[ سوره النحل ‹ 16 › : آيات 84 تا 89 
  ]\r\nوَ يَوْمَ نَبْعَثُ مِنْ كُلِّ أُمَّةٍ شَهِيداً ثُمَّ لا يُؤْذَنُ لِلَّذِينَ كَفَرُوا وَلا هُمْ يُسْتَعْتَبُونَ ‹ 84 › وَإِذا رَأَى الَّذِينَ ظَلَمُوا الْعَذابَ فَلا يُخَفَّفُ عَنْهُمْ وَلا هُمْ يُنْظَرُونَ ‹ 85 › وَإِذا رَأَى الَّذِينَ أَشْرَكُوا شُرَكاءَهُمْ قالُوا رَبَّنا هؤُلاءِ شُرَكاؤُنَا الَّذِينَ كُنَّا نَدْعُوا مِنْ دُونِكَ فَأَلْقَوْا إِلَيْهِمُ الْقَوْلَ إِنَّكُمْ لَكاذِبُونَ ‹ 86 › وَأَلْقَوْا إِلَى اللَّه يَوْمَئِذٍ السَّلَمَ وَضَلَّ عَنْهُمْ ما كانُوا يَفْتَرُونَ ‹ 87 › الَّذِينَ كَفَرُوا وَصَدُّوا عَنْ سَبِيلِ اللَّه زِدْناهُمْ عَذاباً فَوْقَ الْعَذابِ بِما كانُوا يُفْسِدُونَ ‹ 88 ›\r\nوَ يَوْمَ نَبْعَثُ فِي كُلِّ أُمَّةٍ شَهِيداً عَلَيْهِمْ مِنْ أَنْفُسِهِمْ وَجِئْنا بِكَ شَهِيداً عَلى هؤُلاءِ وَنَزَّلْنا عَلَيْكَ الْكِتابَ تِبْياناً لِكُلِّ شَيْءٍ وَهُدىً وَرَحْمَةً وَبُشْرى لِلْمُسْلِمِينَ ‹ 89 ›\r\n","description":"","footnote":"","page_name":" 352 ","page_number":352},
  {"content":"\r\n\r\nترجمه :\r\n84 - بخاطر بياوريد روزى را كه از هر امتى گواهى بر آنها مبعوث مىكنيم ، سپس به كافران اجازه ( سخن گفتن ) داده نمىشود ( چرا كه دست و پا و گوش و چشم حتى پوست تن آنها گواهى مىدهند ) و توانايى بر رضايت طلبيدن ( و تقاضاى ) عفو ندارند .\r\n85 - هنگامى كه ظالمان عذاب را ببينند نه به آنها تخفيف داده مىشود ، و نه مهلت .\r\n86 - و هنگامى كه مشركان معبودهايى را كه شريك خدا قرار دادند مىبينند مىگويند پروردگارا اينها شريكانى است كه ما بجاى تو آنها را مىخوانديم ، در اين هنگام معبودان به آنها مىگويند شما دروغگو هستيد .\r\n87 - و در آن روز همگى در پيشگاه خدا اظهار تسليم مىكنند ، و تمام آنچه را دروغ مىبستند گم و نابود مىشود ! .\r\n88 - آنها كه كافر شدند و ( مردم را ) از راه خدا باز داشتند عذابى بر عذابشان بخاطر فسادى كه مىكردند مىافزائيم .\r\n89 - به ياد آوريد روزى را كه از هر امتى گواهى از خودشان بر آنها معبوث مىكنيم ، و تو را گواه آنها قرار مىدهيم ، و ما اين كتاب ( آسمانى ) را بر تو نازل كرديم كه بيانگر همه چيز است ، و مايه هدايت و رحمت و بشارت براى مسلمانان است .\r\n\r\nتفسير : آنجا كه تمام درها به روى بدكاران بسته مىشود\r\nدر تعقيب آيات گذشته كه واكنش نادرست منكران حق را در برابر نعمتهاى گوناگون پروردگار بيان مىكرد ، در اين آيات به گوشه اى از مجازاتهاى دردناك آنها در جهان ديگر اشاره مىكند تا سرنوشت شوم خود را دريابند و تا دير نشده به تجديد نظر برخيزند .\r\nنخست مىگويد : « به خاطر بياوريد روزى را كه ما از هر امتى گواهى\r\n","description":"","footnote":"","page_name":" 353 ","page_number":353},
  {"content":"\r\nبر آنها مبعوث مىكنيم « ( * ( وَيَوْمَ نَبْعَثُ مِنْ كُلِّ أُمَّةٍ شَهِيداً ) * ) ( 1 ) .\r\nآيا با وجود علم بى پايان خدا نيازى به وجود شهيد و گواه ديگرى نيز هست ؟ اين سؤالى است كه فورا در اينجا به ذهن مىرسد ، اما با توجه به يك نكته پاسخ آن روشن مىشود ، و آن اينكه اين امور غالبا جنبه روانى دارد يعنى انسان هر قدر مراقبين و گواهان بيشترى در برابر خود ببيند ، بيشتر حساب كار خود را مىرسد ، حد اقل از شرمسارى و رسوايى در ميان افراد فزونترى نگران مىشود .\r\nسپس اضافه مىكند كه در آن دادگاه ، « اجازه سخن گفتن به كافران داده نمىشود » ( * ( ثُمَّ لا يُؤْذَنُ لِلَّذِينَ كَفَرُوا ) * ) .\r\nآيا ممكن است خداوند اجازه دفاع به مجرمى ندهد ؟ آرى ، در آنجا نياز به سخن گفتن با زبان نيست ، دست و پا و گوش و چشم و پوست بدن و حتى زمينى كه انسان بر آن گناه يا ثواب كرده است ، گواهى مىدهند ، بنا بر اين نوبت به زبان نمىرسد ، اين حقيقتى است كه از آيات ديگر قرآن نيز استفاده مىشود ( سوره يس آيه 65 و سوره مرسلات آيه 36 ) .\r\nنه تنها به آنها اجازه سخن گفتن داده نمىشود « بلكه توانايى بر جبران و اصلاح و تقاضاى عفو نيز ندارند » ( * ( وَلا هُمْ يُسْتَعْتَبُونَ ) * ) ( 2 ) .\r\n\r\n","description":"","footnote":"\r\n( 1 ) يوم در اينجا ظرف است و متعلق به فعل مقدر مىباشد و در تقدير چنين بوده « و ليذكروا » يا « و اذكروا » .\r\n( 2 ) يستعتبون از ماده « استعتاب » در اصل از « عتاب » گرفته شده است كه به معنى اظهار خشونت در سخن با ديگرى آمده است ، بنا بر اين « استعتاب » مفهومش اين است كه شخص گنهكار از صاحب حق ، طلب عتاب كند ، يعنى خود را در برابر سرزنشهاى او قرار دهد تا خشم صاحب حق فرو بنشيند و رضايت بدهد ، و به همين دليل بعضى « استعتاب » را به معنى « استرضاء » يعنى « رضايت طلبيدن » گرفته‌اند ، در حالى كه حقيقت مفهوم آن رضايت طلبيدن نيست بلكه لازمه مفهوم آن است .\r\n","page_name":" 354 ","page_number":354},
  {"content":"\r\nچرا كه آنجا سراى برخورد با نتيجه‌ها و بازتابهاى عمل است نه جاى انجام عمل و يا جبران و اصلاح ، درست همانند ميوه اى كه از شاخه جدا مىشود كه دوران رشد و نموش پايان گرفته است .\r\nآيه بعد اضافه مىكند اين ظالمان ستم پيشه هنگامى كه از مرحله حساب گذشته و در برابر عذاب الهى قرار گرفتند گاهى تقاضاى تخفيف و گاهى تقاضاى مهلت مىكنند ، اما « هنگامى كه ظالمان مجازات را ببينند نه به آنها تخفيف عذاب داده مىشود و نه مهلت » ( * ( وَإِذا رَأَى الَّذِينَ ظَلَمُوا الْعَذابَ فَلا يُخَفَّفُ عَنْهُمْ وَلا هُمْ يُنْظَرُونَ ) * ) .\r\nنكته جالب توجه اينكه در اين دو آيه به چهار مرحله از حالات مجرمان اشاره شده كه مشابه آن را در اين جهان نيز با چشم خود مىبينيم :\r\nنخستين مرحله اينكه مجرم مىكوشد با پشت هم اندازى خود را تبرئه كند .\r\nهنگامى كه به اين هدف نائل نشد در مرحله دوم تلاش مىكند كه طرف را بر سر مهر آورد ، سرزنشهاى او را به جان بخرد و رضايت او را حاصل كند .\r\nاگر اين مرحله نيز كارگر نشد ، در مرحله سوم تقاضاى تخفيف عذاب مىكند ، مىگويد مجازات بكن اما كمتر ؟\r\nاگر آن هم به خاطر عظمت گناهش مؤثر نيفتاد تقاضاى مهلت مىكند ، و اين آخرين تلاش براى نجات از مجازات است .\r\nولى قرآن مىگويد : اعمال اين ستمكاران آن قدر زشت و بار گناهانشان سنگين است كه نه اجازه دفاع مىيابند ، نه موفق به جلب رضايت مىشوند ، نه تخفيفى در كارشان است ، و نه مهلتى ! .\r\n","description":"","footnote":"","page_name":" 355 ","page_number":355},
  {"content":"\r\nدر آيه بعد هم چنان ، سخن از آينده شوم مشركان ، به خاطر پرستيدن بتها است ، مىفرمايد ، در صحنه قيامت كه معبودهاى ساختگى و انسانهايى كه همچون بت پرستش مىشدند در كنار پرستش كنندگان قرار مىگيرند ، « هنگامى كه اين عابدان ، معبودان خود را مىبينند مىگويند پروردگارا ! اينها همان ، شريكانى هستند كه ما براى تو ساختيم و به جاى خواندن تو آنها را مىخوانديم » ( * ( وَإِذا رَأَى الَّذِينَ أَشْرَكُوا شُرَكاءَهُمْ قالُوا رَبَّنا هؤُلاءِ شُرَكاؤُنَا الَّذِينَ كُنَّا نَدْعُوا مِنْ دُونِكَ ) * ) .\r\nاين معبودان نيز ، ما را در اين كار وسوسه كردند و در حقيقت شريك جرم ما بودند ، بنا بر اين سهمى از عذاب و مجازات ما را براى آنها قرار ده .\r\nدر اين هنگام به فرمان خدا ، « بتها به سخن در مىآيند و به عابدان خود مىگويند شما قطعا دروغگو هستيد » ! ( * ( فَأَلْقَوْا إِلَيْهِمُ الْقَوْلَ إِنَّكُمْ لَكاذِبُونَ ) * ) .\r\nما نه شريك خدا بوديم و نه شما را وسوسه كرديم و نه محكوم به پذيرش بخشى از مجازاتتان هستيم .\r\n\r\nدر اينجا به چند نكته بايد توجه كرد :\r\n1 - تعبير به * ( شُرَكاءَهُمْ\r\n( شركاى بت پرستان ) به جاى « شركاء اللَّه » ( شريكان خدا ) به خاطر اين است كه بتها هرگز شريك پروردگار نبودند ، بلكه اين شركاء تخيلى و پندارى و كاذب را بت پرستان براى خود ساخته بودند ، و چه بهتر كه به خود آنها نسبت داده شود نه به خدا .\r\nعلاوه بر اين چنان كه در گذشته ديديم ، بت پرستان بخشى از چهارپايان و زراعتهاى خود را به بتها اختصاص مىدادند و آنها را شريك خود مىساختند .\r\n\r\n2 - [ 2 - در عرصه قيامت بتها نيز ظاهر مىشوند 
  ]\r\nاز آيه فوق استفاده مىشود كه بتها نيز در عرصه قيامت ، ظاهر مىشوند\r\n","description":"","footnote":"","page_name":" 356 ","page_number":356},
  {"content":"\r\nنه تنها انسانهايى كه همچون فرعون و نمرود ، معبود واقع شدند بلكه بتهاى بىجان نيز در آنجا حضور دارند .\r\nدر آيه 98 از سوره انبياء خطاب به مشركان مىخوانيم إِنَّكُمْ وَما تَعْبُدُونَ مِنْ دُونِ اللَّه حَصَبُ جَهَنَّمَ : « شما و آنچه را غير از خدا پرستش مىكنيد آتشگيره جهنمند » .\r\n\r\n3 - [ 3 - مشركان اعتراف مىكنند كه اين معبودها را پرستش مىكردند 
  ]\r\nدر آيه بالا مىخوانيم مشركان در آن روز مىگويند « ما اين معبودها را پرستش مىكرديم » البته اين سخن دروغى نيست كه بتها بخواهند آنها را تكذيب كنند .\r\nولى ممكن است اين تكذيب به خاطر آن باشد كه معبودهاى ساختگى ، لياقت خود را براى پرستش تكذيب مىكنند ، و يا اينكه عابدين ، جمله ديگرى را هم اضافه مىكردند كه خدايا اين معبودها نيز در وسوسه كردن ما شريك بودند و در جواب مىشنوند كه شما دروغ مىگوئيد ، ما قدرت بر وسوسه نداشتيم .\r\n\r\n4 - [ 4 - تعبير به « * ( فَأَلْقَوْا إِلَيْهِمُ الْقَوْلَ ) * » 
  ]\r\nتعبير به « * ( فَأَلْقَوْا إِلَيْهِمُ الْقَوْلَ ) * » ( سخن به آنها مىافكنند ) به جاى « قالوا لهم » ( به آنها مىگويند ) شايد به خاطر آن است كه بتها قدرتى بر سخن گفتن از خود ندارند و اگر سخنى مىگويند به خاطر القاى پروردگار است ، يعنى خداوند سخنى به آنها القا مىكند و آنها همان را به پرستش كنندگان خود القا مىنمايند .\r\nدر آيه بعد اضافه مىكند كه بعد از اين سخن و شنيدن پاسخ « همگى در پيشگاه خدا اظهار تسليم مىكنند » و غرور و نخوت و تعصبهاى كوركورانه اين عابدان نادان با ديدن چهره حق كنار مىرود و سر تعظيم در پيشگاهش فرود مياورند\r\n","description":"","footnote":"","page_name":" 357 ","page_number":357},
  {"content":"\r\n( * ( وَأَلْقَوْا إِلَى اللَّه يَوْمَئِذٍ السَّلَمَ ) * ) ( 1 ) .\r\nو در اين هنگام كه همه چيز همچون آفتاب روشن مىگردد « تمام دروغها و افتراهاى اين گروه بىخرد ، گم و نابود مىشود ( * ( وَضَلَّ عَنْهُمْ ما كانُوا يَفْتَرُونَ ) * ) .\r\nهم نسبت دروغين شريك خدا بودن ، محو و بى رنگ مىشود ، و هم پندار شفاعت بتها در پيشگاه خدا ، چرا كه به خوبى مىبينند ، نه تنها كارى از بتها ساخته نيست ، بلكه همانها آتشگيره‌هاى دوزخ مىشوند و به جان پرستش كنندگانشان مىافتند ! تا اينجا بيان حال مشركان گمراهى بود كه در شرك و انحراف خود غوطه ور بودند ، بى آنكه ديگرى را به اين راه بخوانند ، سپس حال كسانى را بيان مىكند كه در عين گمراهى به گمراه ساختن ديگران نيز اصرار دارند ، و مىفرمايد « كسانى كه كافر شدند و مردم را از راه خدا باز داشتند ، مجازاتى ما فوق مجازات كفرشان بر آنها مىافزائيم در برابر آنچه فساد مىكردند » .\r\n( * ( الَّذِينَ كَفَرُوا وَصَدُّوا عَنْ سَبِيلِ اللَّه زِدْناهُمْ عَذاباً فَوْقَ الْعَذابِ بِما كانُوا يُفْسِدُونَ ) * ) .\r\nآنها هم بار مسئوليت خويش را بر دوش مىكشند و هم شريك جرم ديگران هستند ، چرا كه عامل فساد در روى زمين و گمراهى خلق خدا ، و مانع از پيمودن راه حق شدند .\r\nتا كنون كرارا يادآور شده‌ايم كه از نظر منطق اجتماعى اسلام ، هر كس سنت نيك و بدى بگذارد در تمام عمل عاملان به آن سنت شريك است ، در حديث\r\n\r\n","description":"","footnote":"\r\n( 1 ) بعضى از مفسران مانند نويسنده محترم الميزان ، احتمال داده‌اند كه اظهار تسليم در اينجا فقط از ناحيه عابدان بوده باشد و نه بتها و جمله آخر آيه را گواه بر اين مطلب گرفته‌اند .\r\n","page_name":" 358 ","page_number":358},
  {"content":"\r\nمشهورى مىخوانيم « هر كس سنت نيكى بگذارد ، پاداش كسانى كه به آن عمل كنند براى او هست بى آنكه از پاداش آنها كاسته شود ، و هر كس سنت بدى بگذارد ، گناه همه كسانى كه به آن عمل مىكنند بر او نوشته مىشود ، بى آنكه از گناه آنها چيزى كاسته شود » .\r\nو به هر حال اين تعبيرهاى تكان دهنده قرآن و احاديث ، مسئوليت رهبران را در برابر خدا و خلق خدا آشكار مىسازد .\r\nسپس به دنبال سخنى كه از وجود گواه در امتى در چند آيه قبل به ميان آمد مجددا به سراغ آن بحث با توضيح بيشترى مىرود ، و مىگويد : « به خاطر بياوريد آن روز را كه ما از ميان هر امتى گواهى از خود آنها بر آنها مبعوث مىكنيم » ( * ( وَيَوْمَ نَبْعَثُ فِي كُلِّ أُمَّةٍ شَهِيداً عَلَيْهِمْ مِنْ أَنْفُسِهِمْ ) * ) .\r\nبا اينكه علم خدا به همه چيز احاطه دارد ، اما وجود اين گواهان مخصوصا از كسانى كه از ميان خود امتها برخاسته‌اند تاكيد بيشترى بر نظارت دائمى بر اعمال انسانها است ، و هشدارى است بر اين مراقبت قطعى و هميشگى .\r\nگرچه اين حكم عام شامل مسلمانان و پيامبر اسلام ص نيز مىشود ، ولى براى تاكيد بيشتر خصوصا آن را مطرح كرده مىفرمايد : « و ما تو را شاهد و گواه بر اين گروه مسلمانان قرار مىدهيم » ( * ( وَجِئْنا بِكَ شَهِيداً عَلى هؤُلاءِ ) * ) .\r\nبنا بر آنچه گفته شد منظور از « هؤلاء » مسلمانانى است كه در عصر پيامبر ص مىزيستند و پيامبر ص ناظر و شاهد و گواه اعمال آنها بود ، و طبعا بعد از پيامبر ص بايد كسى در ميان امت باشد كه شاهد و گواه اعمال آنها گردد .\r\nشاهدى باشد پاك از هر گونه گناه و خطا تا حق شهادت را به خوبى بتواند ادا كند .\r\nو از همين رو بعضى از مفسران ( اعم از علماى تشيع و تسنن ) خواسته‌اند آيه\r\n","description":"","footnote":"","page_name":" 359 ","page_number":359},
  {"content":"\r\nرا دليلى بر وجود گواه و حجت عادلى در هر عصر و زمان بدانند ، البته تفسير آن طبق عقيده شيعه دائر به وجود امام معصوم در هر زمان كاملا روشن است ، ولى براى علماى مذهب تسنن توجيه آن چندان آسان نيست .\r\nو شايد به خاطر همين مشكل ، فخر رازى در تفسيرش گرفتار توجيهى شده كه خالى از اشكال نيست ، او مىگويد : « از اين آيه نتيجه مىگيريم كه هيچ عصرى از اعصار خالى از شاهد و گواهى بر مردم نيست ، شاهد و گواه بايد جائز الخطا نباشد و گرنه او هم نياز به شاهد و گواه ديگرى دارد ، و اين امر به صورت تسلسل تا بىنهايت ادامه خواهد يافت ، نتيجه اينكه در هر عصرى بايد جمعيتى باشند كه گفتارشان حجت باشد و اين راهى ندارد جز اينكه بگوئيم اجماع امت ، حجت است » ( يعنى مجموع مردم هر زمان بطور دستجمعى هرگز راه خطا نمىپويند ) ( 1 ) .\r\nاگر فخر رازى كمى از محدوده عقائد خويش گام بيرون مىنهاد مسلما گرفتار چنين سخن تعصب آميزى نمىشد ، زيرا قرآن مىگويد براى هر امتى يك گواه از جنس آنها قرار داديم نه اينكه مجموع امت براى فرد فرد امت ، حجت و گواه است .\r\nالبته همانگونه كه در سوره نساء ذيل آيه 41 مشروحا بيان كرديم دو احتمال ديگر در تفسير « هؤلاء » داده شده : نخست اينكه هؤلاء « اشاره به شهداء امتهاى پيشين يعنى انبياء و اوصياى آنها بوده باشد و به اين ترتيب پيامبر اسلام هم گواه بر اين امت است و هم بر پيامبران گذشته ، ديگر اينكه منظور از شاهد و گواه شاهد عملى بودن است ، يعنى كسى كه وجودش ، الگو و ميزان سنجش حق و باطل است ( براى توضيح بيشتر به جلد سوم تفسير نمونه صفحه 391 به بعد مراجعه فرمائيد ) .\r\n\r\n","description":"","footnote":"\r\n( 1 ) تفسير فخر رازى جلد 20 صفحه 98 .\r\n","page_name":" 360 ","page_number":360},
  {"content":"\r\nو از آنجا كه قرار دادن شهيد و گواه ، فرع بر اين است كه قبلا برنامه كامل و جامعى در اختيار افراد قرار داده شده باشد ، بطورى كه حجت بر همگى تمام شود ، تا به دنبال آن ، مساله نظارت و مراقبت مفهوم صحيحى پيدا كند ، لذا بلافاصله مىگويد : « و ما اين كتاب آسمانى ( قرآن ) را بر تو نازل كرديم كه بيان همه چيز در آن است » ( * ( وَنَزَّلْنا عَلَيْكَ الْكِتابَ تِبْياناً لِكُلِّ شَيْءٍ ) * ) .\r\n« هم هدايت است و هم رحمت ، و هم مايه بشارت براى همه مسلمانان جهان » ( * ( وَهُدىً وَرَحْمَةً وَبُشْرى لِلْمُسْلِمِينَ ) * ) .\r\n\r\nنكته‌ها :\r\n\r\n1 - قرآن بيانگر همه چيز است .\r\nاز مهمترين مباحثى كه در آيات فوق به ميان آمده « تبيان كل شىء » بودن قرآن است .\r\n« تبيان » ( به كسر « ت » يا فتح آن ) معنى مصدرى دارد ، يعنى بيان كردن ( 1 ) و از اين تعبير با توجه به وسعت مفهوم « * ( لِكُلِّ شَيْءٍ ) * » به خوبى مىتوان استدلال كرد كه در قرآن ، بيان همه چيز هست ، ولى با توجه به اين نكته كه قرآن يك كتاب تربيت و انسانسازى است كه براى تكامل فرد و جامعه در همه جنبه‌هاى معنوى و مادى نازل شده است روشن مىشود كه منظور از همه چيز ، تمام امورى است كه براى پيمودن اين راه لازم است ، نه اينكه قرآن يك دائرة المعارف بزرگ است كه تمام جزئيات علوم رياضى و جغرافيايى و شيمى و فيزيك و گياه شناسى و مانند آن در آن آمده است ، هر چند قرآن يك دعوت كلى به كسب\r\n\r\n","description":"","footnote":"\r\n( 1 ) آلوسى در « روح المعانى » از بعضى از ادباى عرب نقل مىكند كه تمام مصدرهايى كه بر وزن تفعال آمده همه به فتح « ت » مىباشد مگر دو لفظ « تبيان » و « تلقاء » ، ضمنا بعضى اين كلمه را مصدر ، و بعضى اسم مصدر دانسته‌اند .\r\n","page_name":" 361 ","page_number":361},
  {"content":"\r\nهمه علوم و دانشها كرده كه تمام دانشهاى ياد شده و غير آن در اين دعوت كلى جمع است ، به علاوه گاهگاهى به تناسب بحثهاى توحيدى و تربيتى ، پرده از روى قسمتهاى حساسى از علوم و دانشها برداشته است ، ولى با اين حال آنچه قرآن به خاطر آن نازل شده و هدف اصلى و نهايى قرآن را تشكيل مىدهد ، همان مساله انسانسازى است ، و در اين زمينه چيزى را فروگذار نكرده است .\r\nگاهى انگشت روى جزئيات اين مسائل گذارده و تمام ريزه كاريها را بيان مىكند ( مانند احكام نوشتن قراردادهاى تجارتى و اسناد بدهكارى كه در طولانىترين آيه قرآن يعنى آيه 282 سوره بقره طى 18 حكم ! بيان شده است ) ( 1 ) .\r\nو گاهى مسائل حياتى انسان را به صورتهاى كلى و كلىتر مطرح مىكند ، مانند آيه اى كه به دنبال بحث ، تفسير آن فرا مىرسد * ( إِنَّ اللَّه يَأْمُرُ بِالْعَدْلِ وَالإِحْسانِ وَإِيتاءِ ذِي الْقُرْبى وَيَنْهى عَنِ الْفَحْشاءِ وَالْمُنْكَرِ وَالْبَغْيِ ) * :\r\n« خداوند فرمان به عدل و احسان و بخشش به نزديكان مىدهد و شما را از هر گونه زشتى و منكر و ستم ، نهى مىكند » .\r\nوسعت اين مفاهيم مانند وسعت مفهوم « وفاى به عهد » در آيه « إِنَّ الْعَهْدَ كانَ مَسْؤُلًا - اسراء آيه 34 » و « وفاى به عقد » در آيه أَوْفُوا بِالْعُقُودِ ( مائده آيه 1 ) و « لزوم اداء حق جهاد » در آيه « وَجاهِدُوا فِي اللَّه حَقَّ جِهادِه » ( حج آيه 78 ) و « اقامه قسط و عدل » در آيه « لِيَقُومَ النَّاسُ بِالْقِسْطِ » ( حديد آيه 25 ) و « توجه به نظم در تمام زمينه‌ها » در آيه وَالسَّماءَ رَفَعَها وَوَضَعَ الْمِيزانَ أَلَّا تَطْغَوْا فِي الْمِيزانِ وَأَقِيمُوا الْوَزْنَ بِالْقِسْطِ وَلا تُخْسِرُوا الْمِيزانَ ( سوره الرحمن 7 - 8 - 9 ) و « خوددارى از هر گونه فساد در روى زمين » در آيه « وَلا تُفْسِدُوا فِي الأَرْضِ بَعْدَ إِصْلاحِها ( اعراف آيه 85 ) و « دعوت به تدبر و تفكر\r\n\r\n","description":"","footnote":"\r\n( 1 ) به تفسير نمونه جلد 2 صفحه 283 به بعد مراجعه فرمائيد .\r\n","page_name":" 362 ","page_number":362},
  {"content":"\r\nو تعقل » كه در بسيارى از آيات قرآن وارد شده است ، و امثال اين برنامه‌هاى انسان شمول كه مىتواند راهگشا در همه زمينه‌ها باشد ، دليل روشنى است بر اينكه در قرآن بيان همه چيز هست .\r\nحتى فروع اين دستورهاى كلى را نيز بلاتكليف نگذارده ، و مجرايى كه بايد از آن مجرا اين برنامه‌ها تبيين شود بيان كرده و مىگويد : وَما آتاكُمُ الرَّسُولُ فَخُذُوه وَما نَهاكُمْ عَنْه فَانْتَهُوا : « آنچه پيامبر به شما دستور مىدهد اجرا كنيد و آنچه شما را از آن نهى مىكند بازايستيد » ( حشر آيه 7 ) .\r\nهر قدر انسان در اقيانوس بىكرانه قرآن ، بيشتر شناور شود و به اعماق آن براى استخراج گوهرهاى برنامه‌هاى سعادت بخش ، فروتر رود ، عظمت اين كتاب آسمانى و شمول و جامعيت آن آشكارتر مىشود .\r\nو درست به همين دليل آنها كه در زمينه اين برنامه‌ها دست نياز به اين سو و آن سو ، دراز مىكنند ، مسلما قرآن را نشناخته‌اند ، و آنچه خود دارند ، از بيگانه تمنا مىكنند .\r\nاين آيه علاوه بر اينكه اصالت و استقلال تعليمات اسلام را در همه زمينه‌ها مشخص مىكند بار مسئوليت مسلمانان را سنگينتر مىگرداند ، و به آنها مىگويد : با بحث مستمر و پىگير در قرآن ، هر چه را لازم داريد از آن استخراج كنيد .\r\nدر روايات اسلامى مخصوصا روى جامعيت قرآن به مناسبت همين آيه و مانند آن بسيار تاكيد شده است .\r\nاز جمله در حديثى از امام صادق ع مىخوانيم\r\nان اللَّه تبارك و تعالى انزل فى القرآن تبيان كل شىء حتى و اللَّه ما ترك شيئا تحتاج اليه العباد ، حتى لا يستطيع عبد يقول لو كان هذا ، انزل فى القرآن ، الا و قد انزله اللَّه فيه :\r\n« خداوند در قرآن هر چيزى را بيان كرده است ، به خدا سوگند\r\n","description":"","footnote":"","page_name":" 363 ","page_number":363},
  {"content":"\r\nچيزى كه مورد نياز مردم بوده است كم نگذارده ، تا كسى نگويد اگر فلان مطلب درست بود در قرآن نازل مىشد ، آگاه باشيد همه نيازمنديهاى بشر را خدا در آن نازل كرده است » ( 1 ) .\r\nدر حديث ديگرى از امام باقر ع مىخوانيم :\r\nان اللَّه تبارك و تعالى لم يدع شيئا تحتاج اليه الامة الا انزله فى كتابه و بينه لرسوله ( ص ) و جعل لكل شىء حدا ، و جعل عليه دليلا يدل عليه ، و جعل على من تعدى ذلك الحد حدا :\r\n« خداوند متعال چيزى را كه مورد نياز اين امت است در كتابش فرو گذار نكرده ، و براى رسولش تبيين نموده است ، و براى هر چيزى حدى قرار داده ، و دليل روشنى براى آن نهاده ، و براى هر كسى كه از اين حد تجاوز كند ، حد و مجازاتى قائل شده است » ( 2 ) .\r\nحتى در روايات اسلامى اشاره روشنى به اين مساله شده كه علاوه بر ظاهر قرآن و آنچه توده مردم و دانشمندان از آن مىفهمند ، باطن قرآن نيز اقيانوسى است كه بسيارى از مسائلى كه فكر ما به آن نمىرسد در آن نهفته است ، اين بخش از قرآن ، علم خاص و پيچيده اى دارد كه در اختيار پيامبر و اوصياى راستين او است ، چنان كه در حديثى از امام صادق ع مىخوانيم\r\nما من امر يختلف فيه اثنان الا و له اصل فى كتاب اللَّه عز و جل و لكن لا تبلغه عقول الرجال :\r\n« تمام امورى كه حتى دو نفر در آن اختلاف دارند ، اصل و ضابطه اى در قرآن دارد ولى عقل و دانش مردم به آن نمىرسد » ( 3 ) .\r\nعدم دسترسى عموم به اين بخش كه آن را مىتوان تشبيه به « و جدان ناخودآگاه آدمى » كرد ، هرگز مانع از آن نخواهد بود كه بخش خود آگاه و ظاهرش\r\n\r\n","description":"","footnote":"\r\n( 1 ) تفسير نور الثقلين جلد 3 صفحه 740 .\r\n( 2 ) مدرك قبل .\r\n( 3 ) نور الثقلين جلد 3 صفحه 75 .\r\n","page_name":" 364 ","page_number":364},
  {"content":"\r\nمورد استفاده همگان قرار گيرد .\r\n\r\n2 - چهار مرحله هدايت\r\nجالب اينكه در آيه فوق ، چهار تعبير براى هدف نزول قرآن ذكر شده است :\r\n1 - * ( تِبْياناً لِكُلِّ شَيْءٍ ) * : « قرآن بيانگر همه چيز است » .\r\n2 - مايه هدايت است ( هدى ) .\r\n3 - اسباب رحمت است ( * ( وَرَحْمَةً ) * ) .\r\n4 - در آخرين مرحله مىگويد موجب بشارت براى عموم مسلمانان است ( * ( وَبُشْرى لِلْمُسْلِمِينَ ) * ) .\r\nاگر درست بينديشيم پيوند منطقى روشنى در ميان اين چهار مرحله وجود دارد ، زيرا در مسير هدايت و راهنمايى انسانها ، نخستين مرحله ، بيان و آگاهى است ، و مسلم است كه بعد از آگاهى ، هدايت و راهيابى قرار دارد ، و به دنبال آن عملكردها است كه مايه رحمت خواهد بود ، و سرانجام كه انسان عمل مثبت و صالح انجام داد خود را در برابر پاداش بىپايان خدا مىبيند كه مايه بشارت و سرور همه رهروان اين راه است .\r\n","description":"","footnote":"","page_name":" 365 ","page_number":365},
  {"content":"\r\n\r\n[ سوره النحل ‹ 16 › : آيه 90 
  ]\r\nإِنَّ اللَّه يَأْمُرُ بِالْعَدْلِ وَالإِحْسانِ وَإِيتاءِ ذِي الْقُرْبى وَيَنْهى عَنِ الْفَحْشاءِ وَالْمُنْكَرِ وَالْبَغْيِ يَعِظُكُمْ لَعَلَّكُمْ تَذَكَّرُونَ ‹ 90 ›\r\n\r\nترجمه :\r\n90 - خداوند فرمان به عدل و احسان و بخشش به نزديكان مىدهد ، و از فحشاء و منكر و ظلم و ستم نهى مىكند ، خداوند به شما اندرز مىدهد شايد متذكر شويد .\r\n\r\nتفسير :\r\n\r\nجامعترين برنامه اجتماعى\r\nدر تعقيب آيه گذشته كه قرآن را بيانگر همه چيز مىشمرد ، در اين آيات نمونه اى از جامعترين تعليمات اسلام در زمينه مسائل اجتماعى ، و انسانى و اخلاقى بيان شده است .\r\nدر نخستين آيه به شش اصل مهم كه سه اصل ، جنبه مثبت و مامور به ، و سه اصل جنبه منفى و منهى عنه دارد ، ديده مىشود .\r\nدر آغاز مىگويد : « خداوند فرمان به عدل و احسان مىدهد و ( همچنين ) بخشش به نزديكان » ( * ( إِنَّ اللَّه يَأْمُرُ بِالْعَدْلِ وَالإِحْسانِ وَإِيتاءِ ذِي الْقُرْبى ) * ) .\r\nچه قانونى از « عدل » وسيعتر و گيراتر و جامعتر تصور مىشود ؟ عدل همان قانونى است كه تمام نظام هستى بر محور آن مىگردد ، آسمانها و زمين و همه موجودات با عدالت بر پا هستند ( بالعدل قامت السماوات و الارض ) .\r\nجامعه انسانى كه گوشه كوچكى از اين عالم پهناور است نيز نمىتواند از اين قانون عالم شمول ، بر كنار باشد ، و بدون عدل به حيات سالم خود ادامه دهد .\r\nمىدانيم عدل به معنى واقعى كلمه آنست كه هر چيزى در جاى خود باشد ،\r\n","description":"","footnote":"","page_name":" 366 ","page_number":366},
  {"content":"\r\nبنا بر اين هر گونه انحراف ، افراط ، تفريط ، تجاوز از حد ، تجاوز به حقوق ديگران بر خلاف اصل عدل است .\r\nيك انسان سالم كسى است كه تمام دستگاههاى بدن او هر يك كار خودش را بدون كم و زياد انجام دهد ، اما به محض اينكه يك يا چند دستگاه در انجام وظيفه كوتاهى كرد يا در مسير تجاوز گام نهاد ، فورا آثار اختلال در تمام بدن نمايان مىشود ، و بيمارى حتمى است .\r\nكل جامعه انسانى نيز همانند بدن يك انسان است ، كه بدون رعايت اصل عدالت بيمار خواهد بود .\r\nاما از آنجا كه عدالت با همه قدرت و شكوه و تاثير عميقش در مواقع بحرانى و استثنايى به تنهايى كارساز نيست ، بلافاصله دستور به احسان را پشت سر آن مىآورد .\r\nبه تعبير روشنتر در طول زندگى انسانها مواقع حساسى پيش مىآيد كه حل مشكلات به كمك اصل عدالت به تنهايى امكان پذير نيست ، بلكه نياز به ايثار و گذشت و فداكارى دارد ، كه با استفاده از اصل « احسان » بايد تحقق يابد .\r\nفى المثل دشمن غدارى به جامعه اى حمله كرده است ، و يا طوفان و سيل و زلزله ، بخشى از كشورى را ويران نموده ، اگر مردم در چنين شرائطى بخواهند در انتظار آن بنشينند كه مثلا مالياتهاى عادلانه و ساير قوانين عادى ، مشكل را حل كند ، امكان پذير نيست ، اينجاست كه بايد همه كسانى كه داراى امكانات بيشتر از نظر نيروى فكرى و جسمانى و مالى هستند ، دست به فداكارى بزنند ، و تا آنجا كه در قدرت دارند ، ايثار كنند ، و گرنه دشمن جبار ممكن است كل جامعه آنها را از بين ببرد و يا حوادث دردناك طبيعى ، جمع كثيرى را به كلى فلج كند .\r\nاتفاقا اين دو اصل در سازمان بدن يك انسان نيز بطور طبيعى حكومت\r\n","description":"","footnote":"","page_name":" 367 ","page_number":367},
  {"content":"\r\nمىكند ، در حال عادى تمام دستگاههاى بدن نسبت به يكديگر خدمت متقابل دارند و هر عضوى براى كل بدن كار مىكند و از خدمات اعضاى ديگر نيز بهره مند است ( اين همان اصل عدالت است ) .\r\nولى گاه عضوى مجروح مىشود و توان متقابل را از دست مىدهد ، آيا ممكن است در اين حال ، بقيه اعضاء او را به دست فراموشى بسپارند ، به خاطر اينكه از كار افتاده است ؟ آيا ممكن است دست از حمايت و تغذيه عضو مجروح بردارند ؟ مسلما نه ( و اين همان احسان است ) .\r\nدر كل جامعه انسانى نيز اين دو حالت بايد حاكم باشد و گرنه جامعه سالمى نيست .\r\nدر اخبار اسلامى و همچنين گفتار مفسران در فرق ميان اين دو يعنى عدل و احسان بيانات مختلفى ديده مىشود كه شايد غالبا به آنچه در بالا گفتيم باز مىگردد .\r\nدر حديثى از على ع مىخوانيم\r\nالعدل الانصاف ، و الاحسان التفضل :\r\n« عدل آنست كه حق مردم را به آنها برسانى ، و احسان آن است كه بر آنها تفضل كنى » ( 1 ) اين همان است كه در بالا اشاره شد .\r\nبعضى گفته‌اند عدل ، اداء واجبات و احسان انجام مستحبات است .\r\nبعضى ديگر گفته‌اند عدل ، توحيد است ، و احسان اداء واجبات ( طبق اين تفسير عدل به اعتقاد اشاره مىكند و احسان به عمل ) .\r\nبعضى گفته‌اند عدالت ، هماهنگى ظاهر و باطن است ، و احسان آن است كه باطن انسان از ظاهر او بهتر باشد .\r\nبعضى ديگر عدالت را مربوط به جنبه‌هاى عملى دانسته‌اند و احسان را مربوط به گفتار :\r\n\r\n","description":"","footnote":"\r\n( 1 ) نهج البلاغه كلمات قصار جمله 231 .\r\n","page_name":" 368 ","page_number":368},
  {"content":"\r\nولى همانگونه كه گفتيم بعضى از اين تفسيرها با تفسيرى كه در بالا آورديم هماهنگ است و بعضى ديگر نيز منافات با آن ندارد و قابل جمع :\r\nاما مساله نيكى به نزديكان ( * ( إِيتاءِ ذِي الْقُرْبى ) * ) در واقع بخشى از مساله احسان است با اين تفاوت كه احسان در كل جامعه است ، * ( وَإِيتاءِ ذِي الْقُرْبى ) * در خصوص خويشاوندان و بستگان كه جامعه كوچك محسوب مىشود ، و با توجه به اينكه جامعه بزرگ از جامعه كوچكتر يعنى جامعه فاميلى تركيب شده ، هر گاه ، اين واحدهاى كوچكتر از انسجام بيشترى برخوردار گردند ، اثر آن در كل جامعه ظاهر مىشود ، و در واقع وظائف و مسئوليتها به صورت صحيحى در ميان مردم تقسيم مىگردد ، چرا كه هر گروه در درجه اول به ضعفاى بستگان خود مىپردازد ، و از اين طريق همه اين گونه اشخاص زير پوشش حمايت نزديكان خود قرار مىگيرند .\r\nدر بعضى از احاديث اسلامى مىخوانيم كه منظور از ذى القربى ، نزديكان پيامبر يعنى امامان اهل بيتند ، و منظور از * ( إِيتاءِ ذِي الْقُرْبى ) * ، اداء خمس مىباشد .\r\nاين تفسير هرگز نمىخواهد مفهوم آيه را محدود كند ، بلكه هيچ مانعى ندارد آيه به مفهوم وسيعش باقى باشد و اين قسمت نيز يكى از مصاديق روشن آن مفهوم عام محسوب گردد .\r\nبلكه اگر ما « ذى القربى » را به معنى مطلق نزديكان اعم از نزديكان در فاميل و نسب و يا نزديكان ديگر بدانيم ، آيه مفهوم وسيعترى پيدا مىكند كه حتى همسايگان و دوستان و مانند آن را شامل مىشود ( هر چند معروف در معنى ذى القربى ، خويشاوندان است ) مساله كمك به جامعه‌هاى كوچك ( يعنى بستگان و خويشاوندان ) از آن نظر كه از پشتوانه عاطفى نيرومندى برخوردار است ، از ضمانت اجرايى بيشترى\r\n","description":"","footnote":"","page_name":" 369 ","page_number":369},
  {"content":"\r\nبهره مند خواهد بود .\r\nبعد از تكميل اين سه اصل مثبت به سه اصل منفى و منهى مىپردازد و مىگويد : « خداوند از فحشاء و منكر و بغى ، نهى مىكند » ( * ( وَيَنْهى عَنِ الْفَحْشاءِ وَالْمُنْكَرِ وَالْبَغْيِ ) * ) .\r\nپيرامون اين تعبيرات سه گانه « فحشاء » « منكر » و « بغى » نيز مفسران سخن بسيار گفته‌اند ، اما آنچه مناسبتر با معنى لغوى و قرينه مقابله اين صفات با يكديگر به نظر مىرسد آنست كه « فحشاء » اشاره به گناهان پنهانى « منكر » اشاره به گناهان آشكار ، و بغى ، هر گونه تجاوز از حق خويش و ظلم و خود برتربينى نسبت به ديگران است .\r\nبعضى از مفسران ( 1 ) گفته‌اند : سرچشمه انحرافات اخلاقى ، سه قوه است :\r\nقوه شهوانى و غضبى و نيروى وهمى شيطانى .\r\nاما قوه شهوانى ، انسان را به لذتگيرى هر چه بيشتر مىخواند ، و غرق در « فحشاء » و زشتيها مىكند .\r\nقوه غضبيه ، انسان را به انجام « منكرات » و آزار مردم وا مىدارد .\r\nاما قوه وهميه شيطانيه ، حس برترىطلبى و رياست خواهى و انحصار جويى و « تجاوز به حقوق ديگران » را در انسان زنده مىكند و او را به اين اعمال وا مىدارد .\r\nخداوند با تعبيرهاى سه گانه فوق نسبت به طغيان اين غرائز ، هشدار داده و با يك بيان جامع كه همه انحرافات اخلاقى را در بر مىگيرد به راه حق ، هدايت نموده است .\r\nو در پايان آيه ، به عنوان تاكيد مجدد روى تمام اين اصول ششگانه مىفرمايد : « خداوند به شما اندرز مىدهد شايد متذكر شويد » ( * ( يَعِظُكُمْ لَعَلَّكُمْ تَذَكَّرُونَ ) * ) .\r\n\r\n","description":"","footnote":"\r\n( 1 ) تفسير كبير فخر رازى جلد 20 صفحه 104 .\r\n","page_name":" 370 ","page_number":370},
  {"content":"\r\n\r\nجامعترين آيات خير و شر\r\nجاذبه محتواى اين آيه و طرز بيان آن چنان است كه در روايتى مىخوانيم ، « عثمان بن مظعون » كه از صحابه معروف پيامبر اسلام ص است مىگويد :\r\n« من در آغاز ، اسلام را تنها به طور ظاهرى پذيرفته بودم نه با قلب و جان ، دليل آن هم اين بود كه پيامبر ص كرارا پيشنهاد اسلام به من كرد و من هم از روى حيا پذيرفتم ، اين وضع هم چنان ادامه يافت تا اينكه روزى خدمتش بودم ، ديدم سخت در انديشه فرو رفته است ناگهان چشم خود را به طرف آسمان دوخت ، گويى پيامى را دريافت مىدارد ، وقتى به حال عادى بازگشت از ماجرا پرسيدم ، فرمود : آرى هنگامى كه با شما سخن مىگفتم ناگهان جبرئيل را مشاهده كردم كه اين آيه را براى من آورد * ( إِنَّ اللَّه يَأْمُرُ بِالْعَدْلِ وَالإِحْسانِ وَإِيتاءِ ذِي الْقُرْبى . . . ) * پيامبر ص آيه را تا آخر براى من خواند ، چنان محتواى آيه در قلب من اثر گذاشت كه از همان ساعت اسلام در جان من نشست ، من به سراغ ابو طالب عموى پيامبر ص آمدم و جريان را به او خبر دادم ، فرمود :\r\nاى طايفه قريش از محمد ص پيروى كنيد كه هدايت خواهيد شد ، زيرا او شما را جز به مكارم اخلاق دعوت نمىكند ، سپس به سراغ « وليد بن مغيره » ( دانشمند معروف عرب و يكى از سران شرك ) آمدم و همين آيه را بر او خواندم ، او گفت اگر اين سخن از خود محمد ص است بسيار خوب گفته و اگر از پروردگار او است باز هم بسيار خوب است » ( 1 ) .\r\nدر حديث ديگرى مىخوانيم كه پيامبر ص اين آيه را براى وليد بن مغيره خواند ، وليد گفت : فرزند برادر ( 2 ) دوباره بخوان ، پيامبر ص تكرار\r\n\r\n","description":"","footnote":"\r\n( 1 ) مجمع البيان ذيل آيه مورد بحث .\r\n( 2 ) اين تعبير به خاطر آنست كه وليد بن مغيره عموى ابو جهل و هر دو از قريش بودند .\r\n","page_name":" 371 ","page_number":371},
  {"content":"\r\nكرد ، وليد گفت : ان له لحلاوة ، و ان عليه لطلاوة ، و ان اعلاه لمثمر ، و ان اسفله لمغدق ، و ما هو قول البشر : « شيرينى خاصى دارد و زيبايى و درخشندگى مخصوصى ، شاخه هايش پر بار ، و ريشه هايش پر بركت است ، و اين گفتار بشر نيست » ( 1 ) .\r\nدر حديث ديگر از پيامبر ص مىخوانيم\r\nجماع التقوى فى قوله تعالى * ( إِنَّ اللَّه يَأْمُرُ بِالْعَدْلِ وَالإِحْسانِ ) * :\r\n« مجموعه تقوا در اين گفتار خدا است ، كه مىفرمايد : خداوند به عدل و احسان فرمان مىدهد » ( 2 ) .\r\nاز احاديث بالا و احاديث متعدد ديگر به خوبى استفاده مىشود كه آيه فوق به عنوان يك دستور العمل كلى اسلامى و يكى از مواد قانون اساسى اسلام و منشور جهانى آن ، همواره مورد توجه مسلمانان بوده است ، تا آنجا كه طبق حديثى ، هر گاه امام باقر ع نماز جمعه مىخواند آخرين سخنش در خطبه نماز همين آيه بود و به دنبال آن چنين دعا مىكرد :\r\nاللهم اجعلنا ممن يَذَّكَّرُ فَتَنْفَعَه الذِّكْرى\r\n: « خداوندا ما را از كسانى قرار ده كه اندرزها را مىشنوند و به حالشان مفيد است » سپس از منبر فرود مىآمد ( 3 ) .\r\nاحياى اصول سه گانه عدل و احسان * ( وَإِيتاءِ ذِي الْقُرْبى ) * و مبارزه با انحرافات سه گانه فحشاء و منكر و بغى در سطح جهانى ، كافى است كه دنيايى آباد و آرام و خالى از هر گونه بدبختى و فساد بسازد ، و اگر از ابن مسعود صحابى معروف نقل شده كه « اين آيه جامعترين آيات خير و شر در قرآنست » به همين دليل است .\r\n\r\n","description":"","footnote":"\r\n( 1 ) مجمع البيان ذيل آيه .\r\n( 2 ) نور الثقلين جلد 3 صفحه 78 .\r\n( 3 ) كافى طبق نقل تفسير نور الثقلين جلد 3 صفحه 77 .\r\n","page_name":" 372 ","page_number":372},
  {"content":"\r\nمحتواى آيه فوق ما را به ياد حديث تكان دهنده اى از پيامبر ص مىاندازد كه فرمود :\r\nصنفان من امتى اذا صلحا صلحت امتى و اذا فسدا فسدت امتى :\r\n« دو گروه از امت منند كه اگر اصلاح شوند امت من اصلاح مىشوند و اگر فاسد شوند امت من فاسد مىشوند » .\r\nعرض كردند اى رسول خدا اين دو گروه كيانند فرمود :\r\nالفقهاء و الامراء :\r\n« دانشمندان و زمامداران » ! مرحوم « محدث قمى » در « سفينة البحار » بعد از نقل اين حديث ، حديث مناسب ديگرى از پيامبر ص نقل مىكند :\r\nقال تكلم النار يوم القيامة ثلاثة :\r\nاميرا ، و قاريا ، و ذا ثروة من المال ، فيقول للامير يا من وهب اللَّه له سلطانا فلم يعدل ، فتزدرده كما تزدرد الطير حب السمسم ، و تقول للقارى يا من تزين للناس و بارز اللَّه بالمعاصى فتزدرده ، و تقول للغنى يا من وهب اللَّه له دنيا كثيرة واسعة فيضا و سأله الحقير اليسير قرضا فابى الا بخلا فتزدرده :\r\n« در روز رستاخيز آتش دوزخ با سه گروه سخن مىگويد ، زمامداران ، دانشمندان و ثروتمندان :\r\nبه زمامداران مىگويد اى كسانى كه خدا به شما قدرت داد اما اصول عدالت را به كار نبستيد ، و در اين هنگام آتش آنها را مىبلعد همانگونه كه پرندگان دانه كنجد را ! و به دانشمند مىگويد اى كسى كه ظاهر خود را براى مردم زيبا ساختى ، اما به معصيت خدا پرداختى ، سپس او را مىبلعد .\r\nو به ثروتمند مىگويد اى كسى كه خداوند به تو امكانات وسيعى بخشيد و از تو خواست مختصرى از آن را انفاق كنى اما تو بخل كردى سپس او را نيز\r\n","description":"","footnote":"","page_name":" 373 ","page_number":373},
  {"content":"\r\nمىبلعد » ( 1 ) .\r\nدر زمينه عدالت كه يك ركن بسيار مهم اسلامى است در ذيل آيه 8 سوره مائده بحث مشروحى آورديم ( به جلد چهارم تفسير نمونه صفحه 299 مراجعه شود ) .\r\n\r\n","description":"","footnote":"\r\n( 1 ) سفينة البحار جلد اول صفحه 30 .\r\n","page_name":" 374 ","page_number":374},
  {"content":"\r\n\r\n[ سوره النحل ‹ 16 › : آيات 91 تا 94 
  ]\r\nوَ أَوْفُوا بِعَهْدِ اللَّه إِذا عاهَدْتُمْ وَلا تَنْقُضُوا الأَيْمانَ بَعْدَ تَوْكِيدِها وَقَدْ جَعَلْتُمُ اللَّه عَلَيْكُمْ كَفِيلًا إِنَّ اللَّه يَعْلَمُ ما تَفْعَلُونَ ‹ 91 › وَلا تَكُونُوا كَالَّتِي نَقَضَتْ غَزْلَها مِنْ بَعْدِ قُوَّةٍ أَنْكاثاً تَتَّخِذُونَ أَيْمانَكُمْ دَخَلًا بَيْنَكُمْ أَنْ تَكُونَ أُمَّةٌ هِيَ أَرْبى مِنْ أُمَّةٍ إِنَّما يَبْلُوكُمُ اللَّه بِه وَلَيُبَيِّنَنَّ لَكُمْ يَوْمَ الْقِيامَةِ ما كُنْتُمْ فِيه تَخْتَلِفُونَ ‹ 92 › وَلَوْ شاءَ اللَّه لَجَعَلَكُمْ أُمَّةً واحِدَةً وَلكِنْ يُضِلُّ مَنْ يَشاءُ وَيَهْدِي مَنْ يَشاءُ وَلَتُسْئَلُنَّ عَمَّا كُنْتُمْ تَعْمَلُونَ ‹ 93 › وَلا تَتَّخِذُوا أَيْمانَكُمْ دَخَلًا بَيْنَكُمْ فَتَزِلَّ قَدَمٌ بَعْدَ ثُبُوتِها وَتَذُوقُوا السُّوءَ بِما صَدَدْتُمْ عَنْ سَبِيلِ اللَّه وَلَكُمْ عَذابٌ عَظِيمٌ ‹ 94 ›\r\n\r\nترجمه :\r\n91 - هنگامى كه با خدا عهد بستيد به عهد او وفا كنيد ، و سوگندهايتان را بعد از تاكيد نشكنيد در حالى كه خدا را كفيل و ضامن بر ( سوگند ) خود قرار داده‌ايد ، خداوند از آنچه انجام مىدهيد آگاه است .\r\n","description":"","footnote":"","page_name":" 375 ","page_number":375},
  {"content":"\r\n92 - همانند آن زن ( سبك مغز ) نباشيد كه پشمهاى تابيده خود را پس از استحكام وا ، مىتابيد ، در حالى كه سوگند ( و پيمان ) خود را وسيله خيانت و فساد قرار مىدهيد ، بخاطر اينكه گروهى جمعيتشان از گروه ديگر بيشتر است ( و كثرت دشمن را بهانه اى براى شكستن بيعت با پيامبر خدا مىشمريد ) خدا مىخواهد شما را با اين وسيله آزمايش كند و روز قيامت آنچه را در آن اختلاف داشتيد براى شما روشن مىسازد .\r\n93 - و اگر خدا مىخواست همه شما را امت واحدى قرار مىداد ( همه را به اجبار وادار به ايمان مىكرد ، اما اجبار چه سودى دارد ؟ ) ولى خدا هر كس را بخواهد ( و مستحق ببيند ) گمراه و هر كس را بخواهد ( و لايق بداند ) هدايت مىكند ، و شما از آنچه انجام مىداديد بازپرسى خواهيد شد .\r\n94 - سوگندهاى خود را وسيله تقلب و خيانت در ميان خود قرار ندهيد ، مبادا گامهاى ثابت ( بر ايمان ) متزلزل گردد ، و بخاطر بازداشتن ( مردم ) از راه خدا آثار سوء آن را بچشيد و براى شما عذاب عظيم خواهد بود .\r\n\r\nشان نزول :\r\nمفسر بزرگ ، طبرسى ، در « مجمع البيان » در شان نزول نخستين آيه از آيات فوق چنين مىگويد :\r\nدر آن هنگام كه جمعيت مسلمانان كم ، و دشمنان فراوان بودند ، و امكان داشت بعضى از مؤمنان به خاطر همين تفاوت و احساس تنهايى ، بيعت خود را با پيامبر ص بشكنند و از حمايت او دست بردارند ، آيه فوق نازل شد و به آنها در اين زمينه هشدار داد .\r\n\r\nتفسير : استحكام پيمانهاى شما دليل بر ايمان شماست !\r\nدر تعقيب اصولى كه در آيه گذشته به عنوان يك رشته اصول اساسى اسلام در زمينه عدالت و احسان و مانند آن بيان شد ، در اين آيات به بخش ديگرى از\r\n","description":"","footnote":"","page_name":" 376 ","page_number":376},
  {"content":"\r\nمهمترين تعليمات اسلام مىپردازد كه آن مساله وفاى به عهد و پايبند بودن به پيمانها ، و ايستادگى در مقابل سوگندها است .\r\nنخست مىفرمايد : « به عهد الهى هنگامى كه با او عهد بستيد وفادار باشيد » ( * ( وَأَوْفُوا بِعَهْدِ اللَّه إِذا عاهَدْتُمْ ) * ) .\r\nسپس اضافه مىكند : « و سوگندهاى خود را بعد از تاكيد ، نقض نكنيد » ( * ( وَلا تَنْقُضُوا الأَيْمانَ بَعْدَ تَوْكِيدِها ) * ) .\r\n« در حالى كه به نام خدا سوگند ياد كرده‌ايد و خداوند را كفيل و ضامن بر سوگند خود قرار داده‌ايد » ( * ( وَقَدْ جَعَلْتُمُ اللَّه عَلَيْكُمْ كَفِيلًا ) * ) .\r\n« چرا كه خداوند از تمام اعمال شما آگاه است » ( * ( إِنَّ اللَّه يَعْلَمُ ما تَفْعَلُونَ ) * ) .\r\nگرچه مفسران در معنى « عهد اللَّه » ، تفسيرهاى متعددى ذكر كرده‌اند ولى ظاهر اين است كه منظور از آن پيمانهايى است كه مردم با خدا مىبندند ( و بديهى است كه پيمان با پيامبر او نيز پيمان با او است ) بنا بر اين هر گونه عهد الهى و بيعت در طريق ايمان و جهاد و غير آن را شامل مىشود .\r\nبلكه با توجه به اينكه تكاليف تشريعى ، كه وسيله پيامبر ص اعلام مىشود همواره با يك نوع عهد الهى ضمنى همراه است ، و تكاليف عقلى كه به خاطر اعطاى عقل و هوش و خرد و استعداد نيز با چنين معاهده ضمنى توام مىباشد ، همه در اين پيمان وسيع و عهد اللَّه داخل خواهند بود .\r\nو اما مساله ايمان ( جمع يمين به معنى سوگند ) كه در آيه فوق آمده و باز مورد تفسيرهاى گوناگون قرار گرفته ، با توجه به مفهوم جمله ، معنى وسيعى دارد كه هم تعهداتى را كه انسان با سوگند در برابر خداوند كرده ، شامل مىگردد ، و هم تعهداتى را كه با تكيه بر قسم در برابر خلق خدا مىكند .\r\nو به تعبير ديگر هر گونه تعهدى كه زير نام خدا و با سوگند به نام او\r\n","description":"","footnote":"","page_name":" 377 ","page_number":377},
  {"content":"\r\nانجام مىگيرد در اين جمله وارد است ، بخصوص كه بعد از آن جمله « و * ( قَدْ جَعَلْتُمُ اللَّه عَلَيْكُمْ كَفِيلًا ) * » ( در حالى كه خدا را كفيل و ضامن قرار داده‌ايد ) به عنوان تفسير و تاكيد آمده است .\r\nنتيجه اينكه : جمله « * ( أَوْفُوا بِعَهْدِ اللَّه ) * » خاص است و جمله « * ( لا تَنْقُضُوا الأَيْمانَ ) * » عام .\r\nو از آنجا كه مساله وفاى به عهد ، يكى از مهمترين پشتوانه‌ها براى ثبات هر جامعه است در آيه بعد نيز با لحن توام با نوعى سرزنش و ملامت ، آن را تعقيب كرده مىگويد : « شما همانند آن زنى نباشيد كه پشمها را تابيده اما پس از آن همه را وا مىتابيد » ( * ( وَلا تَكُونُوا كَالَّتِي نَقَضَتْ غَزْلَها مِنْ بَعْدِ قُوَّةٍ أَنْكاثاً ) * ( 1 ) .\r\nاشاره به داستان زنى است از قريش بنام « رايطه » در زمان جاهليت كه از صبح تا نيم روز ، خود و كنيزانش ، پشمها و موهايى را كه در اختيار داشتند مىتابيدند ، و پس از آن دستور مىداد همه آنها را واتابند و به همين جهت به عنوان « حمقاء » ( زن احمق ) در ميان عرب ، معروف شده بود .\r\nاين كار مخصوصا از اين نظر كه پشم بر اثر تابيدن ، استحكام و تكامل تازه اى پيدا مىكند و با گشودن آن ، يك حركت ارتجاعى انجام شده نه تنها بى حاصل ، بلكه زيانآور است ، همين گونه كسانى كه با پيمان بستن با خدا و به نام حق ، تعهدى را مىپذيرند ، هر گونه حركتى در جهت شكستن اين عهد و پيمان انجام دهند نه تنها بيهوده است بلكه دليل بر انحطاط و سقوط شخصيت آنها نيز مىباشد .\r\nسپس اضافه مىكند : « شما نبايد به خاطر ملاحظه اين و آن و اينكه\r\n\r\n","description":"","footnote":"\r\n( 1 ) « انكاث » جمع « نكث » ( بر وزن قسط ) به معنى باز گشودن پشم و مو بعد از تابيدن است ، و به گشودن لباسهايى كه از پشم و مو بافته شده نيز گفته مىشود ، در اينكه انكاث در آيه فوق چه محلى از اعراب دارد بعضى آن را حال تاكيدى ، و بعضى آن را مفعول دوم براى « نقضت » دانسته‌اند ، اى جعلت غزلها انكاثا .\r\n","page_name":" 378 ","page_number":378},
  {"content":"\r\nگروهى ، جمعيتشان از گروه ديگرى بيشتر است ، پيمان و سوگند خود را بشكنيد و آن را وسيله خيانت و تقلب و فساد قرار دهيد « ( * ( تَتَّخِذُونَ أَيْمانَكُمْ دَخَلًا بَيْنَكُمْ أَنْ تَكُونَ أُمَّةٌ هِيَ أَرْبى مِنْ أُمَّةٍ ) * ) ( 1 ) .\r\nاين دليل بر ضعف شخصيت و ناتوانى روح انسان و يا دليل بر تقلب و خيانت او است كه با مشاهده كثرت عددى مخالفان ، دست از آئين راستين خود بر دارد و به آئين منحط و بى پايه اى كه طرفدارانش اكثريت دارند بپيوندد .\r\n« آگاه باشيد ، خداوند با اين وسيله ، شما را مورد آزمايش قرار مىدهد » ( * ( إِنَّما يَبْلُوكُمُ اللَّه بِه ) * ) .\r\nآن روز كه شما در اكثريتيد و دشمن در اقليت ، روز آزمايش نيست ، روزهاى آزمايش روزهايى است كه انبوه دشمن در برابر شما بايستد و شما در ظاهر كمتر و ضعيفتر از آنها باشيد .\r\nبه هر حال « خداوند نتيجه اين آزمايش و آنچه را در آن اختلاف داشتيد در روز قيامت براى شما آشكار مىسازد و پرده از روى اسرار دلها بر مىدارد » و هر كس را به جزاى اعمالش مىرساند ( * ( وَلَيُبَيِّنَنَّ لَكُمْ يَوْمَ الْقِيامَةِ ما كُنْتُمْ فِيه تَخْتَلِفُونَ ) * ) .\r\nو از آنجا كه بحث از آزمايش الهى و تاكيد بر ايمان و انجام وظائف غالبا اين توهم را ايجاد مىكند كه مگر براى خدا مشكل است كه همه انسانها را اجبارا به قبول حق وادار سازد ، لذا آيه بعد به پاسخ اين توهم پرداخته مىگويد :\r\n\r\n","description":"","footnote":"\r\n( 1 ) دخل ( بر وزن دغل ) به معنى فساد و دشمنى نهانى و تقلب است ، و از همان ماده « داخل » به معنى درون گرفته شده است : توجه به اين نكته نيز لازمست كه طبق آنچه ما در بالا تفسير كرديم جمله * ( تَتَّخِذُونَ أَيْمانَكُمْ . . . ) * يك « جمله حاليه » است ، ولى بعضى از مفسران آن را جمله « استفهاميه » دانسته‌اند ، تفسير اول با ظاهر آيه سازگارتر است .\r\n","page_name":" 379 ","page_number":379},
  {"content":"\r\n« اگر خدا مىخواست همه شما را امت واحدى قرار مىداد » ( * ( وَلَوْ شاءَ اللَّه لَجَعَلَكُمْ أُمَّةً واحِدَةً ) * ) .\r\n« امت واحدة » از نظر ايمان و قبول حق ، اما در شكل اجباريش ، ولى بديهى است اين پذيرش حق نه گامى به سوى تكامل است نه دليلى بر افتخار پذيرنده آن ، لذا سنت خدا اين است كه همگان را آزاد بگذارد ، تا با اختيار خود ، راه حق را بپويند .\r\nولى اين آزادى به آن معنى نيست كه از ناحيه خدا ، هيچگونه كمكى به پويندگان اين راه نمىشود ، بلكه آنها كه قدم در راه حق مىگذارند و مجاهده مىكنند ، توفيق خداوند شامل حالشان مىشود ، و در پرتو هدايت او به سر منزل مقصود مىرسند ، و آنها كه در راه باطل گام مىگذارند از اين موهبت محروم مىگردند و بر گمراهيشان افزوده مىشود .\r\nلذا بلافاصله مىگويد « لكن خدا هر كس را بخواهد گمراه مىكند و هر كس را بخواهد هدايت » ( * ( وَلكِنْ يُضِلُّ مَنْ يَشاءُ وَيَهْدِي مَنْ يَشاءُ ) * ) .\r\nاما اين هدايت و اضلال الهى هرگز سلب مسئوليت از شما نمىكند ، زيرا گامهاى نخستين آن از خود شما است ، به همين دليل اضافه مىكند « شما بطور قطع در برابر اعمالى كه انجام مىداديد مسئوليد ، و از شما بازپرسى مىشود » ( * ( وَلَتُسْئَلُنَّ عَمَّا كُنْتُمْ تَعْمَلُونَ ) * ) .\r\nاين تعبير كه از يك سو انجام اعمال را به خود انسانها نسبت مىدهد ، و از سوى ديگر تاكيد بر مسئوليت آنها در برابر اعمالشان مىكند ، از قرائن روشنى است كه مفهوم هدايت و اضلال الهى را در جمله قبل ، تفسير مىنمايد ، كه اين هدايت و اضلال ، هرگز جنبه اجبارى ندارد .\r\nدر اين زمينه قبلا نيز بحث كرده‌ايم ( به تفسير آيه 26 سوره بقره ، جلد\r\n","description":"","footnote":"","page_name":" 380 ","page_number":380},
  {"content":"\r\nاول تفسير نمونه مراجعه فرمائيد ) .\r\nسپس براى تاكيد بر مساله وفاى به عهد و ايستادگى در برابر سوگندها كه از عوامل مهم ثبات اجتماعى است مىگويد : « سوگندهايتان را در ميان خود وسيله تقلب و نفاق قرار ندهيد » ( * ( وَلا تَتَّخِذُوا أَيْمانَكُمْ دَخَلًا بَيْنَكُمْ ) * ) .\r\nزيرا اين امر دو زيان بزرگ دارد اولا « سبب مىشود كه گامهاى ثابت بر ايمان متزلزل گردد » ( * ( فَتَزِلَّ قَدَمٌ بَعْدَ ثُبُوتِها ) * ) .\r\nچون هنگامى كه شما عهد و پيمان ببنديد و سوگند و قسم ياد كنيد ، اما قصد وفاى بر آن را نداشته باشيد و اين امر را تكرار كنيد ، سرمايه اعتماد مردم نسبت به شما از ميان مىرود ، و عده اى از ايمان آورندگان در ايمانشان ، سست و متزلزل مىشوند ، گويى گام خود را در جاى ظاهرا محكمى گذارده‌اند ، اما زير آن لغزنده بود و آنها را به لغزش افكنده است .\r\nزيان ديگر اينكه « آثار سوء اين عمل يعنى جلوگيرى از راه خدا را در اين دنيا خواهيد چشيد ، و عذاب عظيم الهى در جهان ديگر در انتظار شما خواهد بود » ! .\r\nدر حقيقت پيمانشكنيها و تخلف از سوگندها ، از يك سو موجب بدبينى و تنفر مردم از آئين حق و پراكندگى صفوف و بىاعتمادى مىگردد ، تا آنجا كه مردم رغبت به پذيرش اسلام نشان نمىدهند و اگر پيمانى با شما بستند خود را ملزم به وفاى به آن نمىدانند ، و اين خود مايه ناراحتيهاى فراوان و شكست و تلخ كامى در دنيا است .\r\nو از سويى ديگر عذاب الهى را در سرايى ديگر ، براى شما به ارمغان مىآورد .\r\n","description":"","footnote":"","page_name":" 381 ","page_number":381},
  {"content":"\r\n\r\nنكته‌ها :\r\n\r\n1 - فلسفه احترام به عهد و پيمان .\r\nمىدانيم مهمترين سرمايه يك جامعه ، اعتماد متقابل افراد اجتماع نسبت به يكديگر است ، اصولا آنچه جامعه را از صورت آحاد پراكنده بيرون مىآورد و همچون رشته‌هاى زنجير به هم پيوند مىدهد ، همين اصل اعتماد متقابل است كه پشتوانه فعاليتهاى هماهنگ اجتماعى و همكارى در سطح وسيع مىباشد .\r\nعهد و پيمان و سوگند ، تاكيدى است بر حفظ اين همبستگى و اعتماد متقابل ، اما آن روز كه عهد و پيمانها پشت سر هم شكسته شود ، ديگر اثرى از اين سرمايه بزرگ اعتماد عمومى باقى نخواهد ماند ، و جامعه به ظاهر متشكل ، تبديل به آحاد پراكنده فاقد قدرت مىشود .\r\nبه همين دليل مكررا در آيات قرآن ، و بطور گسترده و احاديث اسلامى ، روى مساله وفاى به عهد و ايستادگى در برابر سوگندها تاكيد شده است ، و شكستن آن از گناهان كبيره محسوب مىشود .\r\nامير مؤمنان على ع در « فرمان مالك اشتر » به اهميت اين مساله در اسلام و جاهليت اشاره كرده ، و آن را مهمترين و عمومىترين مساله مىشمرد ، و تاكيد مىكند كه حتى مشركان نيز به اين امر پايبند بوده‌اند ، زيرا عواقب دردناك پيمانشكنى را دريافته بودند ( 1 ) .\r\nدر دستورات جنگى اسلام مىخوانيم حتى امان دادن يك نفر از سربازان عادى به فرد يا افرادى از لشكر دشمن براى همه مسلمانان لازم المراعات است ! .\r\nمورخان و مفسران مىگويند از جمله امورى كه در صدر اسلام سبب شد ، گروه‌هاى زيادى اسلام ، آئين بزرگ الهى را پذيرا گردند ، همين پاى بند\r\n\r\n","description":"","footnote":"\r\n( 1 ) نهج البلاغه نامه‌هاى على ( ع ) نامه 53 .\r\n","page_name":" 382 ","page_number":382},
  {"content":"\r\nبودن مسلمين به عهد و پيمانشان ، و مراعات سوگندهايشان بود .\r\nاين امر تا آنجا اهميت دارد كه در روايتى از سلمان فارسى مىخوانيم :\r\nتهلك هذه الامة بنقض مواثيقها : « هلاكت اين امت به خاطر پيمان شكنيهايشان خواهد بود » ! ( 1 ) .\r\nيعنى همانگونه كه وفاى به عهد و پيمان موجب قدرت و شوكت و پيشرفت است ، پيمانشكنى سبب ضعف و ناتوانى و نابودى است .\r\nدر تاريخ اسلام مىخوانيم هنگامى كه مسلمانان در عصر خليفه دوم ، ارتش ساسانيان را شكست دادند ، و هرمزان بزرگ لشگر ايران دستگير شد ، او را نزد عمر آوردند ، خليفه به او گفت شما بارها با ما پيمان بستيد و پيمانشكنى كرديد ، دليلش چيست ؟\r\nهرمزان گفت : مىترسم قبل از آنكه دليلش را بگويم مرا به قتل برسانى ! خليفه گفت نترس ! .\r\nدر اين هنگام هرمزان تقاضاى آب كرد و به زودى ظرف ساده و بىارزشى را پر از آب كرده براى او آوردند .\r\nهرمزان گفت اگر از تشنگى هم بميرم هرگز در چنين ظرفى آب نخواهم خورد ! خليفه گفت : ظرف آبى بياوريد كه مورد قبولش باشد ، ظرف را بدست او دادند و او به اطراف خود نگاه مىكرد و آب نمىنوشيد و مىگفت ميترسم در حالى كه مشغول نوشيدن آب باشم ، كشته شوم .\r\nخليفه گفت نترس ! من به تو اطمينان مىدهم ، تا ننوشى با تو كارى نداريم .\r\nهرمزان ناگهان ظرف را واژگون كرد و آبها را به روى زمين ريخت ! خليفه كه فكر مىكرد آب بدون اختيار او ريخته شده است گفت آب\r\n\r\n","description":"","footnote":"\r\n( 1 ) مجمع البيان ذيل آيه مورد بحث .\r\n","page_name":" 383 ","page_number":383},
  {"content":"\r\nديگرى براى او بياوريد و او را تشنه نكشيد .\r\nهرمزان گفت : من آب نمىخواهم منظورم اين بود كه امان از تو بگيرم .\r\nخليفه گفت : من ترا به هر صورت خواهم كشت .\r\nولى هرمزان جواب داد تو به من امان و اطمينان دادى .\r\nخليفه گفت : دروغ مىگويى من به تو امان ندادم .\r\n« انس » حاضر بود ، گفت هرمزان راست مىگويد تو به او امان داده اى ، مگر به او نگفتى من با تو كارى ندارم تا آب را بنوشى ؟ ! خليفه در كار خود فرو ماند و به هرمزان گفت تو مرا فريب دادى ولى من به خاطر اين فريب خوردم كه تو قبول اسلام كنى .\r\nهرمزان از مشاهده اين صحنه ( و پاى بند بودن مسلمانان به عهد و پيمانشان نور ايمان در دلش درخشيدن گرفت ) و مسلمان شد ( 1 ) .\r\n\r\n2 - عذرهاى ناموجه براى نقض پيمان\r\nزشتى پيمانشكنى به حدى است كه كمتر كسى حاضر مىشود ، مسئوليت آن را ، با صراحت ، بر عهده گيرد ، لذا معمولا افراد پيمانشكن متعذر به اعذارى مىشوند ، هر چند عذرهاى واهى و بى اساس باشد كه نمونه اى از آن را در آيات فوق خوانديم و آن اينكه : گاهى بعضى از افراد مسلمان به عذر اينكه دشمن اكثريت عددى دارد و مؤمنان از نظر شماره در اقليتند در ادامه پيمان خود با خدا و پيامبر ص دچار ترديد مىشدند ، در حالى كه نه اكثريت از لحاظ تعداد ، دليل بر قدرت و قوت است ، زيرا بسيار ديده شده يك اقليت مصمم و با ايمان بر اكثريت عظيمى كه فاقد ايمان بوده‌اند پيروز شده است ، و نه قدرت و قوت دشمن به فرض\r\n\r\n","description":"","footnote":"\r\n( 1 ) اقتباس از تاريخ كامل جلد 2 صفحه 549 .\r\n","page_name":" 384 ","page_number":384},
  {"content":"\r\nاينكه با كثرت عدد حاصل شود مجوزى براى پيمانشكنى با دوستان نمىتواند باشد ، چرا كه اگر اين را بشكافيم در واقع يك نوع شرك و بيگانگى از خدا است .\r\nهمين موضوع به شكل ديگرى در عصر ما خودنمايى كرده است ، كه پاره اى از دولتهاى اسلامى ظاهرا كوچك از ترس قدرتهاى بزرگ استعمارى از انجام تعهدات خود با مؤمنان سر باز مىزنند و قدرت ناچيز بشر ضعيف را بر قدرت بىپايان خداوند مقدم مىشمرند ، به غير خدا تكيه مىكنند ، از غير خدا مىترسند و حتى عهد و پيمان خود را بر سر اين كار مىنهند كه همه اينها از پديده‌هاى شرك و بت پرستى است .\r\n","description":"","footnote":"","page_name":" 385 ","page_number":385},
  {"content":"\r\n\r\n[ سوره النحل ‹ 16 › : آيات 95 تا 97 
  ]\r\nوَ لا تَشْتَرُوا بِعَهْدِ اللَّه ثَمَناً قَلِيلًا إِنَّما عِنْدَ اللَّه هُوَ خَيْرٌ لَكُمْ إِنْ كُنْتُمْ تَعْلَمُونَ ‹ 95 › ما عِنْدَكُمْ يَنْفَدُ وَما عِنْدَ اللَّه باقٍ وَلَنَجْزِيَنَّ الَّذِينَ صَبَرُوا أَجْرَهُمْ بِأَحْسَنِ ما كانُوا يَعْمَلُونَ ‹ 96 › مَنْ عَمِلَ صالِحاً مِنْ ذَكَرٍ أَوْ أُنْثى وَهُوَ مُؤْمِنٌ فَلَنُحْيِيَنَّه حَياةً طَيِّبَةً وَلَنَجْزِيَنَّهُمْ أَجْرَهُمْ بِأَحْسَنِ ما كانُوا يَعْمَلُونَ ‹ 97 ›\r\n\r\nترجمه :\r\n95 - ( هرگز ) پيمان الهى را با بهاى كمى مبادله نكنيد ( و هر بهايى در برابر آن ناچيز است ) آنچه نزد خدا است براى شما بهتر است اگر بدانيد .\r\n96 - ( زيرا ) آنچه نزد شما است فانى مىشود ، اما آنچه نزد خدا است باقى ميماند ، و كسانى را كه صبر استقامت پيشه كنند به بهترين اعمالشان پاداش خواهيم داد .\r\n97 - هر كس عمل صالح كند ، در حالى كه مؤمن است ، خواه مرد باشد يا زن ، به او حيات پاكيزه مىبخشيم ، و پاداش آنها را به بهترين اعمالى كه انجام دادند خواهيم داد .\r\n\r\nشان نزول :\r\nمرحوم « طبرسى » مفسر بزرگ ، از « ابن عباس » چنين نقل مىكند كه مردى از اهالى « حضرموت » خدمت پيامبر ص رسيد عرض كرد اى رسول خدا\r\n","description":"","footnote":"","page_name":" 386 ","page_number":386},
  {"content":"\r\nهمسايه اى بنام « امرؤ القيس » دارم كه قسمتى از زمين مرا غصب كرده است و مردم گواه صدق منند ، ولى چون براى او احترام بيشترى قائل هستند حاضر به حمايت من نيستند .\r\nپيامبر ص امرؤ القيس را خواست و از او در اين زمينه سؤال كرد ، او در پاسخ همه چيز را انكار نمود ، پيامبر ص به او پيشنهاد سوگند كرد ، ولى مرد شاكى عرض كرد : يا رسول اللَّه ! اين مرد بىبندوبارى است كه براى او هيچ مانعى ندارد سوگند دروغ ياد كند ، پيامبر ص فرمود به هر حال چاره اى نيست ، يا بايد شهود بياورى و يا بايد تسليم سوگند او شوى ، به هنگامى كه امرؤ القيس برخواست تا سوگند ياد كند ، پيامبر ص به او مهلت داد ( و فرمود در اين باره بينديش و بعدا سوگند ياد كن ) .\r\nآن دو باز گشتند و در اين حال ، آيه اول و دوم مورد بحث نازل شد ( و آنها را از سوگند دروغ و عواقب آن بر حذر داشت ) .\r\nهنگامى كه پيامبر ص اين دو آيه را براى آنها خواند ، امرؤ القيس گفت حق است ، آنچه نزد من است سرانجام فانى مىشود و اين مرد راست مىگويد من قسمتى از زمين او را غصب كرده‌ام ، ولى نمىدانم چه مقدار بوده است ؟ اكنون كه چنين است هر مقدار مىخواهد ( و مىداند حق او است ) بر گيرد ، و معادل آن هم بر آن بيفزايد به خاطر استفاده اى كه در اين مدت از زمين او كرده‌ام ، در اين هنگام سومين آيه مورد بحث نازل شد ( و به كسانى كه عمل صالح توام با ايمان دارند بشارت « حيات طيبه » داد ) .\r\n\r\nتفسير : زندگى پاكيزه در گرو چيست ؟\r\nدر تعقيب آيات گذشته كه از زشتى پيمانشكنى و سوگند دروغ سخن ميگفت نخستين آيه مورد بحث نيز تاكيدى بر همان مطلب دارد ، با اين تفاوت كه انگيزه\r\n","description":"","footnote":"","page_name":" 387 ","page_number":387},
  {"content":"\r\nپيمانشكنى و سوگند دروغ در آيات قبل مساله مرعوب شدن در برابر اكثريت عددى بود ، و در اينجا انگيزه آن مساله جلب منافع بىارزش مادى است .\r\nلذا مىگويد : « هرگز پيمان الهى را با بهاى كمى مبادله نكنيد ) ( * ( وَلا تَشْتَرُوا بِعَهْدِ اللَّه ثَمَناً قَلِيلًا ) * ) .\r\nيعنى هر بهايى در برابر آن بگيريد كم و ناچيز است ، حتى اگر تمام دنيا را به شما بدهند ارزش يك لحظه وفاى به عهد الهى را ندارد .\r\nسپس به عنوان دليل اضافه مىكند « آنچه نزد خدا است براى شما بهتر است اگر بدانيد » ( * ( إِنَّما عِنْدَ اللَّه هُوَ خَيْرٌ لَكُمْ إِنْ كُنْتُمْ تَعْلَمُونَ ) * ) .\r\nدر آيه بعد دليل اين برترى را چنين بيان مىكند : « آنچه نزد شما است سرانجام فانى و نابود مىشود ، اما آنچه نزد خدا است باقى و جاودان مىماند » ( * ( ما عِنْدَكُمْ يَنْفَدُ وَما عِنْدَ اللَّه باقٍ ) * ) .\r\nمنافع مادى هر چند ظاهرا بزرگ باشند اما همچون حبابى بر سطح آب بيش نيستند ، در حالى كه پاداش الهى كه همچون ذات مقدسش جاويدان است از همه اينها برتر و بالاتر است .\r\nسپس اضافه مىكند : ما كسانى را كه در راه اطاعت فرمانمان ( به خصوص ايستادگى در برابر سوگندها و عهدها ) صبر و استقامت مىكنند به بهترين اعمالشان پاداش خواهيم داد « ( * ( وَلَنَجْزِيَنَّ الَّذِينَ صَبَرُوا أَجْرَهُمْ بِأَحْسَنِ ما كانُوا يَعْمَلُونَ ) * ) .\r\nتعبير به « احسن » دليل بر اين است كه اعمال نيك آنها همه يكسان نيست ، بعضى خوبست و بعضى خوبتر ، ولى خداوند همه را به حساب خوبتر مىگذارد ، و پاداش خوبتر را به آنها مىدهد ، و اين نهايت بزرگوارى است كه فى المثل شخصى چند نوع كالا براى فروش عرضه كند ، عالى و خوب و متوسط ، و خريدار همه را\r\n","description":"","footnote":"","page_name":" 388 ","page_number":388},
  {"content":"\r\nبه قيمت عالى بخرد ! ضمنا جمله * ( وَلَنَجْزِيَنَّ الَّذِينَ صَبَرُوا . . . ) * خالى از اشاره به اين نكته نيست كه صبر و استقامت و پايمردى در مسير طاعت و مخصوصا پايبند بودن به عهد و پيمان از بهترين اعمال آدمى است .\r\nدر حديثى از على ع در نهج البلاغه مىخوانيم :\r\nالصبر من الايمان كالرأس من الجسد و لا خير فى جسد لا رأس معه و لا فى ايمان لا صبر معه :\r\n« صبر و استقامت در برابر ايمان همچون سر است در برابر تن ، تن بى سر ، فايده و دوام و بقايى ندارد همچنين ايمان بدون صبر و پايمردى » ( 1 ) .\r\nو به دنبال آن به صورت يك قانون كلى نتيجه اعمال صالح توام با ايمان را از هر كس و به هر صورت تحقق يابد ، در اين دنيا و جهان ديگر ، بيان مىكند ، و مىگويد : « هر كس عمل صالح انجام دهد در حالى كه مؤمن باشد ، خواه مرد يا زن به او حيات پاكيزه مىبخشيم ، و پاداش آنها را به بهترين اعمالى كه انجام مىدادند خواهيم داد » ( * ( مَنْ عَمِلَ صالِحاً مِنْ ذَكَرٍ أَوْ أُنْثى وَهُوَ مُؤْمِنٌ فَلَنُحْيِيَنَّه حَياةً طَيِّبَةً وَلَنَجْزِيَنَّهُمْ أَجْرَهُمْ بِأَحْسَنِ ما كانُوا يَعْمَلُونَ ) * ) .\r\nو به اين ترتيب معيار ، تنها « ايمان » و « اعمال صالح زائيده آن » است و ديگر هيچ قيد و شرطى نه از نظر سن و سال ، نه از نظر نژاد ، نه از نظر جنسيت و نه از نظر پايه و رتبه اجتماعى در كار نيست .\r\nو نتيجه اين عمل صالح مولود ايمان در اين جهان ، حيات طيبه است يعنى تحقق جامعه اى قرين با آرامش ، امنيت ، رفاه ، صلح ، محبت ، دوستى ، تعاون و مفاهيم سازنده انسانى خواهد بود ، و از نابسامانيها و درد و رنجهايى كه بر اثر استكبار و ظلم و طغيان و هوا پرستى و انحصارطلبى به وجود مىآيد و آسمان\r\n\r\n","description":"","footnote":"\r\n( 1 ) نهج البلاغه كلمات قصار شماره 82 .\r\n","page_name":" 389 ","page_number":389},
  {"content":"\r\nزندگى را تيره و تار مىسازد در امان است .\r\nاين از يك سو ، و از سوى ديگر خدا آنها را « بر طبق بهترين اعمالشان » پاداش خواهد داد كه تفسير آن در آيات قبل گذشت .\r\n\r\nنكته‌ها :\r\n\r\n1 - سرمايه‌هاى جاودانى\r\nطبيعت زندگى اين جهان مادى ، فنا و نابودى است ، محكمترين بناها ، با دوامترين حكومتها ، قويترين انسانها ، و هر چيز كه از آن مستحكمتر نباشد ، سرانجام كهنه و فرسوده و سپس نابود مىشود ، و همه بدون استثناء خللپذيرند .\r\nاما اگر بتوان اين موجودات را به نحوى با ذات پاك خداوند پيوند داد و براى او و در راه او به كار انداخت ، رنگ جاودانگى به خود مىگيرند ، چرا كه ذات پاكش ابدى است و هر چيز نسبتى با او دارد رنگ ابديت مىيابد :\r\nاعمال صالح ، ابدى هستند ، شهيدان حيات جاويدان دارند ، پيامبران و امامان و دانشمندان راستين ، و مجاهدان راه حق ، تاريخشان ، توام با ابديت است ، چرا كه همه رنگ الهى دارند .\r\nبه همين دليل ، آيات فوق به ما هشدار مىدهد كه بيائيد سرمايه‌هاى وجود خود را از فناپذيرى نجات بخشيد ، و در صندوق پساندازى ذخيره كنيد كه دست تطاول ايام به محتوياتش نمىرسد ، و گذشت شب و روز آن را به فنا و نيستى سوق نمىدهد .\r\nبيائيد و سرمايه‌هاى خود را براى خدا و در راه خلق خدا و جلب رضاى او به كار اندازيد تا مصداق « * ( عِنْدَ اللَّه ) * » گردد ، و به مقتضاى « * ( ما عِنْدَ اللَّه باقٍ ) * » باقى و برقرار شود .\r\n","description":"","footnote":"","page_name":" 390 ","page_number":390},
  {"content":"\r\nدر حديثى از پيامبر ص مىخوانيم :\r\nاذا مات ابن آدم انقطع امله الا عن ثلاث صدقة جاريه ، علم ينتفع به و ولد صالح يدعو له :\r\n« هنگامى كه فرزند آدم از دنيا مىرود اميد او از همه چيز بريده خواهد شد مگر از سه چيز : صدقات جاريه ( آثار خيرى كه در خدمت مردم و در راه خدا در جريان است ) و علم و دانشى كه مردم از آن بهره مىگيرند ، و فرزند صالح كه براى او دعا مىكند » ( 1 ) چرا كه همه اينها براى خدا و در راه او هستند و رنگ ابديت دارند .\r\nدر نهج البلاغه مىخوانيم :\r\nشتان ما بين عملين : عمل تذهب لذته و تبقى تبعته و عمل تذهب مئونته و يبقى اجره :\r\n« بسيار تفاوت دارد عملى كه لذتش از ميان مىرود و مسئوليتش باقى مىماند ، و عملى كه درد و رنجش مىرود و اجرش باقى است » ( 2 ) .\r\n\r\n2 - برابرى مرد و زن\r\nبى شك ، زن و مرد تفاوتهايى از نظر جسم و روح دارند و به همين دليل در احراز پستهاى اجتماعى متفاوتند و هر كارى از كسى ساخته است ، ولى هيچيك از اينها دليل بر تفاوت شخصيت انسانى آنها ، و يا تفاوت مقامشان در پيشگاه خدا نيست ، و از اين نظر هر دو كاملا برابرند ، و به همين دليل معيارى كه بر شخصيت و مقام معنوى آنها حكومت مىكند ، يك معيار بيش نيست ، و آن ايمان است و عمل صالح و تقوى كه امكان دسترسى هر دو به آن يكسان است .\r\nآيات فوق ، با صراحت اين حقيقت را بيان كرده ، و دهان بيهوده گويانى را كه در گذشته يا حال در شخصيت انسانى زن ، شك و ترديد داشتند ، و يا براى او مقامى پائينتر از مقام انسانى مرد قائل بودند مىبندد ، و ضمنا منطق اسلام را\r\n\r\n","description":"","footnote":"\r\n( 1 ) ارشاد ديلمى .\r\n( 2 ) نهج البلاغه كلمات قصار شماره 121 .\r\n","page_name":" 391 ","page_number":391},
  {"content":"\r\nدر اين مساله مهم اجتماعى آشكار مىسازد ، و ثابت مىكند كه بر خلاف پندار كوته فكران ، اسلام دين مردانه نيست ، به همان مقدار كه به مردان تعلق دارد به زنان نيز تعلق دارد .\r\nاين هر دو جنس در صورتى كه در مسير اعمال صالح گام بردارند ، گامى مثبت و سازنده كه از انگيزه‌هاى ايمانى مدد گيرد ، هر دو به يكسان داراى « حيات طيبه » خواهند بود ، و هر دو از اجر و پاداش مساوى در پيشگاه خدا بهره مند مىشوند و موقعيت اجتماعى آنها نيز همانند خواهد بود مگر اينكه از نظر ايمان و عمل صالح بر ديگرى برترى يابد .\r\n\r\n3 - ريشه‌هاى عمل صالح از ايمان سيراب مىگردد\r\nعمل صالح آن چنان مفهوم وسيع و گسترده اى دارد كه تمام فعاليتهاى مثبت و مفيد و سازنده را در همه زمينه‌هاى علمى و فرهنگى و اقتصادى و سياسى و نظامى و مانند آن شامل مىشود .\r\nاز اختراع دانشمندى كه براى كمك به انسانها سالها زحمت كشيده گرفته ، تا مجاهدتهاى شهيد جان بر كفى كه در صحنه مبارزه حق و باطل آخرين قطره‌هاى خون خود را نثار مىكند ، و از درد و رنجى كه مادر با ايمانى به هنگام آوردن نوزاد و سپس براى تربيت او متحمل مىشود گرفته ، تا زحماتى كه دانشمندان براى نوشتن كتابهاى پر ارجشان مىكشند ، همه را فرا مىگيرد .\r\nاز بزرگترين كارها همچون رسالت انبيا ، تا كوچكترين برنامه‌ها همچون كنار زدن يك سنگ كوچك از وسط جاده ، همه در اين مفهوم وسيع جمع است .\r\nدر اينجا اين « سؤال » پيش مىآيد كه چرا اين عمل صالح مقيد به قيد ايمان شده است در حالى كه انجام آن بدون ايمان نيز امكان دارد ، و در مواردى ديده شده است .\r\n","description":"","footnote":"","page_name":" 392 ","page_number":392},
  {"content":"\r\n« پاسخ » اين سؤال يك نكته است و آن اينكه اگر انگيزه ايمان در كار نباشد غالبا عمل آلوده مىشود و اگر آلوده نشود بسيار استثنايى است ، و اما اگر ريشه‌هاى درخت عمل صالح از آب توحيد و ايمان به « اللَّه » سيراب گردد ، كمتر ممكن است آفاتى همچون عجب و ريا و تظاهر و خودبينى و تقلب و منتگذارى و امثال آن در آن راه يابد ، و به همين دليل قرآن مجيد غالبا اين دو را با هم پيوند مىدهد چرا كه پيوندشان يك واقعيت عينى و ناگسستنى است .\r\nلازم است در اينجا با ذكر يك مثال اين مساله را روشنتر سازيم ، فرض كنيد دو نفر هر كدام دست به ساختن بيمارستانى زده‌اند ، يكى انگيزه الهى دارد و براى خدمت به خلق خدا اين كار را كرده ، اما ديگرى هدفش تظاهر و رسيدن به يك موقعيت اجتماعى است .\r\nممكن است در يك نظر سطحى ما فكر كنيم بالآخره هر دو بيمارستان مىسازند و مردم از عمل آنها يكسان استفاده خواهند كرد ، درست است كه يكى پاداش الهى دارد و يكى ندارد ، ولى عمل آنها ظاهرا با يكديگر متفاوت نيست .\r\nولى همانگونه كه گفتيم اين محصول يك مطالعه سطحى است ، اما اگر كمى بيشتر دقت كنيم خواهيم ديد خود اين دو عمل در جهات مختلف با يكديگر متفاوتند ، فى المثل نفر اول به سراغ محله اى از شهر مىرود كه مستضعفان و نيازمندان در آن بيشترند ، و گاه در يك محله گمنام كه در مسير رفت و آمد نيست اقدام به اين عمل مىكند ، ولى نفر دوم به سراغ نقطه اى مىرود كه بيشتر در چشمها است هر چند در آنجا نياز بسيار كمترى است .\r\nنفر اول در انتخاب مصالح و كيفيت ساختمان آينده‌هاى دور را در نظر مىگيرد ، و آن چنان زير بنا را مىسازد كه صدها سال بماند ، اما نفر دوم غالبا به سراغ اين مىرود كه ساختمان زودتر بر پا و افتتاح شود و جار و جنجال راه بيندازد ، و نتيجه مورد نظرش را بگيرد .\r\n","description":"","footnote":"","page_name":" 393 ","page_number":393},
  {"content":"\r\nنفر اول دنبال تحكيم باطن كار مىرود و نفر دوم به زرق و برق ظاهر مىچسبد ، همچنين در انتخاب بخشهاى درمانى ، دكترها ، پرستارها و ساير نيازمنديهاى اين بيمارستان ميان اين دو ، تفاوت بسيار است ، چرا كه همواره انگيزه‌هاى مختلف ، خود را در تمام مسير عمل نشان مىدهند و يا به تعبير ديگر عمل را به رنگ خود در مىآورند .\r\n\r\n4 - حيات طيبه چيست ؟\r\nمفسران در معنى « حيات طيبه » ( زندگى پاكيزه ) تفسيرهاى متعددى آورده‌اند :\r\nبعضى آن را به معنى روزى حلال تفسير كرده‌اند .\r\nبعضى به قناعت و رضا دادن به نصيب .\r\nبعضى به رزق روزانه .\r\nبعضى به عبادت توام با روزى حلال .\r\nو بعضى به توفيق بر اطاعت فرمان خدا و مانند آن .\r\nولى شايد نياز به تذكر نداشته باشد كه حيات طيبه ، مفهومش آن چنان وسيع و گسترده است كه همه اينها و غير اينها را در بر مىگيرد ، زندگى پاكيزه از هر نظر ، پاكيزه از آلودگيها ، ظلمها و خيانتها ، عداوتها و دشمنيها ، اسارتها و ذلتها و انواع نگرانيها و هر گونه چيزى كه آب زلال زندگى را در كام انسان ناگوار مىسازد .\r\nولى با توجه به اينكه در دنبال آن ، سخن از جزاى الهى به نحو احسن به ميان آمده استفاده مىشود كه حيات طيبه مربوط به دنيا است و جزاى احسن مربوط به آخرت .\r\n","description":"","footnote":"","page_name":" 394 ","page_number":394},
  {"content":"\r\nجالب اينكه در روايتى كه در نهج البلاغه از امير مؤمنان على ع نقل شده مىخوانيم :\r\nو سئل عن قوله تعالى « * ( فَلَنُحْيِيَنَّه حَياةً طَيِّبَةً ) * » فقال هى القناعة :\r\n« از امام پرسيدند منظور از جمله » * ( فَلَنُحْيِيَنَّه حَياةً طَيِّبَةً ) * « چيست ؟ فرمود :\r\nقناعت است » ( 1 ) .\r\nبدون شك مفهوم اين تفسير محدود ساختن حيات طيبه به قناعت نمىباشد ، بلكه بيان مصداق است ولى مصداقى است بسيار روشن ، چرا كه اگر تمام دنيا را به انسان بدهند ولى روح قناعت را از او بگيرند هميشه در آزار و رنج و نگرانى بسر مىبرد ، و به عكس اگر انسان روح قناعت داشته باشد ، و از حرص و آز و طمع بر كنار گردد ، هميشه آسوده خاطر و خوش است .\r\nهمچنين در بعضى از روايات ديگر « حيات طيبه » به معنى « رضا و خشنودى از آنچه خدا داده است » تفسير شده كه آن هم با قناعت قريب الافق است .\r\nولى هرگز نبايد به اين مفاهيم جنبه تخديرى داد ، بلكه هدف اصلى از بيان رضا و قناعت ، پايان دادن به حرص و آز و طمع و هوا پرستى است كه عامل تجاوزها و استثمارها و جنگها و خونريزىها ، و گاه عامل ذلت و اسارت است .\r\n\r\n","description":"","footnote":"\r\n( 1 ) نهج البلاغه كلمات قصار شماره 229 .\r\n","page_name":" 395 ","page_number":395},
  {"content":"\r\n\r\n[ سوره النحل ‹ 16 › : آيات 98 تا 100 
  ]\r\nفَإِذا قَرَأْتَ الْقُرْآنَ فَاسْتَعِذْ بِاللَّه مِنَ الشَّيْطانِ الرَّجِيمِ ‹ 98 › إِنَّه لَيْسَ لَه سُلْطانٌ عَلَى الَّذِينَ آمَنُوا وَعَلى رَبِّهِمْ يَتَوَكَّلُونَ ‹ 99 › إِنَّما سُلْطانُه عَلَى الَّذِينَ يَتَوَلَّوْنَه وَالَّذِينَ هُمْ بِه مُشْرِكُونَ ‹ 100 ›\r\n\r\nترجمه :\r\n98 - هنگامى كه قرآن مىخوانى از شر شيطان مطرود شده ، به خدا پناه بر .\r\n99 - چرا كه او تسلطى بر كسانى كه ايمان دارند و بر پروردگارشان توكل مىكنند ندارد .\r\n100 - تنها تسلط او بر كسانى است كه او را به سرپرستى خود برگزيده‌اند و آنها كه نسبت به او شرك مىورزند ( و فرمانش را بجاى فرمان خدا لازم الاجراء مىدانند ) .\r\n\r\nتفسير : اين گونه قرآن بخوان .\r\nفراموش نكرده‌ايم كه در چندين آيه قبل به اين نكته اشاره شده بود كه در قرآن بيان همه چيز هست ( تِبْياناً لِكُلِّ شَيْءٍ ) و به دنبال آن بخشى از مهمترين فرمانهاى الهى كه در قرآن آمده ذكر شد :\r\nآيات مورد بحث ، طرز استفاده از قرآن مجيد و چگونگى تلاوت آن را بيان مىكند ، زيرا پر بار بودن محتواى قرآن به تنهايى كافى نيست ، بايد موانع نيز از وجود ما و از محيط فكر و جان ما بر چيده شود تا به آن محتواى پر بار دست يابيم .\r\nلذا نخست مىگويد « هنگامى كه قرآن مىخوانى از شر شيطان مطرود شده به خدا پناه بر » ( * ( فَإِذا قَرَأْتَ الْقُرْآنَ فَاسْتَعِذْ بِاللَّه مِنَ الشَّيْطانِ الرَّجِيمِ ) * ) .\r\nالبته منظور تنها ذكر جمله « اعوذ باللَّه من الشيطان الرجيم » نيست ،\r\n","description":"","footnote":"","page_name":" 396 ","page_number":396},
  {"content":"\r\nبلكه تخلق به آن شرط است يعنى ذكر اين جمله مقدمه تحقق حالتى در نفس و جان انسان گردد ، حالت توجه به خدا ، حالت جدايى از هوى و هوسهاى سركشى كه مانع فهم و درك صحيح انسان است ، حالت بيگانگى از تعصبها و غرورها و خودخواهيها و خودمحورىهايى كه انسان را وادار مىكند كه از همه چيز ، حتى از سخنان خدا به نفع خواسته‌هاى انحرافيش استفاده كند .\r\nو تا چنين حالتى در روح و جان انسان پيدا نشود ، درك حقايق قرآن براى او ممكن نيست ، بلكه به عكس ممكن است قرآن را با توسل به « تفسير به راى » وسيله اى قرار دهد براى توجيه خواسته‌هاى شركآلودش .\r\nآيه بعد در حقيقت دليلى است بر آنچه در آيه قبل گفته شده بود ، مىفرمايد :\r\n« شيطان تسلطى بر كسانى كه ايمان دارند و بر پروردگارشان توكل مىكنند ندارد » ( * ( إِنَّه لَيْسَ لَه سُلْطانٌ عَلَى الَّذِينَ آمَنُوا وَعَلى رَبِّهِمْ يَتَوَكَّلُونَ ) * ) .\r\n« تنها تسلط او بر كسانى است كه او را دوست مىدارند و به رهبرى و سرپرستى خود انتخابش كرده‌اند » ( * ( إِنَّما سُلْطانُه عَلَى الَّذِينَ يَتَوَلَّوْنَه ) * ) .\r\n« و آنها كه او را شريك خدا در اطاعت و بندگى قرار داده‌اند » ( * ( وَالَّذِينَ هُمْ بِه مُشْرِكُونَ ) * ) .\r\nفرمان شيطان را بجاى فرمان خدا واجب الاجراء مىدانند !\r\n\r\nنكته‌ها :\r\n\r\n1 - موانع شناخت\r\nچهره حقيقت هر قدر آشكار و درخشان باشد تا در برابر ديده بينا قرار نگيرد درك آن ممكن نيست ، و به تعبير ديگر براى شناخت حقايق دو چيز لازم است ،\r\n","description":"","footnote":"","page_name":" 397 ","page_number":397},
  {"content":"\r\nآشكار شدن چهره حق و دارا بودن وسيله ديد و درك .\r\nآيا هرگز نابينا مىتواند قرص خورشيد را ببيند ؟ آيا كران مىتوانند نغمه‌هاى دلنواز جهان را بشنوند ؟ همين گونه كسانى كه چشم حق بين ندارند از ديدن چهره حقيقت محرومند ، و آنها كه گوش حقشنو ندارند از شنيدن آيات حق .\r\nچه چيز مانع مىشود كه انسان قدرت شناخت را از دست دهد ؟\r\nبدون شك در درجه اول پيشداوريهاى غلط ، هوى و هوسهاى نفسانى ، تعصبهاى كوركورانه افراطى ، و گرفتار بودن در چنگال خود خواهى و غرور و خلاصه هر چيزى كه صفاى دل و پاكى روح انسان را بر هم مىزند ، و رنگهاى تيره و تار به آن مىدهد ، همه اينها مانع درك حقيقتند .\r\n\r\nجمال يار ندارد حجاب و پرده ولى\r\nغبار ره بنشان تا نظر توانى كرد !\r\n\r\n\r\nتا نفس مبرا ز نواهى نشود\r\nدل آينه نور الهى نشود !\r\n\r\nدر حديث مىخوانيم :\r\nلو لا ان الشياطين يحومون حول قلوب بنى آدم لنظروا الى ملكوت السماوات :\r\n« اگر شياطين در اطراف قلوب فرزندان آدم دور نمىزدند آنها مىتوانستند ملكوت و باطن آسمانها را ببينند » .\r\nبه همين دليل نخستين شرط براى رهروان راه حق ، تهذيب نفس و تقوا است ، كه بدون آن انسان در ظلمات وهم ، گرفتار و در بيراهه‌ها سرگردان مىشود .\r\nو اگر مىبينيم قرآن مىگويد : هُدىً لِلْمُتَّقِينَ « اين آيات الهى مايه هدايت براى پرهيزكاران است » نيز اشاره به همين واقعيت است .\r\nبسيار ديده‌ايم كسانى را كه با تعصب و لجاجت و پيشداوريهاى فردى يا گروهى به سراغ آيات قرآن مىروند و بجاى اينكه حقيقت را از قرآن درك كنند آنچه را خود مىخواهند بر قرآن تحميل مىنمايند ، و به تعبير ديگر آنچه\r\n","description":"","footnote":"","page_name":" 398 ","page_number":398},
  {"content":"\r\nرا كه مىخواهند در قرآن مىجويند ، نه آنچه را كه خدا بيان فرموده ، و به جاى اينكه قرآن مايه هدايتشان شود ، بر انحرافشان مىافزايد ( البته نه قرآن كه هوى و هوسهاى سركششان ) فَأَمَّا الَّذِينَ آمَنُوا فَزادَتْهُمْ إِيماناً وَهُمْ يَسْتَبْشِرُونَ وَأَمَّا الَّذِينَ فِي قُلُوبِهِمْ مَرَضٌ فَزادَتْهُمْ رِجْساً إِلَى رِجْسِهِمْ وَماتُوا وَهُمْ كافِرُونَ « اما آنها كه ايمان آورده‌اند ، آيات قرآن بر ايمانشان مىافزايد و شاد مىشوند و اما آنها كه در دلهايشان بيمارى است پليدى تازه اى بر پليديشان مىافزايد ، از دنيا مىروند در حالى كه كافرند » ! ( سوره توبه - 124 - 125 ) .\r\nبنا بر اين با صراحت بايد گفت منظور از آيه فوق اين نيست كه تنها به گفتن « اعوذ باللَّه من الشيطان الرجيم » قناعت كنيم ، بلكه بايد اين « ذكر » را تبديل به « فكر » و فكر را تبديل به « يك حالت درونى » كنيم ، و به هنگام خواندن هر آيه به خدا پناه بريم از اينكه وسوسه‌هاى شيطان حجابى ميان ما و كلام حياتبخش او گردد .\r\n\r\n2 - چرا از شيطان رجيم [ به خدا پناه مىبريم ؟ 
  ]\r\n« رجيم » از ماده « رجم » به معنى طرد كردن است ، و در اصل به معنى زدن با سنگ آمده و سپس به معنى طرد كردن استعمال شده است .\r\nدر اينجا از ميان تمام صفات شيطان ، مطرود بودن او مطرح شده ، و اين ما را به ياد استكبارش در مقابل دعوت خداوند به سجود و خضوع در مقابل آدم مىافكند ، اين استكبار ، سبب شد كه ميان شيطان و درك حقايق حجابى ، برقرار گردد ، تا آنجا كه خود را برتر از آدم بپندارد و بگويد : من از او بهترم ، مرا از آتش و او را از خاك آفريده اى و حتى اين سركشى و غرور سبب شد كه به فرمان خدا نيز اعتراض كند ، اعتراضى كه مايه كفر و طرد او گردد .\r\nقرآن گويا با تعبير « رجيم » مىخواهد اين واقعيت را تفهيم كند كه\r\n","description":"","footnote":"","page_name":" 399 ","page_number":399},
  {"content":"\r\nبه هنگام تلاوت قرآن ، استكبار و غرور و تعصب را از خود دور كنيد تا سرنوشتى همچون شيطان رجيم پيدا نكنيد ، و به جاى درك حقيقت در پرتگاه كفر و بىايمانى سقوط ننمائيد .\r\n\r\n3 - آنها كه زير پرچم حقند و آنها كه تحت لواى شيطانند ؟\r\nدر آيات فوق ، مردم به دو گروه تقسيم شده‌اند ، گروهى كه تحت سلطه شيطانند و گروهى كه بيرون از اين سلطه هستند و براى هر يك از اين دو گروه ، دو صفت بيان شده است .\r\nآنها كه بيرون از سلطه شيطانند ، داراى ايمان و توكل بر پروردگارند ، يعنى از نظر عقيده تنها خداپرستند ، و از نظر عمل مستقل از همه چيز و متكى بر خدا ، نه متكى بر انسانهاى ضعيف و وابسته ، و يا بر هوى و هوسها و تعصبها و لجاجتها .\r\nاما آنها كه زير سلطه شيطانند ، اولا رهبرى او را از نظر اعتقاد پذيرفته‌اند ( * ( يَتَوَلَّوْنَه ) * ) و ثانيا از نظر عمل شيطان را شريك خدا در اطاعت شمرده‌اند ، يعنى عملا پيرو فرمان اويند .\r\nالبته انكار نمىتوان كرد انسانهايى هستند كه مىكوشند و خود را در گروه اول جاى مىدهند ، اما بعدا بر اثر دور افتادن از مربيان الهى و يا قرار گرفتن در محيطهاى آلوده و يا به علل ديگر به گروه دوم سقوط مىكنند .\r\nو در هر حال آيات فوق بار ديگر اين حقيقت را تاكيد مىكند كه سلطه شيطان بر انسانها اجبارى و الزامى و ناخودآگاه نيست بلكه اين انسانها هستند كه شرائط ورود شيطان را به محيط جان خود فراهم مىسازند و به اصطلاح جواز عبور از دروازه قلب به او مىدهند .\r\n","description":"","footnote":"","page_name":" 400 ","page_number":400},
  {"content":"\r\n\r\n4 - آداب تلاوت قرآن\r\nهمه چيز نياز به برنامه دارد مخصوصا بهره گيرى از كتاب بزرگى همچون قرآن ، به همين دليل در خود قرآن براى تلاوت و بهره گيرى از اين آيات آداب و شرائطى بيان شده است :\r\n1 - نخست مىگويد : لا يَمَسُّه إِلَّا الْمُطَهَّرُونَ : « قرآن را جز پاكان لمس نمىكنند » اين تعبير ممكن است هم اشاره به پاكيزگى ظاهرى باشد كه تماس گرفتن با خطوط قرآن بايد توام با طهارت و وضو باشد ، و هم اشاره به اينكه درك مفاهيم و محتواى اين آيات تنها براى كسانى ميسر است كه پاك از رذائل اخلاقى باشند ، تا صفات زشتى كه بر ديده حقيقت بين انسان پرده مىافكند ، آنها را از مشاهده جمال حق محروم نگرداند .\r\n2 - به هنگام آغاز تلاوت قرآن بايد از شيطان رجيم و رانده شده درگاه حق ، به خدا پناه برد ، چنان كه در آيات فوق خوانديم « * ( فَإِذا قَرَأْتَ الْقُرْآنَ فَاسْتَعِذْ بِاللَّه مِنَ الشَّيْطانِ الرَّجِيمِ ) * » .\r\nدر روايتى از امام صادق ع مىخوانيم كه در پاسخ اين سؤال كه چگونه اين دستور را عمل كنيم ؟ و چه بگوئيم ؟ فرمود بگو :\r\nاستعيذ بالسميع العليم من الشيطان الرجيم\r\nو در روايت ديگرى مىخوانيم كه امام به هنگام تلاوت سوره حمد فرمود :\r\nاعوذ باللَّه السميع العليم من الشيطان الرجيم ، و اعوذ باللَّه ان يحضرون :\r\n« به خداوند شنوا و دانا از شيطان رجيم پناه مىبرم ، و هم به او پناه مىبرم از اينكه نزد من حضور يابند » ! و همانگونه كه در بالا گفتيم اين پناه بردن نبايد محدود به لفظ و سخن باشد بلكه بايد در اعماق روح و جان نفوذ كند به گونه اى كه انسان هنگام تلاوت قرآن از خوهاى شيطانى جدا گردد ، و به صفات الهى نزديك شود ، تا موانع فهم كلام حق از محيط فكر او برخيزد و جمال دلاراى حقيقت را بدرستى ببيند .\r\n","description":"","footnote":"","page_name":" 401 ","page_number":401},
  {"content":"\r\nبنا بر اين پناه بردن به خدا از شيطان هم در آغاز تلاوت قرآن لازم است و هم در تمام مدت تلاوت هر چند به زبان نباشد .\r\n3 - قرآن را بايد به صورت « ترتيل » تلاوت كرد ، يعنى شمرده ، و توام با تفكر وَرَتِّلِ الْقُرْآنَ تَرْتِيلًا ( مزمل آيه 4 ) .\r\nدر حديثى در تفسير اين آيه از امام صادق ع مىخوانيم :\r\nان القرآن لا يقرأ هذرمة ، و لكن يرتل ترتيلا ، اذا مررت بآية فيها ذكر النار وقفت عندها ، و تعوذت باللَّه من النار :\r\n« قرآن را تند و دست و پا شكسته نبايد خواند ، بلكه بايد به آرامى تلاوت كرد ، هنگامى كه به آيه اى مىرسى كه در آن ذكر آتش دوزخ شده است توقف مىكنى ( و مىانديشى ) و به خدا از آتش دوزخ پناه مىبرى » ! 4 - علاوه بر ترتيل ، دستور به « تدبر و تفكر » در آيات قرآن داده است آنجا كه مىگويد : أَ فَلا يَتَدَبَّرُونَ الْقُرْآنَ : « آيا آنها در قرآن نمىانديشند » ؟\r\n( نساء - 82 ) در حديثى مىخوانيم كه اصحاب و ياران پيامبر ص قرآن را ده آيه ده آيه از پيامبر ص مىآموختند ، و ده آيه دوم را فرا نمىگرفتند مگر اينكه آنچه در آيات نخستين بود از علم و عمل بدانند ( 1 ) .\r\nو در حديث ديگرى از پيامبر ص مىخوانيم :\r\nاعربوا القرآن و التمسوا غرائبه\r\n: قرآن را فصيح و روشن بخوانيد و از شگفتيهاى مفاهيم آن بهره گيريد » ( 2 ) .\r\nو نيز در حديث ديگر از امام صادق نقل شده :\r\nلقد تجلى اللَّه لخلقه فى كلامه و لكنهم لا يبصرون :\r\n« خداوند خود را در كلامش به مردم نشان داده است ، ولى كوردلان نمىبينند » ( 3 ) .\r\n( تنها روشن ضميران آگاه و انديشمندان با ايمان جمال او را در سخنش\r\n\r\n","description":"","footnote":"\r\n( 1 و 2 ) بحار جلد 92 صفحه 106 .\r\n( 3 ) بحار الانوار جلد 92 صفحه 107 .\r\n","page_name":" 402 ","page_number":402},
  {"content":"\r\nمشاهده مىكنند ) .\r\n5 - آنها كه آيات قرآن را مىشنوند نيز وظيفه اى دارند ، وظيفه شان سكوت كردن ، سكوتى توام با انديشه و تفكر : وَإِذا قُرِئَ الْقُرْآنُ فَاسْتَمِعُوا لَه وَأَنْصِتُوا لَعَلَّكُمْ تُرْحَمُونَ : « هنگامى كه قرآن خوانده مىشود گوش فرا دهيد و خاموش باشيد تا مشمول رحمت حق شويد » ( 1 ) .\r\nبه علاوه در روايات اسلامى دستورهايى درباره تلاوت قرآن با صداى خوب كه از نظر روانى مسلما تاثير روى مفاهيم آن مىگذارد وارد شده است كه اينجا جاى شرح آن نيست ( 2 ) .\r\n\r\n","description":"","footnote":"\r\n( 1 ) اعراف آيه 204 .\r\n( 2 ) براى اطلاع بيشتر به بحار الانوار جلد 9 صفحه 190 به بعد مراجعه فرمائيد .\r\n","page_name":" 403 ","page_number":403},
  {"content":"\r\n\r\n[ سوره النحل ‹ 16 › : آيات 101 تا 105 
  ]\r\nوَ إِذا بَدَّلْنا آيَةً مَكانَ آيَةٍ وَاللَّه أَعْلَمُ بِما يُنَزِّلُ قالُوا إِنَّما أَنْتَ مُفْتَرٍ بَلْ أَكْثَرُهُمْ لا يَعْلَمُونَ ‹ 101 › قُلْ نَزَّلَه رُوحُ الْقُدُسِ مِنْ رَبِّكَ بِالْحَقِّ لِيُثَبِّتَ الَّذِينَ آمَنُوا وَهُدىً وَبُشْرى لِلْمُسْلِمِينَ ‹ 102 › وَلَقَدْ نَعْلَمُ أَنَّهُمْ يَقُولُونَ إِنَّما يُعَلِّمُه بَشَرٌ لِسانُ الَّذِي يُلْحِدُونَ إِلَيْه أَعْجَمِيٌّ وَهذا لِسانٌ عَرَبِيٌّ مُبِينٌ ‹ 103 › إِنَّ الَّذِينَ لا يُؤْمِنُونَ بِآياتِ اللَّه لا يَهْدِيهِمُ اللَّه وَلَهُمْ عَذابٌ أَلِيمٌ ‹ 104 › إِنَّما يَفْتَرِي الْكَذِبَ الَّذِينَ لا يُؤْمِنُونَ بِآياتِ اللَّه وَأُولئِكَ هُمُ الْكاذِبُونَ ‹ 105 ›\r\n\r\nترجمه :\r\n101 - و هنگامى كه آيه اى را به آيه ديگر تبديل كنيم ( حكمى را نسخ نمائيم ) - و خدا بهتر مىداند چه حكمى را نازل كند - آنها مىگويند تو افترا مىبندى اما اكثر آنها ( حقيقت ) را نمىدانند .\r\n","description":"","footnote":"","page_name":" 404 ","page_number":404},
  {"content":"\r\n102 - بگو ، آن را روح القدس از جانب پروردگارت به حق نازل كرده است ، تا افراد با ايمان را ثابت قدم گرداند ، و هدايت و بشارتى است براى عموم مسلمين .\r\n103 - ما مىدانيم آنها مىگويند اين آيات را بشرى به او تعليم مىدهد ، در حالى كه زبان كسى كه اينها را به او نسبت مىدهند عجمى است ولى اين ( قرآن ) زبان عربى آشكار است .\r\n104 - كسانى كه ايمان به آيات الهى ندارند خداوند آنها را هدايت نمىكند و براى آنها عذاب دردناكى است .\r\n105 - تنها كسانى دروغ مىگويند كه ايمان به آيات خدا ندارند ، و دروغگويان واقعى آنها هستند ! .\r\n\r\nشان نزول :\r\nابن عباس مىگويد : مشركان بهانه جو ، هنگامى كه آيه اى نازل مىشد و دستور سختى در آن بود و سپس آيه ديگرى مىآمد و دستور سهلترى در آن بود ، مىگفتند : محمد اصحاب خود را مسخره مىكند و دست مىاندازد ، امروز دستور به چيزى مىدهد و فردا از همان نهى مىكند ، اينها نشان مىدهد كه محمد همه را از پيش خود مىگويد نه از ناحيه خدا ، در اين هنگام آيه نخست نازل شد و به آنها پاسخ گفت .\r\n\r\nتفسير :\r\n\r\nدروغ رسوا !\r\nدر آيات گذشته سخن از قرآن و طرز بهره گيرى از آن در ميان بود ، آيات مورد بحث نيز گوشه‌هاى ديگرى از مسائل مربوط به قرآن مخصوصا ايرادهايى را كه مشركان به اين آيات الهى مىگرفتند بيان مىكند ، نخست مىگويد :\r\n« هنگامى كه آيه اى را به آيه ديگر تبديل كنيم - و اين تغيير و تبديل حكمتى دارد كه خدا بهتر مىداند حكمتش چيست و چگونه بايد نازل كند - آنها\r\n","description":"","footnote":"","page_name":" 405 ","page_number":405},
  {"content":"\r\nمىگويند به خدا دروغ مىبندى ! اما اكثر آنها حقيقت امر را نمىدانند « ( * ( وَإِذا بَدَّلْنا آيَةً مَكانَ آيَةٍ وَاللَّه أَعْلَمُ بِما يُنَزِّلُ قالُوا إِنَّما أَنْتَ مُفْتَرٍ بَلْ أَكْثَرُهُمْ لا يَعْلَمُونَ ) * ) .\r\nحقيقت اين است كه : مشركان درك نمىكنند كه وظيفه قرآن چيست ؟\r\nو چه رسالتى بر عهده دارد ؟ آنها نمىدانند كه قرآن در پى ساختن يك جامعه انسانى است ، جامعه اى پيشرو ، آباد و آزاد ، با معنويت عالى ، آرى * ( أَكْثَرُهُمْ لا يَعْلَمُونَ ) * .\r\nبا اين حال بديهى است كه اين نسخه الهى كه براى نجات جان اين بيماران نوشته شده است گاهى نياز به تبديل و تعويض دارد ، امروز بايد ، نسخه اى داده شود ، فردا بايد تكامل يابد ، و سرانجام نسخه نهايى صادر گردد .\r\nآرى آنها از اين حقايق بىخبرند و از شرائط نزول قرآن ، بىاطلاع ، و گرنه مىدانستند « نسخ » پاره اى از دستورات و آيات قرآن ، يك برنامه دقيق و حساب شده تربيتى است كه بدون آن ، هدف نهايى و نيل به تكامل تامين نمىشود ، به همين دليل آنها چنين مىپنداشتند كه اين امر ، دليل بر تناقض گويى پيامبر ص و يا افترا بستن به خدا است .\r\nدر حالى كه مساله نسخ براى جامعه اى كه در حال انتقال از يك مرحله بسيار منحط ، به مراحل عالى است ، امرى است اجتناب ناپذير ، چه اينكه بسيار مىشود كه انتقال دفعى غير ممكن است ، و بايد مرحله به مرحله ، صورت گيرد .\r\nآيا يك بيمارى مزمن را مىتوان در يك روز معالجه كرد ؟ يا يك معتاد به مواد مخدر را كه سالها است به آن آلوده شده است در يك روز درمان نمود ؟ ، آيا جز اين است كه بايد در اين ميان ، مراحل انتقالى وجود داشته باشد ؟\r\nو آيا نسخ چيزى جز برنامه‌هاى موقت در دورانهاى انتقالى است ؟ ! ( در مورد نسخ در جلد اول ذيل آيه 36 سوره بقره بحث كرده‌ايم ) .\r\n","description":"","footnote":"","page_name":" 406 ","page_number":406},
  {"content":"\r\nآيه بعد ، همين مساله را تعقيب و تاكيد كرده ، به پيامبر ص دستور مىدهد « بگو : آن را روح القدس از جانب پروردگارت بر حق نازل كرده است » ( * ( قُلْ نَزَّلَه رُوحُ الْقُدُسِ مِنْ رَبِّكَ بِالْحَقِّ ) * ) .\r\n« روح القدس » يا « روح مقدس » همان پيك وحى الهى ، « جبرئيل امين » است ، او است كه به فرمان خدا آيات را اعم از ناسخ و منسوخ ، بر پيامبر ص نازل مىكند ، آياتى كه همه حق است همه واقعيتى را تعقيب مىكند و آن واقعيت چيزى جز تربيت انسانها نيست ، تربيتى كه وصول به آن گاهى احكام ناسخ و منسوخ را ايجاب مىكند .\r\nبه همين دليل به دنبال آن مىفرمايد : « هدف اين است كه افراد با ايمان را در مسير خود ثابتقدمتر گرداند ، و هدايت و بشارتى براى عموم مسلمين است » ( * ( لِيُثَبِّتَ الَّذِينَ آمَنُوا وَهُدىً وَبُشْرى لِلْمُسْلِمِينَ ) * ) .\r\nبه گفته مفسر عاليقدر نويسنده « تفسير الميزان » آيه فوق در مورد مؤمنان مىگويد : هدف آنست كه در خط خود تثبيت شوند ، اما درباره مسلمين مىگويد :\r\nهدف هدايت و بشارت است ، اين به خاطر تفاوتى است كه ميان « مؤمن » و « مسلم » وجود دارد چرا كه ايمان در قلب است و اسلام در ظاهر عمل .\r\nو به هر حال براى محكم كردن نيروى ايمان و پيمودن راه هدايت و بشارت ، گاهى چاره اى جز برنامه‌هاى كوتاه مدت و موقت كه بعدا جاى خود را به برنامه نهايى و ثابت مىدهد نيست ، و اين است رمز وجود ناسخ و منسوخ در آيات الهى .\r\nاين بود پاسخ يكى از بهانه جوئيهاى مشركان در زمينه آيات قرآن ، سپس به بهانه ديگر ، و يا صحيحتر ، افتراى مخالفين به پيامبر اسلام ص اشاره نموده چنين مىگويد .\r\n« ما مىدانيم آنها مىگويند : اين آيات را بشرى به او تعليم مىدهد » ( * ( وَلَقَدْ نَعْلَمُ أَنَّهُمْ يَقُولُونَ إِنَّما يُعَلِّمُه بَشَرٌ ) * ) .\r\n","description":"","footnote":"","page_name":" 407 ","page_number":407},
  {"content":"\r\nدر اينكه نظر مشركان در اين گفتار به چه كسى بوده ، مفسران گفتگوهاى مختلفى دارند : از ابن عباس نقل شده كه او مردى بنام « بلعام » در مكه بود ، شغلش شمشيرسازى و اصلا نصرانى و اهل روم بود ، و بعضى او را يك غلام رومى متعلق به طايفه « بنى حضرم » بنام « يعيش » يا « عائش » دانسته‌اند كه اسلام آورد و از ياران پيامبر شد .\r\nبعضى ديگر اين سخن را اشاره به دو غلام نصرانى بنام « يسار » و « جبر » دانسته‌اند كه داراى كتابى به زبان خودشان بودند و گهگاه آن را با صداى بلند مىخواندند .\r\nاين احتمال را نيز بعضى داده‌اند كه منظور سلمان فارسى باشد ، در حالى كه مىدانيم سلمان در مدينه به حضور پيامبر ص آمد و اسلام را پذيرا شد ، و اين گونه تهمتهاى مشركان ، مخصوصا با توجه به سوره نحل كه قسمت مهمى از آن مكى است ، مربوط به « مكه » بوده است .\r\nبه هر حال قرآن با يك پاسخ دندانشكن خط بطلان بر اين ادعاهاى بى پايه مىكشد و مىگويد :\r\nاينها توجه ندارند ، « زبان كسى كه قرآن را به او نسبت مىدهند عجمى است ، در حالى كه اين قرآن به زبان عربى فصيح و آشكار نازل شده است » ( * ( لِسانُ الَّذِي يُلْحِدُونَ إِلَيْه أَعْجَمِيٌّ وَهذا لِسانٌ عَرَبِيٌّ مُبِينٌ ) * ) ( 1 ) و ( 2 ) .\r\n\r\n","description":"","footnote":"\r\n( 1 ) يلحدون از ماده « الحاد » به معنى انحراف از حق به باطل است و گاهى به هر گونه انحراف نيز گفته مىشود ، و در اينجا اشاره به اين است كه افتراگران ، تمايل داشتند كه قرآن را به بشرى نسبت دهند و او را معلم پيامبر ( ص ) بخوانند .\r\n( 2 ) اعجام و عجمه در اصل به معنى ابهام است و اعجمى به كسى گفته مىشود كه در بيان او نقصى باشد ، خواه ، عرب باشد يا غير عرب ، و از آنجا كه عربها اطلاعات ناقص از بيان غير داشتند ، ديگران را عجم خطاب مىكردند ! .\r\n","page_name":" 408 ","page_number":408},
  {"content":"\r\nاگر منظورشان از اين تهمت و افترا اين است كه معلم پيامبر ص در تعليم الفاظ قرآن يك انسان بوده است بيگانه از زبان عرب كه اين نهايت رسوايى است ، چنين انسانى چگونه مىتواند عباراتى اين چنين فصيح و بليغ بياورد كه صاحبان اصلى لغت همگى در برابر آن عاجز بمانند و حتى توانايى مقابله با يك سوره آن را نداشته باشند ؟ ! .\r\nو اگر منظورشان اين است كه محتواى قرآن را از يك معلم عجمى گرفته است ، باز اين سؤال پيش مىآيد كه ريختن آن محتوا در قالب چنين الفاظ و عبارات اعجاز آميزى كه همه فصحاى جهان عرب در برابر آن زانو زدند ، بوسيله چه كسى انجام شده است ؟ آيا بوسيله يك فرد بيگانه از زبان عرب و يا بوسيله كسى كه قدرتش ما فوق قدرت همه انسانها است يعنى « اللَّه » ؟ ! .\r\nاز اين گذشته محتواى اين قرآن از نظر منطق نيرومند فلسفى در زمينه عقائد ، و تعليمات اخلاقى در زمينه پرورش روحيات انسان ، و قوانين جامع الاطراف اجتماعى در زمينه نيازهاى مختلف ، آن چنان است كه ما فوق افكار بشر است ، و نشان مىدهد كه افتراگويان نيز گفتار خود را باور نداشتند ، تنها براى شيطنت و وسوسه در دلهاى ساده انديشان چنين سخنانى مىگفتند .\r\nواقع اين است كه مشركان عرب ، كسى را در ميان خود نمىيافتند كه بتوانند قرآن را به او نسبت دهند ، لذا دست و پا كردند بلكه بتوانند شخص ناشناسى را كه زندگانيش براى مردم آن سامان گنگ و مبهم است پيدا كنند ، و اين مطالب را به او نسبت دهند شايد بتوانند چند روزى ساده دلان را اغفال كنند .\r\nاز همه اينها گذشته تاريخ زندگى پيامبر ص هرگز نشان نمىدهد كه او با چنين اشخاصى تماس مداومى داشته باشد در حالى كه اگر واقعا آنها مبتكر اصلى بودند بايد چنين تماسى برقرار باشد ، اما از آنجا كه از قديم گفته اند\r\n","description":"","footnote":"","page_name":" 409 ","page_number":409},
  {"content":"\r\nالغريق يتشبث بكل حشيش : « آدم غريق به هر خار و خاشاك براى نجات خود چنگ مىزند » آنها نيز چنين تشبثاتى داشته‌اند .\r\nزمان نزول قرآن و محيط جاهليت عرب كه سهل است حتى امروز با آن همه پيشرفتى كه در زمينه‌هاى مختلف تمدن بشرى حاصل شده است ، و اين همه تاليفات كه انعكاسى نيرومند از افكار انسانها در جوامع بشرى است ، و اينهمه قوانين و نظاماتى كه به وجود آمده ، برترى تعليمات قرآن بر آنها به هنگام مقايسه كاملا آشكار است .\r\nحتى به گفته سيد قطب در تفسير « فى ظلال » جمعى از ماديون در روسيه شوروى هنگامى كه مىخواستند در كنگره مستشرقين كه در سال 1954 ميلادى تشكيل شد بر قرآن خرده بگيرند ، چنين مىگفتند كه اين كتاب نمىتواند تراوش مغز يك انسان - محمد - بوده باشد ، بلكه بايد نتيجه تلاش و كوشش جمعيت بزرگى باشد ! حتى نمىتوان باور كرد كه همه آن در جزيرة العرب نوشته شده باشد ، بلكه بطور قطع قسمتهايى از آن در خارج جزيرة العرب نوشته شده است ! ! ( 1 ) .\r\nآنها از يك سو چون طبق منطقشان دائر به انكار وجود خدا و مساله وحى براى همه چيز تفسير مادى جستجو مىكردند ، و از سوى ديگر نمىتوانستند قرآن را زائيده مغز انسانى در جزيره عرب بدانند ناچار به تفسير مضحكى دست زدند و آن را به جمعيت كثيرى از داخل و خارج عربستان پيوند دادند همان چيزى كه تاريخ به كلى آن را انكار مىكند ! به هر حال از اين آيه به خوبى استفاده مىشود كه اعجاز قرآن تنها در جنبه محتواى آن نيست بلكه الفاظ قرآن نيز در سر حد اعجاز است ، و كشش و جاذبه و شيرينى و هماهنگى خاصى كه در الفاظ جمله بنديها وجود دارد ما فوق قدرت انسانها\r\n\r\n","description":"","footnote":"\r\n( 1 ) تفسير فى ظلال جلد 5 صفحه 282 .\r\n","page_name":" 410 ","page_number":410},
  {"content":"\r\nاست ( در زمينه اعجاز قرآن در جلد اول ذيل آيه 23 سوره بقره بحث كافى داشتيم ) .\r\nسپس با لحنى تهديدآميز به بيان اين حقيقت مىپردازد كه اين اتهامات و انحرافات همه به خاطر رسوخ بىايمانى در نفوس آنها است و « كسانى كه ايمان به آيات الهى ندارند خداوند آنها را هدايت نمىكند ( نه هدايت به صراط مستقيم و نه راه بهشت و سعادت جاويدان ) و براى آنها عذاب دردناكى است » ( * ( إِنَّ الَّذِينَ لا يُؤْمِنُونَ بِآياتِ اللَّه لا يَهْدِيهِمُ اللَّه وَلَهُمْ عَذابٌ أَلِيمٌ ) * ) .\r\nچرا كه آنها آن چنان گرفتار تعصب و لجاجت و دشمنى با حقند كه شايستگى هدايت را از دست داده‌اند ، و جز براى عذاب اليم آمادگى ندارند ! .\r\nو در آخرين آيه اضافه مىكند : « تنها كسانى به مردان حق دروغ مىبندند كه ايمان به آيات الهى ندارند ، و دروغگويان واقعى آنها هستند ( * ( إِنَّما يَفْتَرِي الْكَذِبَ الَّذِينَ لا يُؤْمِنُونَ بِآياتِ اللَّه وَأُولئِكَ هُمُ الْكاذِبُونَ ) * ) .\r\nآنها دروغ مىگويند نه تو اى محمد ، چرا كه با ديدن آن همه آيات و نشانه‌هاى روشن و دلائلى كه هر يك از ديگرى آشكارتر است باز هم به افتراهاى خود ادامه مىدهند .\r\nو چه دروغى از اين بزرگتر كه انسان به مردان حق اتهام ببندد و ميان آنها و توده هايى كه تشنه حقيقتند ، سد و مانعى ايجاد كند .\r\n","description":"","footnote":"","page_name":" 411 ","page_number":411},
  {"content":"\r\n\r\nنكته‌ها :\r\n\r\nزشتى دروغ از ديدگاه اسلام ؟\r\nآيه اخير از آيات تكان دهنده اى است كه در زمينه زشتى دروغ سخن مىگويد و دروغگويان را در سر حد كافران و منكران آيات الهى قرار مىدهد ، گر چه مورد آيه ، دروغ و افترا بر خدا و پيامبر ص است ، ولى به هر حال زشتى دروغ اجمالا در اين آيه مجسم شده است .\r\n\r\n[ 1 - راستگويى و اداء امانت 
  ]\r\nاصولا در تعليمات اسلام به مساله راستگويى و مبارزه با كذب و دروغ فوق العاده اهميت داده شده است كه نمونه‌هاى آن را بطور فشرده و فهرستوار ذيلا ملاحظه مىكنيد :\r\n1 - راستگويى و اداء امانت دو نشانه بارز ايمان و شخصيت انسان است ، حتى دلالت اين دو بر ايمان از نماز هم برتر و بيشتر است .\r\nامام صادق ع مىفرمايد :\r\nلا تنظروا الى طول ركوع الرجل و سجوده ، فان ذلك شىء قد اعتاده و لو تركه استوحش لذلك ، و لكن انظروا الى صدق حديثه و اداء امانته :\r\n« نگاه به ركوع و سجود طولانى افراد نكنيد ، چرا كه ممكن است عادت آنها شده باشد ، به طورى كه اگر آن را ترك كنند ناراحت شوند ، ولى نگاه به راستگويى و امانت آنها كنيد » ( 1 ) .\r\nذكر اين دو با هم ( راستگويى و امانت ) به خاطر اين است كه ريشه مشتركى دارند ، زيرا راستگويى چيزى جز امانت در سخن نيست ، و امانت همان راستى در عمل است .\r\n\r\n2 - دروغ سرچشمه همه گناهان -\r\nدر روايات اسلامى دروغ به عنوان « كليد گناهان » شمرده شده است ، على ع مىفرمايد :\r\nالصدق يهدى الى\r\n\r\n","description":"","footnote":"\r\n( 1 ) سفينة البحار ماده « صدق » نقل از كتاب كافى .\r\n","page_name":" 412 ","page_number":412},
  {"content":"\r\nالبر ، و البر يهدى الى الجنة :\r\n« راستگويى دعوت به نيكوكارى مىكند ، و نيكوكارى دعوت به بهشت » ( 1 ) .\r\nدر حديثى از امام باقر ع مىخوانيم :\r\nان اللَّه عز و جل جعل للشر اقفالا ، و جعل مفاتيح تلك الاقفال الشراب ، و الكذب شر من الشراب :\r\n« خداوند متعال براى شر و بدى ، قفلهايى قرار داده و كليد آن قفلها شراب است ( چرا كه مانع اصلى زشتيها و بديها عقل است و مشروبات الكلى عقل را از كار مىاندازد ) سپس اضافه فرمود : دروغ از شراب هم بدتر است » ( 2 ) .\r\nامام عسكرى ع مىفرمايد :\r\nجعلت الخبائث كلها فى بيت و جعل مفتاحها الكذب :\r\n« تمام پليديها در اطاقى قرار داده شده ، و كليد آن دروغ است » ( 3 ) .\r\nرابطه دروغ و گناهان ديگر از اين نظر است كه انسان گناهكار هرگز نمىتواند ، راستگو باشد ، چرا كه راستگويى موجب رسوايى او است ، و براى پوشاندن آثار گناه معمولا بايد متوسل به دروغ شود .\r\nو به عبارت ديگر ، دروغ انسان را در مقابل گناه آزاد مىكند ، و راستگويى محدود .\r\nاتفاقا اين حقيقت در حديثى كه از پيامبر ص نقل شده كاملا تجسم يافته ، حديث چنين است :\r\nشخصى به حضور پيامبر ص رسيد ، عرض كرد نماز مىخوانم و عمل منافى عفت انجام مىدهم ، دروغ هم مىگويم ! كدام را اول ترك گويم ؟ ! پيامبر ص فرمود : دروغ ، او در محضر پيامبر ص تعهد كرد كه هرگز دروغ نگويد :\r\n\r\n","description":"","footnote":"\r\n( 1 ) مشكاة الانوار طبرسى صفحه 157 .\r\n( 2 ) اصول كافى جلد 2 صفحه 254 .\r\n( 3 ) جامع السعادات جلد 2 صفحه 233 .\r\n","page_name":" 413 ","page_number":413},
  {"content":"\r\nهنگامى كه خارج شد ، وسوسه‌هاى شيطانى براى عمل منافى عفت در دل او پيدا شد ، اما بلافاصله در اين فكر فرو رفت ، كه اگر فردا پيامبر ص از او در اين باره سؤال كند چه بگويد ، بگويد چنين عملى را مرتكب نشده است ، اينكه دروغ است و اگر راست بگويد حد بر او جارى مىشود ، و همين گونه در رابطه با ساير كارهاى خلاف اين طرز فكر و سپس خوددارى و اجتناب براى او پيدا شد و به اين ترتيب ترك دروغ سرچشمه ترك همه گناهان او گرديد .\r\n\r\n3 - دروغ سرچشمه نفاق است -\r\nچرا كه راستگويى يعنى هماهنگى زبان و دل ، و بنا بر اين دروغ ناهماهنگى اين دو است ، و نفاق نيز چيزى جز تفاوت ظاهر و باطن نيست .\r\nدر آيه 77 سوره توبه مىخوانيم : فَأَعْقَبَهُمْ نِفاقاً فِي قُلُوبِهِمْ إِلى يَوْمِ يَلْقَوْنَه بِما أَخْلَفُوا اللَّه ما وَعَدُوه وَبِما كانُوا يَكْذِبُونَ : « اعمال آنها نفاقى در دلهايشان تا روز قيامت ايجاد كرد ، به خاطر اينكه عهد خدا را شكستند و به خاطر اينكه دروغ مىگفتند » .\r\n\r\n4 - دروغ با ايمان سازگار نيست -\r\nاين واقعيت نه تنها در آيه مورد بحث كه در احاديث اسلامى نيز منعكس است : در حديثى چنين مىخوانيم : سئل رسول اللَّه ( ص ) يكون المؤمن جبانا ؟ قال نعم ، قيل و يكون بخيلا ؟ قال نعم ، قيل يكون كذابا ؟ قال لا ! « از پيامبر پرسيدند آيا انسان با ايمان ممكن است ( گاهى ) ترسو باشد فرمود : آرى ، باز پرسيدند آيا ممكن است ( احيانا ) بخيل باشد فرمود : آرى ، پرسيدند آيا ممكن است كذاب و دروغگو باشد ؟ فرمود نه » ! ( 1 ) .\r\nچرا كه دروغ از نشانه‌هاى نفاق است و نفاق با ايمان سازگار نيست .\r\nو نيز به همين دليل اين سخن از امير مؤمنان ع نقل شده است :\r\nلا يجد العبد طعم الايمان حتى يترك الكذب هزله وجده :\r\n« انسان هيچگاه طعم\r\n\r\n","description":"","footnote":"\r\n( 1 ) جامع السعادات جلد 2 صفحه 322 .\r\n","page_name":" 414 ","page_number":414},
  {"content":"\r\nايمان را نمىچشد تا دروغ را ترك گويد خواه شوخى باشد يا جدى » ( 1 ) .\r\nدر حديث ديگرى نظير همين معنى از پيامبر ص نقل شده و در پايان آن به آيه مورد بحث استدلال گرديده است .\r\n\r\n5 - دروغ نابود كننده سرمايه اطمينان است -\r\nمىدانيم مهمترين سرمايه يك جامعه اعتماد متقابل و اطمينان عمومى است ، و مهمترين چيزى كه اين سرمايه را به نابودى مىكشاند دروغ و خيانت و تقلب است ، و يك دليل عمده بر اهميت فوق العاده راستگويى و ترك دروغ در تعليمات اسلامى همين موضوع است .\r\nدر احاديث اسلامى مىخوانيم كه پيشوايان دين از دوستى با چند طايفه از جمله دروغگويان شديدا نهى كردند ، چرا كه آنها قابل اطمينان نيستند .\r\nعلى ع در كلمات قصارش مىفرمايد :\r\nاياك و مصادقة الكذاب فانه كالسراب ، يقرب عليك البعيد ، و يبعد عليك القريب :\r\n« از دوستى با دروغگو بپرهيز كه او همچون سراب است ، دور را در نظر تو نزديك و نزديك را دور مىسازد » ( 2 ) .\r\nالبته سخن در باره زشتيهاى دروغ و فلسفه آن و همچنين علل پيدايش دروغگويى از نظر روانى و طرق مبارزه آن بسيار زياد است كه بايد آن را در كتب اخلاق جستجو كرد ( 3 ) .\r\n\r\n","description":"","footnote":"\r\n( 1 ) مشكاة الانوار صفحه 156 .\r\n( 2 ) نهج البلاغه كلمات قصار كلمه 37 .\r\n( 3 ) به كتاب ما « زندگى در پرتو اخلاق » مراجعه نمائيد .\r\n","page_name":" 415 ","page_number":415},
  {"content":"\r\n\r\n[ سوره النحل ‹ 16 › : آيات 106 تا 111 
  ]\r\nمَنْ كَفَرَ بِاللَّه مِنْ بَعْدِ إِيمانِه إِلَّا مَنْ أُكْرِه وَقَلْبُه مُطْمَئِنٌّ بِالإِيمانِ وَلكِنْ مَنْ شَرَحَ بِالْكُفْرِ صَدْراً فَعَلَيْهِمْ غَضَبٌ مِنَ اللَّه وَلَهُمْ عَذابٌ عَظِيمٌ ‹ 106 › ذلِكَ بِأَنَّهُمُ اسْتَحَبُّوا الْحَياةَ الدُّنْيا عَلَى الآخِرَةِ وَأَنَّ اللَّه لا يَهْدِي الْقَوْمَ الْكافِرِينَ ‹ 107 › أُولئِكَ الَّذِينَ طَبَعَ اللَّه عَلى قُلُوبِهِمْ وَسَمْعِهِمْ وَأَبْصارِهِمْ وَأُولئِكَ هُمُ الْغافِلُونَ ‹ 108 › لا جَرَمَ أَنَّهُمْ فِي الآخِرَةِ هُمُ الْخاسِرُونَ ‹ 109 › ثُمَّ إِنَّ رَبَّكَ لِلَّذِينَ هاجَرُوا مِنْ بَعْدِ ما فُتِنُوا ثُمَّ جاهَدُوا وَصَبَرُوا إِنَّ رَبَّكَ مِنْ بَعْدِها لَغَفُورٌ رَحِيمٌ ‹ 110 ›\r\nيَوْمَ تَأْتِي كُلُّ نَفْسٍ تُجادِلُ عَنْ نَفْسِها وَتُوَفَّى كُلُّ نَفْسٍ ما عَمِلَتْ وَهُمْ لا يُظْلَمُونَ ‹ 111 ›\r\n","description":"","footnote":"","page_name":" 416 ","page_number":416},
  {"content":"\r\n\r\nترجمه :\r\n106 - كسانى كه بعد از ايمان كافر شوند - به جز آنها كه تحت فشار واقع شده‌اند در حالى كه قلبشان آرام با ايمان است - آرى آنها كه سينه خود را براى پذيرش كفر گشوده‌اند غضب خدا بر آنها است و عذاب عظيمى در انتظارشان ! .\r\n107 - اين بخاطر آنست كه زندگى دنيا ( و پست ) را بر آخرت ترجيح دادند ، و خداوند افراد بىايمان ( و لجوج ) را هدايت نمىكند .\r\n108 - آنها كسانى هستند كه خدا ( بر اثر فزونى گناه ) بر قلب و گوش و چشمانشان مهر نهاده ( به همين دليل چيزى نمىفهمند ) و غافلان واقعى آنهايند .\r\n109 - و قطعا آنها در آخرت زيانكارانند .\r\n110 - اما پروردگار تو نسبت به كسانى كه بعد از فريب خوردن ( به ايمان بازگشته‌اند و ) هجرت كردند و جهاد و استقامت در راه خدا به خرج دادند پروردگار تو بعد از انجام اين كارها غفور و رحيم است ( و آنها را مشمول رحمت مىسازد ) .\r\n111 - به ياد آوريد روزى را كه هر كس ( در فكر خويشتن است و ) به دفاع از خود برمىخيزد و نتيجه اعمال هر كسى بىكم و كاست به او داده مىشود و به آنها ظلم نخواهد شد .\r\n\r\nشان نزول :\r\nبعضى از مفسران در شان نزول آيه نخست چنين نقل كرده‌اند كه اين آيه در مورد گروهى از مسلمانان نازل گرديد كه در چنگال مشركان گرفتار شدند و آنها را مجبور به بازگشت از اسلام و اظهار كلمات كفر و شرك كردند .\r\nآنها « عمار » و پدرش « ياسر » و مادرش « سميه » و « صهيب » و « بلال » و « خباب » بودند ، پدر و مادر عمار در اين ماجرا سخت مقاومت كردند و كشته شدند ، ولى عمار كه جوان بود آنچه را مشركان مىخواستند به زبان آورد .\r\nاين خبر در ميان مسلمانان پيچيد ، بعضى غائبانه عمار را محكوم كردند و گفتند : عمار از اسلام بيرون رفته و كافر شده ، پيامبر ص فرمود : چنين نيست\r\n","description":"","footnote":"","page_name":" 417 ","page_number":417},
  {"content":"\r\nان عمارا ملاء ايمانا من قرنه الى قدمه و اختلط الايمان بلحمه و دمه :\r\n« چنين نيست ( من عمار را به خوبى مىشناسم ) عمار از فرق تا قدم مملو از ايمان است و ايمان با گوشت و خون او آميخته است ( او هرگز دست از ايمان برنخواهد داشت و به مشركان نخواهد پيوست ) .\r\nچيزى نگذشت كه عمار گريه كنان به خدمت رسول خدا ص آمد ، پيامبر ص فرمود : مگر چه شده است ؟\r\nعرض كرد اى پيامبر ! بسيار بد شده ، دست از سرم بر نداشتند تا نسبت به شما جسارت كردم و بتهاى آنها را به نيكى ياد نمودم ! پيامبر ص با دست مباركش اشك از چشمان عمار پاك مىفرمود و مىگفت :\r\nاگر باز تو را تحت فشار قرار دادند ، آنچه مىخواهند بگو ( و جان خود را از خطر رهايى بخش ) .\r\nدر اين هنگام آيه * ( مَنْ كَفَرَ بِاللَّه مِنْ بَعْدِ إِيمانِه إِلَّا مَنْ أُكْرِه . . . ) * نازل گرديد و مسائل را در اين رابطه روشن ساخت ( 1 ) .\r\n\r\nتفسير : بازگشت كنندگان از اسلام ( مرتدين )\r\nدر تكميل بحث آيات گذشته كه سخن از برنامه‌هاى مختلف مشركان و كفار در ميان بود ، آيات مورد بحث به گروهى ديگر از كفار يعنى مرتدين و بازگشت كنندگان از اسلام اشاره مىكند .\r\nنخستين آيه مىگويد : « كسانى كه بعد از ايمان كافر شوند - بجز آنها كه تحت فشار و اجبار اظهار كفر كرده‌اند در حالى كه قلبشان مملو از ايمان است - آرى چنين اشخاصى كه سينه خود را براى پذيرش مجدد كفر گشاده دارند ،\r\n\r\n","description":"","footnote":"\r\n( 1 ) تفسير مجمع البيان ذيل آيات مورد بحث .\r\n","page_name":" 418 ","page_number":418},
  {"content":"\r\nغضب خدا بر آنهاست و عذاب عظيم در انتظارشان است « ( * ( مَنْ كَفَرَ بِاللَّه مِنْ بَعْدِ إِيمانِه إِلَّا مَنْ أُكْرِه وَقَلْبُه مُطْمَئِنٌّ بِالإِيمانِ وَلكِنْ مَنْ شَرَحَ بِالْكُفْرِ صَدْراً فَعَلَيْهِمْ غَضَبٌ مِنَ اللَّه وَلَهُمْ عَذابٌ عَظِيمٌ ) * ) .\r\nدر واقع در اينجا اشاره به دو گروه از كسانى است كه بعد از پذيرش اسلام راه كفر را پيش مىگيرند .\r\nنخست آنها كه در چنگال دشمنان بىمنطق گرفتار مىشوند و تحت فشار و شكنجه آنها اعلام بيزارى از اسلام و وفادارى به كفر مىكنند ، در حالى كه آنچه مىگويند تنها با زبان است و قلبشان مالامال از ايمان مىباشد ، اين گروه مسلما مورد عفوند ، بلكه اصلا گناهى از آنها سر نزده است ، اين همان تقيه مجاز است كه براى حفظ جان و ذخيره كردن نيروها براى خدمت بيشتر در راه خدا در اسلام مجاز شناخته شده است .\r\nگروه دوم كسانى هستند كه به راستى دريچه‌هاى قلب خود را به روى كفر و بى ايمانى مىگشايند ، و مسير عقيدتى خود را به كلى عوض مىكنند ، اينها هم گرفتار غضب خدا و عذاب عظيم او مىشوند .\r\nممكن است غضب اشاره به محروميت آنها از رحمت الهى و هدايت او در اين جهان باشد ، و عذاب عظيم اشاره به كيفر آنها در جهان ديگر ، و به هر حال تعبيرى كه در اين آيه درباره مرتدين شده است بسيار سخت و سنگين و تكان دهنده است .\r\nآيه بعد دليل مرتد شدن آنها را چنين بازگو مىكند : « اين بخاطر آن است كه آنها زندگى دنيا را بر آخرت ترجيح دادند و به همين جهت بار ديگر در طريق كفر گام نهادند » ( * ( ذلِكَ بِأَنَّهُمُ اسْتَحَبُّوا الْحَياةَ الدُّنْيا عَلَى الآخِرَةِ ) * ) .\r\n« و خداوند قوم كافر را ( كه در كفر و انكار اصرار مىورزند ) هدايت\r\n","description":"","footnote":"","page_name":" 419 ","page_number":419},
  {"content":"\r\nنمىكند « ( * ( وَأَنَّ اللَّه لا يَهْدِي الْقَوْمَ الْكافِرِينَ ) * ) .\r\nو بطور خلاصه هنگامى كه آنها اسلام آوردند ، موقتا پاره اى از منافع ماديشان به خطر افتاد ، و از آنجا كه به دنيا عشق مىورزيدند از ايمان خود پشيمان گشتند و مجددا به سوى كفر بازگشتند .\r\nبديهى است چنين جمعيتى كه از درون وجودشان كششى به سوى ايمان نيست ، مشمول هدايت الهى نمىشوند كه هدايت او فرع بر خواست و كوشش و جهاد ما است كه خودش فرموده وَالَّذِينَ جاهَدُوا فِينا لَنَهْدِيَنَّهُمْ سُبُلَنا ( عنكبوت آيه آخر ) .\r\nآيه بعد دليل عدم هدايت آنها را چنين شرح مىدهد : « آنها كسانى هستند كه خدا بر قلب و گوش و چشمشان مهر نهاده » آن چنان كه از ديدن و شنيدن و درك حق محروم مانده‌اند ( * ( أُولئِكَ الَّذِينَ طَبَعَ اللَّه عَلى قُلُوبِهِمْ وَسَمْعِهِمْ وَأَبْصارِهِمْ ) * ) .\r\nو روشن است « چنين افراد با از دست دادن تمام ابزار شناخت ، غافلان واقعى هستند » ( * ( وَأُولئِكَ هُمُ الْغافِلُونَ ) * ) .\r\nدر گذشته نيز گفته‌ايم كه اعمال خلاف و انواع گناهان آثار سويى روى حس تشخيص و درك و ديد انسان مىگذارد و سلامت فكر را تدريجا از او مىگيرد ، هر قدر در اين راه فراتر رود پرده‌هاى غفلت و بىخبرى بر دل و چشم و گوش او محكمتر مىشود ، سرانجام كارش به جايى مىرسد كه چشم دارد و گويى نمىبيند ، گوش دارد و گويى نمىشنود ، و دريچه روح او به روى همه حقايق بسته مىشود و حس تشخيص و قدرت تميز كه برترين نعمت الهى است از آنها گرفته مىشود .\r\n« طبع » كه در اينجا به معنى « مهر نهادن » است ، اشاره به اين است\r\n","description":"","footnote":"","page_name":" 420 ","page_number":420},
  {"content":"\r\nكه گاهى براى اينكه مثلا كسى دست به محتواى صندوقى نزند و در آن را نگشايد ، آن را محكم مىبندند و بعد از بستن با نخ مخصوصى محكم مىكنند ، و روى آن مهر مىزنند كه اگر آن را بگشايند فورا معلوم خواهد شد ، اين تعبير در اينجا كنايه از نفوذناپذيرى مطلق است .\r\nدر آيه بعد نتيجه كار آنها چنين ترسيم شده است : « ناچار و قطعا آنها در آخرت زيانكارانند » ( * ( لا جَرَمَ أَنَّهُمْ فِي الآخِرَةِ هُمُ الْخاسِرُونَ ) * ) .\r\nچه زيان و خسرانى از اين بدتر كه انسان همه امكانات لازم را براى هدايت و سعادت جاويدان در دست داشته باشد ، و بر اثر هوى و هوس همه اين سرمايه‌ها را از دست بدهد .\r\nو از آنجا كه در برابر دو گروه گذشته يعنى آنها كه تحت فشار دشمن كلمات كفر آميز را به عنوان تقيه بيان كردند در حالى كه قلبشان مطمئن و مملو از ايمان بود ، و آنها كه با تمام ميل به كفر باز گشتند ، گروه سومى وجود دارند كه همان فريبخوردگانند .\r\nآيه بعد به وضع آنها اشاره كرده مىگويد : « پروردگار تو نسبت به كسانى كه فريب خوردند و از ايمان باز گشتند اما بعدا توبه كردند و صدق توبه خود را با هجرت و جهاد و صبر و استقامت به ثبوت رساندند آرى پروردگارت نسبت به آنها غفور و رحيم است » ( * ( ثُمَّ إِنَّ رَبَّكَ لِلَّذِينَ هاجَرُوا مِنْ بَعْدِ ما فُتِنُوا ثُمَّ جاهَدُوا وَصَبَرُوا إِنَّ رَبَّكَ مِنْ بَعْدِها لَغَفُورٌ رَحِيمٌ ) * ) ( 1 ) .\r\nاين آيه دليل روشنى است براى قبول توبه مرتد ، ولى اشخاصى كه در آيه\r\n\r\n","description":"","footnote":"\r\n( 1 ) ضمير « بعدها » به گفته بسيارى از مفسرين به « فتنة » باز مىگردد ، و بعضى گفته‌اند به هجرت و جهاد و صبر كه قبل از آن در آيه آمده است .\r\n","page_name":" 421 ","page_number":421},
  {"content":"\r\nمورد بحث هستند قبلا مشرك بوده‌اند و بعد مسلمان شده‌اند ، بنا بر اين « مرتد ملى » محسوب مىشوند نه « مرتد فطرى » ( 1 ) .\r\nسرانجام آخرين آيه مورد بحث به عنوان يك هشدار عمومى مىگويد :\r\n« به ياد آوريد روزى را كه هر كس در فكر خويشتن است و به دفاع از خود برمىخيزد » تا خود را از عذاب و مجازات دردناكش رهايى بخشد ( * ( يَوْمَ تَأْتِي كُلُّ نَفْسٍ تُجادِلُ عَنْ نَفْسِها ) * ) ( 2 ) .\r\nگاهى گنهكاران براى نجات از چنگال عذاب ، اعمال خلاف خود را به كلى منكر مىشوند و مىگويند : وَاللَّه رَبِّنا ما كُنَّا مُشْرِكِينَ : « به خدايى كه پروردگار ما است سوگند كه ما مشرك نبوديم » ( سوره انعام آيه 23 ) اما هنگامى كه مىبينند اين دروغ و دغلها كارگر نيست ، سعى مىكنند گناه خود را به گردن رهبران گمراهشان بيندازند ، مىگويند رَبَّنا هؤُلاءِ أَضَلُّونا فَآتِهِمْ عَذاباً ضِعْفاً مِنَ النَّارِ : « خدايا اينها بودند كه ما را گمراه كردند ، عذاب آنها را دو چندان كن » ( و سهم عذاب ما را به آنها بده ) ( اعراف - 38 ) .\r\nولى اين دست و پاها بيهوده است و در آنجا « نتيجه اعمال هر كسى بى كم\r\n\r\n","description":"","footnote":"\r\n( 1 ) مرتد فطرى كسى است از پدر يا مادر مسلمان تولد يافته و پس از قبول اسلام از اسلام بازگشته است ، ولى مرتد ملى به كسى گفته مىشود كه پدر و مادر او به هنگام انعقاد نطفه اش مسلمان نبوده‌اند ، اما او بعدا اسلام را پذيرفته سپس از آن برگشته است .\r\n( 2 ) در اينكه « يوم » تعلق به كدام فعل دارد ، در ميان مفسران گفتگو است ، بعضى آن را متعلق به فعل مقدر دانسته‌اند و گفته‌اند در تقدير « ذكر هم يوم تاتى » بوده ، و بعضى آن را به فعل « غفران » و « رحمت » كه از * ( لَغَفُورٌ رَحِيمٌ ) * در آيه قبل استفاده مىشود ، متعلق دانسته‌اند ( ولى ما در بيان تفسير بالا احتمال اول را به خاطر جامعيتش عملا ترجيح داديم ) .\r\n","page_name":" 422 ","page_number":422},
  {"content":"\r\nو كاست به او داده مىشود « ( * ( وَتُوَفَّى كُلُّ نَفْسٍ ما عَمِلَتْ ) * ) .\r\nو به هيچكس كمترين ستمى نمىشود ( * ( وَهُمْ لا يُظْلَمُونَ ) * ) .\r\n\r\nنكته‌ها :\r\n\r\n1 - تقيه و فلسفه آن\r\nمسلمانان راستين ، دستپروردگان پيامبر اسلام ص روح مقاومت عجيبى در برابر دشمنان داشتند ، و چنان كه ديديم بعضى از آنها همچون « پدر عمار » حتى حاضر نمىشدند جمله اى با زبان مطابق ميل دشمن بگويند ، هر چند قلبشان مملو از ايمان به خدا و عشق به پيامبر ص بود ، و در اين راه جان خود را نيز از دست مىدادند .\r\nو بعضى همچون خود « عمار » ، كه حاضر مىشدند با زبان جمله اى بگويند باز وحشت سر تا پاى وجودشان را فرا مىگرفت ، و خود را مسئول و مقصر مىدانستند ، و تا پيامبر ص به آنها اطمينان نمىداد كه عملشان به عنوان يك تاكتيك براى حفظ جان خويشتن شرعا جايز بوده است آرام نمىيافتند ! در حالات « بلال » مىخوانيم هنگامى كه اسلام آورد ، و شجاعانه به دفاع از منطق اسلام و حمايت از پيامبر ص برخاست ، مشركان او را تحت فشار شديد قرار دادند ، تا جايى كه او را به ميان آفتاب سوزان مىكشاندند و صخره بزرگى روى سينه او مىگذاشتند و به او مىگفتند : بايد به خدا مشرك شوى .\r\nاو خوددارى مىكرد و در حالى كه نفسهايش به شماره افتاده بود ، پيوسته مىگفت : « احد ، احد » ( او خداى يگانه است او خداى يكتاست ) سپس ميگفت به خدا سوگند اگر مىدانستم سخنى از اين ناگوارتر بر شما است آن را مىگفتم ! ( 1 )\r\n\r\n","description":"","footnote":"\r\n( 1 ) تفسير فى ظلال جلد 5 صفحه 284 .\r\n","page_name":" 423 ","page_number":423},
  {"content":"\r\nو در حالات « حبيب بن زيد » انصارى مىخوانيم هنگامى كه « مسيلمه كذاب » او را دستگير كرده بود ، از او پرسيد آيا تو گواهى مىدهى كه محمد رسول خدا است ؟ گفت آرى .\r\nسپس از او سؤال كرد آيا گواهى مىدهى كه من رسول خدايم ؟ حبيب از طريق سخريه گفت من گفتار تو را نمىشنوم ! مسيلمه و پيروانش بدن او را قطعه قطعه كردند و او همچون كوه استوار ماند ( 1 ) .\r\nو از اين گونه صحنه‌هاى تكان دهنده در تاريخ اسلام مخصوصا در حالات مسلمانان نخستين و ياران ائمه اهل بيت ع فراوان است .\r\nبه همين دليل محققان گفته‌اند كه در اين گونه موارد ، شكستن سد تقيه و عدم تسليم در برابر دشمن جايز است ، هر چند به قيمت جان انسان تمام شود چرا كه هدف بر پا داشتن پرچم توحيد و اعلاى كلمه اسلام است ، مخصوصا در آغاز دعوت پيامبر ص اين امر اهميت خاصى داشته است .\r\nبا اين حال شك نيست كه تقيه در اين گونه موارد نيز جائز است ، و در موارد پائينتر از آن واجب ، و بر خلاف آنچه افراد ناآگاه مىپندارند تقيه ( البته در موارد خاص خود نه در همه جا ) نه نشانه ضعف است ، و نه ترس از انبوه دشمن و نه تسليم در برابر فشار ، بلكه تقيه يك نوع تاكتيك حساب شده براى حفظ نيروهاى انسانى و هدر ندادن افراد مؤمن در راه موضوعات كوچك و كم اهميت محسوب مىشود .\r\nدر همه دنيا معمول است كه اقليتهاى مجاهد و مبارز ، براى واژگون كردن اكثريتهاى خودكامه ستمگر و متجاوز ، غالبا از روش « استتار » استفاده مىكنند ، جمعيت زير زمينى تشكيل مىدهند ، برنامه‌هاى سرى دارند ، و بسيار مىشود كه خود را به لباس ديگران در مىآورند ، و حتى به هنگام دستگير\r\n\r\n","description":"","footnote":"\r\n( 1 ) تفسير فى ظلال جلد 5 صفحه 284 .\r\n","page_name":" 424 ","page_number":424},
  {"content":"\r\nشدن سخت مىكوشند كه واقع كار آنها مكتوم بماند ، تا نيروهاى گروه خود را بيهوده از دست ندهند ، و براى ادامه مبارزه ذخيره كنند .\r\nهيچ عقلى اجازه نمىدهد كه در اين گونه شرائط ، مجاهدانى كه در اقليت هستند ، علنا و آشكارا خود را معرفى كنند و به آسانى از طرف دشمن شناسايى و نابود گردند .\r\nبه همين دليل تقيه قبل از آنكه يك برنامه اسلامى باشد يك روش عقلانى و منطقى براى همه انسانهايى است كه در حال مبارزه با دشمن نيرومندى بوده و هستند .\r\nدر روايات اسلامى نيز مىخوانيم كه تقيه به يك سپر دفاعى ، تشبيه شده است .\r\nامام صادق ع مىفرمايد :\r\nالتقية ترس المؤمن و التقية حرز المؤمن :\r\n« تقيه سپر مؤمن است ، و تقيه وسيله حفظ مؤمن است » ( 1 ) .\r\n( توجه داشته باشيد كه تقيه در اينجا تشبيه به سپر شده و سپر ابزارى است كه تنها در ميدان جنگ و مبارزه با دشمن براى حفظ نيروهاى انقلابى از آن استفاده مىشود ) .\r\nو اگر مىبينيم در احاديث اسلامى ، تقيه نشانه دين و علامت ايمان ، و نه قسمت از مجموع ده قسمت دين شمرده شده است همه به خاطر همين است .\r\nالبته بحث در زمينه تقيه بسيار گسترده است كه اينجا جاى شرح و بسط آن نيست ، تنها هدف اين بود كه بدانيم آنچه را بعضى در مذمت تقيه مىگويند دليل ناآگاهى و بىاطلاعى آنها از شرائط تقيه و فلسفه آن است .\r\nبدون شك مواردى وجود دارد كه در آنجا تقيه كردن حرام است و آن در موردى است كه تقيه به جاى اينكه سبب حفظ نيروها شود مايه نابودى يا\r\n\r\n","description":"","footnote":"\r\n( 1 ) وسائل الشيعه جلد 11 حديث 6 از باب 24 از ابواب امر به معروف .\r\n","page_name":" 425 ","page_number":425},
  {"content":"\r\nبه خطر افتادن مكتب گردد ، و يا فساد عظيمى ببار آورد ، در اين گونه موارد بايد سد تقيه را شكست و پىآمدهاى آن را هر چه بود پذيرا شد ( 1 ) .\r\n\r\n2 - مرتد فطرى ، و ملى ، و فريب خوردگان\r\nاسلام در مورد كسانى كه هنوز اسلام را نپذيرفته‌اند ، سختگيرى نمىكند ( منظور اهل كتاب است ) و آنها را با دعوت مستمر و تبليغات پىگير منطقى به اسلام فرا مىخواند ، هر گاه نپذيرفتند و حاضر شدند طبق شرائط ذمه همزيستى مسالمتآميز با مسلمانان داشته باشند نه تنها به آنها امان مىدهد بلكه حفظ مال و جان و منافع مشروعشان را بر عهده مىگيرد .\r\nولى در مورد كسانى كه اسلام را پذيرا شوند سپس عدول كنند فوق العاده سختگير است چرا كه اين عمل موجب تزلزل جامعه اسلامى مىگردد و يك نوع قيام بر ضد رژيم و حكومت اسلامى محسوب مىشود و غالبا دليل به سوء نيت است ، و سبب مىشود كه اسرار جامعه اسلامى به دست دشمنان افتد .\r\nلذا چنين كسى اگر پدر يا مادرش هنگام انعقاد نطفه او مسلمان بوده و به تعبير ساده تر اگر مسلمان زاده باشد و از اسلام بر گردد و در دادگاه اسلامى به ثبوت رسد خونش را مباح مىشمرد ، اموال او بايد در ميان وارثانش تقسيم گردد و همسرش از او جدا شود ، و توبه او در ظاهر پذيرفته نيست ، يعنى اين احكام سه گانه درباره چنين كسى به هر حال اجرا مىشود ، ولى اگر واقعا پشيمان گردد توبه او در پيشگاه خدا پذيرفته خواهد شد ، ( البته اگر مجرم زن باشد توبه اش مطلقا پذيرفته خواهد شد ) .\r\nولى اگر شخص از اسلام برگشته ، مسلمان زاده نباشد به او تكليف توبه\r\n\r\n","description":"","footnote":"\r\n( 1 ) براى توضيح كامل در زمينه مساله تقيه ، و احكام ، و فلسفه‌ها ، و مدارك مختلف آن ، به كتاب ما « القواعد الفقهيه » جلد سوم مراجعه فرمائيد .\r\n","page_name":" 426 ","page_number":426},
  {"content":"\r\nمىكنند و اگر توبه كرد مورد قبول واقع خواهد شد و همه مجازاتها از ميان خواهد رفت .\r\nگرچه حكم سياسى مرتد فطرى براى آنها كه از محتواى آن آگاه نيستند ممكن است يك نوع خشونت و تحميل عقيده و سلب آزادى انديشه تلقى گردد .\r\nولى اگر به اين واقعيت توجه كنيم كه اين احكام مربوط به كسى نيست كه اعتقادى در درون دارد و در مقام اظهار آن بر نيامده ، بلكه تنها كسى را شامل مىشود كه به اظهار يا تبليغ پردازد ، و در حقيقت قيام بر ضد رژيم موجود جامعه كند ، روشن مىشود كه اين خشونت بى دليل نيست ، و با مساله آزادى انديشه نيز منافات ندارد ، و همانگونه كه گفته‌ايم شبيه اين قانون در بسيارى از كشورهاى شرق و غرب با تفاوتهايى وجود دارد .\r\nتوجه به اين نكته نيز لازم است كه : پذيرش اسلام بايد طبق منطق باشد ، مخصوصا كسى كه از پدر يا مادر مسلمان تولد يافته و در يك محيط اسلامى پرورش ديده ، بسيار بعيد به نظر مىرسد كه محتواى اسلام را تشخيص نداده باشد ، بنا بر اين عدول و بازگشت او به توطئه و خيانت شبيه تر است تا به اشتباه و عدم درك حقيقت و چنين كسى استحقاق چنان مجازاتى را دارد .\r\nضمنا احكام هرگز تابع يك فرد و دو فرد نيست بلكه مجموع را به طور كلى بايد در نظر گرفت ( 1 ) .\r\n\r\n","description":"","footnote":"\r\n( 1 ) در تركيب جمله « * ( مَنْ كَفَرَ بِاللَّه . . . ) * در ميان مفسران گفتگو است : بعضى آن را شرح و توضيحى براى جمله قبل دانسته‌اند و به اصطلاح بدل از « * ( الَّذِينَ لا يُؤْمِنُونَ بِآياتِ اللَّه ) * » گرفته‌اند ، و بعضى ديگر آن را بدل از « كاذبون » دانسته‌اند ، جمعى نيز آن را مبتداى محذوف الخبر گرفته‌اند و معتقدند در تقدير چنين بوده : « * ( مَنْ كَفَرَ بِاللَّه مِنْ بَعْدِ إِيمانِه ) * * ( فَعَلَيْهِمْ غَضَبٌ مِنَ اللَّه وَلَهُمْ عَذابٌ عَظِيمٌ ) * » در حقيقت جزاى شرط محذوف شده زيرا جمله بعد دلالت بر آن دارد .\r\nاحتمال چهارمى وجود دارد كه بهترين تركيب به نظر مىرسد و آن اينكه : خبر اين مبتدا همان است كه در خود آيه آمده است و محذوف نيست ، و جمله « * ( لكِنْ مَنْ شَرَحَ بِالْكُفْرِ صَدْراً ) * » توضيح مجددى از مبتدا است ، چرا كه جمله استثنائيه ميان آن و خبر فاصله افكنده است ، و اين گونه تعبيرات در ادبيات زبانهاى ديگر نيز ديده مىشود ، مثلا در فارسى مىگوئيم : كسى كه بعد از ايمان كافر شود ، البته به استثناى كسانى كه تحت فشار واقع شده‌اند و قلبشان مملو از ايمان است ، آرى چنين كسى كه بعد از اسلام كافر شده است مشمول غضب الهى است ( دقت كنيد ) .\r\n","page_name":" 427 ","page_number":427},
  {"content":"\r\n\r\n[ سوره النحل ‹ 16 › : آيات 112 تا 114 
  ]\r\nوَ ضَرَبَ اللَّه مَثَلًا قَرْيَةً كانَتْ آمِنَةً مُطْمَئِنَّةً يَأْتِيها رِزْقُها رَغَداً مِنْ كُلِّ مَكانٍ فَكَفَرَتْ بِأَنْعُمِ اللَّه فَأَذاقَهَا اللَّه لِباسَ الْجُوعِ وَالْخَوْفِ بِما كانُوا يَصْنَعُونَ ‹ 112 › وَلَقَدْ جاءَهُمْ رَسُولٌ مِنْهُمْ فَكَذَّبُوه فَأَخَذَهُمُ الْعَذابُ وَهُمْ ظالِمُونَ ‹ 113 › فَكُلُوا مِمَّا رَزَقَكُمُ اللَّه حَلالًا طَيِّباً وَاشْكُرُوا نِعْمَتَ اللَّه إِنْ كُنْتُمْ إِيَّاه تَعْبُدُونَ ‹ 114 ›\r\n\r\nترجمه :\r\n112 - خداوند ( براى آنها كه كفران نعمت مىكنند ) مثلى زده است : منطقه آبادى را كه امن و آرام و مطمئن بوده ، و همواره روزيش بطور وافر از هر مكانى فرا مىرسيده ، اما نعمت خدا را كفران كردند ، و خداوند بخاطر اعمالى كه\r\n","description":"","footnote":"","page_name":" 428 ","page_number":428},
  {"content":"\r\nانجام مىدادند لباس گرسنگى و ترس را در اندامشان پوشانيد .\r\n113 - پيامبرى از خود آنها به سراغشان آمد ، اما او را تكذيب كردند ، و عذاب الهى آنها را فرو گرفت ، در حالى كه ظالم بودند .\r\n114 - حال كه چنين است از آنچه خدا روزيتان كرده است حلال و پاكيزه بخوريد ، و شكر نعمت خدا را بجاى آريد اگر او را مىپرستيد .\r\n\r\nتفسير : آنها كه كفران كردند و گرفتار شدند\r\nكرارا گفته‌ايم كه اين سوره ، سوره نعمتها است ، نعمتهاى معنوى و مادى در زمينه‌هاى مختلف كه به تناسب آن بحثهاى ديگر به ميان آمده است ، در آيات مورد بحث نتيجه كفران نعمتهاى الهى را در قالب يك مثال عينى مىخوانيم .\r\nنخست مىگويد : « خداوند براى آنها كه ناسپاسى نعمت مىكنند مثلى زده است : « منطقه آبادى را كه در نهايت امن و امان بوده » ( * ( ضَرَبَ اللَّه مَثَلًا قَرْيَةً كانَتْ آمِنَةً ) * ) .\r\n« اين آبادى آن چنان امن و امان بود كه ساكنانش با اطمينان در آن زندگى داشتند » و هرگز مجبور به مهاجرت و كوچ كردن نبودند ( * ( مُطْمَئِنَّةً ) * ) .\r\nعلاوه بر نعمت امنيت و اطمينان ، « انواع روزىهاى مورد نيازش به طور وافر از هر مكانى به سوى آن مىآمد » ( * ( يَأْتِيها رِزْقُها رَغَداً مِنْ كُلِّ مَكانٍ ) * ) .\r\n« اما سرانجام اين آبادى - يعنى ساكنانش - كفران نعمتهاى خدا كردند و خدا لباس گرسنگى و ترس را به خاطر اعمالشان بر اندام آنها پوشانيد » ( * ( فَكَفَرَتْ بِأَنْعُمِ اللَّه فَأَذاقَهَا اللَّه لِباسَ الْجُوعِ وَالْخَوْفِ بِما كانُوا يَصْنَعُونَ ) * ) .\r\nنه تنها نعمتهاى مادى آنها در حد كمال بود كه از نعمتهاى معنوى يعنى\r\n","description":"","footnote":"","page_name":" 429 ","page_number":429},
  {"content":"\r\nوجود فرستاده خدا و تعليمات آسمانى او نيز برخوردار بودند « پيامبرى از خود آنها به سوى آنها آمد و آنها را به آئين حق دعوت كرد و اتمام حجت نمود ولى آنها به تكذيبش پرداختند » ( * ( وَلَقَدْ جاءَهُمْ رَسُولٌ مِنْهُمْ فَكَذَّبُوه ) * ) .\r\n« در اين هنگام عذاب الهى آنها را فرو گرفت ، در حالى كه ظالم و ستمگر بودند » ( * ( فَأَخَذَهُمُ الْعَذابُ وَهُمْ ظالِمُونَ ) * ) .\r\nبا مشاهده چنين نمونه‌هاى زنده و روشنى شما در راه آن غافلان و ظالمان و كفران كنندگان نعمتهاى الهى گام ننهيد « شما از آنچه خدا روزيتان كرده است حلال و پاكيزه بخوريد و شكر نعمتهاى او را بجا آوريد اگر او را مىپرستيد » ( * ( فَكُلُوا مِمَّا رَزَقَكُمُ اللَّه حَلالًا طَيِّباً وَاشْكُرُوا نِعْمَتَ اللَّه إِنْ كُنْتُمْ إِيَّاه تَعْبُدُونَ ) * ) .\r\n\r\nنكته‌ها :\r\n\r\n1 - آيا مثال است يا يك جريان تاريخى ؟\r\nدر آيات فوق هنگامى كه سخن از يك منطقه آباد و پر نعمت به ميان آمده كه بر اثر كفران نعمت گرفتار ناامنى و گرسنگى و بدبختى شد ، تعبير به « مثلا » نموده ، و از سوى ديگر فعلهايى كه در اين آيه ذكر شده به صورت فعل ماضى است كه بيانگر وقوع چنين حادثه اى در خارج است .\r\nدر ميان مفسران گفتگو واقع شده كه آيا هدف بيان يك مثال كلى بوده يا بيان يك واقعيت عينى خارجى است ؟ .\r\nطرفداران احتمال دوم در اينكه اين منطقه كجا بوده است باز گفتگو دارند :\r\n","description":"","footnote":"","page_name":" 430 ","page_number":430},
  {"content":"\r\nگروهى معتقدند اشاره به سرزمين مكه است و شايد تعبير « * ( يَأْتِيها رِزْقُها رَغَداً مِنْ كُلِّ مَكانٍ ) * » ( روزى آن منطقه به طور فراوان از هر مكانى فرا مىرسيد ) باعث تقويت اين احتمال شده است چرا كه اين تعبير دليل بر اين است كه آن منطقه يك منطقه توليد كننده مواد مورد نياز نبوده ، بلكه از خارج به آن حمل مىشده ، و از اين گذشته با جمله « يُجْبى إِلَيْه ثَمَراتُ كُلِّ شَيْءٍ » ( ثمرات همه چيز به سوى آن آورده مىشود ) كه در سوره قصص آيه 57 آمده و قطعا اشاره به سرزمين « مكه » است بسيار سازگار است .\r\nولى مشكل آن است كه از نظر تاريخى چنين حادثه اى به طور آشكار در مورد مكه ديده نمىشود كه روزى بسيار پر نعمت و امن و امان باشد ، و روز ديگر قحطى و ناامنى آن را به شدت فرا گيرد .\r\nبعضى ديگر گفته‌اند اين داستان مربوط به گروهى از بنى اسرائيل بوده است كه در منطقه آبادى مىزيستند و بر اثر كفران نعمت گرفتار قحطى و ناامنى شدند .\r\nشاهد اين سخن حديثى است كه از امام صادق ع نقل شده كه فرمود :\r\n« گروهى از بنى اسرائيل آن قدر زندگى مرفهى داشتند كه حتى از مواد غذايى مجسمه‌هاى كوچك مىساختند و گاهى با آن بدن خود را نيز پاك مىكردند ، اما سرانجام كار آنها به جايى رسيد كه مجبور شدند همان مواد غذايى آلوده را بخورند و اين همان است كه خداوند در قرآن فرموده : « * ( ضَرَبَ اللَّه مَثَلًا قَرْيَةً كانَتْ آمِنَةً مُطْمَئِنَّةً . . . ) * » ( 1 ) .\r\nروايات ديگرى نزديك به همين مضمون از امام صادق ع و تفسير على بن\r\n\r\n","description":"","footnote":"\r\n( 1 ) تفسير نور الثقلين جلد 3 صفحه 91 ( توجه داشته باشيد كه حديث فوق از تفسير عياشى است و احاديث تفسير عياشى مرسله است ) .\r\n","page_name":" 431 ","page_number":431},
  {"content":"\r\nابراهيم نقل شده است كه روى اسناد همه آنها نمىتوان تكيه كرد و گرنه مساله روشن بود ( 1 ) .\r\nاين احتمال نيز وجود دارد كه آيه فوق اشاره به داستان قوم « سبا » باشد كه در سر زمين آباد « يمن » مىزيستند و چنان كه قرآن در سوره سبا آيات 15 - 19 داستان زندگى آنها را بازگو كرده سرزمين بسيار آباد و پر ميوه و امن و امان و پاك و پاكيزه داشته‌اند كه بر اثر غرور و طغيان و استكبار و كفران نعمتهاى خدا آن چنان سرزمينشان ويران و جمعيتشان پراكنده شد كه عبرتى براى همگان گشت .\r\nجمله : « * ( يَأْتِيها رِزْقُها رَغَداً مِنْ كُلِّ مَكانٍ ) * » الزاما دليل بر اين نيست كه آن منطقه خود آباد نبوده بلكه ممكن است منظور از « * ( كُلِّ مَكانٍ ) * » اطراف آن شهر و ديار بوده ، و مىدانيم محصولات يك منطقه وسيع معمولا به شهر يا روستاى مركزى انتقال مىيابد .\r\nاين نكته نيز لازم به يادآورى است كه هيچ مانعى ندارد آيه فوق اشاره به همه اينها باشد .\r\nو در هر حال از آنجا كه تاريخ مناطق بسيارى را به ياد دارد كه گرفتار چنين سرنوشتى شده‌اند مشكل مهمى در تفسير آيه باقى نمىماند ، هر چند عدم اطمينان كافى به تعيين محل آن سبب شده است كه بعضى از مفسران آن را يك مثال كلى تلقى كنند ، نه يك منطقه معين ، ولى ظاهر آيات فوق متناسب با اين تفسير نيست بلكه تعبيرات آن همه حكايت از وجود يك واقعيت عينى خارجى مىكند .\r\n\r\n","description":"","footnote":"\r\n( 1 ) همان مدرك .\r\n","page_name":" 432 ","page_number":432},
  {"content":"\r\n\r\n2 - رابطه امنيت و روزى فراوان\r\nدر آيات فوق براى اين منطقه آباد خوشبخت و پر بركت ، سه ويژگى ذكر شده است كه نخستين آنها امنيت ، سپس اطمينان به ادامه زندگى در آن ، و بعد از آن مساله جلب روزى و مواد غذايى فراوان مىباشد كه از نظر ترتيب طبيعى به همان شكل كه در آيه آمده صورت حلقه‌هاى زنجيرى علت و معلول دارد ، چرا كه تا امنيت نباشد كسى اطمينان به ادامه زندگى در محلى پيدا نمىكند ، و تا اين دو نباشند كسى علاقه مند به توليد و سر و سامان دادن به وضع اقتصادى نمىشود .\r\nو اين درسى است براى همه ما و همه كسانى كه مىخواهند سرزمينى آباد و آزاد و مستقل داشته باشند ، بايد قبل از هر چيز به مساله « امنيت » پرداخت ، سپس مردم را به آينده خود در آن منطقه اميدوار ساخت ، و به دنبال آن چرخهاى اقتصادى را به حركت در آورد .\r\nولى اين نعمتهاى سه گانه مادى هنگامى به تكامل مىرسند كه با نعمت معنوى ايمان و توحيد هماهنگ گردند ، به همين دليل در آيات فوق بعد از ذكر نعمتهاى سه گانه مىگويد : « * ( وَلَقَدْ جاءَهُمْ رَسُولٌ مِنْهُمْ ) * » پيامبرى از جنس آنها براى هدايتشان ماموريت پيدا كرد » ( 1 ) .\r\n\r\n3 - لباس گرسنگى و ناامنى\r\nجالب اينكه در آيات فوق هنگامى كه سر نوشت اين كفران كنندگان نعمت را بيان مىكند مىگويد : خداوند لباس گرسنگى و ترس را به آنها چشانيد ، يعنى از يك سو گرسنگى و ترس تشبيه به لباس شده ، و از سوى ديگر به جاى پوشاندن چشاندن آمده است .\r\n\r\n","description":"","footnote":"\r\n( 1 ) تفسير الميزان جلد 12 صفحه 388 .\r\n","page_name":" 433 ","page_number":433},
  {"content":"\r\nاين تعبير مفسران را بر آن داشته كه در نكته تشبيه مذكور بيشتر بينديشند :\r\nالبته ممكن است بعضى از تشبيهات مانند چشيدن لباس در زبان فارسى معمول نباشد و از آن تعجب كنيم ، ولى در زبان ديگر همچون زبان عربى بيانگر نكته لطيفى باشد ، چرا كه به گفته « ابن راوندى » در پاسخ « ابن اعرابى » كه از او پرسيد آيا لباس هم چشيدنى است ؟ ! گفت به فرض كه تو در نبوت پيامبر اسلام ترديد كنى در اينكه او يك عرب ( فصيح ) بود ، نمىتوانى شكى به خود را بدهى ( 1 ) .\r\nو به هر حال اين تعبير اشاره به آن است كه اولا آن چنان قحطى و ناامنى آنها را فرا گرفت كه گويى همچون لباس از هر سو آنان را احاطه نموده بود ، و بدنشان را لمس مىكرد ، و از سوى ديگر اين قحطى و ناامنى آن چنان براى آنها ملموس شد كه گويى با زبان خود آن را مىچشيدند ، و اين دليل بر نهايت فقر و فلاكت و فقدان امنيت است كه سراسر وجود و زندگى انسان را پر كند .\r\nدر حقيقت همانگونه كه در آغاز ، نعمت امنيت و رفاه تمام وجود آنها را پر كرده بود . در پايان نيز بر اثر كفران فقر و ناامنى به جاى آن نشست .\r\n\r\n4 - كفران نعمت و تضييع مواهب الهى\r\nدر روايتى كه در بالا آورديم خوانديم كه اين قوم مرفه آن چنان گرفتار غرور و غفلت شدند كه حتى از مواد مفيد و محترم غذايى براى پاك كردن بدنهاى آلوده خود استفاده مىكردند و به همين جهت خداوند آنها را گرفتار قحطى و ناامنى كرد .\r\n\r\n","description":"","footnote":"\r\n( 1 ) تفسير فخر رازى جلد 20 صفحه 128 .\r\n","page_name":" 434 ","page_number":434},
  {"content":"\r\nاين هشدارى است به همه افراد و ملتهايى كه غرق نعمتهاى الهى هستند تا بدانند هر گونه اسراف و تبذير و تضييع نعمتها جريمه دارد جريمه اى بسيار سنگين .\r\nاين هشدارى است به آنها كه هميشه نيمى از غذاى اضافى خود را به زباله دانها مىريزند .\r\nهشدارى است به آنها كه براى سفره اى كه سه چهار نفر ميهمان بر سر آن دعوت شده است معادل غذاى 20 نفر از غذاهاى رنگين تهيه مىبينند ، و حتى باقيمانده آن را به مصرف انسانهاى گرسنه نمىرسانند .\r\nو هشدارى است به آنها كه مواد غذايى را در خانه‌ها براى مصرف شخصى و در انبارها براى گرانتر فروختن آن قدر ذخيره مىكنند كه مىگندد و فاسد مىشود اما حاضر نيستند به نرخ ارزانتر و يا رايگان در اختيار ديگران بگذارند ! .\r\nآرى اينها همه در پيشگاه خدا مجازات و جريمه دارد و كمترين مجازات آن سلب اين مواهب است .\r\nاهميت اين مساله آن گاه روشنتر مىشود كه بدانيم مواد غذايى روى زمين نامحدود نيست ، و به تعبير ديگر به ميزان اين مواد ، نيازمندان و گرسنگانى نيز وجود دارند كه هر گونه افراط و تفريط در آن باعث محروميت گروهى از آنها مىشود .\r\nبه همين دليل در روايات اسلامى سخت به اين مساله توجه شده است تا آنجا كه از امام صادق ع در حديثى مىخوانيم كه فرمود : « پدرم ناراحت مىشد از اينكه بخواهد دستش را كه آلوده به غذا بود با دستمال پاك كند بلكه به خاطر احترام غذا دست خود را مىمكيد و يا اگر كودكى در كنار او بود و چيزى در ظرفش باقى مانده بود ظرف او را پاك مىكرد ، و حتى خودش مىفرمود گاه مىشود غذاى كمى از سفره بيرون مىافتد و من به جستجوى آن مىپردازم\r\n","description":"","footnote":"","page_name":" 435 ","page_number":435},
  {"content":"\r\nبه حدى كه خادم منزل مىخندد ( كه چرا دنبال يك ذره غذا مىگردم ) سپس اضافه كرد جمعيتى پيش از شما مىزيستند كه خداوند به آنها نعمت فراوان داد ، اما ناشكرى كردند و مواد غذايى را بى جهت از ميان بردند و خداوند بركات خود را از آنها گرفت و به قحطى گرفتارشان ساخت « ! ( 1 ) .\r\n\r\n","description":"","footnote":"\r\n( 1 ) تفسير نور الثقلين جلد 3 صفحه 91 ( ذيل حديث را تلخيص و نقل به معنا كرديم ) .\r\n","page_name":" 436 ","page_number":436},
  {"content":"\r\n\r\n[ سوره النحل ‹ 16 › : آيات 115 تا 119 
  ]\r\nإِنَّما حَرَّمَ عَلَيْكُمُ الْمَيْتَةَ وَالدَّمَ وَلَحْمَ الْخِنْزِيرِ وَما أُهِلَّ لِغَيْرِ اللَّه بِه فَمَنِ اضْطُرَّ غَيْرَ باغٍ وَلا عادٍ فَإِنَّ اللَّه غَفُورٌ رَحِيمٌ ‹ 115 › وَلا تَقُولُوا لِما تَصِفُ أَلْسِنَتُكُمُ الْكَذِبَ هذا حَلالٌ وَهذا حَرامٌ لِتَفْتَرُوا عَلَى اللَّه الْكَذِبَ إِنَّ الَّذِينَ يَفْتَرُونَ عَلَى اللَّه الْكَذِبَ لا يُفْلِحُونَ ‹ 116 › مَتاعٌ قَلِيلٌ وَلَهُمْ عَذابٌ أَلِيمٌ ‹ 117 › وَعَلَى الَّذِينَ هادُوا حَرَّمْنا ما قَصَصْنا عَلَيْكَ مِنْ قَبْلُ وَما ظَلَمْناهُمْ وَلكِنْ كانُوا أَنْفُسَهُمْ يَظْلِمُونَ ‹ 118 › ثُمَّ إِنَّ رَبَّكَ لِلَّذِينَ عَمِلُوا السُّوءَ بِجَهالَةٍ ثُمَّ تابُوا مِنْ بَعْدِ ذلِكَ وَأَصْلَحُوا إِنَّ رَبَّكَ مِنْ بَعْدِها لَغَفُورٌ رَحِيمٌ ‹ 119 ›\r\n","description":"","footnote":"","page_name":" 437 ","page_number":437},
  {"content":"\r\n\r\nترجمه :\r\n115 - خداوند تنها مردار و خون و گوشت خوك و آنچه را با نام غير خدا سر بريده‌اند بر شما تحريم كرده ، اما كسانى كه مجبور شوند در حالى كه تجاوز و تعدى از حد ننمايند ( خداوند آنها را مجازات نخواهد كرد ) چرا كه خدا غفور و رحيم است .\r\n116 - بخاطر دروغى كه زبانهاى شما توصيف مىكند نگوئيد اين حلال است و آن حرام ، تا بر خدا افترا ببنديد ، كسانى كه به خدا دروغ مىبندند رستگار نخواهند شد .\r\n117 - بهره كمى در اين دنيا نصيبشان مىشود ، و عذاب دردناكى در انتظار آنها است .\r\n118 - چيزهايى را كه قبلا براى تو شرح داديم بر يهود تحريم كرديم ، ما به آنها ستم نكرديم ، اما آنها به خودشان ظلم و ستم كردند .\r\n119 - اما پروردگارت نسبت به آنها كه از روى جهل اعمال بد انجام داده‌اند سپس توبه كردند و در مقام جبران بر آمدند ، پروردگار تو بعد از آن آمرزنده و مهربان است .\r\n\r\nتفسير :\r\n\r\nدروغگويان هرگز رستگار نخواهند شد\r\nاز آنجا كه در آيات گذشته سخن از نعمتهاى پاكيزه الهى و شكر اين نعمتها به ميان آمده بود آيات مورد بحث در تعقيب آنها ، از محرمات واقعى و محرمات غير واقعى كه از طريق بدعت در آئين خدا تحريم شده بودند ، سخن مىگويد تا اين حلقه تكميل گردد .\r\nنخست مىگويد « خداوند منحصرا چهار چيز را از مواد غذايى مربوط به حيوانات را بر شما تحريم كرده است : مردار ، خون ، گوشت خوك و حيواناتى كه با نام غير اللَّه سر بريده شده‌اند » ( * ( إِنَّما حَرَّمَ عَلَيْكُمُ الْمَيْتَةَ وَالدَّمَ وَلَحْمَ\r\n","description":"","footnote":"","page_name":" 438 ","page_number":438},
  {"content":"\r\n* ( الْخِنْزِيرِ وَما أُهِلَّ لِغَيْرِ اللَّه بِه ) * ) ( 1 ) .\r\nفلسفه تحريم گوشت مردار و خون و گوشت خوك را مفصلا ذيل آيه 173 سوره بقره آورديم . ( به جلد اول ذيل همان آيه مراجعه نمائيد ) .\r\nولى آلودگى اين سه ، امروز بر كسى پوشيده نيست ، مردار منبع انواع ميكربهاست ، و خون نيز از تمام اجزاء بدن از نظر فعاليت ميكربها آلوده تر است ، و گوشت خوك نيز عاملى براى چند نوع بيمارى خطرناك است ، و از همه اينها گذشته همانطور كه در سوره بقره آورديم خوردن گوشت خوك و خون منهاى زيانهاى جسمانى ، آثار زيانبار روانى و اخلاقى از طريق تاثير در هورمونها در انسان به يادگار مىگذارد ( گوشت مردار نيز چون ذبح نشده و خون از آن خارج نگرديده علاوه بر زيانهاى ديگر زيان تغذيه از خون را نيز دارد ) .\r\nاما در مورد حيواناتى كه با نام غير « اللَّه » ذبح مىشدند ( به جاى بسم اللَّه كه امروز ما مىگوئيم نام بتها برده مىشد ، و يا اصلا هيچ نامى را نمىبردند ) مسلما فلسفه تحريم آن جنبه بهداشتى نيست ، بلكه جنبه اخلاقى و معنوى دارد ، زيرا مىدانيم در اسلام علت حلال و حرام بودن چيزى تنها جنبه‌هاى بهداشتى آن نيست ، بلكه قسمتى از محرمات صرفا جنبه معنوى دارد و در رابطه با تهذيب روح و مسائل اخلاقى تحريم شده حتى گاهى به خاطر حفظ نظام اجتماع ، اشيايى تحريم گرديده‌اند ، تحريم حيواناتى كه بدون نام خدا ذبح مىشوند نيز به خاطر جنبه اخلاقى آنست ، چرا كه از يك سو مبارزه اى است با آئين شرك و بت پرستى و از سوى ديگر توجهى است به آفريننده اين نعمتها .\r\nضمنا از مجموع محتواى اين آيه و آيات بعد ، اين نكته استفاده مىشود كه\r\n\r\n","description":"","footnote":"\r\n( 1 ) « اهل » از ماده « اهلال » و آن هم در اصل از « هلال » گرفته شده است ، و به معنى بلند كردن صدا به هنگام رؤيت هلال است ، و چون مشركان به هنگام ذبح حيوانات نام بتهايشان را با صداى بلند مىبردند از اين كار تعبير به « اهل » شد .\r\n","page_name":" 439 ","page_number":439},
  {"content":"\r\nاسلام ، اعتدال را در استفاده از گوشت توصيه مىكند ، نه مانند گياهخواران اين منبع غذايى را به كلى تحريم كرده ، و نه مانند مردم عصر جاهليت و گروهى از به اصطلاح متمدنان زمان ما اجازه استفاده از هر نوع گوشتى ( حتى سوسمار و خرچنگ و انواع كرمها ) را مىدهد .\r\n\r\nپاسخ به يك سؤال\r\nدر اينجا سؤالى پيش مىآيد كه آيه فوق ، حيوانات حرام يا اجزاى محرم حيوان را منحصر در چهار قسمت كرده است ، در حالى كه ما مىدانيم محرمات فراوان ديگرى مانند گوشت حيوانات درنده ، و انواع حيوانات دريايى جز ماهيان فلسدار وجود دارد ، و حتى در بعضى از سوره‌هاى ديگر قرآن تعداد محرمات بيش از چهار ذكر شده است ( سوره مائده آيه 3 ) بنا بر اين محدود بودن در چهار چيز براى چيست ؟\r\nپاسخ اين سؤال همانگونه كه در ذيل آيه 145 سوره انعام ( جلد 6 صفحه 15 ) گفتيم يك نكته است و آن اينكه حصر در اينجا به اصطلاح « حصر اضافى » است ، يعنى هدف از گفتن « انما » كه براى منحصر ساختن است نفى بدعتهايى است كه مشركان در زمينه تحريم پاره اى از حيوانات داشتند ، در واقع قرآن مىگويد : « اينها حرام است نه آنها كه شما مىگوئيد » .\r\nاين احتمال نيز وجود دارد كه اين چهار موضوع كه در قرآن ذكر شده محرمات اصلى و بنيادى و ريشه اى است ( حتى « منخنقه » يعنى حيواناتى را كه خفه كرده‌اند و مانند آن كه در آيه 3 سوره مائده آمده نيز در اين چهار داخل است چون مردار محسوب مىشود ) اما محرمات ديگر از اجزاى حيوانات و يا انواع حيوانات مانند درندگان در درجه بعد قرار دارد و لذا در سنت پيامبر حكم تحريم آنها آمده است ، و به اين ترتيب حصر در آيه ، حصر حقيقى مىتواند باشد\r\n","description":"","footnote":"","page_name":" 440 ","page_number":440},
  {"content":"\r\n( دقت كنيد ) .\r\nو در پايان آيه همانگونه كه روش قرآن در بسيارى از موارد است ، موارد استثناء را بيان كرده مىگويد : « آنها كه ناچار از خوردن گوشتهاى حرام شوند ( فى المثل در بيابانى بدون غذا بمانند و جانشان در خطر باشد ) در صورتى كه به مقدار حفظ جان از آن استفاده كنند و از حد تجاوز ننمايند بر آنها ايرادى نيست چرا كه خداوند ، آمرزنده و مهربان است » ( * ( فَمَنِ اضْطُرَّ غَيْرَ باغٍ وَلا عادٍ فَإِنَّ اللَّه غَفُورٌ رَحِيمٌ ) * ) .\r\n« باغ » يا « باغى » از ماده « بغى » به معنى « طلب » است ، و در اينجا به معنى طلب لذت و يا حلال شمردن حرام الهى تفسير شده .\r\n« عاد » يا « عادى » از ماده « عدو » به معنى تجاوز است و در اينجا منظور كسى است كه بيش از حد لازم ، به هنگام ضرورت از اين گوشتها استفاده كند .\r\nالبته در رواياتى كه از طرف اهل بيت به ما رسيده گاهى « باغى » به معنى « ظالم » و « عادى » به معنى « غاصب » تفسير شده ، حتى باغى به معنى كسى كه بر ضد امام قيام كند و عادى به معنى دزد آمده است .\r\nاين روايات ممكن است اشاره به آن باشد كه اضطرار به گوشتهاى حرام معمولا در مسافرتها پيدا مىشود ، و اگر كسى در راه ظلم و غضب و دزدى سفر كند و گرفتار چنين گوشتهايى شود ، گرچه موظف است براى حفظ جان خود از آنها استفاده كند ولى خدا اين گناه را بر آنها نخواهد بخشيد .\r\nو به هر حال اين تفسيرها با آنچه در مفهوم كلى آيه ذكر شد منافات ندارد و قابل جمع است .\r\nآيه بعد بحثى را كه در زمينه تحريمهاى بى دليل مشركان كه به طور ضمنى\r\n","description":"","footnote":"","page_name":" 441 ","page_number":441},
  {"content":"\r\nقبلا مطرح شده بود با صراحت شرح مىدهد و مىگويد : « به خاطر دروغى كه زبانهاى شما توصيف مىكند نگوئيد اين حلال است و آن حرام ، تا چيزى را به دروغ به خدا افترا ببنديد » ( * ( وَلا تَقُولُوا لِما تَصِفُ أَلْسِنَتُكُمُ الْكَذِبَ هذا حَلالٌ وَهذا حَرامٌ لِتَفْتَرُوا عَلَى اللَّه الْكَذِبَ ) * ) ( 1 ) .\r\nيعنى اين يك دروغ آشكار است كه تنها از زبان شما تراوش كرده كه اشيايى را از پيش خود حلال مىكنيد ، و اشيايى را حرام ( اشاره به چهارپايانى بوده كه بعضى را بر خود تحريم مىكردند و بعضى را حلال مىدانستند و قسمتى را به بتها اختصاص مىدادند ) .\r\nآيا خداوند به شما چنين حقى داده است ، كه قانونگذارى كنيد ؟ اين افترا و دروغ بر خدا نيست ؟ ! و يا اينكه افكار خرافى و تقليدهاى كوركورانه ، شما را به چنين بدعتهايى واداشته است ؟ ! در آيه 136 سوره انعام به وضوح آمده است كه آنها علاوه بر اين تحليل و تحريم بخشى از زراعت و چهارپايانشان را سهم خدا قرار مىدادند و بخشى را براى بتها ! و عجب اينكه مىگفتند : سهمى كه براى بتها قرار داده شده هرگز به خدا نمىرسد ، اما سهمى كه براى خدا است به بتها مىرسد ! بنا بر اين اگر سهم « اللَّه » آسيب مىديد از سهم بتها جبران نمىشد ، اما اگر سهم بتها آسيب مىديد از سهم « اللَّه » جبران مىشد ! و از اين گونه خرافات فراوان داشتند .\r\nهمچنين از آيه 148 سوره انعام : « سَيَقُولُ الَّذِينَ أَشْرَكُوا لَوْ شاءَ اللَّه ما أَشْرَكْنا وَلا آباؤُنا وَلا حَرَّمْنا مِنْ شَيْءٍ » به خوبى استفاده مىشود كه آنها\r\n\r\n","description":"","footnote":"\r\n( 1 ) تركيب جمله * ( وَلا تَقُولُوا لِما تَصِفُ أَلْسِنَتُكُمُ الْكَذِبَ ) * چنين است كه « لام » در آن لام تعليل است و « ما » در « لما تصف » ، « ماء مصدريه » است و « كذب » مفعول « تصف » است كه مجموعا چنين مىشود : « لا تقولوا هذا حلال و هذا حرام لتوصيف السنتكم الكذب » .\r\n","page_name":" 442 ","page_number":442},
  {"content":"\r\nاين حق را براى خود قائل بودند كه اشيايى را حلال يا حرام كنند ، و معتقد بودند خدا هم موافق بدعتهاى آنها است ( بنا بر اين نخست بدعتى مىگذاردند و حلال و حرامى درست مىكردند ، سپس آن را به خدا نسبت مىدادند و مرتكب افتراى ديگرى مىشدند ) ( 1 ) .\r\nدر پايان آيه به عنوان يك اخطار جدى مىگويد : « كسانى كه به خدا دروغ و افترا مىبندند هيچگاه رستگار نخواهند شد » ( * ( إِنَّ الَّذِينَ يَفْتَرُونَ عَلَى اللَّه الْكَذِبَ لا يُفْلِحُونَ ) * ) .\r\nاصولا دروغ و افترا مايه بدبختى و نارستگارى است ، درباره هر كس كه باشد تا چه رسد به اينكه درباره خداوند بزرگ صورت گيرد كه گناه و آثار سوء آن مضاعف مىگردد .\r\nآيه بعد اين عدم رستگارى را چنين توضيح مىدهد : « با اين اعمال در اين دنيا تمتع و بهره كمى مىگيرند ولى در برابر آن عذاب دردناكى در انتظار آنها است » ( * ( مَتاعٌ قَلِيلٌ وَلَهُمْ عَذابٌ أَلِيمٌ ) * ) .\r\nاين متاع قليل ، ممكن است اشاره به جنينهاى مرده حيوانات باشد كه براى خود حلال مىشمردند ، و از گوشت آن استفاده مىكردند ، يا اشاره به اشباع حس خودخواهى و خودپرستيشان باشد كه بوسيله اين بدعتها صورت مىگرفت ، و يا اينكه وسيله پايه‌هاى شرك و بت پرستى را تحكيم مىكردند و مردم را با آن سرگرم ساخته ، مدتى بر آنها حكومت مىنمودند كه اينها همه « * ( مَتاعٌ قَلِيلٌ ) * » بود كه به دنبال آن « * ( عَذابٌ أَلِيمٌ ) * » قرار داشت .\r\n\r\n","description":"","footnote":"\r\n( 1 ) به همين دليل در آيه مورد بحث افتراى به خدا كه با « لام » ذكر شده به عنوان نتيجه و غايت بدعتهاى آنها معرفى شده است ( دقت كنيد ) .\r\n","page_name":" 443 ","page_number":443},
  {"content":"\r\nدر اينجا ممكن است سؤالى ، طرح شود كه چرا غير از آن چهار چيز كه در بالا گفته شد ، اشياء ديگرى از حيوانات بر قوم يهود حرام بوده است ؟\r\nآيه بعد گويا به پاسخ اين سؤال پرداخته ، مىگويد : « ما بر يهود چيزهايى را كه قبلا براى تو شرح داديم تحريم كرديم » ( * ( وَعَلَى الَّذِينَ هادُوا حَرَّمْنا ما قَصَصْنا عَلَيْكَ مِنْ قَبْلُ ) * ) .\r\nاشاره به امورى است كه در آيه 146 سوره انعام آمده : وَعَلَى الَّذِينَ هادُوا حَرَّمْنا كُلَّ ذِي ظُفُرٍ وَمِنَ الْبَقَرِ وَالْغَنَمِ حَرَّمْنا عَلَيْهِمْ شُحُومَهُما إِلَّا ما حَمَلَتْ ظُهُورُهُما أَوِ الْحَوايا أَوْ مَا اخْتَلَطَ بِعَظْمٍ ذلِكَ جَزَيْناهُمْ بِبَغْيِهِمْ وَإِنَّا لَصادِقُونَ : « بر يهوديان هر حيوان ناخن دارى را حرام كرديم ( اشاره به حيواناتى است كه سم يكپارچه دارند همچون اسب ) و از گاو و گوسفند ، پيه و چربيشان را تحريم نموديم ، مگر چربىهايى را كه بر پشت آنها قرار داشت ، و يا در لابلاى امعاء ، و دو طرف پهلوها ، و يا با استخوان آميخته بود ، اين را به خاطر ظلم و ستم آنها ، به عنوان كيفر ، قرار داديم و ما راست مىگوئيم » .\r\nدر حقيقت اين محرمات اضافى جنبه مجازات و كيفر در برابر مظالم و ستمهاى يهود داشته ، و لذا در پايان آيات مورد بحث اضافه مىكند : « ما به آنها ستم نكرديم ولى آنها به خويشتن ستم روا مىداشتند » ( * ( وَما ظَلَمْناهُمْ وَلكِنْ كانُوا أَنْفُسَهُمْ يَظْلِمُونَ ) * ) .\r\nدر سوره نساء آيه 160 و 161 نيز مىخوانيم فَبِظُلْمٍ مِنَ الَّذِينَ هادُوا حَرَّمْنا عَلَيْهِمْ طَيِّباتٍ أُحِلَّتْ لَهُمْ وَبِصَدِّهِمْ عَنْ سَبِيلِ اللَّه كَثِيراً وَأَخْذِهِمُ الرِّبَوا وَقَدْ نُهُوا عَنْه وَأَكْلِهِمْ أَمْوالَ النَّاسِ بِالْباطِلِ : « به خاطر ظلم يهود قسمتى از غذاهاى پاكيزه را كه ذاتا حلال بود بر آنها تحريم كرديم ، چرا كه مردم را از راه خدا باز مىداشتند ، و رباخوارى مىكردند با اينكه از آن نهى شده بودند ، و اموال مردم را بدون جهت مىخوردند » .\r\n","description":"","footnote":"","page_name":" 444 ","page_number":444},
  {"content":"\r\nبنا بر اين تحريم قسمتى از گوشتها بر يهود جنبه مجازات داشت ، و هرگز مشركان نمىتوانستند به آن استدلال كنند .\r\nبه علاوه چيزهايى را كه مشركان تحريم كرده بودند نه در آئين يهود بود ، نه در آئين اسلام ، صرفا بدعتهايى بود كه از ريشه خرافات مايه مىگرفت ( آيه مورد بحث ممكن است اشاره به اين نكته نيز باشد كه شما كارى كرديد كه با هيچ كتاب آسمانى سازگار نيست ) .\r\nدر آخرين آيه مورد بحث ، آن چنان كه روش قرآن است ، درهاى بازگشت را به روى افراد فريب خورده و يا پشيمان مىگشايد ، و مىگويد : « پروردگارت نسبت به آنها كه از روى جهل اعمال بد انجام داده‌اند ، سپس بعد از آن توبه كرده‌اند و اصلاح و جبران نمودند ، آرى پروردگارت بعد از اين توبه و اصلاح ، آمرزنده و مهربان است » ( * ( ثُمَّ إِنَّ رَبَّكَ لِلَّذِينَ عَمِلُوا السُّوءَ بِجَهالَةٍ ثُمَّ تابُوا مِنْ بَعْدِ ذلِكَ وَأَصْلَحُوا إِنَّ رَبَّكَ مِنْ بَعْدِها لَغَفُورٌ رَحِيمٌ ) * ) .\r\nقابل توجه اينكه اولا علت ارتكاب گناه را « جهالت » مىشمرد ، چرا كه جهل عامل اصلى بسيارى از گناهان است ، و اين گونه افرادند كه پس از آگاهى به راه حق باز مىگردند ، نه آنها كه آگاهانه و از روى استكبار و غرور يا تعصب و لجاجت و مانند آن راه غلط را مىپيمايند .\r\nثانيا : مساله توبه را به توبه قلبى و ندامت درونى محدود نمىكند ، بلكه روى اثر عملى آن تاكيد كرده ، و اصلاح و جبران را مكمل توبه مىشمارد ، تا اين فكر غلط را از مغز خود بيرون كنيم كه هزاران گناه را با يك جمله « استغفر اللَّه » مىتوان جبران كرد . نه ، بايد عملا خطاها جبران گردد و قسمتهايى كه از روح انسان و يا جامعه بر اثر گناه آسيب يافته اصلاح و مرمت شود .\r\nتوبه حقيقى اين است نه لقلقه لسان .\r\n","description":"","footnote":"","page_name":" 445 ","page_number":445},
  {"content":"\r\nثالثا : به قدرى روى اين مساله تاكيد دارد كه مجددا با جمله « * ( إِنَّ رَبَّكَ مِنْ بَعْدِها لَغَفُورٌ رَحِيمٌ ) * » تاكيد مىكند كه مشمول آمرزش و رحمت الهى شدن تنها بعد از توبه و اصلاح امكان پذير است .\r\nبه عبارت ديگر اين واقعيت كه پذيرش توبه حتما بعد از ندامت و جبران و اصلاح است با سه تعبير ضمن يك آيه بيان شده است : نخست به وسيله كلمه « ثم » سپس « * ( مِنْ بَعْدِ ذلِكَ ) * » و سرانجام با كلمه « * ( مِنْ بَعْدِها ) * » تا آلودگانى كه پشت سر هم گناه مىكنند و مىگويند ما به لطف خدا و غفران و رحمتش اميدواريم اين فكر نادرست را از سر به در كنند .\r\n","description":"","footnote":"","page_name":" 446 ","page_number":446},
  {"content":"\r\n\r\n[ سوره النحل ‹ 16 › : آيات 120 تا 124 
  ]\r\nإِنَّ إِبْراهِيمَ كانَ أُمَّةً قانِتاً لِلَّه حَنِيفاً وَلَمْ يَكُ مِنَ الْمُشْرِكِينَ ‹ 120 › شاكِراً لأَنْعُمِه اجْتَباه وَهَداه إِلى صِراطٍ مُسْتَقِيمٍ ‹ 121 › وَآتَيْناه فِي الدُّنْيا حَسَنَةً وَإِنَّه فِي الآخِرَةِ لَمِنَ الصَّالِحِينَ ‹ 122 › ثُمَّ أَوْحَيْنا إِلَيْكَ أَنِ اتَّبِعْ مِلَّةَ إِبْراهِيمَ حَنِيفاً وَما كانَ مِنَ الْمُشْرِكِينَ ‹ 123 › إِنَّما جُعِلَ السَّبْتُ عَلَى الَّذِينَ اخْتَلَفُوا فِيه وَإِنَّ رَبَّكَ لَيَحْكُمُ بَيْنَهُمْ يَوْمَ الْقِيامَةِ فِيما كانُوا فِيه يَخْتَلِفُونَ ‹ 124 ›\r\n\r\nترجمه :\r\n120 - ابراهيم ( به تنهايى ) يك امت بود مطيع فرمان خدا ، و خالى از هر گونه انحراف ، و هرگز از مشركان نبود .\r\n121 - او شكرگزار نعمتهاى پروردگار بود ، خدا او را برگزيد ، و به راه راست هدايتش كرد .\r\n122 - و ما در دنيا به او همت نيكو داديم ، و در آخرت از صالحان است .\r\n123 - سپس به تو وحى فرستاديم كه از آئين ابراهيم ، كه خالى از هر گونه انحراف بود و از مشركان نبود ، پيروى كن .\r\n","description":"","footnote":"","page_name":" 447 ","page_number":447},
  {"content":"\r\n124 - شنبه ( و تحريمهاى روز شنبه براى يهود ) بعنوان يك مجازات بود كه در آن هم اختلاف كردند و پروردگارت روز قيامت در ميان آنها در آنچه اختلاف كردند داورى مىكند .\r\n\r\nتفسير : ابراهيم ( به تنهايى ) يك امت بود !\r\nگفتيم اين سوره سوره بيان نعمتها است و هدف از آن تحريك حس شكرگزارى انسانها است ، به گونه اى كه آنها را به شناخت بخشنده اينهمه نعمت برانگيزد .\r\nدر آيات مورد بحث سخن از يك مصداق كامل بنده شكرگزار خدا ، يعنى « ابراهيم » قهرمان توحيد ، به ميان آمده كه مخصوصا از اين نظر نيز براى مسلمانها عموما و عربها خصوصا الهام آفرين است كه او را پيشوا و مقتداى نخستين خود مىدانند .\r\nاز ميان صفات برجسته اين مرد بزرگ به پنج صفت اشاره شده است .\r\n1 - در آغاز مىگويد « ابراهيم خود امتى بود » ( * ( إِنَّ إِبْراهِيمَ كانَ أُمَّةً ) * ) .\r\nدر اينكه چرا نام « امت » بر ابراهيم گذارده شده ، مفسران نكات مختلفى ذكر كرده‌اند كه چهار نكته از آن قابل ملاحظه است :\r\n- ابراهيم آن قدر شخصيت داشت كه به تنهايى يك امت بود ، چرا كه گاهى شعاع شخصيت انسان آن قدر افزايش مىيابد كه از يك فرد و دو فرد و يك گروه فراتر مىرود و شخصيتش معادل يك امت بزرگ مىشود .\r\n- ابراهيم رهبر و مقتدا و معلم بزرگ انسانيت بود و به همين جهت به او « امت » گفته شده ، زيرا امت به معنى اسم مفعولى به كسى گفته مىشود كه مردم به او اقتدا كنند و رهبريش را بپذيرند .\r\nالبته ميان اين معنى و معنى اول پيوند معنوى خاصى برقرار است زيرا\r\n","description":"","footnote":"","page_name":" 448 ","page_number":448},
  {"content":"\r\nكسى كه پيشواى صدق و راستى براى ملتى شد در اعمال همه آنها شريك و سهيم است و گويى خود ، امتى است .\r\n- ابراهيم در آن زمان كه هيچ خدا پرستى در محيطش نبود و همگى در منجلاب شرك و بت پرستى غوطه ور بودند تنها موحد و يكتاپرست بود ، پس او به تنهايى امتى و مشركان محيطش امت ديگر بودند .\r\n- ابراهيم سرچشمه پيدايش امتى بود و به همين سبب نام امت بر او گذارده شده .\r\nو هيچ اشكالى ندارد كه اين كلمه كوچك يعنى « امت » تمام اين معانى بزرگ را در خود جمع كند ، آرى ابراهيم يك امت بود ، يك پيشواى بزرگ بود ، يك مرد امتساز بود ، و در آن روز كه در محيط اجتماعيش كسى دم از توحيد نمىزد او منادى بزرگ توحيد بود ( 1 ) .\r\nدر اشعار عرب نيز ميخوانيم :\r\n\r\nليس على اللَّه بمستنكر\r\nان يجمع العالم فى واحد !\r\n\r\n\r\nاز خداوند عجيب نيست\r\nكه جهان را در انسانى جمع كند !\r\n\r\n2 - وصف ديگر او ( ابراهيم ) اين بود كه « بنده مطيع خدا بود » ( * ( قانِتاً لِلَّه ) * ) 3 - « او همواره در خط مستقيم » اللَّه « و طريق حق ، گام مىسپرد » ( * ( حَنِيفاً ) * ) 4 - « او هرگز از مشركان نبود » و تمام زندگى و فكر و زواياى قلبش را تنها نور « اللَّه » پر كرده بود ( * ( وَلَمْ يَكُ مِنَ الْمُشْرِكِينَ ) * ) .\r\n\r\n","description":"","footnote":"\r\n( 1 ) در احاديث اسلامى كه درباره عبد المطلب آمده است مىخوانيم :\r\nيبعث يوم القيامة امة واحدة عليه بهاء الملوك و سيماء الانبياء\r\n« عبد المطلب ( به خاطر آنكه در يك محيط شرك و بت پرستى مدافع توحيد بود ) در روز قيامت به صورت امتى مبعوث مىشود كه درخشندگى زمامداران ( عدل ) و سيماى انبياء دارد ( سفينة البحار جلد 2 صفحه 139 ) .\r\n","page_name":" 449 ","page_number":449},
  {"content":"\r\n5 - و به دنبال اين ويژگيها سرانجام او مردى بود كه همه نعمتهاى خدا را شكرگزارى مىكرد ( * ( شاكِراً لأَنْعُمِه ) * ) .\r\nو پس از بيان اين اوصاف پنجگانه به بيان پنج نتيجه مهم اين صفات پرداخته و چنين مىگويد :\r\n1 - « خداوند ابراهيم را براى نبوت و ابلاغ دعوتش برگزيد » ( * ( اجْتَباه ) * ) 2 - « خدا او را به راه راست هدايت كرد » و از هر گونه لغزش و انحراف حفظ نمود ( * ( وَهَداه إِلى صِراطٍ مُسْتَقِيمٍ ) * ) .\r\nچرا كه هدايت الهى همانگونه كه بارها گفته‌ايم به دنبال لياقتها و شايستگيهايى است كه انسان از خود ظاهر مىسازد چون بى حساب چيزى بى كسى نمىدهند .\r\n3 - « ما در دنيا به او حسنه داديم » ( * ( وَآتَيْناه فِي الدُّنْيا حَسَنَةً ) * ) .\r\n« حسنة » به معنى وسيعش كه هر گونه نيكى را در بر مىگيرد ، از مقام نبوت و رسالت گرفته ، تا نعمتهاى مادى و فرزندان شايسته و مانند آن .\r\n4 - « و در آخرت از صالحان است » ( * ( وَإِنَّه فِي الآخِرَةِ لَمِنَ الصَّالِحِينَ ) * ) .\r\nبا اينكه ابراهيم از سر سلسله صالحان بود در عين حال مىگويد او از صالحان خواهد بود ، و اين نشانه عظمت مقام صالحان است كه ابراهيم با اينهمه مقام در زمره آنها محسوب مىشود ، مگر نه اينكه خود ابراهيم از خدا اين تقاضا را كرده بود « رَبِّ هَبْ لِي حُكْماً وَأَلْحِقْنِي بِالصَّالِحِينَ » : « خداوندا نظر صائب به من عطا كن و مرا از صالحان قرار ده » ( سوره شعرا آيه 83 ) .\r\n5 - آخرين امتيازى كه خدا به ابراهيم در برابر آن همه صفات برجسته داد اين بود كه مكتب او نه تنها براى اهل عصرش كه براى هميشه ، مخصوصا براى امت\r\n","description":"","footnote":"","page_name":" 450 ","page_number":450},
  {"content":"\r\nاسلامى يك مكتب الهام بخش گرديد ، به گونه اى كه قرآن مىگويد : « سپس به تو وحى فرستاديم كه از آئين براى ابراهيم ، آئين خالص توحيد ، پيروى كن » .\r\n( * ( ثُمَّ أَوْحَيْنا إِلَيْكَ أَنِ اتَّبِعْ مِلَّةَ إِبْراهِيمَ حَنِيفاً ) * ) ( 1 ) .\r\nبار ديگر تاكيد مىكند ابراهيم از مشركان نبود « ( * ( وَما كانَ مِنَ الْمُشْرِكِينَ ) * ) .\r\nبا توجه به آيات گذشته سؤالى در اينجا پيش مىآيد و آن اينكه اگر آئين اسلام آئين ابراهيم است و مسلمانان در بسيارى از مسائل از سنن ابراهيم پيروى مىكنند از جمله احترام روز جمعه ، پس چرا يهود شنبه را عيد مىدانند و تعطيل مىكنند ؟\r\nآخرين آيه مورد بحث به پاسخ اين سؤال مىپردازد و مىگويد : « شنبه ( و تحريمهاى روز شنبه ) براى يهود به عنوان يك مجازات قرار داده شد ، و تازه در آن هم اختلاف كردند » بعضى آن را پذيرفتند و به كلى دست از كار كشيدند و بعضى هم نسبت به آن بىاعتنايى كردند ( * ( إِنَّما جُعِلَ السَّبْتُ عَلَى الَّذِينَ اخْتَلَفُوا فِيه ) * ) .\r\nجريان از اين قرار بود كه طبق بعضى از روايات ، موسى ع بنى اسرائيل را دعوت به احترام و تعطيل روز جمعه كرد كه آئين ابراهيم بود ، اما آنها به بهانه اى از آن سر باز زدند و روز شنبه را ترجيح دادند ، خداوند روز شنبه\r\n\r\n","description":"","footnote":"\r\n( 1 ) « حنيف » به معنى كسى است كه از انحراف به راستى و استقامت مىگرايد و به عبارت ديگر از آئينها و روشهاى منحرف چشم مىپوشد و به صراط مستقيم الهى روى مىآورد به آئينى كه هماهنگ فطرت است ، و به خاطر همين هماهنگى صراط مستقيم محسوب مىشود بنا بر اين در تعبير « حنيف » اشاره لطيفى به فطرى بودن توحيد نيز شده است .\r\n","page_name":" 451 ","page_number":451},
  {"content":"\r\nرا براى آنها قرار داد ، اما توام با شدت عمل و محدوديتها ، بنا بر اين به تعطيلى روز شنبه نبايد استناد كنيد ، چرا كه جنبه فوق العاده و مجازات داشته است ، و بهترين دليل بر اين مساله اين است كه يهود حتى در اين روز انتخابى خود نيز اختلاف كردند ، گروهى آن را ارج نهادند و احترام نمودند و گروهى نيز احترام آن را شكستند ، و به كسب و كار پرداختند و به مجازات الهى گرفتار شدند .\r\nاين احتمال نيز وجود دارد كه آيه فوق در رابطه با بدعتهاى مشركان در زمينه غذاهاى حيوانى باشد ، زيرا پس از ذكر اين مطلب در آيات گذشته اين سؤال پيش آمد پس چرا محرماتى در آئين يهود بود كه در اسلام نيست ؟ و جواب داده شد كه آن جنبه مجازات داشت .\r\nدگر بار اين سؤال پيش مىآيد كه چرا فى المثل صيد ماهى در روزهاى شنبه بر يهود حرام بوده كه آن هم در اسلام نيست ؟ باز پاسخ داده مىشود كه اين يك نوع مجازات و كيفر براى آنها محسوب مىشده است .\r\nبه هر حال اين آيه ارتباط و پيوندى با آيات « اصحاب السبت » ( آيات 163 - 166 سوره اعراف ) دارد كه شرح ماجراى آنها و چگونگى تحريم صيد ماهى در روز شنبه و مخالفت گروهى از يهود با اين دستور و آزمايش الهى و مجازات شديدى كه به آن گرفتار شدند گذشت ( به جلد 6 تفسير نمونه صفحه 418 - 428 مراجعه فرمائيد ) .\r\nضمنا بايد توجه داشت كه « سبت » در اصل به معنى تعطيل كردن كار براى استراحت است ، و روز شنبه را از اين جهت يوم السبت مىناميدند كه يهود برنامه كسب و كار معمولى خود را در آن تعطيل مىكردند ، سپس اين نام براى اين روز در اسلام باقى ماند هر چند روز تعطيلى نبود .\r\nو در پايان آيه مىفرمايد : « خداوند ميان آنها كه اختلاف كردند روز قيامت\r\n","description":"","footnote":"","page_name":" 452 ","page_number":452},
  {"content":"\r\nداورى خواهد كرد « ( * ( وَإِنَّ رَبَّكَ لَيَحْكُمُ بَيْنَهُمْ يَوْمَ الْقِيامَةِ فِيما كانُوا فِيه يَخْتَلِفُونَ ) * ) .\r\nهمانگونه كه سابقا هم اشاره كرديم يكى از هدفهايى كه در قيامت پياده مىشود ، برچيده شدن اختلافات در تمام زمينه‌ها ، و بازگشت به توحيد مطلق است ، چرا كه آن روز يوم البروز و يوم الظهور و روز كشف سرائر و بواطن و كشف غطاء و كنار رفتن پرده‌ها و آشكار شدن پنهانيها است .\r\n","description":"","footnote":"","page_name":" 453 ","page_number":453},
  {"content":"\r\n\r\n[ سوره النحل ‹ 16 › : آيات 125 تا 128 
  ]\r\nادْعُ إِلى سَبِيلِ رَبِّكَ بِالْحِكْمَةِ وَالْمَوْعِظَةِ الْحَسَنَةِ وَجادِلْهُمْ بِالَّتِي هِيَ أَحْسَنُ إِنَّ رَبَّكَ هُوَ أَعْلَمُ بِمَنْ ضَلَّ عَنْ سَبِيلِه وَهُوَ أَعْلَمُ بِالْمُهْتَدِينَ ‹ 125 › وَإِنْ عاقَبْتُمْ فَعاقِبُوا بِمِثْلِ ما عُوقِبْتُمْ بِه وَلَئِنْ صَبَرْتُمْ لَهُوَ خَيْرٌ لِلصَّابِرِينَ ‹ 126 › وَاصْبِرْ وَما صَبْرُكَ إِلَّا بِاللَّه وَلا تَحْزَنْ عَلَيْهِمْ وَلا تَكُ فِي ضَيْقٍ مِمَّا يَمْكُرُونَ ‹ 127 › إِنَّ اللَّه مَعَ الَّذِينَ اتَّقَوْا وَالَّذِينَ هُمْ مُحْسِنُونَ ‹ 128 ›\r\n\r\nترجمه :\r\n125 - با حكمت و اندرز نيكو به سوى راه پروردگارت دعوت نما ، و با آنها به طريقى كه نيكوتر است استدلال و مناظره كن ، پروردگار تو از هر كسى بهتر مىداند چه كسانى از طريق او گمراه شده‌اند و چه كسانى هدايت يافته‌اند .\r\n126 - و هر گاه خواستيد مجازات كنيد تنها به مقدارى كه به شما تعدى شده كيفر دهيد .\r\nو اگر شكيبايى پيشه كنيد اين كار براى شكيبايان بهتر است .\r\n127 - صبر كن و صبر تو فقط براى خدا و به توفيق خدا باشد ، و بخاطر ( كارهاى ) آنها اندوهگين مباش و دلسرد مشو ، و از توطئه‌هاى آنها در تنگنا قرار مگير .\r\n128 - خداوند با كسانى است كه تقوى پيشه مىكنند و كسانى كه نيكوكارند .\r\n","description":"","footnote":"","page_name":" 454 ","page_number":454},
  {"content":"\r\n\r\nتفسير :\r\n\r\nده دستور مهم اخلاقى در مقابله با مخالفان\r\nدر لابلاى آيات مختلف اين سوره بحثهاى گوناگونى گاهى ملايم و گاهى تند ، با مشركان و يهود و بطور كلى با گروه‌هاى مخالف به ميان آمد ، مخصوصا در آيات اخير عمق و شدت بيشترى داشت .\r\nدر پايان اين بحثها كه پايان سوره « نحل » محسوب مىشود يك رشته دستورات مهم اخلاقى از نظر برخورد منطقى ، و طرز بحث ، چگونگى كيفر و عفو ، و نحوه ايستادگى در برابر توطئه‌ها و مانند آن ، بيان شده است كه مىتوان آن را به عنوان اصول تاكتيكى و روش مبارزه در مقابل مخالفين در اسلام نامگذارى كرد و به عنوان يك قانون كلى در هر زمان و در همه جا از آن استفاده نمود .\r\nاين برنامه در ده اصل خلاصه مىشود كه با توجه به آيات مورد بحث به ترتيب زير است :\r\n1 - نخست مىگويد : « به وسيله حكمت به سوى راه پروردگارت دعوت كن » ( * ( ادْعُ إِلى سَبِيلِ رَبِّكَ بِالْحِكْمَةِ ) * ) .\r\n« حكمت » به معنى علم و دانش و منطق و استدلال است ، و در اصل به معنى منع آمده و از آنجا كه علم و دانش و منطق و استدلال مانع از فساد و انحراف است به آن حكمت گفته شده ، و به هر حال نخستين گام در دعوت به سوى حق استفاده از منطق صحيح و استدلالات حساب شده است ، و به تعبير ديگر دست انداختن در درون فكر و انديشه مردم و به حركت در آوردن آن و بيدار ساختن عقلهاى خفته نخستين گام محسوب مىشود .\r\n2 - « و به وسيله اندرزهاى نيكو » ( * ( وَالْمَوْعِظَةِ الْحَسَنَةِ ) * ) .\r\nو اين دومين گام در طريق دعوت به راه خدا است ، يعنى استفاده كردن از\r\n","description":"","footnote":"","page_name":" 455 ","page_number":455},
  {"content":"\r\nعواطف انسانها ، چرا كه موعظه ، و اندرز بيشتر جنبه عاطفى دارد كه با تحريك آن مىتوان توده‌هاى عظيم مردم را به طرف حق متوجه ساخت .\r\nدر حقيقت حكمت از « بعد عقلى » وجود انسان استفاده مىكند و موعظه حسنه از « بعد عاطفى » ( 1 ) .\r\nو مقيد ساختن « موعظه » به « حسنه » شايد اشاره به آن است كه اندرز در صورتى مؤثر مىافتد كه خالى از هر گونه خشونت ، برترى جويى ، تحقير طرف مقابل ، تحريك حس لجاجت او و مانند آن بوده باشد ، چه بسيارند اندرزهايى كه اثر معكوسى مىگذارند به خاطر آنكه مثلا در حضور ديگران و توام با تحقير انجام گرفته ، و يا از آن استشمام برترى جويى گوينده شده است ، بنا بر اين موعظه هنگامى اثر عميق خود را مىبخشد كه « حسنه » باشد و به صورت زيبايى پياده شود .\r\n3 - « و با آنها ( يعنى مخالفان ) به طريقى كه نيكوتر است به مناظره پرداز » ( * ( وَجادِلْهُمْ بِالَّتِي هِيَ أَحْسَنُ ) * ) .\r\nو اين سومين گام مخصوص كسانى است كه ذهن آنها قبلا از مسائل نادرستى انباشته شده و بايد از طريق مناظره ذهنشان را خالى كرد تا آمادگى براى پذيرش حق پيدا كنند .\r\nبديهى است مجادله و مناظره نيز هنگامى مؤثر مىافتد كه « * ( بِالَّتِي هِيَ أَحْسَنُ ) * » باشد ، حق و عدالت و درستى و امانت و صدق و راستى بر آن حكومت كند و از هر گونه توهين و تحقير و خلافگويى و استكبار خالى باشد ، و خلاصه\r\n\r\n","description":"","footnote":"\r\n( 1 ) بعضى از مفسران در تفاوت ميان « حكمت » و « موعظه حسنه » و مجادله نيكو گفته‌اند حكمت اشاره به دلائل قطعى است ، و موعظه حسنه ادله ظنيه را مىگويد ، و اما مجادله نيكو اشاره به دلائلى است كه هدف از آن الزام مخالفين و استفاده از مطالبى است است كه مورد قبول آنها مىباشد ( ولى آنچه در بالا آورديم مناسبتر به نظر مىرسد ) .\r\n","page_name":" 456 ","page_number":456},
  {"content":"\r\nتمام جنبه‌هاى انسانى آن حفظ شود .\r\nو در پايان آيه نخستين اضافه مىكند : « پروردگار تو از هر كسى بهتر مىداند چه كسانى از طريق او گمراه شده و چه كسانى هدايت يافته‌اند » ( * ( إِنَّ رَبَّكَ هُوَ أَعْلَمُ بِمَنْ ضَلَّ عَنْ سَبِيلِه وَهُوَ أَعْلَمُ بِالْمُهْتَدِينَ ) * ) .\r\nاشاره به اينكه وظيفه شما دعوت به راه حق است ، از طرق سه گانه حساب شده فوق ، اما چه كسانى سرانجام هدايت مىشوند ، و چه كسانى در طريق ضلالت پافشارى خواهند كرد آن را تنها خدا مىداند و بس .\r\nاين احتمال نيز وجود دارد كه منظور از اين جمله بيان دليلى باشد براى دستورات سه گانه فوق يعنى اينكه خداوند در مقابله با منحرفان اين سه دستور را داده است به خاطر آن است كه او مىداند عامل تاثير در گمراهان و وسيله هدايت چه عاملى است .\r\n4 - تا كنون سخن از اين بود كه در يك بحث منطقى ، عاطفى و يا مناظره معقول با مخالفان شركت كنيم ، اما اگر كار از اين فراتر رفت و درگيرى حاصل شد ، آنها دست به تعدى و تجاوز زدند ، در اينجا دستور مىدهد : اگر خواستيد مجازات كنيد فقط به مقدارى كه به شما تعدى شده كيفر دهيد « و نه بيشتر از آن ( * ( وَإِنْ عاقَبْتُمْ فَعاقِبُوا بِمِثْلِ ما عُوقِبْتُمْ بِه ) * ) .\r\n5 - « ولى اگر شكيبايى پيشه كنيد و عفو و گذشت ، اين كار براى شكيبايان بهتر است » ( * ( وَلَئِنْ صَبَرْتُمْ لَهُوَ خَيْرٌ لِلصَّابِرِينَ ) * ) .\r\nدر بعضى از روايات مىخوانيم كه اين آيه در جنگ « احد » نازل شده ، هنگامى كه پيامبر ص وضع دردناك شهادت عمويش حمزة بن عبد المطلب را ديد ( كه دشمن به كشتن او قناعت نكرده ، بلكه سينه و پهلوى او را با قساوت عجيبى دريده ، و كبد يا قلب او را بيرون كشيده است ، و گوش و بينى او را قطع نموده بسيار\r\n","description":"","footnote":"","page_name":" 457 ","page_number":457},
  {"content":"\r\nمنقلب و ناراحت شد ) و فرمود :\r\nاللهم لك الحمد و اليك المشتكى و انت المستعان على ما ارى :\r\nخدايا حمد از آن تو است و شكايت به تو مىآورم ، و تو در برابر آنچه مىبينم يار و مددكار مايى .\r\nسپس فرمود :\r\nلئن ظفرت لامثلن و لامثلن و لامثلن :\r\nاگر من بر آنها چيره شوم آنها را مثله مىكنم ، آنها را مثله مىكنم ، آنها را مثله مىكنم ( و طبق روايت ديگرى فرمود هفتاد نفر آنها را مثله خواهم كرد ) .\r\nدر اين هنگام آيه نازل شد ( * ( وَإِنْ عاقَبْتُمْ فَعاقِبُوا بِمِثْلِ ما عُوقِبْتُمْ بِه وَلَئِنْ صَبَرْتُمْ لَهُوَ خَيْرٌ لِلصَّابِرِينَ ) * ) .\r\nبلافاصله پيامبر عرض كرد : « اصبر اصبر » : « خدايا صبر مىكنم ، صبر مىكنم » ( 1 ) ! با اينكه اين لحظه شايد دردناكترين لحظه اى بود كه در تمام عمر بر پيامبر گذشت ، ولى باز پيامبر بر اعصاب خود مسلط گشت و راه دوم كه راه عفو و گذشت بود انتخاب كرد . و چنان كه در تاريخ در سر گذشت فتح مكه مىخوانيم ، آن روز كه پيامبر ص بر اين سنگدلان پيروز و مسلط شد فرمان عفو عمومى صادر كرد ، و به وعده خودش در جنگ احد وفا نمود . ( 2 ) و به راستى اگر انسان بخواهد نمونه عالى بزرگوارى و عواطف انسانى را ببيند بايد داستان احد را در كنار داستان فتح مكه بگذارد و آن دو را با هم مقايسه كند .\r\nشايد تا كنون هيچ ملت پيروز مسلطى با قوم شكست خورده اين معامله اى را كه پيامبر ص و مسلمانان پس از پيروزى با مشركان مكه كردند نكرده باشد\r\n\r\n","description":"","footnote":"\r\n( 1 ) تفسير عياشى و تفسير در المنثور ذيل آيه مورد بحث ( بنا به نقل تفسير الميزان ) .\r\n( 2 ) در پاره اى از روايات ديده مىشود كه اين جمله ( اگر پيروز شديم ما بيشتر از اين تعداد آنها را مثله خواهيم كرد ) را گروهى از مسلمانان گفتند ( تفسير تبيان جلد 6 صفحه 440 ) .\r\n","page_name":" 458 ","page_number":458},
  {"content":"\r\nآن هم در محيطى كه انتقام و كينه توزى در بافت جامعه آنها نفوذ كرده بود ، و كينه‌ها را نسل به نسل به ميراث مىگذاردند و اصلا ترك انتقامجويى در آن محيط عيب بزرگى بود .\r\nنتيجه اينهمه بزرگوارى و عفو و گذشت آن شد كه اين ملت جاهل و لجوج چنان تكان خوردند و بيدار شدند كه به گفته قرآن يَدْخُلُونَ فِي دِينِ اللَّه أَفْواجاً : « گروه گروه در آئين خدا وارد شدند » .\r\n6 - اين عفو و گذشت و صبر و شكيبايى در صورتى اثر قطعى خواهد گذارد كه بدون هيچ چشمداشتى انجام پذيرد يعنى فقط به خاطر خدا باشد ، و لذا قرآن اضافه مىكند : « شكيبايى پيشه كن و اين شكيبايى تو جز براى خدا و به توفيق پروردگار نمىتواند باشد » ( * ( وَاصْبِرْ وَما صَبْرُكَ إِلَّا بِاللَّه ) * ) .\r\nآيا انسان مىتواند در برابر اين صحنه‌هاى جانسوز كه تمام وجودش را آتش مىكشد بدون يك نيروى الهى و انگيزه معنوى صبر و استقامت كند ؟\r\nو اينهمه ناراحتى را در روح خود پذيرا باشد ، و شكيبايى را از دست ندهد ؟ آرى اين تنها در صورتى ممكن است كه براى خدا و به توفيق خدا باشد .\r\n7 - هر گاه تمام اين زحمات در زمينه تبليغ و دعوت به سوى خدا و در زمينه عفو و گذشت و شكيبايى كارگر نيفتاد باز نبايد مايوس و دلسرد شد ، و يا بيتابى و جزع نمود ، بلكه بايد با حوصله و خونسردى هر چه بيشتر هم چنان به تبليغ ادامه داد ، لذا در هفتمين دستور مىگويد : « بر آنها اندوهگين مباش » ( * ( وَلا تَحْزَنْ عَلَيْهِمْ ) * ) .\r\nاين حزن و اندوه كه حتما به خاطر عدم ايمان آنها است ممكن است يكى از دو پديده را در انسان به وجود آورد ، يا او را براى هميشه دلسرد سازد ، و يا او را به جزع و بيتابى و بىحوصلگى وادارد ، بنا بر اين نهى از حزن و اندوه\r\n","description":"","footnote":"","page_name":" 459 ","page_number":459},
  {"content":"\r\nدر واقع از هر دو پديده است ، يعنى در راه دعوت به سوى حق نه بيتابى كن و نه مايوس باش .\r\n8 - با تمام اين اوصاف باز ممكن است دشمن لجوج دست از توطئه بر ندارد و به طرح نقشه‌هاى خطرناك بپردازد ، در چنين شرائطى موضعگيرى صحيح همان است كه قرآن مىگويد : « از توطئه‌هاى آنها نگران مباش و محدود نشو » ( * ( وَلا تَكُ فِي ضَيْقٍ مِمَّا يَمْكُرُونَ ) * ) .\r\nاين توطئه‌ها هر قدر وسيع و حساب شده و خطرناك باشد باز نبايد شما را از ميدان بيرون كند ، و گمان بريد كه در تنگنا قرار گرفته‌ايد و محاصره شده‌ايد ، چرا كه تكيه گاه شما خدا است و با استمداد از نيروى ايمان و استقامت و پشتكار و عقل و درايت مىتوانيد اين توطئه‌ها را خنثى كنيد و نقش بر آب .\r\nآخرين آيه مورد بحث كه سوره نحل با آن پايان مىگيرد به نهمين و دهمين برنامه اشاره كرده ، مىگويد :\r\n9 - « خداوند با كسانى است كه تقوا را پيشه كنند » ( * ( إِنَّ اللَّه مَعَ الَّذِينَ اتَّقَوْا ) * ) .\r\n« تقوا » در همه ابعاد و در مفهوم وسيعش ، از جمله تقوا در برابر مخالفان ، يعنى حتى در برابر دشمن بايد اصول اخلاق اسلامى را رعايت كرد ، با اسيران معامله اسلامى نمود ، با منحرفان رعايت انصاف و ادب كرد ، از دروغ و تهمت پرهيز نمود ، و حتى در ميدان جنگ همانگونه كه در اصول تعليمات جنگى اسلام وارد شده است بايد تقوا و موازين اسلامى حفظ شود : به بىدفاعان نبايد حمله كرد ، متعرض كودكان و پيران از كار افتاده نبايد شد ، حتى چهارپايان را نبايد از بين برد ، مزارع را نبايد نابود كرد ، آب را نبايد به روى دشمن قطع نمود ، خلاصه تقوا و رعايت اصول عدالت در برابر دوست و دشمن عموما بايد انجام\r\n","description":"","footnote":"","page_name":" 460 ","page_number":460},
  {"content":"\r\nگيرد و اجرا شود ( البته موارد استثنايى كه بسيار نادر است از اين حكم خارج مىباشد ) .\r\n10 - « و خداوند با كسانى است كه نيكوكارند » ( * ( وَالَّذِينَ هُمْ مُحْسِنُونَ ) * ) .\r\nچنان كه قرآن در ساير آيات بيان كرده گاهى بايد پاسخ بدى را به نيكى داد ، و دشمن را از اين طريق شرمنده و شرمسار نمود چرا كه اين كار پر خصومتترين دشمنان و « أَلَدُّ الْخِصامِ » را به دوست مهربان و « وَلِيٌّ حَمِيمٌ » مبدل مىسازد ! احسان و نيكى اگر به موقع و در جاى خود انجام پذيرد ، يكى از بهترين روشهاى مبارزه است ، و تاريخ اسلام پر است از مظاهر اين برنامه ، رفتارى كه پيامبر ص با مشركان مكه بعد از فتح نمود ، معامله اى كه با وحشى قاتل حمزه كرد ، برخوردى كه با اسيران بدر داشت ، رفتارى كه با يهوديانى كه انواع اذيت و آزار را درباره او روا مىداشتند ، انجام داد ، و همچنين نظائر اين برنامه در زندگى على ع و ساير پيشوايان بزرگ ، خود بيانگر اين دستور اسلامى است .\r\nجالب اينكه در نهج البلاغه در خطبه معروف همام كه مرد زاهد و عابد و هوشيارى بود مىخوانيم هنگامى كه از امير مؤمنان على ع تقاضاى دستور جامعى در زمينه صفات پرهيزگاران كرد ، امام تنها به ذكر همين آيه قناعت فرمود : و گفت :\r\nاتق اللَّه و احسن * ( إِنَّ اللَّه مَعَ الَّذِينَ اتَّقَوْا وَالَّذِينَ هُمْ مُحْسِنُونَ ) *\r\n: ( 1 ) « تقوا را پيشه كن ، و نيكى نما كه خدا با كسانى است كه پرهيزكار و نيكوكارند » .\r\nگرچه اين سؤال كننده عاشق حق ، عطش و تقاضايش با اين بيان كوتاه فرو ننشست و امام ناچار به بيان مشروحترى پرداخت و جامعترين خطبه را در زمينه صفات پرهيزكاران كه از يكصد خصلت تجاوز مىكند بيان فرمود ، ولى اين مقدار از جواب كوتاه نخستين امام استفاده مىشود كه اين آيه در واقع فهرستى\r\n\r\n","description":"","footnote":"\r\n( 1 ) نهج البلاغه خطبه 193 .\r\n","page_name":" 461 ","page_number":461},
  {"content":"\r\nاست از تمام صفات پرهيزكاران .\r\nدقت در مواد دهگانه برنامه فوق كه تمام خطوط اصلى و فرعى برخورد با مخالفان را مشخص مىكند نشان مىدهد كه از تمام اصول منطقى ، عاطفى ، روانى ، تاكتيكى و خلاصه همه امورى كه سبب نفوذ در مخالفين مىگردد استفاده شده است .\r\nولى با اين حال اسلام هرگز نمىگويد كه تنها به منطق و استدلال قناعت كنيد بلكه در بسيارى از موارد ضرورت پيدا مىكند كه در مقابل توطئه‌هاى دشمن عملا وارد ميدان شويم ، و در صورت لزوم در مقابل خشونتها به خشونت توسل جوييم ، و در برابر توطئه‌ها به ضد توطئه پردازيم ، ولى حتى در اين مرحله نيز بايد اصل عدالت و اصول تقوا و اخلاق اسلامى به دست فراموشى سپرده نشود .\r\nو اگر مسلمانان در برابر مخالفان خود اين برنامه جامع الاطراف را به كار مىبستند ، شايد اسلام امروز ، سراسر جهان يا بخش عمده آن را فرا گرفته بود .\r\n\r\nآخرين سخن در مورد سوره نحل ( سوره نعمتها ) .\r\nهمانگونه كه از آغاز سوره گفتيم ، چيزى كه بيش از همه در مجموع آيات اين سوره جلب توجه مىكند بيان نعمتهاى گوناگون الهى ، اعم از مادى و معنوى ، ظاهرى و باطنى ، فردى و اجتماعى است ، و اگر نام سوره نعمتها براى آن انتخاب شده نيز از همين نظر است .\r\nبررسى آيات سوره نشان مىدهد كه حدود چهل نعمت از نعمتهاى بزرگ و كوچك ، مادى و معنوى ، طى آيات اين سوره بيان شده است كه فهرستوار ذيلا از نظر مىگذرد ، و تاكيد مىكنيم كه هدف از آن نخست تعليم درس توحيد و بيان\r\n","description":"","footnote":"","page_name":" 462 ","page_number":462},
  {"content":"\r\nعظمت آفريدگار است و در ثانى تقويت عشق و علاقه انسانها به آفريننده اين نعمتها و تحريك حس شكرگزارى آنان مىباشد :\r\n1 - آفرينش آسمان ( خَلَقَ السَّماواتِ ) .\r\n2 - آفرينش زمين ( وَالأَرْضَ ) .\r\n3 - آفرينش چهارپايان ( وَالأَنْعامَ خَلَقَها ) .\r\n4 - استفاده پوشش از پشم و پوست آنها ( لَكُمْ فِيها دِفْءٌ ) .\r\n5 - استفاده از منافع حيوانات ( وَمَنافِعُ ) .\r\n6 - استفاده از گوشت آنها ( وَمِنْها تَأْكُلُونَ ) .\r\n7 - بهره گيرى از « جمال استقلال اقتصادى » ( وَلَكُمْ فِيها جَمالٌ ) .\r\n8 - بهره گيرى از حيوانات براى حمل و نقل ( وَتَحْمِلُ أَثْقالَكُمْ - وَالْخَيْلَ وَالْبِغالَ وَالْحَمِيرَ لِتَرْكَبُوها ) .\r\n9 - هدايت به صراط مستقيم ( وَعَلَى اللَّه قَصْدُ السَّبِيلِ ) .\r\n10 - نزول باران از آسمان و تهيه آب آشاميدنى از آن ( هُوَ الَّذِي أَنْزَلَ مِنَ السَّماءِ ماءً لَكُمْ مِنْه شَرابٌ ) .\r\n11 - پرورش مراتع و چراگاهها با آن ( وَمِنْه شَجَرٌ فِيه تُسِيمُونَ ) .\r\n12 - روئيدن زراعت و زيتون و نخل و انگور و انواع ميوه‌ها به بركت آن ( يُنْبِتُ لَكُمْ بِه الزَّرْعَ وَالزَّيْتُونَ وَالنَّخِيلَ وَالأَعْنابَ وَمِنْ كُلِّ الثَّمَراتِ ) .\r\n13 - تسخير شب و روز ( وَسَخَّرَ لَكُمُ اللَّيْلَ وَالنَّهارَ ) .\r\n14 - تسخير خورشيد و ماه ( وَالشَّمْسَ وَالْقَمَرَ ) .\r\n15 - تسخير ستارگان ( وَالنُّجُومُ ) .\r\n16 - مخلوقات گوناگونى كه در كره زمين آفريده شده ( وَما ذَرَأَ لَكُمْ فِي الأَرْضِ مُخْتَلِفاً أَلْوانُه ) .\r\n17 - تسخير درياها براى استفاده از گوشت و جواهرات آن ( وَهُوَ الَّذِي سَخَّرَ الْبَحْرَ لِتَأْكُلُوا مِنْه لَحْماً طَرِيًّا وَتَسْتَخْرِجُوا مِنْه حِلْيَةً تَلْبَسُونَها ) .\r\n","description":"","footnote":"","page_name":" 463 ","page_number":463},
  {"content":"\r\n18 - حركت كشتىها بر سينه آبها ( وَتَرَى الْفُلْكَ مَواخِرَ فِيه ) .\r\n19 - آفرينش كوه‌ها كه آرامبخش زمينند ( وَأَلْقى فِي الأَرْضِ رَواسِيَ أَنْ تَمِيدَ بِكُمْ ) .\r\n20 - آفرينش نهرها ( وَأَنْهاراً ) .\r\n21 - ايجاد راههاى ارتباطى ( وَسُبُلًا ) .\r\n22 - ايجاد علامات براى شناخت راهها ( وَعَلاماتٍ ) .\r\n23 - استفاده از ستارگان براى راهيابى در شبها ( وَبِالنَّجْمِ هُمْ يَهْتَدُونَ ) .\r\n24 - زنده شدن زمينهاى مرده بوسيله آب باران ( وَاللَّه أَنْزَلَ مِنَ السَّماءِ ماءً فَأَحْيا بِه الأَرْضَ بَعْدَ مَوْتِها ) .\r\n25 - شير خالص و گوارا كه از ميان خون و غذاى هضم شده خارج مىشود ( نُسْقِيكُمْ مِمَّا فِي بُطُونِه مِنْ بَيْنِ فَرْثٍ وَدَمٍ لَبَناً خالِصاً سائِغاً لِلشَّارِبِينَ ) .\r\n26 - فرآورده هايى كه از ميوه‌هاى درخت نخل و انگور گرفته مىشود ( وَمِنْ ثَمَراتِ النَّخِيلِ وَالأَعْنابِ تَتَّخِذُونَ مِنْه سَكَراً وَرِزْقاً حَسَناً ) .\r\n27 - عسل يك غذاى شفا بخش ( فِيه شِفاءٌ لِلنَّاسِ ) .\r\n28 - بخشيدن همسرانى به انسان از جنس خود او ( وَاللَّه جَعَلَ لَكُمْ مِنْ أَنْفُسِكُمْ أَزْواجاً ) .\r\n29 - نعمت فرزندان ( وَجَعَلَ لَكُمْ مِنْ أَزْواجِكُمْ بَنِينَ وَحَفَدَةً ) .\r\n30 - انواع روزىهاى پاكيزه به مفهوم وسيعش ( وَرَزَقَكُمْ مِنَ الطَّيِّباتِ ) 31 - نعمت گوش ( وَجَعَلَ لَكُمُ السَّمْعَ ) .\r\n32 - نعمت چشم ( وَالأَبْصارَ ) .\r\n33 - نعمت عقل و هوش ( وَالأَفْئِدَةَ ) .\r\n34 - خانه‌ها و مسكنهاى ثابت ( وَاللَّه جَعَلَ لَكُمْ مِنْ بُيُوتِكُمْ سَكَناً ) .\r\n35 - خانه‌هاى سيار ( خيمه‌ها ) ( وَجَعَلَ لَكُمْ مِنْ جُلُودِ الأَنْعامِ بُيُوتاً ) .\r\n","description":"","footnote":"","page_name":" 464 ","page_number":464},
  {"content":"\r\n36 - وسائل و اسبابهايى كه از پشم و كرك و موى حيوانات ساخته و تهيه مىشود ( وَمِنْ أَصْوافِها وَأَوْبارِها وَأَشْعارِها أَثاثاً وَمَتاعاً إِلى حِينٍ ) .\r\n37 - نعمت سايه‌ها ( وَاللَّه جَعَلَ لَكُمْ مِمَّا خَلَقَ ظِلالًا ) .\r\n38 - نعمت وجود پناهگاههاى مطمئن در كوه‌ها ( وَجَعَلَ لَكُمْ مِنَ الْجِبالِ أَكْناناً ) .\r\n39 - انواع لباسهايى كه انسان را از سرما و گرما حفظ مىكند ( وَجَعَلَ لَكُمْ سَرابِيلَ تَقِيكُمُ الْحَرَّ ) .\r\n40 - زره و لباس جنگ كه در برابر ضربات دشمن مقاومت دارد ( وَسَرابِيلَ تَقِيكُمْ بَأْسَكُمْ ) .\r\nو در پايان اين بخش از نعمتها اضافه مىكند كَذلِكَ يُتِمُّ نِعْمَتَه عَلَيْكُمْ لَعَلَّكُمْ تُسْلِمُونَ : « اين گونه خداوند نعمتهايش را بر شما به حد كمال مىرساند تا تسليم فرمان او باشيد » .\r\n\r\nهدف از تشريح نعمتها\r\nاحتياج به تذكر ندارد كه بر شمردن نعمتهاى گوناگون الهى در آيات مختلف اين سوره يا ساير آيات قرآن ، به اصطلاح براى منتگذارى ، و يا كسب وجهه ، و مانند آن نيست ، كه خدا برتر و بالاتر از همه اينها است ، و بى نياز از هر كس و هر چيز .\r\nهمه اينها در مسير برنامه‌هاى سازنده تربيتى است ، برنامه هايى كه انسان را به آخرين مرحله تكامل ممكن از نظر معنوى و مادى برساند .\r\nگوياترين دليل براى اين موضوع ، همان جمله هايى است كه در آخر بسيارى از آيات گذشته آمده است كه در عين تنوع ، همگى در همان خط پرورش و تربيت انسان قرار دارد .\r\n","description":"","footnote":"","page_name":" 465 ","page_number":465},
  {"content":"\r\nدر آيه 14 بعد از بيان نعمت تسخير درياها مىفرمايد لَعَلَّكُمْ تَشْكُرُونَ .\r\nدر آيه 15 بعد از بيان نعمت كوه‌ها و نهرها و جاده‌ها مىگويد : لَعَلَّكُمْ تَهْتَدُونَ .\r\nدر آيه 44 بعد از بيان بزرگترين نعمت معنوى يعنى نزول آيات قرآن مىگويد : وَلَعَلَّهُمْ يَتَفَكَّرُونَ .\r\nو در آيه 78 بعد از ذكر نعمت بسيار مهم ابزار شناخت ( گوش و چشم و عقل ) مىفرمايد : لَعَلَّكُمْ تَشْكُرُونَ .\r\nو در آيه 81 بعد از اشاره به تكميل نعمتهاى پروردگار مىگويد : لَعَلَّكُمْ تُسْلِمُونَ .\r\nو در آيه 90 بعد از بيان يك سلسله دستورات در زمينه عدل و احسان و مبارزه با فحشاء و منكر و ظلم مىفرمايد : لَعَلَّكُمْ تَذَكَّرُونَ .\r\nدر حقيقت در اين شش مورد ، اشاره به پنج هدف شده است 1 - شكرگزارى 2 - هدايت ، 3 - تفكر ، 4 - تسليم در برابر دعوت حق ، 5 - تذكر و يادآورى كه بدون شك همه با هم پيوند دارند : انسان نخست تفكر و انديشه مىكند .\r\nهر گاه فراموش كرد ، يادآورى مىنمايد .\r\nبه دنبال آن حس شكرگزارى در مقابل بخشنده نعمتها در او بيدار مىشود .\r\nسپس راه به سوى او باز مىكند و هدايت مىشود .\r\nسرانجام در برابر فرمانش تسليم مىگردد .\r\nو به اين ترتيب هدفهاى پنجگانه فوق حلقه‌هاى تكامل زنجيره اى انسانند كه بدون شك اگر اين مسير بطور صحيح پيموده شود ، نتائج پر بارى دارد و جاى ترديد باقى نمىماند كه بر شمردن اين نعمتها گاهى به صورت جمعى و گاهى به صورت انفرادى ، هيچ هدفى جز ساختن انسان كامل نيست .\r\n","description":"","footnote":"","page_name":" 466 ","page_number":466},
  {"content":"\r\nپروردگارا ! نعمتهاى بىپايانت سراسر وجود ما را احاطه كرده است ، و ما غرق نعمتهاى توايم اما هنوز تو را نشناخته‌ايم .\r\nبار الها ! درك و ديدى مرحمت فرما كه راهگشاى طريق معرفت و عشق تو باشد ، و توفيقى كه در اين راه پر پيچ و خم به كمك ما بشتابد و به سر منزل شكرگزاران واقعى برساند .\r\nخداوندا ! تو نيازهاى ما را از هر كس بهتر مىدانى ، و تقاضاهاى ذاتى ما را از خود ما بهتر مىشناسى ، بر ما آن ببخش كه آن چنان باشيم كه تو مىخواهى ، و به ما آن مرحمت كن كه بهتر از آن شويم كه مردم مىپندارند .\r\nمعبودا ! اكنون كه اين بخش از تفسير كتاب بزرگ آسمانيت پايان مىگيرد آخرين روز ماه شعبان ، و در آستانه ماه رحمت ماه رمضان مىباشد ، همه ما را مشمول رحمت خاصت قرار داده و توفيق تكميل اين تفسير را از ما دريغ مدار ( انك سميع مجيب ) .\r\nپايان جلد يازدهم تفسير نمونه ( پايان سوره نحل ) آخر شعبان 1401\r\n\r\n","description":"","footnote":"","page_name":" 467 ","page_number":467}
  ]