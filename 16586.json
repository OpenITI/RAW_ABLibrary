[
  {"content":"\r\n\r\nبه نام خداوند جان وخرد\r\n\r\n","description":"","footnote":"","page_name":" 3 ","page_number":1},
  {"content":"\r\n\r\nتقديم به ايران بزرگ\r\n\r\n","description":"","footnote":"","page_name":" 4 ","page_number":2},
  {"content":"\r\n . \r\n","description":"","footnote":"","page_name":" 5 ","page_number":3},
  {"content":"\r\n . \r\n","description":"","footnote":"","page_name":" 6 ","page_number":4},
  {"content":"\r\n . \r\n","description":"","footnote":"","page_name":" 7 ","page_number":5},
  {"content":"\r\n . \r\n","description":"","footnote":"","page_name":" 8 ","page_number":6},
  {"content":"\r\n . \r\n","description":"","footnote":"","page_name":" 9 ","page_number":7},
  {"content":"\r\n . \r\n","description":"","footnote":"","page_name":" 10 ","page_number":8},
  {"content":"\r\n . \r\n","description":"","footnote":"","page_name":" 11 ","page_number":9},
  {"content":"\r\n . \r\n","description":"","footnote":"","page_name":" 12 ","page_number":10},
  {"content":"\r\n . \r\n","description":"","footnote":"","page_name":" 13 ","page_number":11},
  {"content":"\r\n . \r\n","description":"","footnote":"","page_name":" 14 ","page_number":12},
  {"content":"\r\n . \r\n","description":"","footnote":"","page_name":" 15 ","page_number":13},
  {"content":"\r\n . \r\n","description":"","footnote":"","page_name":" 16 ","page_number":14},
  {"content":"\r\n . \r\n","description":"","footnote":"","page_name":" 17 ","page_number":15},
  {"content":"\r\n . \r\n","description":"","footnote":"","page_name":" 18 ","page_number":16},
  {"content":"\r\n . \r\n","description":"","footnote":"","page_name":" 19 ","page_number":17},
  {"content":"\r\n . \r\n","description":"","footnote":"","page_name":" 20 ","page_number":18},
  {"content":"\r\n . \r\n","description":"","footnote":"","page_name":" 21 ","page_number":19},
  {"content":"\r\n . \r\n","description":"","footnote":"","page_name":" 22 ","page_number":20},
  {"content":"\r\n\r\nداستان بيژن با منيژه\r\nآغاز داستان\r\nشبى به سياهى شبه « 1 »  بود كه گويى روى خود را با كرف بشسته و بهرام و كيوان و تير نيز پيدا نبود . ماه ، آرايشى ديگرگونه كرده و آهنگ گذر بر پيشگاه آسمان داشت . از تاج ماه ، آسمان لاژوردين به دو بخش گشته و زنگار و گَرد را بر آسمان ، پايمال كرده بود . همه جا را تاريكى فرا گرفته بود . سپاه شب تيره بر دشت و دمن ، جامهء شاهوارى به سياهى پر زاغ افكنده بود . آسمان به مانند پولاد زنگار خورده‌اى ، گويى چهر خود را به كرف اندوده بود . در هر سو اهريمن همچون مار سياهى كه دهان خود را باز كرده باشد ، خود را به چشم من مىنمود . هر گاه كه آه سردى مىكشيد ، به مانند يك سياه زنگى بود كه بخواهد گَرد از سر انگشتان خويش پاك كند . باغ و لب آن جويبار چنان شد كه گويى از درياى سياه ، كوهه برخيزد . گردون گردان بر جاى خويش فرو مانده و دست و پاى خورشيد ، سست گشته بود . گويى زمين به زير آن چادر كرفگون به خواب رفته بود . دل گيتى از خويشتن پر هراس بود و آواى زنگ پاسبان « 2 »  به گوش نمىرسيد . آواى مرغ و فرياد سهمناك ددان نيز به گوش نمىرسيد . روزگار ، زبان از نيك و بد بسته بود . نشيب از فراز پيدا نبود .\r\n\r\n","description":"","footnote":" ( 1 ) - شَبَه سنگى سياه و براق است .  ( 2 ) - پاسبانان در شب به محافظت معابر مىپرداخته‌اند و صداى زنگ آنها كه به گوش مردم مىرسيد ، به نوعى حكايت از امنيت مىكرد . ","page_name":" 23 ","page_number":21},
  {"content":"\r\n\r\nدلم از آن همه درنگ ، تنگ شد و از جاى برخاستم . مرا در سراى خويش ، كنيزى مهربان بود . پس خروشيدم و از او چراغى خواستم . آن بت مهربانم به باغ آمد و مرا گفت : آيا شماله از براى چه مىخواهى و چرا در اين شب تيره خوابت نمىآيد ؟ به دو گفتم : اى بت ، من امشب مَرد خواب نيستم ، پس شماله‌اى چون آفتاب بيآور و در پيشم بگذار . آنگاه بزم را ساز كن و مِى بيآور و چنگ بنواز . آن بت مهربانم از باغ برفت و شماله و چراغى درخشان و مِى و انار و ترنج و به و يك جام شاهى بيآورد .\r\nپس به ميگسارى و چنگ نوازى پرداخت گويى هاروت « 1 »  بود كه افسون مىكرد . با اين كار ، كام دلم برآورد و آن شب تيره را برايم چون روز ساخت . اكنون بشنو كه چون با يكديگر به ميگسارى نشستيم ، آن يار مهربان ، مرا چه گفت . آن ماه خورشيدچهر به من گفت : آسمان از جانت شاد بادا . مِى بنوش تا از آن نامهء باستان ، برايت داستانى بخوانم « 2 »  كه چون گوش تو آن را بشنود ، از كار آسمان در شگفت گردى . داستانى پر از چاره و مِهر و نيرنگ و فريب كه براى مرد با فرهنگ و سنگ باشد . من كه چنين بشنيدم ، به آن سروبن گفتم : اى ماهروى ، امشب اين داستان را برايم بازگوى . از نيك و بد روزگار ناسازگار بگو كه بر مردمان آورَد و هيچ كسى راه و سامان آن را نشناسد و درد و درمانش نيز پيدا نباشد . پس آن كنيز به من گفت : چون اين سخنان را از آن نامهء پهلوى به تو گفتم ، تو آنها را بسراى . به دو گفتم : اى بت مهربان ، چهره بيآراى و آن داستان را بخوان و مِهر بيفزاى . اى سرو پيراستهء مهربان ، همانا كه خوى و نهاد من از تو بود كه آراسته گشت . اكنون نيز چون آن راز پوشيده را بر من بازگويى ، خوى ناسازگار من سازگار گردد . من نيز همهء آن داستان را كه از تو بشنوم ، بسرايم . اى يار مهربان و نيكى شناس ، آنها را ، هم بسرايم و هم با اين كار ،\r\n\r\n","description":"","footnote":" ( 1 ) - هاروت و ماروت دو فرشته بودند كه ساحرى و جادوگرى را به مردم مىآموخته‌اند و گويند در چاه بابل به عذاب الهى ، سرازير آويخته‌اند . برهان قاطع ، ماده هاروت .  ( 2 ) - چنان كه معلوم است اين كنيز به زبان پهلوى آشنا بوده است . ","page_name":" 24 ","page_number":22},
  {"content":"\r\n\r\nسپاسى بر سرم نهاده باشى . و بدين سان آن بت مهربان ، از كراسه‌اى « 1 »  كه به روزگار باستان نوشته شده بود ، اين داستان را بخواند . اكنون تو نيز در آغاز اين سرواد « 2 »  ، گوش دار و هوش به دل آور و خِرَد را يار بدار .\r\nدادخواهى ارمانيان از خسرو\r\nبه نام خداوند سپهر گردان ، خداوند تير و مهر . چون كى خسرو به كين خواهى آمد ، گيتى آرايشى دگرگون بيافت . ديگر آن آبروى توران زمين گم شد . تخت شاه ايران به خورشيد برآمد ، بخت با او يار گشت و بر ايرانيان نيز مِهر خود برافكند . روزگار چنان شد كه از نخست بود . روى خود به آب راستكارى بشست . چون كى خسرو به كينه‌خواهى سياوش پرداخت ، دو بخش گيتى از آن او گشت . [ ليك 
  ] :\r\nبه جويى كه بگذشت يك روز آب * نسازد خردمند ازو جاى خواب\r\nروزى با شادى به شرابخوارى نشسته بود و از پهلوانان سپاه ياد مىكرد . تخت شاه را با ديبا بيآراسته بودند و تاجى از گوهر بر سر نهاده ، جام ياكندى پر از مى به چنگ داشت و دل و گوش خود به آواى چنگ سپرده بود . بزرگان شاهدوستى چون فريبرز - پسر كاووس - و گستهم و گودرز - پسر كشواد - و فرهاد و گيو و گرگين - پسر ميلاد - و شاپور و توس سپاه شكن - پسر نوذر شاه - و رهّام و بيژن رزم زن ، همگى بادهء خسروانى به دست ، در پيش شاه به رامش نشسته بودند . مِى در پياله‌ها به مانند عقيق يمنى بود و در پيش ايشان گلهاى لاله و نسترن نهاده بودند . كنيزان پرى چهره‌اى با زلفان مشكين و خوشبويشان در پيش خسرو بايستاده بودند . همهء آن بزمگاه پر از بوى و رنگ و نگار بود و سالار بار در پيش ايشان كمربسته بود .\r\n\r\n","description":"","footnote":" ( 1 ) - كراسه به پارسى به معناى دفتر است .  ( 2 ) - سَرواد به پارسى شعر و كلام منظوم را گويند . ","page_name":" 25 ","page_number":23},
  {"content":"\r\n\r\nدر همان هنگام ناگهان پرده دارى به نزديك سالار بار آمد و او را گفت : ارمانيان « 1 »  - كه جايگاه ايشان در مرز توران و ايران است - اكنون از آن راه دراز به دادخواهى آمده‌اند و مىخواهند به نزديك شاه ، بار يابند . چون سالار هشيار سخن پرده دار را بشنيد ، به درگاه خسرو شتافت و او را از آن كار بيآگاهانيد . خسرو فرمان داد كه ايشان را به پيش او آورند و او نيز چنين كرد . پس همهء ايشان گريان و نالان و دادخواه ، به فرمان شاه برفتند . چون به پيش او رسيدند ، همگى دستها را به كِش كرده « 2 »  ، زارىكنان ، روى خويش را بر زمين نهادند و گفتند : اى شاه پيروز ، جاويد باشى ، زيرا كه براستى نيز سزاوار اين هستى . بدان كه ما از شهرى دور كه ايران در اينسو و توران در آن سوى آن است و آن را ارمان مىخوانند ، به اينجا به دادخواهى آمده‌ايم . اكنون اى خسرو پيام ارمانيان را بشنو : اى شاه ، جاويد باشى و بر بَدان ِ سراسر گيتى چيره گردى . تو شهريار هفت كشورى « 3 »  پس باشد كه در برابر بدى ، همهء شهرها را يار باشى . شهر ما هم مرز با توران است و از سوى ايشان به ما سختى و رنج مىرسد . از سوى ايران ، بيشه‌اى با درختان بارور و ميوه‌دار و كشت و كار فراوان نزديك شهر ما بود كه چراگاهمان بود . پس اى شاه ايران ، داد ما را بده ، زيرا كه اكنون گرازهاى بيشمارى - كه دندانشان چون پيل و تنشان چون كوه است - به آنجا آمده و همهء آن بيشه و جويبار را پر كرده‌اند و همهء شهر ارمان از آنها به ستوه آمده‌اند . بر چهارپايان و كشت و كارمان گزند بسيار رسانده‌اند . همهء درختان را شادمانانه با دندانشان به دو نيم كردند و سنگ سخت نيز بر دندانشان كارگر نيافتد . براستى كه ديگر بخت از ما\r\n\r\n","description":"","footnote":" ( 1 ) - ناحيه ارمان ( زرمان ) در ماوراءالنهر ، بين ربينجان و سمرقند به فاصلهء يك فرسخ از اشتيخن قرار دارد . حدود العالم ، ص 331 و تعليقات مينورسكى شهيدى مازندرانى ، راهنماى نقشه جغرافيايى شاهنامه فردوسى ، ماده ارمان . ليكن در اينجا مكان ارمانيان را مرز ميان ايران و توران دانسته است . مستوفى نيز كه ارمان را با ارمينيه و ارمن و اران خلط كرده ، مسير حركت بيژن را به سوى اران و دربند خزر دانسته است . تاريخ گزيده ، ص 88 .  ( 2 ) - دستها را به كش كردن يعنى دستها را به نشانهء ادب بر سينه نهادن .  ( 3 ) - ر . ك . ج 1 از كتاب حاضر ، ص 50 . ","page_name":" 26 ","page_number":24},
  {"content":"\r\n\r\nبرگشته است .\r\nچون كى خسرو فرياد آن دادخواهان را بشنيد ، دلش به درد آمد . پس فرياد ايشان را كه از سرِ درد بود ، بر ايشان ببخشود و به پهلوانان گردنكش رو كرد و با بانگ بلند گفت : اى نامداران و مردان من ، آيا كدامين نامجوى از ميان شمايان ، به سوى آن بيشه‌اى كه خوكان بدانجا تاخته‌اند ، مىرود و سر آن گرازان را با تيغ مىبُرد ؟ هر كه چنين كند ، گنج و گوهر را ازو دريغ نخواهم داشت . آنگاه شاه به گنجور فرمود تا خوان زرّينى در پيشگاه بنهاد . پس گوهرهاى گوناگون بسيارى را بر روى آن بريختند .\r\nسپس دَه اسپ زرّين لگام كه نام كاووس بر آنها داغ شده بود ، بيآوردند و آنها را با ديباى رومى بيآراستند . آنگاه كى خسرو - آن شهريار زمين - گفت : اى پهلوانان باآفرين ، چه كسى از شمايان براى برآوردن اين آرزوى من ، رنج مىبرد و با آن كار خود ، گنج مرا از آن خويش مىسازد ؟ ليك هيچكس از آن انجمن پاسخى نداد . ناگهان بيژن فرّخ‌نژاد - پسر گيو - از ميان آن پهلوانان ، پاى پيش نهاد و آفرين ِ خداى را بر شاه كرد و گفت : گاه و ايوان تو خرّم بادا و فرمانت در گيتى روا باد . تن و جان من از بهر توست و گوش به فرمان تو نهاده‌ام و اينك نيز به فرمانت بدين كار ، روى مىكنم .\r\nچون بيژن اين سخنان را بگفت ، گيو از دور بديد و آن كار بر او گران آمد . پس نخست به شاه آفرين كرد و آنگاه از براى راهنمايى فرزندش - بيژن - به او گفت : چرا اين چنين جوانى مىكنى و خود را بدين گونه نيرومند مىپندارى ؟ جوان اگر چه دانا و نژاده باشد ، ليك بدون آزمايش ، هنرمند نگردد . و اگر چه هر گونه بد و نيكى را بايد كشيد و از هر شور و تلخى نيز بايد چشيد ، ليك به راهى كه هرگز نرفته‌اى ، مرو و بيهوده آبروى ما را در پيش شاه مبر . بيژن جوانمرد و هوشيار و بيدار بخت از گفتار پدر سخت برآشفت و به شاه گفت : اى شاه پيروزگر ، تو بر من گمانى به سستى مبر و گفته‌هايم را از من بپذير و بدان كه اگر چه من جوانم ، ليك انديشه‌اى پير دارم . پس سر آن خوكان را از تن جدا سازم . منم بيژن گيو سپاه شكن .\r\nچون بيژن چنين گفت ، شاه شادمان گشت و بر او آفرين كرد و او را به آن كار\r\n\r\n","description":"","footnote":"","page_name":" 27 ","page_number":25},
  {"content":"\r\n\r\nفرمان بداد . پس به دو گفت : اى پر هنر كه هميشه همچون سپرى در برابر بديها هستى ، براستى كسى كه كهترى چون تو داشته باشد و باز هم از دشمن بترسد ، سبكسر است . آنگاه شاه به گرگين ميلاد گفت : بيژن ، جوان است و راه نميداند . پس تو با او تا آب بند برو و راهبر و يار او باش .\r\nرفتن بيژن به جنگ گرازان\r\nپس بيژن كمر ببست و كلاه بر سر نهاد و آمادهء رفتن گشت . آنگاه گرگين - پسر ميلاد - را نيز از براى آن دادخواهى با خود همراه كرد و از درگاه شاه با يوز و باز شكارى ، آن راه دراز را در پيش گرفت . بيژن در سراسر آن راه همچون پيلى كفك افكن « 1 »  ، سر گور و آهو را از تن بركَند و با چنگال يوزهاى شكارى ، ميش بگرفت و همچون تهمورس ديوبند ، گردن گورخرها را به خم كمند خويش افكند .\r\nتذروان به چنگال بازهاى شكارى ايشان گرفتار آمدند و از آسمان بر برگ گلهاى ياسمن خون مىچكيد . بدين سان همهء آن دشت را بسان باغى پنداشتند و از آن بدين گونه بگذشتند .\r\nچون سرانجام چشم بيژن به آن بيشه افتاد ، از خشم ، خونش به جوش آمد . از سوى ديگر ، آن گرازها نيز كه از آمدن بيژن بدانجا آگه نبودند ، همچنان مىتاختند .\r\nچون بيژن و گرگين به آن بيشه رسيدند ، به شتاب در كنار آن بيشه فرود آمدند و آتش سهمناكى برافروختند و هيزم بر آن سوختند . يك خيك پُر از مِى نيز با خود آورده بودند . پس گورخر ماده‌اى بگرفتند و همهء آن را بر آتش بريان كردند و بخوردند .\r\nآنگاه آهنگ شراب كردند و دست به باده ببردند و چندى بدين سان به شادى بگذراندند . چون نشان شرابخوارى بر چهرهء ايشان پديدار گشت ، گرگين خواست تا\r\n\r\n","description":"","footnote":" ( 1 ) - يعنى كف بر دهان آورده . ","page_name":" 28 ","page_number":26},
  {"content":"\r\n\r\nجاى خوابى فراهم آورد . ليك بيژن به دو گفت : مرا خواب نمىآيد پس تو نيز اى برادر مخواب و چندى درنگ كن تا اين كار را استوار كنيم و دل شاه را از اين رنج ، بىاندوه سازيم . پس چون من به آن گرازان تير بيافكنم ، تو نيز تا نزديكى آن آبگير برو و هنگامى كه خروشى از بيشه برخاست ، گرز بدست گير و هوشيار باش و هر گرازى كه از چنگ من رها شد ، تو با يك زخم ، سر از تن آن جدا كن . گرگين پهلوان كه چنين شنيد ، به بيژن گفت : ولى پيمان ما با كى خسرو اين نبود . اين تو بودى كه آن گوهر و سيم و زرها را برداشتى و كمر آمدن به اين رزمگاه را ببستى . پس اكنون اين يارى را از من مخواه و بدان كه من تنها راهنماى تو در اين جايگاه هستم .\r\nبيژن كه چنين شنيد ، خيره گشت و گويى گيتى بر او تيره شد . پس دليرانه همچون شير ، كمان را به زه كرد و به درون بيشه رفت . آنگاه به مانند تندر بهارى ، سخت بغرّيد و چون باران ، برگ درختان را با تير فرو ريخت . سپس بسان پيل مستى با دشنه‌اى آبداده در دست ، از پِى آن خوكان برفت . آن گرازها نيز همگى به سوى او تاختند و با دندان خويش ، زمين را بكَندند . از دندانشان آتش مىافروختند و گويى مىخواستند گيتى را بسوزانند . در همان هنگام گرازى چون اهريمن به سوى بيژن آمد و زره را بر تنش دريد . آنگاه دندانش را به مانند سوهان پولادى كه بر سنگى سخت بسايند ، بر درختى بسود . و بدين سان در آن مرغزار ، آتش كارزار برانگيختند و دود از آن به آسمان خاست . بيژن كه چنين ديد ، با دشنه بر ميان سر آن گراز بزد و پيكر پيل تن آن را به دو نيم كرد . آن ددان دلير كه چنين ديدند ، با تنى خسته از تيغ و دلى سير از جنگ ، ديگر چون روباهى گشتند . ولى بيژن همچنان سرهاى آنان را با دشنه ببريد و با فتراك سياه رنگى ببست تا دندان و سرِ بىتن آنها را به نزد شاه آورَد و هنر خود را به پهلوانان ايران نيز بنماياند كه اين چنين سر آن خوكان جنگى را از تن جدا ساخت . پس سر هر يك از آنها را كه همچون كوهى بودند و گاوميش نيز از كشيدنشان به ستوه مىآمد ، با خود برداشت .\r\n\r\n","description":"","footnote":"","page_name":" 29 ","page_number":27},
  {"content":"\r\n\r\nفريب دادن گرگين ، بيژن را\r\nاز سوى ديگر ، گرگين بدانديش در آن سوى بيشه به هوش آمد و چون كار را بدانگونه ديد ، بر بيژن آفرين كرد و خود را به او شادمان نمود ليك از آن كار ، دلش به درد آمد و از بدنامى خويش بترسيد . اهريمن ، دل او را از راه ببُرد و خواست تا بر بيژن بد آورَد .\r\nسگالش چنين بُد ، نبشته جز اين * نكرد ايچ ياد از جهان آفرين\r\nكسى كو به ره بر كَند ژرف چاه * سزد گر كند خويشتن را نگاه\r\nو بدين سان گرگين از براى فزونى و نام ، براى بيژن دام بگسترد . ليك بيژن كه از كردار او آگه نبود ، همهء گفتار او را راست مىپنداشت . چون اندكى از آن مِى سرخ بخوردند ، بيژن به گرگين نگاه كرد و گفت : آيا اين جنگ مرا چگونه ديدى ؟ آيا گمان مىدارى كه كسى را ياراى جنگ با من باشد ؟ گرگين به دو گفت : اى خوبروى ، من هيچ جنگ جويى را در گيتى چون تو نديده‌ام . دل بيژن از گفتار گرگين شاد شد و ندانست كه دل گرگين از آن پس ديگر به سختى پولاد گشته است . پس هر يك ، دو سه جام باده بخوردند و شادى و بازى بسيار بكردند . آنگاه گرگين به بيژن گفت : براستى كه من از شيرمردى تو در شگفت مانده‌ام . باشد كه به نيروى يزدان و بخت بلند ، كارهاى بسيارى بدين گونه كنى . اكنون تو را گفتنىهايى بگويم زيرا كه من و رستم و گيو و گژدهم و توس نوذر و گستهم ، چندى در اينجا بوده و هنرهاى بسيارى كرده‌ايم كه از براى آن ناممان بلند گشت و نزد خسرو ارجمند گشتيم . بدان كه از اينجا تا توران ، دو روز راه است و در جايى نه چندان دور از اينجا ، جشنگاهى است . در آنجا دشتى سبز و زرد بينى كه دل بِدان شاد گردد . سراسر آن پُر از بيشه و باغ و آب روان و جايگاهى سزاوار پهلوانان است . زمينش پرنيان و هوايش مشكبوى و آب\r\n\r\n","description":"","footnote":"","page_name":" 30 ","page_number":28},
  {"content":"\r\n\r\nجويهايش ، گويى گلاب است . شاخهء گلهاى ياسمنش از بار ، خم آورده و پيوسته بلبل به گِرد گلهايش مىگردد . تذرو پيرامون گلها مىخرامد و خروش بلبل از شاخ درختان سرو به گوش مىرسد . از اين پس تا گاهى نه چندان دير ، آن همه جويبارهايش به مانند بهشتى مىگردد . همهء دشت و كوه آن را پر از گروههاى پرى چهرگانى ببينى كه در هر سو با شادى بنشسته‌اند . منيژه « 1 »  - دختر افراسياب - نيز كه بسان آفتابى آن باغ را درخشان مىكند ، بدان هنگام در آن مرغزار ، سراپرده برمىافرازد و سد كنيزك از دختران پوشيده روى تُرك - كه هر يك به مانند نگارى سروبالا و مشك موى هستند و رخسارشان همچون گل و چشمانش مست است و لبهايشان بوى گلاب مىدهد - با منيژه همراهند . و بدين گونه همهء آن دشت را بسان بتخانهء چين ، پر از خواسته و آراسته ببينى . اينك اگر ما آن راه را در يك روز بتازيم و به آن جشنگاه رويم ، چند تن از آن پرى چهرگان را بگيريم و به نزد خسرو ببريم و بدان ، ارجمند گرديم . گرگين ، اين سخنان بگفت و بيژن جوان را گوهر پهلوانى بجنبيد . پس به گرگين گفت : آرى ، بشتاب تا به ديدار آن جشن خرّم رويم . و بدين سان هر دو شتابان به سوى آن جشنگاه رفتند . بيژن كه جوان بود ، از سرِ جوانى و در جستجوى نام و كام بدانسو گام برداشت .\r\nرفتن بيژن به ديدن منيژه دختر افراسياب\r\nبارى ، بيژن و گرگين ، يكى راست‌پيشه و ديگرى كينه‌ساز ، آن راه دراز را در پيش گرفتند . آنگاه در جايى كه ميان آن دو بيشه ، يك روز راه بود ، فرود آمدند و دو روز در آن مرغزاران ارمان با يوز و باز شكارى به شادى سرگرم بودند . چون گرگين بدانست كه آن منيژه كه به مانند پيوگى بود ، بيآمد و همهء آن دشت از او به مانند چشم\r\n\r\n","description":"","footnote":" ( 1 ) منيژه  ( Menizah ) Manezah  مؤنث  Manec  مىباشد ، شكل ديگر آن منيجه است . برهان قاطع ، ماده منيژه . . 190 .  Justi , Iranisches Namenbuch , P  ","page_name":" 31 ","page_number":29},
  {"content":"\r\n\r\nخروس ، آراسته گشت بيژن را آگاه ساخت و از آن جشن و رامش به نزد او يادكرد .\r\nبيژن به دو گفت : من پيش از تو بروم و آن بزمگاه را از دور ببينم و آگاه گردم كه تورانيان چگونه بزم و سور به پا مىدارند . پس روى ايشان را بنگرم و ببينم تا كداميك از ايشان ، مرا خوشتر مىآيد . آنگاه از آنجا بازگردم و سرنيزهء خويش به گردن برآورم . سپس چاره‌اى هوشيارانه‌تر كنيم ، زيرا كه با ديدن ، دل بيدارتر مىگردد . گرگين كه چنين شنيد گفت : برو شاد باش و هميشه از اندوه ، آزاد باش . بيژن با رخسارى سرخ برخاست و آمادهء رفتن گشت و به گنجور گفت : آن كلاهى را كه پدرم در بزمگاه بسر مىنهاد و همهء بزمگاه را درخشان مىساخت ، به همراه گردنبند كى خسرو و دستبند گوهرنگار گيو و گوشواره بيآور ، زيرا كه آهنگ بزم داريم . آنگاه بيژن جامهء رومى درخشانى بپوشيد و پر هماى بر تاج خود بيآويخت و كمرى با نگين پهلوانى ببست .\r\nسپس بر پشت اسپ سياهش زين نهادند و بدين سان بيژن سوار گشت و به نزديك آن بيشه خراميد .\r\nچون به درون بيشه رسيد ، دلش از آن كام ، پر انديشه گشت . پس به زير سرو بلندى برفت تا گزندى از آفتاب به دو نرسد . اسپ خود را نيز در آنجا نگاهداشت و پنهانى به آن گروه بنگريست . بتانى به مانند دلبران قندهارى ديد كه همچون بهارى خرّم آراسته بودند . از سراسر دشت ، آواى رود و سرود به گوش مىرسيد و روان را درود مىداد . در همان هنگام ، ناگهان منيژهء خوبچهر از درون سراپرده ، بيژن بلند بالاى لشگرپناه را با رخسارى به مانند اگست « 1 »  يمن بديد كه كلاه گيو پهلوان را بر سر نهاده و ديباى رومى فروزانى در بر كرده بود . پس در آن سراپرده ، مِهر آن دختر پوشيده روى تا به خورشيد بجوشيد . منيژه بىدرنگ به دايه‌اش گفت : به زير شاخهء آن سرو بلند برو و ببين كه آن ماهروى كيست ؟ آيا سياوش است كه زنده شده يا پرى است ؟ از او بپرس كه : چگونه به اينجا آمدى و چه كسى تو را بدينجا آورد ؟ آيا\r\n\r\n","description":"","footnote":" ( 1 ) - اَگَست  Agast  به پارسى ستاره سهيل را گويند . ","page_name":" 32 ","page_number":30},
  {"content":"\r\n\r\nپرى زاده هستى يا خود سياوخشى كه اين چنين مِهرت را در دلها مىافكنى ؟ يا اين كه رستاخيز در گيهان به پا شده كه بدين گونه آتش تيز مِهرت را بيافروختى ؟ سالهاست كه من در اين مرغزار به هنگام بهار ، جشن به پا مىكنم ، ليك هيچكس را در اين جشنگاه نديده‌ام و تنها تو را اى ماه ديدار ، ديدم و بس . اكنون مرا بگو كه آيا از مردمانى يا پرى هستى كه بر اين جشنگاه مىگذرى ؟ اى ماهروى ، هرگز به مانند تو نديده‌ام ، پس برگوى كه كدامى و چه نام دارى ؟ چون دايه ، پيام دختر را بشنيد ، شتابان و تيز به پيش بيژن رفت . بر او آفرين كرد و او را نماز برد و پيام منيژه را به دو بگفت . از شنيدن آن پيام ، رخسار بيژن چون گل بشكفت . پس آن بيژن خودكامه به دو گفت : اى فرستادهء خوبگوى ، من نه سياوشم و نه از پرى زادگانم . از كشور آزادگان - ايران - هستم . من بيژن پسر گيوم كه از ايران به جنگ گراز ، بدينجا آمدم و سرهايشان را بريدم و بر راه افكندم تا دندانهايشان را به نزد شاه ببرم . ليك چون از اين بزمگاه آگه شدم ، به سوى گيو گودرز نشتافتم و پر انديشه به اين بيشه آمدم تا مگر بخت فرّخ من ، چهرهء دختر افراسياب را در خواب هم كه شده ، به من بنماياند . اكنون اگر تو در اين كار ، مرا ياور باشى ، اين جامهء خسروى را به تو بخشم . اين جام گوهرنگار را نيز كه پر از گوشواره‌هاى گوهرين است ، از من بيابى . همانا كه اين دشت را اين چنين آراسته و به مانند بتخانهء چين ، پر از خواسته مىبينم . پس اگر نيك انديشه كنى و مرا به سوى آن خوبچهر بَرى و دلش را اين چنين با من به مِهر آورى ، تو را تاج زر و گوشواره و كمر نيز ببخشم .\r\nچون بيژن چنين گفت ، دايه بازگشت و از آن راز به گوش منيژه سخن راند و گفت كه رويَش چنين است و بالايش چنان و پروردگار گيهان آفرين او را چنين آفريده است . منيژه كه چنين شنيد ، بىدرنگ پاسخ فرستاد كه : آنچه كه گمان مىبردى ، تو را بدست آمد . پس اگر به نزديك من بخرامى و جان تاريكم را برافروزى ، چشمم به ديدار تو روشن گردد و سراپردهء گلشن بر اين دشت به پا كنم . و بدين سان همان فرستاده به پيش بيژن آمد و آن پيام بداد .\r\n\r\n","description":"","footnote":"","page_name":" 33 ","page_number":31},
  {"content":"\r\n\r\nآمدن بيژن به سراپردهء منيژه\r\nديگر جاى هيچگونه سخنى نمانْد . بيژن ، همچنان كه مىخواست از سايهء آن سرو ، پياده به سوى سراپردهء آن دختر آزاده خوى روان شد و به مانند سرو بلندى با كمر زرّين به ميان ، به سراپردهء او در آمد . منيژه بيآمد و او را در برگرفت و كمر كيانى را از ميان او بگشود . آنگاه در بارهء آن راه و كاروان او بپرسيد و گفت : چه كسى از پهلوانان با تو به اين جنگ آمد ؟ اى خوبچهر چرا چنين روى و فرّ و برزى را با گرز مىرنجانى ؟ سپس پاى بيژن را با مشك و گلاب بشستند و آنگاه به خوردن ، شتاب گرفتند . خوان نهادند و خورشهاى بسيار گوناگون و مِى و ساز نيز بيآوردند و سراپرده را از بيگانگان بپرداختند . كنيزان با بربت و چنگ و خواننده بايستادند . زمين را با ديبا ، طاووس‌رنگ ساختند و سراپرده را با آن همه دينار كه بر آن ريختند ، چون پشت پلنگ كردند و همهء آن سراپرده را با مشك و شاهبوى و ياكند و زر بيآراستند . آنگاه سه روز و سه شب به شادى در كنار هم بودند . بيژن در برابر مِى سالخورده‌اى كه در آن جام بلور مىنوشيد سر خم كرده و اين چنين خواب و مستى بر او ستم آورده بود .\r\nبردن منيژه ، بيژن را به كاخ خود\r\nچون هنگام رفتن رسيد ، منيژه را باز هم به ديدار بيژن ، نياز آمد . پس چون بيژن را نيز دژم بديد ، كنيزان را به پيش خود خواند و بفرمود تا داروى بيهوشى را با مِى بيآميختند و به بيژن خوراندند . چون بيژن از آن بخورد ، از خود ، بىخود گشت و بيهوش بيافتاد . آنگاه منيژه كجاوه‌اى را آماده كرد و در يك سوى آن نشستنگاهى به كامرانى و در سوى ديگر جايى براى آرامش فراهم آورد و بر آن جايگاه خواب ،\r\n\r\n","description":"","footnote":"","page_name":" 34 ","page_number":32},
  {"content":"\r\n\r\nكافور بگسترد و بر چوب چندن « 1 »  آن گلاب بريخت . چون بدين سان به نزديك شهر رسيد ، روى بيژن را كه خفته بود با چادرى بپوشانيد و شب هنگام نهانى به كاخ آمد و با بيگانگان در آن باره هيچ سخنى نگفت . آنگاه جاى خوابى براى او بيآراستند .\r\nسپس منيژه را به بيدارى بيژن ، شتاب آمد . پس روغنى بيآورد و به او داد تا بيدار گشت و چشم بگشود .\r\nچون بيژن بيدار شد و هوش بيافت ، آن نگار سمنبر را در بر خود ديد . خود را در كاخ افراسياب و با ماهرويى ، سر بر يك بالين بيافت . پس بر خود بپيچيد و از اهريمن به يزدان پناه برد و گفت : اى كردگار ، اگر من از اينجا رهايى نخواهم يافت ، تو كين مرا از گرگين بخواه كه درد و نفرين من بر او بادا . زيرا اين او بود كه مرا بدين كار بد رهنمون گشت و پيوسته هزاران افسون بر من بخوانْد . ليك منيژه به دو گفت : دلت را شاد دار و بدان كه مردان را همه گونه كارى پيش آيد ، گاهى بزم مىرسد و گاه كارزار . آنگاه روى به خوردن نهادند و از هر خرگاهى زيبا رويى بخواستند و او را با ديباى چينى بيآراستند . سپس آن پرى چهرگان به رامشگرى پرداختند و بدين سان روزها را سپرى كردند .\r\nچندى اين چنين بگذشت كه ناگاه روزى از اين كار ، به دربان آگهى رسيد .\r\nكسى كز گزافه سخن راندا * درخت بلا را بجنباندا\r\nدربان نيز پنهانى همهء آن رازها را بازجست و به ژرفى بنگريست تا ببيند كه او كيست و از كدامين شهر آمده و از چه رو به توران بيآمده است ؟ تا اين كه سرانجام بدانست . پس بر جان خويش بترسيد و به نزد دربان كاخ افراسياب شتافت . او نيز هيچ چاره‌اى جز آگاه كردن نديد و به شتاب ، از پسِ پرده به درون شد و به پيش شاه تركان آمد و او را بگفت كه دخترش جفتى از ايران برگزيده است . افراسياب شاه كه چنين شنيد ، به مانند بيدى كه از باد بلرزد ، بر خود بلرزيد و پروردگار را ياد كرد .\r\n\r\n","description":"","footnote":" ( 1 ) - چَنْدَن به پارسى همان چوب سندل ( صندل ) را گويند . ","page_name":" 35 ","page_number":33},
  {"content":"\r\n\r\nآنگاه خون بگريست و برآشفت و با خود گفت :\r\nكرا از پس پرده ، دختر بُوَد * اگر تاج دارد ، بد اختر بود\r\nاز كار منيژه خير مانْد . پس قراخان سالار را فرا خواند و به دو گفت : اكنون براى كار آن زن ناپاك ، مرا چاره‌اى كن . قراخان به شاه گفت : تو به درگاه ، هوشيارانه‌تر نگاه كن .\r\nاگر چنين باشد ، پس ديگر جاى گفتارى نيست . ولى بدان كه شنيدن به مانند ديدن نيست . افراسياب كه چنين پاسخى از قراخان بيافت ، شتاب بكرد و گرسيوز را بخواند و به دو گفت : چه‌ها كه از ايران ديده‌ايم و چه‌ها كه خواهيم ديد . چه كسى را در گيتى ، چنين روز بدى رسيده است كه هم اندوه ايران دارم و هم اندوه فرزندم .\r\nاكنون با سواران هوشيارت برو و در و بام كاخ را نگاهدار تا مگر او را در كاخ بيابى .\r\nآنگاه او را در بند كن و كِشان كشان به پيش من آور .\r\nبردن گرسيوز ، بيژن را پيش افراسياب\r\nچون گرسيوز به نزديك در ايوان منيژه آمد ، بانگ و خروش نوش و خوردن و آواى چنگ و تنبور از آن بشنيد . پس سواران شاه ، در و بام كاخ را بگرفتند و از هر سو ، راه ببستند . گرسيوز كه در كاخ را بسته و بانگ نوش ايشان را پيوسته ديد ، دستى بزد و بند آن را از جا بكَند و به ميان آن سرا بجَست و به شتاب بدانجا كه آن مرد بيگانه بود ، آمد . چون از پيش در ، چشمش به بيژن افتاد ، از خشم ، خونش به جوش آمد .\r\nسيسد كنيز با تنبور و نبيذ به رامشگرى و سرود خوانى سرگرم بودند و بيژن نيز با جام مِى در دست ، شادىكنان در ميان آن زنان بنشسته بود . گرسيوز كه چنين ديد ، از دور بر او بانگ بزد كه : اى خويش‌نشناسِ نازاده‌مرد ، اكنون ديگر به چنگال شير ژيان افتادى و جان بدر نخواهى برد .\r\nبيژن بر خويشتن بپيچيد و با خود انديشيد كه : اكنون چگونه با تنى برهنه جنگ\r\n\r\n","description":"","footnote":"","page_name":" 36 ","page_number":34},
  {"content":"\r\n\r\nسازم ؟ نه اسپ سياه و نه آن اسپ راهوار سرخ و سپيدم ، هيچيك با من نيستند . پس براستى كه امروز بخت از من برگشت . گيو و گودرز كشوادگان كجايند ؟ اينك بايد سر خويش به رايگان دهم . هيچ يارى در گيتى نمىبينم و بجز ايزد ، كسى مرا فريادرس نيست . ليك بيژن هميشه درون يك موزه‌اش دشنه‌اى آبگون داشت . پس دست بزد و آن دشنه را از نيام بركشيد و در آن خانه را بگرفت . آنگاه نام يزدان بر زبان آورد و گفت : من بيژن ، پسر كشوادگانم ، سرِ پهلوانان و آزادگان . كسى مرا به خشم نيآورَد ، مگر اين كه تنش از سر ، سير گردد . اگر در گيهان ، رستاخيز نيز به پا شود ، كسى پشت مرا در گريز نخواهد ديد . پس با بانگ بلند به گرسيوز گفت : بدان كه اين بخت بد بود كه چنين بر سر من آورْد . تو نياكان و شاه مرا مىشناسى و پايگاه مرا در ميان پهلوانان مىدانى . اينك اگر جوياى جنگ هستيد ، من نيز هميشه چنگال به خون مىشويم . با اين دشنه سرهاى بسيارى از تورانيان را خواهم بريد . اگر هم مرا به نزد شاه توران ببرى ، همهء داستان را به او خواهم گفت . پس سزاوار باشد اگر تو به نيكى رهنمون گردى و خون مرا از افراسياب ، خواهشگرى كنى .\r\nگرسيوز كه تيزى بيژن را در جنگ بديد و بدانست كه راست مىگويد و براستى بيژن دست به خون ريختن شسته ، آهنگ او نكرد و سوگندهاى بسيارى با او بخورد كه با او راستكارى كند و او را پندهايى به خوبى بداد . آنگاه با اين پيمان ، دشنه را ازو جدا كرد و او را با چرب زبانى در بند آورد و به مانند يوزى ، سراپاى او را ببست . ليك براستى آنگاه كه روزگار برگشت ، ديگر چه سود از هنرها ؟\r\nچنين است گردندهء كوژ پشت * چو نرمش بسازى ، بيابى درشت\r\nو بدين سان بيژن را با رخسارى زرد و ديدگانى پر از اشك به نزد افراسياب بردند .\r\nچون با دستانى بسته و سرى برهنه به نزديك شاه آمد ، افراسياب به دو گفت : اى بدِ خيره‌سر ، از چه رو به اين سرزمين آمدى ؟ بيژن بر او آفرين كرد و گفت : اى شهريار ، گر سخن راست را از من مىخواهى ، بدان كه نه من به خواست خود بدينجا آمدم و\r\n\r\n","description":"","footnote":"","page_name":" 37 ","page_number":35},
  {"content":"\r\n\r\nنه كسى ديگر را در اين كار ، گناه بود . من از ايران به جنگ گراز بيآمدم . سپس باز شكارى من گم گشت و از براى آن بود كه اين چنين ميهن و دودمانم را برانداختم . به زير سايهء درختان سروى رفته بودم كه به خواب رفتم و ناگهان يك پرى بيآمد و پر بگسترد و مرا كه همچنان خفته بودم ، در بر گرفت و از اسپم نيز دور بكرد و روان شد . در همان هنگام بود كه سپاه دختر شاه بيآمد . سواران در سراسر دشت پراكنده گشتند و از هر سو كجاوه‌اى بر من بگذشت . تا اين كه يك سايبان هندى از دور پديدار گشت و سواران تورانى از هر سو ، پيرامون آن را بگرفتند . كجاوه‌اى از داربوى « 1 »  بود كه چادر پرنيانى بر آن كشيده بودند و بت‌پيكرى درون آن بخفته و بر بالينش افسرى نهاده بود . پس آن پرى از اهريمن ياد كرد و چون باد به ميان آن سواران آمد و ناگهان مرا در كجاوه نشانْد و افسونى نيز به آن خوبچهره بخوانْد . آنگاه چندى در ايوان به خواب رفته بودم ، تا اين كه از خواب بيدار گشتم و گريان شدم .\r\nپس بدان كه نه من در اين كار ، گناهى داشته‌ام و نه منيژه به اين كار ، آلوده است .\r\nبىگمان بخت از آن پرى برگشته بود كه جادوى خويش را بر من بيآزمود .\r\nافراسياب كه چنين شنيد ، به دو گفت : همانا كه روز بد بر تو شتاب آورْد . تو همانى كه با تير و كمند از ايران ، رزم و نام بلند مىجستى . اكنون كه به مانند زنان ، در پيش من دست بسته‌اى ، همچون مستان سخن مىگويى و دروغ به كار مىبندى . بيژن گفت : اى شهريار ، سخن مرا بشنو و گوش دار . بدان كه گرازها با دندان و شيران نيز با چنگال خود مىتوانند در هر كجا جنگ كنند . پهلوانان هم با شمشير و تير و كمان مىتوانند با دشمن بجنگند . ليك اكنون يكى از ما دست بسته و برهنه تن است و ديگرى پيراهنى از پولاد به تن دارد . شيرِ بىچنگال تيز - اگر چه دلش پر از ستيز هم باشد - ديگر چگونه مىتواند به درد . اينك اگر شاه مىخواهد كه در برابر اين انجمن ، دليريهاى مرا ببيند ، بفرماى تا مرا اسپ و گرز گرانى دهند . آنگاه هزاران تن از بزرگان\r\n\r\n","description":"","footnote":" ( 1 ) - داربوى به پارسى به معناى عود است . ","page_name":" 38 ","page_number":36},
  {"content":"\r\n\r\nتوران را برگزين . پس اگر در آن هنگام يك تن از ايشان را نيز در آوردگاه زنده گذاردم ، مرا مَرد مدان .\r\nچون افراسياب ، آن گفتار بيژن را بشنيد ، خشمگين گشت و نگاهى خشمگينانه به گرسيوز كرد و به دو گفت : آيا نمىبينى كه اين بدكنش فريبكار ، باز هم فزونى مىجويد و آن بد كه بكرد ، او را بس نيست و رزم نيز ميجويد ؟ اينك بىدرنگ او را به همينگونه بند بر دست و پاى ، از اينجا ببر . آنگاه بفرماى تا به پيش در و در جايى كه از هر سو بر آن بگذرند ، دراى بزنند و اين نگون بخت را زنده بر دار كن و ديگر نيز ازو با من سخن مگوى . تا با اين كار ديگر از اين پس هيچيك از ايرانيان را ياراى نگريستن به توران نباشد .\r\nپس بيژن را با دلى خسته از درد و ديدگانى پر اشك از پيش افراسياب كشيدند و بردند . چون بيژن ِ دلخسته كه خون مىگريست ، به پيش در رسيد ، گفت : اگر كردگار ، بر پيشانى من نوشته است كه با روزگار بدى بميرم ، پس من نيز از دار و كشته شدن نهراسم . ليك از پهلوانان ايران است كه به خود مىپيچم ، زيرا دشمنانم چون ببينند كه تنم بىآن كه زخمى برداشته باشد ، بردار شد ، مرا نامرد خواهند خواند و پس از مرگم بر من سرزنش باشد . دريغا كه دشمنم شاد شود و آنچه خواهد بر من آيد .\r\nدريغا شاهنشاه و ديدار گيو ، دريغا كه از آن پهلوانان دلاور دورم . اى باد به ايران زمين بگذر و پيامى از من به آن شاه برگزيده ببر . او را بگوى كه بيژن در سختى بسر مىبرد و تنش به زير چنگال شير است . به گودرز گشواد نيز از سوى من بگو : اين از كار گرگين بود كه آبرويم برفت . به گرگين هم بگو : اى سگ سست انديشه ، در سراى ديگر با من چه خواهى گفت ؟ مرا در سختى و رنجى فكندى كه هيچكس را فريادرس خود نبينم .\r\nجان بيژن خواستن پيران از افراسياب\r\nليك يزدان بر جوانى بيژن ببخشيد و بدگمانى او را بشكست . درست در همان\r\n\r\n","description":"","footnote":"","page_name":" 39 ","page_number":37},
  {"content":"\r\n\r\nهنگام كه جاى درختى را مىكندند تا بيژن را در آنجا به دار آويزند ، از بخت نيك ، پيران از دور پديدار شد . چون پيران ويسه بدانجا رسيد ، سراسر راه را پر از تركان كمربسته يافت و دار بلندى ديد كه بر پا كرده و كمند پيچانى از آن فروهشته بودند .\r\nپس به آن تورانيان گفت : اين دار چيست و از براى چه كسى در پيش كاخ شاه ، دار به پا كرده‌ايد ؟ گرسيوز به دو گفت : اين بيژن - بدترين دشمن شاه - است . پيران كه چنين شنيد ، اسپ خود را براند و به پيش بيژن آمد . او را جگر خسته و برهنه‌تن ديد كه دستانش را از پشت چون سنگ بسته بودند و دهانش خشك بود و آب و رنگ از رويش برفته بود . از او پرسيد : چگونه به اينجا آمدى ؟ همانا كه از براى جنگ و خونريزى بيآمده‌اى . بيژن همهء داستان را و اين كه چگونه از بدخواهى ، اين بد به او رسيد ، به پيران بگفت . پيران ويسه بر او بخشايش آورد و اشك از ديدگان بباريد .\r\nآنگاه بفرمود تا چندى درنگ كنند و او را به دار نيآورند و ايشان را گفت : بيژن را همينجا نگاه داريد تا به پيش شاه بروم و راه نيك اخترى را به دو بنمايم .\r\nپس پيران ويسه اسپ براند و به پيش شاه توران شتافت و پرستارفش و دستها را به كش كرده ، به درون كاخ و نزد افراسياب رفت . آنگاه تا نزديك تخت شاه پياده دويد و سخت بر او آفرين بكرد و همچنان به مانند دستورى راهنما و پاكيزه در پيش شاه زانو بزد . افراسياب شاه دانست كه پيران آزاده خوى آرزويى دارد كه اين چنين زانو زده است . پس بخنديد و گفت : برگوى كه چه مىخواهى ؟ بدان كه آبروى تو نزد من بسيار است . اگر زر يا گوهر و يا پادشاهى و سپاهم را هم مى خواهى ، من گنج خويش را از تو دريغ ندارم . پس چرا اين همه خود را رنجه مىدارى ؟ چون پيران شاهدوست ، آن سخنان افراسياب را بشنيد ، زمين را ببوسيد و بايستاد و گفت :\r\nجاويد بر تخت شاهى بمانى و بخت ، جز بر تخت تو نيآيد . همانا كه شاهان گيتى تو را ستايش مىكنند و خورشيد تابان نيز تو را نيايش مىكند . من هر آنچه كه بخواهم ، از مردان و گنج و نيرو ، به بخت تو دارم . پس بدان كه نياز من از براى خودم نيست و هيچيك از كهتران تو تهيدست نباشند . من از پادشاهى توست كه آبادم و از بزرگان\r\n\r\n","description":"","footnote":"","page_name":" 40 ","page_number":38},
  {"content":"\r\n\r\nفرخنده بنياد هستم . ليك اى زيبندهء تخت شاهى ، بدان كه اندوه خوردن من از براى گنج و سپاه و تاج نيست . اى شاه شيرگير ، پند نيكى از مرا بپذير و اين بيژن نامور را مكش و بدان كه او شاه خردمند و هوشيارى دارد . پس با اين كار ، كين سياوخش را تازه مىكنى و بار ديگر در توران ، جنگ و كينه مىافكنى . من پيش از اين ، چندين بار شاه را در چند كار ، پند داده‌ام ليك هرگز به فرمان من گوش نسپرد و دست مرا از آن كارها بازداشت . تو را گفتم سياوش - پسر كاووس - را كه از نژاد كيان بود و از براى تو كمر بر ميان بسته بود ، مكش زيرا با اين كار ، رستم و توس را دشمن خود خواهى ساخت . گفتم كه اگر چنين كنى ، از ايران بيآيند و ما را به زير پاى پيلان بكوبند و پيوندمان را از هم بگسلانند . چه بسيار كسان كه در اين كين خواهى بكشند و به زير خاك سازند . چه زنان بسيارى كه بىشوى و دژم گردند و چه شيرمردان فراوانى كه از ميان ما گم شوند . ليك تو با خيره‌سرى ، سياوخش را بكشتى و نوش را با زهر بيآميختى . اينك مگر گيو و رستم پهلوان دلاور را فراموش كرده‌اى و آن بديهايى را كه ايرانيان با تورانيان بكردند ، نديده‌اى ؟ ايرانيان دو بخش از تورانيان را به زير پاى ستوران كوبيدند و بخت از ما بگشت . هنوز سر تيغ زال كه رستم با آن سر مى افشاند و خون بر خورشيد مى چكاند ، در نيام نيآسوده است . اينك تو به گاهِ آرامش ، از چه رو كينه مىجويى و بيهوده گُل زهر را مىبويى ؟ بدان كه اگر خون بيژن را بريزى ، گَرد از توران زمين برخواهد خاست . ليك تو خودت شاه خردمندى هستى و ما كهتران توييم . پس دو چشم خِرَد را باز كن و بنگر و ببين كه با آن كينه‌اى كه بگستردى ، از شاه ايران چه يافتى ؟ اكنون نيز اگر چنين كنى ، بار ديگر درخت سختى و رنج را به بار خواهى آورد . اى پهلوان و شاه گيتى ، اگر دومين كينه نيز پديد آيد ، ما ديگر توان پايدارى نخواهيم داشت . همانا كه كسى بهتر از تو گيو و رستم دلاور - آن نهنگ دژم - را نمىشناسد . گودرز كشواد پولاد چنگ نيز چون از اين كار آگه شود ، از براى نبيره به جنگ آيد .\r\nچون پيران با اين سخنانش بر آن آتش تيز افراسياب ، آبى بريخت ، افراسياب\r\n\r\n","description":"","footnote":"","page_name":" 41 ","page_number":39},
  {"content":"\r\n\r\nبه دو گفت : تو نمىدانى كه بيژن با ما چه كرده است . روى من در ايران و توران زرد گشت . آيا نمىبينى كه از اين دختر بىهنرم ، چه رسوايىاى به پيرانه سر برايم پيش آمد . نام همهء پوشيده رويان من از پشت پرده ، به پيش انجمن پراكنده گشت . براستى كه از اين ننگ تا جاودان همهء سپاه و كشورم بر من بخندند . اينك چون جان بيژن از من رهايى يابد ، از هر سو زبان بر من بگشايند و با درد در اين رسوايى بمانم و اشك از ديدگان ببارم .\r\nپيران كه چنين شنيد ، افراسياب را آفرين بسيار كرد و گفت : اى شاه نيك اختر راستگوى ، براستى كه شاه جز نيكنامى نجويد و هر چه گويد نيز چنين است . ليك شايسته است كه شاهِ من در اين چارهء هوشيارانه‌ام به ژرفى بنگرد و بجاى دارزدن و كشتن ، بيژن را به بند گران ببندد تا ايرانيان ازو پند گيرند و ديگر از اين پس كمر به بدكردارى مبندند . زيرا هر كه در زندان تو افتاد ، ديگر كسى نام او را نشنيد .\r\nافراسياب شاه كه دل و زبان پيران را يكى ديد ، همان كرد كه او انديشيد .\r\nز دستور پاكيزهء راهبر * درفشان شود شاه را گاه و فر\r\nبه زندان افكندن افراسياب ، بيژن را\r\nپس شاه به گرسيوز فرمود : بند گران و چاه تاريكى فراهم آور و دو دست بيژن را با زنجير به گردنش ببند و ميانش را نيز با بندى رومى به مانند پل در بند كن « 1 »  و از سر تا به پايش را نيز با بند آهنهاى گران به بند آور . آنگاه او را به چاه افكن تا از ديدن خورشيد و ماه نيز بىبهره گردد . سپس آن سنگى را كه اكوان ديو از ژرفاى دريا بيآورد\r\n\r\n","description":"","footnote":" ( 1 ) - به نوعى بستن مىگويند كه با زنجير يا بند بر كمر كسى ببنديد و از دو سو بكشند تا صدا كند . برهان قاطع ، ماده پل . ","page_name":" 42 ","page_number":40},
  {"content":"\r\n\r\nو بر بيشهء چين افكند ، سوار بر پيلان گردنكش بيآور و با آن سر چاه ارژنگ « 1 »  را بپوشان تا بيژن به زارى در آن جان دهد . از آنجا نيز با سواران به ايوان آن منيژهء بدهنر كه نژاد ما را ننگين ساخت ، برو و آنجا را تاراج كن و آن نگونبخت را نيز بىسر و تاج ساز و به دو بگو : اى نفرين شدهء شوريده‌بخت ، همانا كه زيبندهء تاج و تخت نيستى .\r\nسرم را پست كردى و نژاد كيانى ما را به خاك انداختى . آنگاه او را برهنه و كِشان كشان تا به آن چاه ببر و او را بگوى كه : اكنون آن كسى را كه بر تخت بديدى ، در چاه ببين . آن هنگام بهار او بودى اينك نيز اندوهگسارش باش و در اين زندان تنگ ، او را پرستار باش .\r\nگرسيوز از پيش افراسياب برفت و با سوارانش بيژن گيو را از زير آن دار ، كِشان كشان به پيش آن چاه ببرد . آنگاه از سر تا پايش را با آن ببستند و ميانش را با بند رومى و دستانش را نيز با زنجير به بند آوردند و با پولاد و پتك آهنگران ، بند آهنهاى گرانى بزدند . سپس او را در چاه انداختند و سر چاه را نيز با آن سنگ ببستند . از آنجا گرسيوز ، سپاهيان خود را به ايوان دختر افراسياب برد و همهء گوهر و گنج او را تاراج كرد و هميانها بستد و تاجها به سپاهيانش بخشيد . منيژه بدون چادر و گشاده‌سر و با پاى پرهنه بمانْد . پس او را نيز كِشان كشان ، با دلى كه از درد ، پر خون گشته بود و با رخسارى پر اشك به پيش آن چاه بردند . گرسيوز به دو گفت : اينك تا جاودان ، خان و مان تو اينجاست و بايد كه پرستار اين بندى باشى .\r\nبدين سان منيژه با دلى پر درد بمانْد و خون دل بگريست . نالان و فريادكنان بر گِرد آن دشت مىگشت . چون يك شبانه‌روز بگذشت ، خروشان به نزديك آن چاه آمد و راهى به اندازهء دست خويش به درون آن چاه بيافت . از آن پس هر روز آن هنگام كه خورشيد سر از كوه بر مىآورْد ، منيژه به پيش در خانه‌ها مىرفت و از آنها نان مىگرفت . اين چنين روزهاى درازى را به گرد آوردن نان مىگذراند و آنها را از سوراخ\r\n\r\n","description":"","footnote":" ( 1 ) - حكيم فردوسى چنانچه ملاحظه مىشود ، نام چاهى را كه بيژن در آن زندانى گشت ، چاه ارژنگ ياد مىكند و بعدها مكان آن را در گرگساران مىگويد . مؤلف برهان قاطع چاه مزبور را چاه بوقير مىنامد . ماده چاه بوقير . ","page_name":" 43 ","page_number":41},
  {"content":"\r\n\r\nچاه به بيژن مىداد و مىگريست . و بدين گونه منيژه با اين شوربختى مىزيست و شب و روز با ناله و آه و هميشه نگهبان آن چاه بود .\r\nباز رفتن گرگين به ايران زمين و دروغ گفتن در كار بيژن\r\nاز سوى ديگر چون گرگين يك هفته را در آنجا بمانْد و بيژن بازنگشت ، از هر سو به جستجوى او پرداخت . پس ، از آن سگالش بدى كه با يار خويش كرده بود ، پشيمان گشت و خون بگريست . آنگاه در جستجوى او به سوى آن مرغزار تاخت و همهء بيشه را بگشت . ليك نه كسى را ديد و نه بانگ مرغى بشنيد . ناگهان از دور ، اسپ بيژن را بديد كه از پيش جويبارى بيآمد . لگامش گسسته و زينش نگونسار بود و لب فرو برده و كين برآورده بود . گرگين ديگر دانست كه كار بيژن تباه گشته و در اين روزگار به ايران بازنگردد . دانست كه اگر به دار كشيده شده و يا در چاه و بند گرفتار آمده ، هرچه هست ، گزندى است كه از افراسياب به دو رسيده است . پس كمندى بيافكند و اسپ بيژن را از آن مرغزار براند و پشيمان از آنچه كه كرده بود و با دلى جوياى بيژن ، روى به سوى سراپرده نهاد . يك روز را در آنجا بماند و سپس رو به سوى ايران زمين نهاد . چون از آنچه كه رخ داده بود ، آگاهى نداشت ، ديگر شب و روز آرام و خوراك نيافت و پيوسته با خويش مىگفت : چگونه اين راه را بسپرم و چون رخسار شاه را ببينم ، چه گويم ؟ از ديگر سو ، چون از آمدن گرگين بدون بيژن ، به شاه آگهى رسيد ، كى خسرو از اين سخن ، چيزى به گيو نگفت تا نخست از گرگين در آن باره بپرسد . ليك گيو از گم شدن پسر دلاورش - بيژن - آگهى يافت . پس با دلى خسته از درد و رخسارى پر اشك از خانه به كوى دويد و پيوسته مىگفت : بيژن نمىآيد . نمىدانم كه از چه رو در ارمان\r\n\r\n","description":"","footnote":"","page_name":" 44 ","page_number":42},
  {"content":"\r\n\r\nبمانده است ؟ گيو بفرمود تا بر اسپ سرخ و سفيد گشواد كه به گاه دادخواهى بر آن سوار مىشد ، زين پلنگ نهند . و بدين سان گيو كه به مانند نهنگ ، كينه به دل گرفته بود ، بر آن سوار گشت و چون باد به پيش گرگين تاخت و او را پذيره شد تا ببيند كه بيژن در كجا مانده و كار ، چگونه بوده است . در دل گفت : شايد كه گرگين به ناگاه و پنهانى بر او بد آورده باشد . پس مى روم و اگر او را بدون بيژنم ببينم ، بىدرنگ سر از تنش جدا مىسازم .\r\nگرگين كه او را بديد ، پياده شد و به پيش او دويد و با سرى برهنه و رخسارى زخم زده بر خاك بغلتيد و از گيو پرسيد : اى برگزيدهء سپاهيان ، اى سپهدار ايران و نگاهبان تخت ، چرا با ديدگانى پر خون ، در اين راه ، مرا پذيره گشتى ؟ بدان كه جان شيرين من پيوسته نالان است . اكنون نيز كه چشمانم به تو افتاد ، از شرم ، خون مىگريم . ليك تو اينك هيچ انديشه مكن ، زيرا كه گزندى به جان بيژن نيآمده و من نشان او را بگويم . در همان هنگام گيو اسپ پسرش را ديد كه بسان مستان ، سرآسيمه و پر خاك است . گفتار گرگين را نيز كه بشنيد ، از اسپ به زير افتاد و از هوش برفت . [ آنگاه چون به هوش آمد ، 
  ] خروشان خاك بر سر ريخت و جامهء پهلوانى بر تن دريد و موى از سر و روى بكَند . پيوسته مى گفت : اى كردگار سپهر ، اين تو بودى كه هوش و مِهر بر دلم بگستردى . پس اكنون كه فرزندم از من جدا مانده ، روا باشد اگر جان از تنم بگسلى و روانم را به سراى نيكان ببرى . همانا كه تو از رنج دل من آگاه‌تر از هر كسى هستى و دانى كه در گيتى تنها يك پسر داشتم كه براى من هم پسر بود و هم دستورى پاك انديش . ليك اكنون بخت بد ، او را از من جدا ساخت و اين چنين در دَم اژدها بماندم . آنگاه گيو از گرگين پرسيدن گرفت كه : برگوى كه از نخست ، كار چگونه بود و آيا بيژن كشته شده يا اين كه از چشم تو ناپديد گشته است ؟ بگو كه چه بدىاى بر او رسيد و چه كسى او را جادو بكرد ؟ چه ديوى در آن مرغزار به پيش او آمد و تباهش ساخت ؟ اى مرد ، بگو كه اين اسپ را چگونه يافتى و در كجا از بيژن روى بتافتى ؟\r\n\r\n","description":"","footnote":"","page_name":" 45 ","page_number":43},
  {"content":"\r\n\r\nگرگين كه چنين شنيد ، به دو گفت : هوش باز آور و گوش فرادار و سخنم را بشنو تا تو را بگويم كه اين كار چه بود و در آن بيشه ، پيكار با خوكان چگونه گشت ؟ اى پهلوان كه هميشه فروزندهء تخت شاهى باشى ، بدان و آگاه باش كه ما از اينجا به جنگ گراز برفتيم و به نزديك ارمان رسيديم . بيشه‌اى ديديم كه گرازها همهء درختان آن را بريده و آن را بسان دشت ساخته بودند . سراسر آن بيشه ، كنام گراز گشته و همهء شهر از كار آنها در گداز بودند . ليك ما براى جنگ با آنها نيزه‌هاى خود برافراشتيم و در آن بيشه فريادى كشيديم . پس گرازهاى همچون كوه به پيش ما آمدند ، آن هم نه يكى يكى ، كه در هر جاى گروهى از آنها به جنگمان آمدند . ما نيز چون شير جنگ بكرديم . شب فرا رسيد ، ولى دل ما از جنگ سير نشد . سرانجام آنها را نابود بساختيم و با بند آهن ، دندانهايشان را بكنديم و شادان به سوى ايران روى نهاديم . در راه به شكار پرداختيم كه ناگهان از آن مرغزار ، گورخرى بيآمد كه هيچ نگارى را هم خوبتر از آن نديده باشند . مويش به مانند اسپ گلگون گودرز و رويش همچون شباهنگ - اسپ سپيد موى - فرهاد و بال آن بسان سيمرغ و سُمش چون پولاد و سر و پاى و دُمش همچون اسپ سياه‌رنگ بيژن بود . گردنش همچون شير و تاختنش چون باد و گويى از نژاد رخش بود . آن گورخر به مانند پيل بلندى به پيش بيژن آمد . بيژن كمند پيچان خود را بر سر آن گور افكند . ليك افكندن همان بود و رفتن نيز همان . گور مى تاخت و بيژن نيز از پس او مىشتافت . سرانجام از تاختن آن گور و گَرد سوار ، دود از آن مرغزار برآمد . زمين بسان دريا بردميد و ديگر بيژن كمندافكن و آن گورخر ناپديد گشتند . من كه چنين ديدم ، همهء آن دشت و كوه را بتاختم ، چنان كه اسپم به ستوه آمد . ولى هيچ نشانى از بيژن بجز اين اسپ و زينى كه از پسِ او كِشان بود ، نيافتم . دلم از انديشهء پيكار بيژن با آن گورخر ، پر از آتش گشت . فراوان در آن مرغزار بماندم و در هر سو او را خواستار گشتم ، ليك سرانجام از آن رو چنين نااميد بازگشتم كه آن گورخر ژيان ، ديو سپيد بود .\r\nچون گيو آن سخنان گرگين را بشنيد ، هوشيارانه دريافت كه كار او تباه است . همهء\r\n\r\n","description":"","footnote":"","page_name":" 46 ","page_number":44},
  {"content":"\r\n\r\nسخنان گرگين را ياوه ديد و بنگريست كه رخسار گرگين از بيم شاه ، زرد است و تنش لرزان و دلش پر گناه است . پس چشمانش با ديدن روى گرگين تيره گشت . بارى ، چون گيو ، فرزند خود را گمشده و سخن گرگين را بدانگونه آلوده ديد ، اهريمن ، دل او را از راه ببرد كه اگر چه او را از اين كار ، ننگ مىآيد ولى گرگين را به زير پا آورَد و كينهء آن پسر برگزيده‌اش را ازو بخواهد . ليك چون دَمى انديشه كرد و در آن كار بنگريست ، بديد كه هيچ روشنايىاى از آن كار ، پديدار نگردد . با خود گفت : از اين كه جان او را بستانم ، چه سودى به بيژن خواهد رسيد ؟ پس بايسته است كه درمان ديگرى براى كار او بسازيم . همانا كه كينه‌خواهى از او ، كار چندانى نباشد . پس بگذاريم تا گناه گرگين در اين كار ، نزد شاه آشكار گردد . آنگاه گيو بانگ بلندى بر گرگين بزد كه : اى فريبكار بدكنش و پر گزند ، تو آن مِهر و ماه مرا ، آن برگزيدهء سواران و شاه مرا از راه ببردى و مرا ناچار ساختى كه به گِرد گيتى به جستجوى او چاره‌جويى كنم و در تكاپو باشم . اكنون با اين بند و فريب تو كجا آرام و خواب و شكيب يابم .\r\nپس به پيش شاه روم و او را ببينم . آنگاه كينهء خويش را از تو بخواهم .\r\nآوردن گيو ، گرگين را به نزد خسرو\r\nگيو از آنجا با ديدگانى پر خون و دلى كينه‌خواه به نزد شاه آمد و او را آفرين كرد و گفت : شهريارا ، هميشه شاد باشى . اى شاه جاويد و نيك اختر آيا نمىبينى كه از گرگين چه بر سرم آمد ؟ در گيتى تنها يك پسر جوان داشتم كه شب و روز براى او ناآرام بودم و از بيمى كه به جانش رسد ، مىسوختم و از درد جداييش گريان مىشدم . اكنون اى شاه ، گرگين با زبانى پر از ياوه و دلى پر گناه از راه بيآمده و آگاهى بدى از آن پسر و شاه و دستور نامور من برايم بيآورده است . اسپى با زينى نگونسار از او براى من آورده و هيچ نشان ديگرى جز اين از بيژن ندارد . اينك سزاوار است كه شاه ما در اين كار به ژرفى بنگرد و داد مرا از گرگين بگيرد ، زيرا از اوست كه در گيتى\r\n\r\n","description":"","footnote":"","page_name":" 47 ","page_number":45},
  {"content":"\r\n\r\nسوگوار گشته‌ام .\r\nشاه از درد دل گيو اندوهگين گشت و برآشفت و كلاه فرّخ خود بر سر نهاد . رنگ از رخسارش برفت و از انديشهء بيژن دلش تنگ شد . پس به گيو گفت : آيا گرگين مىگويد كه بيژن در كجا مانده است ؟ گيو گفتار گرگين را در بارهء بيژن به شاه بگفت .\r\nچون خسرو آن سخنان را از گيو بشنيد ، به دو گفت : ميانديش و زارى مكن ، زيرا كه بيژن برجاى است . پس خرسند باش و به آن فرزند گمشده‌ات اميدوار باش . و بدان كه من از موبدان و خردمندان بيدار دل و نامور شنيده‌ام كه من به كين خواهى سياوش با سواران ايران به سوى توران زمين رَوم و آن كشور را به زير پاى پيلان بكوبم . در آن كينه‌گاه ، بيژن نيز با ما باشد و همچون اهريمن رزم بجويد . پس تو برو و دلت را به اين كار ، اندوهگين مدار . همانا كه من براى خواستارى او بس باشم . گيو كه چنين شنيد با دلى پر از اندوه و درد و ديدگانى پر خون و رخسارى زرد برفت .\r\nاز سوى ديگر چون گرگين به نزديك خسرو رسيد ، درگاه شاه را تهى از پهلوانان ديد . همهء پهلوانان در انديشهء بيژن و نالان ، با گيو از درگاه برفته بودند . گرگين كه جان بدانديشش پر از شرم بود ، از در كاخ به پيش شاه رفت . چون به پيش كى خسرو رسيد ، زمين را ببوسيد و بر شاه آفرين كرد . آنگاه آن دندانهاى گراز را به مانند الماسهايى به پيش تخت نهاد و او را نماز برد و گفت : خسرو در هر كار پيروز و هميشه روزگارش چون نوروز باشد . اى شاه ، تا جاودان ، شاد و از انديشه و اندوه آزاد باشى و سر دشمنانت به مانند سر اين گرازها بريده بادا . كى خسرو به آن دندانها نگاه كرد . پس از گرگين بپرسيد كه : آن راه چگونه بود و بيژن در كجا از تو جدا گشت و اهريمن چه بدىاى بر سر او بيآورد ؟ اگر نمىخواهى كه به سختى و رنج دچار گردى ، پس به ما بگوى كه چه شد كه بيژن از تو جدا مانْد ؟ چون خسرو چنان گفت ، گرگين بر جاى خود فرو ماند . با دلى پر از گناه و رخسارى زرد و تنى كه از بيم شاه ، لرزان بود ، همچنان بر جاى ايستاد و سخنان پراكنده و ناسازگارى در بارهء آن بيشه و مرغزار و گورخر بگفت . ليك چون هيچيك از\r\n\r\n","description":"","footnote":"","page_name":" 48 ","page_number":46},
  {"content":"\r\n\r\nسخنانش با هم سازگارى نداشتند ، شاه برآشفت و او را از پيش تخت خود براند . او را ، هم خيره‌سر ديد و هم بدگمان ، پس زبان به دشنام بگشود و گفت : آيا اين داستانى را كه از گاهِ باستان زده‌اند « 1 »  ، نشنيده‌اى كه گفته‌اند كه اگر شير نيز با گودرزيان كينه بورزد ، روزگارش بسر آيد . اينك اگر از براى بدنامى و يا سرانجامى بد در پيش يزدان نبود ، مىفرمودم تا سرت را بسان مرغى از تن جدا سازند .\r\nآنگاه خسرو به پولادگر فرمود : بند آهن و بندهاى گران بساز . پس بىدرنگ پاى گرگين را در بند آورد تا آن بدانديش از آن بندها پند گيرد . سپس به گيو گفت : هوش باز آور و بكوش و در هر سو بيژن را بجوى . من نيز اكنون هوشيارانه بشتابم و سواران جنگى فراوانى را از هر سو بفرستم تا مگر از بيژن آگهى بيابم . ليك اگر هم دير از او آگهى يافتم ، تو جان و خِرَد را تهى مگردان و بگذار تا ماه فروردين فرا رسد . و خورشيد كيش در گيتى فروزان گردد . در آن هنگام كه باغها به شادابى پر از گل شوند و باد پيوسته بر سرت گل افشانَد و زمين چادر سبزى بپوشد و هوا به زارى بر گلها بخروشد و هرچه بخواهيم به هرمز « 2 »  رسد و جانمان با نيايش فروزان گردد من در آنگاه جام گيتىنماى « 3 »  خود را كه هفت كشور را در آن مىبينم ، بيآورم و در پيشگاه يزدان به پا ايستم . آنگاه بر نياكان و پاكان و بزرگان برگزيدهء خويش آفرين كنم و تو را از جاى بيژن آگاه سازم زيرا كه در جام ، اين را به روشنى مىتوانم ببينم . چون گيو اين سخن را بشنيد ، شاد شد و از انديشهء فرزند آزاد گشت . پس بخنديد و بر شاه آفرين كرد و گفت : آفرين بر جانت باد . سپهر بلند به كام تو بادا و هيچ گزندى از چشم بَدان\r\n\r\n","description":"","footnote":" ( 1 ) - داستان زدن به پارسى به معناى مثال آوردن و ضرب المثل است .  ( 2 ) - هرمز مخفف اهورامزدا است .  ( 3 ) - جام گيتى نماى ، جامى بوده كه كى خسرو همهء وقايعى را كه در كشورهاى مختلف اتفاق مىافتاده ، مىتوانسته درون آن ببيند . برخى اين جام را با جام جم كه جام شراب جمشيد بوده ، خلط كرده‌اند . برخى هم جام كى خسرو را كنايه از باطن صافى او مىدانند كه هر چه در عالم روى مىداد ، پرتويى در خاطر او مىانداخت و از اين رو چنان كه بعداً خواهد آمد ، برخى او را پيامبر دانسته‌اند . ر . ك . مستوفى تاريخ گزيده ، ص 90 خواندمير ، مآثر الملوك ، ص 28 . ","page_name":" 49 ","page_number":47},
  {"content":"\r\n\r\nبر تو مباد . چون گيو از پيش تخت خسرو برفت ، از هر سو سوارانى را به شتاب روانه ساخت تا گِرد گيتى را به جستجوى بيژن بگردند ، شايد در جايى نشانى از او بيابند .\r\nآن سپاهيان نيز همهء سرزمين ايران و توران را به زير پا نهادند ، ليك در هيچ كجا نشانى نيافتند .\r\nديدن كى خسرو ، بيژن را در جام گيتىنماى\r\nسرانجام چون نوروز خرّم فرا رسيد ، گيو را به آن جام فرّخ نياز آمد . پس گيو پهلوان كه از براى پسر ، خميده و نالان گشته بود ، با دلى پر از اميد بيآمد . چون خسرو رخسار گيو را پژمرده ديد و دلش را آزرده از درد يافت ، بيآمد و جامهء رومى بپوشيد تا در پيشگاه يزدان به پا ايستد . آنگاه در پيش پروردگار گيهان آفرين خروشيد و خورشيد درخشان را آفرينها بگفت و از براى اهريمن بدكنش ، از پروردگار دادگر ، داد بخواست . سپس كلاه خجسته را بر سر نهاد و بدان جايگاه خراميد و آن جام را در دست گرفت و در هر هفت كشور بنگريست . پس همهء چند و چون كارهاى آسمان را از بخش برّه گرفته تا ماهى « 1 »  و از كيوان و بهرام و هرمز و شير و ناهيد و تير در بالا و ماه در زير آنها ، همه را نگاريده يافت . و بدين سان كى خسرو - آن شاه افسونگر - در هفت كشور بنگريست و همهء آنچه را كه مىبايست رخ دهد ، در آن جام بديد ليك هيچ نشانى از بيژن پديد نيآمد . تا اين كه به كشور گرگساران رسيد « 2 »  .\r\nناگهان به\r\n\r\n","description":"","footnote":" ( 1 ) - بخش بره تا ماهى منظور از برج حمل تا حوت يعنى 12 برج فلكى است .  ( 2 ) - در باب تعيين مكان دقيق گرگساران اختلاف هست . به تصريح خود حكيم فردوسى در شاهنامه ، ج 2 ، ص 852 بيت 837 گرگساران در توران بوده است . ليك در همانجا ، ص 870 بيت 1155 مشاهده مىشود كه اين ناحيه در چين بوده است . طبق بعضى قراين نيز ناحيه‌اى به نام گرگساران در حدود شرقى ايران و در حوالى هندوستان قرار داشته است كه غالباً سرداران ايرانى از خاندان رستم براى سركوبى اقوام طاغى آن بدانجا فرستاده مىشدند . ر . ك . ج 1 از كتاب حاضر ، ص 190 - 189 . چنين به نظر مىرسد كه اقوام گرگسار در چندين ناحيه ساكن بوده‌اند و از اين رو با چندين ناحيه به نام گرگساران مواجه هستيم . ","page_name":" 50 ","page_number":48},
  {"content":"\r\n\r\nفرمان يزدان او را بديد كه در آن چاه با بند گران بسته شده و از سختى ، پيوسته مرگ مىجُست . دخترى نيز از نژاد كيان كمر به پرستارى او بسته بود . شاه كه چنين ديد ، به سوى گيو روى كرد و بخنديد و از خندهء او آن پيشگاه ، درخشان گشت . پس به گيو گفت : بيژن زنده است . پس دلت را شاد كن و تن بزرگت را از هر بدى آزاد دار . و به هوش باش اينك كه گزندى به جان او نرسيده ، از براى اين زندان و بند ، اندوهگين نَشوى زيرا اگر چه بيژن در توران زندانى است ، ليك دختر نامورى پرستار اوست .\r\nولى من از آن همه رنج و سختى و انديشهء او پر از درد گشتم ، زيرا مىبينم كه هر دَم به زارى مىگريد و روزگار را بدين سان مىگذراند . از پيوند و خويشانش نااميد گشته و به مانند شاخ بيدى لرزان و گدازان است . چشمانش پر از خون و دلش پر از درد است و زبانش پيوسته از خسرو ياد مىكند . همچون ابر بهارى كه ببارد ، بجاى آن زندگى ، مرگ مىجويد . اكنون آيا چه كسى به چارهء اين كار ، از جاى مىجنبد و ميان مىبندد ؟ چه كسى با ما در اين زارى كه بدان دچار گشته‌ايم راستكارى مىكند و او را از آن سختى رها مىسازد ؟ همانا كه اين كار جز از رستم تيز چنگ كه نهنگ را نيز از درياى ژرف بر مىآورد ، نمىشايد . پس اى گيو كمر ببند و به سوى نيمروز بشتاب و شب و روز از رفتن مياساى . نامهء مرا به پيش رستم ببر و در راه با هيچ‌كس در اين باره سخن مگوى . باشد كه رستم را به پيش خود خوانم و او را از اين كار آگه كنم و اندوه را بر تو كوتاه سازم .\r\nنامه نوشتن خسرو به رستم\r\nپس كى خسرو نويسندهء نامه را پيش خواند و چندى در بارهء اين داستان با او سخن راند . آنگاه شاه ، چنان كه مهترى به سوى نيكخواهى نامه مىنويسد ، نامه‌اى براى رستم نويساند كه : اى پهلوان زادهء پر هنر و سرِ پهلوانان ، تو براى من يادگارى از نياكان هستى كه هميشه كمر به كارزار بسته‌اى . دل شاه ايران و پشت كيانى و براى\r\n\r\n","description":"","footnote":"","page_name":" 51 ","page_number":49},
  {"content":"\r\n\r\nدادخواهىِ هر كسى كمر به ميان بسته‌اى . پلنگ نيز در برابر مردانگى تو سر فرو مىبرد و نهنگ دريا نيز از بيمت خروشان است . اين تو بودى كه گيتى را از ديوان مازندران بشستى و سر بدكاران را از تن جدا ساختى . چه شاهان بسيارى را كه از تخت به زير آورى . چه دشمنان بسيارى كه بدست تو كشته شدند و چه سرزمينهاى فراوان كه از تو ويران گشت . تو سرِ پهلوانان و پناه سپاهى و تو را به نزد شاهان ، آبرو و دستگاه است . همهء جادوگران را با گرز سركوب كردى و تاج شاهان را با شكوه خود فروزان ساختى . چه افراسياب و چه خاقان چين ، همگى نام تو را بر نگين شاهى خويش بنوشته‌اند . هر بندى كه به دست تو بسته شد ، گشايندگانش جگر خسته گشته‌اند . ليك تو خود ، گشايندهء بندهاى بسته و آسمان خجستهء كيانى .\r\nايزد ، اين زور پيلان و دل شير و فرهنگ و نژاد فرّخ را از آن رو به تو داد تا دست دادخواهان را بگيرى و از چاه تاريك بيرون آورى . اكنون نيز كار ديگرى پيش آمده كه در انديشه نمىگنجد و تنها تو شايستهء آنى . تا كنون چنين كارى از آن تورانيان گرگ چهره به گودرزيان نرسيده بود . اينك گودرز و گيو ، به تو كه امروز در ميان همهء كشورها دلاورترينى ، اميدوارند . تو خود ، جاه ايشان را به پيش من و زبان و دل و انديشهء يكتايشان را مىدانى . پس سزاوار باشد اگر اين رنج را نيز بر خود هموار سازى و آنچه از مردان و گنج نياز دارى ، از من بخواهى . همانا كه هرگز در اين دودمان ، اندوهى نبود و فروزنده‌تر از اين خاندان در گيتى كمتر شنيده شده بود . گيو را نيز جز اين پسر ، فرزند ديگرى نبود و بيژن براى او ، هم فرزند بود و هم فريادرس .\r\nدر نزد من نيز او را دستگاه بسيار است زيرا كه او ، هم براى من و هم براى نياى من نيكخواه و در هر نيك و بد در كنارم بوده است . تو نيز خودت كردار گودرزيان را در هنگام آسانى و رنج و سود و زيان مىشناسى . پس چون اين نامهء مرا بخوانى ، درنگ مكن و با گيو به نزد من بشتاب تا در بيش و كم اين كار با ما به سگالش پردازى . من نيز\r\n\r\n","description":"","footnote":"","page_name":" 52 ","page_number":50},
  {"content":"\r\n\r\nمردان و گنج و خواستهء آراسته به پيش تو آورم . باشد كه با پِى فرّخ « 1 »  و نام بلندت ، كامت از توران برآيد . پس چنان كه بايسته است ساز و برگ كار فراهم آور تا مگر بيژن از بند رها گردد .\r\nبردن گيو ، نامهء كى خسرو به نزد رستم\r\nچون خسرو مُهر نگين خويش را بر نامه بنهاد ، گيو آن را بستد و بر شاه آفرين كرد .\r\nآنگاه از آنجا به خانه رفت و شتابان آمادهء رفتن به سيستان گشت . همهء سواران خاندانش را برنشاند و خود ، به يزدان پناه برد و نام او را بخواند . پس بسان فرستاده‌اى ، از راه بيابان به سوى هيرمند شتافت و راه دو روزه را در يك روز برفت و با دلى آزرده و راهجوى به سوى گورابه « 2 »  رو نهاد . چون ديده‌بان او را بديد ، به سوى زابلستان فرياد زد كه : سوارى با سوارانى در پيرامونش به سوى هيرمند آمد كه درفش لرزانى در پشت سر اوست و تيغى پهلوانى در مشت دارد .\r\nزال كه فرياد ديده‌بان را بشنيد ، بفرمود تا اسپش را لگام نهادند . پس سوار بر اسپ بيآمد تا ببيند ؟ شايد كه يك دشمن باشد . ليك . گيو را در آن راه ديد كه با رويى پژمرده ، سرآسيمه مىشتابد . در دل گفت : همانا كه كارى نو براى شاه پيش آمده كه گيو را از ايران فرستاده‌اند . چون زال به ايشان نزديك شد ، گيو پهلوان و سپاهيانش زال را درود فرستادند . زال نيز در بارهء ايرانيان و شاه و پيكار با تورانيان بپرسيد . گيو درود شاه و بزرگان و پهلوانان فرّخ‌نژاد را به زال داد و از آن درد دل و اندوه پسر گمشده‌اش با او سخن راند و گفت : ديگر رنگ به رخسار من نبينى پيوسته خون مىگريم . آنگاه گيو نشان تهمتن را بخواست و گفت : رستم كجاست ؟ زال گفت :\r\nرستم به شكار گورخر رفته و پگاه بازگردد . ليك گيو به دو گفت : نامه‌اى از سوى\r\n\r\n","description":"","footnote":" ( 1 ) - پى فرّخ داشتن به معناى خوش قدم بودن است .  ( 2 ) - ر . ك ج 1 از كتاب حاضر ، ص 232 . ","page_name":" 53 ","page_number":51},
  {"content":"\r\n\r\nخسرو براى او آورده‌ام پس مىروم تا او را ببينم . زال گفت : از اينجا مرو ، شايد كه رستم پهلوان به زودى از دشت شكار بيايد . تا رستم مىآيد در همينجا بمان و يك امروز را با من به شادى بگذران .\r\nپس هر دو به ايوان زال رفتند و به سگالش با يكديگر بنشستند . در همان هنگام كه گيو به ايوان زال آمد ، تهمتن نيز از آن نخچيرگاه برسيد . گيو ، رستم را كه از راه رسيده بود ، پذيره گشت و با دلى پر از آرزو و چشمانى اشكبار ، او را نماز برد . رستم كه دل گيو را خسته و رخسارش را پر از اشك ديد ، در دل گفت : همانا كه كار ايران و شاه و روزگار ، تباهى يافته است . پس از اسپ فرود آمد و او را در برگرفت و در بارهء كى خسرو و گودرز و توس و گستهم و همهء پهلوانان سپاه و شاپور و فرهاد و بيژن و رهّام و گرگين و كسان ديگرى بپرسيد . ليك چون نام بيژن به گوش گيو رسيد ، ناخواسته خروشى از او برآمد . پس به رستم گفت : اى باآفرين و برگزيدهء همهء شاهان زمين ، اكنون كه تو را ديدم ، از اين پرسش و گفتار خوبت شاد گشتم . همهء آنهايى را كه نام بردى تندرستند و بر تو درود و پيام مىدهند . ولى آيا نمىبينى كه به پيرانه سر ، از بخت بد چه بر سرم آمد و چه چشم بدى به گودرزيان آمد و چه زيانى بر ما رسيد ؟ مرا در گيتى تنها يك پسر بود كه براى من ، هم پسر و هم به جاى دستورى پاك انديش بود . ليك در گيتى از چشمم ناپديد گشت . در دودمان ما هرگز كسى چنين اندوهى به خود نديده است . اكنون اين چنين گشته‌ام كه مىبينى ، خورشيدم تاريك گشته و شب و روز بر پشت اسپ مىتازم . چون بيهوشان ، نشان بيژن را در هر سوى گيتى بجُستم . سرانجام شاه در هنگام جشن كيان در روز هرمز از فروردين ماه « 1 »  با جام گيتىنماى در پيشگاه پروردگار گيهان آفرين بايستاد و چه بسيار خروشيد و يزدان را آفرين كرد . آنگاه از آتشكده بيآمد و باز بر تخت نشست و كمر ببست و همان جام درخشنده را در پيش نهاد و فراوان در هر سو بنگريست . تا اين\r\n\r\n","description":"","footnote":" ( 1 ) - هرمز روز اول از هر ماه شمسى است و در اينجا مراد نوروز است . ","page_name":" 54 ","page_number":52},
  {"content":"\r\n\r\nكه سرانجام ، شاه ، بيژن را در توران نشان داد كه در بند گران بسته شده و روزگار بدى را مىگذرانَد . چون در جام چنين نموده گشت ، كى خسرو مرا شتابان به سوى تو ، اى پهلوان بفرستاد . اكنون با دلى پر اميد و رخسارى زرد و ديدگانى سپيد گشته بيآمدم ، زيرا تنها تو را ديدم كه در گيتى ، چاره‌گرى و براى دادخواهى هر كس كمر بر ميان مىبندى . گيو ، اين سخنان بگفت و با ديدگانى پر اشك ، آه سردى از جگر بركشيد .\r\nآنگاه چون نامهء شاه را به رستم داد ، همهء كار گرگين را به پيش او ياد كرد .\r\nرستم با ديدگانى پر اشك و دلى پر از كين افراسياب ، نامه را از گيو بستد . آنگاه از براى بيژن به زارى خروشيد و خون بگريست زيرا كه از ديرباز ايشان با يكديگر خويشى داشتند و دختر رستم سرفراز زن گيو بود و خواهر گيو نيز زن رستم پيل تن بود و فرامرز پهلوان را از آن زن دلير داشت . بيژن نيز كه پهلوان سرافرازى در ميان انجمن بود ، از دختر رستم پيل تن زاده شده بود . پس رستم به گيو گفت : ديگر در اين باره ميانديش ، زيرا از اين پس رستم ، زين از روى رخش برنخواهد داشت مگر اين كه دست بيژن را در دست گرفته و همهء آن بند و زندان او را پست كرده باشد . پس به نيروى يزدان و به فرمان شاه ، آن تخت و تاج را از توران بگردانم .\r\nبزم ساختن رستم از بهر گيو\r\nآنگاه از آنجا به ايوان رستم رفتند و سراسر راه را در بارهء رفتن سگالش كردند .\r\nچون رستم آن نامهء شاه را بخواند ، از گفتار او خيره بمانْد . سپس بر شاه و گيو - آن پهلوان نامور سپاه - آفرين بكرد و به گيو گفت : اكنون دانستم و به فرمان شاه آهنگ رفتن كردم . آن رنج و اندوه تو را نيز دانستم . بدان كه تو را در نزد من آبرو و دستگاه بسيار است و در هر كينه‌گاهى ، چه براى كين سياوش و چه در مازندران ، تو هميشه پيشاپيش جنگاوران كمربسته بودى و به كينه‌خواهى مىپرداختى . اكنون كه رنج اين راه دشوار را بر خود هموار ساختى و به اينجا آمدى ، از ديدارت سخت شادمان\r\n\r\n","description":"","footnote":"","page_name":" 55 ","page_number":53},
  {"content":"\r\n\r\nگشتم ليك از كار بيژن بسيار پريشان شدم . نمىبايست كه تو را اين چنين سوگوار و زخم خورده از روزگار ببينم . اينك از براى اين نامهء شاه و فرمان او روان گردم . از براى خود تو نيز من جگر خسته‌ام . پس كمر به اين كار بيژن ببستم و اگر يزدان پاك من ، جان از تنم نگسلد ، در اين راه بكوشم . بدان كه من براى بيژن ، از دادن جان و سپاهيان و گنج خود نيز دريغ ندارم . به نيروى يزدان و به بخت شاهنشاه پيروزگر كمر ببندم و او را از آن بند و چاه تاريك برآورم و در كنار شاه نشانمش . اكنون تو سه روز را در اين سراى ما به شادى بگذران و مِى گوارا بنوش و از اندوه آزاد باش زيرا مرا با تو گنج و تن و جان ، يكى است . پس سه روز را در اين سرا به شادى بگذرانيم و ياد پهلوانان ايران كنيم . آنگاه به روز چهارم به سوى ايران و نزد شاه دليران رويم .\r\nچون رستم چنين گفت ، گيو از جا برجست و دست و سر و پاى رستم دلاور را ببوسيد و بر او آفرين كرد و گفت : اى پهلوان سرافراز و نامور ، هميشه به نيروى يزدان ، تو را بزرگى و ناز و رادى و بخت و هنر باشد و اين دل و زور پيلان و هوشيارى موبدان كه دارى ، جاودانه بر تو بماناد . و همچنان كه زنگار از دلم زدودى ، از هر نيكويى بهره‌ور باشى .\r\nرستم كه بدانسان دل گيو را پدرام ديد ، سرانجام ِ آن كار را نيك يافت . پس به خوانسالار گفت : خوان به پيش آور و بزرگان و فرزانگان را فراخوان . آنگاه زواره و فرامرز و زال و گيو بر خوان رستم دلاور بنشستند . چون نان خورده شد ، نشستنگاه خرّمى بساختند و نوازنده و ميگسار به آن ايوان گوهرنگار بيآوردند . بدين گونه رستم كه هم رزمساز بود و هم بزمساز ، چنين بزمى بساخت و سه روز را در ايوانش به باده‌نوشى با ايشان پرداخت و هيچ شتابى در رفتن نكرد . آنگاه پس از سه روز برخاست و جامى پر از مِى سرخ در دست گرفت و گفت : اينك به بخت شاه ، همهء دشمنان را سوگوار سازم و بكوشم كه از براى كين بيژن ، شيون در توران افتد .\r\n\r\n","description":"","footnote":"","page_name":" 56 ","page_number":54},
  {"content":"\r\n\r\nآمدن رستم ، نزد خسرو\r\nبه روز چهارم آهنگ رفتن كردند . چون هنگام رفتن رسيد ، رستم بفرمود تا بار ببندند و آمادهء رفتن به سوى ايران شوند . سواران گردنكش نيز همگى آماده گشتند .\r\nرستم هم جامهء رومى بپوشيد و كمر ببست و بر رخش سوار گشت . آنگاه با دلى پر از جنگ و سرى چاره‌گر ، گرز نيا را در زين افكند . رخش ، گوشهاى خود را برافراخته و سر رستم تاج بخش از خورشيد نيز برتر رفته بود . پس هرچه را كه نياز بود با خود برداشتند و فرامرز را در زابل گذاشتند . رستم با گيو و سد سوار زابلى كه بر آن كارزار كمر بسته بودند ، با دلى كينه‌جوى به سوى ايران روى نهاد .\r\nچون رستم به نزديكى ايران رسيد و كاخ كى خسرو پديدار گشت ، بادى جان بخش ، به شادى و مهر ، درود سپهر را به رستم رسانيد . در همان هنگام گيو به نزد رستم آمد و گفت : من تيزتر به پيش مىتازم و به پيش كى خسرو - آن شاه دلاور - مىروم تا او را آگاه سازم كه رستم سوار بر رخش بيآمد . رستم به دو گفت : برو و از اندوه آزاد گرد و شاد باش و شاه را آگاه ساز . پس گيو پاكيزه دل و راه ، از براى آن مژده به سوى شاه روان شد . چون به نزديك كى خسرو رسيد ، او را فراوان ستود و نماز برد .\r\nشاه از گيو پرسيد : آيا رستم در كجا مانده است ؟ گيو گفت : اى شاه نامدار ، همانا كه به بخت تو هر كارى برآيد . بدان كه رستم سر از فرمان تو نتابيد . دل او را بستهء پيمانت ديدم . چون نامهء تو را به او دادم ، چشم و روى خود را بر آن ماليد و چنان كه سزاوار مردى شاهدوست باشد ، اسپش را با اسپ من روان ساخت . ليك من تيزتر پيش آمدم تا شاه را از آمدن تهمتن آگاه سازم . شاه گفت : اكنون رستم - كه پشت بزرگى و تخم راستكارى است - در كجا مىباشد ؟ همانا كه سزاوار گرامىداشتن است ، زيرا هم شاهدوست است و هم نيكىنما . گيو گفت : من از دو ايستگاه به اينجا مانده ، بيآمدم تا شاه را آگاه سازم .\r\n\r\n","description":"","footnote":"","page_name":" 57 ","page_number":55},
  {"content":"\r\n\r\nپس خسرو به فرزانگان و شاهزادگان و آزادگان بفرمود : اينك كه رستم به فرمانم بيآمده است ، شمايان نيز با سپاهيان به پيش او رويد و او را پذيره شويد . پس گودرز - پسر گشواد - و توس - پسر نوذرشاه - و فرهاد را با دو گروه از پهلوانان گردنكش و سرفراز و دشمن كُش از آمدن رستم آگاه ساختند . ايشان نيز به آيين كاووس ، براى پذيره شدن رستم همه‌جا را بيآراستند . گيتى از گَرد آن سواران ، بنفش گشت . اسپان مىخروشيدند و درفشها لرزان بودند . چون بدين سان به نزديك رستم رسيدند ، پياده گشتند و او را نماز بردند . رستم گيهان پهلوان نيز از اسپ به زير آمد و از ايشان در بارهء شاه و چگونگى روزگار بپرسيد . آنگاه رستم و آن پهلوانان بسان آذرگشسپى درخشان بر اسپ سوار گشتند و به سوى شهريار راندند . رستم نامدار پيشاپيش ايشان روان بود .\r\nچون رستم به نزديك آن شاه كهتر نواز رسيد ، او را نماز برد و همچنان خميده و ستايش‌كنان برفت تا به پيش آن شاه رسيد كه زيبندهء مهر و ستايش بود . آنگاه سر برآورد و او را آفرين كرد و گفت : همه ساله بخت يارت باشد . هرمز ، اين پايگاه تو را نگاهدارد و بهمن « 1 »  ، نگاهبان تخت و تاجت باشد . همه ساله ارديبهشت « 2 »  ، تو را بستايد و بهرام « 3 »  و تير « 4 »  نگاهدارت باشد . شهريور « 5 »  تو را با نام بزرگ و فرّ و هنر ،\r\n\r\n","description":"","footnote":" ( 1 ) بهمن در اوستا  vohumana  ، پهلوى  Vahuman  به معناى به منش ، نيك انديش و نيك نهاد مىباشد . وى يكى از امشاسپندان است كه تسكين دهندهء خشم و قهر و فرو نشانندهء آتش غضب مىباشد . موكل بر گاوان و گوسفندان و اكثر چهارپايان است . تدبير امور و مصالحى كه در ماه بهمن و روز بهمن واقع مىشود ، به او تعلق دارد . برهان قاطع ، ماده بهمن و حواشى معين .  ( 2 ) ارديبهشت در اوستا  Asavahista  ، پهلوى  urt vahist  يا  Asvahist  به معنى بهترين راستى است . او يكى از امشاسپندان است كه محافظت كوهها و تدبير امور و مصالح ماه ارديبهشت و روز سوم هر ماه شمسى بر عهده اوست . در جهان مينوى نمايندهء پاكى و تقدس و قانون اهورامزداست و در جهان خاكى نگهبانى آتش به دو سپرده شده است . برهان قاطع ، ماده ارديبهشت و حواشى معين .  ( 3 ) - بهرام در اوستا  vrraghna  ، پهلوى  vahrm varhrn varhrn  به معناى پيروزمند است . وى يكى از فرشتگان بسيار بزرگ مزديسنا و يار و همراه فرشتهء مهر و پاسبان عهد و پيمان است . محافظت از مردم مسافر و نيز تدبير امور و مصالحى كه در روز بيستم هر ماه شمسى واقع مىشود ، بر عهده اوست . برهان قاطع ، ماده بهرام و حواشى معين .  ( 4 ) تير در اوستا  Titrya  ، در پهلوى  Titar  است كه به ستارهء شعراى يمانى اطلاق شده است . فرشتهء مزبور موكل ماه تير و روز سيزدهم از هر ماه شمسى و نيز نگاهبان ستوران و باران است . برهان قاطع ، ماده تير و حواشى معين .  ( 5 ) شهريور در اوستا  xara vairya  ، پهلوى  atrivar  به معناى كشور منتخب با پادشاهى برگزيده است . او امشاسپندى است كه در جهان برين نمايندهء پادشاهى ايزدى و فرّ و اقتدار خداوندى است و در جهان مادى نگاهبانى ششمين ماه سال و چهارمين روز ماه و پاسبانى از فلزات و آتش به دو سپرده شده است . برهان قاطع ، ماده شهريور و حواشى معين . ","page_name":" 58 ","page_number":56},
  {"content":"\r\n\r\nپيروزگر سازد سپندارمذ « 1 »  ، پاسبانت و روان روشنت پر خِرَد بادا . دِى و فروردينت خجسته و در هر بدى به روى تو بسته باد . شب و روزت از آذر « 2 »  درخشانتر باشد و هميشه شاد باشى و تاجت ، گيتىفروز باشد . آبان « 3 »  ، هر كارت را فرخنده سازد و چرخ گرودن ، بنده‌ات گردد . تن چهارپايانت چون مرداد « 4 »  ، بىمرگ باد و خود و خاندانت هميشه شاد باشيد . خرداد « 5 »  ، سرزمينت را شاداب دارد و همه ساله ، بختت آباد باشد .\r\nچون رستم ِ خسروستاى چنين آفرين بكرد ، شاهنشاه او را در كنار خويش جاى داد و به دو گفت : بدى از جانت دور بادا . همانا كه تو پهلوان شاهان گيتى هستى كه هر\r\n\r\n","description":"","footnote":" ( 1 ) - سپندارمذ يا اسفند ( سفندارمذ ، اسفندارمذ ، سپندار ) در اوستا  spentaArmaiti  ، پهلوى  spandr mat  به معنى بردبارى و فروتنى مقدس است . او از امشاسپندان و نگاهبانان دوازدهمين ماه و پنجمين روز هر ماه شمسى و نماينده بردبارى و شكيبايى و سازش اهورامزدا و در جهان خاكى نگاهبان زمين و درختان و بيشه‌ها است . برهان قاطع ، ماده اسپندارمذ و حواشى معين .  ( 2 ) - آتش .  ( 3 ) - آبان از آب  p  اوستايى و  pi  فارسى باستان و  p  پهلوى به معنى آب گرفته شده است . وى فرشته موكل بر آهن و آبها است و تدبير امور و مصالح ماه آبان و روز دهم از هر ماه شمسى بر عهده اوست . برهان قاطع ، ماده آبان و حواشى معين .  ( 4 ) - مرداد در اصل امرداد است و در اوستا  Amerett  مىباشد ، به معنى بىمرگ و آسيب نديدنى و جاودانى . وى يكى از امشاسپندان است كه مظهر جاودانى اهورامزدا و در جهان مينوى بخشايش ايزدى و جزاى كارهاى نيكوكاران با اوست . در جهان خاكى هم نگاهبانى گياه و فصل زمستان و تدبير امور و مصالحى كه در ماه مرداد و روز هفتم هر ماه شمسى روى مىدهد ، بر عهده اوست . برهان قاطع ، ماده مرداد .  ( 5 ) - خرداد در اوستا  Haurvatt  در پهلوى  xordt  به معناى كمال و رسايى است . وى فرشته‌اى است كه مظهر كمال اهورامزدا در اين جهان و در جهان مينوى بخشايش ايزدى و جزاى اعمال نيكوكاران با اوست . در عالم مادى نگاهبانى آبهاى روان و درختان و امور و مصالحى كه در ماه خرداد و روز ششم هر ماه شمسى واقع مىشد ، با اوست . برهان قاطع ، ماده خرداد . ","page_name":" 59 ","page_number":57},
  {"content":"\r\n\r\nنهانى برايت آشكار است و آنچه بر تو آشكار است ، از ديگران نهان است . تو برگزيدهء شاهان و پشت و پناه سپاه و نگهدار ايرانى . براستى كه مرا از ديدار جان بيدار و پر هنرت شاد كردى . اينك برگوى كه آيا زواره و فرامرز و زال تندرستند و آيا پيامى از ايشان آورده‌اى ؟ رستم كه چنين شنيد ، به زير آمد و تخت را ببوسيد و گفت : اى شاه نامور و پيروز بخت ، بدان كه هر سهء ايشان به فرّ تو تندرست و شادند .\r\nخوشا كسى كه شاه ازو ياد كند .\r\nبزم كردن كى خسرو با پهلوانان\r\nپس سالار بار در باغ را بگشود و نشستنگاهى شاهانه بساخت . بفرمود تا تاج زرّين و تخت را در زير درختان گل افشان نهند . آنگاه سراسر باغ را ديباى خسروانى بگسترد و آن گلستان را به مانند چراغى ساخت . در كنار تخت ، درختى زدند كه بر آن تخت و تاج سايه گسترد . تن آن درخت از سيم و شاخه‌هايش از ياكند و زر بود و گوهرهاى گوناگونى بر آن نشانده بودند . برگ و بارش از عقيق و زبرجد بود كه چون گوشواره‌هايى از شاخه‌ها فروهشته بودند . ميوه‌هايى از ترنج و به زرّين ِ ميان تهى ساخته بودند كه درونشان را پر از مشك و مِى كرده و پيكر آن ترنجها و به‌ها را بسان نِى سوراخ كرده بودند تا هر كسى را كه شاه بر آن تخت مىنشانَد ، باد از آن مشك بر وى بيافشاند .\r\nآنگاه شاه بيآمد و بر آن تخت زرّين بنشست . از آن درخت بر سرش مشك مىريخت . ميگسارانى نيز با افسرهاى پر گوهرى بر سر و جامه‌هايى از ديباى چينى و رومى پر از گوهرهاى شاهوار بر تن و گردنبند و گوشوار با رخسارى آراسته و رنگين چون ديباى رومى در پيش شاه بايستاده بودند و عود و چنگ مىنواختند . شاه به سالار بار بفرمود تا گودرز و توس و ديگر پهلوانان را بخواند . آنگاه بفرمود تا رستم بيآمد و بر آن تخت و زير آن درخت بنشست . همه بىآن كه مست باشند ، با دلى\r\n\r\n","description":"","footnote":"","page_name":" 60 ","page_number":58},
  {"content":"\r\n\r\nشاد و رخسارى ارغوانى ، جام مِى به دست داشتند . شاه به رستم گفت : اى نيك پيوند بهروز ، تو در برابر هر بدى همچون سپرى براى ايرانى و هميشه به مانند سيمرغ ، پر بگسترده‌اى ، چه در هنگام رزمهاى ايران و چه براى پشتيبانى شاهان ، هميشه كمر به رنج بسته‌اى ، تو خود ، كردار گودرزيان را به گاه آرامش و سختى يا سود و زيان مىدانى . ايشان هميشه در پيش من ، كمر بسته ايستاده‌اند و مرا به سوى نيكى رهنمايند . خود گيو به تنهايى براى من چون سپرى در برابر بديها بود . ليك هيچگاه چنين اندوهى به اين دودمان نرسيده بود . براستى كه چه كسى اندوهى بيشتر از درد فرزند ديده است ؟ اكنون اگر تو به اين كار ، كمر نبندى ، هيچ چاره‌گرى را در گيتى نخواهم يافت . پس اينك چارهء كار بيژن را بجوى ، زيرا كه او را از تركان ، بد رسيد . اسپ و جنگ افزار و سپاه و گنج نيز هرچه مىخواهى با خود ببر و خود را هيچ در رنج ميافكن .\r\nچون رستم اين سخنان را از كى خسرو شنيد ، زود برجَست و زمين را ببوسيد و بر او آفرين كرد و گفت : اى نيكنام كه در هرجا چون خورشيد ، گام بگسترده‌اى ، آز و خشم و نياز از تو دور باد و دل بدسگالانت پر از سوز و گداز بادا . همانا كه تو بر همهء شاهان ، شاه و سالار و كِى هستى و همهء شاهان گيتى خاك پاى تو هستند . نه تخت شاهى و نه خورشيد تابنده و ماه گردنده ، هيچيك شاهى چون تو نديده‌اند . اين تو بودى كه بَدان را از نيكان جدا ساختى و با افسون و بند ، اژدها را ببستى . بدان كه مادرم مرا براى رنج بردن از بهر تو زاد . پس تو بايد آرام و شاد باشى ، زيرا كه من گوش به فرمان شاه نهاده‌ام و به هر سو كه او مرا راه نمايد ، بروم . به فرّ كيان و گرز گران بود كه دل ديوان مازندران را از جا بكندم . اينك هم اگر در جستجوى گيو ، آسمان بر سرم آتش نيز ببارد ، باز هم به آن ننگرم . اگر سرنيزه هم به مژگانم آيد ، سر از فرمان خسرو نتابم . من به فرّ تو باشد كه اين كار را به انجام رسانم ، پس در اين راه ، نه سپهبد مىخواهم و نه سپاه . چون رستم چنين گفت ، گودرز و گيو و فريبرز و شاپور و فرهاد و ديگر بزرگان سپاه ، همگى آفرين پروردگار گيهان آفرين را بر او بخواندند . آنگاه به\r\n\r\n","description":"","footnote":"","page_name":" 61 ","page_number":59},
  {"content":"\r\n\r\nهمراه شاه با دلى شاد دست به مِى بردند .\r\nخواست كردن رستم ، گرگين را از شاه\r\nاز سوى ديگر ، چون گرگين نشان از تهمتن بشنيد ، دانست كه ديگر اندوه او را گشاينده‌اى آمد . پس به رستم پيام فرستاد كه : اى نيك پِى فرّخ و نيكنام ، اى درخت بزرگى و گنج راستكارى ، اى در رادمردى و بند رنج و سختى ، اگر از گفتارم رنجيده نمىگردى ، در كار آسمان بنگر كه چراغ دلم را بشكست و مرا به سوى تاريكى رهنمون گشت . سرنوشت ، چنين بود ، پس چنين هم شد . اينك اگر از اين گناه آمرزيده شوم ، خويشتن را در پيش شاه بر آتش خواهم افكند . باشد كه به پيرانه‌سر ، اين بدنامى و سرانجام بد از من دور گردد . اكنون اگر مرا از شاه بخواهى ، همچون ميش ژيان با تو بشتابم و به پيش بيژن روم و در برابرش بر خاك بغلتم ، مگر كه آن كيش پاك را بازيابم .\r\nچون پيغام گرگين به رستم رسيد ، آه سردى از جگر بركشيد و از آن درد و پيغام او بر خود بپيچيد و از آن كام بيهودهء او اندوهگين گشت . پس به فرستاده گفت : به پيش او بازگرد و او را بگوى كه : اى مرد خيره‌سر ناپاك ، آيا نشنيده‌اى آن داستانى را كه پلنگى با يك نهنگ در دريايى ژرف بزد :\r\nكه گر بر خِرَد چيره گردد هوا * نيابد ز چنگ هوا ، كس رها\r\nخردمند كآرد هوا را به زير * بود داستانش چو شير دلير\r\nنبايدش بردن به نخچير بوى * نه نيز از ددان رنجش آيد به روى\r\nتو همچون روباهى پير ، دام و فريب به كار بردى ، ليك آن دام شكارچى را نديدى .\r\nپس شايسته نباشد براى اين كام بيهوده‌ات ، نام تو را در نزد خسرو بر زبان آورم . ليك اكنون كه تو را يكباره چنين بيچاره مىبينم ، گناه تو را از خسرو خواهم خواست و ماه\r\n\r\n","description":"","footnote":"","page_name":" 62 ","page_number":60},
  {"content":"\r\n\r\nتيره‌ات را فروزان خواهم كرد . ولى بدان اگر به فرمان دادار دارندهء گيهان ، بيژن از بند رهايى يابد ، تو نيز از بند رها خواهى گشت و جانت خواهد رست و كينهء من از تو دور خواهد شد . ليك اگر روزگار جز بر اين گونه بگردد ، ديگر دست از جان خويش بشوى و بدان كه به نيروى يزدان و به فرمان شاه ، نخستين كسى كه به كينه‌خواهى از تو آيد ، من باشم . اگر هم من بازنگشتم ، گودرز و گيو ، كينهء آن پسر دلاور را از تو خواهند خواست .\r\nبارى ، دو شبانه روز بر اين كار بگذشت و رستم در اين باره هيچ سخنى با شاه نگفت . به سديگر روز چون خورشيد ، تاج خود را بنمود و بر تخت پيلستهء سيمگون آسمان بنشست و روز فرا رسيد ، تهمتن به خواهشگرى نزد كى خسرو - آن شاه پيروزگر - آمد و در بارهء گرگين ِ بخت گم گشته با او سخن راند . شاه كه چنين شنيد ، به رستم گفت : اى سپهدار من ، تو مىخواهى با اين كار خود ، آن بند و زنهار مرا بشكنى . من به تخت و تاج و به بهرام و ناهيد و خورشيد و ماه سوگند خورده‌ام كه گرگين از من بجز رنج و سختى نبيند ، مگر اين كه بيژن از بند رها گردد . پس تو نيز هر آرزويى جز اين دارى ، از تخت و تاج و مُهر و تيغ ، از من بخواه . ليك رستم به دو گفت :\r\nاى پادشاه نژاده و نامور ، اگر گرگين ، بد انديشيد ، اكنون به خود مىپيچد و از جان خويش نيز بگذشته است . پس اگر شاه او را نيآمرزد ، گرگين ، هم سر از كيش بپيچد و هم روزگارش بسر آيد .\r\nهر آن كس كه گردد ز راه خرد * سرانجام پيچد ز كردار بد\r\nاينك شايسته است آن كردار او را به ياد آورى كه هميشه در هر كينه‌خواهى پيكار مىكرد و در پيش نياكانت كمر بسته بود و در هر كينه‌گاه با يك جنگجوى نامور مىجنگيد . پس اگر شاه سزاوار بيند او را به من ببخشد ، باشد كه بار ديگر بخت او درخشان گردد . پس آن شاه پيروز ، گرگين را به رستم ببخشيد و او را از آن بند و چاه تاريك رهانيد .\r\n\r\n","description":"","footnote":"","page_name":" 63 ","page_number":61},
  {"content":"\r\n\r\nآراستن رستم ، سپاه خويش\r\nآنگاه شاه از رستم پرسيد : آيا اين كينه را چگونه خواهى گرفت ؟ از گنج و سپاهيان ، چه مىخواهى و آيا چه كسانى را مى خواهى با خود ببرى ؟ هرچه نياز دارى ، بخواه . مىترسم كه افراسياب بدنژاد ، بر جان بيژن شتاب گيرد و بخواهد او را از ميان بردارد . افراسياب ، سبكسر و به مانند ديوى نژند است و اكوان ديو ، او را افسون و بندها داده است . مىترسم كه اهريمن ، دل او را از راه ببرد و بيژن تيغ زن را از پا درآورد . رستم كه چنين شنيد ، به آن شاه گيتى گفت : من اين كار را در نهان ، آماده سازم . بدان كه در اين كار ، نبايد بيم به خود راه داد و گشايندهء چنين بندى ، تنها فريب باشد . اكنون هنگام گرز و تيغ و سرنيزه نيست . ما را زر و سيم و گوهر فراوان نياز است . بايد كه خود را بسان بازرگانان درآوريم و با بيم و اميد به توران رويم و در آنجا بمانيم و گستردنى و پوشيدنى بسيار بايد كه به ايشان بفروشيم و ببخشيم .\r\nچون خسرو آن سخنان را از رستم بشنيد ، بفرمود تا همهء گنجهاى كهن را بگشايند و بيشمار از هر گونه چيزها بيآورند . گنجور شاه ، سرِ هميانها بگشود و تخت را با دينار و گوهر بيآراست . آنگاه تهمتن بيآمد و هرچه را كه سزاوار ديد ، از آن ميان برگزيد . دَه بار شتر ، دينار برداشت و سد شتر را از رخت و درم بار كرد . سپس به سالار بار فرمود : هزار تن از پهلوانان سپاه را برگزين . از پهلوانان گردنكش نامور نيز بايد كه تنى چند چون گرگين و زنگهء شاوران و گستهم - آن شاه جنگاوران - و گرازه - كه سپاه را به پيش مىرانَد و نگاهبان پهلوانان و تخت و تاج است - و رهّام و فرهاد پهلوان و دلير و اشكش - كه به مانند نرّه شيرى است - به اين كار كمر ببندند . اين هفت پهلوان بايد كه نگاهبان اين سپاه و خواسته‌ها باشند . پس همهء آن كارها را چنان كه سزاوار بود به نيكويى بساختند . چون به آن پهلوانان شاه نيز از اين كار ، آگهى رسيد ، همگى به بارگاه خراميدند . زنگه گفت : آيا خسرو كجاست و برايش چه\r\n\r\n","description":"","footnote":"","page_name":" 64 ","page_number":62},
  {"content":"\r\n\r\nپيش آمده كه ما را فراخوانده است ؟\r\nرفتن رستم به شهر ختن به نزد پيران\r\nچون سالار بار به پيش در ايوان آمد ، آن پهلوانان نيز به هنگام پگاه كمر ببستند .\r\nهمگى جان خويش در دست نهاده و دست به خون شسته ، با جنگ افزارهايى نهان ساخته ، روان شدند و در پس ايشان نيز سپاهيان بيآمدند . سپيده‌دم ، به هنگام بانگ خروس ، آواى كوس از درگاه برخاست . تهمتن همچون سرو بلندى با گرزى در دست و كمندى بر زين افكنده ، با سپاهيان از پيش شاه برفت و بر ايران زمين آفرين بخواند .\r\nچون به نزديك مرز توران رسيد ، بزرگان سپاه را برگزيد و به ديگر سپاهيان گفت :\r\nشمايان با روانى روشن در اينجا بمانيد و در اينجا مجنبيد ، مگر اين كه يزدان پاكم جان از تنم بگلسد . همگى با چنگالى تيز كرده به خون ريختن ، آمادهء جنگ باشيد . و بدين سان رستم ، سپاهيان را در آنجا بگذاشت و خود و ويژگانش به سوى توران روان شد . خود رستم بند از ميان بگشود و جامه‌اى بسان بازرگانان بپوشيد . آن پهلوانان نيز كمرهاى سيم از تن گشودند و رستم بر ايشان جامه‌هايى از گليم بپوشانيد . بدين گونه به سوى توران روى نهادند . كاروانى پر از رنگ و بوى با هشت اسپ گرانمايه بود كه يكى از آنها رخش و ديگر اسپان آن پهلوانان بودند . ده شتر با بار گوهر و سد شتر با بار جامهء سپاهيان بود . در سراسر آن دشت ، هاى و هوى و جرنگ دراى كه بسان كارناى تهمورس مىخروشيد ، مىپيچيد .\r\nرستم بدين گونه با ايشان برفت تا به توران رسيد . چون به نزديكى شهر ختن آمد ، زن و مرد به ديدن ايشان آمدند . در آن هنگام پيران ويسهء راد در آنجا نبود و كسى نيز در پيشگاه او نبود . چون از نخچيرگاه بيآمد ، تهمتن بر سر راه ، به ديدار او آمد و يك جام زرّين پر از گوهر و دو اسپ گرانمايه با زينهاى زر كه سراسر آنها را با\r\n\r\n","description":"","footnote":"","page_name":" 65 ","page_number":63},
  {"content":"\r\n\r\nگوهر بيآراسته بودند ، با خود بيآورد و به فرمانبران پيران داد . آنگاه خودش به درگاه پيران خراميد . چون به پيش او رسيد ، بر او آفرين كرد و گفت : اى كه در ايران و توران ، بخت و هنر تو نامور است ، همانا كه هيچ كس به فرّ و كلاه بزرگى تو نباشد زيرا كه هم دستور شاهى و هم زيبندهء تخت . و بدين سان رستم چنان او را فريب بداد كه پيران ، رستم را نشناخت . پس پيران از رستم پرسيد : برگوى كه از كجا آمده‌اى و كيستى و از چه رو بدينجا آمده‌اى ؟ رستم به دو گفت : من يكى از كهتران تو هستم كه يزدان ، آبشخور مرا به شهر تو كرد . بازرگانى هستم كه راه دشوار و دور ايران تا توران را بپيموده‌ام . هم فروشنده‌ام و هم خريدار . از هر گونه چيز دارم و مىخرم .\r\nروان خود را به فرّ تو نويد داده بودم . اكنون اين اميد را دارم كه پيران پهلوان زير پَر مرا بگيرد تا به خريدن چهارپايان و فروش گوهر پردازم . باشد كه از داد تو كسى مرا نيآزارد و از ابر مِهر تو ، بر من گوهر ببارد . آنگاه رستم آن جام پر از گوهر شاهوار را از براى بشار ، نيايش‌كنان به پيش پيران برد و آن اسپان گرانمايه و آراستهء تازى نژاد را نيز با آفرينهاى بسيار به دو داد . ديگر چنان كه مىخواست ، آن كار ، ساخته شد . چون پيران به آن گوهرهاى جام درخشان بنگريست ، او را آفرين كرد و بنواخت و بر آن تخت پيروزه بنشاند و به دو گفت : برو و به زينهار ما به درون شهر بيا ، زيرا كه ما برايت نزد خويش جايگاهى بسازيم . از آنچه كه دارى ، هيچ ميانديش و بدان كه كسى را بر سر آن با تو پيكارى نباشد . برو و هر چيز باارزشى كه براى فروش دارى بيآور و در هر سو به جستجوى خريدار باش . در سراى فرزندم فرود آى و به مانند خويش من باش .\r\nرستم كه چنين شنيد ، به دو گفت : اى پهلوان ، من در اينجا با روانى روشن بمانم .\r\nبدان كه همهء خواسته‌هاى من از آن توست . ولى با كاروان خود در بيرون شهر فرود آيم و در همانجا بمانيم ، زيرا كه همه گونه مردمى با من هستند و نبايد كه هيچ از آن گوهرهاى من كم شود . پس پيران به دو گفت : برو و در هر جايى كه مىخواهى فرود آى . من نيز پاسبانانى در پيش تو به پا مىدارم . و بدين سان رستم ، خانه‌اى [ در بيرون\r\n\r\n","description":"","footnote":"","page_name":" 66 ","page_number":64},
  {"content":"\r\n\r\nشهر 
  ] بگرفت و در آن كلبه رخت و بارها را بنهاد . پس به مردم آگهى رسيد كه كاروانى از ايران به پيش پيران پهلوان و نامور بيآمده است . خريداران كه از آن گوهرفروش آگه شدند ، از هر سو گوش بگشادند و خريداران ديبا و گستردنى و گوهر به درگاه پيران روى نهادند . و بدين سان آن كلبه ، چون خورشيدى درخشان ، همه جا را بيآراست .\r\nآمدن منيژه به پيش رستم\r\nاز سوى ديگر ، منيژه از آمدن آن كاروان آگه شد . پس آن دختر افراسياب ، برهنه‌سر و با ديدگانى پر آب دويد و خود را به شهر رسانيد و به پيش رستم آمد . با آستين ، آن خون دلى را كه مىگريست ، از مژگان پاك كرد و او را آفرين كرد و گفت : تو را از اين رنجى كه بردى و به اينجا آمدى ، پشيمانى مباد . سپهر بلند به كام تو باد و هيچ گزندى از چشم بَدان بر تو مبادا . به آنچه كه دل را بدان اميدوار ساختى و از اين رنجى كه بردى ، تو را هيچ زيانى نرسد . هميشه خِرَد ، آموزگارت باشد . خوشا ايران و روزگار خوشش . برگوى كه آيا از پهلوانان شاه و از گيو و گودرز و سپاه ايران چه آگاهىاى دارى ؟ آيا از بيژن به ايران آگهى نرسيده و نياى او نمىخواهد چاره‌اى بسازد ؟ چنان جوانى از گودرزيان ، بدانسان در رنج است و پاهايش در بندگران ساييده گشته و دستانش در بند آهنهاى گران است . به زنجير و بند كشيده شده و جامه‌هايش پر از خون گشته است . من از براى تيمار او خواب به چشمم نمىآيد و از ناليدن او چشمانم پر از اشك است . اينك اگر تو با فرّهى به ايران - آن كشور نامداران - رفتى ، شايد گيو و يا رستم دلاور را در درگاه خسرو ببينى و ايشان را بگويى كه بيژن در بند است و اگر بيش از اين درنگ كنيد ، دير مىشود .\r\nرستم از گفتار منيژه بترسيد و بانگ بلندى بر او بزد و گفت : از پيش من دور شو .\r\nمن نه خسرو را مىشناسم و نه از گودرز و گيو آگهى دارم . همانا كه مغزم را از گفتار\r\n\r\n","description":"","footnote":"","page_name":" 67 ","page_number":65},
  {"content":"\r\n\r\nتهى ساختى . منيژه كه چنين شنيد ، به رستم نگاه كرد و با زارى خون بگريست و گفت : اى مهتر پر خِرَد ، از تو سخن گفتن به سردى سزاوار نيست . اگر نمىخواهى مرا سخنى بگويى ، پس مرا از پيش خود مران ، زيرا كه من ، خود دلى دارم كه از درد ، ريش گشته است . آرى ، شايد آيين ايران چنين است كه كسى تهيدستان را آگهى نمىدهد . رستم كه چنين شنيد ، به دو گفت : اى زن ، تو را چه رسيده است ؟ شايد كه اهريمن ، تو را رستخيزى نموده باشد ؟ تو بازار مرا برشكستى . پس پيكار من با تو از براى آن بود ، زيرا كه به بازار خويش دل بسته بودم . ليك اكنون بيش از اين از من آزرده مشو و بدان كه من در آن شهرى كه كى خسرو در آنجاست ، نشست ندارم و نه گيو و گودرز را به هيچ روى مىشناسم و نه هرگز به آن سرزمين رفته‌ام .\r\nآنگاه رستم بفرمود تا هرچه خوردنى بود ، زود در پيش آن تهيدست نهادند .\r\nسپس از او پرسيدن گرفت كه : چرا روزگارت اين چنين گشته است ؟ چرا از شاه ايران و پهلوانانش مىپرسى ؟ منيژه به دو گفت : از بخت بد و اندوه من چه مىپرسى ؟ اى رادمرد ، بدان كه من از پيش آن چاه ، با دلى پر درد به پيش تو دويدم تا در بارهء گيو و گودرز پرخاشخر از تو آگهى يابم . ليك تو چون جنگاوران بر من بانگ زدى و از داور داوران نمىترسى . آگاه باش كه من منيژه ، دختر افراسيابم كه آفتاب نيز روى مرا برهنه نديده بود . ليك اكنون با ديدگانى پر خون و دلى پر درد و رخسارى زرد ، از اين در به آن در مىروم و نان جوينى فراهم مىآورم . آرى ، يزدان ، سرنوشت مرا چنين كرد . ليك ديگر روزگارى از اين زارتر نتواند بود . پس سزاوار است كه كردگار بر من بخشايش آورَد . بيژن بيچاره در آن چاه ژرف ، شب و روز و خورشيد و ماه را نمىبيند . در زنجير و بند گران گرفتار است و پيوسته از يزدان ، مرگ مىخواهد .\r\nاكنون اگر از ايران بگذرى و از گودرز گشواد آگهى يا بى و يا در درگاه خسرو ، گيو و يا رستم دلاور را ببينى ، ايشان را بگوى كه بيژن به سختى گرفتار است و اگر درنگ كنيد ، كار ، تباه مىگردد زيرا كه بر روى سرش سنگ و در زيرش آهن است . منيژه ، اين بگفت و اشك مِهر از ديدگان فرو ريخت .\r\n\r\n","description":"","footnote":"","page_name":" 68 ","page_number":66},
  {"content":"\r\n\r\nرستم كه چنين ديد ، به دو گفت : اى خوبچهر ، چرا بزرگانى را به خواهشگرى ، نزد پدرت نمىفرستى تا شايد مِهر پدرت به جوش آيد و جگرش بسوزد و بر تو بخشايش آرد ؟ بدان كه اگر آزار پدرت در پيش نبود ، تو را چيزهاى بيشمارى مىدادم . آنگاه رستم به خواليگران گفت : هر خوانى كه بايسته است ، به پيش او آوريد . نيز بفرمود تا مرغ بريان گرمى را در ميان نان نرمى پيچيدند . پس دست رستم بسان يك پرى ، به سبكى انگشتريش را درون آن مرغ نهان ساخت و آن را به منيژه داد و گفت : اى كه راهبر بيچارگانى ، اين را به آن چاه ببر .\r\nآگاهى يافتن بيژن از آمدن رستم\r\nمنيژه كه آن خوراكيها را در بر گرفته بود ، دوان به پيش آن چاه آمد و آنچه را هم كه در دستار پيچيده بود ، همچنان كه گرفته بود ، به بيژن داد . بيژن كه آن همه خوراكيها را بديد ، خيره مانْد و از درون چاه ، آن خورشيدرخ را بخواند و گفت : اى مهربان ، چنين خوراكيهايى از كجا يافتى كه اين گونه بشتافتى ؟ همانا كه رنج و سختى بسيارى از براى من بر تو رسيد و شب و روز از بهر من ، پويانى . منيژه به دو گفت : مرد بازرگان و نامورى با كاروانى از ايران به توران آمده و در اين راه ، سختى بسيار كشيده است .\r\nمرد پاكيزهء باهوش و فرّى است كه گوهرهاى گوناگون فراوانى با خود آورده و در كلبه‌اى كه به مانند كاخى آراسته است ، جاى گرفته است . او اين خوراكيها را به من داد و گفت : اينها را بگير و پروردگار گيهان آفرين را بر من بخوان و اين خوراكيها را به آن چاه ببر و به او كه در بند است ، بده و اگر باز هم خواست ، پيوسته براى او ببر .\r\nبيژن كه چنين شنيد ، با دلى پر اميد و اندكى هم با ترس و بيم ، آن نان پاك را بگسترد . ليك ناگهان چون دست به آن خوراك برد ، آن انگشترى نهان شده را بديد .\r\nنگين آن را نگاه كرد و نامش را بخواند . پس ، از شادى بخنديد و خيره بمانْد . نگين آن مُهر پيروزه‌اى بود كه با آهن و به باريكى مو ، نام رستم بر روى آن نوشته شده بود .\r\n\r\n","description":"","footnote":"","page_name":" 69 ","page_number":67},
  {"content":"\r\n\r\nچون بيژن ، بار درخت راستكارى را بديد ، دانست كه ديگر اندوهش را گشاينده‌اى آمد . پس چنان خنده شاهوارى سر داد كه آوازش به بالاى چاه رسيد .\r\nمنيژه كه بشنيد ، بيژن با آن تن ِ در بند و از ميان آن چاه تاريك چنان مىخندد ، شگفت زده شد و با خود گفت : همانا كه ديوانه از كردار خود مىخندد . منيژه از آن كار بيژن سخت در شگفت گشت و او را گفت : اى نيكبخت ، اين چه خنده‌اى است ؟ تو كه پيوسته روز را چون شب مىبينى و شب و روزت يكسان است ، چگونه اين چنين لب به خنده مىگشايى ؟ مرا بگوى كه اين چه رازى است ؟ شايد كه بخت نيك ، روى خود را نموده است ؟ بيژن به دو گفت : اميد آن دارم كه اين كار سخت را ، بخت بگشوده باشد . اكنون اگر تو زينهار مرا نمىشكنى و با سوگندى با من پيمان مىبندى ، همهء داستان را برايت بگويم . ليك بايد سوگند بخورى كه لب را بدوزى تا ما را هيچ گزندى نرسد . زيرا زبان زنها در بند نمىماند . منيژه كه چنين شنيد ، سخت خروشيد و ناليد كه : براستى كه از بخت بدخواه ، چه بر سرم آمد ؟ دريغ آن روزگاران بگذشته و دل خسته و چشم اشكبارم . تن و جان خويش را به بيژن دادم ، ليك اكنون او اين چنين بر من بدگمان گشت . همهء گنج و دينار و تاج و گوهر را به تاراج دادم . پدر و خويشانم از من بيزار گشتند و با سرى برهنه در پيش مردم دوانم . اينك از بيژن نوميد گشتم و گيتى در پيشم سياه و ديدگانم سپيد گشت . اين چنين راز از من نهان مىدارد . اى پروردگار گيهان آفرين ، همانا كه تو خود ، آگاه ترى . بيژن كه چنين شنيد ، به دو گفت : هرچه گفتى راست است . براستى كه از براى من بود كه كارهاى تو كاستى پذيرفت و نمىبايست كه چنين گفتارى مىگفتم . اى يار مهربان هوشيارم ، سزاوار باشد كه اگر مرا پند دهى ، زيرا كه مغزم از براى اين همه رنج ، تهى گشته است . پس اين چنين بدان كه آن مرد گوهرفروش كه ديشب آن مرغ بريان را به تو داد ، از براى من به توران آمده است ، و گرنه او را نيازى به گوهر نبود . بدان كه پروردگار گيهان آفرين بر من بخشايش آورْد و شايد كه بار ديگر روى زمين را ببينم و مرا از اين اندوه دراز و تو را از اين تكاپوى پر\r\n\r\n","description":"","footnote":"","page_name":" 70 ","page_number":68},
  {"content":"\r\n\r\nسوز و گداز برهاند . پس اينك به نزد آن مرد برو و او را نهانى بگوى كه : اى پهلوان كيان گيتى كه دلى مهربان و تنى چاره‌جوى دارى ، اگر تو همان دارندهء رَخشى ، بگو .\r\nپس منيژه بسان باد بيآمد و چنان كه مىبايست ، پيغام بيژن را بداد . چون رستم گفتار آن خوبروى را كه از آن راه دراز ، دوان بدانجا آمده بود ، بشنيد ، بدانست كه بيژن با آن سروبن ، همه چيز را بگفته است ، پس بر او ببخشود و گفت : اى خوبچهر ، هرگز يزدان مِهر تو را از او نبُرد . چه اندوه بسيارى كه در اين روزها بخوردى و از براى تيمار بيژن ، خوار و نژند گشتى . اكنون برو و او را بگوى : آرى ، يزدان دادگر ، آن دارندهء رخش را به تو داد . من اين راه دور را از زابل به ايران و از ايران به توران ، از بهر تو پيموده‌ام . آنگاه چون اينها را همچون رازى به بيژن گفتى ، در شب تيره گوش فرا دار .\r\nروز را از بيشه هيزم فراهم آور و چون شب رسيد ، آتش بلندى برافروز تا من در آن روشنى ، آن چاه را بيابم .\r\nمنيژه از گفتار او شاد شد و ديگر دلش از آن همه اندوه آزاد گشت . پس دوان به سوى آن چاهى كه اندوهگسارش در آن بود ، آمد و به دو گفت : همهء آن پيامت را به آن پير فرّخ‌پِى نيكنام بدادم . او در پاسخم گفت : آرى ، من همانم كه بيژن نام و نشانم را بگفت . اينك تو تا به كِى مىخواهى با داغ دل ، خون بگريى ؟ به نزد بيژن برو و او را بگوى كه از پِى تو كمرگاه و چنگ ما بسان پلنگ ، تيز گشته است . اكنون كه نشان تو را بدرستى بيافتيم ، سرِ تيغ مردمكشان را خواهى ديد . اينك من با جنگ خود ، زمين را بلرزانم و سنگ تا به پروين براندازم . آنگاه آن مرد به من گفت : چون آسمان ، تيره گردد و شب از چنگ خورشيد رهايى يابد ، آتشى بسان كوهى برافروز تا آن دشت و كنار چاه روشن گردد و من بتوانم در آن روشنى ، چاه را بيابم .\r\nچون بيژن آن پيام رستم را بشنيد ، درون آن چاه ، شادكام گشت و سر به سوى كردگار گيهان كرد و گفت : اى بخشندهء پاك و دادگر ، همانا كه تو دستگير من در هر اندوهى باشى . پس اينك نيز بر دل و چشم دشمنم تيرى بزن و داد مرا از آن بيدادگر بستان . تو خود ، اندوه و رنج و درد مرا مىشناسى . پس باشد كه بار ديگر سرزمين\r\n\r\n","description":"","footnote":"","page_name":" 71 ","page_number":69},
  {"content":"\r\n\r\nخويش را ببينم و اين اختر شوم را در همينجا بر خاك اندازم . و تو اى دخترى كه از براى من رنج بردى و جان و دل و خواسته و تن خويش را برخى ساختى ، زيانى را كه از براى من ديدى ، سود پنداشتى و رنج بردى ، گنج و تاج و گوهر و ياران و خويشان و مادر و پدر خويش را به من دادى . اكنون اگر در اين روزگار جوانى ، از چنگ اين اژدها رهايى يابم ، به پاداش اين رنجى كه بردى ، همچون نيكان يزدان پرست و بسان پرستارى كه در پيش شاه بايستد ، در برابر تو كمر ببندم و به پايت ايستم . پس اينك اين رنج را نيز بر خود هموار ساز ، زيرا كه در برابر اين رنج ، گنج و چيزهاى بسيارى خواهى يافت .\r\nمنيژه كه چنين شنيد ، به سوى گرد آوردن هيزم شتافت و همچون مرغان به شاخ درختان برآمد . هيزم در بر مىگرفت و چشم به خورشيد دوخته بود تا ببيند كه شب كِى از كوه سر بر مىآورد . سرانجام چون خورشيد از برابر چشم ناپديد گشت ، شب تيره ، دامان خويش را بر آن دشت كشانيد . در هنگام شب كه گيتى آرام گيرد و همهء آشكاراى گيتى نهان گردد و شب تيره در پيش روز ، سپاه برآورَد و سرِ خورشيد گيتىفروز بگردد ، منيژه چنان آتش بلندى برافروخت كه چشم شب كرفگون را بسوخت . دلش همچون بانگ كوس مىتپيد تا ببيند كِى آن رخش پولاد سُم از راه مى رسد .\r\nبرآوردن رستم ، بيژن را از چاه\r\nاز سوى ديگر تهمتن زره رومى بر تن كرد و گره بر بند آن افكند . آنگاه به دادار خورشيد و ماه پناه برد و او را نيايش كرد و گفت : چشم بَدان دور و مرا در اين كارِ بيژن ، زور بادا . سپس رستم به پهلوانان بفرمود تا همچون او كمر كين برميان بندند .\r\nهمگى زينهاى پلنگ بر اسپان نهادند و چنگال به جنگ تيز كردند . تهمتن سوار بر رخش گشت و در پيش ايشان روان شد . چون به پيش آن سنگ اكوان و آن چاه اندوه\r\n\r\n","description":"","footnote":"","page_name":" 72 ","page_number":70},
  {"content":"\r\n\r\nو سوز و گداز رسيد ، به آن هفت پهلوان گفت : اكنون بايد چاره‌اى بسازيد و اين سنگ را از روى اين چاه برداريد . آن سران سپاه كه چنين شنيدند ، از اسپ پياده گشتند تا سنگ را از روى چاه بردارند . پس بسيار چنگ بر آن سنگ سودند ، ليك سرانجام درمانده گشتند و آن سنگ هم از جاى نجنبيد . چون رستم پهلوان ، آن شير نرّ بديد كه خوى « 1 »  از آن نامداران روان گشته و آن سنگ نيز همچنان بر جاى است ، از اسپ به زير آمد و دامان زره خود را بر كمر زد و از يزدان زورآفرين ، زور بخواست . آنگاه دستى بزد و آن سنگ را برداشت و چنان بر آن بيشهء چين بيانداخت كه زمين به لرزه درآمد . آنگاه از بيژن پرسيدن گرفت و با زارى به پيش او ناليد كه : اين روزگار بد را چگونه گذرانيدى ؟ تو كه گيتى پيوسته برايت نوش داشت ، چه شد كه جام زهر از او بگرفتى ؟ بيژن كه آواى رستم را شنيد ، از درون آن چاه تاريك گفت : اى پهلوان ، چگونه رنج اين راه را ببردى ؟ بدان كه چون خروش تو به گوشم رسيد ، همهء زهر گيتى برايم نوش گشت . روزگارم اين چنين بود كه مىبينى ، زمينم از آهن بود و آسمانم از سنگ .\r\nچنان كه از اين همه درد و اندوه و سختى و رنج ، دل از اين سراى سپنجى كَنده بودم .\r\nرستم به دو گفت : همانا كه پروردگارت بر جان تو بخشايش آورْد . اكنون اى خردمند آزاده خوى ، از تو تنها يك آرزو دارم و آن اين كه گرگين ميلاد را به من ببخشايى و كينه و بيداد را از دل دور سازى . بيژن كه چنين شنيد ، به دو گفت : اى يار من ، تو نمىدانى كه پيكار من چگونه بود . اى مهتر شيرمرد ، نميدانى كه گرگين ميلاد با من چه كرد .\r\nبدان كه اگر چشمم به دو افتد ، از اين كينه بر او رستاخيزى به پا سازم . ليك رستم گفت :\r\nپس بدان كه اگر بدخويى پيشه كنى و گفتار مرا نشنوى ، تو را همچنان بسته در اين چاه بگذارم و سوار بر رخش شوم و بازگردم . چون اين گفتار رستم به گوش بيژن رسيد ، خروشى از آن زندان تنگ برآمد و بيژن به رستم گفت : همانا كه بخت من از\r\n\r\n","description":"","footnote":" ( 1 ) - خوى به پارسى به معناى عرق تن است . ","page_name":" 73 ","page_number":71},
  {"content":"\r\n\r\nسوى پهلوانان و دودمانم نيز بد است . آن چنان بدى از گرگين بر من رسيد . امروز نيز بايد اين چنين بر سرم آيد . آرى ، هرچه كشيديم ، بگذشت و اكنون ازو خشنود گشتم و دلم از كينهء او بيآسود .\r\nرستم كه اين سخن را از بيژن شنيد ، كمند خود را به آن زندان فروهشت و او را همچنان پاى بسته ، از چاه بالا كشيد . سر و مويش برهنه و ناخنهايش دراز گشته و از درد و رنج و نياز در گداز بود . از آن زنجير و بند زنگار خورده ، تنش پر از خون و رخساره‌اش زرد بود . رستم كه بديد همهء تن او در زير بندهاى آهنين ناپديد گشته ، خروشيد و دستى بزد و آن زنجير و بندها را ازو بگسست و آن پايبند را نيز ازو جدا كرد . آنگاه از پيش آن چاه به سوى خانه رفتند . بيژن در يك سوى رستم و منيژه نيز در سوى ديگر او روان بودند . هر دو با دل و جانى پر از اندوه با رستم پهلوان سخن مىگفتند . تهمتن بفرمود تا سر بيژن را بشستند و جامهء نويى بر او بپوشانيد . آنگاه گرگين به نزد بيژن آمد و در پيش او روى بر خاك ماليد و از كردار بد خويش پوزش خواست و از آن گفتار خام خود بپيچيد . بيژن كه چنين ديد ، ديگر دلش از كينه تهى گشت و گناه او را كيفر نداد . سپس شتران را بار كردند و اسپان را زين نهادند . رستم نيز آن زره برگزيده را بر تن كرد و سوار بر رخش شد . آن پهلوانان نام آور نيز همگى شمشير و گرز گران كشيدند و آهنگ كارزار كردند . اشكش تيز هوش هم با بنه روان شد تا پاسدار سپاه باشد . پس رستم به بيژن گفت : تو نيز با منيژه و اشكش برو زيرا كه من امشب از كينهء افراسياب ، آرام و خورد و خواب نداشته باشم . اكنون كارى بر سرش مىآورم كه فردا سپاهيانش بر او بخندند . روز روشن را بر او سياه مىسازم و سر از تنش جدا مىكنم و به پيش شاه ايران مىبرم . تو با منيژه برو زيرا كه من مىخواهم با اين شمشير تيز خود ، رستاخيزى در توران به پا سازم ولى تو از آن رو كه رنج بسيارى از آن بند و چاه ديده‌اى ، نبايد كه در اين رزمگاه باشى . بيژن كه اين سخن را از رستم بشنيد كه به او گفت به همراه منيژه برود ، به رستم گفت : اى تهمتن ، تو خود مىدانى كه من بيژنم و همهء پهلوانان را سر از تن جدا مىسازم . پس من\r\n\r\n","description":"","footnote":"","page_name":" 74 ","page_number":72},
  {"content":"\r\n\r\nپيش رو شما باشم .\r\nشبيخون كردن رستم به ايوان افراسياب\r\nشب به هنگام آسايش و خواب به سوى درگاه افراسياب روان شدند . همهء پهلوانان تيغ كين بركشيدند . رستم دستى بزد و بند را از در بگسست و خويشتن را چون شير ژيان به درون افكند . از هر سو خروش و هياهوى سواران و درخشش تيغ و باران تير برآمد . سر بزرگان از تن جدا گشت و چنگالشان پر از خاك و دهانشان پر از خون شد . رستم خود را به پيش دهليز كاخ افراسياب رساند و به بانگ بلند گفت :\r\nخوابت خوش و سرت پر از باد بادا . تو بر تخت بخفته بودى و بيژن در چاه بود ليك يكباره او را زره بر تن بديدى . اينك منم رستم زابلى ، همان پسر زال . پس ديگر اكنون هنگام خواب و آرام نيست . من در و بند زندانت را شكستم و آن سنگ گران را از جا برداشتم و سراپاى بيژن از بند رها شد . ليك بدان كه هيچ‌كسى به داماد خويش گزند نمىرساند . بر تو همان رزم كين سياوش بس باشد . اى بىهنر ، براى تو همين بس كه به دست من كشته گردى . تو همانى كه بر جان بيژن شتاب بكردى . اكنون دلت را خيره و سرت را در خواب مىبينم .\r\nآنگاه بيژن خروشى برآورد كه : اى ترك بدنژاد خيره‌سر ، بر آن تخت و جاى فرخنده اندكى بيانديش و بنگر كه مرا در بند آوردى . من بسان پلنگى با تو رزم مىجستم ، ليك تو دست مرا همچون سنگ ببستى . اكنون مرا دست گشاده بر روى زمين ببين كه شير ژيان نيز با من كين نجويد . چون افراسياب اين سخن بيژن بشنيد ، آن اندوههاى كهن برايش تازه گشت . پس بر سپاهيانش كه در خواب بودند ، بانگى بزد كه : هر كه از شما پهلوانان جوياى نگين و كلاه بزرگى است ، راه را بر ايشان بگيرد .\r\nپس از هر سو خروش و تكاپوى برخاست و جوى خون در سرايش روان شد . هر كه از درگاه بيرون مىآمد ، بىدرنگ كشته مىگشت . اين چنين همگى بر كينه‌جستن\r\n\r\n","description":"","footnote":"","page_name":" 75 ","page_number":73},
  {"content":"\r\n\r\nشتاب گرفتند . افراسياب كه چنين ديد از آن سرا بگريخت .\r\nآنگاه رستم به درون كاخ افراسياب آمد و همهء گستردنيها و ساز و ابزار او را پخش كرد . همهء كنيزان افراسياب دست در دست پهلوانان ايران داشتند . و بدين سان همگى با اسپان گرانمايه‌اى كه زين خدنگ داشتند و بر جناغهاى « 1 »  پلنگ آنها گوهر نشانده شده بود ، از آنجا برفتند و ديگر در توران درنگ نكردند تا كسى در پيش ايشان به جنگ برنخيزد . اسپان از براى آن همه بنه كه بر آنها نهاده بودند ، به زور مىتاختند و رستم چنان از رنج آن راه ، رنجه گشت كه كلاه نيز به سختى بر سر داشت ، سواران نيز از آن همه جنگ و اسپان از آن تگ ، ديگر سست گشتند . آنگاه رستم به سپاهيان پيام فرستاد كه : همگى شمشير كين از نيام بركشيد ، زيرا چنين گمان مىكنم كه افراسياب سپاهيان خود را به اينسوى رود آورَد . پس همهء سواران جنگى برفتند و آمادهء جنگ گشتند . ديده‌بانى نيز برفت و راه سواران توران را بنگريست . همهء نيزه‌داران ، سرنيزه‌هاى خويش را زدودند و آهنگ جنگ كردند .\r\nمنيژه نيز در سراپرده بنشسته و كنيزى در پيش او ايستاده بود . پس تهمتن بر او داستانى بزد « 2 »  كه : همانا كه اگر مِى بريزد ، ليك بوى آن از ميان نرود .\r\nچنين است رسم سراى سپنج * گهى نوش و بار و گهى درد و رنج\r\nآمدن افراسياب به جنگ رستم\r\nچون خورشيد از كوهسار سر برآورد ، سواران تركان بار ببستند و به درگاه افراسياب آمدند و بر درگاه او رده بركشيدند . همهء شهر بجوشيد و چنان خروشى\r\n\r\n","description":"","footnote":" ( 1 ) - جَناغ طاق پيش زين اسب را گويند . جُناغ به دامنه زين اسب و نيز نوعى از اسباب زايدهء زين گويند كه براى زينت بر آن نقاشى كنند . برهان قاطع ، ماده جناغ .  ( 2 ) - داستان زدن به پارسى به معناى مثال و ضرب‌المثل مىباشد . ","page_name":" 76 ","page_number":74},
  {"content":"\r\n\r\nبرآمد كه گويى زمانه به جوش آمد . بزرگان توران ، كمر بگشودند و در پيش شاه ، سر بر خاك نهادند و گفتند : كار ما از انديشه بگذشت . اكنون برگوى كه چه بايد بسازيم .\r\nهمانا از آنچه كه بيژن بكرد ، جاودانه بر شاه توران ننگ بماند . ديگر در ايران ، ما را مَرد ندانند و ما را زنان كمر بسته بخوانند . افراسياب كه چنين شنيد ، همچون پلنگى برآشفت و به ايشان بفرمود كه جنگ بسازند . به پيران نيز فرمود تا كوس بربندد . بر درگاه شاه ، ناى رويين زدند و سپاه توران در شهر بجوشيد . پهلوانان رده بركشيدند و خروش و نالهء كارناى برخاست . و بدين سان چنان سپاهى از توران به سوى سرزمين ايران رانْد كه همهء روى زمين بجز دريا را بپوشاند .\r\nچون ديده‌بان سپاه ايران بنگريست ، زمين را همچون درياى جوشان ديد . پس به پيش رستم آمد و او را گفت : آماده شو ، زيرا كه گيتى از گَرد سواران ، سياه گشت .\r\nرستم كه چنين شنيد ، به دو گفت : ما باكى نداريم و همگى چنگ بر خاك فشانيم .\r\nآنگاه رستم بار و بنهء سپاه را با منيژه روان ساخت و خود ، جامهء كارزار بپوشيد و به بالاى تپه رفت و سپاه توران را بديد . پس چون شير ژيان خروشى بركشيد . آرى ، سوار دليرى گفته است كه روباه كجا با چنگال شير برابر گردد . پس رستم با بانگ بلند به پهلوانان گردنكش گفت : اكنون روزگار نبرد فرا رسيد . بايد با تيغ و ژوپين آهن گذار و نيزه و گرز گاوسار به جنگ رويم . اكنون هنگام آن است كه هنرها پديدار سازيم و به پيش اين جنگ بدويم . پس خروش كارناى برخاست و تهمتن بر رخش سوار گشت و از بالاى آن كوه به سوى دشت راند . چون سپاه توران بسيار نزديك گشت ، سپاه ايران نيز به آن دشت پهن آمد و در هر سو چون سرايى از آهن بايستادند . از گَرد اسپان ، گيتى سياه گشت . آنگاه رستم رزمگاه را بيآراست . در سوى راست سپاه ، اشكش و گستهم را با سواران بسيارى گذاشت . پهلوانانى چون رهّام و زنگه را در سوى چپ بايستانيد . خود رستم نيز با بيژن - پسر گيو - در دل سپاه به نگاهبانى پهلوانان و پشتيبانى سپاه بايستاد . در پشت ايشان نيز سپاهيان شمشير به دست همچون كوه بيستون ايستادند .\r\n\r\n","description":"","footnote":"","page_name":" 77 ","page_number":75},
  {"content":"\r\n\r\nاز سوى ديگر ، چون افراسياب بديد كه رستم - سالار سپاه ايران - پديدار گشت ، اندوهگين شد و گبر بر تن كرد و به سپاهيان بفرمود تا درنگ كنند . پس به آيين جنگ در برابر ايشان رده‌اى از سپاهيان بركشيد . از آن همه سپاهى ، آسمان نيلگون گشت و زمين ناپديد شد . سوى چپ سپاه را به پيران سپرد و هومان پهلوان را نيز در سوى راست سپاه نهاد . دل سپاه را نيز به گرسيوز و شيده داد و خود به هر سو نگاه كرد .\r\nتهمتن همچون كوهى از آهن سياه به گِرد سپاه مىگشت . پس به افراسياب فرياد كرد كه : اى ترك شوريده‌بخت كه بر كشور و تاج و تختت ننگى هستى ، براستى كه همچون سواران ، دل جنگيدن ندارى و از پهلوانان سپاه ننگ نمىدارى كه اين همه با مردان و اسپانت به پيش من به كين خواهى مىآيى . ليك هميشه چون سپاهيان چنگال خود را به جنگ تيز سازند ، تو را مىبينم كه پشت به جنگ مىكنى و مىگريزى . آيا اين داستانى را كه از گاه باستان گفته‌اند ، نشنيده‌اى كه : يك شير از يك دشت پر از گورخر نيز نترسد و هزاران ستاره نيز چون خورشيد نتابند و اگر ميش سترگى نام چنگال گرگ را بشنود ، دل و گوش او از هم بدرّد . و نيز اين كه نه روباه با آزمودن ، دلير گردد و نه گوران هماورد شير گردند . براستى كه هيچ شاهى به سبكسارى تو نباشد و اگر هم باشد ، پادشاهى را بر باد دهد . اكنون جان تو در اين دشت از جنگ با من رهايى نخواهد يافت .\r\nشكست يافتن افراسياب از ايرانيان\r\nچون افراسياب ترك دژم ، اين گفتار رستم را بشنيد ، بلرزيد و برآشفت و گفت :\r\nاى نامداران توران ، آيا اين دشت ، جاى جنگ است يا سور ؟ بايد كه در اين جنگ ، رنج ببريد تا شما را كام و گنج بسيار بخشم . چون پهلوانان توران اين گفتار شاه بشنيدند ، خروشى از ايشان برآمد و چنان از گَرد اسپانشان آفتاب تيره‌گون گشت كه گويى گيتى در آب فرو شد . كوس بر پيل ببستند و در شيپور و گاودَم دميدند . از بانگ\r\n\r\n","description":"","footnote":"","page_name":" 78 ","page_number":76},
  {"content":"\r\n\r\nسواران هر دو سپاه ، كوه و دشت بجنبيد . تير و تيغها در هر سو چون خورشيد درخشانى در زير ابر مىدرخشيدند . پيوسته بر كلاهخود و جوشنها همچون تگرگ ، گرز مىباريد . از آن درفش اژدهافش رستم ، روى خورشيد تابان نيز بنفش گشته بود .\r\nگَرد پيلان ، آسمان را بپوشانيد و گويى خورشيد را به نيل اندود . در هر سويى كه رستم ، رخش را مىتاخت ، سر بزرگان را از تن جدا مىساخت . رستم بسان شترى افسارگسيخته با گرز گاوسار در دست ، همچون گرگى به دل سپاه توران آمد و آن سپاه بزرگ را پراكنده كرد . اشكش نيز چون باد از سوى راست به جنگ گرسيوز تيغ زن شتافت . پهلوانانى همچون گرگين و رهّام و فرهاد نيز به سوى چپ سپاه توران تاختند و آن را پراكنده كردند . بيژن تيز چنگ هم كه در دل سپاه آرزوى جنگ داشت ، سر بزرگان توران را همچون برگ درخت بر زمين ريخت . ديگر بخت از تورانيان برگشت . در همهء آن رزمگاه جوى خون روان شد و درفش سپهدار توران نگونسار گشت . افراسياب سپهدار كه بخت را برگشته و همهء دليران توران را كشته ديد ، ديگر شمشير هندى از دست بيافكند و بر اسپى آسوده سوار گشت و با پهلوانانش به سوى توران شتافت . و بدين سان هيچ كام و كينه‌اى از ايرانيان نيافت . رستم شيرگير كه چنين ديد ، از پس او روان شد و بر سپاهش گرز و تير بباريد . رستم تا دو پرسنگ همچون اژدهايى دژم ، گويى همهء گيتى را به دَم خويش بسوخت و سرانجام هزار تن از سواران جنگى توران را در آن جنگ در بند آورد . آنگاه از آن رزمگاه به لشگرگاه خود آمد تا آن خواسته‌ها را بر سپاهيانش بخش كند . پس آنها را به سپاهيان ببخشيد . سپس بار بر پيل نهاد و با پيروزى به سوى شاه روان شد « 1 »  .\r\n\r\n","description":"","footnote":" ( 1 ) - مجمل التواريخ و القصص ، ص 48 مستوفى ، تاريخ گزيده ، ص 90 - 89 برهان قاطع ، ماده بيژن . ","page_name":" 79 ","page_number":77},
  {"content":"\r\n\r\nباز آمدن رستم پيش كى خسرو\r\nپس به كى خسرو - آن شاه دلير - آگهى شد كه رستم شير از آن بيشه با پيروزى بازگشت و بيژن از دست آن اژدهاى نرّ بدانديش و آن بند و زندان رها گشت و سپاهى از تركان شكست خوردند و كامهء آن دشمنان ، پست شد . كى خسرو كه چنين شنيد ، از شادى در پيش پروردگار گيهان آفرين ، چندى رخسار خود بر زمين ماليد .\r\nگودرز و گيو هم كه از آن كار ، آگهى يافتند ، به سوى آن شاه پيروز شتافتند . خروشى برآمد و سپاهيان بيآمدند و تبيره زنان ، راه را برگرفتند . گاو دَم بردميدند و خروش از سپاهيان برخاست . ميدان به زير سُم اسپان ، سياه گشته بود و از سراسر شهر ، آواى كوس به گوش مىرسيد . همهء نامداران ، شادان و خرامان بودند و ژنده پيلان ، زمين را با دندان مىكَندند . در پيش ايشان كوس بر پيل نهاده و در پشت سر توس نيز درفش را جاى داده بودند . در يك سو شير و پلنگان را با زنجير بسته بودند و در سوى ديگر سواران جنگى ايستاده بودند . و بدين گونه آن شاه بيدار بفرمود تا رستم پهلوان را پذيره گردند . سپاهيان ، گروه گروه برفتند و زمين از آن همه سپاهيان ، همچون كوهى گشت .\r\nچون رستم دلاور از دور ديده شد ، گودرز و گيو از اسپ پياده گشتند و همهء بزرگان ايران زمين نيز آفرين گويان ، پياده برفتند . رستم گيهان پهلوان نيز از اسپ به زير آمد و از آن پهلوانان رنجديده بپرسيد . آنگاه گودرز بر او آفرين كرد و گفت : اى سالار نامبردار و دلاور ، يزدان ، جاودانه پناهت باشد و گردش خورشيد و ماه به كامت بادا .\r\nدر هر كجا شير از تو دلير گردد و سپهر هرگز از تو سير نگردد . تو با اين كار ، همهء دودمان ما را بندهء خويش كردى و من از تو بود كه پسر گمشده‌ام را يافتم . ما همگى بدست تو از درد و اندوه رها شديم . پس همه در ايران ، تو را كمر بسته‌ايم .\r\nآنگاه همهء آن بزرگان بر اسپ سوار گشتند و به سوى كى خسرو بتاختند . چون\r\n\r\n","description":"","footnote":"","page_name":" 80 ","page_number":78},
  {"content":"\r\n\r\nرستم لشگرپناه به شهر شاه نزديك شد ، كى خسرو - آن شهريار گيتى و نگهدار پهلوانان و پشت دليران - او را پذيره گشت . چون رستم كه از آن رنج و راه دراز اندوهگين گشته بود ، درفش شاه را بديد كه براى پذيره گشتن او در راه آمده است ، از اسپ پياده شد و او را نماز برد . خسرو او را در برگرفت و به دو گفت : اى پشت مردانگى و جان هنر ، همانا كه كار تو و مردانگيت در هرجا به خورشيد ماننده است .\r\nآنگاه تهمتن در برابر چشمان شگفت‌زدهء شاه و پدر بيژن ، به سبكى دست بيژن را در دست گرفت و او را بيآورد و به ايشان بسپرد . سپس بر پاى خاست و پشت خميده‌اش را راست بكرد . پس از آن ، آن هزار بندىِ تورانى را به پيش شهريار آورد .\r\nخسرو كه چنين ديد ، مهربانانه بر او آفرين بكرد و گفت : جاودانه ، گردش آسمان به كامت باشد . همانا كه تو پهلوان بزرگ و پر هنرى هستى كه هميشه در برابر بديها چون سپرى مىباشى . سرت سبز و دلت شادمان بادا . براستى كه هرگز بىتو زمين و زمان را نخواهم . خوشا زال كه چون از اين گيتى درگذرد ، كسى چون تو ازو در گيتى به يادگار بماند . خجسته باد سرزمين زابل كه شيران دلير مىپرورد . و خوشا ايران و پهلوانان فرّخش كه پهلوانى چون تو دارند . و برتر از هر سهء اينها كه بگفتم ، بخت من است كه كهترى چون تو پرستندهء تخت من است . آنگاه كى خسرو به گيو گفت : همانا كه نهان تو با كردگار گيهان آفرين ، نيك است كه بدين سان آن پسر برگزيده‌ات را به دست رستم به تو باز داده است . پس گيو نيز بر شاه آفرين گرفت كه : تا روزگار برجاى است ، شادان باشى و سرت جاودانه به رستم ، سبز باشد و دل زال فرّخ به او شاد بادا .\r\nجشن آراستن خسرو\r\nآنگاه خسرو بفرمود تا خوان برنهند و بزرگان برترمنش را فراخوانند . سپس چون از خوان برخاستند ، نشستنگاه مِى را بيآراستند و فروزندهء بزم و ميگسار و نوازندهء\r\n\r\n","description":"","footnote":"","page_name":" 81 ","page_number":79},
  {"content":"\r\n\r\nچنگ بيآوردند كه همگى گوشواره بيآويخته و افسرهاى زرّين بزرگ و پر گوهرى بر سر نهاده و رخسارشان همچون ديباى رومى ، رنگين بود . چنگ در دست آن پرى زادگان مىخروشيد . تبوكهاى زرّينى پر از مشك ناب و آبگيرى پر از گلاب در پيش روى ايشان بود . فرّ شاهنشاهى همچون ماه دو هفته ، تابان بود . و بدين سان چون بزم به پايان رسيد ، همهء آن پهلوانان خسروپرست ، مست از ايوان شاه برفتند .\r\nپگاه ، رستم كه كمر را تنگ بسته بود ، با گشاده‌دلى به پيش شاه آمد تا ازو دستور بازگشت بگيرد . پس كى خسرو بفرمود تا يك دست جامهء گوهربافت با كلاه و يك جام پر از گوهر شاهوار و سد اسپ و سد اشتر با زين و بار و سد ريدك پرى روى كمربسته و سد كنيز با تاج زر به پيش او آوردند . آنگاه كى خسرو همهء آنها را به رستم شيردل داد . رستم پهلوان كه چنين ديد ، زمين را ببوسيد و كلاه كيانى بر سر نهاد و آن كمر كيانى را نيز بر ميان ببست . سپس بر شاه آفرين كرد و راه سيستان را در پيش گرفت و برفت . كى خسرو به آن بزرگانى هم كه در رزم و رنج و شادى و اندوه با او همراه بودند ، همه را به اندازه‌اى يكسان ، پيشكش بداد . و بدين سان همهء آن پهلوانان نيز به شادى از ايوان خسرو برفتند .\r\nآنگاه چون خسرو از كار پهلوانان بيآسود ، با آرامش بر تخت بنشست و بفرمود تا بيژن به پيشش آيد . بيژن نيز فراوان از آن رنج و تيمار و آن بند و زندان و كارزار و آن گردش بد روزگار با شاه سخن راند . كى خسرو كه چنين شنيد ، از رنج و اندوه آن دخترِ بخت گم گشته بر خود بپيچيد و سخت بر بيژن بخشايش آورد . آنگاه بفرمود تا سد جامه از ديباى رومىِ زر و گوهربافت و يك تاج و دَه هميان دينار و كنيز و اسپ و بسيار چيزهاى ديگر بيآوردند . پس به بيژن گفت : اين خواسته‌ها را به پيش آن دختر روان كاسته ببر و با رنج دادن بيش از اين ، او را مفرساى و با سردى نيز با او سخن مگوى و ببين كه چه بر سرش آورده‌اى . از اين پس روزگار را با او به شادى بگذران و به اين گردش روزگار بنگر :\r\n\r\n","description":"","footnote":"","page_name":" 82 ","page_number":80},
  {"content":"\r\n\r\nيكى را برآرد به چرخ بلند * ز اندوه و رنجش كند بىگزند\r\nو ز آنجاش گردون برد زير خاك * همه جاى ترس است و تيمار و باك\r\nهم آن را كه پرورد در بر بناز * درافكند خيره به چاه نياز\r\nيكى را ز چاه آورد سوى گاه * نهد بر سرش پر ز گوهر كلاه\r\nجهان را ز كردار بد شرم نيست * كسى را به نزديكش آزرم نيست\r\nهميشه به هر نيك و بد دسترس * و ليكن نجويد خود آزرم كس\r\nچنين است رسم سپنجى سراى * بد و نيك را او بود رهنماى\r\nز بهر درم تا نباشى به درد * بىآزار باشد دل آزاد مرد\r\nو بدين سان من همهء اين داستان را همچنان كه از باستان « 1 »  بشنيدم ، بگفتم .\r\nاكنون كه از كار بيژن پرداخته گشتم ، سخن از كار گودرز و پيران ساختم .\r\nداستان دوازده رخ آغاز داستان\r\nجهان چون برآرى برآيد همى * بد و نيك روزى سرآيد همى\r\nچو بستى كمر بر در راه آز * شود كار گيتى به تو بر دراز\r\nره دانشى گير و پس راستى * كزين دو نگيرد كسى كاستى\r\nبه يك روى جستن بلندى سزاست * وگر در ميان دَم اژدهاست\r\nپرستندهء آز و جوياى كين * به گيتى ز كس نشنود آفرين\r\nو ديگر كه گيتى ندارد درنگ * سراى سپنجى چه پهن و چه تنگ\r\n\r\n","description":"","footnote":" ( 1 ) - باستان در اينجا به معنى تاريخ است ، همان تاريخى كه مأخذ فردوسى بوده است ، يعنى شاهنامه‌هاى منثور . ","page_name":" 83 ","page_number":81},
  {"content":"\r\n\r\nچو سرو سهى كوژ گردد به باغ * برو بر شود تيره روشن چراغ\r\nشود برگ پژمرده و بيخ سست * سرش سوى پستى گرايد نخست\r\nبرآيد ز خاك و شود باز خاك * همه جاى ترس است و تيمار و باك\r\nسرمايهء مرد سنگ و خرد * به گيتى بىآزارى اندر خورد\r\nاگر خود بمانى به گيتى دراز * ز رنج تن آيد به رفتن نياز\r\nيكى پهن درياست بن ناپديد * در گنج رازش ندانى كليد\r\nاگر چند يا بى فزون بايدت * جهان خورده يك روز بگزايدت\r\nسه چيزت ببايد كزين چاره نيست * از آن بر سرت نيز پيغاره نيست\r\nخورى يا بپوشى و يا گسترى * سزد گر به چون و چرا ننگرى\r\nكزين سه گذشتى همه رنج و آز * اگر بخردى جز به شادى مناز\r\nخود آنى كه با تو نماند جهان * چه رنجانى از آز روشن روان\r\nبخور هرچه دارى و بيشى مجوى * كه از آز كاهد همه آبروى\r\nدر خواندن افراسياب ، سپاه را\r\nدل شاه تركان هميشه از براى آزمنديش پر از درد بود . پس از آن كه افراسياب از آن رزمگاهى كه رستم در آن ، گيتى را بر او سياه ساخته بود ، بازگشت ، سرافكنده از آن ننگ ، همچنان تاخت تا به خلّخ « 1 »  رسيد . آنگاه با دلى پر آزار ، به همراه كاردانان هوشياردلى چون پيران و گرسيوز و قراخان و شيده و كرسيون به كاخ رفت و راز دل\r\n\r\n","description":"","footnote":" ( 1 ) - ناحيه خلّخ از نام قبيله‌اى به همين نام گرفته شده است . اين نام در اصل قارلوق و به رسم الخط چينى كو لو لو  ko - lo - lu  است . اما نويسندگان قديم اسلامى غالباً آنان را قَرلُخ ، خَلّخ ( قرلوق ، قرلق ، قرلغ ) ناميده‌اند . اين ناحيه در شمال سيحون و جنوب چگل ، از مشرق به حدود تبت و يغما و تغزغز ، از جنوب به بعضى از حدود يغما و ماوراءالنهر ، از مغرب به حدود غز و از شمال به تخس و چگل و تغزغز محدود بوده و آبادترين ناحيهء تركستان محسوب مىشده است . حدود العالم ، ص 252 - 250 و تعليقات مينورسكى شهيدى مازندرانى ، راهنماى نقشه جغرافيايى شاهنامه فردوسى ، ماده خّلخ . ","page_name":" 84 ","page_number":82},
  {"content":"\r\n\r\nخود بر ايشان گشود و همهء سخنهاى گذشته را ياد بكرد و گفت : در آن هنگامى كه من تاج شاهى بر سر نهادم ، گردش خورشيد و ماه تابان از براى من گشت . بر همهء مهتران چيره بودم و هيچ‌كسى هماورد من نبود . در هنگام منوچهرشاه نيز هيچگاه دست ايرانيان به توران دراز نبود . ليك اكنون از ايران تا پيش سراى من شبيخون مىآورند و آهنگ جان من مىكنند . اينك آن مردم ايران كه دلير نبودند ، دلاور گشتند و ديگر اين خودِ گوزن است كه به بالين شير مىآيد . پس بر ما بايسته است كه بىدرنگ اين كينه را از ايشان بستانيم ، و گرنه دود از اين سرزمين ما برخواهند آورد .\r\nاكنون سزاوار باشد كه فرستادگانى به سراسر كشورم بفرستم و هزاران هزار از جنگاوران ترك و چين را گرد آورم . آنگاه از هر سو سپاهيانى به سوى جنگ با ايران ببريم . موبدان كه چنين شنيدند ، انديشهء هوشيارانهء خويش را بر همان گفتار سالارشان نهادند و گفتند : آرى ، بايد كه از جيحون بگذريم و بر آن دشت ، كوس شاهى زنيم و در آموى « 1 »  ، لشگرگاه بسازيم و شب و روز از تاختن نيآساييم . زيرا كه آنجا جاى جنگ و خون ريختن است . جايى كه پهلوانان سرافراز و شهرگير ما كه پيكانهاى خويش را به زهر آب داده‌اند ، با رستم و گيو درآويزند .\r\nچون افراسياب سخنان ايشان را بشنيد ، بسيار شادمان گشت و به آيين كيان ، بر آن پهلوانان و موبدان آفرين بكرد . آنگاه نويسندهء نامه را پيش خواند و هر آنچه مىبايست با او بگفت . سپس از ميان آن گروه ، فرستادگانى را بخواست تا به پيش فغفور و شاه ختن بفرستد . و بدين سان افراسياب كه بدانگونه دلش از رستم به تنگ آمده بود و انديشهء جنگ داشت ، به نزد نامداران و مهتران هر كشور ، نامه‌هايى فرستاد و از ايشان سپاه بخواست . در دو هفته از چين و ختن و پيرامون ، تركان گرد آمدند و زمين چون دريايى جوشان بردميد و چنان شد كه ديگر از آن همه سپاهى ، كسى روى دشت را نديد . آنگاه افراسياب همهء گله‌هاى اسپان را كه بر دشت رها\r\n\r\n","description":"","footnote":" ( 1 ) - آموى ، آمويه ، آمو به شهر آمل ( چهارجوى امروزى ) در ساحل جيحون ( آموى ) گفته مىشد . لسترنج ، جغرافياى تاريخى سرزمينهاى خلافت شرقى ، ص 462 برهان قاطع ، ماده آمو ، آموى . ","page_name":" 85 ","page_number":83},
  {"content":"\r\n\r\nبودند ، به شهر آورد و آن گنجهاى پنهانى را كه از گاه تور ، از پدر به پسر رسيده بود بيرون آورد و سرِ هميانها بگشود و شب و روز دينار ببخشيد . چون بدين سان همهء سپاه آراسته شدند و با آن همه خواسته ، بىنياز گشتند ، پنجاه هزار تن از پهلوانان رزمجوى و كارساز را برگزيد . آنگاه به پسر جنگ جويش - شيده - كه از شيران جنگى نيز سر برآورده بود ، گفت : اين سپاهيان رزمساز را به تو سپردم . پس با ايشان به خوارزم برو و هميشه آمادهء جنگ باش و آن سرزمين خوارزم را نگاهدار . سپس افراسياب به پيران بفرمود تا پنجاه هزار تن ديگر از نامداران چين برگزيند . و به دو گفت : به سرزمين ايران برو و هرگز با ايشان راه آشتى مجوى و جز با كينه با كى خسرو سخنى مگوى . براستى كه هر كس آب و آتش را بر هم زند ، بر هر دو آنها ستم كرده باشد . و بدين سان آن دو پهلوان پر مايه و بيدار دل ، يكى پير و هوشيار و آرام و ديگرى جوان و با شتاب ، با آن پندهاى افراسياب و به خروشانى ابرى غرّان ، با كوس زرّين و گوپال و تيغ روان شدند .\r\nفرستادن كى خسرو ، گودرز را به جنگ تورانيان\r\nاز سوى ديگر به كى خسرو ، آن شاه پيروز آگهى شد كه : سپاهى از توران به ايران آمد ، افراسياب بدنژاد و ناراستكار ، از كينه‌اى كه دارد ، شب نيز آرام و خواب نيابد و از هر سو ساز جنگ كرده است و سرنيزه به زهر آب داده تا مگر رخ به سوى ايران تابد . مىخواهد كه سيسد هزار سوار تورانى را از جيحون بگذراند . سپاهى كه به هنگام نبرد ، گَرد را از ژرفاى جيحون تا به آسمان برآورند . در درگاه افراسياب ، آن دليران از بانگ تبيره خواب نيابند . از آواى شيپور و بانگ دراى ايشان ، گويى دلها از جاى كَنده مىشود . اگر آن سپاه به جنگ ايران آيد ، شير دلير نيز از چنگ ايشان رهايى نخواهد يافت . افراسياب مرز توران را به پيران سپرد و سپاه بسيارى با او بفرستاد . پنجاه هزار تن را نيز كه به سختى كمر به كارزار بسته‌اند ، به سوى خوارزم\r\n\r\n","description":"","footnote":"","page_name":" 86 ","page_number":84},
  {"content":"\r\n\r\nفرستاد . سپاهيانى بسان پيلانى مست كه از نيرويشان كوه نيز پست مىگردد . سپهدار ايشان شيدهء شيردل است همو كه با شمشيرش دل آتش را نيز مىستاند .\r\nچون كى خسرو - آن شاه گيتى - اين گفتار كارآگهان را بشنيد ، پر انديشه بنشست .\r\nآنگاه گفت : اى خردمندان ، من از موبدان چنين شنيده‌ام كه چون ماه تركان فراز گردد ، از خورشيد ايران به آن گزند رسد . و براستى كه چون شاهى درخت بيداد بكارد ، پادشاهى و تخت خويش را بر خاك خواهد آورد . آنگاه كى خسرو همهء موبدان را به پيش خود خواند و آن سخنهايى كه بشنيده بود ، با ايشان بگفت . پس بزرگان و جنگاوران فرزانه‌اى چون زال و رستم و گودرز و گيو و شيدوش و رهّام و فرهاد و بيژن و گستهم و گرگين و زنگه و گژدهم و توس سرافراز نوذر نژاد و فريبرز - پسر كاووس - و ديگر نامداران سپاهى با شاه به سخن بنشستند . شاه به آن پهلوانان گفت : تركان پيوسته تخت و تاج مىجويند . اينك كه سپاهيان دشمن چنگال خود را به جنگ تيز كرده‌اند ، ما نبايد درنگ داريم . پس كى خسرو بفرمود تا بر درگاهش نفير دميدند و كوس ببستند . آنگاه شاه از ايران به ميدان خراميد . تختى را بر يك پيل برايش بيآراستند و كى خسرو بر آن سوار گشت و مهره در جام بزد « 1 »  .\r\nگويى زمين و آسمان نيلگون گشت . سپاهيان دلير همچون پلنگ با گرزى در دست و سرى پر از كين بودند و زمين به زير پاى آن پهلوانان همچون درياى جوشان بود . پس خروشى از درگاه شاه برآمد كه : اى پهلوانان سپاه ايران ، هر كه سوارى داند ، نبايد كه در خانه درنگ كند و شكيب بدارد .\r\nآنگاه كى خسرو بفرمود تا سيسد هزار سوار پهلوان و جنگى و دلير و گردنكش كه آمادهء جنگ با شير ژيان باشند از روم و هند و از تازيان و دشت سواران نيزه‌گذار بخواهند و هر كه تا چهل روز ديگر به پيش شاه نيآيد ، كلاه بزرگى نيابد . و بدين سان به هر سو سوارانى را با نامهء كى خسرو روانه كرد . دو هفته بر اين فرمان شاه بگذشت .\r\n\r\n","description":"","footnote":" ( 1 ) - ر . ك . ج 1 ، ص 585 . ","page_name":" 87 ","page_number":85},
  {"content":"\r\n\r\nسپاهيان بجوشيدند و از آن سپاهيان ، كشور به جوش آمد و خروش از سراسر گيتى برآمد . پگاه ، به هنگامى كه خروش خروس برمىخيزد ، از هر سو آواى كوس برخاست و بزرگان هر كشورى در پيش درگاه شاه رده بركشيدند . كى خسرو در گنجهاى كهن را بگشود و سپاهيان را درم و دينار بسيار بداد « 1 »  . همهء سپاه برگستوان و جوشن بپوشيدند و آهنين تن گشتند . چون بدين سان كار سپاهيان ساخته گشت و دل شاه از ايشان پرداخته شد ، نخست سى هزار تن سوار شمشيرزن از آن سپاهيان نامدار برگزيد و ايشان را به رستم سپرد و به دو گفت : اى پهلوان نامبردار ، با اين سپاهيان ، راه سيستان در پيش گير و كينه‌خواهانه به هندوستان برو . از غزنين تا راه برين برو تا تاج و تخت و نگين يا بى . كلاه و نگين را نيز به فرامرز بده و هر كسى كه او بخواهد از ميان سپاه برگزين . باشد كه سرانجام با اين كار آن پادشاهى از دست ايشان بيرون رود و پلنگ در كنار بره به آبشخور آيد . پس كوس رويين و شيپور و ناى بزن و بيش از اين در كشمير و كابل درنگ مكن زيرا كه ما از كينهء افراسياب نبايد دَمى آرام و خورد و خواب داشته باشيم . آنگاه كى خسرو الانان و غرچه « 2 »  را به لهراسپ « 3 »  داد و به دو گفت : اى پهلوان خسرونژاد ، سپاهى چون كوه ، از پهلوانان جنگاور و سوار برگزين و با ايشان به جنگ دشمن برو تا مگر دشمن را نابود سازى .\r\nسپس به اشكش بفرمود تا سى هزار سپاهى از شيران دمندهء نيزه‌گذارِ همچون\r\n\r\n","description":"","footnote":" ( 1 ) - گفته شده كه كى خسرو در حوالى بلخ از اين سپاهيان سان ديد . نام دشت مزبور را به اختلاف ، شاه اسطوان . طبرى ، تاريخ طبرى ، ج 2 ، ص 427 شاه سير . بلعمى ، تاريخ بلعمى ، ج 1 ، ص 605 شاه اسطون . مسكويه ، تجارب الامم ، ج 1 ، ص 75 شاه ستون . نويرى ، نهاية الإرب ، ج 10 ، ص 157 آورده‌اند .  ( 2 ) - غرجستان ( غرچه ، غرجه ، غرچستان ، غرشستان ) ناحيه‌اى كوهستانى در بالاى مرغاب بوده كه از سوى مغرب به هرات و از مشرق به غور و از شمال به مروالرود و از سوى جنوب به غزنة محدود مىشده و اكنون اين ناحيه در افغانستان جاى دارد . برهان قاطع ، ماده غرچه ، حواشى معين شهيدى مازندرانى ، راهنماى نقشهء جغرافيايى شاهنامه فردوسى ، ماده غرچه .  ( 3 ) - نام لهراسپ  Luhrsp  در اوستا به صورت اَئورْوَتْ اَسپَ  Aurvat - aspa  به معنى تيزاسب ، دارندهء اسب تند رو آمده است . برهان قاطع ، ماده لهراسب ، حواشى معين صفا ، حماسه‌سرايى ، ص 525 183 .  Justi , Iranisches Namenbuch , P  اين نام توسط مورخين اسلامى به صورتهاى لهراسب ، لهراسف و بهراسف معرب شده است . از جمله ر . ك . نويرى ، نهاية الإرب ، ج 10 ، ص 159 . ","page_name":" 88 ","page_number":86},
  {"content":"\r\n\r\nگرگهاى خشمگين را با كوس بزرگ به سوى خوارزم ببرد و او را گفت : با اين سپاهيان از آن شيدهء كينه‌جو كه تخت خود را بر در شهر خوارزم به پا داشته است ، كينه بستان .\r\nآنگاه كى خسرو سپاه چهارم را به گودرز سپرد و او را پند و اندرز بسيار داد و گفت : با بزرگان ايران همچون گرگين و زنگه و گستهم و فريبرز - پسر كاووس - و فرهاد و گيو و گرازهء سپهدار و شاپور روان شو . كى خسرو به همهء ايشان بفرمود تا كمر به جنگ بندند و بىدرنگ به سوى توران زمين شتابند . و بدين سان گودرز كشوادگان سپهدار و آن پهلوانان و آزادگان به فرمان شاه بر اسپ سوار گشتند . آنگاه شاه به گودرز فرمود :\r\nچون كمر به اين كارزار بستى و رفتى ، به هوش باش تا دست به بيداد نيازى و آبادانىها را ويران نسازى . هرگز دست به بد مگشاى و به دودمان و نژاد و آبرو بيانديش . و چنان كن كه هر كسى كه كمر به جنگ تو نبندد ، هيچ زيانى از تو به دو نرسد :\r\nكه نپسندد از ما بدى دادگر * سپنج است گيتى و ما در گذر\r\nپس چون سپاه را به سوى سرزمين توران بردى ، سرت را پر از آتش مگردان و هوشيار باش تا همچون توس به جوش نيآيى و در هر جايى كوس جنگ بر پيل مبندى . در هر كار و با هر كسى داد كن و يزدان نيكىدهش را ياد دار . پس كارآزمودهء هوشيارى را به پيش پيران بفرست و به پند و دانش ، گوش بگشاى و بر پيران چادر مهربانى بپوشان . گودرز - آن سالار سپاه - به شاه گفت : همانا كه فرمان تو از آسمان نيز برتر است . پس من همچنان كنم كه تو فرمان مىدهى ، زيرا تو شاهى و من بنده .\r\nدر پيش آن سپاه شست پيل بود كه گيتى به زير پاى ايشان پست گشته بود . پس چهار پيل از آن ژنده پيلان جنگى را بيآراستند و بر پشتشان تخت زر نهادند و نشستنگاهى شاهوار بساختند . آنگاه شاه به گودرز بفرمود تا بر آن تخت زر كه بر پشت پيل نهاده شده بود ، سوار گردد . چون پيلها از جاى برخاستند ، گردى به پا شد .\r\nپس گودرز بدان گَرد ، اختر نيك افكند و گفت : باشد كه همچنان كه گرد از پِى اين\r\n\r\n","description":"","footnote":"","page_name":" 89 ","page_number":87},
  {"content":"\r\n\r\nپيلان به آسمان خاست ، از سرزمين پيران نيز دود برآوريم . و بدين سان آن سپاه بىآزار به فرمان شاه ، ايستگاه به ايستگاه برفت .\r\nپيام بردن گيو از گودرز نزد پيران\r\nچون گودرز به نزديك ريبد « 1 »  رسيد ، سران سپاه و سواران آزموده و سخنگوى و جنگاور ايرانى و هزار تن از دليران دشنه‌گذار و پهلوانان نامدار سپاه را برگزيد . آنگاه گيو را پيش خواند و او را از همهء آن گفتار شاه آگاه ساخت و به دو گفت : اى پسر هوشيار و اى سرافراز در ميان بزرگان ، سپاهى برايت برگزيدم كه هر يك شايستهء شاهى بر كشورى هستند . اكنون مىخواهم كه با ايشان به نزد پيران به روى و سخن مرا به او بگويى و گفتارش را بشنوى . پس به پيران بگو : آگاه باش كه من به فرمان شاه ، با سپاهيانم به توران رسيدم . تو خود ، كردار و گفتار و بىآزارى و رنج و تيمار خودت را مىدانى . نيز مىدانى كه اين تورانيان بودند كه كمر به بدى ببستند . فريدون فرّخ از سوگ ايرج - كه ماه نيز از آن درد ايران و شاه نتابيد - با داغ و درد و با چشمانى اشكبار از اين گيتى درگذشت . در ميان تركان تنها تو خود را مهربان و راستكار مىخوانى . ليك براستى كه نام مِهر بر تو دروغ است و دلت را به آرام و مهر نمىبينم . ولى بدان كه كى خسرو - آن شاه آزرمجوى - به من گفت :\r\nبا پيران سخن به نرمى گوى ، زيرا كه او به هنگام سياوخش خردمند ، هرگز بنيادى بر بدى نيافكند و او را در نزد من آبروى است و در ريختن خون پدرم گناهى ندارد . پس هر گناهى كه تا اين زمان كرده‌اى و هر شاهى را كه بيآزرده‌اى ، همه را شاه بر تو ببخشد و بديهايت را\r\n\r\n","description":"","footnote":" ( 1 ) - آيا ريبد در كجا قرار داشته است ؟ اگر چه اگر بخواهيم تنها از يك ديدگاه به اين پرسش ، پاسخ دهيم ، كارى بس آسان خواهد بود ، ليك اختلاف روايات ، سبب ناتوانى و سر در گمى پژوهشگر در پاسخ به اين پرسش مىگردد . اعتماد السلطنه آن را در پنج فرسنگى سبزوار دانسته است . مرآة البلدان ، ج 3 ، ص 1539 . شهيدى مازندرانى آن را نام رشته كوه بينالود در شمال و شمال غربى نيشابور دانسته است كه به آن كوه ريوند نيز مىگويند . راهنماى نقشهء جغرافيايى شاهنامهء فردوسى ، ماده ريبد . خسروى ريبد را زيبد در جنوب گناباد دانسته است . جغرافياى تاريخى ولايت زاوه ، ص 352 . ","page_name":" 90 ","page_number":88},
  {"content":"\r\n\r\nيك سره نيكى انگارد . نبايد كه از براى گناهان فراوانى كه در گذشته كرده‌اى ، اينك بدست من تباه گردى . ليك بدان كه از براى جنگ با افراسياب ، روزگار بر تو نيز شتاب آورَد . اكنون بزرگان ايران و فرزند من پندهاى مرا به تو بگويند . تو نيز هر سخنى كه دارى بديشان بگوى . و آگاه باش كه اگر دلت با زبانت راست باشد ، ديگر از انديشه رها خواهى شد و جان بدر خواهى برد . سرزمين و خويشانت نيز آباد بمانند و گردنت از تيغ من آزاد شود . ليك اگر گناهى از تو سر زند ، ديگر اين تاج و تخت برايت نخواهد ماند و در اين كينه ، هرگز آرام و خواب نجويم و ديگر من باشم و اين گرز و ميدان و افراسياب . و هيچ نيازى نباشد كه شاه ما از براى اين كين خواهى ، سپاهى بسيار بيآرايد . اگر هم كه پند مرا بشنوى و به گفتار هوشيارانهء من بگروى ، پس بايد نخستين كسى را كه بنيان كينه را بيافكند و دست به جان سياوش و ريختن خون او يازيد و گيتى را با اين بيداد خويش پست ساخت ، بسان سگان در بندش آورى و او را به نزد من بفرستى تا من نيز او را به نزد شاه فرستم . شاه نيز يا جان او را مىستاند و يا گناهش را مىبخشد . ولى بدان كه نام همهء ايشان را شاه در ديوان من نوشته است . و مگر تو نشنيده‌اى آن داستان بزرگى را كه شير ژيانى به گرگى گفت كه :\r\nهر آن كس به خون كيان دست آخت * زمانه بجز خاك جايش نساخت\r\nنيز بر تو بايسته است كه هر گنجى كه در پيش تو است ، از اسپان پر مايه و گوهر و ديبا و دينار و افسر و شمشير و كلاهخود و برگستوان و گبر و دشنهء هندى و جنگ افزارهاى سيم و زر را به نزديك ما بفرستى ، زيرا همهء آنها را به راه بيداد و بدى از مردمان گرفته و گرد آورده‌اى . پس باشد كه مگر با آنها جان خويش را باز بخرى و از اين راه ، زود درمان خويش بسازى . من نيز هرچه از آنها كه سزاوار شاه باشد ، به نزديك او مىفرستم و چيزهاى ديگر را هم به سپاهيان مىبخشم . ديگر اين كه بايد آن پسر برگزيده‌ات را كه نگاهدار تخت و نگين تو است ، به همراه آن دو برادرت كه\r\n\r\n","description":"","footnote":"","page_name":" 91 ","page_number":89},
  {"content":"\r\n\r\nسران سپاهند و هر زمان گردن به ماه برمىآورند ، به نزد من گروگان بفرستى تا از كار تو آسوده گردم و درخت راستكارى تو بار آورَد . اكنون به اين هر دو راه بيانديش و بدان كه راهى دارى تا دل از مهر افراسياب ببُرى و ديگر او را در خواب هم نبينى و به همراه دودمانت به نزد خسرو - شاه ايران - بيآيى و در سايهء مهر او بيآسايى . من نيز با تو پيمان مىبندم كه خسرو سرت را تا به خورشيد برآورد . تو خودت از مِهر دل او آگاهترى و دانى كه ازو هيچ بجز مهترى سر نزند . ليك اگر از بدكردارى شاه توران بترسى و نخواهى كه به ايران آيى پس ، از توران به چاچ برو و در آنجا بر تخت بنشين . اگر آهنگ افراسياب در سر دارى ، پس به سوى او برو و به جنگ ما مشتاب .\r\nزيرا كه مرا زور شير و چنگ پلنگ است و نبايد كه به جنگ من بيآيى . همانا كه من ديگر هيچ بهره‌اى از بخت براى تركان نگذارم و بدان كه كمان من چون ابرى است كه زهر مىبارد . اگر هم از همهء اينها بگذرى و آهنگ جنگ داشته باشى ، پس روا باشد كه به سوى ايران آيى . اگر تو را توان پايدارى در برابر شير درّنده هست و آمادهء جنگ گشته‌اى ، پس برخيز و بدينجا بيا . و بدان در آن هنگام كه سپاهيان از دو سو رده بركشند ، گناهكار از بىگناه پيدا گردد . اينك اگر اين گفته‌هاى مرا نشنوى ، بدان كه سرانجام پشيمان گردى ، ليك :\r\nپشيمانى آنگه نداردت سود * كه تيغ زمانه سرت را درود\r\nو بدين سان گودرز به پسرش گفت : همهء اين سخنانى كه تو را گفتم ، به پيران بازگو .\r\nرفتن گيو به ويسه‌گرد به نزديك پيران\r\nگيو كه آن سخنان تلخ پدر را به ياد سپرده بود ، از پيش او به بلخ رفت . چون به بلخ رسيد ، بدانسان كه گودرز فرموده بود ، در همان شب سپاهى گرد آورد و با\r\n\r\n","description":"","footnote":"","page_name":" 92 ","page_number":90},
  {"content":"\r\n\r\nفرستاده‌اى از بلخ به ويسه‌گرد « 1 »  فرستاد . پيران ِ جوياى تخت و تاج ايران ، فرمانرواى آن شهر بود . چون فرستاده با آن سپاهيان به پيش پيران - سپهدار تركان - رسيد ، به دو گفت : گيو به همراه بزرگان و پهلوانان دلاور به بلخ آمده است . پيران كه اين سخن بشنيد ، گوش برافراخت . از پهلوانان سپاه نيز خروشى برخاست . پس نفير بزد و كوس بر بست . زمين به زير سُم اسپان به سياهى آبنوس گشت . سد و ده هزار سوار جنگى فراز آمدند . آنگاه پيران دو بخش از ايشان را در همانجا بگذاشت و با يك گروه از ايشان و كارآزمودگان روانه شد . چون به نزديكى جيحون رسيد ، سپاهيان را به لب رود آورد . در كنار رود جيحون ديوارى از نيزه‌هاى سپاهيان گيو - پسر گودرز - را ديد . پس دو هفته در آن باره سخن گفتند و درنگ كردند تا بيهوده دست به جنگ نيازند . بزرگان ايران به هر گونه با ايشان زبان به گفتار گشودند . ليك سرانجام از تركان ، گناهكارى پديدار گشت . پيران به شتاب سوارى را به نزد افراسياب فرستاد و او را پيام داد كه : گودرز كشوادگان با سپاهيانى بيآمده و پسر برگزيده‌اش را كه مهتر انجمن است ، به نزد من فرستاده است . اينك گوش به فرمان تو دارم و روانم به پيمان ، گروگان تو است .\r\nچون اين سخن به افراسياب ، آن سالار توران رسيد ، سپاهى از جنگاوران برگزيد و سى هزار پهلوان شمشيرزن را به نزد پيران فرستاد و به دو گفت : شمشير كين بردار و روى زمين را از ايشان تهى ساز . ديگر نبايد كه گودرز و گيو و رهّام و گرگين و فرهاد برجاى بمانند . زيرا كه از چهار سوى سواران ما گرد آمده‌اند و همگى آرزوى تخت ايران در سر دارند . پس من اكنون سواران ترك را بيآورم و در سراسر ايران جوى خون روان سازم . باشد كه با انديشه‌اى هوشيارانه و به همراه مردانم ، اين بار از كى خسرو گَرد برآورم . از سوى ديگر چون پيران آن سپاه بزرگ را كه هر يك بسان گرگى\r\n\r\n","description":"","footnote":" ( 1 ) - ويسه‌گرد ميان رود وخش يا سرخاب و رود قباديان در كوههاى بتم نزديك انديان در ماوراءالنهر قرار داشت كه به آن ويسكرد و واشجرد نيز گويند . شهيدى مازندرانى ، راهنماى نقشهء جغرافيايى شاهنامه فردوسى ، ماده ويسه‌گرد . ","page_name":" 93 ","page_number":91},
  {"content":"\r\n\r\nتشنهء خون بودند ، ديد ، نيرو گرفت و برآشفت و ديگر هنرها را از دل بشست و آهو « 1 »  گرفت . دل نيكخويش ناراستكار گشت و برخروشيد و آرزوى رزم بكرد . پس به گيو گفت : برخيز و به سوى پهلوان سپاهت بازگرد و او را بگوى كه : آن چيزى را كه فرزانگان ، نيك نبينند از من مخواه يكى آن كه خواسته بودى تا آن نامداران و پهلوانان را به دست تو بسپارم . كجا اين كار ، شدنى است ؟ ديگر اين كه مىگويى جنگ افزار و سپاه و اسپان گرانمايه و تخت و كلاه و برادرم را كه روشنى روان من و پسر برگزيده‌ام را كه پهلوان من است ، از خويشتن دور ساز همانا كه اين سخنى خام باشد كه خسرو بگفته است . بدان كه براى من مرگ بهتر از آن زندگانى است كه سالار باشم ، ليك بندگى كنم .\r\nيكى داستان زد برين بر پلنگ * چو با شير زورآورش خاست جنگ\r\nكه در جنگ ريزد مرا گفت خون * به از زندگانى به ننگ اندرون\r\nو ديگر اين كه بدان از سوى افراسياب شاه پيامى برسيده و سپاه را به جنگ ، فرمان داده است . گيو كه چنين پاسخى از پيران بيافت ، با آن سپاهيان و نامداران دلاور بازگشت . پيران سپهدار نيز چون بديد كه گيو بازگشت ، خروشان ، رو به سوى جنگ نهاد و روان شد ، چون به كنابد « 2 »  رسيد ، سپاهيان را در دامنهء آن كوه فرود آورد .\r\n\r\n","description":"","footnote":" ( 1 ) - آهو به پارسى به معناى عيب است .  ( 2 ) - تعيين مكان راستين كنابد هم بسيار دشوار است . بسيارى كنابد را همان گناباد امروزين ( گنابذ ، جنابذ ، جناود ، ينابذ ) دانسته‌اند . لسترنج ، جغرافياى تاريخى سرزمينهاى خلافت شرقى ، ص 384 استخرى ، مسالك و ممالك ، ص 216 خسروى ، جغرافياى تاريخى ولايت زاوه ، ص 352 . اما شهيدى مازندرانى معتقد است كه كنابد را نبايد با گناباد يكى دانست و كنابد يكى از بلوكهاى توس و نيشابور است . راهنماى نقشهء جغرافيايى شاهنامه فردوسى ، ماده كنابد . پيش از اين ديده شد كه دستهء اول معتقدند كه ناحيه ريبد در نزديكى گناباد بوده است . ليكن شهيدى مازندرانى بر آن است كه آن در حدود نيشابور بوده است . ","page_name":" 94 ","page_number":92},
  {"content":"\r\n\r\nرده بركشيدن هر دو سپاه\r\nچون گيو به پيش پدر رسيد ، همهء آن پاسخ پيران را به دو داد و گفت : سپاهيان را بيآور تا رزمگاهى بسازيم زيرا كه پيران را به سوى آشتى ، روى نيست و داد را بر دلش راهى نباشد . ما از هر گونه با او سخن رانديم و هر آنچه گفته بودى ، او را بگفتيم .\r\nليك سرانجام از ايشان گناه پديدار گشت و فرستاده‌اى را به سوى افراسياب شاه روان ساخت و او را آگاه كرد كه : گودرز و گيو به جنگ آمده‌اند و اكنون تو بايد بىدرنگ براى من سپاهى بفرستى . و بدين سان بود كه سپاهى از سوى افراسياب بيآمد و چون ما بازگشتيم ، پيران نيز از جيحون بگذشت . اينك او از براى اين كينه ، كوس بر پيل بسته است و براى جنگ با ما پيش دستى مىكند .\r\nگودرز پهلوان كه چنين شنيد ، به گيو گفت : همانا كه پيران از روان خويش سير گشته است . من چشم داشت چنين كارى را از آن بَدنَهان داشتم ، ليك به فرمان كى خسرو - آن شاه گيتى - چاره‌اى نداشتم جز آن كه چنان كنم . اكنون ديگر شاه نيز دل او را آزمود . من آن هنگام كه شاه فرمود تا سپاه را بدينجا آورم ، داستانى به او گفتم كه : دلت را از مِهر كسى كه دلش با زبانش راست نيست ، بگسل . مِهر پيران تنها براى تركان است و ديگر با اين كارى كه كرد ، شاه ايران يك سره دست از او بشويد .\r\nاز سوى ديگر ، پيران دلير از پسِ گيو ، همچون شيرى دلير سپاه را براند . چون گودرز بدانست كه سپاه تورانيان برسيد ، كوس بزد و از ريبد به راه بيآمد . از كوه به دشت آمد و سپاه را بدانجا آورد . چون پيران ، سپاه خود را از كنابد براند ، همه‌جا از آن همه سپاهى تيره گشت . سپاهى چون كوه را ، گروه گروه به آن دشت آورد . سد هزار سوار جوشن ور ترك كه كمر به كارزار بسته بودند ، همگى با نيزه و تيغ هندى در دست برفتند . از دو سو سپاهيان كه كلاههاى آهنين بر سر نهاده بودند ، همچون كوهى بايستادند . ناگهان خروش كارناى برخاست . ديگر گويى كوه از جا بجنبيد . از\r\n\r\n","description":"","footnote":"","page_name":" 95 ","page_number":93},
  {"content":"\r\n\r\nريبد تا كنابد ، همهء در و دشت از آن سپاهيان ، سياه و كبود گشته بود . ستارهء ايشان ، سرنيزه بود و خورشيدشان تيغ و زمينشان از آهن و ابرشان ، گرز بود . از آواز آن پهلوانان ، زمين بخروشيد و از نوك سرنيزه‌هايشان ، آسمان ، آهنين گشت . گودرز سپاه توران را بديد كه بسان دريايى بر روى زمين بردميد . جنگ همچنان ميان ايشان پيوسته بود و درفش از درفش و گروه از گروه گسسته نگشت ، تا اين كه شب سر از كوه برآورد . چون شب تيره شد ، پيلها را به پيش سپاه آوردند و راه را ببستند . آنگاه از هر دو سو آتش بيافروختند . در آن شب كرفگون ، از بانگ تبيره ، دل سنگ نيز بدريد .\r\nسرانجام چون سپيده برآمد ، سپهدار ايران در پيش سپاهيان ، بر اسپى آسوده سوار گشت و به آرايش سپاه پرداخت . در سوى راست سپاه ايران ، كوه بود . پس ، از آن سو بيم جنگ نداشتند . در سوى چپ ايشان رود روانى بود كه سپرداران سوار بر اسپ بايستادند . در پسِ آن نيزه‌داران ، پيادگانى كه خون از جگرشان مىباريد ، با تركش و تير جوشن گذار و كمانهايى بر بازو افكنده ، جاى گرفتند . در پس ايشان نيز سواران جنگى بايستادند كه با دشنه‌هايشان رنگ از آتش نيز مىبردند . در پشت سپاهيان ، گروهى از پيلان بايستادند كه زمين به زير پاى ايشان به ستوه آمد . درفش خجستهء كاويانى هم با آن گوهرهايش همچون ماه مىدرخشيد . درخشش تيغهاى بنفش در زير سايهء آن درفش كاويانى چنان بود كه گويى در شبى تيره ، آسمان ستاره برافشانَد .\r\nبدين سان گودرز ، سپاه را همچون بهشتى بيآراست و در باغ راستكارى ، سرو كينه بكاشت . بنهء سپاه را نيز در پشت سر سپاهيان جاى داد . آنگاه سوى راست سپاه را به فريبرز سپرد . گرازه - آن سرِ نژاد گيوگان - و زواره - كه نگاهبان تخت كيان بود - به يارى فريبرز ، به دو پيوستند . سپس گودرز پهلوان به رهّام فرمود كه : اى كه روان تاج و تخت و خِرَد هستى ، با سوارانت بسان خورشيدى كه به گاه نوروز به بخش بره « 1 »  روان گردد ، به سوى چپ سپاه برو و سپاهيان را از فرّ خويش برافروز و ايشان را در\r\n\r\n","description":"","footnote":" ( 1 ) - بخش بره همان برج حمل است . ","page_name":" 96 ","page_number":94},
  {"content":"\r\n\r\nزير پَر خويش بدار و با آن دشنهء آبگون دلاور سوزت ، همچون شير ژيان به جنگ آن يلان بتاز . پس ياران رهّام به همراه گستهم پهلوان و گژدهم رزمجوى و فروهل - كه تيرش از آسمان نيز مىگذشت - با رهّام برفتند . آنگاه گودرز بفرمود تا گيو با ده هزار سوار برگستوانور بيآيد . پس پشت سپاه را كه جاى پهلوانان پرخاش جوى بود ، به او سپرد . جنگاورانى چون گرگين و زنگهء شادروان نيز با گيو برفتند . نيز سه هزار سپاهى را با درفشى به لب رود فرستاد تا نگاهبانى كنند . نيز سيسد تن از پهلوانان را با درفشى ديگر به سوى كوه فرستاد . آنگاه ديده‌بانى را به سرِ كوه روان ساخت تا شب و روز از آنجا گردن بيافرازد و به راه سپاه توران بنگرد و اگر پِى مورى را نيز بر آن راه بديد ، برخروشد و گودرز را آگاه سازد تا به جنگ شتابد . و بدين سان گودرز چنان آن رزمگاه را بيآراست كه خورشيد و ماه نيز آرزوى رزم مىكرد .\r\nچو سالار شايسته باشد به جنگ * نترسد سپاه از دلاور نهنگ\r\nآنگاه گودرز از آنجا به سالارگاه آمد تا سپاه را از دشمن نگاه دارد . در آنجا درفش دل افروز خود را بر پا ساخت و پهلوانان را در دل سپاه جاى داد . پس سران سپاه را به نزديك خويش آورد . در پشت سر خويش ، شيدوش را بايستاند و در پيش رويش ، فرهاد را . هجير رزمديده را نيز در سوى چپ و كتمارهء شيرگير را هم در سوى راست خود جاى داد . و بدين سان سرايى از آهن پيرامون او ببستند و پيلان جنگى نيز در پشت ايشان بايستادند . گودرز سپهدار در ميان آنها ، به زير سايهء درفش كاويانى بايستاد و روشنايى از ماه و خورشيد نيز بستد .\r\nاز سوى ديگر ، پيران از دور به آن ساز و برگ و آن سپاهيان آراسته‌اى كه انديشه از دل زدوده بودند ، بنگريست . همهء كوه و دشت را پر از سرنيزه و لگام اسپان بديد ، آنگاه به جايگاه سپاهيان بنگريست ، ليك آن رزمگاه را نپسنديد . پيران - آن سپهدار تركان - سخت اندوهگين گشت و با خورشيد تيرهء بختش برآشفت . جايى براى آوردگاه و رده بركشيدن نديد . پس ، از خشم ، دستها را بر هم زد . ليك چون ناگزير بود\r\n\r\n","description":"","footnote":"","page_name":" 97 ","page_number":95},
  {"content":"\r\n\r\nكه به جنگ آن شيران بتازد ، پس بيآمد و چنان كه بايسته بود ، به آرايش سپاه پرداخت . از ميان پهلوانان نامدارش ، هر كسى را كه در جنگ پيش دستى مىكرد و نيز از جنگاوران افراسياب ، هر كه بر آن كينه‌شتاب داشت ، با سى هزار شمشيرزن شايستهء كارزار برگزيد و آن سپاهيان رزمخواه را در دل سپاه جاى داد و به هومان سپرد . آنگاه اندريمان « 1 »  و او خواست را به پيش خود خواند و سوى چپ سپاه را با سى هزار تن از پهلوانان دلير به ايشان سپرد . لهّاك جنگى و فرشيدورد را نيز با سى هزار مرد دلير در سوى راست سپاه جاى داد . همه‌جا از آهن ، سياه گشت . سپس پهلوانانى چون زنگوله و كلباد و سپهرم را با ده هزار سپاهى نامور به پشت سواران دشنه‌گذار فرستاد . پس از آن ، رويين رويينه تن با ده هزار تن از سپاهيان همچون شير ختن برفت تا با آن پهلوانان دلير ، بسان شيرى در آن بيشه نخيز سازد « 2 »  و ديده‌بانى به پيش رود و كوه بفرستد تا اگر سپهدار ايران بخواهد پايش را از رزمگاه پيشتر نهد ، آن ديده‌بان ، رويين را آگاه سازد و رويين سپهدار نيز همچون شيرى دلير از پشت سر او درآيد . نيز ديده‌بانى را به سرِ كوه فرستاد تا شب و روز به نگاهبانى پردازد و اگر از دور ديد كه سوارى از ايرانيان به سوى سالار توران شتافت ، آن ديده‌بان از آنجا برخروشد و همهء رزمگاه به جوش آيند .\r\nرفتن بيژن به نزد گيو و رزم خواستن\r\nو بدين سان آن دو سپاه نامدار و پرخاش خوى ، سه شبانه‌روز رو در روى هم ايستادند ، ليك يكى از ايشان هم از جاى نجنبيد . گودرز پيوسته مىگفت : اگر من از جاى خويش بجنبم و به جنگ ايشان ، پاى پيش گذارم ، سپاهيان از پشت من درآيند\r\n\r\n","description":"","footnote":" ( 1 ) - اندريمان در اوستا به صورت  vandarmaini  بوده و مىبايست در فارسى به صورت وندريمان درآيد ، ليك در شاهنامه به صورت اندريمان تحريف شده است . برهان قاطع ، ماده اندريمان ، حواشى معين .  ( 2 ) - نخيز ساختن به معناى كمين كردن است . ","page_name":" 98 ","page_number":96},
  {"content":"\r\n\r\nو هيچ بجز باد در مشت من نماند . اين چنين شب و روز در پيش سپاه ايستاده بود و نيك اخترىِ خورشيد و ماه را مىجُست تا ببيند كدام روز نيك اختر است و چه كسى بايد جنگ را بيآغازد . با خود مىگفت : باشد كه در آن روز نيك اختر ، همچون باد سپاهيان را به جنبش آورم و بر دشمن چيره گردم . از سوى ديگر ، پيران نيز همچنان چشم دوخته بود تا ببيند چه زمان دل گودرز از خشم به جوش مىآيد و سپاه را مىراند . آنگاه در آن هنگام پيران از پشت سر او نخيز سازد و بر ايشان بتازد .\r\nسرانجام در چهارمين روز ، بيژن - پسر گيو - از پشت سپاه به دل سپاه آمد و با جامه‌هايى چاك كرده به پيش پدر رفت و خاك بر آسمان افشاند و گفت : اى پدر كارآزموده‌ام ، از چه رو اين چنين بيهوده بر پاى ايستاده‌اى ؟ روز پنجم هم رسيد و شب و روز پيوسته در آسايش بسر مىبريم . نه خورشيد ، شمشير پهلوانان را ديد و نه گَردى به روى آسمان بردميد . اگر چه سواران همگى گبر بر تن دارند ، ليك گويى در رگ يكى از ايشان نيز خون نيست . همانا كه در ايران ، پس از رستم نامدار ، هيچ سوارى چون گودرز نبود . اكنون از آن هنگامى كه او از جنگ پشن « 1 »  و آن رزمگاه بزرگ با آن همه كشتار بازگشته است و از آنگاه كه در لادن « 2 »  آن همه پسرش را كشته و بخت را از ايرانيان برگشته ديد ، ديگر جگر خسته و گم كرده راه گشته است و نمىخواهد كه رزمگاهى ببيند و پيوسته سر به سوى آسمان بلند كرده و به آن چشم دوخته است . ليك از براى پيرىِ او بايد از اين كار او گذشت و چشم پوشيد . ولى بدان كه سپهدارى كه به سپاهيان ننگرد و پيوسته به ستارگان ِ پيرامون ماه چشم بدوزد ، همانا كه خون در تنش نيست و از جنگ با جنگاوران ، زبون گشته است .\r\nاگر چه از گودرز پير اين كار ، شگفت نباشد ، زيرا كه روانش به هيچ روى در اينجا نيست . ليك اى پدر ، مرا از تو شگفت آيد كه شير ژيان نيز از تو هنر آموزد . پس اكنون كه دو سپاه چشم به تو دوخته‌اند ، مغزت را تيز كن و خشم خود را برافروز . اينك كه\r\n\r\n","description":"","footnote":" ( 1 ) - جنگ پشن و لادن ( كه در بعضى نسخ لاون ضبط شده ) جنگى بوده كه پيش از اين در نزديكى كوه هماون رخ داد و منجر به شكست ايران گرديد .  ( 2 ) - جنگ پشن و لادن ( كه در بعضى نسخ لاون ضبط شده ) جنگى بوده كه پيش از اين در نزديكى كوه هماون رخ داد و منجر به شكست ايران گرديد . ","page_name":" 99 ","page_number":97},
  {"content":"\r\n\r\nزمين گرم است و آسمان ، روشن اگر رزم سازيم و اين روزگار خوشى بگذرد ، ديگر از سرما ، روى زمين چون پولاد ، فسرده گردد و دستها بر نيزه‌ها يخ بزند و از پشت سر ، برف باشد و پيش رو ، جنگ ديگر در آن هنگام چه كسى از پهلوانان به پيش سپاه مىآيد و در اين رزمگاه مىجنگد ؟ اگر هم از نخيز سواران دشمن مىترسى ، بايد هزار سوار جنگى به من دهى تا از نخيزگاهشان گَرد برآوريم .\r\nگيو كه چنين گفتارى از بيژن بشنيد ، بخنديد و بر آن پسر دلاور ، آفرين بسيار بخواند و پروردگار دادار را گفت : تو را سپاسگزارم كه چنين پسر نيكىشناسى را به من دادى . تو او را هم زور دادى و هم فرّ و كيش . شناساى هر كار و جوياى كين است . سپاس كه اين دلاور جوان كه براستى فرزند پهلوان است ، به من بازگشت .\r\nهمانا كه نرّه شيرى به جفت خود گفت : اگر فرزند ما دلير نباشد ، ما ديگر مِهر و پيوندمان را يك سره ازو برداريم و ديگر پدرش ، آب دريا باشد و مادرش ، خاك . ولى تو اى پسر ، چنين به خيره‌سرى زبان بر نياى خود مگشاى ، زيرا كه او خود ، كارديده و داناتر است و مهتر اين سپاه نامور مىباشد .\r\nكسى كو بود سودهء روزگار * نبايد به هر كارش آموزگار\r\nو مگر نمىدانى كه تركان فريبكارند . همگى شوربخت و سرگشته و با ديدگانى پر اشك و جگرى پر خون هستند . گودرز پيرِ كارآزموده نيز مىخواهد كه تركان در اين جنگ پيش گام گردند . آنگاه چون پشت ايشان از كوه دور گردد ، گودرز سپاهيان كينه‌ور را پيش براند . ديگر آن هنگام تو خواهى ديد كه چگونه با گوپالش رزم آورَد . و ديگر اين كه او در اخترنيك و بد و گردش آسمان مىنگرد تا هنگامى كه روز نيك اخترى فرا رسد ، آنگاه روى گيتى را از دشمن تهى سازد . بيژن كه چنين شنيد ، به پدر فرّخش گفت : اى پهلوان سراسر گيتى ، اكنون اگر نياى خجسته‌ام را آهنگ جنگ نيست ، پس ما نيز سزاوار باشد كه جامهء رومى نپوشيم . اينك من مىروم و جوشن و كلاهخود از تن بيرون مىكنم و با ميگسارى ، روى پژمرده‌ام را گلگون مىسازم .\r\n\r\n","description":"","footnote":"","page_name":" 100 ","page_number":98},
  {"content":"\r\n\r\nسپس هر گاه كه گودرز گيهان پهلوان را به كار آمدم ، بيآيم و كمر به كارزار ببندم .\r\nدستورى نبرد خواستن هومان از پيران\r\nاز سوى ديگر ، در ميان سپاه تركان ، هومان دلير همچون شيرى به پيش برادر آمد و او را گفت : اى پهلوان دلاور افراسياب ، ما را در اين دشت ، شتاب گرفته است . روز هفتم نيز برسيد كه اين همه سوار كمر به جنگ بسته‌اند و كمرشان از آهن ، سوده گشته و دلشان از كين . ليك همچنان ديدگان به ايران زمين دوخته‌اند . اكنون برگوى كه مىخواهى چه كنى و چه انديشه‌اى در دل دارى ، اگر آهنگ جنگ دارى ، پس بجنگ . اگر هم مىخواهى بازگردى ، پس ديگر در اينجا درنگ مكن . اى پهلوان ، بدان كه بيش از اين در اينجا ماندن ، براى تو ننگ است و پير و جوان بر اين كار بخندند . اين همان سپاهى است كه در جنگ با ما آب و رنگ از رخسارشان برفت و سراسر رزمگاه پر از كشته و زمينش يك سره چون گل ، آغشته گشت . اكنون نه يك سوار هم از اين نامداران سپاه ما گم گشته و نه پهلوان سپاه دشمن ، رستم است . ليك اگر تو آرزوى خون ريختن در سر ندارى و نمىخواهى سپاه را برانگيزى ، پس گروهى از جنگاوران را برگزين و ايشان را به من بده و خود ، بر اين دشت كين بنگر .\r\nپيران كه اين سخنان را از هومان بشنيد ، به دو گفت : مشتاب و تندى مكن . اى برادر ، بدان كه اين رزمخواهى كه بدين گونه با اين سپاهيان به نزد ما آمده ، برگزيدهء كى خسرو و سرِ نامداران و پهلوانان است . اينك نخست مىانديشم كه كى خسرو از شاه من سزاوارتر است . ديگر اين كه در ميان پهلوانان كى خسرو ، هيچ پهلوانى را با جاه و آبرو و گردنفرازى و مردانگى و هوشيارى و فرزانگى گودرز نمىشناسم . ديگر اين كه گودرز از مرگ آن همه پسرهايش كه من سر از تنشان جدا ساختم و خونشان را بر زمين ريختم ، جگرى پر از داغ و دلى پر از كين دارد . اكنون گودرز تا جان در تن دارد ، بر اين كينه ، چون مار پيچان است . چهارم اين كه ايشان سپاهيان را در ميان دو\r\n\r\n","description":"","footnote":"","page_name":" 101 ","page_number":99},
  {"content":"\r\n\r\nكوه فرود آورده‌اند و از هر سو كه بخواهى بدانجا رَوى ، راه نيست . پس بيانديش كه اكنون هنگام جنگ نيست . بايد كوشيد تا مگر از آن كوهپايه سر برآورند . پس اگر درمانده و سست گشته و در جنگ پيش گام شدند ، درست در همان هنگام كه سپاهيان را از ميان آن كوهها بيرون آورد ، بارانى از تير بر او ببارانم . آنگاه همچون ديوارى پيرامونشان درآييم و چون شير ژيان جانشان بستانيم . كاممان برآيد و ناممان تا به خورشيد رسد . تو نيز خودت پشت سپاه و سالار شاهى و كلاه بزرگيت از كيوان نيز در آسمان بگذشته است ، پس :\r\nكسى كو به نام بلندش نياز * نباشد ، چه گردد همى گرد آز\r\nپس بدان كه اكنون هيچ يك از آن نامداران سپاه ايران به پيش پلنگ غرّانى چون تو نيآيند . يكى از بىنام ترين پهلوانانشان را از ميان سپاه به پيش تو فرستند و چون تو به جنگ او رَوى ، نه نامت بلند گردد و نه گزندى به ايرانيان رسد . اگر هم تو بر دست او كشته گردى ، ديگر اين تركان دلير ما زبون خواهند گشت . هومان كه گفتار او را بشنيد ، همهء كردارش را بيهوده دانست . پس به او گفت : بدان كه هيچ سوارى از ايرانيان به كارزار با من نمىشتابد . اينك اگر چه خوى تو مهربانى است ، ليك مرا آرزوى كارزار در دل است . پس اگر تو آهنگ كين جستن ندارى و آتش جنگ در دلت فروزان نيست ، من بروم و اسپ گام زن خويش را زين كنم و سپيده‌دم به جنگ شتابم .\r\nرزم خواستن هومان از رهّام\r\nهومان چون به لشگرگاه خويش بازگشت ، دندانهاى خود را بسان گرازى بهم ساييد . آنگاه سپيده‌دم بسان شير ژيانى به همراه ترزفانى « 1 »  بر اسپ بنشست و با\r\n\r\n","description":"","footnote":" ( 1 ) - ترزفان همان ترجمان يا مترجم است . ","page_name":" 102 ","page_number":100},
  {"content":"\r\n\r\nسرى پر از جنگ و دلى پر از كين ِ شاه ايران به نزديك سپاه ايران آمد . چون پيران بدانست كه او به سوى جنگ رفت ، از اندوه ، گيتى بر او تنگ گشت . جگرش از درد هومان بجوشيد و به ياد گفتارى از پدرش افتاد كه گفته بود :\r\nكه دانا به هر كار سازد درنگ * سر اندر نيآرد به پيكار تنگ\r\nسبكسار ، تندى نمايد نخست * به فرجام كار ، اندُه آرد درست\r\nزبانى كه اندر سرش مغز نيست * اگر در ببارد ، همى نغز نيست\r\nپيران با خود گفت : اكنون كه هومان در اين جنگ تندى نمود ، نمىدانم كه سرانجام چه سودى بدست آرد . همانا كه بجز داور گيهان ، هيچ‌كسى را يار او نمىبينم ، پس همو فريادرسش بادا .\r\nاز سوى ديگر چون هومان ويسه به آن رزمگاهى كه گودرز كشواد با سپاهيانش در آنجا بودند ، بيآمد و خواست تا پهلوانى از ايشان را به جنگ خود بخواند ، نگاهبان سپاه ايران به دو برخورد . سواران ايران همگى بدگمان گشتند . پس ديده‌بانى به پيش ترزفان هومان آمد و از او پرسيد : آيا اين مرد پرخاش خوى كه اين چنين با خيره‌سرى و تيزى روى به دشت آورده ، با گرزى در دست و كمندى بر زين به كجا مىخواهد برود ؟ ترزفان به ايرانيان گفت : ديگر هنگام تيغ و گرز گران برسيد . زيرا اين مرد شيردل و نامبردار كه مىخواهد با شما نبرد كند ، بزرگ خاندان ويسه است كه هومان نام دارد . ايرانيان كه آن گرز هومان و آن كمر بستن و شكوه خسروانيش را بديدند ، دست همهء نيزه‌گذاران از فرّ آن نامدار از كار فرو ماند و يك سره از برابر او بازگشتند و به سوى ترزفانش روى نهادند و گفتند : به پيش هومان برو و همهء گفته‌هاى ما را به زبان تركى بر او بخوان . او را بگوى كه : ما آهنگ جنگ با تو نداريم و از گودرز دستور جنگ نرسيده است . ليك اگر تو جوياى جنگى ، پس راه تو به سوى پهلوان نامور سپاه ما گشوده است . آنگاه نشان همهء پهلوانان نامدار سپاه را ، يكى يكى ، به هومان بگفتند كه كهتر در كجا و مهتر در كجا ايستاده و چپ و راست سپاه\r\n\r\n","description":"","footnote":"","page_name":" 103 ","page_number":101},
  {"content":"\r\n\r\nدر دست چه كسانى است . آنگاه آن ديده‌بان ، سوار فرستاده‌اى را به شتاب به سوى پهلوان فرستاد و گفت : بدان كه هومان بسان پلنگى از آن رزمگاه به سوى جنگ با پهلوان بدينجا آمد .\r\nچون هومان از پيش آن ديده‌بان برفت ، به سوى رهّام شتافت و در آنجا خروش سختى برآورد كه : اى پسر سالار بيدار بخت ، تو كه در سوى چپ سپاه ، نگاهبان سپاهيان و سالار ايرانى ، پس بيا تا در اين رزمگاه و در ميان دو رده از سپاهيان با من همآورد شوى . اگر خواهى به سوى رود رويم و اگر هم بخواهى ، سوى دشت مىشويم . ليك اگر تو به جنگ نيآيى ، شايد كه گستهم و فروهل به جنگ من آيند . چه كسى از شما جنگاوران با تيغ و سرنيزه و گرز گران جوياى نبرد با من است ؟ هر كس كه به كين خواهى من آيد ، روزگارش به سر آيد . دل شير و چرم پلنگ نيز با ديدن تيغ ما در جنگ ، از هم به درد . رهّام كه چنين شنيد ، به دو گفت : اى پهلوان نامور و پرخاش جوى ، همانا كه من تو را در ميان تركان ، خردمند مىدانستم و جز اين كه هستى مىپنداشتم . ليك اكنون مىبينم كه به تنهايى و با دلاورى به اين رزمگاه و به پيش سپاه آمده‌اى ، كارى كرده‌اى كه هيچ جنگاورى نكند . پس گردنت را از وام خِرد آزاد كن و داستانى از كيان به ياد آور :\r\nكه هر كو به جنگ اندر آيد نخست * ره بازگشتن نبايدش جست\r\nبدان كه همهء آنهايى را كه نامشان ببردى ، همگى چنگال به جنگ تيز كرده‌اند .\r\nليك تا هنگامى كه فرمان سالار شاه نباشد ، هيچ كسى آهنگ جنگ نكند . تو اگر جوياى جنگى ، چرا به سوى پهلوان سپاه نمىروى ؟ به پيش گودرز برو و از او دستور جنگ بخواه . آنگاه از ما بخواه كه به جنگ تو آييم . هومان كه چنين شنيد ، به دو گفت : سخن بيهوده مگوى و بدين گونه با من بهانه مجوى . براستى كه مرد جنگ و كينه‌خواهى نيستى و گرنه به جنگ مىشتافتى .\r\n\r\n","description":"","footnote":"","page_name":" 104 ","page_number":102},
  {"content":"\r\n\r\nرزم خواستن هومان از فريبرز\r\nآنگاه هومان از آنجا از دل سپاه بگذشت و به سوى ديگر آن رفت . با ترزفانش همچون پيل دمان به نزد فريبرز آمد و خروشيد كه : اى بَدنِشان كه در ميان گردنكشان ، گردنت را فرو برده‌اى ، تو همانى كه در روز نبرد ، سواران و پيلان و زرّينه موزه و درفش كاويانى را كه با تو بود ، به خسرو سپردى . همانا كه پهلوانانت در ايران ، تو را مرد نخوانند . پس چون سالار باشى ولى اين چنين زيردست گردى ، بايد كمر بندگى ببندى . ليك از آنجا كه تو برادر سياوخش خردمند هستى ، نژادت از سالار سپاهت برتر است . من نيز از نژاد تور توران شاهم . پس اكنون بايد كه به پيش سپاه ، به آوردگاه آيى و با من بجنگى . زيرا تو سزاوار كين خواستن هستى و چون به جنگ من پيش گام گردى ، نامت تا به خورشيد تابان برآيد . اگر هم تو به جنگ من نمىآيى ، ببين كه زواره يا گرازه در كجا هستند . پس پهلوانى را كه در نزد ايرانيان ، نامدار است ، به پيش من آور .\r\nفريبرز كه چنين شنيد ، به دو گفت : اى شير درّندهء كينه‌ساز ، بدان كه :\r\nچنين است فرجام روز نبرد * يكى شاد و پيروز ، ديگر به درد\r\nچو پيروز باشى ، بترس از گزند * كه يكسان نگردد سپهر بلند\r\nستيزه به جايى رساند سخن * كه ويران كند خاندان كهن\r\nاگر شاه درفش مرا در آن روز از من بستد و آن پيلان و سپاه را به كسى ديگر داد ، روا بود . بدان كه پس از كى كواذ ، كسى كه كلاه بزرگى بر سر نهاد و كمر به كين كيان ببست و يا گيتى را آباد ساخت ، تنها گودرز كشواد سپهدار بود . هميشه در پيش كيان به كينه‌خواهى پرداخت و همهء پدرانش دلاور و سالار شاه بوده‌اند . اينك نيز بدان كه بىگمان از گرز او روزگار سالار سپاه شما بسر آيد . ليك فرمان جنگ سپاه را او بايد\r\n\r\n","description":"","footnote":"","page_name":" 105 ","page_number":103},
  {"content":"\r\n\r\nبدهد و همهء نام و ننگ سپاه به دو باز مىگردد . پس اگر مرا به جنگ با تو فرمان دهد ، براستى كه درمانى بر اين داغ دلم باشد . آنگاه خواهى ديد كه چون پا به جنگ گذارم ، چگونه سر از ننگ بشويم . هومان كه چنين سخنانى را از فريبرز بشنيد ، به دو گفت : بس است . از تو تنها گفتارى مىبينم . با اين تيغى كه به كمر بسته‌اى ، چرا از جنگ با سواران دورى مىكنى ؟ پس با اين گرز ناخوبت كه بر كلاهخود و جوشن كارگر نمىشود ، به كارزار بشتاب .\r\nرزم خواستن هومان از گودرز\r\nهومان از آنجا بسان ديوى بدساز بازگشت و كمربستهء كين ايرانيان به نزديك گودرز كشوادگان آمد و بانگ بلندى بر او بزد كه : اى مهتر پر منش ديوبند ، هر آنچه كه به شاه ايران به هنگام آوردن اين سپاه گفته‌اى ، شنيده‌ام . نيز از آن پيشكش شاه و فرمانى كه به تو داده و پيمانى كه با تو در بارهء پيران سالار بسته است ، آگاهم . پسر برگزيده‌ات - آن گيو لشگرپناه - كه به سوى سپاه توران فرستادى ، همه را بازگفت .\r\nاكنون پس از آن كه به شاه و خورشيد و ماه و تخت و تاج سوگند خوردى كه : اگر به هنگام كارزار چشمم به پيران افتد ، او را نابود سازم و پس از اين كه بسان شير ژيان سپاه را بيآراستى و آرزوى جنگ ما كردى ديگر چرا بسان مستمندان و همچون ميشى فرو مانده و سرافكنده در پس كوه بنشسته‌اى ؟ به مانند نخچيرى هستى كه از برابر نرّه شيرى بگريزد و شير دلير از پس او بتازد و آن نخچير ، جاى تنگى را در بيشه‌اى گزيند و از براى نگاهداشت جانش ، نام و ننگ نجويد . از چه رو سپاهيان را در پسِ كوهسار نگاه داشته‌اى ؟ بيا و اين سپاهيانت را به دشت بيآور . آيا با شاهت اين چنين پيمان بسته بودى كه بر كينه‌گاه ، كوه را باروى خود گيرى و بدان پناه ببرى ؟ گودرز كه چنين شنيد ، به دو گفت : اگر چه سخن گفتن با تو روا باشد ، ولى انديشه كن . تو اينك چون پاسخى از سپاهيان ما نيافتى ، از سرِ بىدانشى ، اين سخن را\r\n\r\n","description":"","footnote":"","page_name":" 106 ","page_number":104},
  {"content":"\r\n\r\nمىگويى . ليك بدان كه فرمان شاه به من و سوگند و پيمان من همين بوده است .\r\nاكنون هم با سپاهى گران از سران دلاور و برگزيدهء ايرانى بيآمدم . ولى مىبينم كه شمايان هم همچون روباهى پير كه از بيم شكارچى به بيشه‌اى بگريزد ، پيوسته از گرز و سرنيزه و كمند گريزانيد و با فريب ، چاره‌گرى مىكنيد . پس دليرى مكن و جنگ با ما را مخواه ، زيرا كه روباه ، همآورد شير نيست .\r\nچون هومان آن پاسخ را از گودرز بشنيد ، بسان شيرى در آن رزمگاه بردميد و به دو گفت : اگر تو به جنگ من نيآيى ، از براى آن نيست كه تو را از اين كار ، ننگ مىآيد ، كه از آن پس كه جنگ پشن را ديده‌اى ، ديگر سر از رزم تركان پيچيده‌اى . چون در لادن جنگ مرا بيآزمودى ، دانم كه مرا در آوردگاه ستودى . ليك اگر اين چنين است كه مىگويى ، پس كسى را از ميان سپاهت برگزين تا به جنگ من در آوردگاه آيد زيرا من بسان نهنگى دلاور جنگ فريبرز و رهّام را جويا شدم و همهء سپاهت را بگشتم ، ولى هيچيك از پهلوانان به پيش من نيآمدند . بند پيكار ايشان تنها به گودرز بسته بود و گفتارشان ارزش شنيدن نداشت . اينك تو همانى كه مىگويى به روز نبرد ، با دشنه‌ام بر كوه زرد لاله برويانم . پس با من به اين كينه‌گاه بيا و با گرز گران از من كينه بخواه . تو پسران فراوان نامورى هم دارى كه همگى به جنگ با ما كمر بسته‌اند پس يكى از ايشان را به جنگ با من بفرست . تو اگر جنگ مىجويى ، پس از چه رو درنگ مىكنى ؟ گودرز پهلوان كه چنين شنيد ، بسيار در آن كار انديشه كرد تا ببيند كدام پهلوان را بايد به جنگ او بفرستد . با خود گفت : اگر پهلوان نامدارى را بسان شير ژيان به نزديك اين بدگمان بفرستم و هومان در اين رزمگاه كشته گردد ، ديگر هيچ‌كسى از تركان به كينه‌خواهى او نيآيد . دل پيران پهلوان نيز از درد بپيچد و ديگر به تندى نبرد نجويد و سپاهيانش را به كوه كنابد ببرد و ديگر دست ما از جنگ كوتاه گردد . اگر هم كسى از نامداران ما در جنگ با او كشته شود ، گويى نام من گم گشته باشد . از آن پس ديگر دل پهلوانان ما شكسته شود و دست به پيكار نيازند . پس همان بهتر كه از او\r\n\r\n","description":"","footnote":"","page_name":" 107 ","page_number":105},
  {"content":"\r\n\r\nكين نجوييم و به جنگش نرويم تا شايد تورانيان خيره گردند و آهنگ جنگ كنند و سپاه را از آن جاى تنگ بيرون آورند . پس به هومان گفت : برو كه مىبينم در گفتار ، تندى و در كار نيز ، كار آزموده نيستى . بدان كه چون در پيش من زبان به سخن بگشودى ، آشكار و نهانت را بدانستم . براستى كه هيچيك از تركان را خِرَد نباشد تا از انديشهء خويش آرامش يابند . آيا نمىدانى كه به روز جنگ ، شير ژيان چنگال خود را به خون روباه نمىآلايد ؟ ديگر اين كه در هنگامى كه دو سپاه بدين سان با اسپانشان آمادهء جنگ گشته‌اند ، اگر تنها دو تن به اين جنگ پيش گام گردند ، همهء نامداران دست بخايند . پس بايسته است كه همهء سپاهيان به پيش آيند و به انبوه بجنگند .\r\nليك تو اكنون به سوى سپاهت بازگرد و در برابر پيران سپهدار ، گردن خود را برافراز و بگو كه نبرد با چندين ايرانى را بجستم ، ولى كسى جز سخن بيهوده كارى نكرد . و بدان كه با اين كار ، نام تو در آن رزمگاه بلند شود و كامت از پيران برآيد .\r\nهومان با بانگ بلند به گودرز گفت : پهلوانان و سالار سپاه كدامند ؟ در اين رزمگاه گفتارى از شاه را به ياد آورده‌ام كه گفت : هرگز تخت كيان را جويا مشو ، ليك چون شدى پس ديگر روى از آتش برمگردان . اكنون دانستم كه تو آرزوى جنگ و پيكار ندارى ، ولى بدان كه اگر گل بچينى ، راه آن بدون خار نباشد . اينك چون يك شيرمرد نيز از ايرانيان ندارى تا با من در پيش سپاه نبرد سازد ، اين چنين مىخواهى مرا با چاره‌گرى بازگردانى . ليك اگر مرا مىشناسى ، پس مىدانى كه فريب تو را نمىخورم . از سوى ديگر ، چون نامداران پرخاش جوى ايران چنين ديدند . همگى به گودرز گفتند : چاره اين است كه يكى از ما را به پيش اين ترك آوردخواه به آوردگاه بفرستى . ليك گودرز گفت : امروز نبايد كسى به جنگ او رود .\r\nپس از آن گفتگوها ، هومان بسان شيردليرى برآشفت و بخنديد و روى از گودرز سپهبد برتافت و به سوى نگاهبانان سپاه شتافت . آنگاه كمان را به زه كرد و چهار تن از ايشان را از اسپ بر آن مرغزار افكند . نگاهبانان ديگر سپاه چون از دور چنان زخم آن سرافراز تورانيان را بديدند ، از پيش او بگريختند و با او جنگ نكردند . پس هومان\r\n\r\n","description":"","footnote":"","page_name":" 108 ","page_number":106},
  {"content":"\r\n\r\nبه بالاى كوه رفت و بسان مستان خروشى برآورد كه كوه را پست كرد . نيزه را به بالاى سر آورد و گفت : همانا كه هومان پهلوان ، پيروزگر است . در همان هنگام خروش ناى رويين از دشت برآمد و تا به كوه نيز رسيد . دليران سپاه توران از شادى ، كلاهخودشان را به آسمان برآوردند . چون هومان با آن چيرگى بيآمد ، گودرز سپهدار به خود پيچيد . او كه از آن شرم ، دژم گشته بود ، خشم و تندى بر او ستم آورد و از ننگ دليران ، خوى بپالود . پس چنين اخترى پِى افكند « 1 »  كه چون پيش دستى در خون ريختن از سوى ايشان بود ، پس بر ايشان بد خواهد آمد . آنگاه به آن گردنكشان بنگريست تا ببيند با چه كسى بايد بجنگد .\r\nآگاه شدن بيژن از كردار هومان\r\nاز سوى ديگر به بيژن آگهى رسيد كه : هومان بسان شير دليرى به پيش نياى تو آمد و به چپ و راست سپاه رفت و از گردنكشان كينه خواست ، ليك هيچيك از آن دليران به پيش او نرفت . پس هومان نيز با تندى و سرزنش از ايشان روى بتافت و چهار تن از سواران سپاه را بكشت و با خوارى و زارى بر خاكشان افكند . بيژن كه چنين شنيد ، همچون پلنگى بر خويشتن برآشفت و چنگال به نبرد با هومان تيز كرد و بفرمود تا بر آن اسپ پيل تنش زين نهند . آنگاه زره رومى جنگ را بپوشيد و بند دوال زين آن اسپ سياه‌رنگ را ببست و با چاره‌گرى به پيش پدر شد و در بارهء نياى خود با او سخن راند و به دو گفت : اى پدر ، آيا پيوسته به تو نگفتم كه هوش گودرز كمتر شده و آيا نمىبينى كه آيينش ديگرگون گشته است ؟ از انديشه و درد آن همه پسر كه سرهايشان را جدا گشته از تن و همگى را بر آن رزمگاه كشته ديد ، دلش پر از بيم و جگرش پر از خون است . گواه اين سخن من آن كه ترك دليرى بسان شيرى به\r\n\r\n","description":"","footnote":" ( 1 ) - اختر پِى افكندن به معناى تفأل است . ","page_name":" 109 ","page_number":107},
  {"content":"\r\n\r\nميان دليران ما آمد و با نيزه‌اى در دست به پيش نيا رفت و چون پيلى مست برخروشيد . ليك گويى در ميان اين سپاه نامدار ، هيچ سوار جنگاورى نبود تا او را همچون مرغى بر بابزن « 1 »  ، با نيزه از زمين بردارد . اينك اى پدر مهربان و بسيار هوشمندم ، دوش مرا با زره سياوش بپوشان زيرا كه شايسته نيست جز من كسى با هومان نبرد سازد . پس باشد كه مردانگى او را پست گردانم .\r\nگيو كه چنين شنيد ، به دو گفت : اى پسر ، هوشيار باش و گفتارم را يك سره گوش بسپار ، به تو گفته بودم كه تيزى مكن و در بارهء گودرز با بدى سخن مگو ، زيرا كه او كارديده و داناتر است و مهتر اين سپاه نامور مىباشد . سواران جنگاورى به پيش او ايستاده‌اند كه در كينه‌گاه ، همآورد پيل هستند . اينك تو با اين كار خود ، دل و جان مرا پر از درد مىسازى . شايد كه جوانى ، تو را خيره‌سر ساخته كه بدين سان گردن برافراختى و با اين آرزو به پيش من تاختى . ليك بدان كه من با اين كار همداستان نيستم . پس در پيش من چنين سخنى مگوى . بيژن به دو گفت : اگر كام مرا نمىجويى ، شايد كه نام بلند مرا نمىخواهى . اينك كه چنين است ، به پيش گودرز سالار مىروم و آنگاه به جنگ هومان مىشتابم . و بدين سان بيژن از آنجا اسپ خود را براند و به نزديك گودرز شتافت . با درد به پيش او شد و او را ستايش كرد . آنگاه همهء آن داستان را براى او ياد كرد و گفت : اى پهلوان شاه ، اى كه دانندهء هر كار و زيبندهء تختى ، اگر چه هوش من اندك است ، ليك مىبينم كه اين رزمگاه را چون بوستانى بساخته‌اى و دلت را از كين تركان بپرداخته‌اى . اينك به من بگوى كه از چه رو در اين كارزار بايد شب و روز بيآساييم ، چنان كه نه خورشيد ، شمشير پهلوانان را ديده و نه گَردى به روى آسمان بردميده است . پس مرا بگوى تا كمر را سخت به اين جنگ ببندم و به سوى رزم رَوم . شگفت‌تر از همه اين باشد كه يزدان نيكىدهش بر آن دشمنان بد سگاليد و يك ترك بدبخت و گم كرده راه را از ميان سپاه توران به اينجا\r\n\r\n","description":"","footnote":" ( 1 ) - بابزن به پارسى به معناى سيخ كباب است . ","page_name":" 110 ","page_number":108},
  {"content":"\r\n\r\nآورد تا به دست تو تباه گردد . ليك تو آن گرگى را كه به دام آمده بود ، رها كردى .\r\nنمىدانم كه در اين كار ، چه پنداشتى ؟ شايد مىانديشى كه اگر خون او را بىدرنگ بر زمين ريزند ، ديگر پيران به جنگ نيآيد . ولى اين چنين ميانديش زيرا كه او با كينه‌اى بيشتر ، سپاه را به اين دشت خواهد آورد . اينك من چنگال به خون شسته‌ام و كمر به رزم با او بسته‌ام . پس اى پهلوان ، چون مرا دستورى دهى ، بسان شير ژيانى به پيش او خواهم رفت . اكنون شايسته است كه گودرز سپهبد به گيو بفرمايد تا آن زره سياوخش دلاور و كلاهخود و زره رومى را به من دهد و گره از بند زره برگشايد .\r\nگودرز كه آن گفتار او را بشنيد و آن دل و انديشهء هوشيارش را بديد ، از شادى بر او بسيار آفرين كرد و گفت : جاودانه بخت از تو نگردد . از آن هنگامى كه بر آن زين پلنگ نشسته‌اى ، ديگر نهنگان از دَم و شيران از چنگ بيآسوده‌اند . دليرانه به هر كارزارى مىشتابى و در هر جنگى چون شير ، پيروزى . اكنون نخست بنگر كه آيا مىتوانى با او به آوردگاه رَوى ، آنگاه جنگ با او را بخواه . زيرا هومان فريبكارى بدكنش است كه در آوردگاه همچون اهريمن است . تو جوانى و هنوز ساليان بسيارى را پشت سر نگذاشته‌اى ، ليك بر تن خويش مِهرى ندارى . پس بگذار تا شير رزمديده‌اى را چون ابر به رزم با او بفرستم تا بسان تگرگ بر او تيرباران كند و آن كلاهخود پولادينش را بر سرش بدوزد . بيژن كه چنين شنيد ، به دو گفت : اى پهلوان ، جوان دلاور بايد كه هنرمند باشد . اگر مرا در رزم ِ فرود نديده‌اى ، پس بايد اكنون دوباره مرا بيآزمايى . در جنگ پشن ، زمين را درنورديدم . هيچ‌كسى نديده كه در روز كين ، پشت به جنگ كنم . اينك اگر هنرهاى من از ديگران كمتر است ، پس ديگر سزاوار اين زندگانى نيستم . پس اگر مرا از اين كار بازدارى و بگويى كه آهنگ هومان نكنم من نيز از تو در پيش شاه مىنالم و از اين پس ديگر كمر يا كلاه پهلوانى را نمىخواهم .\r\nگودرز از اين سخنان بيژن شاد گشت و بسان سروى آزاد شد . پس به دو گفت :\r\nبراستى كه اختر بخت گيو ، نيك است كه فرزندى دلاور چون تو دارد . مرا آن روز\r\n\r\n","description":"","footnote":"","page_name":" 111 ","page_number":109},
  {"content":"\r\n\r\nفرّخى ياد باد كه بيژن از آن مادر پاك بزاد . از آن هنگامى كه چنگ خود به جنگ گشودى ، ديگر چنگ پلنگ از جنگ فرو ماند . اكنون رزم هومان را به تو دادم . باشد كه بخت نيك ، رهنمونت گردد و به نام يزدان گيهاندارمان و به پيروزى شاه پهلوانانمان ، مرگ اين اهرمن به دست تو باشد . پس به فرمان يزدان بكوش . اينك به گيو نيز مىگويم كه : آن زرهى را كه بيژن مىخواهد ، به او بده . پس اگر بر هومان پيروز گشتى ، آبروى تو نزد من بيشتر مىگردد و تو را گنج و سپاه و تخت و كلاه خواهم داد و جايگاهت را از فرهاد و گيو نيز برتر خواهم آورد . گودرز اين سخنان را با نبيرهء خويش - كه پر از فريب و چاره بود - بگفت . آنگاه بيژن از اسپ پياده شد و روى زمين را ببوسيد و بر پدر آفرين كرد . سپس گودرز پهلوان ، گيو را فرا خواند و در بارهء بيژن جوان با او سخن گفت و از آن زره خسروانى كه بيژن براى نبرد مىخواست ، ياد كرد . گيو كه چنين شنيد ، به پدر گفت : اى پهلوان سراسر گيتى ، بدان كه مرا هوش جان و گيتى ، همين يك پسر است و جانش در نزد من چنين خوار نيست . پس نمىخواهم كه او را از پيش چشمانم دور كنم و به پيش دَم اژدها بفرستم . ليك گودرز به دو گفت : اى مهربان ، روان خود را از براى اين كار ، رنجه مدار . زيرا اگر چه بيژن جوان است ، ولى در هر كارى خِرَد را پيش دارد . ديگر اين كه اينجا جاى كين جستن است و گاهى بايد روى گيتى را به خون شست . پس به كين سياوخش و به فرمان شاه ، ديگر نبايد به خويشان نگاه كرد . اگر از ابر ، گوپال و تيغ هم ببارد ، نبايد كه جان خود را از اين كار دريغ داريم . اينك شايسته نيست كه دل او را از براى اين جنگ بشكنى و نبايد كه نام و ننگ به دو پوشانى .\r\nكه چون كاهلى پيشه گيرد جوان * بماند منش پست ، تيره روان\r\nگيو كه چنين پاسخى از پدر شنيد ، ديگر چاره‌اى نيافت . پس خواست تا با دادن پندهايى به بيژن ، شايد سرش را از جنگ بازگرداند . ليك بيژن گفت : تو با اين كار ، مىخواهى نام مرا ننگين سازى . آنگاه گيو به گودرز گفت : اى پهلوان گيتى ، در جايى\r\n\r\n","description":"","footnote":"","page_name":" 112 ","page_number":110},
  {"content":"\r\n\r\nكه پيكار خيزد ، ديگر نبايد به فرزند و گنج و سپاه و آزرم سالار و فرمان شاه انديشيد .\r\nليك مرا روزگار سختى در پيش است ، پس چرا بايد جان خويش را دادن ؟ اگر بيژن جوياى جنگ است ، پس زرهش كجاست ؟ اگر هم كه زره دارد ، پس از من چه مىخواهد ؟ بيژن جنگساز كه چنين شنيد ، به پدر گفت : ما را به زره تو نيازى نيست .\r\nتو مىپندارى كه در سراسر گيتى ، همهء مردان با زره تو هنرها مىكنند . ليك بدان كه چون زره سياوش هم نباشد ، باز هم گردنكشان آبرو بجويند . بيژن ، اين بگفت و اسپ را از ميان سپاه برانگيخت تا به آوردگاه آيد .\r\nدادن گيو ، زره سياوش به بيژن\r\nچون بيژن از پيش سپاه ناپديد گشت ، دل گيو از اندوه سخت بردميد . پس پشيمان شد و از آن درد دل ، خون بگريست . بنگر كه اندوه درد فرزند چيست . گيو با دلى پر خون و جگرى خسته از درد ، سر به آسمان برداشت و به دادار گفت : اى كه داور گيهانى ، بايد كه به اين خسته‌دل بنگرى و از جان بيژن دلم را نسوزانى ، زيرا كه از اشك چشمانم پاى در گِل هستم . اى كردگار ، تو او را به من بازبخش و بد روزگار را از جانش بگردان . آنگاه گيو پهلوان ، پر از انديشه و با دلى پر خون از براى جوان ِ رفته ، در دل گفت : او را بيهوده بيآزردم . چرا آنچه كه از من خواست ، به پيشش نيآوردم ؟ اگر از هومان ، بد بسر او آيد ، ديگر زره و تيغ و كمر به چه كار من خواهد آمد ؟ از آن پس ديگر پر از درد و اندوه و خشم و با دلى آزرده و چشمى گريان خواهم ماند .\r\nپس گيو از آنجا با دلى پر درد ، بسان گَرد به پيش پسر آمد و او را گفت : از چه رو ما را اين چنين به تنگ مىآورى و چرا بجاى درنگ ، اين گونه تيزى مىكنى ؟ بدان كه در روز جنگ ، مار سياه تا هنگامى مىدمد كه نهنگ از درياى ژرف سر برآورد و درخشش ماه نيز تا هنگامى است كه خورشيد تابنده پنهان باشد . اكنون پيوسته به سوى هومان مىشتابى و سر از فرمان من مىتابى . تنها به خواست خود مىانديشى و\r\n\r\n","description":"","footnote":"","page_name":" 113 ","page_number":111},
  {"content":"\r\n\r\nنمىدانى كه چه برايت پيش خواهد آمد .\r\nبيژن كه چنين شنيد ، به دو گفت : اى پدر دلاور ، دلم را از كين سياوش متاب .\r\nهومان نه از روى و آهن است و نه پيل ژيان يا اهريمن . يك مرد جنگى است و من نيز جنگ جويم . پس باشد كه به بخت تو از او روى برنتابم . اگر هم سرنوشتم چيز ديگرى باشد ، همانا كه زمانه به دست داور گيهان است . پس اگر سرنوشت من اين باشد ، سزاوار است كه اندوه به دل راه ندهى و دژم نباشى . چون گيو آن گفتار پسر دليرش را بشنيد و بديد كه بسان شيرى كمر به جنگ بسته است ، از آن اسپ راهجوى فرود آمد و آن اسپ و زره سياوش را به او سپرد و گفت : اگر اين چنين آرزو بر خِرَد تو چيره گشته و آهنگ كارزار دارى ، پس بر اين اسپ گام زن سوار مشو كه زمين را به زير پا در نوردد . و چون خواستى با اهريمن كارزار كنى ، اين جنگ افزارم تو را به كار آيد . بيژن كه آن اسپ پدر را بديد ، چون باد از اسپ راهوار خويش فرود آمد و بر آن اسپ خسروانى برنشست و كمر ببست و گرز پدر را نيز در دست گرفت .\r\nآنگاه ترزفانى را از ميان سپاه بجست كه گفتار تركان را به نيكى بداند . پس بسان شير دمان ، كمر به كين سياوخش بسته ، بيآمد .\r\nچون بيژن به نزديك هومان رسيد ، كوه جوشانى از آهن بديد . از جوشن هومان همهء دشت روشن شده بود و اسپى بسان يك پيل در زير او بود . پس بيژن به آن ترزفان فرمود كه به هومان چه بگويد . ترزفان نيز بانگى بر آن هومان بدگمان بزد و گفت : اگر جوياى جنگى ، پس بازگرد زيرا كه بيژن مىخواهد با تو نبرد جويد و مىگويد : اى سوار رزمديده ، از چه رو در آن مرغزار اسپ مىتازانى ؟ اگر چه افراسياب بد كرد ، ليك اين تو هستى كه در توران زمين سزاوار نفرينى . تو با بدخويى خود ، بنيان كينه را نهادى . پس تو گناهكارترين كس در توران زمين هستى . اكنون يزدان را سپاسگزارم و به دو پناه مىبرم كه تو را در اين رزمگاه به پيش من آورد . تو كه پيش از اين بدانسان از كينه ، خونت به جوش آمده بود ، پس اينك در اين دشت و كوه جايگاه نبردى برگزين زيرا اگر در ميان اين دو رده از سپاهيان كه دوست و دشمن\r\n\r\n","description":"","footnote":"","page_name":" 114 ","page_number":112},
  {"content":"\r\n\r\nتو را مىبينند ، با من بجنگى و كشته شوى ، نام و جاه خودت را همچون لاف و گزافى خواهى ساخت . اكنون بگو كه كجا را برمىگزينى .\r\nهومان كه سخنان بيژن را بشنيد ، سخت بخنديد و گفت : اى شوربخت ، بسيار بر تن خويش ناترس گشته‌اى . شايد كه دلت از جان و تن خويش سير شده است . پس بدان كه من تو را آن سان به پيش سپاهيانت باز مىفرستم كه گيو از تو با درد و گداز بماند . اندكى ديگر سرت را از تن جدا مىسازم همچنان كه دليران فراوانى از تبارت را چنين كرده‌ام . تو همچون تذروى هستى كه باز او را به شاخهء سروى ببرد و گوشت از بازويش بِكَند و خونش را بمكد . ليك اكنون چه سود ، كه شب نزديك گشته است .\r\nپس اينك برو و در پناه تاريكى شب بمان . من نيز به سوى سپاه خويش باز مىگردم و پگاه نخست به نزد مهتر سپاه مىروم و آنگاه با گردنى برافراخته ، به نبرد با تو خواهم آمد . بيژن كه چنين شنيد ، به دو گفت : برو كه چاه در پس و اهريمن در پيشت باد . دشمنان من نيز همگى كشته يا آواره و از جنگ برگشته بادا . پس بدان كه چون فردا به آوردگاه بيآيى ، ديگر شاه و سپاهيانت تو را باز نبينند . چنان سر از تنت جدا مىسازم كه ديگر هرگز آهنگ سپاه نكنى [ ! 
  ] و بدين سان در آن شب از آن دشت آورد برفتند و به لشگرگاه خويش و به پيش پهلوانان بازگشتند . ليك همهء آن شب را در خواب ، آشفته بودند و دلشان از براى آن پيكار ، ناشكيب گشته بود .\r\nآمدن هومان به جنگ بيژن\r\nچون سپيده از كوه سر برآورد و دامن تيره‌گون شب را بركشيد ، هومان جامهء نبرد بپوشيد و به پيش پيران رفت و همهء آن كار را به پيش او ياد كرد و گفت : من آهنگ جنگ با بيژن - پسر گيو - كرده‌ام و همهء ديشب را به آماده ساختن خود پرداختم .\r\nآنگاه هومان ، ترزفانى را از ميان سپاهيان بخواند و او را بر اسپى گلگون برنشاند و گفت : به پيش بيژن برو و او را بگو كه زود بشتاب تا من نيز چون دود بيآيم . فرستادهء\r\n\r\n","description":"","footnote":"","page_name":" 115 ","page_number":113},
  {"content":"\r\n\r\nهومان به پيش بيژن آمد و به دو گفت : خِرَد با جان پاكت جفت بادا ، بدان كه هومان سپهدار چون گَرد بيآمد تا ببيند چه كسى از پهلوانان جوياى نبرد با اوست . بيژن كه چنين شنيد ، آمادهء رزم شد و به همراه ترزفانش بىدرنگ همچون پلنگ جنگى با زره پهلوى بر تن و كلاهخود خسروانى بر سر ، به پشت اسپ سياه‌رنگش كه بند دوال زين آن را به سختى بسته بود ، سوار گشت و به سوى جنگ تاخت . چون به پيش هومان رسيد ، به دو گفت : اى سبكسر ، به ياد بيآور كه ديشب با سخنانت سر مرا از تن جدا ساختى . امروز اميد آن دارم كه اين تيغ من چنان سرت را از تن جدا سازد كه خاك از خون تو گِل شود و اين داستان را به ياد آورى كه يك ميش ژيان به آهويى گفت : اگر پاى من از دامى آزاد گردد ، ديگر اگر آن دشت يك سره پرنيان هم شود ، هرگز بدان سو بازنگردم .\r\nهومان كه چنين شنيد ، به دو گفت : بدان كه امروز گيو ، جگر خسته و بىپسر دلاورش خواهد گشت . اينك اگر خواهى به كوه كنابد و يا در سوى ريبد كارزار كنيم تا هيچ‌كسى ، نه از ايران و نه از توران ، به ياريمان نيآيد . بيژن گفت : تا به كِى مىخواهى سخن گويى ؟ آهنگ جنگ كن . پس هر دو كمانها را به زه كردند و اسپها را از جا برانگيختند و گَرد برخاست . آن دو خونى كه هر دو آن چنان از كين شاه ، كينه‌ور گشته بودند ، سر به ماه برافراختند . بدين سان از كوه كنابد بيرون تاختند و به دشتى رسيدند كه نه جاى پاى آدمى بر آن بود و نه كركسى بر آسمانش مىگذشت و نه شير نرّى بر خاك آن راه مىسپرد . در پيرامونشان هيچ‌كسى را از دو سپاه ، يار و فريادرس نديدند . پس با يكديگر پيمان بستند كه به ترزفان ، بيهوده بدگمان نگردند و گفتند : هر كه از ما به جان ، رهايى يافت ، كينهء ترزفان را به دل نگيرد تا بدين سان بد و نيك كار و گردش روزگار و چگونگى آن پيكار را به شاه بگويند . آنگاه چون اين سخن بگفتند ، از اسپان فرود آمدند و گره بر بند زره زدند و بند دوال زين اسپان را چون سنگ استوار و سخت ساختند . سپس خشمناك و با دلى پر از كين ، كمانها را آماده كرده و به ميدان جنگ تاختند . چون همهء تيرهايشان را به كار بردند ، دست به\r\n\r\n","description":"","footnote":"","page_name":" 116 ","page_number":114},
  {"content":"\r\n\r\nسوى نيزه بردند . آن پهلوانان از چپ و راست با نيزه‌اى كه پيكانش را آب داده بودند ، به هم تاختند . تا اين كه زره بر تنشان پاره پاره گشت و دهانشان از تشنگى بازماند و به آب و آسايش نيازشان آمد . پس دَمى بيآسودند و آب نوشيدند و دوباره سپر و شمشير تيز در دست گرفتند . گويى آن روز ، روز رستاخيز بود . از كلاهخود و تيغهايشان ، همچون تندر درخشانى كه از ابرى تيره برزند ، آتش افروخته گشت . از شمشيرهاى جوهردار آن دليران آتش فرو ريخت . اگر چه هيچيك نتوانست خون ديگرى را بريزد ، ليك دلشان از جنگ سير نشد . پيكارشان از اندازه بگذشت و پس از تيغ ، دست به گرز بردند . آنگاه بر آن نهادند كه با يكديگر زورآزمايى كنند و هر كه زور بيشترى دارد ، كمربند ديگرى را بگيرد و او را از پشت اسپ بربايد و به خوارى بر زمينش افكند . از نيروى آن پهلوانان كمربندشان بگسست ، ليك هيچيك از اسپ جدا نگشتند و بر ديگرى چيرگى نيافتند .\r\nپس هر دو از اسپ فرود آمدند و ترزفان ، اسپ ايشان را نگاه داشت . آنگاه آن دو جنگاور با اين كه درمانده گشته بودند ، همچون شير ژيان باز از جاى برخاستند و آهنگ كشتى گرفتن كردند . و بدين سان از پگاه تا هنگامى كه خورشيد سايه بگسترد ، با بيم و اميد با يكديگر رزم بكردند . ليك سر هيچيك از ايشان از كينه برنگشت . از آن رنج و از تابش آفتاب ، دهانشان خشك و تنشان خيس از آب بود . پس با دستورى يكديگر به سوى آبخورى رفتند . بيژن با درد آب بخورد . آنگاه برخاست و از دادار نيكىدهش ياد كرد و با تنى كه از درد ، چون بيدى از باد مىلرزيد و با دلى كه از جان شيرينش نوميد گشته بود ، به يزدان گفت : اى كردگار ، تو نهان و آشكار مرا مىدانى .\r\nپس اينك اگر اين جنگ و كين جستن ما را داد مىدانى ، نيروى مرا از من مگسل و جان بيدار مرا نگاهدار باش .\r\n\r\n","description":"","footnote":"","page_name":" 117 ","page_number":115},
  {"content":"\r\n\r\nكشته شدن هومان به دست بيژن\r\nهومان جگر خسته نيز كه رويش همچون دود چراغ سياه گشته بود ، به مانند زاغى بيآمد . با آن خستگى ، بار ديگر بسان پلنگى به سوى جنگ تاختند . هر دو بر يكديگر زور آوردند و گاهى آن ، اين را بر زمين مىزد و گاهى اين ، آن را . به هر گونه با يكديگر زور و بند بيآزمودند تا اين كه سرانجام آن خواستهء آسمان فراز آمد . اگر چه زور هومان از بيژن فزونتر بود ، ليك چون بخت از كسى برگشت ، ديگر هنرهايش هم آهو گردد . پس بيژن بسان پلنگى دست بزد و از سر تا ميان هومان را چنگ بيازيد و با دست چپ ، گردن و با دست راست نيز ران هومان را بگرفت و با نيرويى كه بيآورد ، پشت آن اسپ گران را خم آورد . آنگاه هومان را از اسپ برآورد و بر خاكش افكند و چون باد ، دشنه‌اى به دست گرفت و سر از تن هومان جدا ساخت و او را بسان اژدهايى بيافكند . هومان بر خاك غلتيد . همهء آن دشت ، يك سره جويى از خون شد .\r\nبيژن به آن پيل تن كه چون سرو سهى در چمن افكنده شده بود ، نگريست . او را سخت شگفت آمد . پس روى از او برتافت و به سوى كردگار گيهان رو كرد و گفت :\r\nاى برتر از جايگاه و زمان ، همانا كه تو از گردش آسمان ، برترى و جز تو كسى دارندهء گيهان نيست . دانم كه آنچه كه من كردم از هنرم نبود زيرا كه مرا زهرهء كين جستن از چنين پيلى نبود . ليك من سر او را به كين سياوش و به خون هفتاد برادر پدرم بريدم .\r\nباشد كه تنش به چنگال شيران كَنده شود و روانش ، بندهء روان من گردد . آنگاه بيژن سر هومان را با فتراك اسپ سياه‌رنگش ببست و تنش را هم به خوارى بر خاك افكند . و بدين سان زره هومان گشاده و كمرش گسسته و تنش در جايى و سرش در جاى ديگر بود .\r\nزمانه سراسر فريب است و بس * نباشد به سختيش فريادرس\r\n\r\n","description":"","footnote":"","page_name":" 118 ","page_number":116},
  {"content":"\r\n\r\nجهان را نمايش چو كردار نيست * به دو دل سپردن سزاوار نيست\r\nچون كار هومان ويسه بدين گونه تباه گشت ، ترزفانان هر دو سپاه ، ستايش‌كنان همچون برهمنى كه به پيش بت چين رَود ، به پيش بيژن دويدند . بيژن كه از آن رزمگاه نگاه كرد ، ديد كه راه گذشتن او تنها از پيش سپاه توران است . پس ، از آن انبوه مردم كُشان بترسيد كه نشان پيكار ايشان را بيابند و بسان كوهى به جنگ او آيند . پس بيژن زره سياوش را از تن بيرون كرد و گبر هومان را بپوشيد و بر آن اسپ پيل پيكر هومان سوار گشت و درفش هومان - آن سرِ نامداران - را در دست گرفت . آنگاه برفت و بر آن دشت و زمين فرّخ و آن بخت بيدار آفرين كرد . يار هومان كه ديد چنان بدىاى به مهترش رسيد ، از بيژن بترسيد . ليك بيژن به دو گفت : از گزند من مترس ، زيرا بر همان پيمانى كه بستم پايبندم . تو اكنون به سوى سپاه خويش برو و هرچه از من ديدى ، به ايشان بگو . ترزفان رفت و بيژن با كمانى به زه كرده ، به كوه كنابد شتافت .\r\nچون ديده‌بانان تركان از دور ، نشان و درفش سپهدار توران را بديدند ، به شادى برخاستند و خروشيدند . پس به شتاب همچون دود ، فرستاده‌اى را به نزد پيران فرستادند و او را پيام دادند كه : به پيروزى شهريار ، هومان ، دوان از دل كارزار بيآمد .\r\nدرفش آن سرافراز ايرانى نگونسار گشته و تنش به خوارى بر خاك افتاده و در خون فرو شده است . همهء سپاهيان توران از شادى شنيدن اين آگهى ، خروشيدند .\r\nچه شادى كه نوميدى آرد به مرگ * از آتش ببارد به سر بر تگرگ\r\nاز سوى ديگر ، چون بيژن به پيروزى بخت شاه ايران از ميان دو سپاه بگذشت ، آن ترزفان نيز به نزد سپاه توران رسيد و آنچه از بدِ آن بدگمان ديده بود ، بگفت .\r\nبىدرنگ به پيران آگهى بردند كه : ديگر آن فرّ شاهنشاهى تيره گشت . خروشى از سپاه توران برخاست و همهء پهلوانان كلاه از سر برگرفتند و گيتى تيره گشت .\r\nدر همان هنگام بيژن نيز در ميان سپاه ، آن درفش سياه را نگونسار كرد . چون ديده‌بانان سپاه\r\n\r\n","description":"","footnote":"","page_name":" 119 ","page_number":117},
  {"content":"\r\n\r\nايران آن درفش سياه را نگون يافتند ، به سوى گيو پهلوان روى نهادند و از آن ديده‌گاه فرياد كشيدند و فرستاده‌اى را به شتاب به سوى گيو روانه ساختند و او را پيام دادند كه : بدان كه بيژن آن درفش سياه را سرنگون ساخت و همچون شيرى با پيروزى بيآمد . گيو به مانند ديوانگان به هر سو مىدويد و مىناليد و به هر كسى مىخروشيد .\r\nپيوسته از آن پسر دلاورش آگهى مىجست و به هنگامى كه بايد سور مىكرد ، ماتم آورده بود . پس چون از بيژن به دو آگهى رسيد ، شتابان به سوى فرزند روى نهاد . چون چشمش به آن پسر گرامى افتاد ، چنان كه سزاوار بود ، از اسپ فرود آمد و بر خاك بغلتيد و سر بر زين نهاد و بر پروردگار دادگر آفرين بخوان . آنگاه بار ديگر آن فرزند جوان و دلير و خردمندش را در بر گرفت . سپس از آنجا ستايش‌كنان به سوى گودرز - آن سالار شاه - روى نهادند . چون گودرز پهلوان را از دور بديدند ، نبيره‌اش - بيژن - كه سر هومان پهلوان را به فتراك بسته بود ، با زرهى پر خون و سرى پر از خاك ، از پشت آن اسپ سرخ و سفيد فرود آمد و جنگ افزار و سر و اسپ هومان را به پيش گودرز سپهدار برد . گودرز پهلوان چنان از بيژن شاد شد كه گويى مىخواست روان از تنش بيرون شود . پس به دادار و آن اختر و بخت بيدار آفرين بسيار كرد و آنگاه به گنجور فرمود : تاجى با جامه‌اى خسروانى بيآور . و بدين سان جامه‌اى با زمينهء زر كه بر آن گوهر بافته شده بود ، به همراه تاجى به درخشانى خورشيد و كمر و دَه اسپ زرّين لگام و ده ريدك پرى روى زرّين كمر بيآوردند . گودرز پهلوان همهء آنها را به بيژن داد و گفت : از گاهِ سام شير ، هيچ‌كس تا كنون اژدها را به زير نيآورده بود . تو با اين تيغ و دستانت ، سپاه را گشودى و دل شاه تركان را برشكستى . پس سپاهيان ما نيز همگى بسان شير ، سوار بر اسپانى بادپاى ، خواهند شتافت .\r\nشبيخون كردن نستيهن و كشته شدن او\r\nاز سوى ديگر ، پيران با دلى خسته از درد و چشمانى پر اشك ، خشمآگين ، كسى\r\n\r\n","description":"","footnote":"","page_name":" 120 ","page_number":118},
  {"content":"\r\n\r\nرا به نزد نستيهن فرستاد و به دو گفت : اى پهلوان نامور فريادرس ، سزاوار باشد كه دست به جنگ يازى و به كين برادر ، درنگ نكنى و بر ايرانيان شبيخون سازى و زمين را بسان رود جيحون كنى ، پس ده هزار سوار آزموده كه كمر به آن كارزار بسته باشند ، به همراه خود ببر . باشد كه تو كين هومان را بازآورى و سر دشمنان را از تن جدا سازى . نستيهن كه چنين شنيد ، به دو گفت : اين چنين كنم و زمين را از خون ايشان چون رود جيحون سازم .\r\nچون دو پاس از شب بگذشت ، دشت از جوشش سواران به جوش آمد . تركان همگى با گردنى افراخته بتاختند . نستيهن آن سپاه كينه‌خواه را به نزديك سپاه ايران آورد . سپيده‌دم به جايى رسيد كه ديده‌بان ، او را بديد . چون كارآگهان ايران از آمدن ايشان آگهى يافتند ، به سوى گودرز شتافتند و گفتند : سپاهى چون آب روان بر ما شبيخون آورده‌اند . گودرز پهلوان كه چنين شنيد ، به سپاهيان فرمود : بيدار و روشن روان باشيد و همگى گوش بسپاريد تا ببينيد چه هنگامى نشان آن سپاه آشكار مىگردد . آنگاه گودرز ، بيژن - آن پهلوان تيغ زن دلاور - را نزد خود بخواند و به دو گفت : اختر و كام تو نيك بادا كه دشمن از نامت شكسته است . اينك هر كه را بايسته است از ميان اين پهلوانان و مردان نامور من با خود ببر و همچون شير ، تاختن ايشان را به جنگ ، پذيره شو و با مردانگى خود سپاه دشمن را به زير آور .\r\nپس بيژن هزار تن از سواران دلير و پرخاش جوى را از ميان سپاه برگزيد . چون دو سپاه رزمساز ، پر از كينه به يكديگر رسيدند ، همگى گرزها را بركشيدند . ناگهان ابرى پديدار گشت و از آن گَرد سياهى فرود آمد كه ديگر سپاه توران در پسِ آن ديده نشد .\r\nبيژن سپهبد چون آن گَرد تيره كه سپاه ترك را ناپديد ساخته بود ، بديد ، بفرمود تا كمان را به زه كردند . از همهء سپاهيان خروشى برآمد . آسمان يك سره زنگارگون گشته و زمين بسان درياى خون شده بود . و بدين سان دو گروه از تركان به زير پِى اسپان افتادند و در خون فرو شدند .\r\nچون بيژن به نستيهن رسيد و درفش آن بزرگ خاندان ويسه را بديد ، دست\r\n\r\n","description":"","footnote":"","page_name":" 121 ","page_number":119},
  {"content":"\r\n\r\nبگشود و تيرى بر اسپ او بزد . اسپ تگاور نستيهن از درد به رو در افتاد . بيژن نامجوى به دو رسيد و چنان گرزى بر كلاهخود او بزد كه در دَم كشته شد . پس بيژن به ايرانيان رو كرد و گفت : هر كه از شمايان كه كمر به جنگ مىبندد ، بجاى گرز و شمشير ، كمان در دست گيرد ، آن كمان را بر سرش بشكنم . زيرا كه تركان اگر چه به ديدار ، پرى چهره‌اند ، ليك از هنر بهره‌اى ندارند . ايرانيان كه چنين شنيدند ، دليرانه شمشيرهاى جوهردارشان را كشيدند و به مانند پيل بر سراسر آن دشت ، سر از تن تورانيان جدا ساختند و بر خاك افكندند . آنگاه از آن رزمگاه تا لشگرگاه توران ، از پِى تورانيان بتاختند .\r\nاز سوى ديگر ، چون پيران ، برادرش را با آن سپاهيان تورانى نديد ، گيتى در پيش چشمانش سياه گشت . پس به كارآگاهان گفت : فرستاده‌اى را از اين رزمگاه بفرستيد تا به نزديك سپاه ايران بتازد و نشانى از نستيهن من برايم بيآورد و گرنه چشمانم را بيرون مىآورم . پس بىدرنگ فرستاده‌اى را روانه ساختند . فرستاده برفت و آنچه رخ داده بود ، بديد و شتابان بازگشت و گفت : اكنون نستيهن با نامداران سپاه توران در آن رزمگاه ، بسان پيلى بر زمين افتاده و سرش بريده و تنش از زخم گرز همچون نيل گشته است . چون پيران سپهدار اين سخن را بشنيد ، جوشيد و ديگر هوش با او نماند . پيوسته موى از سر مىكَند و اشك از ديدگان مىباريد . آرام و خورد و خواب ازو دور گشت . دست بزد و جامهء رومى بر تن بردريد و خروشِ هاىهاى او برخاست . پيوسته مىگفت : اى كردگار گيهان ، همانا كه نهان من با تو بد بوده كه اين چنين زور بازوان من را بگسستى و بدين سان اختر و خورشيد من تيره گشت .\r\nدريغ آن نستيهن دلير و جوانمرد و پهلوان و ستوده ، آن شيرافكن گُرد گيرم . و دريغ آن برادر گرامى من ، آن هومان پهلوان ، بزرگ خاندان ويسه . اكنون ديگر چه كسى را چون نستيهن ، آن شير شرزه كه پلنگ نيز در برابر چنگال او چون روباه مىشد ، بيابم تا در اين رزمگاه به جنگ رَود ؟ بايد سپاهيان را به سوى جنگ بُرد . پس ناى رويين بزد و كوس بربست . آسمان ، نيلگون و زمين به سياهى آبنوس گشت .\r\n\r\n","description":"","footnote":"","page_name":" 122 ","page_number":120},
  {"content":"\r\n\r\nو بدين سان چون سپاه توران از كوه كنابد بيرون شد ، از آن همه سپاهى ، روشنايى از خورشيد و ماه نيز برفت . سپهدار ايران نيز كارناى بزد و سپاهيان را بيآورد . درفش كاويانى در ميان سپاه بود و در پيش آن يك سره تيغهاى بنفش بود . همهء نامداران پرخاشخر ، نيزه و گرز گاوسار در دست داشتند . پس ، از سپيده‌دم تا شب پيكار بكردند . چون شب تيره شد ، هر دو سپاه جنگساز ، پر از كينه به سراپرده‌هاى خويش بازگشتند . چون سپهدار ايران به ريبد رسيد ، از انديشه ، دلش آرام نمىگرفت .\r\nپيوسته مىگفت : امروز رزم گرانى بكرديم و بسيارى از ايشان را بكشتيم . اكنون گمان مىبرم كه پيران فرستاده‌اى به سوى شاه توران روان سازد و از او براى جنگ يارى بخواهد . پس من نيز اينك به شاه ايران در اين باره آگهى مىرسانم .\r\nيارى خواستن گودرز از خسرو\r\nآنگاه گودرز نويسندهء نامه را پيش خواند و گفت : مىخواهم سخنهاى نهانى را آشكار سازم و اگر در اين باره به نزد كسى لب بگشايى ، گزند بر سرت خواهد آمد .\r\nپس گودرز نامه‌اى براى شاه نويساند تا او را از كار سپاه آگاه گرداند . و بدين سان آنچه گذشته بود و همهء سخنانى كه پيران به دو گفته بود را به خسرو بگفت . سخنهاى بسيارى از فرستادن گيو با مهربانى به نزد پيران و نمودن كار روزگار به دو ، و پاسخى كه پيران به گيو و آن بزرگان فرزانهء دلير داده بود ، و از آن سپاهى كه بسان پلنگ از پس او به سوى كنابد براى جنگ بيآمد ، و سپس از آن رزمگاهى كه ساختند و از آنچه كه بر هومان و نستيهن جنگجوى رفته بود ، همهء سخنها را ياد كرد . آنگاه از آنچه كه بيژن در روز نبرد با آن گرزداران توران بكرد ، همه را بدانسان كه رخ داده بود ، در نامه براى كى خسرو نمود . سپس به افراسياب بپرداخت و ياد كرد كه چگونه او با سپاهيانش به نزديك رود بيآمد . آنگاه گفت : اى شاه ايران و سراسر گيتى ، اينك اگر او از لب رود جيحون ، سپاهيان را به اينسو و به اين رزمگاه آورَد ، تو خود مىدانى كه ما را ياراى\r\n\r\n","description":"","footnote":"","page_name":" 123 ","page_number":121},
  {"content":"\r\n\r\nپايدارى در برابر او نيست مگر اين كه خسرو با پهلوانانش به يارى سپاه بيآيد . ليك اگر پيران در جنگ پيش دستى كند و از شاه خودش سپاهى را به يارى نخواهد ، ديگر در آن هنگام به خسرو آگهى خواهد رسيد كه اين بنده با او چه كرد . نيز خواهان آنم كه شاه پيروزگر از كار رستم ديوبند و لهراسپ و اشكش هوشمند به اين كهتر آگهى رساند . آنگاه چون نامه را مُهر و بند كردند ، گودرز بفرمود تا نشستنگاهى خسروانى بر اسپى تيزتگ بساختند و اسپان تگاور فراوان ديگرى هم بيآوردند . سپس گودرز بفرمود تا هجير « 1 »  - آن جوان هوشيار چون شير - به نزد او رفت . گودرز همهء آن سخنان را به آن پسر جوان و هوشيار ياد كرد و گفت : اى پسر هوشياردل ، دلت را بر اين كار ، تيز گردان . اگر مىبايست در نزد من دستگاهى مىجستى ، اكنون همان گاه است . پس چون اين نامه را نهانى از من بستدى ، بسان باد دمان برو و شب و روز مياساى و سر نيز مخاران و اين نامهء مرا به پيش شهريار ببر . آنگاه گودرز ، او را براى پدرود كردن در بر گرفت و سپس هجير از پيش آن پدر فرّخش بيرون آمد .\r\nپس هجير دو تن از خويشان خود را از ميان سپاهيان فرا خواند و ايشان را بر اسپانى تگاور برنشاند . آنگاه از سراپردهء پدر بيرون آمد و روان گشت . در هر ايستگاهى كه مىرسيد ، بر اسپى ديگر مىنشست . بدين سان شب و روز بر اسپ بودند و خورد و خواب و آرامشان بر همان پشت اسپ بود . اين چنين آن راه را در يك هفته بيآمدند و به نزديك شاه رسيدند . چون آن سواران در راه ايران پديدار گشتند ، كسى به پيش آن خسرو نامدار آمد و او را آگاه ساخت . شاه نيز شمّاخ را به همراه دليران بسيارى به پيشواز ايشان فرستاد . چون شمّاخ ، هجير را بديد ، به دو گفت : اى پهلوان زادهء شيرگير ، چه شده است كه اين چنين ناگهانى به درگاه شاه گيتى رسيده‌اى ؟ آنگاه بفرمود تا پرده را برداشتند و او را به درگاه شاه آوردند . چون هجير ، خسرو را بديد ، روى خود را بر خاك ماليد . شاه نيز از او بسيار بپرسيد و او را در كنار خويش\r\n\r\n","description":"","footnote":" ( 1 ) - يوستى اين نام را به صورت  Hujr  آورده است . 131 .  Justi , Iranisches Namenbuch , P  ","page_name":" 124 ","page_number":122},
  {"content":"\r\n\r\nبنشاند و در بارهء گودرز و مهتران سپاه و ديگران بپرسيد .\r\nهجير درود بزرگان را به خسرو بخواند و همهء كار سپاه را به دو باز گفت . آنگاه آن جوان خردمند روشن روان ، نامهء گودرز پهلوان را به دو داد . شاه نويسندهء نامه را پيش خواند و بفرمود تا نامه را براى وى بخواند . چون دبير نامه را براى خسرو خواند ، شاه دهان هجير را از ياكند درخشان بيآكند . آنگاه به گنجور گفت : دينار و ديبا بيآور .\r\nگنجور كه فرمان شاه را بشنيد ، هميانهاى بسيارى بيآورد و چندان بر هجير بريخت كه سرش نيز ناپديد شد . سپس يك دست جامهء زربافت شاه را با تاجى گوهرنگار بيآورد . و بدين سان آنها را به همراه دَه اسپ چابك با زينهاى زر به پيش هجير بردند . شاه به ياران هجير نيز جامهء شاهوار و درم و دينار و بسيار چيزهاى ديگر بداد .\r\nآنگاه از آنجا با شاه برخاستند و نشستنگاهى براى ميگسارى بيآراستند . هجير و آن بزرگان شاهدوست ، هر يك جامى از مِى در دست گرفتند و يك شبانه‌روز را در كنار هم بنشستند و خسرو از بيش و كم كارها با ايشان سخن گفت . پگاه ، خسرو تن خويش را بشست و نخست به پيش داور گيهان آمد و جامهء بندگى بر تن كرد و با ديدگانى اشكبار ، پشت خم كرد و سر فرو برد و بر يزدان دادگر آفرين بسيار خواند .\r\nآنگاه از او پيروزى و فرّهى و تاج و تخت بخواست . سپس از براى افراسياب در پيش پروردگار بناليد و بادرد ، اشك از ديدگان فرو ريخت . آنگاه از آنجا بيآمد و همچون سرو سهى ، با فرّهى بر تخت بنشست .\r\nپاسخ نامهء گودرز از خسرو\r\nآنگاه شاه دبيرى خردمند را پيش خواند و سخنهاى شايسته‌اى با او بگفت . در پاسخ آن نامه ، شاه نيك و بد را پديدار ساخت . نخست بر گودرز پهلوان آفرين بكرد و گفت : تو جاودانه ، روشن روان باشى . خجسته باد گودرز سپهدار هوشيار كه هم او را دانش است و هم جنگاورى . آن دارندهء گوپال و تيغ بنفش و فروزندهء درفش\r\n\r\n","description":"","footnote":"","page_name":" 125 ","page_number":123},
  {"content":"\r\n\r\nكاويانى . يزدان گيهاندار را سپاس كه پهلوانان ما پيروز بودند . چون پروردگار اختر تو را روشن ساخت ، ناگاه از دشمن دود برآورد . نخست آن سخنى كه گفتى كه گيو و ديگر بزرگان ِ فرزانهء دلاور را به نزد پيران فرستاديم و او را پندهاى بسيار داديم ، ليك پند مرا نپذيرفت و به سوى ما نگرويد پس بدان هر كه مِهرش كاسته گشت ، همانا كه اختر او از نيكى به سوى بدى گرويده است . من نيز از پيش از اين آگاه بودم كه دل پيران از كين تهى نمىگردد . ليك از براى كارهاى خوب او ، جوياى پيكار با او نبودم .\r\nاكنون سپهر برايم آشكار ساخت كه مهر پيران به سوى توران گرايش دارد و گيتى را تنها براى افراسياب مىداند . پس تو نيز دلش را از مهر او برمتاب . و بدان كه اگر پيران آرزوى دل خويش را بر خِرَد برترى دهد ، با كوشش تو از آن خار ، گياه نخواهد روييد . ليك اگر تا كنون با دشمن به خوبى سخن گفته‌اى ، روا باشد چرا كه از آزادگان ، خوب گفتن سزد . ديگر اين كه از آن پيكار جنگاوران با گرز گران و از اختر و گردش نيك خورشيد و ماه و از كوششى كه در آن رزمگاه نموده‌ايد ، ياد كردى پس بدان كه من به درستى مىدانم كه در روز نبرد ، پيروز خواهى شد . ليك تو همهء زور و دليرى را از يزدان بدان و سپاس از او دار . سديگر اين كه گفتى پيران فرستاده‌اى را به نزد افراسياب روان داشته و او نيز به سوى پيران روى نهاده و مىخواهد سپاهيانش را از رود بگذراند در پاسخ به اين گفتارت مىگويم كه اى هوشيار پر انديشهء من و اى سالارى كه در هر كارى شايسته‌اى ، بدان كه افراسياب بر لب رود جيحون از براى آن درنگ نكرده كه به سوى جنگ با ما آيد ، زيرا سپاهى از سوى چين بيآمده و مىترسد كه از دو سو بر او نخيز شود . و چهارم آن كه سران سپاه ما همچون رستم سپهبد - آن نهنگ دمنده - و لهراسپ و اشكش تيز جنگ با سپاهيانى بسيار بر گِرد توران پراكنده گشته‌اند و بدين سان افراسياب كه ديده دشمن از هر سو پديدار گشته ، از آن رو سپاه خود را به لب رود جيحون آورده است . ليك اگر از آن جايى كه هست ، پاى پيش بگذارد ، ديگر جاى خويش را به دشمن خواهد سپرد . پنجم آن كه از براى آن مِهرى كه به آن پهلوانان دارى ، از ايشان آگهى خواستى پس اى سپهدارى كه هميشه بخت\r\n\r\n","description":"","footnote":"","page_name":" 126 ","page_number":124},
  {"content":"\r\n\r\nهمراهت باشد ، بدان و آگاه باش كه رستم شيرمرد كه به هند و كشمير رفته بود ، از ايشان گَرد برآورد . اشكش تيز هوش نيز كه به خوارزم رفته بود ، از آنجا خروشى برآورد . شيده نيز از رزم با اشكش ، روى گردانْد و از خوارزم به سوى شهر گرگنج « 1 »  روى نهاد . لهراسپ هم كه با سپاهيانش به الانان و غز « 2 »  رفته بود ، همهء مهتران آنجا در برابر او سر فرود آوردند . اينك اگر افراسياب سپاهيانش را از جيحون بگذارند و بدينجا آورَد ، آن گردنكشان از پشت سر او سرزمينش را بگيرند و هيچ بجز باد در مشت او نماند . پس تو بدان كه اگر افراسياب از براى گفتار پيران ، آن سرزمين آباد و فرخنده بنياد خويش را رها سازد و پاى پيش گذارد ، ديگر آن سرزمين برايش نخواهد ماند و آن را به دشمن خواهد سپرد . و نيز آگاه باش كه او لب به سخنى نمىگشايد كه شب و روز ، از آن به من آگهى نرسد . پس مبادا آن روزى كه او سپاهيانش را از رود بگذراند و در جنگ با ما پيش دستى كند . و مباد كه كسى روز تاريك و تنگى را ببيند . من نيز اكنون به توس سپهدار مىفرمايم تا كوس بر پيل ببندد و به سرزمين دهستان و گرگان برود و آنجا را در دست گيرد و سر به خورشيد برآورد .\r\nمن هم از پِى توس ، با پيل و تخت به يارى سپاهيان آيم . پس تو از جنگ با تركان روى متاب و سپاهيان را بيآراى و جوياى جنگ باش . و بدان كه چون ديگر هومان و نستيهن پشتيبان پيران نيستند ، تنها باد در مشت اوست . پس اگر پيران نبرد با نامداران ايران را خواست ، تو نيز از او روى برمگردان و بفرما تا به جنگ او شتابند .\r\nاگر هم كه او دليرانه ، نبرد با خود تو را جويا شد ، پس دل بد مكن و همچون شير به پيش او برو . در پيكار به افراسياب نيز ميانديش و دل را به جاى آور و از پيران روى\r\n\r\n","description":"","footnote":" ( 1 ) - گرگنج مخفف گرگانج بعدها به ارگنج معروف شد . شكل معرب آن جورجانيه يا جرجانيه است و در خوارزم قرار داشته است . ر . ك . لسترنج ، جغرافياى تاريخى سرزمينهاى خلافت شرقى ، ص 475 حدود العالم ، ص 360 و تعليقات مينورسكى برهان قاطع ، ماده گرگنج شهيدى مازندرانى ، راهنماى نقشه جغرافيايى شاهنامه فردوسى ، ماده گرگنج .  ( 2 ) - غز نام منطقه وسيعى در شمال سيحون از خلّخ تا كيماك بوده است . شهيدى مازندرانى ، راهنماى نقشه جغرافيايى شاهنامه فردوسى ، ماده غز . ","page_name":" 127 ","page_number":125},
  {"content":"\r\n\r\nبرمتاب . آگاه باش كه اگر دل خود را بر آن كار ، تنگ ندارى ، تو در جنگ با ايشان پيروز خواهى شد . اميد آن دارم كه كردگار برايم شادكامى بار آورَد . نيز اين چنين گمان مىكنم كه پيش از آن كه من سپاهى به پشتيبانى شما آورم و آن سپاه به نزد شما رسد ، شما بر ايشان پيروز گشته و نامتان را تا به خورشيد درخشان برآورده باشيد و سپاهيان از جنگ آسوده گشته و همهء كارها ساخته شده باشد . آنگاه شاه درودهاى فراوان كاووس و توس را نيز به سپاهيان رسانيد و مُهر نگين خود را بر نامه نهاد و سپس نامه را به فرستاده داد و او را آفرين بكرد .\r\nسپاه آراستن خسرو\r\nچون هجير از پيش خسرو برفت ، كى خسرو سپهبد با دبير به سگالش نشست و گفت : اگر افراسياب سپاهيانش را به اينسوى رود آورَد ، من نيز بايد به جنگ او رَوم .\r\nپس شاه بىدرنگ توس - آن بزرگ خاندان نوذر - را فرا خواند و بفرمود تا به شتاب سپاهيان را به سوى دهستان ببرد و بر همهء دشت خوارزم سپاه بگستراند و چون جنگ درگيرد ، بسان پلنگى به جنگ آيد . پس بانگ تبيره و خروش ناى و كوس از درگاه توس برآمد . توس سپهبد با سپاهيانش روان شد و زمين به زير سُم اسپان ايشان نهان گشت . از بيم آن سواران ، گويى آسمان از گردش باز ايستاد . در سراسر دو هفته ، چندان سپاه از ايران براند ، كه روشنايى از خورشيد و ماه نيز برفت . از لشگركشى آن شاه پيروزگر به سراسر گيتى آگهى رسيد . چون توس از پيش شاه ايران برفت ، شاه نيز به شتاب آمادهء رفتن گشت . پس با سد هزار تن از سواران برگزيده و پهلوانان دلير و نامداران پرخاش جوى و با پيل و كوس و تاج و تخت شاهنشاهى ، به فرّهى به سوى گودرز روى نهاد .\r\nاز سوى ديگر ، هجير با دلى شاد و خرّم و با آن جامهء شاهوار ، گرازان و تازان از پيش خسرو بيآمد ، چنان كه گويى زمين را درمىنورديد . چون به نزديك سراپرده\r\n\r\n","description":"","footnote":"","page_name":" 128 ","page_number":126},
  {"content":"\r\n\r\nرسيد ، خروش كارناى برخاست و همگى او را پذيره شدند . زمين پر از لاله و آسمان پر از زر گشته بود . هجير سپاهيان را با زنگ زرّين و كوس و پيلان ، همچون چشم خروس بيآراست . چون به پيش گودرز - آن پهلوان نامور - رسيد ، آنچه از نوازيدن شاه و پندهاى او ديده و شنيده بود و نيز مهربانى او را به سپاه و شادمانيش را از شنيدن پيام گودرز به او بگفت . آنگاه نامهء آن شاه گيتى را به همراه درود آن بزرگان به گودرز داد . چون گودرز در بارهء آن نوازيدن شاه از هجير بشنيد ، آن نامه را بر چشم و روى خود بماليد . سپس چون مُهر نامه را بگشود ، آن را به خواننده داد . خوانندهء نامه نيز سخنهاى شاه را بر گودرز ياد بكرد . گودرز سپهدار كه آن سخنان بشنيد ، بر شاه آفرين كرد و فرمانبرانه روى زمين را ببوسيد .\r\nگودرز آن شب را با پسرش به سگالش پرداخت . پگاه بر تخت نشست و بار داد .\r\nپس همهء نامداران سپاه ، كلاه بر سر نهاده و به پيش او رفتند . هجير فرّخ ، آن نامهء شاه را بيآورد و به پيش دبير بنهاد . آنگاه دبير ، آن پند و فرمان شاه را به پيش آن سپاهيان بخواند . سپس گودرز سپهدار ، روزىدهان سپاه را بخواند و دينار بسيار بداد . همهء اسپانى را كه در كوه رها بودند ، گروه گروه به لشگرگاه آورد . آنگاه كليد در گنجهاى دينار و تيغ و كمر و جوشن هاى گرانمايه و كلاهخودهاى زرّين را به آن روزىدهان بداد . چون ديگر هنگام كينه‌جستن پديد آمده بود ، همهء آن خواسته‌ها را به سپاهيان بداد . و بدين سان همهء سپاهيان سوار و پياده آراسته گشتند . سپاهى بسان كوهى فراهم آمد كه زمين به زير اسپان بادپاى ايشان به ستوه آمده بود . همگى در آهن و زر و سيم فرو شده بودند و دل شيران نرّ نيز از ايشان بيمناك بود . پس گودرز بفرمود تا دل و گوش و ديده به كين تاختند و آهنگ جنگ كردند . سپاهيان همچون كوه ، گروه گروه به پيش سپهبد رفتند . چون گودرز سالار بر ايشان بنگريست ، از آن همه سپاهى ، زمين را تيره و آسمان را لاژوردين ديد . پس گفت : براستى كه از هنگام جمشيد تا كنون ، هيچ‌كس چنين رزمگاهى با اين همه اسپ و جنگ افزار و سيم و زر و پيلان جنگى و شيران نرّ نيآراسته است . اينك اگر پروردگار گيهان آفرين يار باشد ، از\r\n\r\n","description":"","footnote":"","page_name":" 129 ","page_number":127},
  {"content":"\r\n\r\nاينجا به سوى چين روى نهم . آنگاه چون گودرز بر تخت نشست ، فرزانگان و نامداران را فرا خواند و با ايشان به رامش بنشست و با شادى و آرامش به ميگسارى پرداخت و آهنگ رزم كرد .\r\nنامه نوشتن پيران به گودرز و آشتى خواستن\r\nاز سوى ديگر ، به پيران آگهى رسيد كه سالار ايران آهنگ چه كرده است . پس دلش پر از بيم گشت و فريبكارانه به چاره‌گرى پرداخت و از دستور نيك انديشى راه چاره بجست . آنگاه به ناگزير ، دبير را بفرمود تا نامه‌اى به گودرز پهلوان نويسد . در آغاز نامه پروردگار را آفرين كرد و از ديو سترگ به يزدان پناهيد . آنگاه گفت : من از كردگار گيهان ، در آشكار و نهان مىخواهم كه مگر اين كينه‌گاه را از ميان اين دو سپاه بردارد . اگر تو كه گودرزى ، اين كينه را خواستى اكنون ديگر همهء آن كينه‌اى كه مىجستى ، بستدى و كامت برآمد . بنگر كه چند تن از دليران و خويشان نزديك و شيران مرا سر بريدى و بر خاكشان افكندى . هيچ ترس و باكى از يزدان ندارى و از مهر و خِرَد روى برتافته‌اى . ليك اينك ديگر هر آنچه مىجستى ، بيافتى . گاه آن فرا رسيده است كه ديگر از اين كينه سير گردى و به خون ريختن ، دلير نباشى . نگاه كن كه چه بسيار از سپاه ايران و توران در اين رزمگاه تباه گشتند . پس هنگام آن رسيده كه بخشايش آورى و از كين جستن بيآسايى .\r\nبه كين جستن مردهء ناپديد * سر زنده ، چندين چه بايد بريد\r\nاگر باز نايد ، شده روزگار * به گيتىدرون ، تخم كينه مكار\r\nروان خود را مرنجان و تنت را مگداز و دست از خون ريختن باز دار . و بدان كه پس از مرگ ، بر كسى كه از او نام زشت بسيار بماند ، نفرين بُوَد .\r\nبدانگه كه موى سيه شد سفيد * به بودن نماند فراوان اميد\r\n\r\n","description":"","footnote":"","page_name":" 130 ","page_number":128},
  {"content":"\r\n\r\nمن نيز مىترسم اگر بار ديگر در اين كينه‌گاه ، سپاهيان به جنگ آيند ، ديگر از دو سپاه كسى بر جاى نماند [ و ما نيز درگذريم 
  ] و تنها كينه بر جاى مانَد . آنگاه ديگر چه كسى خواهد دانست كه چه كسى پيروز و گيتىافروز بوده و چه كسى نگون بخت ؟ اگر هم كه اين پيكار و خون ريختن و آويختن با من در اين رزمگاه را از براى كشور ايران مىكنى پس بگو تا من هم اكنون شتابان فرستاده‌اى به نزد افراسياب روان سازم تا مرا بفرمايد كه سرزمين را ببخشيم و اين كينه را به پايان رسانيم . پس همچنان كه منوچهرشاه در آن زمان با بخشش سرزمينها ، گيتى را نگاه داشت ، ما نيز هر سرزمينى را كه مىخواهى از آن ايران زمين بدانى و هر سرزمين آباد و ويرانى را كه كى خسرو دادگر بفرموده ، بگو تا آن را از تركان تهى سازيم . پس ، از غرچگان تا بست « 1 »  و از شهر طالقان « 2 »  تا فارياب « 3 »  و همچنان از بلخ تا اندراب « 4 »  و پنج شهر تا باميان « 5 »  و نيز\r\n\r\n","description":"","footnote":" ( 1 ) - بُست ( آبُست ، بيست ) شهرى بين سيستان و غزنين و هرات ، در ساحل هيرمند و زمين داور بوده است . ر . ك . حدود العالم ، ص 320 و تعليقات مينورسكى اعتماد السلطنه ، مرآة البلدان ، ج 1 ، ص 336 - 335 لسترنج ، جغرافياى تاريخى سرزمينهاى خلافت شرقى ، ص 369 برهان قاطع ، ماده بست ، حواشى معين شهيدى مازندرانى ، راهنماى نقشه جغرافيايى شاهنامه فردوسى ، ماده بست .  ( 2 ) - ر . ك . ج 1 از كتاب حاضر ، ص 207 - 206 .  ( 3 ) فارياب ( پارياب ) از شهرهاى مهم جوزجانان ( گوزگانان ) بين مروالرود و بلخ در مغرب جيحون قرار داشته كه امروزه خرابه‌هاى آن را خيرآباد مىگويند . غالباً اين منطقه را با فاراب ( پاراب ، اترار ) در آن سوى سيحون و بين چاچ و بلاساغون خلط مىكنند . ر . ك . برهان قاطع ، ماده فارياب و فاراب و حواشى معين لسترنج ، جغرافياى تاريخى سرزمينهاى خلافت شرقى ، ص 451 مقدسى ، أحسن التقاسيم فى معرفة الأقاليم ، ج 1 ، ص 37 حدود العالم ، ص 344 و تعليقات مينورسكى مشكور ، جغرافياى تاريخى ايران باستان ، ص 730 شهيدى مازندرانى ، راهنماى نقشه جغرافيايى شاهنامه فردوسى ، ماده فارياب .  ( 4 ) دو منطقه به نام اندرآب ( اندراب ، اندرابه ) موجود است كه هر دو با ناحيه مورد نظر همخوانى دارند . 1 - اندرآب در حوالى سرچشمهء جنوب شرقى رود دوشى و نزديك پنجهير و خوست و به طور كلى بين غزنين و بلخ قرار دارد . 2 - اندراب در دو فرسنگى مرو . ر . ك . حدود العالم ، ص 315 و تعليقات مينورسكى برهان قاطع ، ماده اندرآب ماركوارت ، ايرانشهر ، ص 163 - 162 حموى ، معجم البلدان ، ج 1 ، ص 260 اعتماد السلطنه ، مرآة البلدان ، ج 1 ، ص 167 - 166 . ( بايد توجه داشت كه منطقه‌اى نيز به نام اندراب در حوالى بردعه وجود دارد كه به هيچوجه با منطقه مورد نظر همخوانى ندارد ) .  ( 5 ) باميان نام منطقه‌اى كوهستانى بين بلخ و غزنين كه اكنون از شهرهاى افغانستان است . برهان قاطع ، ماده باميان جيهانى ، أشكال العالم ، ص 172 حموى ، معجم البلدان ، ج 1 ، ص 330 اعتماد السلطنه ، مرآة البلدان ، ج 1 ، ص 268 ترجمهء آثار البلاد و اخبار العباد ، ج 1 ، ص 199 . ","page_name":" 131 ","page_number":129},
  {"content":"\r\n\r\nگوزگانان « 1 »  و از بلخ تا بدخشان « 2 »  و پايين تر از آن از دشت آموى و زم « 3 »  تا ختلان و شهرهايى چون شگنان « 4 »  و ترمذ « 5 »  و ويسه‌گرد و بخارا و شهرهاى پيرامون آن و همچنين تا سغد را به شما مىسپارم . از سوى ديگر ، تا كشور نيمروز را كه رستم دلاور سوز از آنجا جنگ آورده است ، به او سپارم و سپاهيانم را از نزديك او بازخوانم و راه به سوى باختر بگشايم . از آن سرزمين تا هند را تهى سازم . از كشمير و كابل و قندهار تا به سوى سند را هم بدين سان در شمار آورم . الانان و پيرامون آن را نيز كه لهراسپ در آنجا جنگ آورده ، به دو سپارم . از اين سرزمين تا قاف را بدون هيچ جنگ و سخن گزافه‌اى به خسرو بسپارم . آن سويى را كه اشكش در آن تاخته است هم تهى سازم .\r\nآنگاه چون همهء اينها را بكردم ، سپاهيان را از هر سو به نزد خويش فرا خوانم .\r\nسپس به پيش تو پيمانى مىبندم و سوگند مىخورم كه ديگر دشمن تو نباشم . تو نيز خواهى دانست كه ما راستى را خواستيم و دل را با مِهر و راستكارى بيآراستيم . آنگاه به سوى شاه توران آگهى كنم كه ديگر سر ما از كينه بپيچيد . تو نيز بدين سان چهره بگشاى و نامه‌اى از سرِ مهر به خسرو بنويس . و بدين گونه از راه مِهر ، اين گفتار مرا بجاى ريختن خون و پيكار با من برگزين . پس چون بدين سان پيمان بستيم ، همهء آن\r\n\r\n","description":"","footnote":" ( 1 ) - گوزگانان ( جوزجانان ) از سوى مشرق به بلخ و تخارستان و باميان ، از جنوب به آخر حدود غور و بُست ، از مغرب به حدود غرچستان و بشين و مرو و از شمال به جيحون محدود مىشده است . ر . ك . حدود العالم ، ص 302 - 301 جيهانى ، أشكال العالم ، ص 168 مقدسى ، أحسن التقاسيم فى معرفة الأقاليم ، ج 2 ، ص 433 مشكور ، جغرافياى تاريخى ايران باستان ، ص 728 شهيدى مازندرانى ، راهنماى نقشه جغرافيايى شاهنامه فردوسى ، ماده گوزگانان .  ( 2 ) بدخشان شهرى در بالاى تخارستان و در كنار رود جرياب كه به جيحون مىپيوندد ، قرار داشته است . حموى ، معجم البلدان ، ج 1 ، ص 360 مقدسى ، أحسن التقاسيم فى معرفة الأقاليم ، ج 2 ، ص 441 شهيدى مازندرانى ، راهنماى نقشه جغرافيايى شاهنامه فردوسى ، ماده بدخشان .  ( 3 ) ر . ك . ج 1 از كتاب حاضر ، ص 365 .  ( 4 ) - شگنان همان شكن ، ناحيه‌اى از وخان ( پامير ) و سرچشمه رود جيحون بوده است . شهيدى مازندرانى ، راهنماى نقشه جغرافيايى شاهنامه فردوسى ، ماده شگنان و شكنى .  ( 5 ) ر . ك . ج 1 از كتاب حاضر ، ص 484 . ","page_name":" 132 ","page_number":130},
  {"content":"\r\n\r\nخواسته‌هايى را كه خسرو از من بخواست ، به نزد او بفرستم تا مگر در كينه را بر سپاهيان ببندد . آنگاه چون همهء اينها را بكرديم ، گروگان و چيزهاى بسيار ديگرى بفرستيم . با اين كار ، مِهر و آيين و كيش آورم و با دست راستكارى ، چشم كينه را بدوزم . زيرا به هنگام فريدون - آن شاه بزرگ - بود كه از بدگوهرىِ تور و سلم سترگ ، ايرج نامور كشته گشت و فريدون نيز از آن درد ، سرگشته شد . پس هر آنچه نيكى مىبايد از من بخواه و آنگاه نامه‌اى در بارهء من به شاه بنويس . ليك نبايد كه ايرانيان گمانى به سستى اين گفتار خوب من ببرند . زيرا من اين سخنان را جز به مهر نگويم و تنها جوياى سرانجامى نيك هستم . بدان كه گنج و سپاهيان من از تو افزونتر است و در مردانگى از تو نام آورترم . ليك با اين چنين كينه‌انگيختن و در هرجا با بيدادگرى ، خون ريختن ، دلم بر سپاهيان مىسوزد و مىكوشم تا اين كينه را از ميان بردارم . و ديگر اين كه از كردگار گيهان نيز در نهان و آشكار مىترسم كه اين بدى را بر ما نپسندد .\r\nاينك اگر سر از گفتار من بپيچى و جوياى پيكار با من باشى و مرا با اين كه بىگناهم ، گناهكار بدانى و نخواهى به گفتارم بنگرى ، پس همانا كه داد و بيداد در پيش تو يكى است و تنها انديشهء كينه‌گستردن در سر دارى . پس اگر چنين مىخواهى ، سران پهلوانان ايران را كه گراينده گرز باشند ، برگزين . من نيز جنگاورانى را از سپاه خويش برمىگزينم و بدين سان سران را به سوى جنگ مىآوريم . من و تو نيز در آن آوردگاه به كينه‌خواهى از يكديگر بپردازيم تا شايد ديگر بىگناهان از خون ريختن و آويختن بيآسايند . ما هم كسانى را كه تو گناهكار مىشناسى و از ايشان آزرده گشته‌اى ، به پيش تو آوريم . ليك بايد پيمانى ببندى كه اگر تو خون ما را بريختى ، سپاهيان مرا نيآزارى و سرزمين و تخت و تاج مرا نسوزانى و راهى به سپاهيان دهى تا به توران روند و بر ايشان نخيز نسازى و گزندى نرسانى . اگر هم كه اختر نيك مرا يارى كرد و من بر تو پيروز گشتم ، بر ايرانيان نخيز نسازم و ديگر خشم نگيريم و كين نجوييم . همهء ايشان را به سوى ايران و به نزد شاهشان روانه مىسازم و\r\n\r\n","description":"","footnote":"","page_name":" 133 ","page_number":131},
  {"content":"\r\n\r\nهيچ‌كسى از آنها كاسته نگردد و همگى به جان و خواسته ، زينهار يابند . ليك اگر نمىخواهى بدين سان كه تو را گفتم نبرد كنى و آهنگ آن دارى كه با همهء سپاهيانت به كارزار آيى پس همهء ايشان را به جنگ بيآور . ولى بدان كه هر خونى كه از براى اين كين ريخته گردد ، تو از براى آن در گيتىِ ديگر آويخته خواهى شد .\r\nآنگاه چون پيران بند بر آن نامه نهاد ، فرزند گرانمايهء خويش را به نزد خود بخواند . او را پسرى به نام رويين رويينه‌تن بود كه بزرگ انجمن بود . پس او را فراخواند و به دو گفت : به نزديك گودرز برو و هوشيارانه سخن بگوى و پاسخ بشنو .\r\nرويين خردمند و روشن روان از پيش پيران نامور با دَه سوار ديگر به سوى سراپردهء گودرز پهلوان تاخت . چون به پيش درگاه رسيد ، كسى به سوى گودرز پهلوان آمد و او را آگاه ساخت . پس گودرز ، فرستاده را به پيش خود خواند . رويين جوان چون به درون آمد و گودرز را بديد ، دستها را به كش كرد و سر به زير افكند . گودرز سپهدار از جا برجست و به شتاب چون دود او را تنگ در برگرفت . آنگاه در بارهء پيران و سپاهيانش و نيز در بارهء پهلوانان و افراسياب شاه و كشورش از رويين بپرسيد . رويين آن نامه را پيش آورد و پيام را بداد . پس دبيرى بيآمد و زود آن نامه را بخواند و همهء آنچه را كه در نامه بود ، به گودرز بگفت . چون آن نامه را براى گودرز بخواند ، همهء نامداران از شنيدن آن همه گفتار چرب و پندهاى نيكو و نمودن راه پيوند خوب از سوى پيران خردمند در آن نامه ، فرو ماندند . پس گودرز پهلوان به رويين گفت : اى پسر سالار و اى جوان فرّخ ، نخست بايد كه ميهمان من گردى ، آنگاه پاسخ نامه را بگيرى . و بدين سان سراپرده‌اى نو بپرداختند و نشستنگاهى خسروانى بساختند و آن را با ديباى رومى بيآراستند و خورشها و رامشگران را بخواستند . دل رويين جوان پر از انديشه بود تا ببيند كه گودرز پهلوان چه پاسخى مىدهد . ليك گودرز يك هفته با ساز و مِى پاسخ آن نامه را مىداد . هر روز به گاه نيمروز « 1 »  ، گودرز سپهبد مِى و ساز\r\n\r\n","description":"","footnote":" ( 1 ) - نيمروز به پارسى به معناى ظهر است . ","page_name":" 134 ","page_number":132},
  {"content":"\r\n\r\nو بزم مىآراست و رويين را به پيش خود مىخواند .\r\nپاسخ نامهء پيران از گودرز\r\nچون يك هفته بدين گونه بگذشت ، پگاه روز هشتم ، گودرز سالار ، نويسنده را پيش خواند و بفرمود تا پاسخ آن نامه را بنوشت . و بدين سان بار ديگر درخت كينه را بكاشت . گودرز در آغاز نامه آفرين بكرد و آنگاه به پاسخ آنچه كه پيران گفته بود ، پرداخت و گفت : سراسر نامه‌ات را بخواندم و همهء گفتارت را بدانستم . رويين همهء آن پيامى را كه داده بودى ، به ما رسانيد . ليك مرا از اين گفتار خوبى كه در نامه داشته‌اى ، شگفت آمد ، زيرا مىبينم هرگز دلت با زبانت يكى نيست و روانت از خِرَد ، مايه‌اى ندارد . در هرجا گفتار چربى به كار مىآورى و چنين سخنهاى پر نگارى مىگويى . كسى را كه از بُن ، خِرَد در سر نباشد ، گمان به مهربانى تو مىبرد . ليك تو همچون شوره‌زارى هستى كه چون آفتاب بر آن بتابد ، از دور همچون آب مىنمايد .\r\nولى بدان كه به هنگام گرز و سرنيزه و كمند ، ديگر فريب و چاره به كار نيآيد . اكنون ديگر گاهِ پاسخ و گفتار و فريب و پيوند و مِهر نيست و مرا با تو هيچ كارى بجز كين و پيكار نباشد . پس اينك بنگر تا گردش سپهر چگونه خواهد بود و پروردگار گيهاندار چه كسى را نيرو خواهد داد و بخت پيروز و خورشيد ، يار چه كسى خواهد بود .\r\nليك اكنون خرد را ياد كن و پاسخ آنچه را كه بگفتى ، بشنو .\r\nنخست آن كه گفتى كه : من از مِهرى كه دارم و از يزدان و گردش رستاخيز نمىخواهم كه جنگى براى من پيش آيد و از اين كار ، دلم تاريك و تنگ گشته است پس همانا كه در آن هنگامى كه اين گفته را بر لب آوردى ، دلت با زبانت آشنايى نداشت .\r\nزيرا اگر در دل تو ، داد ، راهى داشت ، خودت در خون ريختن پيش دستى نمىكردى . در آغاز كار كه گيو با پهلوانان هوشيار و دلاور ايران به پيش تو آمد و به همراه آن بزرگان پاكيزه مغز ، با تو از هر درى و از هر نامدار و كشورى سخن راند و پند\r\n\r\n","description":"","footnote":"","page_name":" 135 ","page_number":133},
  {"content":"\r\n\r\nو اندرز و گفتار نغز بسيار بگفت تو سپاهيان را به اينجا آوردى و در جنگ پيش دستى كردى . نخست خِرَد را دور داشتى ، ليك در فرجام كار ، آرامش گزيدى . ولى بدان كه خوى بد ، سرشت تو است و هرگو تو را به راه خِرَد نيآورد . بدى با نژاد و خاندان شما همراه است . خودت شنيده‌اى كه از سوى تور ، براى تاج و تخت چه بر سر ايرج نيكبخت آمد . آن بدى از تور و سلم بود كه پديدار شد و اين بيداد و كين را در همه‌جا بگسترانيد . فريدون نيز كه از براى آن درد ، شب و روز لب به نفرين ايشان گشاده بود ، به يارى دادار نيكىدهش ، هم دلى مهربان داشت و هم دانش . پس از آن ، از آن نامداران كم خِرَد تورانى بود كه خوى بد به افراسياب رسيد و بار ديگر با منوچهر و نوذر و كى كواذ ، از نو ، بنيان كينه را نهاد . با كِي كاووس نيز كرد آنچه كرد و از ايران آباد ، گَرد برآورد . بار ديگر هم با ريختن خون سياوش ، بنيان چنين كينه‌اى را گذاشت . ليك تو را در آن هنگامى كه سياوش ، جان شيرينش را بداد ، يادى از داد نيآمد . چه بسيار بزرگان ايرانى با تاج و تختى كه از براى اين كين تباه گشتند .\r\nديگر آن كه گفتى : تو با پيرانه سر چرا اين همه كمر به خون ريختن مىبندى . پس اى كارآزمودهء فريبكارى كه فراز و نشيب هر كارى را ديده‌اى ، بدان كه يزدان از آن رو مرا زندگانى دراز و بخت گردنفرازى داده تا در روز نبرد ، از براى اين كينه ، از توران زمين گَرد را تا به خورشيد برآورم . اكنون مىترسم كه يزدان من جان از تنم بگسلاند و من اين كينه را بجا نيآورده و سرزمينتان را به زير پا نسپرده باشم . سديگر آن كه گفتى : هيچ ترس و باكى از يزدان پاك در تو نمىبينم و نمىدانى كه سرانجام از براى اين خون ريختنهاى بيهوده ، تنمان گرفتار مىگردد پس بدان كه اگر من اكنون با اين گفتار چرب تو از پيكار با تو بازگردم ، به هنگام پرسش در آن گيتى ، كردگار و داور دادگر ، مرا از اين گردش روزگار بپرسد و گويد كه تو را سالارى و زور و فرزانگى و گنج بدادم ، پس تو چرا در پيش ايرانيان كمر به كين سياوش و خون هفتاد پسر گرامى خود نبستى ؟ آنگاه من در پاسخ پروردگار گيهان آفرين چه گويم ؟ بگويم كه چرا از اين كينه روى گرداندم ؟\r\n\r\n","description":"","footnote":"","page_name":" 136 ","page_number":134},
  {"content":"\r\n\r\nاى سالار پير ، چهارمين سخنى كه گفتى در بارهء كين سياوش بود . تو گفتى : از براى يك تن كه اكنون ديگر خاك گشته ، شايسته نيست كه جان پاك زنده‌اى را بگيرند .\r\nليك تو خود بنگر كه چون به ياد آن كردارهاى زشت شما و آن آزارهايى كه از شما بر دل داريم ، به ياد آنچه كه بر سرزمين ايران آورده‌ايد و چه بسيار كيان را كه بيآزرده‌ايد و به ياد آن پيمان شكستنها و كين توزيها و هميشه به سوى بدى تاختن ِ شما و اين كه هميشه بدى را نيكى انگاشته‌ايد ، مىافتم ، ديگر چگونه مىتوانم آشتى كنم ؟ پنجم آن كه گفتى : با تو پيمانى مىبندم و سران توران را برايت گروگان مىفرستم و گنجهايى به نزديك خسرو روانه مىسازيم و با اين كار ، ديگر راه رنج را بر خويشتن مىبنديم پس اى نگاهبان سپاه توران ، بدان كه فرمان شاه به ما اين چنين است . او مرا فرموده كه جنگ سازم و از براى خون سياوش ، خونها بريزم . اينك اگر فرمان خسرو را بجا نيآورم ، روانم از خداوند گيهان شرمگين گردد . ليك اگر اميد آن دارى كه خسرو براى اين گفته‌هاى تو چهره بگشايد ، پس گروگانهايى چون لهّاك و رويين خسروپرست را با همهء خواسته‌ها به شتاب به سوى ايران زمين و به نزد شاه بفرست و بدان كه راه اين كار برايت گشوده است .\r\nششم آن كه از سرزمين ايران و بر و بوم آباد و فرّخ نهاد آن ياد بكردى و گفتى :\r\nهمه را به خسرو مىسپاريم و سپاهيان را به نزد خويش فرا مىخوانم پس بدان كه يزدان مرا از اين كار تو بىنياز گردانده است و اگر آگاه نيستى ، اين راز را بر تو مىگشايم . آگاه باش كه از سوى باختر تا مرز خزر ، همه از آن لهراسپ گشت . از سوى ديگر رستم دلاور با تيغ تيز خود از سرزمين نيمروز تا سند را از آن خود ساخت و رستاخيزى در آنجا به پا كرد و سر هندوان را با درفش سياه به نزد شاه ايران فرستاد .\r\nاشكش هم بيابانهاى دهستان و خوارزم و پيرامون آن را كه تركان در آنجاها سر برآورده و از هر سو تاختن آورده بودند ، از تركان تهى ساخت و بر شيده بارانى از تير بباريد و او را تا به دَم مرگ برد . بنديان و خواسته‌هاى بسيارى نيز به نزد خسرو بفرستاد . از اينسو نيز من و تو در اين جنگ ، كانون آبروى هر دو سپاه هستيم . پيش از\r\n\r\n","description":"","footnote":"","page_name":" 137 ","page_number":135},
  {"content":"\r\n\r\nاين ، نيروى من و اين نامداران و شيران پهلوان را ديده‌اى ، اينك هم اگر با من برابر شوى ، ديگر ترا از اين همه گفتگو رها خواهم ساخت و به نيروى يزدان و به فرمان شاه ، اين رزمگاه را در خون فرو كنم . و تو اى پهلوان نامور سپاه ، به اين گردش خورشيد و ماه بنگر و ببين كه ديگر آن بند سپهرى فراز آمده و بخت از تركان بگشته است . بنگر كه پروردگار گيهان آفرين ، از براى آن كردار بدت چه بر سرت خواهد آورد . اكنون ديگر روزگار از بد دورى كرده و كيفر بد براى بدكردارى پديدار گشته است . پس بسيار بيانديش و گوش بگشاى و گفتار مردم خردمند را بشنو و بدان كه اين همه سپاه بيشمار و سد هزار سوار شمشيرزن ، همگى نامجوى و كينه‌خواه ، از اين رزمگاه با افسون بازنگردند . هفتم اين كه پيمان ببستى و سوگند راستكارى بخورد پس بدان كه مرا با تو هيچ سخنى از پيمان نباشد ، زيرا كه هرگز خِرَد به روان تو راهى ندارد و با هر كه پيمان مىبندى ، سرانجام راستكارى را از ياد مىبرى . همانا كه هيچكسى به گفتارت زينهار نيابد . سياوش نيز با سوگند تو بود كه بر باد شد . در آن روز بد ، چه بسيار كه تو را ياد كرد ، ليك تو او را فريادرس نگشتى .\r\nهشتم آن كه گفتى : مرا تاج و تخت و مردانگى و بخت و گنج و سپاهيان از تو بيشتر است ، ليك از مِهر است كه دلم از جنگ ، اين چنين رنجه مىگردد پس بدان كه من اين چنين گمان مىكنم كه تا به اين هنگام بىگمان مرا در جنگ آزموده‌اى . پس اگر مرا در روز كين ، بىهنر يافته‌اى ، اينك بار ديگر مرا از نو ببين كه گنج و تخت و تاج و هنر من نيز به مانند تو است . نهم آن كه گفتى : تو تنى چند از مردان دلاور را براى نبرد برگزين و من نيز سواران گردنكشى از سپاهيان ترك به جنگ آورم زيرا از بس به سپاهيانم مهربانم ، نمىخواهم كه بيداد و كين بگسترانم . پس بدان كه اگر من اين چنين سپاهيان را از يكديگر جدا سازم ، شاه از من آزرده گردد . و دهم آن كه گفتى :\r\nجنگاورى برگزين تا با من به جنگ پردازد بدان كه در هنگامى كه سپاهى از گناهكاران در پيش روى من باشند كه دل ايرانيان از ايشان پر از درد است ، شاه با من همداستان نباشد كه اين چنين كنم .\r\n\r\n","description":"","footnote":"","page_name":" 138 ","page_number":136},
  {"content":"\r\n\r\nپس بايد با همهء سپاهيان همچون كوه جنگ آوريم و هر دو سپاه رده بركشند . اگر اين چنين پيروز گشتيم كه هيچ ، و گرنه همهء نامداران را بيآوريم و جايگاه نبرد را بسازيم . و بدان كه اگر تو از اين گفتهء من روى بگردانى ، من هرگز از اين كار باز نخواهم گشت . اگر هم كه سپاهيانت را براى جنگ با من بس نمىدانى و مىخواهى از افراسياب سپاهى به يارى بخواهى ، پس به ژرفى بنگر و ببين كه سپاهيان و خويشان و بستگانت زخمى و پراكنده گشته‌اند پس بگذار تا پزشكان به درمان ايشان بپردازند . اينك اگر از براى اين كار ، از من درنگ مىخواهى ، تو را مىدهم و گرنه آمادهء جنگ باش . و من اين سخن را از براى آن گفتم تا ديگر به روز نبرد ، نتوانى هيچ بهانه‌اى بيآورى و بگويى كه تو به ناگهان بر ما جنگ آوردى و نخيز ساختى و درنگ نكردى . و بدان كه اگر من سد سال ديگر هم اين كين را بجويم همان خواهم كرد كه اكنون مىكنم . پس اميدى به برگشتن من از اين كينه نداشته باش و بدان كه شب و روز و گاه و بيگاه در نزد من يكى است .\r\nچون پاسخ نامه داده شد ، رويين پهلوان كمر برميان بست و سوار بر اسپى تيزتگ به همراه ديگر سوارانش بيآمد و از اسپ فرود آمد و با آن پهلوانان به پيش گودرز سالار رفت . گودرز سپهدار بفرمود تا موبدان و همهء سپاهيان نامور و خردمند و روشن روان ، زود به پيش او آيند . آنگاه بفرمود تا پاسخ نامه را به پيش آن پهلوانان بخوانند . چون آن بزرگان ، آن نامهء دلپذير را از گفتار دبير فرّخ بشنيدند ، پيران را كم خِرَد شمرده و همهء پندهاى او را سبك دانستند . پس به گودرز آفرين كردند و او را پهلوان زمين خواندند . آنگاه گودرز آن نامه را مُهر كرد و به رويين - پسر پيران - بداد .\r\nسپس بفرمود تا جامه‌هايى شاهوار بيآراستند و آنها را با اسپان تازى زرّين ستام و شمشيرهاى زرّين نيام و افسر و سيم و زر بسيار به رويين و يارانش ببخشيد و هر كدام را كه سزاوار بودند نيز كلاه و كمر بداد .\r\nآنگاه رويين با يارانش از پيش گودرز پهلوان به سوى سپاهيانش روان شد . چون به نزديك پيران رسيد ، چنان كه شايسته بود به پيش پدر برفت و در پيش تختش سر\r\n\r\n","description":"","footnote":"","page_name":" 139 ","page_number":137},
  {"content":"\r\n\r\nفرو برد . پيران نيز او را در بر گرفت . سپس رويين پيام گودرز را بداد و آنچه را كه در آن رزمگاه ديده بود ، بگفت . آنگاه دبيرى ، آن نامه را براى پيران بخواند . دل پيران پهلوان از شنيدن آن سخنان به سياهىِ كرف و پر از درد گشت و جانش پر از بيم شد .\r\nبدانست كه ديگر روزگار تنگى فرا رسيد . ليك شكيبايى و خاموشى گزيد و سپاهيان را از آن سخن آگاه نساخت و به ايشان گفت : بدانيد كه دل گودرز به راه نيآمد . دلش از براى خون آن هفتاد پسر برگزيده‌اش ، هيچگاه از كين نمىآرامد . اينك اگر او از براى آن كارى كه بگذشته ، اين چنين بار ديگر بنيان كينه مىافكند ، پس چرا من به كين برادرم و به خون آن نهسد سرِ نامدارى كه در هنگام كارزار از تنشان جدا گشت ، كمر نبندم . همانا كه ديگر در سرزمين تركان هيچ سوارى چون هومان و چون نستيهن - آن سرو سايه‌فكنى كه ناگهان از چمن ناپديد گشت - كمر نبندد . پس اكنون بر ما بايسته است كه كمر ببنديم و هيچ بوم و برى براى ايرانيان نگذاريم . باشد كه به نيروى يزدان و با شمشير تيز ، رستاخيزى در ميان سپاه ايران به پا سازم . آنگاه پيران گله‌هاى اسپانى را كه شايسته بود ، از هر سو شتابان به لشگرگاه آورد و همهء سپاهيان پياده را نيز سوار ساخت و به هر يك دو اسپ داد تا به جنگ شوند . سپس در گنجهاى كهن را برگشود و ايشان را دينار بسيار بداد .\r\nيارى خواستن پيران از افراسياب\r\nچون اينها همه كرده شد ، پيران شب به هنگام خواب ، فرستاده‌اى هوشيار و با انديشه‌اى پير و سخنگوى و پهلوان و سوار و دلير را به نزد خود خواند و به دو گفت :\r\nبه پيش شاه توران زمين برو و او را بگوى كه : اى شاه دادگر و نامجوى ، براستى كه از هنگامى كه آسمان بر روى اين خاك تيرهء نژند پديدار گشته ، هيچ شاهى به مانند تو بر تخت ننشسته و نام شاهى نيز بر كسى سزاوار نبوده است . همانا كه تخت و تاج و كمر بستن و بخت ، تنها زيبندهء توست . ليك من بندهء گناهكار تو هستم كه از انديشهء\r\n\r\n","description":"","footnote":"","page_name":" 140 ","page_number":138},
  {"content":"\r\n\r\nبيدارت سرپيچى كردم . از براى من بود كه كى خسرو شاه را بيآزرد . آن كار ، هرچه بود ، كارى ايزدى بود و سخن گفتن در آن باره سودى ندارد . اكنون اگر شاه مرا بىگناه مىداند ، گردنم را آزاد سازد . اينك شاه را آگهى مىدهم كه روزگار چه براى اين بنده پيش آورْد . بدان كه من سپاه را به كوه كنابد كشيدم و همگى ، راه را بر ايرانيان ببستيم .\r\nاز آن سو گودرز سپهدار به همراه سران و بزرگان با سپاهى گران از ايران بيآمد . سپاهى كه از هنگام منوچهرشاه تا كنون هرگز بيش از آن سپاه به توران نيآمده است . پس ايرانيان در ريبد جايگاهى ساختند و سپاه را بر آن كوه بنشاندند . از آن پس سپاهيان سه شبانه‌روز بسان پلنگ رو در روى يكديگر بايستاده بودند . ليك ما در آن كينه‌گاه ، رزم با ايشان را نجستيم تا شايد آن سپاهيان به سوى دشت آيند . با خود مىگفتيم كه اگر سپاه ايران از آن كوه بيرون آيند ، ديگر سر پهلوانان نگونسار گردد . ولى سرانجام هم سپهدار ايران به ستوه نيآمد و سپاهيان را به دشت نيآورد . آنگاه برادرم - هومان - از كينه بجوشيد و به پيش سپاه ايران رفت تا با ايشان نبرد كند . ديگر نمىدانم كه چه بر سر آن شيرمرد آمد . پسر گيو به كين جستن از آن هومان پهلوان دلاور آمد و هومان به دست كسى چون بيژن كشته شد . و من از اندوه او سرگشته شدم . چه كسى مىدانست كه هرگز سرو بلند در باغ از گياه « 1 »  گزند خواهد يافت ؟ از اين درد ، همهء نامداران دل شكسته گشتند و شادمانى از ميان برفت . ديگر اين كه نستيهن نامدار نيز با ده هزار سوار آزموده ، سپيده‌دم از پيش من برفت . ليك از بيژن پهلوان به او نيز زيان رسيد . من از آن درد دل ، سپاهيان را بركشيدم و خروشان به آوردگاه رفتم . پس تا هنگامى كه شب از كوه سر برآورد ، گروه گروه با يكديگر جنگيديم . ليك سرانجام نهسد تن از نامداران ما با سرى بريده بر آن رزمگاه افتادند . دو گروه از پهلوانانمان نيز با شمشير زخمى گشتند و دلشان هم از درد آزرده گشت . ايرانيان كه همگى كمر به كينه بسته بودند ، بر ما چيره گشتند . اكنون مىترسم كه آسمان بخواهد يك سره مهر\r\n\r\n","description":"","footnote":" ( 1 ) - گياه به پارسى به معناى علف است . ","page_name":" 141 ","page_number":139},
  {"content":"\r\n\r\nخود را از ما بگسلد . پس از آن نيز آگهى بدى به من رسيد كه از براى آن هم سرآسيمه گشتم . آگاه شدم كه كى خسرو مىخواهد با سپاهيانش به پشتيبانى گودرز سپهبد ، بدين رزمگاه آيد . اگر اين آگهى درست باشد كه خسرو به سوى ما خواهد آمد ، افراسياب شاه مىداند كه من با سپاهيانم ياراى كين خواهى از او را نداريم . ليك اگر افراسياب شاه كمر به كينه ببندد و با سپاهيان كينه‌جويش به سوى ايران روى كند ، ديگر اين بد را از تورانيان خواهد گرداند . ولى اگر شاه به اين كينه‌خواهى نپردازد ، شايد كه از سپاه ايران بر جانمان بد رسد .\r\nفرستاده چون گفتار پيران را بشنيد ، همچون باد دمان برفت و بر اسپى بادپاى و بلند بسان آتش بنشست و تا به نزد افراسياب رسيد ، نه در راه دَم بزد و نه آرام و خواب يافت . پس چون باد به نزديك شاه درآمد و نخست او را ببوسيد و پيام پيران را بداد . چون افراسياب آن گفتار پيران را بشنيد ، از درد ، دلش پر از خون و رخسارش زرد گشت . افراسياب سنگدل پر از درد بنشست و از كار آن كشتگان و از اين كه از هر سو سپاهى بر او بتازد و بدانگونه كشورش را ويران كند ، دلتنگ شد و از آن اندوه گيتى بر او تنگ گشت . ليك چون گفتار پيران را بدانسان بشنيد و سپاهيان را پا بر جا بديد ، بر او آفرين كرد و شادى نمود و روشنايى دلش افزون گشت . پس براى آن فرستاده در پيش خود جايگاهى بساخت . آنگاه آن شب را به انديشه پرداخت . پگاه چون تاج بر سر نهاد ، فرستاده را نزد خويش خواند .\r\nپاسخ پيام پيران از افراسياب\r\nافراسياب به آن فرستاده بفرمود تا به سوى پيران سالار نامور و نيك پِى باز گردد .\r\nپس چنين پاسخ داد كه ، او را بگوى : اى راستگوى مهربان و نيكدل ، تو از همان هنگامى كه از آن مادر پاك تن زاده شدى ، در هر انجمنى ، سرافراز بودى . آبروى تو در نزد من نيز بيش از همه است و جاه تو از ديگر پهلوانان ، برتر است . هميشه در پيش\r\n\r\n","description":"","footnote":"","page_name":" 142 ","page_number":140},
  {"content":"\r\n\r\nمن براى كين جستن ، جان خويش را برخى و تن خود را سپر ساخته‌اى . بدين گونه در هر كارى ، گنج خود بدادى و از براى من ، رنج بردى . اين تو بودى كه از چين سپاه به ايران بردى و تو دل و بخت دشمن را سياه كردى . تو مهتر و پهلوان زمينى . هزار آفرين بر جانت بادا . مهربانى تو از تور و پشنگ نيز برتر است و روزگار ، ديگر هرگز پهلوانى چون تو ببار نخواهد آورد . سپاهيان هرگز سالار و هوشيارى چون تو نبينند .\r\nنخست آن كه گفتى : من در ميان انجمن ، خود را گناهكار مىدانم ، زيرا كه كى خسرو از توران به ايران زمين رفت و با ما بنيان كينه را برافكند پس بدان من كه شاه هستم از اين كار آزرده نيستم و هرگز در دلم تو را بدين گونه ياد نكرده‌ام و تو نبايد براى اين كار ، تنگ دل باشى ، زيرا از اندوه ، زنگار بر دل مىنشيند . آنچه رخ داد ، خواست كردگار بود و در اين بد ، هيچكسى آموزگار نبود . اينك اگر كى خسرو از من فروغ نگيرد ، ديگر تو او را نبيرهء من مخوان ، زيرا سخنى دروغ باشد و من نياى او نباشم . هيچكس در اين كار گناهكار نيست و مرا با خواست پروردگار نيز سر ستيز نباشد . پس اكنون كه خواست پروردگار و سرنوشت چنين بوده ، ديگر چرا بايد آزارى از تو بر دل من باشد ؟ ديگر آن كه از كار سپاه و گردش تيرهء خورشيد و ماه بگفتى پس بدان كه كار نبرد چنين است و اين گردش تيره از براى هر دو سو پيش آيد .\r\nبه يكسان نگردد سپهر بلند * گهى شاد دارد گهى مستمند\r\nگهى با مِى و رود رامشگران * گهى با غم گرم و رنج گران\r\nپس تو دل خويش را از اين درد ، آزرده مدار و روانت را در اين بند نيآور . ليك از كين برادرت سر متاب . چرا كه هر دلى كه از درد برادر آزرده گشت ، پزشكان نتوانند درمانش بسازند .\r\nسديگر آن كه گفتى : خسرو مىخواهد با سپاهيانش به پشتيبانى سپاه ايران آيد پس بدان كه آنچه به تو آگهى رسيده ، درست نيست زيرا توس سپهبد با سپاهيانش\r\n\r\n","description":"","footnote":"","page_name":" 143 ","page_number":141},
  {"content":"\r\n\r\nبه سوى دهستان رفته است . هرگز آن روز نرسد كه او بخواهد در جنگ پيش دستى كند زيرا من خود بر آن هستم كه پگاه از اينجا سپاهيان را از جيحون بگذرانم و نه گودرز و خسرو و توس را بر جاى گذارم و نه تخت و تاج و نفير و كوس ايشان را .\r\nچنان سپاهى به ايران برانم كه ديگر از اين پس كسى تخت شاه ايران را نبيند . ناگهان بر كى خسرو فرود آيم و بدانسان سرش را با دشنه از تن جدا سازم كه مادرش به زارى بر او بگريد . پس چنين كنم ، مگر اين كه كار آسمانى ديگرگونه‌اى از گردش روزگار پيش آيد .\r\nاى كارآزمودهء سرفراز ، همانا كه يزدان تو را به چيزى نيازمند نساخته است .\r\nهرچه از مردان و گنج و نيرو كه بخواهى ، دارى . من نيز اينك سى هزار سپاهى نامور و دلير و خردمند و پهلوان و سوار به نزد تو فرستادم تا جان تاريكت را روشن سازند .\r\nسپاهى كه يك تن از ايشان با دَه ايرانى برابر باشد و دَه ايرانى به چشم ايشان اندك باشند . پس چون اين سپاه به نزدت آيد ، ديگر درنگ مكن و سر و تاج گودرز را از جاى بگسل و آن كوهى را كه بدان پناه برده و باروى خود ساخته ، با اسپان جنگى به زير پا آور . و چون بر ايشان پيروز باشى ، دست از ريختن خون و آويختن ايشان برمدار .\r\nچون فرستاده پيام شاه را بشنيد ، به پيش پيران - پهلوان سپاه - آمد و همهء آن پيام را بازگفت . سپس پيران همهء سپاهيان را فرا خواند و ايشان را دلگرمى بداد . دلهاى سپاهيان از شنيدن آن پيام ، آزاد گشت . ليك پيران در نهان ، روانش پر از درد و دلش پر از خون و رخسارش پر از گَرد بود . زيرا سپاه شاه را از هر سو كاسته مىديد . از سوى ديگر نيز از شاه ايران مىترسيد كه به جنگ آيد . پس به درگاه يزدان چنين گفت : اى كردگار ، چه شگفتىهاى بسيارى در اين روزگار است . براستى هر كسى كه تو او را بر كشيدى ، ديگر خوار و افكنده نيست . تنها تو گيهاندار پاينده‌اى . به كار خسرو بنگر كه چه كسى در اين روزگار مىدانست كه او شهريار خواهد شد .\r\n\r\n","description":"","footnote":"","page_name":" 144 ","page_number":142},
  {"content":"\r\n\r\nنگه كن بدين كار گردنده دهر * مر آن را كه از خويشتن يافت بهر\r\nبرآرد گل تازه از خار خشك * شود خاكش از بخت بيدار مشك\r\nليك شگفت‌تر از آن ، كار آزاد مردى است كه هميشه دل خويش را به درد دارد .\r\nنمىدانم چرا بايد ميان نيا و نبيره كه هر دو شاهند ، اين كينه‌گاه پديد آيد و اين چنين دو شاه دو كشور ، بدين سان كينه‌جويانه ، سپاهيان را روياروى يكديگر آورند ؟ و نمىدانم كه سرانجام اين كارزار چه خواهد شد و گردش روزگار چه كسى را برخواهد كشيد ؟ اگر در اين كينه‌گاه ، افراسياب و نامداران سپاه توران كشته گردند ، ديگر بخت از ما برخواهد گشت . آنگاه پيران با زارى به درگاه يزدان ناليد كه : اى كردگار دادگر روشن ، اگر كى خسرو از ايران به اين كين خواهى بيآيد و همهء شاهى به دو بازگردد ، ديگر روا باشد كه كردگار ، روان از تنم بدر آورَد و هرگز ديدگانم نبينند كه كسى راه و آيين مرا گرفته باشد . همانا كسى كه گردش روزگار با كام او همراه نيست ، در پيش او مرگ با زندگانى برابر است .\r\nرزم ايرانيان و تورانيان به انبوه\r\nچون روز فرا رسيد و خورشيد ، ديباى زرد بگسترانيد ، درياى دشت نبرد بجوشيد . از دو سپاه خروش برآمد و زمين به زير سُم اسپان به جوش آمد . از هر سو گروههاى سپاهيان بيآمدند و همهء دشت و كوه پر از جوشن گشت . دو سالار سپاه بسان پلنگ ، سپاهيان را به سوى جنگ راندند . همچون بارانى كه از ابر سياه ببارد ، تير بر آن رزمگاه باريد . ابر تيره‌اى پديدار شد كه ژوپين و تيغ مىباريد و همه‌جا را چون شبى كرفگون ، سياه ساخت . زمين به زير نعل اسپان ، گويى آهنين گشت و دست پهلوانان از خون لآلگون شد . از بس در آن رزمگاه ، كشتگانى سر بريده ، بر راه افكنده شده بود ، راه گذشتن اسپان نيز نبود . زمين ، لاله‌گون و آسمان ، نيلگون گشت\r\n\r\n","description":"","footnote":"","page_name":" 145 ","page_number":143},
  {"content":"\r\n\r\nو كوهه‌اى از درياى خون برآمد . پس دو سالار سپاه گفتند : اگر همچنين پهلوانان در اين دشت كين بمانند ، چون شب تيره فرا رسد ، ديگر هيچ بجز خداوند گيهان و آسمان بر جاى نماند . پيران كه چنين ديد ، به لهّاك و فرشيدورد فرمود : همهء سپاهيانى را كه با شمايند و شايستهء اين رزمگاه هستند ، بيآوريد تا از سه سو به اين رزمگاه آيند . و در ميان ايشان ، آن گروهى را كه بيدارتر و نگاهبانتر هستند ، به پشت سپاه ببريد تا به نگاهدارى آن بپردازند . شمايان هم از دو سو راه را بگيريد . پيران به لهّاك نيز فرمود تا با سپاهيان خويش به سوى كوه رَود و به فرشيدورد نيز گفت تا با سپاهيانش به سوى رود برود و گَرد را تا به خورشيد برآورَد .\r\nپس چون آن نامداران سپاه توران ، آن سپاه كينه‌خواه را بيآوردند ، ديده‌بان سپاه ايران از آن ديده‌گاه ، فرستاده‌اى را به پيش گودرز پهلوان روانه كرد . نگاهبان سپاه ايران با سپاهيانش ، دشمن را از هر سو نگاه مىداشت . چون لهّاك و فرشيدورد از دو سو نخيز ساختند ، سواران ايرانى با ايشان درآويختند و خاك را با خون برآميختند .\r\nفرستاده به پيش گودرز رسيد و او را از اين كار آگاه ساخت . گودرز نگاه كرد تا ببيند چه كسى از آن پهلوانان پرخاش جوى ، پشت سپاه را دارد . پسر گراميش - هجير - آن شير شرزه را ديد كه با تيغ و تير در پشت پدر بود . پس گودرز به او بفرمود تا به پشت سپاه و به پيش گيو لشگرپناه رود و او را بگويد كه گروه گروه سپاهيان را به سوى رود و كوه به يارى سپاه فرستد . نيز بفرمود تا به گيو بگويد كه پهلوان دليرى را به پشت سپاه گمارد و جاى خويش را به دو دهد و خود از آنجا پاى پيش گذارد .\r\nهجير خردمند كمربسته ، چون گفتار پدر فرّخش را بشنيد ، دوان به نزد برادر آمد و آنچه را گودرز پهلوان گفته بود ، باز گفت . چون گيو سخن او را بشنيد ، از جا بجست تا يكى از ناموران سپاه را برگزيند . پس فرهاد پهلوان را برگزيد و او را به نزد خود خواند و همهء سپاه را به دو سپرد . آنگاه به زنگهء شاوران فرمود تا دويست تن از سران دلاور سپاه را به جنگ فرشيدورد ببرد و از كوه و آب ، گَرد برانگيزد . سپس دويست پهلوان را نيز با درفشى به گرگين ميلاد داد و به دو گفت : اكنون بايد به آن كينه‌گاه رفت .\r\n\r\n","description":"","footnote":"","page_name":" 146 ","page_number":144},
  {"content":"\r\n\r\nپس اى نامجوى ، از اينجا با گرز و پيكانهاى آبداده به سوى لهّاك برو و جوى خون از آن دشمنان روان ساز . آنگاه گيو - آن سوار سرافرازِ خورشيد فرّ - از آنجا به نزد پدر آمد . گودرز به دو گفت : اى پسر شيردل و اى دستور من ، اى سپهدار ايران كه پشت سپاهيان [ دشمن 
  ] را مىشكنى و دل پهلوانان را بدست مىآورى ، اكنون كه هنگام كارزار تو با دشمنان فرا رسيده ، آن شيرمردىِ تو به كار آيد . سپاه ايران به تو اميد دارد .\r\nپس در اين رزمگاه ، هنر خود را پديدار ساز . از دشمن مپرهيز و دل خود را شاد دار ، زيرا كه هنگام كينه و كارزار برسيد . پس ، از اينجا تا به دل سپاه دشمن برو و در آنجا از پيران ، كينه بخواه . زيرا كه پشت توران زمين به دو استوار است . و چون او روى تو را ببيند ، پوست بر تنش به درد . اگر پروردگار و اختر نيك ، يار تو باشد ، بر او دست يا بى و ديگر از آن پس سپاه از رنج و سختى برآسايد و شاه نيز شادمان گردد . تو هم گنج و خواستهء بسيار بيابى و كارهايت آراسته گردد . و پشت افراسياب نيز از اين كار ، شكسته شود و دلش پر از خون و ديدگانش پر از اشك گردد .\r\nچون گيو جنگاور سخنان پدر پهلوانش را بشنيد ، كمر به جنگ ببست و اسپ را از جا برانگيخت و بسان آذرگشسپ بيرون شد . آنگاه بفرمود تا همهء سواران را از راست و چپ سپاه فرا خوانند . پس گرازه و گستهم و هجير سپهدار و بيژن بيآمدند و با گيو بسان شيران شكارى ، سوار بر اسپان بادپاى گردن افراشته به دل سپاه توران تاختند و به كين خواهى پرداختند . در آن كارزار ، با سواران برگستوانور بسيارى بر سراسر آن دشت پراكنده گشتند و بسيارى به زير پاى ستوران افتادند و جوشن ، نساجامهء ايشان گشت و سينه شيران ، گور ايشان شد .\r\nرزم گيو و پيران و فرو ماندن اسپ گيو\r\nچون رويين - پسر پيران - از پشت سپاه ، آن تگاپوى سواران را بديد ، به همراه نامداران از پشت آن سپاه بزرگ ، بسان گرگى بيآمد و همچون پلنگ شرزه با ايشان\r\n\r\n","description":"","footnote":"","page_name":" 147 ","page_number":145},
  {"content":"\r\n\r\nدرآويخت و كوشيد . ليك سرانجام در جنگ با ايشان فرو ماند . پس شمشير هندى را از دست بيافكند و با نوميدى به جنگ پشت كرد . پيران سپهدار با خويشانش ، خيره بر جاى بماند . آنگاه چون گيو روى پيران را ديد ، اسپ تگاور خويش را به سوى جنگ با او راند و با نيزه‌اش چهار تن از مهترانى را كه در پيش پيران بودند ، به خوارى ، از اسپ بر زمين افكند . پيران ويسه كه چنين ديد ، كمان را به زه كرد و بارانى از تير بر دشمن بباريد . ليك گيو سترگ سپر را بر سر آورد و با نيزه بسان گرگى درآمد . ولى همين كه آهنگ آن كرد تا با نيزه به نبرد پيران سالار برود ، اسپش در همانجا كه بود فرو ماند و پا پيش ننهاد . گيو پهلوان نامدار كه چنين ديد ، از خشم ، تازيانه‌اى به آن اسپ تيز رو بزد و بجوشيد و ديو دژخيم نژند را نفرين بكرد . آنگاه نيزه را بر زمين افكند و كمان برگرفت و سپر بر سر آورد . سپس كمان را به زه كرد و بازو بگشاد تا سپر را به دست پيران بدوزد . پس چهار تير خدنگ بر سر او بزد . ليك آن تيرها بر او كارگر نيآمد . به همانگونه سه تير خدنگ نيز بر اسپ پيران بزد . ولى نه اسپ كشته شد و نه پيران دلاور . در همان هنگام ياران گيو به آنجا رسيدند . پيران كه چنان ديد ، كينه‌اش افزوده گشت و بسان دود به پيش گيو تاخت تا گيو را زخمى سازد و سپاهيان دلاورش را شكست دهد . از سوى ديگر ، گيو نيز همچون دود به سوى پيران شتافت و با نيزه ، كلاهخود پيران را از سرش ربود . ليك هيچ گزندى به پيران نرسيد . پس دل گيو از آن كار ، دردمند گشت .\r\nپسر گيو كه چنين ديد ، به نزد پدر آمد و او را گفت : اى پدر فرّخ و نامبردار ، بدان كه من اين چنين از شاه شنيده‌ام كه پيران جنگهاى فراوان بكند و در آن روزهاى سخت از چنگ بسيارى اژدهاى تيز چنگ رهايى يابد . ليك سرانجام ، مرگ او به دست گودرز باشد . پس اى پدر ، اين همه مكوش ، زيرا روزگار او هنوز بسر نيآمده است . پس چرا با اين سختى و آز با او در مىآويزى . در همان هنگام ، ياران نامور و دلير گيو نيز پر از خشم رسيدند ، پيران كه چنين ديد ، روى برتافت و خروشان و پر از درد و با رخسارى زرد ، به سوى سپاه خويش و به نزد لهّاك و فرشيدورد برفت و به\r\n\r\n","description":"","footnote":"","page_name":" 148 ","page_number":146},
  {"content":"\r\n\r\nايشان گفت : اى نامداران و دليران دشنه‌گذار من ، همانا كه شما را از براى چنين روزگارى در كنار خويش پرورانيدم . ليك اكنون كه سپاهيان به جنگ آمده‌اند و از آن دشمنان ، گيتى بر ما سياه گشته ، هيچكسى را نمىبينم كه از براى آبرو به پيش سپاه و به جنگ با ايشان رَود .\r\nچون آواز پيران به آن نامداران رسيد ، دلشان از كينه بردميد . پس همگى گفتند :\r\nاگر جان پاكمان نيز گرفته شود ، هيچ ترس و باكى نداريم و همگى با هم به جنگ شويم و شايسته نباشد كه كمر از اين كين بگشاييم . آنگاه لهّاك و فرشيدورد به سوى گيو رفتند و با او نبرد جستند . لهّاك دلير به پيش گيو آمد و نيزه‌اى بر كمربند گيو بزد و آهنگ آن كرد تا او را از زين بربايد و از روى اسپ بر زمينش نگونسار سازد . پس با نيزه‌اش زره گيو را بردريد ليك پاى گيو از جا پاى زين بيرون نيآمد . گيو كه چنين ديد ، چنان نيزه‌اى بر اسپ لهّاك بزد كه آن اسپ تگاور از درد به رو در افتاد و لهّاك از آن پياده گشت . در همان هنگام فرشيدورد از دور بيآمد و چون باد ، تيغى بر آن نيزهء گيو بزد و شادان ، آن را به دو نيم كرد . گيو كه به آن زخم او بنگريست ، گرز گران را از ميان بركشيد و چنان بر دوش آن اژدها بزد كه دشنه از دستش رها شد . آنگاه به شتاب ، گرز ديگرى بر گردن او بزد كه آتش بر تن فرشيدورد بباريد و از آن درد ، خون از جگرش بجوشيد و تنش سست گشت و سرآسيمه شد . در همين هنگام كه گيو با فرشيدورد درگير بود ، لهّاك به شتاب بر اسپى بادپاى بنشست . آنگاه بار ديگر لهّاك و فرشيدورد دلير با گرز و نيزه ، بسان شير به پيش گيو رفتند و بسيار بر او گرز گران بزدند . ليك گيو كه بر زين خدنگ بنشسته بود ، آن كارزار برايش چون بازى بود .\r\nلهّاك و فرشيدورد كه چنان پايدارىاى را از آن شيرمرد بديدند ، از بسيارىِ خشم ، با يكديگر گفتند : همانا كه بر روى اين زين ، پيل است و بس ، كه جز شير ياراى دريدن پوست بر تن او را ندارد . آنگاه گيو از يارانش نيزه بخواست و سپس به چپ و راست بگشت و از دو سو بر ايشان بتاخت ، ليك سر يكى از ايشان نيز به زير نيآمد . گيو كه چنين ديد ، در دل گفت : براستى كه از اين دليران پرخاش جوى ، كارى نو\r\n\r\n","description":"","footnote":"","page_name":" 149 ","page_number":147},
  {"content":"\r\n\r\nبر سر من آمد . اينان سران توران زمين نيستند كه به جنگ من آمده‌اند اينان ديوان مازندرانند . در همان هنگام از دست راست گيو ، گرازه با گرز پولادين رومى در دست و سوار بر اسپى بزرگ به جنگ با فرشيدورد شتافت ليك در همان هنگام آن ترك بيدار و پست سوار بر زين شد . پس نيزه‌اى بر كمربند او بزد . ليك نيزه از زره او نگذشت . پس بيژن دلير بسان شيرى با تيغى در دست به پشتيبانى گرازه آمد و تيغ را بر كلاهخود فرشيدورد بزد . ليك آن زخم نيز كارگر نشد و به اسپ او خورد . پس گستهم با ديگر نامداران ايران ، با روانى آزرده و كينه‌خواه به نزديك سپاه توران و پيش بيژن آمدند . از سپاه توران ، اندريمان به سوى آن جايگاه نبرد شتافت و گرزى بر گستهم بزد تا ميانش را به دو نيم سازد . ليك گرز به تيغ گستهم خورد و آن را به دو نيم ساخت . دل گستهم از او پر از بيم شد . از سوى ديگر ، هجير به پشتيبانى آن پهلوانان بيآمد و اندريمان را تيرباران بكرد و تير خدنگى بر زين و برگستوان اسپ اندريمان بزد كه اسپ كشته شد . اندريمان به خاك افتاد و سپر را بر سر آورد و به خوارى برخاست . فريادى از تركان برآمد و سواران ايشان بسان ديو برفتند و اندريمان را به هر چاره‌اى بود از پيش روى سپاه و آن آوردگاه بيرون كشيدند . بارى ، از پگاه تا هنگامى كه شب از كوه سر بر آورد ، سواران ايران و توران ، گَرد كينه برانگيختند و خاك را با خون بيآميختند . هوش از اسپان و مردان برفته و از آن همه بانگ و خروش ، دهانشان بازمانده بود .\r\nپيمان كردن گودرز و پيران به جنگ يازده رخ\r\nچون شب فرا رسيد و روى زمين به سياهى آبنوس گشت ، از هر دو سپاه بانگ نفير و كوس برخاست و تبيره زنان بر پشت پيلان از آن رزمگاه بازگشتند . پس هر دو\r\n\r\n","description":"","footnote":"","page_name":" 150 ","page_number":148},
  {"content":"\r\n\r\nسپاه بر آن نهادند و گفتند كه : امشب را از اين رزمگاه باز مىگرديم . ليك پگاه ، تنها مردان جنگاور و نامدار و پرخاش جويى را كه از درياى ژرف نيز گَرد بر مىآورند ، بر مىگزينيم و به جنگ يكديگر مىفرستيم . باشد كه با اين كار ، سپاهيان ديگر از پيكار رهايى يابند و خون سر بىگناهان را بر زمين نريزند . و بدين سان پيمان ببستند و بازگشتند و آن راه دراز را به سادگى ، كوتاه پنداشتند . دو سالار سپاه نيز كه هر دو از آن كينه دردمند بودند ، روى از نبرد برتافتند و يكى به سوى كوه كنابد و ديگرى به سوى ريبد خراميد .\r\nآنگاه گودرز - آن سالار شاه - ديده‌بانى را از سپاه بيرون فرستاد . سرِ بزرگان از كلاهخودها فرسوده گشته و دست و تيغها به خون آلوده بود . پس همگى جوشن و كلاهخود و زره از تن بيرون كردند . آنگاه چون تنشان از آن بار آهن آسوده گشت و چندى به ميگسارى پرداختند ، همگى از پير و جوان ، براى سگالش به سوى گودرز پهلوان رفتند . پس گيو به گودرز گفت : اى پدر ، ببين كه چه شگفتىاى بر سرم آمد .\r\nچون من به سپاه توران تاختم و ردهء تورانيان را بردريدم ، ايشان نيز راه بگشودند .\r\nليك درست در همان هنگام كه به پيران رسيدم ، اسپم در جاى خود فرو ماند و پا پيش نگذاشت . چنان شتاب داشتم كه گويى مىخواستم خود را بكشم . ليك در همان هنگام ، بيژن كه آن گفتهء شاه را به ياد داشت ، مرا از آن راز آگاه ساخت و گفت كه شاه گفته است سرنوشت چنين است كه پيران به دست تو [ گودرز 
  ] تباه گردد .\r\nگودرز كه چنين شنيد ، به گيو گفت : اى پسر ، بىگمان مرگ پيران بدست من خواهد بود . پس من به زور پروردگار گيهان آفرين ، كين هفتاد پسر برگزيده‌ام را از او بخواهم . آنگاه چون گودرز به روى سپاهيان بنگريست ، همهء سران را از رنج نبرد و خون ريختن و در هرجا در آويختن با دشمن ، پژمرده ديد . دل گودرز پهلوان از اين كه رخسار آن آزادگان را زرد ديد ، پر از درد گشت . پس بفرمود كه بازگردند تا تن رنجورشان از جنگ و پيكار برآسايد . ايشان نيز برفتند و پگاه ، رزمساز و پر از كينه بازآمدند و به گودرز سالار آفرين خواندند و گفتند : اى پهلوان نامور روى زمين ،\r\n\r\n","description":"","footnote":"","page_name":" 151 ","page_number":149},
  {"content":"\r\n\r\nديشب را چگونه خوابيدى و اينك چگونه برخاستى و چه آهنگى براى جنگ با تركان كرده‌اى ؟ گودرز پهلوان به ايشان گفت : اى پهلوانان نامدار و فرّخ ، سزاوار است اگر كه شمايان شب و روز بر پروردگار گيهان آفرين ، آفرين بخوانيد ، زيرا كه تا اين هنگام ، همهء نبردها به كام دل ما بوده است . بدانيد كه در زندگى ، شگفتىهاى فراوانى براى من پيش آمده ، ليك سرانجام ، گيتى را تنها ، راهى براى گذشتن ديدم .\r\nآسمان ، بسيارى را چون ما سرشته است ، ليك همهء آنچه را كه به خواست خود كاشته بود ، سرانجام درو كرد . نخست آن ضحاك بيدادگر بود كه در گيتى به شاهى نشسته بود و آن همه با سختى ، گيتى را نگاه مىداشت و بر آن فرمان مىراند ، ليك سرانجام پروردگار گيهان آفرين همهء آنها را از او برجاى گذاشت . چون چند سالى بگذشت ، يزدان بر سر آن بدسگال ، بد آورد و چون دادگران ، بيداد او نپذيرفتند ، پروردگار نيز دادگرى را بر او گماشت . يزدان ، آن ستمكار را همچون باد بيآورد و همچون باد نيز او را ببرد . فريدون فرّخ ، آن شاه دادگر به آن پادشاهى كمر ببست و همهء بندهاى اهريمنى را گشود و سراسر گيتى را به داد بيآراست . آنگاه آن بدخويى و تاراج و كشتن و جادوى ضحاك بدنژاد و بدكنش كه شاهان ، او را سرزنش مىكردند ، از او به افراسياب رسيد كه از راه داد و آيين كيش بگشت و در ايران زمين كين بگسترد و سرانجام ، سياوخش را بكشت و گَرد از ايران برآورد . پس از آن بود كه گيو از ايران به توران رفت و چه سختىها كه در آنجا كشيد . بسترش از خاشاك و بالينش از سنگ و خوراكش از گورخر و پوشش او از چرم پلنگ بود . بسان بيهوشانى راه گم كرده مىرفت تا مگر نشانى از شاه كى خسرو بيابد . سرانجام چون نزديك خسرو رسيد و او را بديد ، بر او آفرين بكرد . آنگاه به ايران روى نهادند . ليك چون از آن كار به پيران پرخاش جوى آگهى رسيد ، به شتاب با سپاهيانش بيآمد تا مگر در راه ، تباهشان سازد . پس هرچه به بد دسترسش بود ، بكرد . ولى پروردگار ، نگاهدار ايشان بود و بس . آنگاه سپاه به كين سياوخش به سوى كاسه‌رود آمد . در لادن ، آن همه سپاه نيرومند بيآمد و در جنگ پشن به ايران شبيخون آوردند و آن همه پسرانم در پيش\r\n\r\n","description":"","footnote":"","page_name":" 152 ","page_number":150},
  {"content":"\r\n\r\nچشم من كشته شدند و دل نامداران بگشت . اكنون نيز با سپاهى بدين سان جنگجوى بيآمده و با ما روياروى گشته است . ليك چون ياراى جنگ با ما را ندارد ، مىخواهد تا با چاره‌هايى كه مىسازد ، سپاهى از توران بدين رزمگاه آورد . اينك سران سپاه را به جنگ مىخواند . پس ما همگى بايد تيز چنگ باشيم ، زيرا اگر در اين كار سستى كنيم و در جنگ پيش دستى نكنيم ، او نيز بهانه‌اى مىآورد و از جنگ باز مىگردد و سر از كينه و نام و ننگ مىپيچد . پس در آن هنگام كه با ما نبرد آورند ، از آن نامداران گَرد برآوريم . اگر هم كه پيران از آن گفتار خويش برنگردد و در جنگ پيش دستى كند ، من نيز در برابر شمايان مىپذيرم كه كمر به اين كين ببندم و پاى پيش بگذارم و با پيرانه سر ، در آن رزمگاه و در پيش سپاه ايران ، خود را به كشتن دهم . من و پيران پهلوان و رويين و گيو به نبرد مىپردازيم .\r\nكه كس در جهان جاودانه نماند * به گيتى ز ما جز فسانه نماند\r\nهمان نام بهتر كه ماند بلند * كه مرگ افگند سوى ما هم كمند\r\nزمانه به مرگ و به كشتن يكيست * وفا با سپهر روان اندكيست\r\nهمهء آنها كه از ميان شمايان كينه ور هستند ، بايد بدين گونه با نيزه و تيغ مردمكش كمر به اين كينه ببندند . زيرا بخت تركان سر در نشيب آورده و اكنون بايد كه به اين كين بتازيم . بدانيد كه در توران ، هيچ سوارى به مانند هومان نبود كه با بيژن - پسر گيو - رزم آزمود . ليك چون سرگشته بود ، بخت او نيز نگونسار گشت و سرش بريده شد و به زارى در خون خود بغلتيد . پس نبايد از جنگ با ايشان ترسيد و شايسته نيست كه دست از پيكار بازكشيم . اگر هم كه پيران همهء سپاهيانش را به جنگ آورَد ما نيز بايد با همهء سپاهيان همچون كوه به پيش او برويم . و از آن رو كه ايشان همگى دلخسته‌اند ، چنين گمان مىكنم كه پيروزى با ما باشد و گَرد سياه از ايشان برآوريم .\r\nچون گودرز پهلوان ، اين سخنان را در پيش آن پهلوانان فرّخ و كارآزموده بگفت ، همگى بر او آفرين بخواندند و گفتند : اى مهتر نيكدل و پاك كيش ، براستى از آن\r\n\r\n","description":"","footnote":"","page_name":" 153 ","page_number":151},
  {"content":"\r\n\r\nهنگامى كه يزدان ، گيهان را بيآفريد ، هيچ‌كسى پهلوانى چون تو بر روى زمين نديده است . فريدون نيز كه شاه سراسر گيتى بود ، هرگز كهترى چون تو نداشت . تو ستون سپاه و سالار شاه و برآورندهء تخت و تاج و كلاهى . جان و فرزند و خواستهء خود را برخى ساخته‌اى . پس براستى كه شاهان از سالار سپاه ديگر چه چيزى مىخواهند ؟ همهء آنچه كه شاه از فريبرز و توس مىجُست ، اكنون از تو پديد آمد . ما همگى بندهء تو هستيم و دل به مِهر تو بيآكنده‌ايم . اينك اگر پيران بدانگونه سران سپاه توران را به كينه‌خواهى ما آورَد ، از ما دَه جنگاور در برابر هزار تن از ايشان به جنگ آيند و بنگر كه چه كسى سر از كارزار خواهد پيچيد . اگر هم كه همهء گروههاى سپاهيان را به اين دشت و كوه ، به جنگ آورد ، ما نيز كه همگى از آن كينه ، دلخسته و كمر به جنگ بسته‌ايم ، به جنگشان شتابيم . جان همهء ما برخىِ تو باد . پس بدان كه پيمان ما چنين است .\r\nگودرز كه چنين پاسخى از ايشان شنيد ، در دلش روشنايى پديد آمد و بر آن نامداران آفرين بكرد و گفت : اى پهلوانان شاه زمين ، براستى كه آيين جنگاوران و شيران سرافراز و سران نبرده چنين است . آنگاه گودرز كمر به كينه ببست و به سپاهيان نيز بفرمود تا آماده شوند . سوى چپ سپاهش را كه در دست رهّام پهلوان بود ، به فرهاد خورشيدپيكر سپرد . سوى راست را نيز كه جاى فريبرز بود ، به كتماره - از خاندان قارن - داد . سپس به شيدوش فرمود : اى پسر من كه در هر كارى براى من چون دستورى شايسته هستى ، تو با درفش سياه كاويانى به پشت سپاه برو و ايشان را نگاهبان باش . پس از آن به گستهم فرمود كه : تو نيز هوشيارانه برو و پيش رو سپاه و نگهدار ايشان باش . آنگاه گودرز به سپاهيان فرمود : از جاى خود ، اندكى نيز پاى پيش نگذاريد و همگى بر گستهم آفرين كنيد و [ ازو فرمان گيريد 
  ] و شب و روز بر پشت زين باشيد .\r\nدر همان هنگام خروشى از ميان سپاه برآمد و در آن رزمگاه همگى زارىكنان به پيش گودرز تاختند و خاك بر سر افشاندند و گفتند : اى پهلوان پيرْ سر سپاه كه در اين\r\n\r\n","description":"","footnote":"","page_name":" 154 ","page_number":152},
  {"content":"\r\n\r\nرزمگاه پيروز باشى ، چگونه يزدان دادگر بر ما مىپسندد كه تو با پيرانه سر رزم بجويى ؟ ليك گودرز سپهدار ، گستهم را فرا خواند و او را پند و اندرزهاى فراوان بداد و گفت : زنهار كه بيدار باشى و سپاه را از دشمنان نگهدارى كنى . شب و روز جوشن به تن داشته باش و كينه بجوى و به هوش باش تا هرگز بر دشمن ، روى گشاده ندارى .\r\nبدان كه چون دست از جنگ بردارى ، خواب بر تو تاختن خواهد آورد و چون به خواب رَوى ، از دشمنانت كه نخفته‌اند بر تو بيم آيد . پس ديده‌بانى را به سر كوه بفرست و در آنجا نگاه دار تا سپاهيان از دشمن ، اندوهى نيابند . اگر هم كه شبى ناگهان از توران زمين بر شمايان نخيز سازند و بتازند ، تو بايد كه به پيكار با پهلوانانشان شتابى . پس به هوش باش تا سپاهيان را به جنگ نيآورى و سه روز درنگ كنى . به روز چهارم خود شاه نامبردار و با فرّ و گاه ايران به پشتيبانى سپاه خواهد آمد . گستهم كه بدين سان گفتار گودرز سالار را بشنيد ، اشك از ديدگانش روان شد و همهء آن پندهاى او را پذيرفت و به دو گفت : من بسان يك بنده به آنچه كه فرمان دهى ، كمر بسته‌ام .\r\nسخن كردن پيران با نامداران خويش\r\nپس از جنگ پيشين كه شكست بر تورانيان آمد ، تورانيان پر از درد بودند . پدر با رويى زرد بر پسر ، خروشان بود و برادر از خون برادر ، دردمند . همگى سوگوار و نژند و از گردش روزگار ، دژم بودند . چون پيران همهء سپاهيان را همچون رمه‌اى كه از گرگ درّنده خسته باشند ، ديد ، همهء سران سپاه را به نزد خود خواند و به ايشان گفت : اى پهلوانان كارديده‌اى كه از پير و جوان ، رزمهاى بسيار كرده‌ايد ، شما را در نزد افراسياب ، بزرگى و جاه و آبروى بسيار است و نامتان به پيروزى و فرّهى در گيتى پراكنده گشته است . پس چرا با شكستى كه در يك جنگ بر شما آمد ، يكباره دست از جنگ كشيديد ؟ همگى بدانيد كه اگر سپاهيان با سستى از اين رزمگاه بازگردند ، از\r\n\r\n","description":"","footnote":"","page_name":" 155 ","page_number":153},
  {"content":"\r\n\r\nپسِ آنها سران دلاور ايران با گرزهاى گران بيآيند و ديگر كسى به آشكار و نهان ، يك تن از ما را نيز در گيتى زنده نخواهد ديد . پس بايد ترس را از دلها بيرون كرد و اين سپاهيان اندوهگين را شكيبايى داد . بدانيد كه موبدان گفته‌اند : تنها يزدان پيروز است كه جاودان است . گيتى سراسر پر از فراز و نشيب است و سرانجام ِ ما رفتن در جاى پر از ترس است . اينك اين سپاه ايران ، همان سپاهى است كه نخست از جنگ با ما بپيچيد و آنگاه از پس ، آهنگ ما كرد . اكنون هر كه به سرزمين و فرزند و خانه و خويشان خود مىانديشد ، بايد كه در اين رزمگاه كمر ببندد و به كينه‌خواهى ايرانيان رَود . گودرز با من چنين پيمان بست و گفت كه : از هر دو سو سران سپاه را برگزينيم و ايشان را به جنگ با يكديگر آوريم تا شايد سپاهيان ديگر از جنگ برآسايند . پس اگر گودرز اين چنين پيمان خود را به جاى آورَد و سران سپاه را به جنگ آرَد و يا اين كه همهء سپاهيان را بيآورد ، ما نبايد دست از پيكار برداريم . بدانيد كه ما روزى زاده‌ايم و روزى نيز خواهيم مرد . پس يا همگى سرهايمان را به سوى دشنه مىبريم و يا سرهاى دشمنان را به دار آوريم . گردش روزگار ، دو سويه باشد . ليك اگر كسى سر از گفتار من بپيچد ، مىفرمايم تا سر از تنش جدا سازند . پهلوانان كه چنين شنيدند ، او را بگفتند : اى پهلوان خردمند افراسياب ، ديرگاهى است كه تو با گنج خود ، از براى ما رنج را به جان خريده‌اى و همچون بنده‌اى ، به پيش ما ميان بسته‌اى و پسر و برادرت را به كشتن داده‌اى . پس اينك چرا ما از گفتار تو سر بپيچيم ؟ ما به تنهايى كسى نيستيم .\r\nاين بگفتند و از پيش پيران برخاستند و در سراسر شب ، خود را آمادهء پيكار ساختند . پگاه آواز شيپور و ناى از دهليز سراپرده برخاست و سپيده‌دم همهء آن نامداران با كمانهاى به بازو افكنده بر زين نشستند . گويى از سُم ستوران ، زمين ، چادرى از آهن پوشيده بود . آنگاه پيران سپهبد به لهّاك و فرشيدورد گفت : اى مردان نامدار ، شما بايد در اين رزمگاه ، نگاهبان سپاه توران باشيد . پس ديده‌بانى را به سرِ كوه بفرستيد تا شب و روز پاسدارى دهد . اگر كه آسمان ، مِهر خود را از ما بِبُرَد و بد\r\n\r\n","description":"","footnote":"","page_name":" 156 ","page_number":154},
  {"content":"\r\n\r\nبر سر ما آورَد ، شمايان نيز زود به سوى توران بشتابيد . زيرا كه ديگر بخت از ما برگشته است و كسى از نژاد ويسگان نمانده است . با روزگار چه مىتوانيم بكنيم ، زيرا كه از آغاز ، همو آموزگار است . آنگاه يكديگر را در كنار گرفتند و از درد جگر به زارى گريستند . سپس روى از هم برتافتند و برخروشيدند . سالار سپاه توران نيز خروشان و پر از كينه به آوردگاه آمد .\r\nنامزد كردن گودرز و پيران پهلوانان را براى جنگ\r\nچون پيران ، گودرز كشوادگان را بديد ، چندى با او سخن گفت و پاسخ شنيد ، به دو گفت : اى پهلوان خردمند ، تا به كِى اين چنين روان خود را رنجه مىدارى ؟ ديگر براى روان سياوخش چه سودى دارد كه تو از توران زمين دود برآورى ؟ سياوش در آن گيتى ، جاى نيكان را گزيده است ليك اگر چه او آرميده ، ولى تو آرام نگيرى . دو سپاه ما از اين كينه ، همچون پيلان ، سر از تن يكديگر جدا كردند و هر دو سپاه تباه گشتند . پس ديگر هنگام آن فرا رسيد كه اين كينه‌گاه را تهى سازى . گيتى يك سره بىمَرد گشته و در اين كينه ، پيكارها سرد شده است . پس چرا بايد بىگناهان را بكشيم ؟ اكنون دو راه در پيش رو داريم : [ يكى اين كه دست از جنگ بكشى ، ولى 
  ] اگر اين چنين كينه‌دار هستى ، پس سپاهيانت را از پاى آن كوه به اينجا بيآور و خودت از ميان سپاه بيرون آى تا شايد كام تو از اين كينه برآيد . من و تو به تنهايى در اين دشت كينه به جنگ با يكديگر پردازيم و جنگاورانمان نيز چنين كنند . پس هر كه از ما پيروز بخت باشد ، كامروا مىگردد و به تخت مىنشيند . ليك اگر من به دست تو تباه گشتم ، تو از سپاه توران كينه نجوى . همهء ايشان به پيش تو آيند و فرمانبر تو گردند و با تو پيمان راستكارى ببندند . اگر هم كه تو و نامداران سپاهت به دست من كشته گشتيد من هيچ جنگى با سپاهيانت ندارم و ايشان نيز هيچ ترسى از من نبايد داشته باشند .\r\n\r\n","description":"","footnote":"","page_name":" 157 ","page_number":155},
  {"content":"\r\n\r\nگودرز كه گفتار پيران را بشنيد ، بخت او را تيره ديد . پس نخست بر كردگار آفرين بكرد و آنگاه از شاه نامدار ايران ياد كرد . سپس به پيران گفت : اى نامور ، همهء گفتارت را شنيديم . اينك تو سرپيچى مكن و برگوى كه آيا از خون سياوش چه سودى به افراسياب رسيد كه همچون گوسپندى جگر خسته و با دلى دردمند و پر خون ، سرش را بريدند ؟ آنگاه افراسياب با آن همه كشتار و تاراج و جنگ و جوش كه در ايران بكرد ، خروش از ايرانيان برآورد . سياوش به سوگند تو بود كه سر بداد . و اين تو بودى كه او را بيهوده بر باد دادى . سپس چون فرزند من به نزد تو آمد ، تو از پند من سر بتافتى و به شتاب آهنگ جنگ كردى و بسان آتش بتاختى . بدان كه من در آشكار و نهان از كردگار گيهان مىخواستم كه روزى تو به پيش من به جنگ آيى . پس اكنون كه آمدى ، ديگر جاى درنگ نيست . اينك ما با پيرانه سر ، هر يك از ديگرى و بدون سپاهيانمان در اين آوردگاه بجنگيم . اكنون سران رزم آزموده‌اى را از ميان سپاه توران نامزد كن تا با تيغ و سرنيزه و گرز گران به كينه‌خواهى دليران سپاه من آيند و با هم نبرد كنند و سر يكديگر را به خاك آورند . پس همهء آنچه را كه گفتى بجا آور و از اين گفتار و پيمانت نگذر .\r\nپس سپهدار تركان كار را برآراست و دَه سوار شيرمرد و نيكنام با اسپ و جنگ افزار درست از ميان سپاه برگزيد . آنگاه ايشان از ميان سپاه بيرون تاختند و به آن جايى در آوردگاه رفتند كه كسى نمىتوانست ايشان را ببيند . پس در برابر هر سوارى كه از سپاه توران آمده بود ، يك تن از سپاه ايران به آوردگاه رفت . در برابر گروى زره - همو كه ريش سياوش را بدست گرفت و به خوارى سر از تن پاكش جدا ساخت و شاه ايران از ميان سپاه توران ، پيوسته به دو نفرين مىكرد - گيو را نهادند زيرا كه هر دو پرخاش جوى و همزور بودند . در برابر فريبرز - پسر كاووس - نيز كلباد - پسر ويسه - به جنگ رفت . رهّام - پسر گودرز - نيز با بارمان به جنگ بيرون شد . گرازه نيز همچون شير ژيانى كه به نبرد با نهنگ دمنده‌اى بيرون شود ، به جنگ با سيامك تاخت . گرگين كارآزمودهء دلير نيز همچون شير به جنگ اندريمان رفت . رويين پهلوان\r\n\r\n","description":"","footnote":"","page_name":" 158 ","page_number":156},
  {"content":"\r\n\r\nنيز كه با جنگ خود روشنايى را از گيتى ببرد ، در برابر بيژن - پسر گيو - ايستاد .\r\nاوخاست هم با زنگه شاوران و برته با كهرم و فروهل نيز با زنگله بيرون شدند . هجير و سپهرم بسان ديوى در آن رزمگاه خروشيدند . گودرز كشواد و پيران هم با رويى دژم به نبرد رفتند . آن هر دو سپهبد از براى آن كين ، خواه براى پادشاهى و خواه براى كيش ، به خون تشنه بودند . پس با يكديگر سوگند خوردند كه هيچكس سر از كينه برنگرداند تا ببينند روزگار ، چه كسى را پيروز مىسازد .\r\nدر ميان آن سپاه ، دو بلندى بود كه از فراز آن مىشد به هر سو نگاه كرد . يكى به سوى سپاه ايران بود و ديگرى به سوى سپاه توران و در زير آن نيز دشت بود . پس گودرز به آن سركشان گفت : هر كدام از شما پهلوانان گردنكش كه دشمنى از تورانيان را به زير آورد ، درفشى را بر فراز آن بلندى برافرازد . و بدين سان پيران سپهدار اين نشانى را بنهاد و بر بالاى آن بلندى ديگر نيز همين را ياد كرد . آنگاه به سوى دشت روى نهادند و همگى به سختى كمر به خون ريختن بستند و با تيغ و تير و گرز و كمند ، هر گونه جنگ آزمودند . دليران و پهلوانان توران كه اگر كوه نيز به جنگ ايشان مىآمد ، بىدرنگ آن كوه را پست مىساختند ، در آن هنگام اگر چه با گرز و تير و شمشيرهاى جوهردار بودند ، ليك چون خونهاى بسيارى را به بيداد ريخته بودند ، يزدان ، زور ايشان بگرفت و همگى دستهايشان از جنگ فرو ماند و به دام سختى و رنج آويختند . اسپان جنگى ايشان نيز در جاى فرو ماندند گويى پايشان را بسته بودند . خون [ سياوش 
  ] بجوشيد و روزگار از تورانيان برگشت . خواستهء پروردگار گيهان آفرين چنين بود كه چنان شد كه گويى زمين ، آن پهلوانان را گرفته بود . آن سران ، از پِى پادشاهى و تاج و تخت ، دوان به آن آوردگاه آمدند و به جنگ با يكديگر شتافتند و جان بدادند . پيران سپهدار آن راز را بدانست كه ديگر روزگار بد نزديك گشت .\r\nچنين است كار سپهر بلند * ازو شادمانى وزو مستمند\r\nپس ديگر هيچ چاره‌اى بجز جنگ نديد . ستم بر ستمكار پديدار گشت .\r\n\r\n","description":"","footnote":"","page_name":" 159 ","page_number":157},
  {"content":"\r\n\r\nرزم فريبرز با كلباد\r\nنخست از ميان دليران سپاه ايران ، فريبرز - پسر كاووس شاه - بيرون شد و به نزديك كلباد - پسر ويسه - شتافت . آنگاه كمان را به زه كرد و پيرامون او بگشت ، ليك چون تيرش بر او كارگر نشد ناگهان از دست راست ، تيغ جوهردارش را برآورد و چنان بر گردن كلباد بزد كه تنش تا به كمرگاه به دو نيم شد . پس فريبرز از اسپ فرود آمد و كمند كيانى خويش را از فتراك بگشود و بند پولادين زره كلباد را باز كرد و او را بدانسان بر زين اسپ خود ببست . سپس با پيروز نامى به بالاى آن بلندى برفت و خروشى برآورد و گفت : سالار ما پيروز باد و همهء دشمنان شاهمان ، جگر خسته بادا .\r\nرزم گيو با گروى زره\r\nآنگاه گروى زره - آن پهلوان دلاور - با گيو - پسر گودرز - به جنگ بيرون شد . پس بسيار با نيزه با يكديگر درآويختند و خاك را با خون بيآميختند . از بيم آن كارزار ، پيكانهاى نيزه از دست سواران فرو ريخت . پس دست به كمان و تير خدنگ بردند و چون نهنگ به يكديگر تاختند . گيو مىخواست تا آن دلاور ترك را زنده از اسپ به زير آورَد و بسان پيشكشى نو ، او را از ميان تركان ، زنده به پيش خسرو ببرد . چون گيو به نزديك گروى آمد ، از ترس ، كمان از دست گروى بيافتاد . پس دست به تيغ برد .\r\nليك گيو دلاور با گرز گاوپيكر در دست ، همچون پلنگ شرزه‌اى ، خروشان به پيش او شتافت و گرزى بر كلاهخودش بزد كه خون از سرش بر رخسارش روان شد . آنگاه او را از روى زين در برگرفت و چنان سخت بفشرد كه توان از گروى برفت و از اسپ بيفتاد و بيهوش شد . پس گيو بسان پلنگى از اسپ فرود آمد و دو دست گروى را به سختى سنگ از پشت ببست . آنگاه خود بر زين بنشست و او را تا پيش سپاهيانش\r\n\r\n","description":"","footnote":"","page_name":" 160 ","page_number":158},
  {"content":"\r\n\r\nهمچنان كشانيد . سپس با درفشى در دست به بالاى آن بلندى رفت و فريادى بزد كه همهء آن كوه را پست كرد و با پيروزى كى خسرو آن شهريار زمين - بر گودرز پهلوان آفرين بخواند .\r\nرزم گرازه با سيامك\r\nسديگر سيامك از سپاه توران بود كه با گرازه به آوردگاه رفت . هر دو بسان پيلان مست ، خروشان ، نيزه در دست گرفتند . آنگاه پر از خشم و جنگ و كينه دست به گرز گران بردند . پس چون شيران جنگى برآشفتند و گرز را بر سر يكديگر كوبيدند .\r\nزبانشان از تشنگى ، چاك چاك گشت و كار بر ايشان سخت شد . پس پياده شدند و بار ديگر با يكديگر درآويختند و گَرد كينه برانگيختند . گرازه بسان شيرى دست بزد و سيامك را چون باد به زير آورد و چنان سخت بر زمينش زد كه بىدرنگ جان بداد .\r\nآنگاه او را بر اسپ ببست و خودش به تندى آذرگشسپ سوار گشت و اسپ سيامك را نيز بگرفت و بسان مستان ، خرامان و شادان با درفش خجسته در دست و پس از آن كه دشمنش آن چنان نگونسار گشته بود ، به بالاى آن بلندى رفت و از اسپ فرود آمد و آفرين دادار را بر تخت كى خسرو - شاه زمين - بخواند .\r\nرزم فروهل با زنگله\r\nچهارم فروهل و زنگله بودند كه هر دو جنگاور بسان شيران يله بيرون شدند . در ايران هيچ سوار جنگاورى در كاربرد تير و كمان به مانند فروهل نبود . چون فروهل از دور ، آن ترك دژم را بديد ، كمان را به زه كرد و اندر كشيد و او را از هر سو تيرباران بكرد . و بدين سان تير خدنگى همچون باد بر اسپ زنگله آمد كه از اسپ و زنگله بگذشت . اسپ از درد به رو در افتاد و زنگله نيز با رخسارى زرد از اسپ بيافتاد و\r\n\r\n","description":"","footnote":"","page_name":" 161 ","page_number":159},
  {"content":"\r\n\r\nجان بداد . همانا كه چنين روز بدى از هنگام زاده شدن ، سرنوشت او بود . پس فروهل از اسپ به زير آمد و گبر رومى زنگله را از تنش بيرون كرد و سرش را ببريد و به فتراك زين ببست . آنگاه اسپ را بگرفت و بسان پلنگى با دست و تيغى خون آلود به بالاى آن بلندى رفت و با دلى شاد از يافتن آنچه كه مىخواست ، درفش خجسته را برآورد .\r\nرزم رهّام با بارمان\r\nپنجم رهّام - پسر گودرز - بود كه به جنگ بارمان بيرون شد . پس هر دو كمان و تير خدنگ در دست گرفتند و خروش از آن سواران جنگى برخاست . چون سرانجام كمانهايشان بشكست ، به نيزه و شمشير دست بردند . هر دو جنگاور و دلير و سوار و هوشيار بودند و جنگهاى بسيارى ديده بودند . پس بسيار با يكديگر بگشتند .\r\nسرانجام رهّام پرخاشخر بپيچيد و نيزه‌اى بر ران بارمان بزد كه از اسپ جدا گشت .\r\nليك رهّام ، باز نيزه‌اى ديگر به پشت او بزد كه پيكان آن به ميان جگرش درآمد . به كين سياوش او را نگون بكرد و از آن كينه ، خونش را بر روى بماليد . آنگاه او را بار ديگر به روى زمين آورد و به سختى سنگ ببست و پاهايش را آويزان بساخت .\r\nسپس خود نيز بر اسپ بنشست و شادمان و با دلى كه از درد و اندوه آزاد شده بود ، به بالاى آن بلندى آمد . پس به پيروزى شاه ايران و آن بخت بلند ، بر خسرو نيكخواه - شاه ايران - و بر نژاد او آفرين بكرد .\r\nرزم بيژن با رويين\r\nششم بيژن - پسر گيو - بود كه با رويين به جنگ پرداخت . هر دو كمان را به زه كردند و چپ و راست با يكديگر بگشتند . ليك تير از كمانشان كارگر نيافتاد . پس\r\n\r\n","description":"","footnote":"","page_name":" 162 ","page_number":160},
  {"content":"\r\n\r\nبيژن با گرزى از روى به سوى رويين پهلوان دلاور رفت و سرانجام در آن آوردگاه بر او دست يافت و آن گرز رومى را چنان بر سرش بزد كه مغز و خون از سرش فرو ريخت . رويين ، پيران ويسه را ياد بكرد و در روى زين ، جان شيرين بداد و از اسپ نگونسار گشت . بسترش خاك و بالينش خون شد .\r\nبرفت از پى سود مايه بداد * نبود از جوانيش يك روز شاد\r\nچنينست گيتى پر آسيب و شيب * ز پس هر فرازى نهاده نشيب\r\nپس بيژن به شتاب از اسپ به زير آمد و سر او را بسان اهريمنى با شمشير از تنش جدا ساخت . آنگاه كمندى بيافكند و او را بسان پيلى بر اسپش ببست . در آن هنگام هيچ اندوهخوارى براى رويين نبود . پس بيژن پالهنگ اسپش را در دست گرفت و از آنجا با درفش شيرپيكرى كه بر تيردان زنگ خوردهء بنفشش داشت ، به بالاى آن بلندى برفت و گفت : شاه ايران پيروز باد و هميشه سر گودرز پهلوان با كلاه بادا .\r\nرزم هجير با سپهرم\r\nهفتم ، هجير - آن پهلوان نامدار و سوار چابك - بود كه از ميان پهلوانان بيرون شد .\r\nسپهرم - آن پهلوان نامور و با جاه و آبرو - نيز از خويشان افراسياب بود كه به جنگ با پسر گودرز آمد . پس هر دو به جايگاه نبرد رفتند و گَرد تيره از آوردگاه برخاست . هر دو دست به شمشير بردند و با پيكارى كه كردند ، از آن آهنها آتش فرو ريختند . ليك سرانجام ، هجير دلاور بسان شير دلير به پيش سپهرم درآمد و به نام كردگار گيهان آفرين و به بخت كى خسرو - آن شاه نو - چنان تيغى بر كلاهخود سپهرم بزد كه بىدرنگ مرگش فرا رسيد . سپهرم به خوارى و زارى از اسپ نگونسار گشت و در خون فرو شد . پس هجير فرّخ از اسپ به زير آمد و به چابكى او را بر زين اسپش ببست . آنگاه خود بر زين نشست و آن اسپ سپهرم را نيز بگرفت و به بالاى آن\r\n\r\n","description":"","footnote":"","page_name":" 163 ","page_number":161},
  {"content":"\r\n\r\nبلندى برفت . هجير كه زور و بخت را از پروردگار ، و آن پيروزى را از بخت بيدار مىديد ، به آن اختر نيك آفرين بكرد .\r\nرزم زنگهء شاوران با اوخاست\r\nهشتم ، زنگهء شاوران بود كه از ميان آن پهلوانان جنگاور به بيرون تاخت .\r\nهماوردش اوخاست بود كه شير نيز از جنگ با او روى برمىتافت . پس هر دو گرز گران در دست گرفتند و بيش از اندازه با يكديگر بجنگيدند و گرز بكوفتند . تا اين كه اسپانشان چنان از تگ فرو ماندند كه گويى رگشان در تن نمىجنبيد . چون روز به نيمه رسيد و خورشيد تابان ، دشت را بسان آهنى تفتيده كرد ، چنان خسته گشتند كه گويى يك گام نيز ديگر نمىتوانستند به پيش گذارند . پس به يكديگر گفتند : اكنون جگر آدمى از گرما مىسوزد و بايد كه اندكى بيآساييم و پس از آن ، بار ديگر به سوى جنگ بازگرديم . بدين سان برفتند و اسپان جنگيشان را نيز در جايى فرود آوردند و پايشان را ببستند . سپس چون چندى بگذشت و آسوده گشتند ، برخاستند و بار ديگر آهنگ پيكار و كينه كردند . سواران نيزه در دست ، همچون آتشى در كانون آن كارزار مىگشتند . سرانجام چون زنگه بر اوخاست دست يافت ، سرنيزه را به سوى او كرد و بشتافت . پس نيزه‌اى بر كمرگاه او بزد كه او را از اسپ به زير افكند . آنگاه بسان تندرى خروشان ، چنان فرياد بلندى سرداد كه گويى آن دشت نبرد از هم دريده شد . سپس زنگه از اسپ فرود آمد و اوخاست را به چاره از روى زمين ، بر پشت زين ، نگون برافكند . شگفتا كه از بخت ، چه بر سر تركان آمد . آنگاه زنگه بر اسپ سوار شد و با درفش گرگ پيكر در دست ، به بالاى آن كوه فرّخ برفت و آن درفش را در آنجا برافراشت و بر شاه ايران و گودرز - آن پهلوان زمين - آفرين بكرد .\r\n\r\n","description":"","footnote":"","page_name":" 164 ","page_number":162},
  {"content":"\r\n\r\nرزم گرگين با اندريمان\r\nنهم ، گرگين بود كه به كينه‌خواهى با اندريمان - از سپاه توران - بيرون شد . هر دو مردانى كارآزموده بودند . پس به آن جايگاه نبرد رفتند و چندى با نيزه با يكديگر درآويختند . ليك چون نيزه‌هايشان بشكست ، هر دو كمان در دست گرفتند و تير بباريدند و سپرهاى گرگ بر سر آوردند . پيوسته بر آن سپرهاى گرگ و رخسار و كلاهخودشان همچون تگرگ ، تير بباريد . سرانجام گرگين تيرى بر اندريمان بزد كه سرش را به آن كلاهخود رومى او بدوخت . اندريمان از آن زخم ، بر روى زمين بلرزيد . ليك گرگين نامدار ، تير ديگرى به پهلوى او بزد كه اندريمان ترك از اسپ نگونسار گشت و از درد ، خون از چشمش بيرون ريخت . گرگين به شتاب از اسپ فرود آمد و سر او را از تن جدا ساخت و آن را به فتراك اسپ خود ببست . آنگاه سوار شد و اسپ اندريمان را نيز بگرفت و با كمانى به زه كرده و به بازو افكنده ، به بالاى آن بلندى شتافت . چون گرگين بدين سان به نيروى يزدان - كه پناه او بود - و به بخت پيروز شاه ايران ، چنان پيروز از نبرد بازگشت ، درفش دل افروز خود را در آن بالا برپاى كرد .\r\nرزم برته با كهرم\r\nدهم ، برته بود كه با كهرم تيغ زن به جنگ بيرون شد . هر دو جنگاور و سرِ انجمن بودند . پس از پِى آن كين شاه به آوردگاه تاختند و با يكديگر هر گونه جنگ آزمودند .\r\nسرانجام تيغ هندى در دست گرفتند . كهرم پيوسته روى از برته مىپيچيد . ليك برته تيغى بر كلاهخود او بزد كه او را تا سينه به دو نيم ساخت و با ديدن آن ، دل برته از\r\n\r\n","description":"","footnote":"","page_name":" 165 ","page_number":163},
  {"content":"\r\n\r\nدشمن پر از بيم گشت . پس از اسپ فرود آمد و او را بر آن زين توزى « 1 »  ببست و سپس خود سوار شد . آنگاه به همان سان كه كهرم را بر اسپ نگون افكنده بود ، به مانند پلنگ شرزه ، خروشان و با تيغ هندى و درفش همايون در دست به بالاى آن بلندى رفت و گفت : شاه ايران ، پيروزگر است هميشه تاجش تا به خورشيد افراخته گردد .\r\nرزم گودرز با پيران\r\nچون نُه تَسو « 2 »  از روز بگذشت ، ديگر كسى از تركان بر آن پهن دشت نبود . با تيغ [ ايرانيان 
  ] روان همهء ايشان از تن برفته بود . گويى گيتى دريغش نيآمد .\r\nكسى را كجا پروراند به ناز * برآرد برو روزگار دراز\r\nشبيخون كند ، كار سازد بدوى * همه خوارى و سختى آرد به روى\r\nز باد اندر آرد ، دهدمان به دَم * همىداد خواهيم ، پيدا ستم\r\nآن جنگ و آهنگ رفتن به جنگ براى تورانيان ، شوم بود . ديگر كار چنان شد كه پيران هيچ سوارى را از سپاه تورانيان در آن آوردگاه نديد . پس دو سپهدار ايران و توران ، دژم ، به سوى اين كينه تاختند و با دلى پر از درد و سرى پر از كين ، روى زمين را برنورديدند . از گَرد جنگ آن سواران در آوردگاه ، خورشيد نيز فرو ماند . پس با تيغ و دشنه و گرز و كمند ، هر گونه با يكديگر نبرد كردند . ليك سرانجام پيران كه ديگر در برابر خواست يزدان ، هيچ چاره‌اى برايش نمانده بود ، اسپش نيروى خود را از دست بداد . پس نگاه كرد تا ببيند كه آيا چه شده ، و هنگام چيست . ناگهان بدانست\r\n\r\n","description":"","footnote":" ( 1 ) - توز همان پوست درخت خدنگ است كه براى ساختن زين و كلاهخودهاى محكم به كار مىرفته است .  ( 2 ) - تَسو به پارسى به معناى هر يك از 24 ساعت شبانروز است . ","page_name":" 166 ","page_number":164},
  {"content":"\r\n\r\nكه آن گردش ايزدى است . ليك با اين همه از سرِ مردانگى باز هم جنگيد و با گردش روزگار بكوشيد . پس آن دو سالار پير و هوشيار سپاه ، تير و كمان در دست گرفتند .\r\nگودرز به تير خدنگ خود نگاه كرد كه از آهن و سنگ نيز مىگذشت . پس آن را به برگستوان اسپ پيران بزد و بردريد . اسپ تگاور پيران بلرزيد و بيفتاد . پيران دلير به زير افتاد و در زير اسپ بغلتيد . از آن نيرو ، دست راست پيران به دو نيمه شد . پس بر خود بپيچيد و برپاى خاست . ديگر بدانست كه روزگار بسر آمد و از آن روز تيره رهايى نخواهد يافت . پس از برابر گودرز بگريخت و به سوى كوه رفت . از آن درد ، اندوهگين گشت و از دويدن به ستوه آمد . ليك باز هم بر آن كوه مىدويد تا مگر گودرز پهلوان از او بازگردد .\r\nگودرز كه چنين ديد ، به زارى بگريست و از آن گردش روزگار بترسيد . دانست كه روزگار را با كسى راستكارى نيست و كمر به بىمهرى بسته است . پس فرياد كرد و گفت : اى پهلوان نامور ، چه شد كه اين چنين بسان نخچيرى در پيش من پياده مىدوى ؟ اى بزرگ انجمن ، آن سپاهيانت كجا هستند و آن همه زور و مردانگى و فرزانگى و دل و گنج و جنگ افزارت كجاست ؟ اى ستون پهلوانان و پشت افراسياب ، بدان كه اكنون ديگر آفتاب براى افراسياب شاه تيره گشت و روزگار از تو روى بتافت . پس ديگر هنگام فريب و چاره‌جويى نيست . اينك كه كار تو اين چنين گشت ، به جان خويش زينهار بخواه تا من نيز تو را زنده به پيش شاه ايران ببرم . باشد كه چون آن شاه پيروزگر ، سر و ريشِ چون برف تو را ببيند ، تو را ببخشايد . پيران كه چنين شنيد ، به دو گفت : هرگز چنين فرجام بدى براى من مبادا كه بخواهم براى زنده ماندن ، زينهار بجويم . بدان كه من در گيتى از براى مرگ زاده‌ام و به اين كار ، تو را گردن نهاده‌ام . اين داستان را از بزرگان شنيده‌ام كه گفته‌اند : هر چند در گيتى ، خرّم باشى ، سرانجام مرگ است و از آن هيچ چاره‌اى نيست . پس براى اين كار من هيچ جاى سرزنشى نيست . گودرز كه چنين شنيد ، بر گِرد آن كوه بگشت . ليك هيچ راهى بر پيران نيافت و به ستوه آمد . پس همچنان پياده ، سپر را در پيش و ژوپين را به\r\n\r\n","description":"","footnote":"","page_name":" 167 ","page_number":165},
  {"content":"\r\n\r\nدست گرفت و بسان نخچيربانان از آن كوه بالا رفت . پيران - آن سالار توران - كه او را از دور بديد ، از سنگى كه بر آن بود ، فرو جست و دشنه‌اش را به مانند تيرى به سوى گودرز انداخت . دشنه به بازوى گودرز - آن سالار پير - خورد . چون گودرز اين چنين به دست پيران زخمى گشت ، از آن كينه ، خشم بر روى آورد و ژوپينى به سوى پيران بيانداخت كه زره را سراسر بر تنش دريد و از پوستش گذشت و به جگرش درآمد .\r\nپيران بغرّيد و سرآسيمه گشت و خون جگرش از دهانش بيرون بزد . آرى ، آيين گيتى چنين است . پيران از زخم آن ژوپين پولادين كه به جگرش رسيد ، همچون شير ژيان با سر بر زمين افتاد و چندى بر آن كوه خارا تپيد و ناگهان ديگر از آن كينه و آن آوردگاه آسوده گشت .\r\nچنين است خود گردش روزگار * نگيرد همى پند آموزگار\r\nزمانه به زهر آب دادست چنگ * بدرّد دل شير و چرم پلنگ\r\nچون گودرز از آن كوهسار بالا رفت و پيران را بديد كه بدانگونه به خوارى و با دل و دستى شكسته و سرى پر خاك و زرهى دريده و كمرى گسسته بيفتاده است ، گفت : اى نرّه شير ، اى بزرگ پهلوانان و اى سوار دلير ، براستى كه گيتى ، چون من و تو بسيار به خود ديده ، ليك هرگز با كسى آرامش نخواهد يافت . گودرز ، اين بگفت و چنگ فرو برد و خون پيران را برگرفت و شگفتا كه بخورد و به روى خويش بماليد .\r\nآنگاه به زارى از براى خون سياوش و آن هفتاد پسر گراميش بخروشيد و بر داور دادگر بناليد و او را نيايش بكرد . سپس خواست تا سر پيران را از تنش جدا سازد ، ليك خود را بدانسان بدكنش نديد . پس درفشش را به بالين او برپا كرد و سرش را در سايه‌گاهى جاى داد . آنگاه گودرز كه از بازويش خون بسان جوى آب روان بود ، به سوى سپاه خويش روى نهاد « 1 » \r\n\r\n","description":"","footnote":" ( 1 ) - ثعالبى ، تاريخ غررالسير ، ص 146 - 145 مستوفى ، تاريخ گزيده ، ص 90 مجمل التواريخ و القصص ، ص 49 برهان قاطع ، ماده كنابد و دوازده رخ . ","page_name":" 168 ","page_number":166},
  {"content":"\r\n\r\nباز آمدن گودرز به نزد پهلوانان ايران\r\nاز سوى ديگر ، آن سران كينه‌جوى و پرخاشخر ايران كه از تورانيان كين ستده و ايشان را كشته و بر پشت زين اسپ بسته بودند ، از بالا به سوى سپاه خود روى نهادند . ليك چون گودرز پهلوان با آن كينه‌جويان نبود ، از پير و جوان خروشى برآمد و گفتند : شايد كه گودرز پير به دست پيران كشته شده باشد . پس همهء سپاهيان از نديدن آن پهلوان سپاه به زارى گريستند . در آن هنگام ، ناگهان از ميان گَرد تيرهء دشت نبرد ، گرازان و شادان ، درفشى پديدار شد . پس آواى كوس از لشگرگاه برخاست و گَرد بر آسمان ، بوسه داد . بزرگان سپاه ، خندان و شادمان به پيش گودرز پهلوان آمدند . آنگاه سپاهيان به دو گفتند : شايد كه گودرز پهلوان با روانى تيره و [ شكست خورده 
  ] از پيش پيران بازگشته است . زيرا كه پيران ، مردى شيردل و همه ساله جوياى نبرد بود .\r\nليك گودرز پهلوان به آن سپاهيانى كه همگى از پير و جوان ، گوش به او سپرده بودند ، همهء آن كار را ياد كرد و با انگشت ، جاى نبرد را به ايشان نشان داد و آنچه را كه روزگار بر سر پيران آورده بود ، بگفت . آنگاه به رهّام بفرمود تا سوار بر اسپ شود و كمر به آوردن پيران ببندد . به دو گفت : پيران را با آن درفش و زره او به همان سان كه هست ، با كمند به زين اسپ ببند و بدينجا بيآور و هيچ به روى و ميان او دست مبر .\r\nچون گودرز پهلوان ، اين سخنان را بگفت ، رهّام بسان باد بيرون تاخت . پس تن پيران را با آن جوشنى كه در خون فرو شده بود ، به خوارى با كمند بر زين ببست و از آن كوه بلند به زير آورد . چون آن پهلوانان گردنكش ايران درفش او را از آن جايگاهِ نشان بديدند ، همگى بر گودرز - آن پهلوان زمين - آفرين خواندند و گفتند : اى نامور و اى پشت سپاه ايران ، ماه ، پرستندهء بخت تو بادا كه اين چنين با پيروزى ، جان و تن خويش را برخىِ سپاه ساخته‌اى .\r\n\r\n","description":"","footnote":"","page_name":" 169 ","page_number":167},
  {"content":"\r\n\r\nآنگاه گودرز به بزرگان گفت : اينك كه رزم ما بدين گونه گران گشت ، در دل مىپندارم كه افراسياب از براى اين كينه ، سپاهيان خود را به اينسوى رود آورَد . ليك سپاهيان او از رنج و تاب بيآسوده‌اند ولى سپاهيان ما اين چنين خسته و درمانده‌اند . از براى همين بود كه با هوشمندى ، كسى را به پيش شاه فرستادم و او را در اين باره پندها بدادم و گفتم : اگر شاه تركان سپاه خود را بدينجا بيآورد ، ما توان پايدارى در اين رزمگاه را نداريم . اكنون اين چنين گمان مىكنم كه كى خسرو - آن شاه گيتى - ناگهان براى اين رزم ما بدينجا آيد و اين رزمگاه را با فرّ خويش بيفروزد و سپاهيان كينه‌ور خود را بيآورد . پس ما نيز اين كشتگان را به همينگونه بر پشت زين اسپها بر اين دشت كين نگاه داريم . زيرا از اين كشتگان است كه جان ما بىاندوه گشته و روان سياوش نيز از اين كار ، خرّم است . پس اگر ايشان را بدين سان به پيش شاه بيآوريم ، از ديدن آنها شاد گردد و پايگاه ما نيز برتر شود . چرا كه آشوب تركان و ايرانيان از اين بود كه اكنون ديگر از ميان برفت . ديگر چون خسرو بيآيد ، به نيروى يزدان پاك ، هيچ ترسى از تركان نخواهيم داشت . همهء بزرگان با شنيدن اين گفتار گودرز بر او آفرين خواندند و گفتند : زمان و زمين بىتو مبادا . همانا كه گفتارت سراسر سودمند است و خورشيد و ماه از ديدار تو روشن هستند .\r\nسپس با آن كشتگان ، به همانگونه كه بودند برفتند . گروى زره نيز كه دستانش را با بند كمند بسته و بر گردنش پالهنگ افكنده بودند ، پياده مىدويد . چون سپاهيان به لشگرگاه رسيدند ، سپهبد و پيادگان را بديدند . گستهم شير كه در پيش سپاهيان بود ، به نزد گودرز پهلوان دلير آمد و زمين را ببوسيد و بر او آفرين كرد و گفت : اكنون همهء سپاهيانت را بىآزار ببين . ايشان را همچنان كه به من سپردى ، اينك به تو مىسپارم .\r\nدر همان هنگام كه گستهم و گودرز اين سخنان را مىگفتند ، فرياد ديده‌بان از كوه ريبد به گوش رسيد كه گفت : بدانيد كه از گَرد سپاهيان ، دشت بسان شب تيره گشته و از هر سو خروش و فريادى برآمده است . از خروش كوس و كارناى ، گويى دشت از جاى مىجنبد . تخت پيروزهء شاه بر پشت پيل ، همچون درياى نيل مىدرخشد . از\r\n\r\n","description":"","footnote":"","page_name":" 170 ","page_number":168},
  {"content":"\r\n\r\nتابش آن درفشهاى گوناگون ، آسمان بسان پرند بنفش گشته است . درفشى به بلندى سرو سهى ، با فرّهى ، از دور پديد آمده است . از گَرد آن سواران جوشن ور ، زمين از كران تا كران ، بنفش گشته است . در پسِ هر درفشى ، درفش ديگرى ، چه اژدهاپيكر و چه هماى پيكر ، بر پا است . اگر به همينگونه تيز بتازند ، تا يك روز ديگر به اينجا خواهند رسيد .\r\nزارى كردن لهّاك و فرشيدورد بر پيران\r\nاز سوى ديگر ، ديده‌بان كوه كنابد نيز همان شگفتى را [ كه ديده‌بان سپاه ايران ديده بود 
  ] بديد . پس با دلى پر از اندوه و لبى پر از آه به نزديك لهّاك و فرشيدورد شتافت و گفت : اگر چشم من از اندوه ، تيره نگشته ، پس بدانيد كه يزدان ، تركان را نابود بساخت و همهء آن رنجهايمان يك سره خاك شد . سپاهيان خروشان ايران ، هر يك با درفشى در دست از آن بلندى به زير آمدند . درفش پيران سپهدار را نيز نگونسار و تنش را فرو شده در خون مىبينم . آن دَه دلاورى هم كه از اينجا با پيران پهلوان برفتند ، از دور مىبينم كه خونين و از اسپانشان سرنگون گشته‌اند . دليران ايران نيز به پيش گستهم رسيدند . از سوى ريبد هم گَردى تيره پديد آمده و دشت را لاژوردين ساخته است .\r\nدرفش كاويانى در ميان آن سپاه است و درفش شاهنشاه ايران نيز با نفير و كوس پديدار گشت و زمين به سياهى آبنوس شد .\r\nلهّاك و فرشيدورد كه چنين شنيدند ، به آن ديدگاه رفتند و به چشم خويش ديدند كه برادر و سپهبدشان به همراه دَه سوار از سران برگزيده و جنگاوران دلير ترك كشته شده‌اند . پس ، از آنچه كه ديدند ، زار و گريان گشتند و از خون برادر ، ناله سر دادند . به زارى مىگفتند : اى نرّه شير ، اى پيران سپهدار و سوار دلير ، اكنون ديگر دشمن كامروا گشت و گيتى با بدى بر تو سر آمد . اينك چه كسى كينهء تو را مىگيرد و راه و آيين تو را مىدارد ؟ ديگر هنگام آن فرا رسيد كه سرزمين تركان و افراسياب ، سراسر ويران\r\n\r\n","description":"","footnote":"","page_name":" 171 ","page_number":169},
  {"content":"\r\n\r\nگردد . بايد كه سر خويش از تن جدا سازيم و تن و تيغ و دستمان را در خون فرو كنيم .\r\nليك چون لهّاك و فرشيدورد به ياد اندرز پيران افتادند ، به آن راهى كه بيهوده گفته بودند ، نرفتند . آن هنگام كه پيران آهنگ نبرد با گودرز را كرد ، به فرشيدورد پهلوان گفت : اگر من در اين آوردگاه كشته شوم ، شمايان در پيش سپاه نمانيد . زيرا چون من در اين دشت كين نباشم ، زمين بر نامداران تنگ خواهد شد . ديگر خردمندى از نژاد ويسه بر جاى نماند . اگر ما را بر اين كينه‌گاه بكشند و سرهاى ما را به سوى ايران ببرند ، سپاهيان ما از گودرز زينهار خواهند خواست . ليك شمايان ، خويشتن را خوار مداريد و به سوى بيابان برويد تا شايد از بدِ دشمنان ، جان بدر بريد .\r\nآنگاه همگى سپاهيان با ديدگانى پر خون و دلى گدازنده به لشگرگاه خويش رفتند . همهء سپاهيان دانستند كه ديگر آن سپاه گرامى توران بدون سالار شد . پس همگى زار و گريان گشتند و گويى بر آتش تيز ، بريان شدند . آنگاه با دلى پر از آزار و درد به نزد لهّاك و فرشيدورد رفتند و گفتند : اكنون كه پشت سپاه توران از دست برفت ، ما در اين رزمگاه چه كنيم ؟ چه كسى از ما ديگر دل كمر بستن و كلاهخود بر سر نهادن را دارد ؟ لهّاك و فرشيدورد كه چنين شنيدند ، گفتند : چه كسى از خواستهء يزدان دورى گزيده است ؟ سرنوشت پيران چنين بود كه به زارى در اين كينه‌گاه با شمشير كشته گردد و گور و نساجامه نيابد و دشمنش او را با تنى زخمى و زرهى خونين به هرجا بِكشد . اكنون هر آنچه كه مىبايست پيش آيد ، بشد . پيران درگذشت و همهء رنج و كردار او باد شد . تا هنگامى كه زنده بود ، ستون سپاه بود و دلش به مِهر سپاه بسته بود . سپاه را در برابر دشمن ، نگاهدار بود و در اين راه از دادن سر نامدارش هم دريغ نداشت . اينك ديگر نيك و بد او به آن گيتى افتاد . ليك ايزد ، او را نيكوكار ساخت ، زيرا در هنگامى كه مىخواست به نبرد رَود ، انديشه‌اى كرد و با گودرز پيمان بست گفت كه : اگر من در اين كينه‌گاه كشته شوم ، تو ديگر از سپاهيان من كينه نجو و راهى به ايشان بده تا به توران بروند و بر ايشان نخيز مساز و گزند نرسان .\r\nاينك ايرانيان از پيمان خود نگردند و در اين باره هيچ بيم زيانى نيست . ولى همگى\r\n\r\n","description":"","footnote":"","page_name":" 172 ","page_number":170},
  {"content":"\r\n\r\nاز برنا و پير گوش فرا داريد و بدانيد كه به ناگزير يكى از اين سه كارى را كه مىگويم بايد انجام دهيد : اگر مىخواهيد از ايشان زينهار يابيد ، پس هم اكنون بايد در اين باره سگالش كنيد . يا اين كه به جايگاه خويش بازگرديد و هرچه از نيك و بد در راه پيش آيد ، بپذيريد . و يا آهنگ جنگ كنيد و همگى سرنيزه‌هايتان را به خون آب دهيد . در اين باره همه گونه سخن بگوييم ، ليك بدانيد كه سرانجام بجز خواستهء يزدان نشود .\r\nاينك اگر دلتان آهنگ جنگ دارد ، پس بايد در اين رزمگاه درنگ كنيد . زيرا پيران از شاه ، سپاهى بخواسته است و شاه نيز سپاهى بيآراسته و به زودى آن سپاه پديدار گردد . آنگاه بايد آن كينه را بگيريم . ليك اگر آهنگ بازگشتن به شهر خويش داريد ، بدانيد كه راه را بر ما بگيرند . اگر هم مىخواهيد از شاه ايران زينهار يابيد ، پس بايد آماده شويد و برويد . و اگر آهنگ رفتن به سوى ايران داريد ، پس هر كسى مىتواند همان كند كه دلش خواهان آن است . ليك چشم داشت چنين كارى را از ما دو برادر نداشته باشيد . زيرا ما هرگز خشم را از دلهايمان نشوييم . همانا كه كسى از خاندان ويسگان نبوده كه بند كمر جنگ بر ميانش سوده نگشته باشد . پس ما دو تن همچنان كه پيران سالار به ما اندرز داده بود ، از راه بيابان به توران برويم . اگر هم كه راه را بر ما بگيرند ، ما نيز تا جايى كه توان داشته باشيم بكوشيم .\r\nاكنون بنگر كه چون تركان اين سخن را از ايشان شنيدند ، چه پاسخى دادند .\r\nگفتند : سالار نامدار سپاهمان را بر زمين افكندند و كشتند و خوار كردند . از سوى ديگر هم كى خسرو پديد آمده است . پس ديگر چه كسى را ياراى بودن در اين رزمگاه است ؟ ديگر اسپ و جنگ افزار و دست و پا و گنج و سالار و بزرگ سپاه و نيروى جنگ و راه گريز برايمان نمانده است . پس چرا بايد با خويشتن ستيز كنيم ؟ اگر هم كه از اينجا بازگرديم ، گودرز و شاه ايران ، پيلان و سپاهيان را از پسِ ما برانند و جان يك تن از ما نيز رهايى نيابد و ديگر نه خرگاه را مىبينيم و نه دودمان خويش را . پس اكنون كه اين سپاهيان بسيار ما هيچ سالارى ندارند ، زينهار خواستن ما ننگ نباشد .\r\nآنگاه ديگر از شاه تركان هيچ باكى نخواهيم داشت و افراسياب با مشتى خاك در نزد\r\n\r\n","description":"","footnote":"","page_name":" 173 ","page_number":171},
  {"content":"\r\n\r\nما يكى خواهد بود .\r\nراه توران گرفتن لهّاك و فرشيد ورد\r\nچون سپاهيان بدين سان پاسخ گفتند ، آن دو پر مايه از جاى برخاستند . لهّاك و فرشيدورد بدانستند كه ديگر هنگام نبرد نيست و سپاهيان راست مىگويند و از بىسالارى ، تباه خواهند شد . پس ايشان را پدرود كردند و با دلى پر از درد و ديدگانى پر خون و درفشى در دست ، به همراه ده سوار نامور دلير و شايستهء كارزار ، راه دراز بيابان را در پيش گرفتند . ليك سواران ايرانى راه را گرفته بودند و در آنجا نگاهبانى مىكردند . تركان كه چنين ديدند ، اسپ خود را از جا برانگيختند .\r\nنگاهبانان ايرانى نيز پاى فشردند . پس چنان جنگى بشد كه زمين از خون بسان لاله گشت . هفت تن از دليران و شيران نبردهء ايرانى كشته شدند . ليك از تركان ، بجز اين دو پهلوان سرفراز ، يك تن نيز از دست نگاهبانان ايرانى جان بدر نبرد . پس آن دو دلير بسان شير از آنجا به راه بيابان رفتند .\r\nدر همان هنگام از ديده‌گاه سپاه ايران ، ديده‌بان خروشيد كه : اى مردان نامدار ، بدانيد كه از ميان اين سپاه تركان ، دو نامدار به همراه ده سوار نامور بيرون شدند و در راه چنان با نگاهبانان سپاه ما در آويختند كه خاك را با خون بيآميختند . هفت تن از ايرانيان را بكشتند و همچنان كمر بسته برفتند . چون گودرز آن سخنان را بشنيد ، گفت : همانا كه آن دو مرد كسى جز لهّاك و فرشيدورد نبودند كه با گردنى افراخته برفتند و دلشان از جنگ سير نشده است . پس بدانيد كه اگر ايشان از اينجا به توران روند ، به اين سپاه ما گزند خواهد رسيد . اكنون چه كسى از ميان شمايان در نزد شاه ايران جوياى نام است و كلاهخود رومى بر سر مىگذارد و به نزد لهّاك و فرشيدورد مىرود و با شمشير ، گرد از هر دوى آنها بر مىآورد ؟ ايرانيان كه ديگر ميانشان از آهن ساييده گشته و درمانده شده بودند ، هيچ پاسخى ندادند . تنها گستهم كه در نبرد\r\n\r\n","description":"","footnote":"","page_name":" 174 ","page_number":172},
  {"content":"\r\n\r\nهمچون شير دژم بود ، از ميان ايشان به گودرز سالار روى كرد و گفت : اى سزاوار تخت شاهى ، آن هنگام كه به نبرد با سپاه توران رفتى ، كوس و سراپرده و ايستادن در پيش سپاهيان را به من سپردى . همهء دليران ايران در آن جنگ ، آبرو بجستند ليك مرا هيچ بهره‌اى از آن جنگ نرسيد . پس اكنون من مىروم و يكايك ايشان را به دام مىآورم و با اين كار ، نام آور مىگردم . گودرز كه چنين شنيد ، بخنديد و از اين سخن گستهم شاد گشت و رخسارش تازه و پشتش از اندوه ، آزاد شد . پس به دو گفت : همانا كه تو بسان خورشيدى نيك اختر هستى . تو شيرى و بدخواه تو همچون گورخر است . برو كه آفريننده يار تو و سيسد تن به مانند لهّاك ، شكار تو بادا .\r\nرفتن گستهم از پس لهّاك و فرشيدورد\r\nگستهم زره نبرد بپوشيد و هر كسى از پهلوانان را كه بديد ، پدرود كرد و به شتاب از ميان سپاه خويش بيرون تاخت و به جنگ آن دو ترك سرافراز رفت . ليك پس از آن كه گستهم برفت ، همهء سپاهيان ايران گفتند : گستهم را توان پايدارى در برابر آن دو تن نيست . از سوى ديگر ، سپاهى از نزد افراسياب بسان كشتى بر آب ، از براى يارى سپاهيان پيران در جنگ بيآمد . ليك چون به نزديك دشت دغوى رسيدند ، به ايشان آگهى رسيد كه پيران درگذشت و نبرد آن دليران بدانگونه شد . پس همگى با شنيدن اين سخن از آن بازگشتند و خروشان به نزديك افراسياب شاه رفتند .\r\nاز ديگر سو به بيژن آگهى رسيد كه : گستهم از ميان سپاه به جنگ با لهّاك شتافت .\r\nبيژن با خود انديشيد كه چون گستهم به دشت دغوى رسد ، نبايد كه لهّاك و فرشيدورد در نبرد بر او چيره گردند و گرد ازو برآوردند . پس بر اسپ راهجوى خود سوار شد و به سوى گودرز روى نهاد . چون چشم بيژن به روى نياى خود افتاد ، برخروشيد و سخنهاى چندى با او بگفت كه : اى پهلوان ، خِرَد اين كار را نيك نداند كه هر نامدارى را كه از تو فرمان مىبَرَد ، بيهوده به كشتنش دهى و آنگاه گردش\r\n\r\n","description":"","footnote":"","page_name":" 175 ","page_number":173},
  {"content":"\r\n\r\nآسمان و سرنوشت را بهانه آورى . اينك دو تن از نامداران دلاور سپاه توران به آن راه رفته‌اند كه از بزرگان نژادهء سپاه تورانند و از هومان و پيران نيز دلاورترند . گستهم به جنگ آن دو تن رفته است ، ليك نبايد كه بر او شكست آيد . بدان كه اگر آن رادمرد از ميان سپاه ما گم گردد ، ديگر همهء اين پيروزى و كام ما جاى خود را به درد خواهد داد .\r\nچون گودرز گفتار آن پهلوان نامجوى را بشنيد ، سخنانش را بپسنديد . پس چندى در آن باره بيانديشيد و سرانجام با آنچه كه بيژن بگفت ، همداستان گشت . پس آن سالار شاه به پهلوانان گفت : هر كسى از شمايان كه جوياى نام و گاه است ، بايد از پسِ گستهم بتازد و در برابر دشمن ، او را يار باشد . ليك هيچ يك از سپاهيان ، تن آسوده و اندوهخوار نبودند . پس پاسخى ندادند . بيژن كه چنين ديد ، به گودرز گفت : همانا كه هيچ كس بجز من ، او را فريادرس نباشد . هيچيك از پهلوانان از جان خويش سير نگشته‌اند كه در اين كار پيش گام شوند . ولى من كه از كار او دلم پر از درد و رخسارم پر از اشك است ، بايد بروم . گودرز به دو گفت : اى شيرمرد ، تو سرد و گرم گيتى را نيآزموده‌اى . اى پسر ، نمىبينى كه ما پيروز گشته‌ايم ؟ پس به اين كار مشتاب ، بدان كه گستهم بر ايشان چيره گردد و سر و تاج و تخت آنها را بستاند . اكنون بگذار تا سوارى را بسان شير دژم از پى گستهم بفرستم تا در هنگام نبرد ، يار او گردد و سر دشمنان را به خاك آورد . ليك بيژن گفت : اى پهلوان سراسر گيتى ، اكنون كه او زنده است ، بايد ياريش كرد نه آن هنگام كه گَرد از جانش برآورند . اگر گستهم در آن كارزار كشته شود ، ديگر كار بر مىگردد . پس بفرماى تا من كمر را سخت براى پاسدارى از او ببندم . ولى اگر اين چنين بگويى كه مرو ، بدان كه من با اين دشنهء آبگونم ، سرم را ببُرم . زيرا كه من پس از مرگ او ديگر زندگانى را نمىخواهم . پس بهانه مجوى . گودرز كه چنين شنيد ، به بيژن گفت : اينك كه بر جان خويش مهربان نيستى و از كارزار سير نمىگردى ، پس بشتاب و كمر ببند و آماده شو و سر نيز مخاران . براستى كه دلت بر پدرت نمىسوزد كه اين چنين هر دَم جگرش را مىسوزانى . با اين جنگ جستن خود ، خاك را از سر\r\n\r\n","description":"","footnote":"","page_name":" 176 ","page_number":174},
  {"content":"\r\n\r\nكوه بر مىآورى . پس ديگر مرا از اين كار ، چه باك است ؟ چون بيژن اين سخنان را بشنيد ، سر فرو برد و زمين را ببوسيد و برفت .\r\nرفتن بيژن از پس گستهم\r\nآنگاه بيژن كمر ببست و آمادهء جنگ شد و اسپ سياه‌رنگ خود را نيز زين بر نهاد . در همان هنگام به گيو آگهى رسيد كه بيژن كمر به جنگ فرشيدورد بسته است .\r\nپس بىدرنگ همچون دود بر اسپى تازى بنشست و به آن راه بيآمد . چون بيژن را بديد ، با تندى لگام اسپ او را به سويى كشيد و گفت : آن همه با تو سخن گفتم ، ليك نمىخواهى با من همداستان گردى تا يك بار هم كه شده از تو شادمان باشم . اكنون اين چنين شتابان ، به كجا مىخواهى به روى ؟ در هر كارى درد دل مرا مجوى و بگو كه از من با پيرانه سر چه مىخواهى ؟ من كه بجز تو هيچ فرزندى در گيتى ندارم ، روانم به درد تو خرسند نيست . دَه شبانروز بر پشت زين بودى و تيغ كين بر بدخواهان كشيده بودى . از گبرى كه بر تن داشتى ، تنت ساييده گشت ، ليك از خون سير نمىشوى . اينك كه يزدان نيكى دهش ، ما را بخت پيروز بداد ، پس ما نيز بايد ديگر با شادى به آرامش بنشينيم . چرا سر خود را در پيش زمانه مىبازى ؟ بسيار با اين دشنه‌ات نترس گشته‌اى . ولى بدان كسى كه به سرانجام خويش نيانديشد ، در گيتى چندان كامياب نگردد . اينك چندى پيرامون روزگار مپوى ، زيرا كه او خود ، به سوى ما روى نهاده است . پس بيا و از براى پدرت از اين سخن باز گرد . شايسته نيست كه دل من را دردمند سازى .\r\nبيژن كه چنين شنيد ، به دو گفت : اى پر خرد ، تو اكنون گويى كار گذشته را به ياد نمىآورى و با خيره‌سرى ، سر از داد مىپيچى ولى مردم گمانى جز اين بر تو مىبرند . اى پدر ، بدان كه اين سخنى كه مىگويى ، داد نيست . مگر جنگ لادن را به ياد نمىآورى كه در آن گستهم با من چه كرد ؟ در اندوه و شادى با من بود . اينك اگر\r\n\r\n","description":"","footnote":"","page_name":" 177 ","page_number":175},
  {"content":"\r\n\r\nسرنوشت و گردش ايزدى پيش آيد ، ديگر بدى از من بازنگردد . سرنوشت با پرهيز باز نمىگردد . پس نبايد كه در اين باره سخن به درازا كشد . اكنون سر مرا از پيكار مگردان ، زيرا كه من تن خويش را براى اين كار ، برخى ساخته‌ام . گيو به دو گفت : اگر تو از اين كار باز نگردى ، پس همان خوبتر كه نشيب و فراز اين نبرد را بدون من نگذرانى و من در اين كار يار تو باشم . ليك بيژن به دو گفت : هرگز مباد اين كه سه پهلوان نامدار خسرو نژاد ، از پِى دو تورانى هراسناك ، چنين راه دورى را بپيمايند .\r\nاكنون تو را به جان و سر شاه روشن روان ايران و به جان نيايت - آن پهلوان نامور - و به كين سياوش سوگند مىدهم كه تو از اين رزمگاه باز گردى و من به اين راه بروم . و بدان كه اگر مرا بگويى كه از نبرد بازگردم ، فرمانت را نخواهم برد . گيو كه اين سخن را از بيژن بشنيد ، بازگشت و بر او آفرين كرد و گفت : پيروز به روى و دست بدى را ببندى و شاد و گشاده‌دل باز گردى . بيژن نيز از پس گستهم - كه در اندوه و شادى يار او بود - به سوى جنگ با سواران سپاه توران بتاخت . از سوى ديگر ، چون لهّاك و فرشيدورد از رود بگذشتند و به دشت نبرد آمدند ، در يك تسو ، هفت پرسنگ راه را بدون ترس از سپاه ايران برفتند .\r\nتا اين كه بيشه‌اى پر از سبزه و درخت و مرغ و نخچير و شير و آب روان ديدند كه سايه گاهى براى كاروانان بود . از براى نخچير كردن فرود آمدند و آنگاه به سوى رود رفتند . چون آب بخوردند ، خوراك بخواستند . پس پيرامون آن مرغزار بگشتند و شكار بسيارى كردند . آنگاه آتشى برافروختند و شكار را بر آن بريان كرده ، بخوردند و سپس بخفتند . ليك روزگار دليرانى كه ستم بر ايشان چيره گشته باشد ، دژم خواهد بود . لهّاك بخوابيد و فرشيدورد در بالاى سر او پاسبانى بكرد .\r\nكشته شدن لهّاك و فرشيدورد به دست گستهم\r\nچون شب تيره شد و مهتاب برآمد ، هر دوى ايشان ، اندوهگين به خواب رفته\r\n\r\n","description":"","footnote":"","page_name":" 178 ","page_number":176},
  {"content":"\r\n\r\nبودند . پس گستهم به آنجا كه آن ياران تورانى بودند ، رسيد . در همان هنگام اسپش بوى آن اسپان را بشنيد و خروشى برآورد . اسپ لهّاك هم بدين گونه بسان بيهوشان خروشيد . فرشيدورد كه چنين ديد ، به پيش لهّاك آمد و او را از خواب بيدار كرد و گفت : از اين خواب خوش برخيز و با مردانگى ، بخت بد را از خود بگردان .\r\nكه دانا زد اين داستان بزرگ * كه شيرى كه بگريزد از چنگ گرگ\r\nنبايد كه گرگ از پسش بركشد * كه او را همان بخت خود بركشد\r\nاكنون برخيز و بشتاب ، زيرا كه سپاهى از ايران بيآمده و راه بر ما بگرفته‌اند .\r\nچه مايه بپوييد و اندر شتافت * كس از روز بد را رهايى نيافت\r\nپس آن هر دو سوار بر اسپ سوار شدند و از آن مرغزار آهنگ رفتن به دشت كردند . ناگهان از دور ، گستهم پديدار شد . هيچ سوارى با او نديدند . چون آن دو دلير سرها را برافراختند ، گستهم را بديدند و بشناختند . پس به يكديگر گفتند : او كه به تنهايى به سوى ما روى نهاده ، كسى بجز گستهم نيست كه با درفش دليران در دست به جنگ ما آمده است . اينك ما نبايد از پيش او بگريزيم تا او به اين دشت روى كند .\r\nهمانا كه گستهم از ما رهايى نخواهد يافت . شايد كه بخت بد بر وى ستم آورده باشد . آنگاه آن دو به سوى دشت روى نهادند . گستهم كه چنين ديد ، كينه‌جويانه از پس ايشان بتاخت . چون به نزديكى ايشان رسيد ، بسان شير ژيان فريادى برآورد و تير خدنگ بر آنها بباريد . فرشيدورد به جنگ او آمد . ليك گستهم چنان تيغى بر سر او بزد كه مغزش با خون برآميخت و از اسپ بيفتاد و در دَم جان بداد . و بدين سان آن پهلوان نامور ويسه نژاد درگذشت . چون لهّاك روى برادر را بديد ، بدانست كه ديگر براى هميشه از كارزار آسوده گشت . پس بلرزيد و از درد او خيره شد و گيتى به پيش چشمش تيره گشت . از درد برادرش روانش سير شد و ناگهان كمان را به زه كرد و با ديدگانى اشكبار ، تيرى به سوى گستهم انداخت . گستهم نيز به سوى او تير\r\n\r\n","description":"","footnote":"","page_name":" 179 ","page_number":177},
  {"content":"\r\n\r\nبيانداخت . ليك تير يك تن از ايشان بر زمين نيافتاد « 1 »  . هر دو سوار خسته گشتند و دست به شمشير بردند . گستهم در آن نبرد بر لهّاك دست يافت و ناگهان تيغ تيزى بر گردن او بزد و رستاخيزى از او برآورد . سر لهّاك چنان كه گويى زخم چوگان به دو رسيده باشد ، بسان گويى به زير پا آمد .\r\nچنين است كردار گردان سپهر * ببرّد ز پروردهء خويش مهر\r\nچو سر جوئيش ، پاى يا بى نخست * اگر پاى جويى ، سرش پيش تست\r\nاز سوى ديگر ، گستهم نيز سوار بر اسپ ، چنان زخمى گشت ، كه گويى مىخواست از هم بگسلد . بر روى زين خميده بود و خون ازو مىريخت . بدين سان اسپ خود را براند تا اين كه به جويبارى رسيد كه در آن هم آب روان و هم سايه ديد .\r\nپس ، از اسپ فرود آمد و اسپش را به درختى بست . آنگاه از سرنوشتى كه داشت ، به پيش آب آمد و آب بسيار بخورد و پروردگار را آفرين بكرد . ناگهان گويى زمين ، او را ببست . بپيچيد و با تنى كه سراسر به زخم شمشير چاك گشته بود ، بر خاك تيره بغلتيد و گفت : اى كردگار روشن ، به دلسوزگى من ، بيژن گيو يا يك دلاور ديگر را از ميان سپاه نامدار ايران برانگيز تا مرده يا زندهء مرا از اين جايگاه به سوى سپاه ايران كشاند تا بدانند كه من با نامى بلند مُردم . همانا كه در گيتى ، شادكامى جز اين نيست . و بدين سان گستهم همهء آن شب را تا روز از درد ، بسان مارى بر خاك بپيچيد .\r\nديدن بيژن ، گستهم را به مرغزار\r\nاز سوى ديگر ، چون گيتى از خورشيد روشن گشت ، بيژن بدان جايگاه رسيد .\r\nپس به گِرد آن مرغزار بگشت تا از آن يار گمشده‌اش نشانى بيابد . ناگهان از دور ، اسپ زرد رنگ گستهم با زينى نگون گشته و لگامى گسسته و كمند و رُخى پر خون\r\n\r\n","description":"","footnote":" ( 1 ) - منظور اين است كه تير هر دو به تن يكديگر خورد و بر زمين نيفتاد . ","page_name":" 180 ","page_number":178},
  {"content":"\r\n\r\nپديدار شد كه بسان پلنگى مىچريد . بيژن كه چنان ديد ، هوش از او برفت و همچون شير شرزه بر خروشيد و گفت : اى يار نيك و مهربان ، در كجاى اين مرغزار افكنده گشته‌اى كه اين چنين پشتم را شكستى و دلم را زخم زدى و اكنون نزديك است كه جان شيرين از تن بگسلم ؟ اينك چه گويم و در كجا به جستجوى تو پردازم ؟ آيا آسمان ، تو را چه بازىاى نموده است ؟ پس بيژن جاى پاى اسپ را گرفت و از روى آن روان شد تا به چشمه‌سارى رسيد و گستهم را بديد كه زخمى گشته و با جوشن و كلاهخودى پر از خاك و خون در آن مرغزار بيافتاده است . بيژن كه چنين ديد ، به شتاب از اسپ سياه‌رنگش به زير آمد و او را در بر گرفت . آنگاه زره رومى را از تنش بيرون كرد و كلاهخودش را از سر زخميش برداشت . ديد كه تنش از آن زخمهايى كه بسته نشده‌اند ، تباه گشته است . از بس خون ازو رفته بود ، تنش زرد و پر درد و دلش پر از اندوه بود . بيژن روى خود را بر آن زخمهاى گستهم بماليد و در پيش او زارى كرد و گفت : اى يار نيكدل من ، در گيتى هيچ كسى جز تو اندوهخوار من نبود . من مىبايست پيشتر از اينها پژوهش مىكردم و خود را به آن جايگاه نبرد تو مىرساندم تا شايد در آن هنگام سختى كه با اهريمن كارزار بكردى ، تو را يار مىبودم . اكنون دشمن هر آنچه كه مىخواست ، بكرد .\r\nچون بيژن اين سخنان بگفت ، گستهم بجنبيد و آهى كشيد و گفت : اى نيكخواه ، اين چنين خود را در پيش من تباه مساز . بدان كه براى من ، درد تو از مرگ خودم بدتر است . پس كلاهخودت را بر سر خسته‌ات بگذار و چاره‌اى بكن تا مگر بتوانى مرا از اين جايگاه به نزد شاه برسانى . زيرا آرزوى آن دارم كه چهرهء شهريار را ببينم . پس از آن چون مرگم فرا رسد ، هيچ باكى نيست . همانا كه من هيچ بسترى بجز خاك ندارم . براستى كسى كه با كامروايى بميرد ، سرانجام خويش را بيابد و نمرده باشد . ديگر اين كه شايد بتوانى آن دو بدخواه با ترس و باك را كه يزدان ، ايشان را بدست من نابود ساخت ، بر زين اسپ بيافكنى و با خود ببرى و گرنه سرهايشان را از تن جدا سازى . زره و سر نامبردار ايشان را با خود ببر تا ديگران نيز از آن پيكار\r\n\r\n","description":"","footnote":"","page_name":" 181 ","page_number":179},
  {"content":"\r\n\r\nايشان آگاه گردند . پس به نزد شاه ياد كن كه من بيهوده سر خويش را به باد ندادم . در هر جا چنگ خود با بخت بسودم و هرگز در نام جستن درنگ نكردم . آنگاه گستهم جايى را كه آن دو تورانى در آنجا كشته و افكنده شده بودند ، از دور بنمود . اين بگفت و ديگر روانش سست گشت . بيژن كه بر بالاى سر او نالان بود ، بىدرنگ اسپ او را از آن جايگاه بيآورد و بند تنگ آن را بگشود . سپس نمد زين آن را به زير تن آن مرد زخمى بيافكند و چندى از آن درد بناليد . آنگاه دامان پيراهن خويش بدريد و همهء زخمهاى گستهم را با آن ببست . سپس با روانى تيره از اندوه ، از آنجا به سوى بالا دويد . ناگاه سواران ترك را بديد كه از راه بيابان پديد آمدند . بيژن كه مىترسيد مرگ گستهم نزديك گردد ، از آن بالا به پايين شتافت و دو تن از آن سواران هراسناك ترك را با شمشير بكشت . آنگاه كمند پيچان خود را از فتراك بگشود و به گردن يك ترك ديگر افكند و او را از اسپ به زير كشيد . سپس او را به جان زينهار داد و بدين سان در آن كار ، يار خويش بساخت . از آنجا بسان گَرد به سوى لهّاك و فرشيدورد شتافت . بديد كه آن سران سپاه بر خاك افكنده شده و در خون فرو شده‌اند و اسپان جنگيشان نيز در بالاى سرشان مىچرند . بيژن كه چنان ديد ، بر گستهم كه آن كينه را بستده بود ، آفرين بكرد . آنگاه به آن ترك زينهار خواه فرمود تا لهّاك و فرشيدورد را بر روى زين اسپ كشاند . و بدين سان دست و پاى ايشان را ببستند و آنها را بر روى زين نهادند . سپس بيژن از آنجا بسان پلنگ ژيانى به سوى گستهم تاخت و از اسپ فرود آمد و او را چون باد ، نرم و بدون آزار بر روى زين اسپ نهاد و به آن ترك نيز بفرمود تا سوار گشت و او را در بر گرفت . آنگاه اسپ را به نرمى براند و پيوسته با گرمى بر گستهم آفرين بخواند . بيژن با روانى پر از درد و اندوه گستهم براند تا مگر بتواند او را از آن كارزار ، زنده به پيش شهريار رساند .\r\n\r\n","description":"","footnote":"","page_name":" 182 ","page_number":180},
  {"content":"\r\n\r\nدخمه كردن كى خسرو بر پيران و سران توران و كشتن گروى زره را\r\nچون دَه تسو از روز بگذشت و خورشيد از گنبد آسمان بگشت ، خسرو شهريار با فرّ و گاه به نزد سپاه در آن دشت رسيد . پس همهء سران و نامداران و جنگاوران ، پياده به پيشواز او رفتند . آن خردمندان بر او آفرين خواندند و گفتند : اى شهريار و سر موبدان ، همانا كه تنت چون ژنده پيل و جانت بسان جبرئيل و دست بخشايشگرت همچون ابر بهمن و دلت به مانند رود نيل است . شاه همچنان بر اسپ بماند تا همهء سپاه بتوانند رويش را ببينند . پس شاه نيز بر ايشان آفرين بكرد و گفت : زمين به شما پهلوانان آباد بادا . آنگاه گودرز با گروهش به آيين خود ، از پشت سپاه بيآمد . آن ده جنگاورى هم كه در رزمگاه ، سر آن تورانيان را بر خاك آورده بودند ، از پس سپاه بيآمدند و بر شهريار آفرين خواندند و سر آن تورانيان كشته را با زره و تن و جامه‌هاى پر خون در پيش شاه بيافكندند . گودرز پهلوان كه نزديك خسرو رسيد ، چون از دور او را بديد ، از اسپ پياده گشت و ستايش كنان بيآمد و در پيش شاه بر روى زمين بغلتيد . آنگاه همهء آن كشتگان را به خسرو نمود و گفت كه هر كس از ايشان همرزم چه كسى بوده است . سپس گيو ، شتابان ، گروى زره را به پيش سپهدار دلاور ايران آورد .\r\nچون خسرو ، گروى زره را بديد ، آه سردى از جگر بر كشيد و سبك از اسپ به زير آمد و بر كردگار آفرين بخواند و گفت : يزدان را سپاسگزارم و به دو پناه مىبرم ، زيرا كه او اين پيروزى و دستگاه را به ما داد . شاه همچنان بر پاى ، كلاه كيانى را از سر برداشت و نيايش بكرد . سپس آفرين دادار را بر گودرز پهلوان و سپاهيانش بخواند و گفت : اى نامداران فرخنده پِى ، براستى كه شمايان چون آتشيد و دشمنانتان بمانند\r\n\r\n","description":"","footnote":"","page_name":" 183 ","page_number":181},
  {"content":"\r\n\r\nنِى هستند . گودرز سپهدار و دودمانش شادمان و خرّم دل بماناد . اكنون گنج و شاهىِ من از آن شماست و هيچ چيز را از شما دريغ نخواهم كرد . زيرا همگى ، جان و تن را برخى ساخته و از توران زمين دَم برآورده‌ايد « 1 »  .\r\nآنگاه خسرو به آن كشتگان بنگريست . چون روى پيران سپهدار را بديد به ياد كردار نيك او افتاد و با درد ، اشك از ديدگان بباريد . چنان دل شاه بر پيران بسوخت كه گويى آتشى در دلش برافروخته گشت . كى خسرو از مرگ پيران خون بگريست و گفت : همانا كه بخت بد ، همچون اژدهاى دژم است كه با دَم خويش شير شرزه را نيز به دام آورَد و هرگز كسى نمىتواند با مردانگى خود از دست او رهايى يابد . آرى ، اين اژدهاى تيز چنگ ، اين چنين بر پيران بتاخت . پيران همه ساله تيماردار من بود و در هر كارى براى من ميان بسته بود . از خون سياوش نيز پر از درد بود و هيچ گناهى در آن كار نداشت .\r\nآن همه مهربان بود ، ليك سرانجام دژخيم گشت و ايران زمين از او پر از بيم شد .\r\nاهريمن ، دل او را از راه ببُرد و ديگرگون بشد . او را پندهاى فراوان دادم ، ليك گفتارم برايش سودمند نيآمد و سرش از افراسياب برنگشت . اكنون نيز شهريارش چنين بر سرش آورد . ولى ما براى او كيفرى جز اين مىخواستيم . برايش تخت و ديهيم آراسته بوديم . ليك كار از آنچه انديشيده بوديم ، گذشت و آسمان بر سرش ديگرگونه گشت . دلش بجاى مِهر ، بىمهرى برگزيد و خويَش ديگرگون شد . پس با سپاهيانش به جنگ شما آمد و آن همه از ايرانيان در آن جنگ تباه گشتند . پند گودرز و فرمان من و گفتار پهلوانانم را خوار كرد و مِهر دل ِ پاك را تباه ساخت و ترياك را با زهر بيآميخت .\r\n\r\n","description":"","footnote":" ( 1 ) - طبرى مىنويسد كه در آن هنگام كى خسرو ، گودرز را به پيش خود خواند و به دو گفت : « اى سهپبد دلير ، اين فيروزى بزرگ از خداى عز و جل بود و از تدبير و قوت ما نبود . تو نيز رعايت حق ما كردى و جان خويش و فرزندانت را در راه ما بذل كردى و اين را به ياد خواهيم داشت . و اينك مقام بزرگفرمذار را كه وزارت است ، به تو ارزانى مىكنيم و اصفهان و گرگان و كوهستان آن را به تو مىدهيم . مردم آنجا را نيكو بدار . » تاريخ طبرى ، ج 2 ، ص 430 . نيز ن . ك . مسكويه ، تجارب الامم ، ج 1 ، ص 76 نويرى ، نهاية الإرب ، ج 10 ، ص 158 . نيز طبرى مىنويسد كه كى خسرو ، فريبرز ( برزافره ) را هم به نزد خود خواند و او را به دليل شجاعتهايش ستود و جايزه نيكو داد و فرمانرواى كرمان و مكران و اطراف كرد . همان ، همان صفحه . ","page_name":" 184 ","page_number":182},
  {"content":"\r\n\r\nاز توران با آهنگ جنگ و كين به پيش گودرز روشن روان شتافت و از براى مهرى كه به افراسياب داشت ، پسر و برادر و كلاه و كمر و جنگ افزار و سپاه و سرزمين خود را بداد . آرى ، روزگار بر او اين چنين شتاب آورْد « 1 »  .\r\nآنگاه كى خسرو بفرمود تا مشك و كافور ناب را با كرف و گلاب بيآميختند . پس سراسر تن پيران را با آن بيآلود و بر سرش نيز كافور و مشك بريخت . سپس تن پاك او را كه انديشه‌اى ناپاك داشت ، با ديباى رومى بپوشانيد . آنگاه با مهربانى بفرمود تا دخمه‌اى برايش بساختند كه سر به كيوان برآورد . در آن دخمه چنان كه سزاوار مهتران بود ، تختهايى گران بنهاد . سپس پيران پهلوان را با كلاهى بر سر و كمرى بر ميان در آنجا بر تخت نهادند .\r\nچنين است كردار اين پر فريب * زمانى فرازست و گاهى نشيب\r\nخردمند را دل ز گفتار اوى * بماند چنين خيره در كار اوى\r\n\r\n","description":"","footnote":" ( 1 ) - طبرى روايت مىكند كه چون كى خسرو جسد پيران را ديد ، بايستاد و گفت : « اى كوه بلند و قلّهء دست نيافتنى . مگر نگفتم به اين جنگ نيايى و به جاى فراسيات [ افراسياب 
  ] طرفدار ما باشى . مگر جان خويش را به تو بذل نكردم و ملك خويش به تو عرضه نكردم ، اما خوب انتخاب نكردى . مگر تو راستگو و مدافع برادران و رازدار نبودى . مگر ترا از مكر و بىوفايى فراسيات خبردار نكردم . اما به سخنم گوش ندادى و به غفلت بودى تا شيران جنگاور نزديك تو رسيدند و فراسيات برايت كارى بساخت و از دنيا برفتى و خاندان ويسغان [ ويسگان 
  ] را به فنا دادى . دريغ از عقل و فهم تو . دريغ از جود و راستگويى تو كه اكنون غم تو مىخوريم . » تاريخ طبرى ، ج 2 ، ص 429 . بلعمى نيز مىنويسد : « كى خسرو را دل بسوخت . ياد آمدش آن پروردن او و آن نيكوييها كه او بجاش كرده بود . عنان بازكشيد و بر سر او بوسه داد و آب از چشم فرو گذاشت و گفت : اى بزرگوارمرد و اى كوه بلند كه دست كس به تو نرسيدى و اى درخت بزرگ كه همه را از تو منفعت بودى ، نگفتم ترا كه از پيش سپاه من زاستر شو و با سپاه من حرب مكن و خويشتن پيش افراسياب سپر مكن ؟ اين راست به زبان گفتم ترا كه وفا كن و ملك خويش ترا عرضه كردم و خويشتن ترا دادم و تو نيكو اختيار نكردى تا به دام تزوير گرفتار شدى و به مكر افراسياب فريفته شدى و بر وفاى او پيش سپاه من آمدى تا هلاك شوى . و دريغا آن خوى نيك تو و دل راد تو و دريغا آن دل راست و امانت و وفاى تو . و چنين نوحه همىكرد و همى گريست . » تاريخ بلعمى ، ج 1 ، ص 612 - 610 . ثعالبى هم در اين باره مىنويسد : « كى خسرو از كشته شدن پيران سخت اندوهگين شد و گفت : دريغا كه او گرانمايه‌اى بود در ميان پليديها و فرشته‌اى در ميان ديوان . به خدا سوگند اگر او را زنده مىيافتيم حقوق او را پاس مىداشتم و به نيكى پاداش مىدادم ولى آن كه رفته است ، باز نمىگردد . » تاريخ غررالسير ، ص 146 . ","page_name":" 185 ","page_number":183},
  {"content":"\r\n\r\nآنگاه كى خسرو ، گروى زره را بديد و آه سردى از جگر بركشيد . ديد كه آن زشت خوى ، موهايش بسان ديوان از سر فروهشته است . پس گفت : اى كردگار گيهان ، تو آشكار و نهان را مىدانى . همانا كه كاووس ، بد كرده بود و گيهان آفرين را بيآزرده بود كه پروردگار نيز چنين ديوى را بر سياوش گماشت . نمىدانم كه چه كينه‌اى از آن بىگناه در دل داشت ؟ ليك به پيروزى خداى يكتا ، آن گيهاندار نيكى ده و رهنماى ، به شتاب ، كينهء خون سياوش را از افراسياب بخواهم . آنگاه كى خسرو بفرمود تا بند از بند گروى زره جدا كردند و سپس سرش را بسان گوسپندى بريدند . پس بفرمود تا او را در آب افكنند و گفت : افراسياب را نيز چنين بينم « 1 »  .\r\nزنهار خواستن تورانيان از كى خسرو\r\nشاه چندى در آن رزمگاه بماند تا كار سپاه را به سامان آورَد و به كسانى كه سزاوارند شاهى و جامهء شاهوار و افسر دهد . پس سپاهان « 2 »  را - كه جاى بزرگان بود - به گودرز داد و به ديگران نيز به اندازه‌اى كه سزاوار بودند ، جامه‌هاى شاهوار بداد .\r\n\r\n","description":"","footnote":" ( 1 ) - نام گروى زره در روايات مورخان اسلامى غالباً به گونه‌اى ديگر ذكر شده است . طبرى آن را « بروا پسر فشنگان » ياد كرده است . وى مىنويسد كه چون كى خسرو او را بديد ، بپرسيد كه او چه كرده است . به كى خسرو گفتند كه او كسى است كه سياوش را كشته و اعضاى بدن او را بريده است . « كى خسرو به او نزديك شد و به شكرانهء پروردگار ، سر خم كرد و گفت : بروا ، سپاس خدا كه به دست من افتادى . تو بودى كه سياوخش را كشتى و اعضاى وى را بريدى . تو بودى كه زينت از وى گرفته و از ميان تركان به هلاكت وى پرداختى و با كار زشت خود درخت دشمنى كاشتى و اين جنگ را پديد آوردى و ميان دو گروه آتش افروختى . تو بودى كه چهرهء او را دگرگون كردى و قوت از او ببردى . اى ترك چرا از جمال او باك نداشتى و چرا وى را به خاطر نورى كه از چهره‌اش تابان بود ، وانگذاشتى . شجاعت و قوت تو چه شد . چرا برادر جادوگرت ترا يارى نمىكند . من ترا نمىكشم كه چرا او را كشته‌اى ، بلكه از اين جهت مىكشم كه كارى كه نبايد كرد ، كرده‌اى و قاتل وى را به سبب خيانت و طغيان مىكشم . آنگاه بفرمود تا اعضاى بروا را ببرند ، پس از آن وى را بكشند . و [ گيو 
  ] چنين كرد . » تاريخ طبرى ، ج 2 ، ص 430 - 429 . بلعمى نام گروى را به صورت « يروى پوشنجان » آورده است . تاريخ بلعمى ، ج 1 ، ص 613 مسكويه آن را « پروين » ذكر كرده است . تجارب الامم ، ج 1 ، ص 76 نويرى هم آن را به صورت « پرويز » آورده است . نهاية الإرب ، ج 1 ، ص 158 .  ( 2 ) - سپاهان همان اصفهان است . ","page_name":" 186 ","page_number":184},
  {"content":"\r\n\r\nدر همان هنگام فرستادهء خردمندى از نزد آن سپاه توران كه پيران ، سالار ايشان بود و اكنون بر جاى مانده بودند ، به پيش شاه آمد و از سوى ايشان گفت : ما همگى بنده و چاكر شاه ايران هستيم و جز به فرمان تو نمىپوييم . ليك كسى از خواست يزدان رهايى نيابد ، اگر چه در دَم اژدها نيز باشد . شاه مىداند كه ما چه كسانى هستيم و از براى چه كمر خود را به سختى بستيم . ما در كار سياوش هيچ گناهى نداشته‌ايم . اين اهريمن بود كه دل شاه توران را از راه ببرد . او خيره سرى ناپاك انديش است كه نه از بزرگان شرمى دارد و نه از خدا مىترسد . از آن روز تا كنون ما خسته‌ايم و از درد دل ، رخسارمان پر از اشك است . از براى ايران ، سراسر توران پر از اندوه است و زن و كودك خردسال پر از ماتم اند . ما از براى آرزوى دلمان نبود كه به اين كينه خواهى آمديم . از براى سرزمين و تخت و تاج بود كه بيآمديم . ليك از اين جنگ ، بد بر سر ما آمد . پدر ، بىپسر و پسر ، بىپدر شد . اكنون اگر شاه ايران ، ما را به جان زينهار دهد ، ما نيز همگى ، بنده‌وار در پيش او كمر ببنديم . همهء ما در جنگ با سپاهيان تو گويى به كام نهنگ آمده‌ايم . در سپاه ما مهتران بسيارى هستند كه سزاوار بندگى شاهند . اينك ما گناهكاريم و او پادشاه است . پس هر چه از او بر ما آيد ، رواست . ما همگى از آن گناه به درگاه شاه پوزش آوريم . پس اگر از ما كينه‌اى در دل دارى ، همانا كه آيين كينه‌خواهى ، بريدن سر دشمن است . اگر هم كه بر ما بخشايش آورى ، باز هم روا باشد . بايد همان كرد كه سزاوار شاه است .\r\nچون كى خسرو - آن شاه آزاده مرد - گفتار ايشان را با درد بشنيد ، همهء آنها را ببخشود . پس بفرمود تا با آن آرزو به پيش او چاره‌جويانه بيآمدند . همگى با ديدگانى پر از خون و دلى پر از كين سر بر زمين نهادند . آنگاه خسرو به درگاه يزدان گفت : اى دادگر ، همانا كه اورنگ و فرّ و هنر را از تو مىبينم . اين همان سپاه است كه با سرى پر از كين ، خاك ايران زمين را مىجستند تا بر آن زهر گزاينده بپراكنند و سر سركشان را به زير آورند و اكنون اين چنين گشته‌اند . يزدان دادگر ، ايشان را بدين گونه بىپاى و پَر و خِرَد ساخت . پس من تنها به پروردگار دادگر دست مىيازم و او يار من باشد و بس\r\n\r\n","description":"","footnote":"","page_name":" 187 ","page_number":185},
  {"content":"\r\n\r\nو هيچ فريادرسى در گيتى نخواهم . [ گفته‌اند 
  ] نيك انديشى كه براى كينه‌خواهى ، پاى به زين آورده بود ، گفت : اين اسپ ، تخت درخشان من است . پس با بختى بيدار ، يا از براى اين كينه ، تخت و تاج مىآورم و يا گاسونهء ساگ . و گرنه در چنگال پلنگ گرفتار خواهم شد و مغز سرم خوراك كركسان خواهد شد . اكنون شمايان نيز پس از آن بدكردارى ، خِرَد در سر آوريد و بدانيد كه من چنگ خود به خون شمايان نشسته‌ام و اين كار را سخت نگيرم . همهء سپاهيانتان ، اگر چه بدخواه شاهىِ من هستند ، باز هم در پناه منند . پس هر كه مىخواهد در اينجا بماند ، روا باشد و هر كه هم مىخواهد به سوى شاه خودش برود ، راه را بر او نگيرم . چرا كه من به نيروى يزدان ، از بيشى و كمى و رنج و آز ، بىنياز گشته‌ام . چون تركان آن گفتار شاه را بشنيدند ، همه كلاه از سر برداشتند و به پيروزى شاه ايران خستو « 1 »  شدند . و بدين سان همهء آن پلنگان جنگى بسان آهو گشتند . آنگاه توده‌اى از برگستوان و كلاهخود رومى در نزديك شاه كردند . كى خسرو - آن شاه گيتى - بفرمود تا تيغ و پيكان و نيزه بيآورند . آن تركان سرافراز نيز در پيرامون او درفشهاى زرد و سرخ و بنفش بزدند . سپس سوگندهاى گرانى بخوردند كه همگى تا زنده هستند چاكر و بندهء شاه ايران باشند و دل به مِهر او بيآكنند . چون اينها را بكردند ، شاه بيدار ايران گناه همهء آن سپاهيان را ببخشود . آنگاه همهء ايشان را از يكديگر جدا كرد و ايشان را بر سراسر آن سرزمين بپراكند .\r\nباز آمدن بيژن با گستهم\r\nآنگاه خروشى از ديده‌گاه برآمد كه : گَرد سواران از راه برآمده است . از دور ، سه اسپ را مىبينم كه سه كشته به زارى بر آنها بسته شده و يك سوار با آنها است . همهء نامداران سپاه ايران با شگفتى ، چشم به راه دوختند تا ببينند كه چه كسى را ياراى\r\n\r\n","description":"","footnote":" ( 1 ) - خستو به پارسى به معناى معترف است . ","page_name":" 188 ","page_number":186},
  {"content":"\r\n\r\nگذشتن از مرز توران زمين و آمدن به اينسو از براى كين خواهى رسيده است . در همان هنگام بيژن با كمانى كه به زه كرده و به بازو افكنده بود ، شتابان برسيد . بر آن دو اسپ نيز لهّاك و فرشيدورد ، پر از خون و گَرد ، افكنده شده بودند و بر آن اسپ ديگر هم تُركى پر از درد و اندوه نشسته و گستهم را در برگرفته بود . چون بيژن به نزديك خسرو رسيد و سر و تاج و تخت بلند او را بديد ، در پيش او زمين را ببوسيد و روى خود را بر خاك نهاد . خسرو كه از ديدار او شاد گشته بود ، از او بپرسيد كه :\r\nاى شيرمرد ، در آن دشت نبرد به كجا رفته بودى ؟ پس بيژن از گستهم و لهّاك و فرشيدورد و از آن زارى و سختى گستهم و جنگ آن سواران به پيش خسرو ياد كرد . آنگاه گفت :\r\nاكنون گستهم را تنها يك آرزو است كه بر شاه نيز دشوار نيست . آرزوى ديدن روى شاه را دارد و اگر پس از آن بميرد ، روا دارد .\r\nشاه آزرمجوى ايران بفرمود تا گستهم را به پيش او بيآورند . كى خسرو شهريار چنان از براى او دلتنگ گشت كه اشك از ديدگان بباريد . گستهم از آن همه زخم چنان گشته بود كه گويى دَم بر نمىآورد . ليك ناگهان بوى مِهر شاهنشاه را بيافت . پس بپيچيد و به شتاب او را نگريست و اشك مهر از ديدگان بباريد . بزرگان از ديدن او زار و گريان گشتند و گويى بر آتش تيز بريان شدند . كى خسرو از مردن او دريغش آمد زيرا كه پيوسته در كين خواهىها ، سر گستهم در زير كلاهخود بسان سندان بود . يك مُهره بود كه از هنگام هوشنگ و تهمورس و جمشيد براى زخميان ، مايهء اميد بود . آن مهره در آن هنگام به كى خسرو رسيده بود و هميشه آن را به بازو مىبست . پس ، از براى مِهرى كه در دل به گستهم داشت ، آن مُهرهء گرانمايه را از دست راست بگشود و آن را بر بازوى گستهم ببست و دست خود را بر آن زخمهايش بماليد . آنگاه پزشكانى را كه از سراسر گيتى ، از روم و هند و چين و يا توران و ايران زمين از براى چنين روزهايى در نزد خود نگاه مىداشت ، به بالين گستهم آورد و هر افسونى كه مىدانست بر او بخواند . سپس از آنجا به جايگاه نماز آمد و بسيار با پروردگار گيهان آفرين ، راز بگفت .\r\n\r\n","description":"","footnote":"","page_name":" 189 ","page_number":187},
  {"content":"\r\n\r\nچون دو هفته بر اين كار بگذشت ، گستهم زخمى بهبود يافت و از درد و رنج آزاد گشت و برخاست . پس او را سوار بر اسپ به نزديك شاه بردند . چون كى خسرو آن شاه گيتى - در او نگريست ، به ايرانيان گفت : هر كسى از كردگار ، شاد و بهروز است .\r\nليك از اين كار خود در شگفتم كه پروردگار اين چنين كامم را بر آورد . و همهء اينها از مِهر پروردگار است و بس ، نه از مهر كسى ديگر يا از خِرَد خردمندان .\r\nآنگاه كى خسرو ، بيژن - پسر گيو - را فرا خواند و دست گستهم پهلوان دلاور را به دو داد و گفت : تو اين نيكبختى را از يزدان بشناس و هرگز از تن خويش مدان . همانا كه تنها پروردگار است كه فريادرس جاويد است و در هنگام سختى ، هيچ‌كسى بجز او دست آدمى را نگيرد . بدان كه اگر هيچ مرده‌اى زنده گردد ، پروردگار ، گستهم را نيز اكنون زنده كرد . آنگاه كى خسرو به دو گفت : همانا كه هيچ كسى در روزگار ، تيماردارى چون بيژن نبيند . اگر او رنج را بر مِهر بر نمىگزيد ، اكنون كجا اين گونه ستايش مىشد ؟ پس از آن ، شاه يك هفته در ريبد ببود و درم و دينار و چيزهاى بسيار ديگرى ببخشيد . آنگاه فرستادگانى را به هر سو نزد بزرگان و آزادگان بفرستاد تا از هر كجا با ساز جنگ به نزديك شاه و به پشتيبانى از او به آن رزمگاه آيند زيرا كه آهنگ رزم پلنگ كرده‌اند .\r\nاكنون كه از جنگ پيران بىنياز گشتى ، رزم كى خسرو را بساز . اينك با مغزى پاكيزه ، سخنهاى نغزى بيآراى كه چگونه آن شاه زورياب با رنج فراوان ، آن كينه را از افراسياب بگرفت .\r\n\r\n","description":"","footnote":"","page_name":" 190 ","page_number":188},
  {"content":"\r\n\r\nجنگ بزرگ كى خسرو با افراسياب « اندر ستايش سلطان محمود »\r\nآفرين يزدان بر آن شاهى باد كه تخت و تاج و نگين شاهى به دو مىنازد . آن دارندهء نام و گنج و شمشير و گبر و رنج . پيوسته گنج خويش را مىبخشد و بزرگى و بخت او مىبالد . سپاهيانش از دريا تا دريا هستند و همهء گيتى به زير پَر كلاه اوست . هيچ زرى درون كانى در گيتى نمانْد كه او آن را نبخشيده باشد . از دشمن مىستاند و به دوست مىدهد و در اين راه ، خداوند پيروزگر ، يار اوست . به گاه بزم ، گنجها مىپراكند و آنگاه كه رزم پيش مىآيد ، رنج پيكار را بر خود هموار مىسازد . شاخ كيش و خِرَد را به بار مىآورَد . هميشه به يزدان پناه مىبرد و انديشه‌اى بىگزند دارد ليك چون آهنگ جنگ كند ، با شمشير تيز خود در گيتى رستاخيزى به پا مىسازد .\r\nدست تيغ زن ِ گوهرافشانش چنان است كه به گاه بزم ، سپهر ، آن را دريا [ ى بخشش 
  ] مىخواند و در هنگام رزم ، شيرِ خورشيد چهر . خاك و آب بر روى زمين و چشمهء آفتاب نيز بر آسمان گواهى مىدهند كه هيچ شاهى نه در جنگ به مانند او بوده است و نه در بخشش و كوشش و آبرو . اگر با كين خود مِهر نيآميزد ، ستاره نيز ياراى پديدار شدن در پيش چشمش را ندارد . تنش زورمند است و چندان سپاهى دارد كه از ميان ايشان ، باد را نيز راه‌گذر نيست . در پشت سپاهيانش هفتسد ژنده پيل دارد . همانا كه خداوند گيهان و جبرئيل يار اويند . پيوسته از هر مهتر و نامدار و دلاورى باژ مىخواهد . ايشان نيز يا به او باژ مىدهند و يا اگر چنين نكنند ، كشور و گنج و تاج و تخت خود را از دست داده و به او مىدهند . چه كسى را ياراى گذشتن از پيمان او و يا سرپيچى از فرمان اوست ؟ تخت شاهىِ گيتى به دو روشن است و به هنگام رزم همچون كوهى درون يك جوشن است . ابو القاسم محمود شاه ، پهلوان دليرى است كه\r\n\r\n","description":"","footnote":"","page_name":" 191 ","page_number":189},
  {"content":"\r\n\r\nگورخر را از چنگال شير مىستاند و به گاه نبرد ، سرِ سركشان را به خاك مىآورَد .\r\nتا گيتى بر جاى است ، او نيز شاه و بختش بلند باد . همانا كه او آرايش آسمان است و به گاه بزم ، همچون ابر بارنده‌اى ، بخشايشگر است . او را هم خِرَد است و هم نيكنامى و داد . گيتى بدون سر و افسر او مبادا . هم سپاه و دل و گنج و دستور دارد و هم رزم و بزم و سور . شادوردى « 1 »  در گيتى گسترده شده كه هرگز نشان آن نهان نمىگردد .\r\nشادوردى كه بر آن تختگاه و نشستنگاه فضل بن أحمد « 2 »  است . همو كه آرامش اين پادشاهى به اوست و خِرَد در سر نامداران ، از اوست . هيچ شاهى تا كنون دستور و كدخدايى چون او در پرهيز و رادى و كيش و انديشه نداشته است . زبان آور و گشاده‌دل و پاك دست و پرستندهء شاه است . از اين دستور فرزانهء دادگر بود كه آن رنجهاى پراكندهء من به سامان آمد .\r\nمن اين داستان را از نامهء باستان گرد آوردم تا به گاه پيرى برايم بار آورَد و مرا بزرگى و دينار و افسر دهد . ليك هيچ شاه بخشنده‌اى را بر تخت كيان نيافتم . پس آن را همچنان نگاه داشتم تا ببينم چه هنگامى بخشنده‌اى پديد مىآيد كه بخشش او نيازى به كليد نداشته باشد . كسى كه نگاهبان كيش و نگاهدار تاج و فروزندهء افسر و تخت پيلسته باشد . همو كه در رزم با دليران ، توانا و دانشش نيز بسيار باشد .\r\nاين چنين شست و پنچ سال را با درويشى و تهيدستى و رنج گذراندم . چون به شست و شش سالگى رسيدم ، ديگر بسان مستان ، سست گشتم . رخسار لاله‌گونم همچون كاه گشت و مويم كه بسان مشك سياه بود ، چون كافور شد . بالاى راستم از پيرى خم گشت و روشنايى چشمانم كاسته شد . آنگاه كه پنجاه و هشت ساله بودم ، جوان بودم ، ليك چون جوانيم بگذشت ، ناگهان خروش بلندى از گيتى شنيدم كه ديگر از انديشه آزاد گشتم . خروشى برآمد كه : فريدون بيدار دل زنده شده و زمان و زمين به پيش او بنده گشته است . اين گيتى را با داد و بخشش گرفته و سرش از ديگر\r\n\r\n","description":"","footnote":" ( 1 ) - شادورد به معناى فرش است .  ( 2 ) - فضل بن احمد اسفراينى وزير سلطان محمود كه تا سال 401 قمرى در اين مقام باقى بود . ","page_name":" 192 ","page_number":190},
  {"content":"\r\n\r\nشاهنشاهان برتر آمده است . نشانه‌هاى تاريخ او فروزان شده است و همانا كه خاندانش جاويد بادا . من از آن هنگام كه گوشم اين خروش را بشنيد ، ديگر نمىخواهم هيچ آواز ديگرى را گوش دارم . پس من نيز اين نامه را به نام او كه سرانجامش نيز بزرگى باشد - گرد آوردم تا آن دارندهء شمشير و تاج و تخت ، مرا به گاه پيرى دستگير گردد . اينك از كردگار بلند مىخواهم كه چندان زنده و تندرست بمانم كه اين نامه را به نام شاه گيتى بگويم و هيچ سخنى در نهان نماند . آنگاه چون اين كار را به انجام رسانم ، ديگر تن بىهنر از آن خاك و روان را جاى در سراى پاكان است . همانا كه هنر در گيتى از آن شاه بخشندهء دادگر پديدار است . آن دارندهء هند و چين و ايران و توران زمين . آن شاه زيبا و برترمنش كه از هر سرزنشى بدور است . از آواز او كوه و سنگ و نهنگ دريا و پلنگ خشكى نيز از هم مىدرد . شاه محمود خورشيدفش كه به گاه رزم همچون شيرى شمشير مىكشد . همو مرا از گيتى بىنياز سازد و در ميان پهلوانان ، سرافرازم كند . سر و تخت شاهى او جاويد و بختش به كام دل دوستانش بادا . در هنگام بزم در پيش چشمش ، دينار با خاك برابر است و دلش هيچ ترسى از بخشش ندارد . آن كه بتواند او را بستايد ، براستى كه دلير است . ليك اگر من او را بستايم ، چه كسى را ياراى شنيدن آن است ؟ زيرا كه شاه از گمان و توان برتر است و همچون افسرى بر تارك اورمزد « 1 »  مىباشد . اى شهريار چنين بندگى كردم تا اين كار در گيتى از من به يادگار بماند . همانا كه سراهاى آباد از باران و تابش آفتاب ويران گردند . ليك من كاخ بلندى از سرواد بنيان نهادم كه از باد و باران گزندى نيابد . سالها بر اين نامه بگذرد و خردمندان آن را بخوانند و بر اين شاه كه هرگز كسى تخت شاهى را بدون او نبيند و همهء گيتى پر از نشانه‌هاى اوست ، آفرين كنند . چون مرا ياراى ستايش او نيست ، پس خاك پايش را مىستايم . روزگار به او زنده و خِرَد ، بخت او را فروزنده باد . دلش هميشه از اين گردش روزگار ، بسان بهار خرّم ، شادمان\r\n\r\n","description":"","footnote":" ( 1 ) - اورمزد به پارسى يكى از نامهاى ستارهء مشترى است . ","page_name":" 193 ","page_number":191},
  {"content":"\r\n\r\nباشد . در هر كارى پيروز و چيره سخن است و دل انجمن ازو شادمان است . پس تا آسمان چرخ‌وار بگردد و اختران در آن بگذرند ، شاهنشاه در ارجمندى و ناز بماند و چشم بد ازو دور بادا . اكنون پس از اين گفتار ، آن نامهء باستان را از گفتهء راستان بپيوندم . چون گردش روزگار را پيش آورم ، ديگر مرا پند آموزگار نبايد اينك چون پيكار كى خسرو پديدار گشته ، ديگر بايد از من جادويىها شنيد . با اين داستان ، مرواريد مىبارم و درون سنگ ، لاله مىكارم . اكنون نيز چون جان سخن را يافتم ، ديبايى بدين گونه ببافتم .\r\nآيا آزمون را نهاده دو چشم * گهى شادمانى گهى پر ز خشم\r\nشگفت اندرين گنبد تيز رو * بماند همى دل پر از رنج نو\r\nيكى را همه بهره نوشست و قند * تن آسانى و ناز و بخت بلند\r\nيكى را همه ساله با درد و رنج * شده تنگ دل در سراى سپنج\r\nيكى را همه رفتن اندر فريب * گهى بر فراز و گهى در نشيب\r\nچنين پروراند همى روزگار * فزون آيد از رنگ گل رنج خار\r\nهر آنگه كه سال اندر آيد به شست * ببايد كشيدن ز بيشيش دست\r\nز هفتاد برنگذرد بس كسى * ز دوران چرخ آزمودم بسى\r\nوگر بگذرد اين همه بتريست * بر آن زندگان ببايد گريست\r\nاگر دام ماهى بدى دام شست * خردمند ازو يافتى راه جست\r\nنيابيم بر چرخ گردنده راه * نه بر كار دادار خورشيد و ماه\r\nجهاندار گر چند كوشد به رنج * بيازد به كين و بنازد به گنج\r\nهمش رفتن آيد به ديگر سراى * بماند همه كوشش او به جاى\r\nتو از كار كى خسرو اندازه گير * كهن گشته كار جهان تازه گير\r\nكه كين پدر باز جست از نيا * به شمشير و با چاره و كيميا\r\nنيا را بكشت و خود ايدر نماند * جهان نيز منشور او را نخواند\r\n\r\n","description":"","footnote":"","page_name":" 194 ","page_number":192},
  {"content":"\r\n\r\nچنين است رسم سراى سپنج * بر آن كوش تا دور مانى ز رنج\r\n« آغاز داستان » سپاه آراستن كى خسرو با افراسياب\r\nچون كار گودرز و پيران بسر آمد ، شاه پيروزگر ايران ، سپاهيان را براى جنگ ديگرى بيآراست . از هر سو مهتران با سپاهى بيكران برفتند . خروش كارناى برخاست و سراپرده را به دشت كشيدند . تخت پيروزه‌اى را بر پشت پيل نهادند و روى گيتى بسان نيل گشت . پس شاه با تاج بر آن تخت بنشست و از دشت و بارگاه خروشى بيآمد . در شهر هيچ جايى براى خفتن و در دشت نيز راه رفتن نمانْد . چون كى خسرو - آن شاه نامور - كمر مىبست و بر پشت پيل مىنشست و مهره در جام مىزد ، ديگر هر پادشاهى مىبايست در پيش او سر فرود مىآورْد . آرى ، نشان پادشاهى آن شاه نامور سركشان چنين بود . پس به لهراسپ و اشكش تيز چنگ - كه نهنگ را از درياى ژرف بر مىآورد - و به رستم پهلوان نامور - آن پسنديده و راد و روشن روان - كه ايشان را با سپاهيانى به ديگر سرزمينها فرستاده بود و پند و اندرزهاى بسيارى به ايشان داده بود ، بفرمود تا با همهء پهلوانان و جنگاوران به درگاه شاه باز گردند . آنگاه كى خسرو در گنج بگشود و سپاهيان را روزى بداد و بسيار از روان پدر خود ياد بكرد . سپس سه تن از ميان آن انجمن را كه سخن دان و روشن دل و تيغ زن بودند ، روان ساخت . ايشان رستم پهلوان بزرگ و گودرز بينا دل - آن گرگ پير - و توس پهلوان زرينه كفش و دارندهء درفش كاويانى بودند . پس شاه گيتى به ايشان گفت : اى نامداران و بزرگان فرّخ ، بدانيد كه جاه و آبروى شما در نزد من بيشتر از آن چيزى است كه هر كس خواب آن را ببيند . پس اكنون از سه سو راه را بگيريد و سپاه\r\n\r\n","description":"","footnote":"","page_name":" 195 ","page_number":193},
  {"content":"\r\n\r\nرا در برابر دشمن نگاهدار باشيد . من نيز چه در روز درخشان و چه به هنگام خواب از كين افراسياب آرام نگيرم . از هر كشور ، سپاهيانى را براى اين جنگ فرا خوانده‌ام و اين كين را به پايان خواهم رساند .\r\nآنگاه كى خسرو فرستادگان زبان آور و خردمند و سگالشگرى از ميان انجمن نخواست . پس به هر نامدار و خودكامه‌اى به زبان پهلوى نوشتند كه : كى خسرو پيروز از پشت پيل ، مهره بزد و گيتى بسان نيل گشت . پس بر شما بايسته است كه آرام و خواب از خويش دور سازيد و آهنگ رزم با افراسياب كنيد . چون همهء آن مهترانى كه هر يك بر سرزمينى فرمانروا بودند ، آن نامه را بخواندند ، از پهلوانان سراسر گيتى خروش برآمد و زمين بسان دريا به جوش آمد .\r\nبزرگان هر كشور با سپاهيانشان به سوى درگاه شاه روى نهادند . چون بدين سان سپاهى از نامداران هر كشور بيآمد ، كى خسرو به گِرد آن سپاه بگرديد و در هر سو رزمگاهى بيآراست . سى هزار سوار شمشير زن را از ميان آن سپاه نامدار برگزيد تا همگى با دستهايى به خون شسته براى جنگ ، به همراه او در دل سپاه باشند . در يك سو توس و منوشان و خوزان فرخنده انديشه و نامداران زرّين كلاهى را جاى داد كه بر پارس فرمانروا بودند . خوزان - كه به گاه رزم ، بخت با او همراه بود - شاه خوزيان بود . منوشان نيز كه به هنگام جنگ هرگز درنگ و انديشه نمىكرد ، شاه كرمان بود . از او دور تر ، آرش رزم زن و گوران شاه پهلوان سپاه شكن بودند . ديگر صبّاح فرزانه - شاه يمن - بود . ديگرى ايرج شيردل پيل تن - آن شاه پيروز و فرمانروا - بود كه پادشاه كابل بود . شمّاخ سورى - شاه سوريان - نيز در آنجا كمر به آن رزم بسته بود . پايين تر از او گيوهء رزم زن شاه فرزانه و پارساى خاور بود كه در هر كارى پيروز و سپاه شكن بود .\r\nسپس كى خسرو همهء بزرگان نژاد و خردمندى را كه از نژاد كى كواذ بودند ، در سوى چپ خويش بايستانيد . بزرگانى از نژاد زرير هم كه در دل شب تيره نيز تيغ مىزدند ، در آنجا جاى گرفتند . ديگر بيژن - پسر گيو - و رهّام پهلوان بود كه شاه ،\r\n\r\n","description":"","footnote":"","page_name":" 196 ","page_number":194},
  {"content":"\r\n\r\nايشان را هم از بزرگان مىدانست . گرگين ميلاد و پهلوانان رى نيز همگى به فرمان كى خسرو بدانجا رفتند . ديگر كسانى كه از نژاد زرسپ و پرستندهء آذر گشسپ فرّخ بودند ، همگى نيزه‌ها را از ابر نيز بگذراندند و پشت او را نگاه داشتند . آنگاه كى خسرو سوى راست سپاه را به رستم سپرد كه به تنهايى همچون سپاهى بود . همهء آنهايى را هم كه از زابلستان و يا از بزرگان و يا خويشان زال بودند را در سوى راست سپاه جاى داد . براى سوى چپ سپاه نيز سپاهى برگزيد كه بسان خورشيدى كه از بخش بره بتابد ، بودند . سپهدار ايشان نيز گودرز كشواد و هجير و فرهاد بود . همهء بزرگانى كه از بردع « 1 »  و اردبيل به سپاهيگرى كى خسرو آمده بودند ، در سوى چپ سپاه ايستادند و گودرز ، سپهدار ايشان شد . سپس كى خسرو بفرمود تا پيلان جنگى را به پيش دل سپاه جاى دادند و راه را با ايشان ببستند و بر پشت آن پيلها تبنگوهايى « 2 »  نهادند . زمين بسان درياى نيل گشت . آنگاه هزاران تن از سپاهيان دلير را در درون آن تبنگوها جاى داد تا از آنجا ناوك « 3 »  بياندازند . براى نگاهبانى هر پيل نيز سيسد سوار جنگجوى و نامدار گماشتند . آنگاه كى خسرو بفرمود تا پهلوانان جنگاورى كه از بغداد با زنگهء شاوران آمده بودند و نيز سپاه برگزيده‌اى از پهلوانان كرخ « 4 »  با كمانهاى چرخ « 5 »  در پيش پيلان ، پياده بايستند . بدين سان اگر تا دو كروه ، كوه نيز به پيش ايشان مىآمد ، آنها تيرهاى خود را از دل سنگ هم مىگذراندند و هيچ كسى را ياراى پايدارى در\r\n\r\n","description":"","footnote":" ( 1 ) - بردع ( بردعه ، برذعه ) ، قراباغ بعدى در ايالت اران و آخر حد آذربايجان ، شمال رود ارس ، سه فرسخى رود كر ، بر ساحل يكى از شاخه‌هاى آن رود به نام ثرثور ( ترتر ) قرار داشته است . امروزه ويرانه‌هايى از آن باقى است . پورداود بر آن است كه اين نام معرب پَرْتَوْ  Partav  مىباشد . ر . ك . لسترنج ، جغرافياى تاريخى سرزمينهاى خلافت شرقى ، ص 190 حموى ، معجم البلدان ، ج 1 ، ص 379 اعتماد السلطنه ، مرآة البلدان ، ج 1 ، ص 328 حدود العالم ، ص 422 برهان قاطع ، ماده بردع و حواشى معين پورداود ، يسنا ، ج 1 ، ص 41 زيرنويس شهيدى مازندرانى ، راهنماى نقشه جغرافيايى شاهنامه فردوسى ، ماده بردع .  ( 2 ) - تبنگو ، تبنگ به پارسى به معناى صندوق است .  ( 3 ) ناوك نوعى تير كوچك را گويند .  ( 4 ) - كَرْخ نام ناحيه‌اى در غرب بغداد است . برهان قاطع ، ماده كرخ اعتماد السلطنه ، مرآة البلدان ، ج 1 ، ص 389 .  ( 5 ) كمان چرخ به نوعى از كمان سخت كه تخش نام دارد ، گفته مىشود . برهان قاطع ، ماده چرخ . ","page_name":" 197 ","page_number":195},
  {"content":"\r\n\r\nبرابرشان نبود . در پسِ پيلان نيز پيادگانى را با نيزه‌هاى نُه ارشىِ « 1 »  سر گزاينده بايستانيد كه سپرهاى گيلى در پيش خود گرفته بودند و از جگرشان خون مىجوشيد . از پس آن نيزه‌داران هم رده‌اى از پيادگان سپردار با تيرهاى جوشن گذار بودند . در پشت آنها نيز سواران جنگى بودند كه تركش خود را با تيرهاى خدنگ بيآكنده بودند . آنگاه شاه ، سپاهى سپردار و با زره و كلاهخود رومى از سپاه خاور برگزيد . سى هزار سوار جنگى از پهلوانان گردنكش را به فريبرز داد . تخوار - شاه دهستان - نيز كه هر دشمنى در پيش چشمش خوار بود ، در پيش فريبرز ايستاد . او از نژاد دشمهء نامدار بود كه در آن هنگام نژاد بزرگى بود . نستوه نيز با سپاهى انبوهى در پيش فريبرز جاى گرفت . آنگاه شاه به بزرگان و سران رزم آزموده‌اى كه از دشت سواران نيزه‌وران آمده بودند و پيش رو ايشان هجير بود - همو كه نرّه شير نيز در پيش او چون آهو بود - بفرمود تا به نزد نستوه بروند . و بدين سان سوى چپ سپاه شاه همچون كوه شد . سپس سى هزار سپاهى سوار و پياده از روم و بربرستان كه لشگرستان پيش رو ايشان بود ، به سوى چپ سپاه شهريار رفتند .\r\nديگر سپاهى از خراسان بود كه منوچهر - پسر آرش - سپهدار ايشان بود . ديگر فيروز - شاه نامدار غرچگان - از نژاد كروخان و خاندان كى كواذ بود « 2 »  .\r\nاو نيز بسان شيرى بود كه ژنده پيل را هم به زير مىآورد . كى خسرو او را نيز با سپاهيانش در پيش منوچهر جاى داد . آنگاه سى هزار شمشير زن با نيزه و تيغ از بزرگان كوه قاف و از نژاد فريدون و جم شاه كه همگى از خاندان زادشم دلى خونين داشتند ، را برگزيد و به گيو - پسر گودرز - سپرد . پس از آن ياوهء سمكنان با شاهزادگان و پهلوانان دلاور و بيدار به پشتيبانى گيو سپهدار به\r\n\r\n","description":"","footnote":" ( 1 ) - اَرَش ، مقدار معينى از سر انگشت ميانين دست راست است تا سر انگشت ميانين دست چپ ، چون دستها را از هم گشاده دارند . و بعضى گويند از سر انگشت ميانين دست باشد تا مرفق ( بندگاه ساعد و بازو ) . اَرْش از سر انگشتان تا آرنج را گويند . برهان قاطع ، ماده ارش .  ( 2 ) منظور اين است كه نژاد او از يك سو به كروخان - برادر پيران ويسه - مىرسيد و از سوى ديگر به كى كواذ . ","page_name":" 198 ","page_number":196},
  {"content":"\r\n\r\nپشت او رفت .\r\nسپس شاه ده هزار سوار دلاور دشنه‌گذار را به سوى راست سپاه فرستاد .\r\nده هزار پهلوان دلير ديگر نيز به پشت گودرز كشواد رفتند . برتهء تيغ زن نيز با كوهيان به پيش ايشان رفت تا با آن سپاه سرافراز و پهلوانان دلاور به هنگام جنگ ، يار گيو باشد . آنگاه كى خسرو سى هزار سوار از جنگاوران برگزيده را كه زواره پيش رو ايشان بود ، به سوى چپ سپاه فرستاد . سپس ده هزار تن از پهلوانان نامدار و نيزه‌دار را كه كارن رزم زن پيش رو ايشان بود ، برگزيد تا در ميان آن دو سپاه بجنگند . سپس به گستهم - پسر گژدهم - گفت : تو نيز با كارن رزم زن يار بشو و به پيش او برو . به پسر توس نيز بفرمود تا با نفير و كوس در هر جا بگردد و دست بَدان را از بيدادگرى ببندد و هيچكس را از خوردنى بىبهره نگذارد و بر كسى نيز ستم روا ندارد و هر آنچه كه سپاهيان نياز دارند ، او از شاه بخواهد و در هر كار ، زبان سپاه باشد . همه جا پر از گردونه و گاوميش بود . پس پسر توس نيز از براى بردن خوراكيها از آنها بهره گرفت .\r\nكى خسرو همه را بيدار و هوشيار ساخت و نگاهبانانى را در هر سو گماشت .\r\nكارآگاهان او به هر سو برفتند تا از كارها آگه شوند . ديده‌بانانى را بر فراز كوهها گماشت . در سراسر بيابان و دشت و كوه و دهار ، كى خسرو به گِرد سپاهيان بگشت . همهء سپاهيان با گردنهايى افراخته ، آمادهء جنگ بودند و هيچ كس از ايشان بيم و رنجى نداشت . شاه در همه جا گنجها با خود مىبرد و مىبخشيد . چون بدين گونه كار سپاه را بساخت ، ديگر كلاه كيانى را به آسمان افراخت . دل همهء آن مردان سپاهى ، چه بدساز و چه نيك خوى ، تنها آرزوى جنگ داشت .\r\n\r\n","description":"","footnote":"","page_name":" 199 ","page_number":197},
  {"content":"\r\n\r\nآگاهى شدن افراسياب از كشته شدن پيران و سپاه آراستن كى خسرو\r\nاز سوى ديگر افراسياب - سپهدار توران - با خويشان سرافراز و مردمكش خود با آرامش در شهر گلزرّيون در آن سوى چاچ ، بر تخت پيلسته نشسته بود .\r\nهزاران هزار سپاهى با ساز و برگ نيز در پيش او بودند . از براى بودن اين سپاهيان ، همهء رستنيها و ميوه و برگهاى درختان سرزمين كروشان خورده شد چنان كه همهء مردم آنجا ديگر آرزوى مرگ بكردند . سپهدار تركان با بسيارى از خويشانش در بيكند « 1 »  بود . همهء نامداران ماچين و چين در سرزمين كشانى نشسته بودند . همه جا پر از خرگاه و سراپرده بود و از بسيارىِ تاژها هيچ جايى بر روى زمين نمانده بود . افراسياب شاه خردمند نيز در كندز به خورد و خواب مىپرداخت . از آن رو افراسياب آنجا را نشستنگاه خويش كرده بود كه كندز « 2 »  را فريدون بنيان نهاده و آتشكده‌اى نيز در كندز بساخته و\r\n\r\n","description":"","footnote":" ( 1 ) - نام بَيْكَنْد  Baykand  ، پَيْكَنْد  Paykand  به اعتقاد ماركوارت از شكل قديمىتر  Pai - kand  - به معناى شهر شاهان گرفته شده است . و هرود و ارنگ ، ص 171 . بيكند شهرى بين بخارا و جيحون و در فاصلهء دو فرسنگى خارج باروى بزرگ و پنج فرسنگى بخارا بر سر راهى كه نزديك فربر به جيحون مىرسد ، قرار دارد . نام قديم آن كندز ( كهن دژ ) بوده است . ر . ك . نرشخى ، تاريخ بخارا ، ص 25 استخرى ، مسالك و ممالك ، ص 244 ابن خردادبه ، مسالك و ممالك ، ص 22 جيهانى ، أشكال العالم ، ص 185 لسترنج ، جغرافياى تاريخى سرزمينهاى خلافت شرقى ، ص 492 حموى ، معجم البلدان ، ج 1 ، ص 533 مقدسى ، أحسن التقاسيم فى معرفة الأقاليم ، ج 2 ، ص 408 برهان قاطع ، ماده بيكند و كندز . در اينجا بايد به اين نكته توجه داشت كه همچنان كه چند سطر پيش ديده شد ، حكيم فردوسى افراسياب و خويشانش را در گلزرّيون در آن سوى چاچ يعنى در آن سوى سيحون متصور شده است . ليك در اينجا بىهيچ مقدمه‌اى او را در بيكند نزديكى بخارا و جيحون مىداند . در هر حال بايد چنين در نظر آورد كه افراسياب و سپاهيانش در حدود چاچ و سيحون بوده‌اند ، ليك بدليل كمى آذوقه از آنجا به بيكند آمده‌اند .  ( 2 ) - ر . ك . زيرنويس پيشين . ","page_name":" 200 ","page_number":198},
  {"content":"\r\n\r\nدر آن زند و اوستاهاى زراندود نهاده بود « 1 »  .\r\nكندز نام آنجا به زبان پهلوى بود . ليك اكنون كه زمانه پر از بند و ترفند گشته ، نام كندز نيز بيكند شده است . افراسياب شاه - آن نبيرهء فريدون - هيچ شتابى براى رفتن از كندز نمىكرد . با ويژگانش در آن دشت نشسته بود و سپاهيان از پيش او مىگذشتند . سراپرده‌اى از ديباى چينى برافراشته و در درون آن بردگان فراوانى بودند . در درون آن سراپرده به آيين پشنگ - سالار تركان - خرگاه‌هاى پلنگ بود و درون آن تختى از زر نهاده بودند كه سراسر آن پر از زر و گوهر بود . شاه سپاه توران با گرزى در دست و كلاهى بر سر ، بر آن نشسته بود . در بيرون دهليز سراپرده ، درفشهاى فراوانى از دليران بر پا بود . كسانى كه در نزد افراسياب جايگاه ويژه‌اى داشتند - همچون برادر و چند پسر جنگاور شاه و يا بيگانگانى هنرمند - بر در آن سراپرده ، خرگاه‌هاى خود را زده بودند . افراسياب آهنگ آن داشت تا براى پشتيبانى سپاه پيران ، به نزديك او در آن رزمگاه آيد .\r\nليك ناگهان سپيده‌دم ، سوارى بسان گَرد بيآمد و آنچه كه بر سر پيران رفته بود ، بگفت . همهء زخميان نيز يكى از پس ديگرى ، گريان و با سرى پر از خاك برسيدند و هر كسى از آنچه كه ديده بود و از آن بدىاى كه از ايران به ايشان رسيد و از كار پيران و لهّاك و فرشيدورد و آن نامداران سپاه و از آن زارىاى كه در آن رزمگاه از پس و پيش به آن سپاه رسيده بود و از آن روزى كه كى خسرو به آنجا رسيد و سپاهيانش را از كوه تا كوه بدانجا كشيد و اين كه همهء سپاهيان توران از ترس بىسالارى ، از ايرانيان زنهار خواستند ، به نزد افراسياب ياد بكردند . چون شاه اين سخنان را بشنيد ، خيره گشت و چشمش سياه و دلش تيره شد . پس خروشان از تخت پيلسته فرود آمد و در پيش بزرگان ، تاج خود را به روى زمين انداخت . خروشى از سپاه برآمد و رخسار نامداران از آن درد ، زرد گشت .\r\n\r\n","description":"","footnote":" ( 1 ) - بايد توجه داشت كه حكيم فردوسى در بسيارى موارد در شرح تاريخ پيش از زرتشت به ذكر اوستا و نيز زند ( تفسير اوستا كه بعداً نوشته شد ) پرداخته است . چنين به نظر مىرسد كه گويا مراد از اين ، نوعى از سرودهاى دينى مكتوب مزديسنان و يا در هر حال كتب مقدس ايشان پيش از زرتشت بوده باشد . ","page_name":" 201 ","page_number":199},
  {"content":"\r\n\r\nپس سراپرده را از بيگانگان تهى ساختند و انجمنى از خويشان بكردند .\r\nافراسياب از آن درد بگريست و موى از سر بكَند و اشك از ديدگان بباريد . پيوسته به زارى مىگفت : اى چشم من ، اى رويين سوار سرافرازم ، اى لهّاك و اى فرشيدورد ، اى سواران و شيران روز نبرد . همانا كه از اين جنگ ، ديگر برايم پسر و برادر و بزرگان و سالار سپاه نمانْد . از آن ناليدن افراسياب ، اندوه و درد سپاه نيز تازه شد . آنگاه افراسياب سوگند سختى بخورد و با رنج و اندوه و درد گفت : سوگند به يزدان كه اگر سر من تاج را به خود بيند ، پس ، از تخت و تاج بيزارم . از اين پس جوشن ، جامه و اسپ ، تخت من است و كلاهخود ، تاج و نيزه ، درخت من است . از اين پس ديگر نمىخواهم به آرامش و شاهى بپردازم مگر اين كه كينهء آن نامداران و سواران و دشنه گزارانم را از كى خسرو شومزاد بخواهم . همانا كه نژاد سياوش در گيتى مباد .\r\nافراسياب همچنان مىخروشيد و سخن مىگفت كه ناگهان از كى خسرو به او آگهى رسيد كه : سپاه ايران به نزديك جيحون رسيد و بر سراسر كشور گسترده گشته است . پس افراسياب با آن درد و زارى ، سپاه را فرا خواند و از پيران و خون برادرش - فرشيدورد - و رويين و ديگر شيران نبرده با ايشان سخنهاى فراوانى راند و گفت :\r\nاكنون هنگام كينه و خون ريختن و در آويختن با پهلوانانى چون گيو و رستم است .\r\nليك مرا از ايران و شاه ايران زمين ، هم رنج مِهر است و هم رنج كين . بزرگان توران كه چنين شنيدند ، همگى با ديدگانى پر اشك به افراسياب گفتند : ما همگى بندهء شاهيم و به فرمان و خواست تو سر افكنده‌ايم . همانا كه هرگز كسانى چون پيران و رويين و فرشيدورد گرامى نژاد از مادر نزاده‌اند . ليك اكنون ما همگى - اگر سرفراز و يا كهتر هستيم - به پيش شاه ايستاده‌ايم . پس بدان كه اگر دشت و كوه از خون همچون دريا شود ، به يارى خداوند ماه از اين رزمگاه روى نپيچيم . دل شاه تركان از سخن ايشان تازه گشت و بخنديد . پس با دلى پر از كين و سرى پر از باد ، در گنج بگشود و روزىِ سپاهيان را بداد و همهء گله‌هايى را كه در دشت و كوه داشت ، به سپاهيانش ببخشيد . آنگاه سد هزار تن از پهلوانان شمشير زن را براى كارزار برگزيد و\r\n\r\n","description":"","footnote":"","page_name":" 202 ","page_number":200},
  {"content":"\r\n\r\nايشان را به سوى بلخ بامى - كه گستهم پسر نوذر با سوارانش در آنجا بود - با پند و اندرزهاى بسيارى بفرستاد . سپس سى هزار سوار جنگاور و پهلوان شمشيرزن را برگزيد تا به رود جيحون روند و با كشتى راه را بگيرند تا كسى نتواند در تاريكى شب با كشتى بر ايشان بتازد . و بدين سان افراسياب به هر سو سپاهيانى بفرستاد و همه گونه چاره بساخت . ليك :\r\nچنين بود فرمان يزدان پاك * كه بيدادگر شاه گردد هلاك\r\nافراسياب در شب تيره با خردمندان و موبدان كارآزموده و سگالشگر بنشست .\r\nپس به هر گونه با او سخن راندند و سرانجام همگى بر آن شدند كه افراسياب شاه سپاهيانش را از جيحون بگذراند . بدين سان افراسياب از بدِ دشمن چاره جست و سپاه را به دو نيم كرد . آنگاه بفرمود تا قراخان كه پسر بزرگ او بود ، پيشش رَود .\r\nقراخان با بالا و ديدار و فرهنگ و انديشه ، بسيار ماناى پدر بود . پس افراسياب يك نيمه از آن سپاهيان بسيار را به قراخان كارآزموده و نامبردار و پهلوان سپرد و بفرمود تا به پشتيبانى پدر ، همچون كوه خارا در بخارا باشد و پيوسته جنگ افزار و سپاه و خوردنى نيز بر شتر بر ايشان بفرستد . آنگاه خود افراسياب ، سپاه را از بيكند بيرون آورد و به لب رود جيحون شتافت . لب رود پر از سپاهى گشت . پس هزار كشتى و ناوچه بيآورد و در يك هفته از آب بگذشت . همهء كوه و دشت پر از سپاهيان بود . از انبوه پيلان و شيران ، گذرهاى جيحون پر از خروش و هياهو بود . همهء رود از آن همه كشتىها ناپديد گشت . و بدين سان افراسياب سپاهيان خود را به بيابان آموى كشانيد و خود نيز از پسِ ايشان بيآمد و با انديشهء رزم از رود بگذشت . آنگاه فرستادگان هوشيار و روشن روانى را به هر سو پراكند و به ايشان گفت : برويد و چپ و راست را بنگريد و ببينيد كه بالا و پهناى سپاه كجاست . ايشان نيز برفتند و ديدند و به نزد آن شاه گردنفراز بازگشتند و گفتند : اين همه سپاه را در اين دشت جنگ ، نياز به گياه و جايى براى درنگ\r\n\r\n","description":"","footnote":"","page_name":" 203 ","page_number":201},
  {"content":"\r\n\r\nاست . از يك سو به درياى گيلان « 1 »  راه است كه چراگاه اسپان و جايى براى درنگ است . از اينسوى جيحون نيز از راه آب ، برايمان خوردنى آوردند . در ميان اينها نيز ريگ و دشت فراخ است كه مىتوان در آنجا سراپرده و خرگاه را برافراشت .\r\nدل افراسياب از شنيدن اين آگهى تازه‌تر شد و بر تخت شاهنشاهى بباليد .\r\nافراسياب سپهبد ، فراز و نشيبهاى فراوانى در روزگار ديده بود ، پس هرگز به گفتار هيچ آموزگارى نمىرفت . بدين سان افراسياب به آرايش دل سپاه و سوى چپ و راست و دنباله و نگاهبانان و جايگاه بنه سپاه پرداخت و لشگرگاهى شاهوار بيآراست . سد هزار شمشيرزن را در دل سپاه و در كنار خويش جاى داد . سپس پشنگ را كه زور پلنگ جنگى داشت ، براى سوى چپ خود برگزيد . در ميان سپاه ، هيچ نامدارى به مانند او و در هيچ كجا سوارى چون او نبود . چون اسپ را از جا بر مىانگيخت ، ديگر با نيروى خويش دم پلنگ را نيز مىگرفت و از جا مىكند . به هنگام جنگ ، نيزهء آهنين خود را از كوه نيز مىگذرانيد . نامش پشنگ بود ، ليك از آنجا كه همچون خورشيد تابنده بود ، پدرش او را شيده مىخواند . شاه سد هزار تن از پهلوانان گردنكش را براى كارزار به دو داد . شيده را برادر دلير و فرّخ همال ديگرى بود كه از او به سال ، كهتر و نامش جهن بود . در ميان انجمن از همه خردمندتر و به پيش پدر ، سگالشگر او بود . پس افراسياب سى هزار سوار چينى شايستهء كارزار را به دو داد تا به سوى چپ سپاه برود و به دو گفت : در هر جايى اختر نيك يارت باشد .\r\nجهن چهارمين پسر افراسياب بود . پس كمر بسته به پيش پدر آمد و افراسياب سد هزار سوار گردنكش و نيزه‌دار از تركان چگل « 2 »  را نيز به او داد تا نگاهبان پشت سپاه پشنگ باشد و اگر سنگ نيز از ابر ببارد ، سر نپيچد . آنگاه يك سپاه را به كهيلا و\r\n\r\n","description":"","footnote":" ( 1 ) - درياى گيلان نام ديگر درياى خزر است .  ( 2 ) - چِگِل يا به تلفظ جغتايى چكيل ناحيه‌اى است در شمال سيحون و نزديكى طراز كه از سوى مشرق و جنوب به خلخ ، از مغرب به تخس و از شمال به خرخيز محدود مىشده است . حدود العالم ، ص 262 - 261 شهيدى مازندرانى ، راهنماى نقشه جغرافيايى شاهنامه فردوسى ، ماده چگل برهان قاطع ، ماده چگل . ","page_name":" 204 ","page_number":202},
  {"content":"\r\n\r\nسپاه ديگرى را به پسر ايلا سپرد كه هر دو نبيرهء افراسياب شاه و همآورد شيران و از سواران جنگاور توران و هر يك در سختى بسان كوه خارا بودند . آنگاه براى سوى راست ، سپاهى برگزيد كه خورشيد را ناپديد ساخت . سى هزار سوار طرازى « 1 »  و غزّى و خلّخ براى كارزار به سوى راست سپاه فرستاد كه پسر پنجم او بنام گردگير - آن پهلوان نامور و پرخاشخر كه تيغ و تيرش از كوه نيز مىگذشت - سالار ايشان بود .\r\nدمور خرنجاس نيز با او به يارى جهن سرافراز شتافت . سى هزار تن از پهلوانان و جنگاوران هم با دشنه‌هاى آبدار - كه نستوه كارآزموده ، سالار ايشان و پشنگ دلاور ، نگاهبانشان بود - برفتند . سپس سى هزار تن از پهلوانان تركمان نيز با گرز و تيغ و كمان برفتند . سپهبد ايشان اغريرث جنگجوى بود كه بر روى زمين همچون كوه بود . آنگاه افراسياب شاه چهل هزار تيغ زن نامور را براى كارزار برگزيد كه گرسيوز پيل تن ، سالار ايشان بود . پيلان را نيز به دو داد . سپس ده هزار تن از پهلوانانى را كه هرگز از كارزار سير نمىگشتند ، برگزيد و بفرمود تا در ميان دو رده سپاه در آوردگاه اسپ بتازند و دل و پشت ايرانيان را بشكنند . بارى ، پشت سپاهيان به سوى باختر بود .\r\nچون شب فرا رسيد ، پيلان را بيآوردند و راه را ببستند . و بدين سان آن سالار گيتى فروز چنين وانمود كرد كه آن سپاه چشم به نيمروز دوخته‌اند .\r\nآگاهى يافتن كى خسرو از آمدن افراسياب به جنگ او\r\nچون كى خسرو - آن شهريار گيتى - از گفتار كارآگاهان بيدار ، از كار تركان آگاه شد كه افراسياب شاه سپاهى را كه همهء سنگ و ريگ به زير پاى ايشان ناپديد گشته ، به اينسوى جيحون آورده پهلوانان را به پيش خود فرا خواند و همهء آنچه شنيده بود ، به ايشان بگفت . آنگاه سپاهى از جنگاوران و بزرگان كارآزمودهء ايرانى برگزيد و به\r\n\r\n","description":"","footnote":" ( 1 ) - طراز شهرى در نزديكى چگل و در ناحيه خرخيز و شمال سيحون . شهيدى مازندرانى ، راهنماى نقشه جغرافيايى شاهنامه فردوسى ، ماده طراز . ","page_name":" 205 ","page_number":203},
  {"content":"\r\n\r\nيارى گستهم - پسر نوذر - به بلخ فرستاد . سپس به اشكش بفرمود تا سپاه و پيل و گنج و درم را به سوى زم ببرد تا سپاه توران نتوانند از پسِ ايشان بيآيند و كار شيران ايران را تباه سازند . آنگاه همهء پهلوانان را برنشاند و كوس رويين بزد و سپاه را براند . و بدين سان كى خسرو با انديشه و هوش و درنگ روان شد ، چرا كه در جنگ ، تيزى پشيمانى مىآورد . چون كى خسرو سپهدار به بيابان رسيد ، آن ساز و برگ سپاه را بديد . در سوى راست سپاه ، خوارزم و دشتى پر از ريگ براى رزم بود . در سوى چپ آن نيز دهستان و آب بسيار بود و در ميان نيز ريگزار و در پيش رو ، افراسياب بود .\r\nكى خسرو با رستم و توس و گودرز و گيو و بسيارى از سپاهيان نامدار دلاور بر گِرد آن رزمگاه مىگشت و بيابان و راه و بى راه را مىنگريست . چون كى خسرو از آن سپاه نياى خود آگاه شد ، دلش پر از انديشه گشت زيرا كه سپاه توران با آن مردان پهلوان و ژنده پيلان از آنچه كه او مىپنداشت ، بسيار بيشتر بودند . پس پيرامون سپاه ، كَنده « 1 »  بِكَند و در هر سو نگاهبانانى بفرستاد . آنگاه چون شب فرا رسيد ، در آن سوى كنده كه به سوى افراسياب بود ، آب افكند .\r\nچون روز فرا رسيد و خورشيد تابان از بخش بره ، سراسر گيتى را بيآراست ، افراسياب - سپهدار تركان - سپاه خود را بديد . ناى رويين زده شد و سپاهيان رده بر كشيدند . همه جا پر از آواز نفير و سپاهيان گشت و همگى كلاههاى آهنين بر سر نهادند . گويى روى زمين از آهن گشته و از آن همه نيزه ، آسمان نيز جوشن بر تن كرده بود . دو شبانروز را هر دو سپاه بدانگونه گذراندند و هيچيك از ايشان را لب نيز نجنبيد . از آن همه سوار و پيادهء هر دو سپاه ، گويى گيتى بسان كوهى از آهن گشته و پوشش آسمان از جوشن شده بود . در پيش هر دو شاه نيز ستاره شناسان ، انديشناك و زيگ « 2 »  در دست ، با ستاره‌ياب « 3 »  ، راز آسمان را جستجو مىكردند تا ببينند آيا\r\n\r\n","description":"","footnote":" ( 1 ) - كَنده ( كندك ) به پارسى همان خندق را گويند .  ( 2 ) - زيگ همان زيج است .  ( 3 ) ستاره‌ياب به پارسى اسطرلاب را گويند . ","page_name":" 206 ","page_number":204},
  {"content":"\r\n\r\nآسمان با كدامين سپاه به مِهر خواهد گشت . آسمان بر آن جنگ مىنگريست و آن ستاره شناسان در آن كار ، سخت بيچاره بودند .\r\nآمدن پشنگ نزديك پدر افراسياب\r\nبه روز چهارم چون كار تنگ گشت ، پشنگ دلاور به پيش پدر رفت و به دو گفت :\r\nاى شاه گيتى و اى سرافراز مهتران و كهتران ، همانا كه فرّ هيچ شاهى در زير اين آسمان به مانند تو نباشد و ماه و خورشيد نيز بدخواه تو نيستند ، اگر كوه آهن نيز نام افراسياب را بشنود ، ديگر همچون درياى آب گردد . زمين در برابر سپاه تو و خورشيد تابان نيز در پيش تاج تو سر نپيچند و هيچيك از شاهان بجز اين خويشاوند بىپدر و بدنژاد تو به رويارويى با تو نيآيند . تو سياوخش را همچون پسر خود مىدانستى و رنج و مهر پدر را به او داشتى . روا نمىدانستى كه يك باد ناخوش نيز بر او بگذرد . ليك سرانجام چون او جوياى تاج و تخت و سپاه تو گشت ، از او سير گشتى . اگر او را نمىكشتى ، تخت و تاج به چنگ او مىافتاد . ولى همانا كسى كه نيكى را فراموش كند ، در گيتى بسيار درنگ نيابد . اكنون او به كين سياوش ، با تو جنگ آورده است . تو كى خسرو شوم ناپاك را نكشتى و پدروار بپروردى و همچنان نگاهدارى كردى تا اين كه با اين مهربانى تو برومند گشت و سزاوار شاهى شد . آنگاه همچون مرغى از توران به ايران پريد . گويى هرگز نياى خود را نديده بود . بنگر كه پيران چه خوبيهايى به آن مرد ناشايستهء بىمهر بكرد . ليك او همهء مهر پيران را فراموش كرد و دل خويش را پر از مهر و سر را پر از جوش ساخت . نخست آرام و خاموش بود ، ولى چون توانا گشت ، چنان پهلوان مهربانى را بكشت . اكنون نيز چنگ خود تيز ساخته و با سپاهى به جنگ نياى خود آمده است . در اين راه نه دينار و گنج مىخواهد و نه تخت و تاج و شمشير و اسپ . از خويشان خود هيچ بجز خون نمىجويد و هيچ سخنى بجز اين نمىگويد . پدر من ، خود ، شاه و فرزانه و\r\n\r\n","description":"","footnote":"","page_name":" 207 ","page_number":205},
  {"content":"\r\n\r\nپارسا است و بر راستى اين گفتار من گواه مىباشد . پس اين همه در بارهء ايرانيان ميانديش و سپاه را اين چنين دل شكسته مكن . سپاه را چه نيازى به ستاره‌شناس است ؟ همانا كه مردان با شمشير است كه هنر مىجويند . بدان كه سوارانى كه با من در سوى راست سپاه هستند ، همگى دل بر جنگ نهاده‌اند . اينك چون شاه به من دستور جنگ دهد ، يك تن از ايرانيان را نيز بر جاى نگذارم و سر و كلاهخود ايشان را با تير به هم بدوزم و از آن كَنده و آبگير نهراسم .\r\nافراسياب كه چنين بشنيد ، به دو گفت : شتاب و تندى مكن . براستى كه هر چه گفتى راست بود و سخن راست را بايد ستود . ليك تو خود ، مىدانى كه پيران پهلوان در گيتى سراسر به راه نيكى رفت و هرگز در دلش كژّى و كاستى نبود و هيچ بجز خوبى و راستى نمىجست . به گاه جنگ ، زورش همچون پيل و دلش به مانند دريا و رخسارش چون خورشيد تابنده بود . با برادرش - هومان - كه چون پلنگ جنگى بود و جنگاورانى چون لهّاك و فرشيدورد و سد هزار سوار ترك نامجوى به آن كارزار رفت . ايشان پر از جنگ و جوش از اينجا برفتند و نهان من پر از اندوه و خروش بود .\r\nليك سرانجام پيران بدانگونه بر آن دشت كين كشته شد و زمين از خون او چون گِل گشت . اكنون همه توران زمين از انديشهء پيران دل شكسته‌اند و در خواب تنها مرگ پيران را مىبينند و هيچكسى ديگر نام افراسياب را نمىخواهد . اينك بگذاريم تا نامداران و بزرگان و سواران سپاهمان ايرانيان را به چشم ببينند تا مگر از آن درد و خشم ، سوگ ايشان كمتر گردد و ايرانيان نيز با چندين سپاه نيرومند ما روياروى گردند . همانا كه جنگ جستن با همهء سپاهيان ، نيك نباشد و شكست بر ما آيد و تنها باد در چنگمان مانَد . پس چند تن از جنگاوران را پراكنده بيرون مىكنيم و از ايرانيان ، بيابان را پر از خون مىسازيم . شيده كه چنين شنيد ، به دو گفت : اى شهريار ، اكنون كه مىخواهى بدين گونه كارزار كنى ، نخستين جنگاورى كه از سپاه بيرون مىشود ، من هستم . زيرا من همچون پيلى رويين تن و اسپ افكنم و هيچ كس را نمىشناسم كه در روز نبرد ، گَردى بر اسپ من بنشاند . من آرزوى جنگ با كى خسرو آن شاه نو\r\n\r\n","description":"","footnote":"","page_name":" 208 ","page_number":206},
  {"content":"\r\n\r\nگيتى - را دارم . اگر او نيز جنگ با مرا بجويد ، بىگمان از چنگم رهايى نيابد . ديگر دل و پشت ايشان شكسته شود و كار بر آن انجمن سخت گردد . اگر هم كس ديگرى به پشتيبانى او به اين جنگ آيد ، بىدرنگ سر او را هم به خاك آورم . افراسياب به دو گفت : اى مرد ناكار آزموده ، اگر كى خسرو جوياى نبرد باشد ، پس جوياى نبرد با من خواهد بود . من نيز در آن هنگام تن و نامش را به زير پا خواهم افكند . پس بدان كه اگر او با من به آوردگاه آيد ، ديگر همهء سپاهيان از جنگ خواهند آسود . شيده كه چنين شنيد ، به دو گفت : اى مرد كارآزموده ، اگر كى خسرو بدين گونه نبرد با تو را بجويد ، هنوز پنج پسر تو زنده هستند و در پيش تو ايستاده‌اند . پس اگر تو آهنگ رزم كنى ، ما نيز درنگ نكنيم . و بدان كه نه سپاهيان و نه يزدان پرستان ، هيچيك نمىپسندند كه تو در جنگ با او پيش دستى كنى .\r\nپيام فرستادن افراسياب به نزديك كى خسرو\r\nافراسياب شاه به دو گفت : اى پسر سرافراز ، روزگار بد از تو دور بادا . اينك كه تو بدين گونه آهنگ جنگ با خسرو را دارى ، پس دل خود را به اين كار ، تنگ مگردان و از اينجا به ميان سپاه ما برو و مرد دانايى را از ميان ايشان برگزين . باشد كه در اين راه ، آفريننده يار تو باشد و سر بدسگالت نگونسار گردد . پس از سوى من پيامى به كى خسرو برسان و او را بگوى كه : گيتى آيينى جز اين دارد . اگر نبيره‌اى به رزم با نياى خويش بشتابد ، پس بىگمان سرش پر از بدى و فريب است . ليك بدان كه اين خواست پروردگار گيهان آفرين بود كه زمين پر از پرخاش و كين گردد . سياوش هم به بىگناهى كشته نشد . آموزگارانى بودند كه او را از راه ببردند . اگر هم من گناهكار بودم ، پس پيران و رويين و لهّاك و فرشيدورد چه كرده بودند كه بدانسان همچون پيلانى مست ، ايشان را پر از خون بر پشت زين اسپ خود ببستيد ؟ اين سخن نيز كه به من مىگويى كه : تو بدتن و بدانديش و از نژاد اهريمن هستى پس تو خودت به نژادت\r\n\r\n","description":"","footnote":"","page_name":" 209 ","page_number":207},
  {"content":"\r\n\r\nبنگر و ببين كه اگر از خاندان من هستى ، همانا كه با اين سخن ، خودت را نكوهش مىكنى . پس تو بيا و اين كينه را به گودرز و كاووس واگذار تا ايشان سپاه به پيش من آورند . و بدان كه من اين سخن را از براى آن نگفتم كه ترسيده باشم و يا از پيرى خود هراسان شده باشم زيرا سپاهيان من همچند ريگ دريا هستند و همگى نرّه شيرانى دلاورند . اى پسر ، هر گاه كه ايشان را به جنگ فرمان دهم ، كوه گنگ « 1 »  را نيز بسان دريا مىسازند . ليك من از كردگار و از پيش آمدن روزگار بد است كه از خون ريختن مىترسم . از اين در هراسم كه در اين رزمگاه سر چندين نامور بىگناه از تن جدا گردد .\r\nاينك اگر تو از جنگ با من باز نگردى ، پس بىگمان از اين كه تو را ننگى رسد ، نترسيده‌اى . ولى اگر با من سوگندى بخورى و پيمانى ببندى و بكوشى كه اين پيمان را نشكنى ، من نيز تو را در اين كار راهنمايى كنم تا گنج و سپاهيانت بر جاى بمانند .\r\nبدان كه چون تو كار سياوش را فراموش كنى و از اين پس نياى خود را در توران ، سياوش بدانى ، جهن و پشنگ جنگى - كه به هنگام جنگ ، كوه گنگ را نيز دريا مىسازند - برادر تو خواهند بود . آنگاه هر سرزمينى را كه از ايران بدانى ، ما به فرمان تو آن را از تركان تهى خواهيم ساخت . نيز هر آنچه كه از گنج نياكان در پيش من است ، از دينار و تاج و تخت و اسپ و جنگ افزار و هر چه كه از نياى من - زادشم - به من رسيده و نيز از گنج بزرگان و تخت و كلاه و هر چيز ديگر كه براى سپاهيان بخواهى ، همه را به پيش تو فرستم . آنگاه ديگر هر دو سپاه از رنج و جنگ بيآسايند و همهء آن رنجهاى ما به بزم باز گردد .\r\nليك اگر اهريمن اين چنين تو را گمراه سازد كه نساجامه بر تن كنى ، پس همانا كه تو را هيچ انديشه‌اى بجز رزم و خون ريختن نيست و پند مرا هيچ جايى در مغز تو نباشد . پس تو خودت به تنهايى از ميان سپاهت بيرون آى تا شايد اين كينه را بگيرى . هر دو در آوردگاه بگرديم و اين همه سپاه از جنگ برآسايند . اگر من كشته\r\n\r\n","description":"","footnote":" ( 1 ) - مراد از كوه گنگ و نيز رود گنگ ( گنگ ) - كه بعداً از آن ياد خواهد شد - دقيقاً دانسته نيست . يقيناً هيچ ارتباطى با رود گنگ هندوستان ندارد . شايد مراد كوه و رودى باشد كه در نزديكى گنگ دژ بوده است . ","page_name":" 210 ","page_number":208},
  {"content":"\r\n\r\nشوم ، همهء گيتى از آن تو خواهد گشت و سپاه من بندگان تو مىگردند و پسرانم نيز كه خويشان تو هستند . اگر هم تو بدست من كشته شوى ، من هيچ كس از سپاهيان تو را نخواهم آزرد . همهء سپاهيانت در زينهار من خواهند بود و همگى مهتران و ياران من مىباشند . ولى اگر تو را توان پايدارى در برابر نهنگ كار ديده‌اى چون من نيست و نمىخواهى كه به جنگ من بيآيى ، پس پشنگ - كه كمر به جنگ بسته است - به پيش تو آيد . آنگاه كه او به جنگت آيد ، ديگر درنگ نكن . اگر چه پدرش پير گشته ، ليك پسرش كه جوانى خردمند و با زور و فرّ است ، پايدار مىباشد . او با دل شير و چنگ پلنگ ، در آوردگاه به جنگ با تو شتابد . آنگاه ديگر بنگريم و ببينيم تا گردش آسمان با چه كسى يار باشد و تاج مِهر بر سر چه كسى گذارَد ؟ ولى اگر با او نيز نمىخواهى بجنگى و كارى ديگر مىخواهى با پس بگذار تا امشب را سپاهيان بيآسايند . چون روز فرا رسد و كوه ، كلاه زرّين خورشيد را بر سر نهد و شب تيره دور گردد آنگاه جنگاوران سرافراز را با گرزهاى گران از ميان سپاه برگزينيم و زمين را از خون به رنگ ديبا سازيم و بدخواهان را بر خاك افكنيم . روز ديگر هم به هنگام بانگ خروس ، كوس بر كوههء پيل ببنديم و سران سپاه را به جنگ بيرون كنيم و جوى خون روان سازيم . به سديگر روز گروههاى سپاهيان را بسان كوه به جنگ و كين خواهى ببريم و ببينيم تا اين سپهر بلند چه كسى را خوار و چه كسى را ارجمند مىدارد .\r\n[ آنگاه افراسياب به شيده گفت : 
  ] اگر [ كى خسرو 
  ] بدخواه اين پيام تو را نشنيد و از اين گفته‌ها سرپيچى كرد ، تو به تنهايى و بدور از سپاهيان از او رزم بخواه . پس شيده چهار تن از مردان خردمندى را كه بسيار سرد و گرم روزگار چشيده بودند ، برگزيد و آنگاه بر پدرش كه ديدگانى پر اشك و دلى پر خون داشت ، آفرين بسيار كرد و بيرون آمد .\r\nسپس هزار تن از آن نامداران خردمند و شايستهء كارزار را برگزيد [ و روان شد 
  ] .\r\nدر ميان راه ، نگاهبانان سپاه ايران درفش لرزان سپهدار توران را بديدند . پس هر كه از تركان جوان و ناكار آزموده‌اى كه پيش رو سپاه توران بودند ، در ميان راه و بدون شيده ، به ناگهان با آن نگاهبانان در آويختند و تنى چند از ايرانيان زخمى گشتند . در\r\n\r\n","description":"","footnote":"","page_name":" 211 ","page_number":209},
  {"content":"\r\n\r\nهمان هنگام شيده به آنجا رسيد و آن نگاهبانان ايرانى را بديد . پس دلش از آن كار تنگ شد و پهلوانان خود را از جنگ فرا خواند . آنگاه به آن ايرانيان گفت : سوارى را به آيين ، به نزديك شاه بفرستيد و بگوييد كه پهلوانى به نام شيده بيآمده و از سوى افراسياب آن سپهدار چين و پدر مادرى شاه ايران زمين - چند پيام براى شاه بيآورده است . پس سوارى از ميان نگاهبانان ايران به پيش شاه ايران شتافت و گفت : پهلوان پُر منشى با درفشى سياه از سوى شاه توران پيامى آورده و مىگويد كه : نامم شيده است و بايد به نزد شاه آيم تا پيام خود را بگويم . دل شاه از شنيدن آن سخن پر از شرم گشت و اشك از ديدگان فرو ريخت و گفت : اين شيده خال « 1 »  من است و به بالا و مردانگى ، همال من مىباشد . آنگاه كى خسرو بنگريست و ديد هيچ گردنكشى در ميان آن انجمن بجز كارن كاويان نيست . پس به دو گفت : با شادكامى به پيش او برو و درود ما را به او برسان و پيامش را بشنو . چون كارن از پيش سپاه بيآمد و آن درفش سياه لرزان را بديد ، به پيش شيده آمد و درود شاه و ايرانيان را به او بداد . شيدهء جوان نيز كه بيدار دل و روشن روان بود ، زبان شيرين بگشود و آنگاه همهء آنچه كه از افراسياب در بارهء آرام و بزم و يا رزم و شتاب بشنيده بود ، بگفت . چون كارن آن سخنان نغز را از آن بچّهء نامور پاك مغز بشنيد ، به پيش شاه ايران آمد و آن پيامهاى خردمندانه را بگفت .\r\nپاسخ فرستادن كى خسرو به افراسياب\r\nچون خسرو آن سخنان را از كارن بشنيد ، به ياد آن گفته‌هاى كهن افتاد . پس به آن كار نياى خود و آن چاره جويى و فريب او بخنديد . آنگاه گفت : افراسياب از گذشتن از رود پشيمان شده است . او را چشمى پر اشك و لبى پر سخن است . ليك من دلى\r\n\r\n","description":"","footnote":" ( 1 ) - خال به پارسى به معناى دايى است . ","page_name":" 212 ","page_number":210},
  {"content":"\r\n\r\nپر از دردهاى كهن دارم . اينك او مىكوشد تا مگر دل مرا بپيچاند و مرا از سپاه بسيارش بترساند . ولى اكنون ما را هيچ كارى نبايد جز اين كه من با دلى پر از كين به پيش او روم و در آوردگاه با او بجنگم و به هنگامى كه بايد كوشش كنم ، درنگ نسازم . همهء خردمندان و بزرگان سپاه كه چنين شنيدند ، گفتند : اين كه مىگويى چارهء كار نيست . زيرا افراسياب كارآزموده و پر دانش در خواب نيز بجز چاره‌گرى نبيند و هيچ بجز نيرنگ و جادو و فريب و بدانديشى و بدخويى نمىشناسد . اكنون نيز چاره را در برگزيدن شيده ديده است كه نبرد با شاه ايران را مىخواهد تا روز را بر ما سياه سازد . ليك تو با ديدن پيرىِ افراسياب ، دليرى مكن و از ايران و شاهى آن سير مشو .\r\nبدان كه اگر شيده به نبرد شاه ايران بيآيد ، روى ما را از آن درد ، زرد خواهد ساخت .\r\nاگر شيده به دست تو تباه گردد ، تنها يك نامور از ميان سپاه توران كم خواهد شد .\r\nليك اگر خداى ناكرده تو كشته شدى ، ديگر خاك تيره از ايران بر خواهد خاست و يك تن از ما زنده نماند و سرزمين ايران هم بر جاى نماند زيرا ما هيچ كس ديگرى از نژاد كيان نداريم كه براى گرفتن اين كين ، كمر بر ميان ببندد . بدان كه نياى تو كه پيرى كارآزموده و در توران و چين برگزيده و پسنديده است اكنون از براى آن كردار بد خود پوزش آورده و اگر هم جنگ كند ، با بيچارگى خواهد بود . او مىگويد اسپان و گنج و درمى كه تور براى زادشم نهاده بود با تخت زرّين و تاج بزرگان و كمرهاى زرّين و گرز گران را از گنجهاى خويش به تو مىدهد و با اينها رنج خويش را باز مىخرد . هر شهرى را هم كه از سرزمين ايران بدانى ، آن را از تركان تهى خواهد ساخت . ما نيز پيروز و شاد به ايران باز مىگرديم و ديگر آن كار گذشته را به ياد نمىآوريم . بارى ، همهء آن بزرگان - از پير و جوان - چنين سخنانى بگفتند بجز رستم پهلوان نامور كه پيوسته از آشتى سر مىپيچيد و از درد سياوش ، دلش پر از كينه بود .\r\nشاه كه سخنان ايشان را بشنيد ، لب به دندان گزيد و خيره بديشان نگاه كرد .\r\nآنگاه گفت : اين كه ما از اين رزمگاه به ايران بازگرديم ، چاره نيست . كجا رفت آن همه رزم و سوگند و هميان و برده و بندهاى ما ؟ چون افراسياب شاه ، زنده بر تخت بماند\r\n\r\n","description":"","footnote":"","page_name":" 213 ","page_number":211},
  {"content":"\r\n\r\nو ايران ويران گردد ، چه پوزشى به كاووس ببريم و از براى اين كارها چگونه به دو بنگريم ؟ شنيده‌ايد كه تور از براى تاج و تخت چه بر سر ايرج نيكبخت آورد و به نوذر نيز از سوى افراسياب - كه هرگز شادى را در خواب نيز نبيند - چه رسيد .\r\nسياوخش را نيز بىهيچ گناهى از براى گنج و تاج و تخت بكشت . اكنون كه تُرك فريبنده‌اى از ميان آن سپاه به نزد من آمده و جنگ با مرا خواهان است ، چرا رخسار شمايان اين چنين زرد گشته است ؟ من از اين كار شما در شگفت گشته‌ام و كينه پيشينم افزوده شده است . هرگز گمان نمىبردم كه ايرانيان تا جاودان كمر از اين كينه بگشايند . در سپاه ايران هيچكس را همچون رستم راستدل و نيكخواه نديده‌ام كه با آن همه گفتار افراسياب فريبكار ، اين چنين در جنگ با ايشان شتاب داشته باشد .\r\nايرانيان كه آن سخنان را از شاه شنيدند ، از آن گناه خود پيچان شدند و همگى پوزش خواستند و گفتند : ما همه بنده‌ايم و هر چه مىگوييم از سرِ مهربانى است .\r\nهمانا كه شاهنشاه نيز بجز نام نيك نيز سرانجام نيك كارها نمىخواهد . شاه ستودهء برترمنش نمىخواهد كه ديگران بر ما سرزنش كنند و گويند كه از ايران هيچ سوارى نبود كه ياراى رزم آزمايى با شيده را داشته باشد و هيچ سوارى از ايرانيان به دشت نبرد نيامد و هيچكس بجز شاهشان اين دليرى را نكرد . براستى كه خسرو موبدان نمىخواهد كه چنين ننگى تا جاودان بر ما بماند . شاه كه چنين شنيد ، به ايشان گفت : اى موبدان راهنماى ، بدانيد كه اين شيده به هنگام نبرد ، پدر خود را نيز مَرد نمى شمارد . پدرش جنگ افزار او را با كژّى و بيراهى و بدخويى جادو بساخته است و جنگ افزار شمايان بر آن جوشن و كلاهخود پولادين او كارگر نيافتد . نژاد اسپش نيز - كه دلى چون شير و تاختنى چون باد دارد - به ديو مىرسد . پس كسى كه يزدان به او فرّه نبخشيده ، ياراى جنگ با او را ندارد . خود او نيز به جنگ شما نخواهد آمد ، زيرا از براى فرّ و نژاد خود ننگش مىآيد كه به رزم شما آيد . ليك نبيرهء فريدون و پسر كواذ ، هر دو جنگاورانى يكدل و يك نهاد باشند . پس همچنان كه افراسياب دل كاووس را بر پسرش سوزانيد ، من نيز با كشتن شيده ، جان تيرهء پدرش را بر او\r\n\r\n","description":"","footnote":"","page_name":" 214 ","page_number":212},
  {"content":"\r\n\r\nبسوزانم . دليران و شيران ايران زمين كه چنين شنيدند ، بر شاه آفرين بخواندند .\r\nپاسخ فرستادن كى خسرو ، افراسياب را\r\nآنگاه شاه بفرمود تا كارن نيكخواه باز گردد و پاسخ او را بگويد كه : اين كار ، ديگر دير و دشوار گشت و سخنها از اندازه بگذشت . مرد جنگاور هنرمند و استوار به گاه جنگ اين همه درنگ نمىدارد . اكنون نيز خواهيم ديد كه خداوند خورشيد و ماه چه كسى را در اين رزمگاه شاد خواهد ساخت . بدان كه من از تو سرزمين توران و گنج نمىخواهم ، زيرا اين سراى سپنجى براى كسى نمىماند . پس به نيروى كردگار گيهان آفرين و به ديهيم كاووس شاه پيش از آن كه تند باد خزان بر گل بوزد ، روزگار شمايان را بسر خواهم آورد . ديگر آن كه از خواسته و اسپان و گنجهاى آراسته سخن گفتى ، پس بدان كه ما را هيچ نيازى به آن خواسته‌ها كه با ستم و بيداد گرد آمده‌اند ، نيست . هر كه پشت گرمى او به يزدان است ، هميشه دل و بختش خندان باشد . آن سرزمين و گنج و سپاه و تخت و كلاه زرّين تو نيز از آن من است . اكنون كه پشنگ زره بر تن كرده و با سپاهيانش بيامده و نبرد با من را مىجويد ، تا سپيده دم ميهمان من است و آنگاه ديگر سر افشاندن من را با دشنه ببيند . هيچكسى را از سپاه ايران نمىخواهم كه در آوردگاه به جنگ او رَود . تنها من و شيده باشيم و دشت و شمشير تيز . ليك سرانجام من رستاخيزى از او برآورم . پس اگر اين چنين در جنگ پيروز گشتم ، بدين سان كه گفتى درنگ نخواهم ساخت . از دو سو جنگاوران را به جنگ ببريم تا دشت از خون ، پر از رنگ و بوى گردد . آنگاه همهء پهلوانان همگروه را بسان كوهى به جنگ آوريم « 1 »  .\r\nسپس كى خسرو به كارن گفت : چون اينها را گفتى ، به\r\n\r\n","description":"","footnote":" ( 1 ) - ثعالبى نيز سخن از اين آشتى جويى افراسياب در آن هنگام به ميان آورده و مىنويسد : « افراسياب پيام آورانى فرستاد و درخواست آشتى كرد و پرداختن دارايى بسيار را به گردن گرفت . كى خسرو در پاسخ گفت : به خدا سوگند كه تو نمىتوانى با سخن يا دارايى مرا بفريبى . ميان من و تو چيزى جز شمشير نيست . » تاريخ غررالسير ، ص 147 . ","page_name":" 215 ","page_number":213},
  {"content":"\r\n\r\nشيده بگوى : اى مهتر نامجوى كم خرد كه به تنهايى از توران به دام آمدى ، همانا كه تو نه براى جستن آبرو و نه از براى پيام افراسياب به اينجا آمدى . اين كردار بد بود كه بر تو شتاب آورْد و پروردگار بود كه تو را از ميان آن انجمن برانگيخت تا در اينجا كشته شوى و ستودان و نساجامه‌ات در اينجا باشد و از براى آن سر بىگزندى كه چون گوسپندى از تن بريدند ، بر تو گزند آيد و پدرت به همان زارىاى كه كاووس بر پسرش مىگريد ، بر تو بگريد .\r\nكارن كه چنين شنيد ، از نزد شاه به نزديك آن درفش سياه شتافت و همهء سخنانى را كه شنيده بود - از نيك و بد - به شيده بگفت . آنگاه شيده با دلى كه گويى بر آتش بريان گشته بود ، به نزد افراسياب رفت . شاه تركان از شنيدن آن پاسخ ، اندوهگين گشت و آهى بركشيد . به ياد آن خوابى افتاد كه روزگار درازى پيش از اين ديده بود و آن را از همه پنهان مىداشت . سرش به گردش افتاد و دلش پر از بيم شد . بدانست كه ديگر روزگار نشيب نزديك گشت . پس پيوسته مىگفت : فردا در اين رزمگاه از بسيارىِ كشتگان ، موران نيز راه گذر نيابند . آنگاه به شيده گفت : اى پسر ، تو از بامداد تا دو روز آهنگ جنگ مكن . از براى اين رزم ، گويى شكستى بر دلم آمده و بر آنم كه دلم را از تن بگسلم . ليك پسر كه چنين شنيد ، گفت : اى شاه ترك و چين ، در اين روز كينه ، دل خويش را بد مكن . بدان كه چون خورشيد تابان ، درفش خويش را برآورَد و روى آسمان بنفش را درخشان سازد ، ديگر من و خسرو باشيم و آن دشت آوردگاه .\r\nو من از شاه ايران ، گَرد سياه برانگيزانم .\r\nرزم كى خسرو با شيده پسر افراسياب\r\nچون چادر لاژوردين آسمان روشن گشت و همه جا بسان يا كند زرد شد ، پشنگ\r\n\r\n","description":"","footnote":"","page_name":" 216 ","page_number":214},
  {"content":"\r\n\r\nجنگى كه سرش از باد جوانى پر از جنگ بود ، جوشن بپوشيد و كلاه آهنين كيانى بر سر نهاد و بر اسپ سوار شد و به سوى آن دشت جنگ خراميد . يك جنگاور ترك نيز درفش او را در دست داشت و با او مىرفت . چون به نزديك سپاه ايران رسيد ، يكى از نامداران به نزد شاه ايران رفت و گفت : سوارى سرافراز و جوشان با تيغى در دست به ميان دو رده سپاه آمده است . آن نامور تيز چنگ مىگويد : به شاه بگوييد كه پشنگ بيآمد . شاه كه چنين شنيد ، بخنديد و گبر بخواست . آنگاه كلاهخودى زرّين بسر نهاد و درفش خود را به دست رهّام - پسر گودرز - داد . همهء سپاهيانش از ديدن آن كار ، زار و گريان شدند و گويى بر آتش تيز ، بريان گشتند . خروشى از ايشان برآمد كه : اى شهريار ، تن خود را با پوشيدن آهن ، رنجه مدار . بدان كه نشستنگاه همهء شاهان ، تنها تخت باشد . چه كسى كمر كينه بر ميان تو بسته است ؟ همانا كه بر خاك سياه بنشيند و هرگز كامروا نگردد . ليك كى خسرو سپهدار با جوشن و گرز و كلاهخود به ايشان درودهاى فراوان فرستاد و گفت : يك تن از شمايان نيز از اين بارگاه و از چپ و راست و دل و دنبالهء سپاه مجنبيد . هيچيك از شما نبايد كه جنگ و جوش آورد . پس همگى به رهّام - پسر گودرز - گوش بسپاريد و چون خورشيد بر آسمان بلند گشت ، ببينيد تا بر چه كسى گزند خواهد آمد . اگر پشنگ پيروز گشت ، شمايان سامان جنگ را از رستم بجوييد و همگى براى درمان آن درد به نزد او رويد و بندگان گوش به فرمان او باشيد . چون كسى به مانند رستم نگاهبان سپاه باشد ، ديگر جنگ آسان گردد . پس شمايان به هيچ روى ، دل خويش را تنگ مداريد زيرا كه آغاز و فرجام جنگ اين چنين است ، گاهى در فراز است و گاهى در نشيب . گاهى با شادكامى و گاهى با بيم است .\r\nكى خسرو ، اين بگفت و اسپ سياه‌رنگش را كه بهزاد نام داشت و از باد نيز تندتر مىتاخت ، از جا برانگيخت و با كمرى بسته و نيزه و كلاهخود و گبر چنان بشتافت كه گَرد اسپش تا به ابر خاست . چون شيده در ميان دو رده سپاهيان ، او را بديد ، آه سردى از جگر بركشيد و به دو گفت : اى پسنديدهء پر خرد و اى پسر سياوخش\r\n\r\n","description":"","footnote":"","page_name":" 217 ","page_number":215},
  {"content":"\r\n\r\nخردمند ، اى نبيرهء سپهدار سپاه توران كه كلاهش به آسمان مىسايد ، براستى كه تو جز آن هستى كه خردمندان كارآزموده مىپندارند . اگر مغز در سرت بود ، هرگز اين چنين براى جنگ با خال خودت پيش دستى نمىكردى . ليك اكنون كه جوياى جنگى ، پس از پيش سپاهيان به جايى ديگر برو و جايگاهى را برگزين تا هيچ كسى از ايران و توران ، ما را نبينند و ما نيز ياران خود را به فريادرسى نخواهيم . شاه كه چنين شنيد ، به دو گفت : اى شير درّندهء كارزار ، من پسر آن سياوش بىگناه هستم كه به دست شاه توران كشته شد و من از آن رو داغى در دل دارم . به اين دشت نيز از براى آن بود كه به كين خواهى آمدم ، نه از براى تاج و تخت . تو نيز چون در پيش پدرت آهنگ جنگ كردى ، از ميان همهء سپاهيان ، نبرد با مرا خواستى . پس چون تو نبرد با مرا خواسته بودى ، من نيز روا نبود كه كس ديگرى را كه شايسته نيست ، به پيش تو بفرستم . اكنون تو نيز رزمگاهى را برگزين كه دور از سپاهيان باشد .\r\nبدين سان با يكديگر پيمان ببستند و گفتند كه : هيچ كينه‌جويى از هر دو سپاه به يارى ما نيآيد و بر اينان كه درفش ما را در دست دارند و با ما هستند ، هيچيك روزگار را تيره نسازيم . آنگاه بسان مردان شادى كه به سوى سور مىروند ، هر دو از سپاهيان دور گشتند . بيابانى كه شايستهء رزم بود ، در آنجا دشت خوارزم بود « 1 »  .\r\nپس جايى را برگزيدند كه شير و پلنگ نيز بر آن زمين سخت بىآب چنگ ننهاده بود و دالمن نيز بر آسمانش نمىپريد . يك بخش از آن ، زمين سخت بود و بخشى ديگر ، سراب . آن دو جنگاور بسان دو گرگ با دو اسپشان آوردگاه بزرگى بنهادند . سواران به مانند شيران گرسنه‌اى بودند كه به هنگام شكار ، پر از خشم باشند . و بدين سان تا خورشيد تابنده از فراز آسمان بگشت ، با نيزه‌هاى دراز با يكديگر جنگيدند .\r\nسرانجام ديگر هيچ پيكانى بر نيزه‌هايشان نماند و برگستوان و رخ اسپانشان پر از آب شد . پس دست به گرز و تير و تيغ بردند و سخت و بىدريغ با هم نبرد بكردند . زمين\r\n\r\n","description":"","footnote":" ( 1 ) - ثعالبى نيز مكان لشگرگاه زدن دو سپاه را بيابانى مىداند كه سوى راست آن خوارزم و سوى چپ آن دهستان بود . تاريخ غررالسير ، ص 146 . ","page_name":" 218 ","page_number":216},
  {"content":"\r\n\r\nاز خون آن سواران سياه گشت ، ليك در آن آوردگاه از جنگ سير نگشتند .\r\nچون شيده آن دليرى و زور خسرو را بديد ، اشك از مژگانش به رخسارش چكيد و بدانست كه آن فرّه ايزدى است و ديگر بايد از آنچه كه او بر سرش مىآورد ، بر خويشتن بگريد . اسپش از تشنگى در رنج افتاد و نيروى خودش نيز كاسته گشت .\r\nچون شيده بدين گونه درمانده گشت ، با خود انديشيد كه : اگر به شاه بگويم كه بيا در اين نبرد از اسپ پياده شويم و با يكديگر به كُشتى پردازيم تا هر دو از خوى آهار داده شويم او از اسپ پياده نگردد زيرا او را ننگ مىآيد كه با اين كه شاه است به اين كار بپردازد . ليك اگر من با اين چاره از او رهايى نيابم ، پس بىگمان در دَم اژدها خواهم شد . پس شيده به كى خسرو گفت : شاها هر كسى مىتواند با تيغ و سرنيزه بجنگد . پس بهتر است كه پياده بسان شيران چنگ بيازيم و بجنگيم . خسرو بىدرنگ انديشهء آن بدگمان را بدانست و در دل گفت : اگر اين شير با زور و چنگ ، اين نبيرهء فريدون و پسر پشنگ « 1 »  آسوده گردد ، ديگر سرافشان كند و چه بسيار شيردلان را كه هراسان سازد . اگر هم كه من پياده با او بجنگم ، ديگر كار را بر ايرانيان تنگ خواهم ساخت . رهّام كه چنين مىديد ، به كى خسرو گفت : اى تاجور ، با اين كار ، نژاد خويش را ننگين مساز . اگر خسرو پياده كارزار كند ، ديگر اين همه سوار از چه رو بايد در اين دشت باشند ؟ اگر كسى بايد از اسپ پياده گردد و پاى بر خاك گذارد ، پس همانا كه من از نژاد كشواد هستم . پس بگذار تا من به جنگ او روم ، زيرا تو شاه گردنفرازى هستى . شاه كه چنين شنيد ، به رهّام گفت : اى پهلوان سوار و مهربان ، بدان كه دلاورى همچون شيده كه از نژاد پشنگ است ، به جنگ با تو نخواهد آمد . تو نيز ياراى پايدارى در رزم با او را ندارى زيرا هيچ جنگاورى از تركان به مانند او نيست . جنگ جويى از نژاد فريدون است كه هيچ دلاورى همچون او از مادر زاده نشده است . پس مرا هيچ ننگى از پياده جنگ كردن نيست و پياده بسان پلنگان جنگ آوريم .\r\n\r\n","description":"","footnote":" ( 1 ) - منظور نوهء پشنگ ( پدر افراسياب ) است . ","page_name":" 219 ","page_number":217},
  {"content":"\r\n\r\nاز سوى ديگر ترزفان شيده نيز به سوى او رفت و به دو گفت : از بدِ بدگمان دورى كن . اكنون ديگر تو را ياراى جنگ با خسرو نيست . پس باز گرد و بدان كه گريختن ِ بهنگام در برابر دشمن بهتر از كشتن و شورش و رستاخيز [ نابهنگام 
  ] است . شيده كه چنين شنيد ، به آن ترزفان نامور گفت : جنگ مردان را شايسته نباشد نهفتن . بدان كه از آن هنگامى كه من كمر پهلوانى ببسته‌ام ، سرم تا به خورشيد فراز گشته است . ليك هرگز هيچ پهلوانى را با اين زور و فرّ و نيروى او نديده‌ام . ولى براى من آنگاه كه به كارى ستيز گيرم ، ديگر ستودان هم بهتر از گريختن است .\r\nهم از گردش چرخ برنگذريم * اگر ديدهء اژدها بسپريم\r\nاگر سرنوشت من چنين است كه مرگم بدست او باشد ، پس دوست و دشمن نمىتوانند اين سرنوشت را از من بازدارند . من دانستم كه اين زور و مردانگى كى خسرو نامور از چيست ، آن از فرّه ايزدى است . ليك شايد كه بتوانم پياده بر او دست يابم و در پيكار با او جوى خون روان سازم . آنگاه كى خسرو به شيده گفت : اى نامورى كه از نژاد بزرگان هستى ، بىگمان تا كنون كسى از نژاد شاهان نبوده كه پياده نبرد آزموده باشد ، ليك اگر تو چنين مىخواهى ، من نيز اكنون سر از خواستهء تو نمىپيچم .\r\nكشته شدن شيده بر دست خسرو\r\nپس شاه ايران از اسپ سياه‌رنگش فرود آمد و آن كلاه كيانى را از سر برداشت .\r\nآنگاه اسپ گرانمايه‌اش را به رهّام داد و بسان آذرگشسپ بيآمد . چون پشنگ او را از دور بديد ، همچون نهنگ جنگى از اسپ فرود آمد . پس هر دو همچون پيلان در آن دشت با يكديگر در آويختند و خاك را با خون بيآميختند . چون شيده آن بر و برز شاه و آن فرّهء ايزدى و نيروى او را بديد ، خواست تا مگر از او رهايى يابد زيرا با\r\n\r\n","description":"","footnote":"","page_name":" 220 ","page_number":218},
  {"content":"\r\n\r\nخود انديشيد كه اگر سرش از دست رود ، ديگر تنش را ارزشى نخواهد بود . ليك چون كى خسرو نامدار از راز او آگاه شد ، به زور كردگار گيهان آفرين و بسان شيرى كه بر گورخر نرى دست بزند و او را به خاك آورَد ، با دست چپش گردن شيده و با دست راستش پشت او را گرفت و به بالا برد و به سختى بر زمينش بزد . از آن زخم و درد ، همهء مهره‌هاى پشت شيده ، بسان نِى بريخت و پِى او از هم بگسست . آنگاه كى خسرو تيغ تيزى از ميان بركشيد و سراسر بر آن نامور را دريد و جوشنش را چاك چاك بكرد :\r\nپس به رهّام گفت : اين بدِ ناهمال ، اين پشنگ دلاور ، خال من بود . پس از اين كه كشته شد ، ديگر بر او مهربانى كنيد و دخمه‌اى خسروانى بسازيد و سرش را با مشك و خوشبوى و گلاب و تنش را با كافور ناب بشوييد و گردنبند زرّين بر گردنش نهيد و كلاهى آكنده به شاهبوى بر سرش گذاريد .\r\nدر همان هنگام ترزفان شيده بنگريست و بديد كه چگونه تن آن شاه نامبردار را از روى آن ريگها برداشتند و به سوى سپاه شاه ايران بردند . پس خروشان به نزد شاه ايران آمد و گفت : اى پادشاه نامور دادگر ، بدان كه من يك بندهء زار شيده بودم و سوار جنگى و پهلوان نبودم . پس اى شاه ، مرا به مِهر خود ببخشاى تا آسمان نيز از جان تو شاد باشد . شاه ايران كه چنين شنيد ، به دو گفت : آنچه كه از من ديدى ، به نياى من ، افراسياب ، در ميان تورانيان بگوى .\r\nاز سوى ديگر دل و ديدهء نامداران توران به راه بود تا ببينند كه شيده چه هنگامى از آوردگاه مىآيد . ناگهان سوارى برهنه سر ، با ديدگانى خونبار بر آن ريگهاى نرم بيآمد و آن راز پوشيده را آشكار ساخت و همهء آن كار را به سالار توران بگفت . شاه كه چنين شنيد ، ديگر از گيتى نااميد گشت و موهاى سپيد چون كافورش را از سر بكَند و ريگ روان بر سر بريخت . همهء پهلوانان كه چنين ديدند ، از ميان سپاه بيرون شدند .\r\nهر كسى كه رخسار شاه تركان را بديد ، جامه و دل خويش را بردريد . چنان خروشى از سپاه برخاست كه خورشيد و ماه نيز بر ايشان بخشايش آورد . پس افراسياب مويه كنان گفت : از اين پس ديگر آرام و خواب نجويم . شمايان نيز مرا در اين سوگ يارى\r\n\r\n","description":"","footnote":"","page_name":" 221 ","page_number":219},
  {"content":"\r\n\r\nكنيد و همگى سوگوارى كنيد . ديگر هرگز نيام ما سر تيغمان را نخواهد ديد و من نيز هرگز از اين پس شادكام نخواهم بود . همگى دست در دست يكديگر دهيم و هيچ بوم و برى در ايران زمين بر جاى نگذاريم . پس كسى را كه از اين كار ، دردمند نباشد ، ديگر از مردمان نداريد و او را از دام و دد بشمار آوريد . هرگز در آن ديده‌اى كه از درد ما و از براى آن سوار جنگىِ ماه ديدار و آن سروبن ِ لب جويبار پر از خون گرم نيست ، آب شرم مباد . و بدين سان افراسياب پيوسته از آن دردى كه هيچ پزشكى درمانش را نمىداند ، خون از ديدگان بباريد . پس همهء نامداران زبان به پاسخ آن شهريار گشودند و گفتند : پروردگار دادگر ، اين كار را بر تو آسان سازد و دل دشمنت را هراسان كند .\r\nبدان كه يك تن از ما نيز از براى درد و كينهء پشنگ ، شب و روز درنگ نسازد . همهء ما سپاهيان با دلى خروشان در آن آوردگاه سرافشان كنيم . هنوز از آنچه كه بر سر پيران و هومان آمد ، چيزى نگذشته بود كه اكنون اين كينه نيز بر آن كينه افزوده گشت . بارى ، همهء سپاهيان پر از درد شاه بودند و همهء آن رزمگاه جوشان و خروشان بود .\r\nرزم دو سپاه به انبوه\r\nچون روز فرار رسيد و خروش چكاوك از دشت برخاست ، از هر دو سراپرده بانگ تبيره و نالهء كوس و كارناى برآمد . پس جهن سى هزار تن از پهلوانان شمشير زن را براى كارزار بيآورد . چون خسرو كار سپاه توران را بدانگونه ديد ، بفرمود تا كارن رزمساز همچون كوهى از دل سپاه بيآمد . جهن دلاور از جنگ با او به ستوه آمد . پس گستهم - پسر نوذر - از سوى راست همچون گَرد با درفش نبرد بشتافت . همه جا از گَرد سواران بنفش گشت . زمين پر از سپاهيان و آسمان پر از درفش بود . نه خسرو در دل سپاه و نه افراسياب بر آن رزمگاه ، هيچيك از جاى نجنبيدند ، چنان جنگى در گرفت كه هرگز پهلوانان و گردنكشان به مانند آن نديده بودند . ايرانيان چندان از سپاه توران بكشتند كه آوردگاه بسان درياى خون شد و اين چنين بود تا اين كه آسمان تيره\r\n\r\n","description":"","footnote":"","page_name":" 222 ","page_number":220},
  {"content":"\r\n\r\nشد و چشم جنگاوران خيره گشت . چون بدين گونه كارن رزمساز پيروز گشت ، بر جهن دلير شكست آمد . آنگاه چون ماه بر تخت خورشيد بنشست و شب فرا رسيد ، پهلوانان از آوردگاه بازگشتند . شهريار ايران از اين كه مىديد چيرگى در جنگ با ايرانيان بوده ، شاد شد . پس سراسر آن شب را به آماده شدن براى جنگ پرداختند و به خواب و خوردن نپرداختند .\r\nچون روز فرا رسيد و خورشيد از بخش خرچنگ سر برآورد ، همه جا پر از جنگ و آهنگ و شور گشت . سپاهيان دو كشور كه از براى جنگ كف بر لب آورده بودند ، رده بر كشيدند . سپهدار ايران با يك كهتر نيكخواه از پشت سپاه دور گشت . چون اندكى راه برفت ، از اسپ پياده گشت و پروردگار گيهان آفرين را فراوان ستود و رخسار خود بر آن خاك تيره بماليد و گفت : اى داور دادگر پاك ، تو دانى كه من ستمديده‌ام و روزگار بدى را بگذرانده‌ام . پس بدكنش را با ريختن خونش كيفر بده .\r\nهمانا كه تو راهنماى ستمديدگانى . آنگاه كى خسرو از آنجا با دلى كه از خاندان زادشم پر از خون و اندوه بود ، خروشان به دل سپاه آمد و آن كلاه خجسته را بر سر نهاد .\r\nپس خروش و نالهء نفير و كارناى و كوس برخاست و سپاهى بسان كوه جوشان ، گروه گروه روان شدند . از سوى تركان نيز سپاهى همچون دريا كه جهن و افراسياب در دل آن بودند ، بيآمد . بدين گونه هر دو سپاه بيآمدند و سراسر آن دشت را بپوشاندند . از گَرد آن سپاهيان و پيكانهاى الماس و پَر دالمنهايى كه بر نيزه‌ها بود ، آفتاب سياه گشت . از آن همه نالهء نفير و گَرد سپاهيان و بانگ سواران در آن رزمگاه ، آهن و كوه و سنگ و [ دل 
  ] نهنگ دريا و پلنگ دشت نيز آب گشت . زمين پر از خروش و آسمان پر از جوش بود و گوش شير ژيان نيز دريده مىشد . گويى گيتى يك سره اهريمنى گشته و يا اين كه آسمان ، دشمن زمين شده بود . در هر جا انبوهى از پهلوانان ايران و توران همچون كوه بايستاده بودند . همهء ريگها پر از خون و سر و دست و پاى بود و دل زمين از جا برآمد . همهء زمين به زير سُم اسپان ، همچون كرباسى شد كه به خون آهار داده باشند . پس دليران افراسياب بسان كشتى بر آب به سوى تبنگوهاى پيلان كه\r\n\r\n","description":"","footnote":"","page_name":" 223 ","page_number":221},
  {"content":"\r\n\r\nناوك اندازان در آنها بودند ، رفتند . در پيش دل سپاه ، ديوارى از پيلان برآورده و با آنها راه را بسته بودند . پس ، از تبنگوهاى پيلان ، بارانى از تير بباريد و خروش دار و گير برآمد . پيلان و نيزه‌وران و سپاهى گران از دل لشگر برفتند . افراسياب از دو كروه مانده به آنجا به آن سپاه و جنگ و تبنگوها و پيلان بنگريست . پس همهء ژنده پيلان و سپاهيان خويش را براند . از آن همه سپاهى همه جا تيره گشت و هيچ روشنايىاى نماند . افراسياب برخروشيد و گفت : اى جنگاوران نامدار ، از چه رو كار را بدين سان بر خويشتن تنگ داشته‌ايد و همگى به پيش تبنگوهاى پيلان مانده‌ايد ؟ ببينيد كه سپاه دشمن بسيارند و تا چند كروه ايستاده‌اند . پس همگى از دل سپاه و از پيش اين تبنگوها به سوى راست و چپ سپاه دشمن برانيد . آنگاه افراسياب بفرمود تا جهن رزم آزماى با بزرگان سپاه ، ده هزار سوار آزمودهء نيزه‌دار را [ به سوى راست سپاه دشمن 
  ] به جنگ ببرد . طورگ - آن پيل جنگى - نيز همچون گرگى با نامدارانش به سوى چپ سپاه دشمن شتافت .\r\nچون كى خسرو بديد كه با آن رزم تركان ، خورشيد نيز از گيتى ناپديد گشت ، به سوى سمنگانيان - كه شيران پرخاش جويى بودند - روى كرد و بفرمود تا همچون آفتابى كه از بخش بره بتابد ، به سوى چپ سپاه روند . پس ايشان با ده هزار تن از رزمجويان نامور و نيزه‌گزار برفتند آنگاه شاه به شمّاخ سورى فرمود : ده هزار جنگاور زره‌دار و با گرز گاوسار از ميان نامداران سپاه ايران برگزين و سپس همگى در ميان دو رده سپاهيان تيغها را بركشيد و هيچيك از جنگ رويگردان نشويد . و بدين سان چنان آن دو سپاه با يكديگر در آويختند كه گويى در هم آميخته گشتند . از هر دو سو چكاچاك تيغها برخاست و از آن جنگ ، جوى خون روان شد . چون از چپ و راست سپاه گَرد برخاست ، كى خسرو گبر نخواست . آنگاه تبنگوها و پيلان را به يك سو كشيدند و همه جا همچون درياى نيل گشت . منوشان و خوزان لشگرپناه به همراه رستم در دل سپاه بجنبيدند . خروش نفير و كوس برخاست . توس سپهدار نيز در سوى ديگر خسرو بود . همهء پهلوانان زرّينه كفش با درفش كاويانى برفتند و با دلى پر\r\n\r\n","description":"","footnote":"","page_name":" 224 ","page_number":222},
  {"content":"\r\n\r\nدرد ، سوى چپ سپاه شاه ايران را بيآراستند . رستم جنگجوى نيز با برادرش - زواره - به سوى راست خسرو رفت . گودرز كشوادگان كارآزموده به همراه بسيارى از بزرگان و آزادگان و زراسپ و منوشان فرخنده انديش به يارى رستم در پيش او بايستادند .\r\nچنان كارزارى بشد كه هرگز كسى به مانند آن را نديده بود . همهء ريگها پر از زخميان و كشتگان بخت برگشته بود . از آن همه كشتگان بىسر كه بر دشت آوردگاه افتاده بودند ، هيچ راه گذرى نبود و بيابان از آن همه خون بسان رود جيحون شده بود .\r\nخروش سواران و اسپان در آن دشت از بانگ تبيره نيز فراتر مىرفت . گويى دل كوه نيز از آن هياهو دريده مىشد و زمين با آن سواران از جا مىپريد . در هر سو سرهاى بىتن و تنهاى بىسر و چرنگيدن « 1 »  گرزهاى گران بود . از درخشش دشنه و تيغهاى تيز ، خورشيد نيز راه گريز مىجست . گويى ابر سياهى برآمد و بر آن آوردگاه خون بباريد .\r\nدر سوى چپ سپاه ، خرنجاس به دست فريبرز - پسر كاووس شاه - كشته شد و در سوى راست نيز كهيلا - كه يك تنه همچون سد پيل بود - به دست منوچهر تباه گشت . ناگهان به هنگام نيمروز باد و ابرى برآمد و رخ خورشيد گيتى فروز را بپوشانيد . همه جا تيره گشت و ديدگان از آن تيرگى ، خيره شدند . چون آفتاب سر در نشيب آورد ، دل شاه تركان از بيم بجست . در همه سو جوش و خروش سواران و بزرگان سرزمينهاى گوناگون بود و از آن همه جوشن و درفشهاى گونه‌گون ، همه جا سرخ و زرد و بنفش گشته بود . گرسيوز از پشت شاه بنگريست و همهء سپاهيانش را به جنگ آورد . به سوى راست و چپ ، سپاهيان گرانمايه‌اى بفرستاد و بدين گونه چهل هزار سوار جنگاور شايستهء كارزار برگزيد و در هر سو بپراكند . آنگاه گرسيوز از پشت سپاه به پيش برادرش شتافت . چون افراسياب روى برادرش را بديد ، نيرو گرفت و سپاه را براند . خروشى از سپاه برآمد و آسمان با تيرها پوشيده گشت . ليك\r\n\r\n","description":"","footnote":" ( 1 ) - چرنگيدن ، آواز و صدا كردن گرز و مانند آن باشد به سبب زدن آن بر جايى . ","page_name":" 225 ","page_number":223},
  {"content":"\r\n\r\nچون شب فرا رسيد و همه جا تاريك شد ، گرسيوز پهلوان فريبكار به پيش برادر شتافت و گفت : اكنون كه ديگر زمين پر از خون و آسمان پر از گَرد گشته ، كداميك از پهلوانان نبرد مىجويند ؟ پس چون شب فرا رسيده ، ديگر مكوش و سپاهيان را فرا خوان ، زيرا اگر چنين نكنى ، اكنون خروش تركان برآيد . آنگاه چون تو بجنگى ولى تركان بگريزند ، تنها بر تن خويش ستيز آورده‌اى .\r\nليك دل شاه تركان پر از خشم و جوش بود و از تندى ، هيچ به گفتار او گوش نمىسپرد . پس اسپ خود را از جا بر انگيخت و با درفش سياه از ميان سپاه بتاخت و چند تن از ايرانيان نامدار را بكشت . چون خسرو چنين ديد ، از پشت بيآمد .\r\nبدين گونه دو شاه دو كشور بدانسان كينه‌دار با اندكى سوار برفتند . ليك گرسيوز و جهن ، شايسته نديدند كه افراسياب به جنگ خسرو شتابد . پس رخ اسپش را گرفتند و برتافتند و به سوى ريگ آموى شتافتند . چون افراسياب بازگشت ، استقيلا به شتاب همچون گَرد بيآمد تا با شاه ايران نبرد كند . شاه ايلا نيز همچون نهنگ جنگى و برزو ايلا - آن جنگاور سرافراز - با او به جنگ خسرو برفتند . هر سهء ايشان از سواران نامدار و ناراستكار توران بودند . چون شاه ايران از ميان گروه ، ايشان را بديد ، اسپ خود را از جا برانگيخت و همچون كوه بيآمد . پس نيزه‌اى بر استقيلاى پهلوان زد و او را از زين بلند كرد و بر زمينش بزد . شاه ايلا كه چنين ديد ، به پيش سپاه تاخت و نيزه‌اى بر كمربند شاه بزد . ليك نيزهء او بر جوشن كى خسرو كارگر نشد و هيچ ترسى نيز در دل روشن شاه ايران نيآمد . چون خسرو آن دليرى و زور او را بديد ، به شتاب تيغ تيز از ميان بركشيد و با يك زخم ، ميان او را به دو نيم كرد . دل ديگر نامداران از ديدن آن كار پر از بيم شد . چون برزوايلا آن زخم شاه و آن دليرى و زور و نيروى او را بديد ، در ميان تاريكى چنان شتابان راه گريز در پيش گرفت كه گويى پوست بر تنش مىدريد . چون سپاه توران آن نيروى كى خسرو را بديدند ، ديگر هيچ پهلوانى در آوردگاه نماند . ليك براى افراسياب پشت كردن به خسرو همچون مرگ بود . چون از كار سواران توارن آگاه شد ، گويى روزش تيره شد . چون تورانيان آوردگاه را رها\r\n\r\n","description":"","footnote":"","page_name":" 226 ","page_number":224},
  {"content":"\r\n\r\nكردند ، افراسياب بفرمود تا به كى خسرو بانگ برداشتند كه : همانا كه اين شيرمردى تو از براى تاريكى شب است و من نيز از براى فرا رسيدن شب است كه از جنگ باز مىگردم . اگر كه امروز بدين گونه كارها به كام تو گشت ، پس چون روز فرا رسد و همه جا روشن شود ، آنگاه ديگر ما را با درفش دل افروزمان ببين كه همهء ايران را چون دريا كنيم . و بدين سان دو شاه دو كشور آن چنان رزمساز به لشگرگاه خويش باز گشتند .\r\nگريختن افراسياب\r\nچون يك نيمه از شب تيره بگذشت ، سپهدار توران بنه بر نهاد و به همهء سپاهيان كلاهخود و جوشن بداد و بفرمود تا ده هزار سوار برگستوانور ترك پيش رو گردند .\r\nآنگاه به سپاهيان گفت : چون من از رود بگذرم ، شمايان نيز بايد دمادم از پس يكديگر از جيحون بگذريد . بدين سان افراسياب با سپاهيانش در شب تيره از رود آموى بگذشت و به آن سوى آن رفت « 1 »  .\r\nهمه جا در راه و بى راه پر از سراپرده و تاژهاى بىسپاه بود . چون سپيده از باختر دميده شد ، نگاهبان سپاه ايران ، هيچ سپاهى از تركان را در دشت نديد . پس به پيش شهريار ايران آمد و او را مژده داد كه : ديگر شاه ايران از اين كارزار آسوده گشت . بدان كه همهء دشت پر از سراپرده و تاژ است ليك ديگر هيچ سوارى از دشمن نمىبينى .\r\nچون خسرو اين سخن را بشنيد ، نيايش كنان در پيش دادار پاك بر خاك دويد و گفت : اى كردگار روشن و اى گيهاندار و بيدار و پروردگار ، اين تو بودى كه مرا فرّ و ديهيم و زور بدادى و دل و چشم بدخواه را كور بكردى . پس ستمكار را از گيتى دور بدار و همه ساله او را از بيم ، رنجور دار . چون روز فرا رسيد و خورشيد ، سپر زرّين\r\n\r\n","description":"","footnote":" ( 1 ) - ثعالبى ، تاريخ غررالسير ، ص 147 - 146 مجمل التواريخ و القصص ، ص 49 . ","page_name":" 227 ","page_number":225},
  {"content":"\r\n\r\nخود را بر گرفت شاه ايران بر تخت پيلسته بنشست و آن تاج دل افروز خويش را بر سر نهاد . آنگاه همهء سپاهيان ، نيايش‌كنان به پيش او رفتند و گفتند : اين تخت شاهىِ شايسته جاويد بادا . بدان كه همهء سپاهيان ما با آن خواسته‌هايى كه از سپاه شاه چين بر جاى ماند ، ديگر بىنياز گشتند . همهء سپاهيان مىگفتند : اين فسوسى است از تو بر افراسياب نامدار كه بدين گونه با سپاه و نفير و كوس در شب تيره از دست ايرانيان بگريخت . پس شاه بيدار ايران به ايشان گفت : اى نامداران سپاه ايران ، دشمنان شاه همان بهتر كه كشته و يا آواره و از جنگ برگشته گردند . اينك چون يزدان پيروزگر ، ما را اين فرّهى و بزرگى و ديهيم و شاهنشاهى بداد ، پس در گيتى تنها او را ستايش كنيد و چون شب فرا رسد ، او را نيايش كنيد :\r\nكه آن را كه خواهد كند شوربخت * يكى بىهنر بر نشاند به تخت\r\nاز اين كوشش و پرسشت راى نيست * كه با داد او بنده را پاى نيست\r\nمن پنج روز در اين رزمگاه بمانم و به روز ششم چون هرمزد گيتىفروز برآيد ، سپاه را از اينجا برانيم . بدين سان در آن پنج روز كشتگان سپاه ايران را در آن آوردگاه بجستند و گَرد از ايشان بشستند و چنان كه سزاوار ايشان بود ، بر ايشان دخمه‌اى بساختند .\r\nپيروز نامه نوشتن كى خسرو به كاووس\r\nآنگاه كى خسرو بفرمود تا دبيرى با كاغذ و مشك و خوشبوى به پيش او رفت . پس چنان كه آيين بود ، نامه‌اى به كاووس شاه نوشتند « 1 »  .\r\nدر آغاز نامه خداوند را كه به نيك و بد راهنماست ، آفرين بكرد . آنگاه گفت : بزرگىِ آن شاهى كه پدروار بر جان\r\n\r\n","description":"","footnote":" ( 1 ) - يقيناً خوانندهء آگاه را نيازى به اين توضيح نيست كه كاووس در اين زمان ، ديگر شاه نبوده است . ليك اطلاق واژهء شاه براى او از سر احترام است چون پيش از آن شاه بوده است . ","page_name":" 228 ","page_number":226},
  {"content":"\r\n\r\nمن لرزان است ، همچون كوه باد و دل بدسگالانش خسته بادا . بدان كه من از ايران به ريگزار فرب « 1 »  رسيدم و در سه شب سه جنگ بزرگ كرده شد . شمار سواران افراسياب را هرگز هيچ خردمندى در خواب هم نبيند . ليك اكنون اى شاه ، سيسد سر بريدهء نامداران ايشان همچون برادر و فرزند و خويشان و ديگر بزرگان گرامى افراسياب را به همراه دويست تن از نامداران ايشان كه هر يك از آنها در جنگ با سد شير برابرند ، در بند آورده ، به پيش تو فرستادم . همهء رزم ما در دشت خوارزم بود و آسمان بر چنين رزمى آفرين مىكرد . سرانجام افراسياب از برابر ما برفت و ما نيز از پس او بشتافتيم تا ببينيم كه گردش روزگار چگونه خواهد بود . آنگاه بر نامه مُهرى از مشك نهادند . پس از آن كى خسرو بر آن ريگزار خشك گذر كرد و گفت : بر اين رزمگاه آفرين باد و هميشه اختر نيك با آن باشد .\r\nرسيدن افراسياب به گنگ دژ\r\nاز سوى ديگر افراسياب همچون باد دمان به شتاب از رود جيحون بگذشت .\r\nچون سپاهش به سپاه قراخان رسيد ، همه در بارهء آنچه كه از آن جنگ ديده بودند ، سخن گفتند . سپهدار تركان نيز بسيار بگريست . آنگاه هر كه از خاندان او بود ، از براى آن فرزند گرانمايهء افراسياب و ديگر بزرگان و خويشان او چنان خروشى برآوردند كه گويى ابر از چشم شير ، خون مىچكانيد . و بدين سان افراسياب در بخارا درنگ كرد و بزرگان برترمنشى را كه از سپاهش بمانده بودند ، به نزد خود فرا خواند . چون آن پر مايگان انجمن گشتند . سگالشگران سپاه به افراسياب شاه گفتند كه : ديگر همه از كارزار بيچاره گشته‌اند . همهء بزرگان سپاه ما درگذشتند و از براى ايشان دل ما آزرده\r\n\r\n","description":"","footnote":" ( 1 ) - فرب در سوى راست و يك فرسنگى جيحون ، از جانب بخارا ، در برابر آمل چهارجوى و جنوب بيكند قرار دارد . نرشخى ، تاريخ بخارا ، ص 27 جيهانى ، أشكال العالم ، ص 182 شهيدى مازندرانى ، راهنماى نقشه جغرافيايى شاهنامه فردوسى ، ماده فرب . ","page_name":" 229 ","page_number":227},
  {"content":"\r\n\r\nگشت . همانا كه از هر سد تن از ايشان ، بيست تن هم بر جاى نمانده است و بايد بر آن رفتگان گريست . ما چندى دل از گنج و فرزند و خويشان خود بگسستيم و همچنان كه شاه فرموده بود ، در آن سوى جيحون رزمگاهى بكرديم . ليك آنچه بر سرمان آمد از بىدانشى بود . اگر چه ما چاره جوييم و تو كه شاهى ، دانايى . اكنون اگر شاه نيك مىداند سپاه را از اينجا به چاچ ببرد . بدان كه چون كى خسرو به كين خواهى آيد ، تو بايد سپاهيان را بيآرايى . پس چون شاه از گفتهء ما پيروى كند و از گلزرّيون هم بگذرد ، ديگر در بهشت گنگ « 1 »  در آرامش خواهد بود زيرا كه آنجا ، هم جاى گنج است و هم جنگ .\r\nپس همگى بر اين كار همداستان گشتند و هيچ كس سخنى ديگر نگفت و همه با ديدگانى پر اشك و رخسارى پر خون به گلزرّيون رفتند . شاه تركان سه روز را در گلزرّيون ببود و با آسودگى به شكار با يوز و باز پرداخت . آنگاه از آنجا به سوى گنگ رفتند و در هيچ جا چندان درنگ نكردند . گنگ شهرى بود همچون بهشت كه گُلش مشك سار و خشتش ، زر بود . افراسياب در آنجا چنان شاد و خندان بخفت كه گويى ديگر براى هميشه زينهار يافته بود . از هر سو سپاهيان بيكران و بزرگان و گردنكشان را فرا خواند و با مِى و گلشن و بانگ چنگ و تنبور و گل سنبل و پيمانه سرگرم بشد . و بدين گونه به ميگسارى پرداخت تا ببيند كه گردش روزگار چگونه خواهد بود و چه چيزى در نهان دارد . در همان هنگام بود كه ناگهان از هر سو كارآگاهانى پنهانى به پيش او آمدند و او را گفتند : بدان كه خسرو سپاهيانش را به جيحون كشانيد و از جيحون نيز بگذشت و به دشت رسيد . پس بنگر تا چه بايد بكنى و به شتاب همان كار را بكن زيرا ناگهان سپاهيان او خواهند رسيد .\r\n\r\n","description":"","footnote":" ( 1 ) - براى تفاوتهاى واقعى اما ناديده گرفته شده ميان گنگ و گنگ دژ و بهشت گنگ و . . . ر . ك . ج 1 از كتاب حاضر ، ص 527 و 493 . ","page_name":" 230 ","page_number":228},
  {"content":"\r\n\r\nگذشتن خسرو به جيحون\r\nچون كى خسرو به آن سوى رود جيحون بيآمد . ديگر خورد و خواب و آرام از او دور شد . پس از آن كه سپاهيانش از رود بگذشتند ، به هر سو و به نزد هر كس درود فرستاد و پيام داد كه : هيچكس از آمدن ما نترسد و همگى ، ما را از يزدان پاك خواستار گرديد . آنگاه كى خسرو گنج گرانمايه‌اى به تهيدستان داد و كسانى را كه از او شاد بودند نيز بيشتر بخشيد . سپس از آنجا به سوى سرزمين سغد رفت و آنجا را ويرانه و جايگاه جغد يافت . پس به آن شهر نيز گنجى ببخشيد و با اين كار خواست تا آن را آباد گرداند . در هر ايستگاهى نيز سوارانى از تركان به سوى شهريار ايران آمدند و از او زينهار بخواستند . آنگاه به شاه ايران در بارهء گنگ و افراسياب و سپاهيانش كه در آنجا بودند ، آگاهى رسيد و او را گفتند كه : كاكله - كه از نژاد تور است پر از كين و درد ، با سپاهيانى چون شيرِ رها شده نزديك گشته و جوياى نبرد است .\r\nبخشى از پهلوانان را هم به چاچ فرستاده و تخت و تاج تركان را مىجويد . سپاهى هم به سالارى طورگ به سوى بيابان فرستاده است . ليك كى خسرو خردمند كه چنين شنيد ، آن كار را خوار دانست . پس به سپاهى كه از بردع و اردبيل آمده بودند ، بفرمود تا گروه گروه از پيش او بگذرند . و بدين سان ايشان با سالارشان گستهم - كه در جنگ با شيران نيز دژم نمىشد ، روان شدند . آنگاه كى خسرو به سپاهيان نيمروز هم بفرمود تا با رستم دلاور سوز بر شتران مست سوار گردند و اسپانى هم با خود ببرند و ناگهان بر تركان شبيخون آورند . بدين سان گستهم و رستم كه هر دو زيبندهء تاج بودند ، يكى به سوى بيابان و ديگرى به سوى چاچ رفتند .\r\nشاه ايران يك ماه در سغد بماند و در اين هنگام همهء سغد ، نيكخواه او گشتند .\r\nكى خسرو در سغد به سپاهيان درم بداد و ايشان را آسوده كرد و جوياى فرا رسيدن هنگام نبرد بود . همهء جنگاورانى را كه نيرنگ و بند دژ و باروها را مىدانستند ، بيآورد\r\n\r\n","description":"","footnote":"","page_name":" 231 ","page_number":229},
  {"content":"\r\n\r\nو با خويش يار و همراه بكرد و با اين كار ، سرِ دشمن بدكنش را پر از انديشه ساخت .\r\nسپس از آنجا با گردنى افراخته و كمرى بسته و آمادهء جنگ ، سپاهيانى از سغد و كشانى بگرفت . همه از اين كارهاى او در شگفت گشته بودند . از سوى ديگر به تركان آگهى رسيد كه كى خسرو كينه خواه با سپاهيانش بيآمد . تركان كه چنين شنيدند ، همگى به سوى دژها روى نهادند و همه جا پر از جنبش و گفتگو گشت . پس كى خسرو به سپاهيانش گفت : اكنون كارزار ديگرگونه شد . پس هر كه از تركان به فرمان ما درآيد و دلش از جنگ جستن پيشمان شود ، شمايان نيز با او جنگ مسازيد و خونش را مريزيد و هيچ كس را به بد رهنمون مشويد . ليك اگر كسى با سپاه ما جنگ بجويد و دل كينه دارش به راه نيآيد ، ديگر ريختن خون او و تاراج و آويختن او در هر جا بر شما روا باشد . پس خروشى از پيش سپاه برآمد كه : هر كسى كه در دلش كينه‌اى از شاه ايران نيست ، شمايان نيز خوردنى را از او دريغ نداريد و كين مورزيد و جنگ مسازيد .\r\nبدين سان همگى به سوى توران زمين روى نهادند و همه جا پر از هياهو و گفتگو گشت . هر كسى از تركان كه سر فرمان در برابر ايرانيان فرود آورد ، سپاه شاهنشاه ايران هيچ آزارى به او نرسانيد . ليك تركان از بيم افراسياب نتوانستند آب به لب تشنهء خويش برسانند . هر كه از ايشان از سپاه تركان باز مىمانْد ، ديگر تن بىسرش را در راه مىيافتند . دليران ايران به همهء دژهايى كه جنگ جويان تورانى بدانها پناه برده بودند ، روى نهادند . به هر دژى كه ايرانيان مىرسيدند ، بىدرنگ باروى آن ويران مىشد و نه دژ مىماند و نه بارگاه آن و نه ريدكان و كنيزان و چهارپايان و هيچ چيز ديگرى . بدين گونه سد پرسنگ برفتند و در سراسر آن راه ، هيچ دژ و يا جايگاهى در دشتها را آباد نگذاشتند . چون كى خسرو سپاه خود را به گلزرّيون آورد ، همه جا را بسان باغ بهارى ديد . در و دشت و كوه و زمين ، پر نگار بود . بر روى همهء كوهها پر از نخچير و سراسر دشت پر از درخت بود . پس كى خسرو نگاهبانان و كارآگاهانى بفرستاد تا هيچ بدىاى از او در نهان نماند . آنگاه سراپردهء آن شهريار جوان ايران را\r\n\r\n","description":"","footnote":"","page_name":" 232 ","page_number":230},
  {"content":"\r\n\r\nبه پيش آب روان بركشيدند و شاه بر تخت زرّين نشست و با نامداران خسروپرست ، شبى تا گاه فرا رسيدن روز ، چنان جشنى به پا كرد كه مرده نيز با ديدن آن از خاك تيره بر مىخاست .\r\nاز سوى ديگر افراسياب در شهر گنگ به هنگام روز و شب ، پيوسته با كاردانان و بزرگان بيدار و خردمند مىگفت : اكنون كه دشمن به ما نزديك گشته ، ديگر چگونه مىتوان در گنگ آرامش داشت ؟ پس همهء ايشان زبان گوياى خود بر گشادند و گفتند : اينك كه دشمن بدگمان نزديك شده ، ما هيچ راهى بجز جنگ نمىپسنديم .\r\nپس چرا زبونى برگزينيم ؟ اين بگفتند و از جاى برخاستند و سراسر آن شب را به آراستن سپاه پرداختند .\r\nرزم كردن كى خسرو بار ديگر با افراسياب\r\nسپيده‌دم به هنگام بانگ خروس ، آواى كوس از درگاه برخاست . پس چنان سپاهى از شهر گنگ به دشت آمد كه راه گذر بر مور و پشه نيز تنگ شد . چون آن سپاه به نزديك گلزرّيون رسيد ، زمين بسان كوه بيستون گشت . سه شبانروز آن سپاه بيآمدند و همه جا پر از آشوب و شور شد . تا هفت پرسنگ رده‌هاى سپاهيان را - كه از مور و ملخ نيز بيشتر بودند - بكشيدند . آنگاه به روز چهارم همهء سپاهيان رده بر كشيدند . افراسياب با بزرگان و خردمندان و سواران گردنكش در دل سپاه ايستاد .\r\nجهن - پسر افراسياب - نيز كه نيزه‌اش از آفتاب هم مىگذشت ، در سوى راست جاى گرفت . طورگ جنگاور هم با سواران كارديده‌اى بسان گرگ به سوى چپ سپاه رفت و گرسيوز كينه‌خواه نيز در پشت سپاه ايستاد تا سپاهيان را در برابر دشمن نگاهدار باشد .\r\nاز سوى ديگر ، در سپاه ايران ، كى خسرو همچون كوهى در دل سپاه ايستاده بود و ايشان را پشتيبانى مىكرد . پهلوانانى چون گودرز و توس نوذر نژاد و منوشان و\r\n\r\n","description":"","footnote":"","page_name":" 233 ","page_number":231},
  {"content":"\r\n\r\nخوزان پيروز و شاد و گرگين - پسر ميلاد - و رهّام شير و هجير و شيدوش پهلوان و دلير نيز با او بودند . فريبرز - پسر كاووس - با سپاهى يكدل در سوى راست سپاه ايستاد . منوچهر - آن جنگاور استوار - هم به سوى چپ سپاه رفت . گيو - پسر گودرز - نيز كه پشتيبان و نگاهبان هر سرزمين بود ، در پشت سپاه جاى گرفت . زمين به زير ميخهاى نعل اسپان همچون كوهى از آهن گشت و همهء آب دريا از خون بسان لآل شد . از گَرد سپاهيان ، ابرى بر فراز سرها بسته شد و بانگ تبيره دل سنگ خارا را هم مىآزرد . آسمان گويى چادرى به سياهى آبنوس در بر كرده و ستاره نيز از آواى كوس اندوهگين بود . زمين همچون ابر سياهى جنبان شد ، چنان كه گويى آن سپاهيان را بر نمىتابيد . همهء آن دشت چنان پر از مغز و دست و پاى شده بود كه گويى براستى هيچ جايى بر روى زمين نمانده بود . پيوسته نعل اسپان ، بر سرهاى كشتگان فرود مىآمد و آنها را زخم مىزد و از آن نعلها آتش به آسمان مىجهيد . پس همهء خردمندان دو سپاه به سويى رفتند و به اين كينه خستو شدند و گفتند كه : اگر باز هم اين سپاه بدين گونه با درد و كينه بر اين دشت بماند ، يك تن از اين سواران بر جاى نماند و آسمان نيز از پا درخواهد آمد . از آن همه چكاچاك تبرزينها بر كلاهخودها ، روانهاى بسيارى از تن بيرون شد .\r\nون كى خسرو آن پيچش جنگ را بنگريست ، گيتى را بر دل خويش تنگ ديد .\r\nپس ، از پشت سپاه به گوشه‌اى رفت و به پيش گيهاندار به دادخواهى بشد و گفت :\r\nاى گيهاندار و اى پادشاه پادشاهان كه از دانش پارسايان نيز برترى ، اگر من ستمديده نيستم و همچون آهن در درون كوره تافته نگشته‌ام پس نمىخواهم كه در اين جنگ پيروز باشم و جاى دادگران را تنگ كنم . كى خسرو ، اين بگفت و روى بر خاك ماليد .\r\nهمه جا پر از نالهء زار او گشت . ناگهان در همان هنگام چنان باد سختى برآمد كه شاخهء درختان شاداب را بشكست و خاك آن رزمگاه را برداشت و بر رخسار شاه توران و سپاهيانش بزد . پس بر پهلوانان توران شكست آمد و همگى كشته و زخمى و دست بسته گشتند . هر كه از ايشان هم كه سر از جنگ با ايرانيان مىپيچيد ، چون\r\n\r\n","description":"","footnote":"","page_name":" 234 ","page_number":232},
  {"content":"\r\n\r\nافراسياب آگهى مىيافت ، سرش را با دشنه از تن جدا مىساخت و بر خاك و ريگ مىافكند . بدين گونه تا آسمان و زمين تيره شد ، بسيارى از تركان گرفتار گشتند . سرانجام شب فرا رسيد و چادر مشك رنگ خود را بپوشيد . تا ديگر كسى به جنگ نيآيد . پس چون روى زمين تيره شد ، شاهان نيز سپاهيان خود را از دشت فرا خواندند . از دامان كوه تا پيش رود ، همه جا پر از سپاهيان با جوشن و زره و كلاهخود بود . پس در هر سو آتش بر افروختند و نگاهبانانى را به هر سو بيرون فرستادند . افراسياب نيز آمادهء جنگ مىشد و چشم دوخته بود تا چشمهء آفتاب برآيد و رخسار كوه را درخشان و زمين را همچون نگين بدخشان سازد . [ ليك نمىدانست كه : 
  ]\r\nجهان آفرين را دگر بود راى * به هر كار با راى او نيست پاى\r\nپناه گرفتن افراسياب در گنگ بهشت\r\nدر آن شب تيره كه همچون روى زنگى ، سياه بود ، كسى از سوى گستهم - پسر نوذر - به پيش شاه ايران آمد و گفت : شاه گيتى جاودانه زنده بادا . بدان كه ما پيروز و شاد بازگشتيم . شب هنگام به گاه خواب بود كه ناگهان به آن نامداران افراسياب رسيديم . آن بىخردان هيچ سوارى را به نگاهبانى سپاه خويش نگمارده بودند . پس چون بيدار گشتند ، شمشير و گرز گران بركشيديم و آنگاه كه روز فرا رسيد بجز قراخان و اندكى از مردان ايشان ، كسى نماند . اكنون همهء آن دشت پر از سرين و سرهاى ايشان است و زمين ، بستر آنها و خاك ، چادرشان گشته است . سپيده دم بود كه فرستاده‌اى نيز از سوى رستم بيآمد و مژده داد كه : ما در بيابان از تورانيان آگهى يافتيم ، پس تيز شتافتيم . رستم شب و روز را يكى مىداشت و مىشتافت . هنگام روز بود كه به ايشان رسيديم . چون خورشيد گيتى فروز سر از كوه برآورد . تهمتن\r\n\r\n","description":"","footnote":"","page_name":" 235 ","page_number":233},
  {"content":"\r\n\r\nكمان را به زه كرد و چون به ايشان نزديك شد ، كلاهخود بر سر نهاد و آنگاه كه دست به تيرباران ايشان گشود ، ديگر آن بيابان از پيكار تركان آسوده گشت . اكنون نيز رستم ، كينه‌خواهانه به توران زمين رفته است و به زودى از او به شاه آگهى رسد . سپاهيان ايران كه چنين شنيدند ، خروشى به شادى برآوردند . ليك [ كارآگاهى از سوى 
  ] سپهدار تركان پنهانى به آن گفتار گوش مىداد . آنگاه كى خسرو به همهء تركانى كه دوستدار شاه ايران بودند ، بفرمود تا بر اسپ سوار شدند .\r\nاز سوى ديگر ، سوار شتابان و خروشانى به نزد افراسياب آمد و گفت : از همهء سپاهيان ما تنها قراخان با شست مرد ديگر رهايى يافت ، كه اكنون به نزديكى اينجا رسيده‌اند . ليك چنان سپاهى از ايرانيان به سوى توران روى نهاده‌اند كه آب جوى نيز از ايشان ناپديد شود . افراسياب شاه كه چنين شنيد ، به سگالشگر سپاه گفت :\r\nاين بار ، ما را بخت بد پيش آمد . چون رستم تخت ما را بگيرد ، ديگر به يكباره شاهى ما گم شود . اكنون او گمان مىكند كه ما كه درگير جنگ با كى خسرو هستيم ، از اين كار او آگهى نداريم و چيزى نشنيده‌ايم . ليك ما همچون آتش بر ايشان شبيخون آوريم و روى گيتى را از خون ، بسان جيحون سازيم . پس همهء سپاهيان و مردان فرزانه و راهنما نيز چنين پسنديدند و بدين سان افراسياب همهء بنه‌هاى سپاه را در همانجا نهاد و خود با سپاهيانش همچون آتش تيز بر آن دشت براند .\r\nدر همان هنگام كه آسمان از گَرد سپاه توران تيره شد ، نگاهبان سپاه ايران از دشت بيآمد و همه جا را از تركان پاك ديد . پس به شاه ايران آگهى رساند كه : همهء دشت پر از خرگاه و تاژ است ، ليك هيچ كسى درون آنها نيست . خسرو كه چنين شنيد ، بدانست كه چرا سالار چين بدانسان بىهنگام از آن دشت كينه برفت .\r\nدانست كه افراسياب از گستهم و رستم آگهى يافته و از آن رو بوده كه آن چنان تيز بشتافته است . پس بىدرنگ فرستاده‌اى به سوى رستم روانه كرد و گفت : افراسياب از اينجا برگشته و به جنگ تو شتاب آورده است . پس سپاه را بيآراى و هوشيار باش و شب و روز با تركش و تير باش . آن فرستاده ، كارآزموده و شايسته بود و راه و بى راه را\r\n\r\n","description":"","footnote":"","page_name":" 236 ","page_number":234},
  {"content":"\r\n\r\nمىدانست . پس رفت تا به پيش رستم رسيد . بديد كه پهلوان شيردل ميان بسته است و همهء سپاهيانش گرزها را بر دوش نهاده و گوش به فرمان او سپرده‌اند . پس فرستاده ، آن پيامى را كه فرجام آن آرامش بود ، بگفت . از سوى ديگر ، كى خسرو كينه جوى با آرامش و بىهيچ گفتگويى نشسته و آن سراپرده و تاژ و تختهايى را كه از تورانيان بر جاى مانده بود ، بر سپاهيان خود بخش مىكرد . آنگاه كشتگان ايرانى را بجست و خون و گِل نبرد از ايشان بشست و نساجامه بكرد و به آيين بزرگان ، ايشان را در دخمه نهاد . سپس بنه بر نهاد و سپاهيان را بر نشاند و به شتاب از پس شاه تركان براند . چون به نزديك شهر رسيد ، افراسياب گمان مىكرد كه رستم به خواب رفته است و پيوسته مىگفت : بر سر رستم شبيخون خواهيم كرد و از او و سپاهيانش گَرد بر خواهيم آورد . ليك ناگهان در تاريكى شب ، نگاهبانان ايشان را بديد و آواز اسپانشان را در شب بشنيد . پس ، از كار رستم ، شگفت زده و انديشناك گشت . رستم تيز چنگ در پيش آن سپاهِ كوفته و خسته بود و در پشت ايشان نيز شاه و سواران جنگيش روان بودند .\r\nافراسياب كه چنين ديد ، نزديكان را به پيش خود خواند و آن انديشهء خود را با ايشان بگفت و پرسيد كه : اكنون چارهء اين كار را در چه مىبينيد ؟ آن چاره‌جويان به شاه نامور گفتند : اينك در هنگامى كه آن همه گنجهاى شاه در گنگ دژ است ، چرا بايد رنج راه را ببينيم ؟ هشت پرسنگ بالا و چهار پرسنگ نيز پهناى گنگ دژ است و جايگاه زن و كودك و مرد و سپاهى و بزرگى و فرمان و تخت و تاج است . دالمن نيز بر فراز باروى آن نمىپرد و هيچ كسى آن بلندى را در خواب هم نمىبيند . براى تو در آنجا ايوان شاهى و خوردنى و گنج و تاج و سپاه هست و براى دشمنت تنها رنج راه خواهد بود . آن سرزمين كه نام بهشت بر خود دارد « 1 »  ، جاى شادى و آرام و كام است . در هر گوشهء آن چشمه‌هاى آبگير به بالا و پهناى يك تير پرتاب است . موبدان\r\n\r\n","description":"","footnote":" ( 1 ) - باز هم خلط گنگ دژ با بهشت‌گنگ و گنگ است . ر . ك . زيرنويس پيشين . ","page_name":" 237 ","page_number":235},
  {"content":"\r\n\r\nهندى و رومى « 1 »  ، آن بهشت را در آن سرزمين آباد برآوردند . از فراز باروى آن مىتوان به آسانى تا بيست پرسنگ را بر دشت ديد كه چه كسى مىآيد . و تو نيز اى شاه بدان كه بهرهء تو از گيتى تنها جنگ است و بس و اين گيتى نيز سرانجام براى كسى نخواهد ماند . چون شهريار توران آن گفته‌هاى ايشان بشنيد ، او را خوش آمد و از روزگار بىترس گشت . پس با دلى شاد و به همراه سپاهيان و ساز و برگ جنگ به بهشت گنگ آمد . پيرامون آن شارستان بگشت و يك بدست « 2 »  نيز خارستان در آن نديد . كاخى در آن سر به آسمان برآورده بود كه شاه فرمانروا آن را بساخته بود . پس افراسياب در ايوان فرود آمد و بار داد و به سپاهيان درم و دينار ببخشيد . آنگاه مهترانى را بر چند سپاه نگاهبان ساخت و به هر سوى بفرستاد . شب و روز بر آن بارو نگاهبانان و پاسبانان ، ديده بانى مىكردند . سپس موبدان و خردمندان را در سوى راست خويش بنشاند و نويسندهء نامه را فرا خواند .\r\nنامهء افراسياب نزديك فغفور چين\r\nپس نامه‌اى با سد هزار آفرين به فغفور چين نوشتند . افراسياب در آن نامه گفت :\r\nبدان كه مرا از گردش روزگار هيچ بهره‌اى بجز كارزار نيآمده است . كسى را كه مىبايست مىكشتم ، بپروراندم و اكنون از اوست كه روزگارم سخت گشته است .\r\nاينك اگر فغفور چين به يارى من بيآيد ، روا باشد چرا كه روانم بر مِهر او گواه است .\r\nاگر هم كه خودش نيآيد ، سپاهى را به كينه خواهى بدينسو بفرستد . و بدين سان شب به هنگام خواب ، آن فرستاده از پيش افراسياب به چين رفت . فغفور سرافراز او را بنواخت و ايوانى خرّم برايش بپرداخت .\r\n\r\n","description":"","footnote":" ( 1 ) - حكيم فردوسى در بسيارى جاها سخن از موبدان رومى به ميان آورده است كه چنين به نظر مىرسد كه مراد او روحانيون رومى بوده باشد .  ( 2 ) - بدست به پارسى به معناى وجب است . ","page_name":" 238 ","page_number":236},
  {"content":"\r\n\r\nاز سوى ديگر ، افراسياب در گنگ ، آرام و خورد و خواب نداشت . در كنار ديوار ، گردونه‌ها را بر پاى كرد و بفرمود تا افسونگران ، سنگهاى گران را بر بارو آوردند . آنگاه بسيارى از كاردانان رومى را فرا خواند و سپاهى از ايشان را بر فراز ديوار دژ نشاند .\r\nجاثليق « 1 »  بيدار دل و گردونه و بلكن « 2 »  به بالاى بارو برد . همهء دژ را پر از كمانهاى سخت و سپرهاى گرگ و گبر و كلاهخود ساخت . سپس گروهى از آهنگران را بفرمود تا با سختى پنجه‌هايى از پولاد بسازند . آنگاه آنها را بر نيزه‌هايى دراز ببستند تا هر كسى كه به بالاى دژ برود ، به آن چنگهاى تيز آويخته گردد و گرنه زود از دژ بگريزد . افراسياب از آن پس سپاهيان را درم بخشيد و در هر كارى ، با هر كسى داد بكرد . كلاهخود و شمشير و برگستوان و سپرهاى چينى و تير و كمان بيشمار به سپاهيان - و بويژه به كسانى كه كارزار كنند - ببخشيد . آنگاه چون از اين كارها آسوده شد ، با آن جنگسازان شاهدوست به شادى نشست - هر روز سد چنگ نواز پرى چهره در درگاه شاه توران انجمن مىگشتند . افراسياب شب و روز بزم مىآراست و از آن تركان ، سرود و مى مىخواست ، و بدين سان هر روز گنجى را به باد داد و امروز و فردا به يادش نيآمد .\r\nاگر بودنى بود دل را به غم * سزد گر ندارى نباشى دژم\r\nافراسياب دو هفته را بدين گونه شادان بزيست . براستى چه كسى مىداند كه فردا كدام كس را شاد مىسازد ؟\r\n\r\n","description":"","footnote":" ( 1 ) - نام جاثليق كه يكى از مقامات روحانى مسيحيت است ، در بسيارى جاها به هنگام فتح قلعه‌ها به كار برده شده است و چنين به نظر مىرسد كه در آن هنگام يكى از معانى آن كسانى بوده كه متخصص در گشودن قلعه‌ها بودند .  ( 2 ) بلكن به پارسى به معناى منجنيق است . ","page_name":" 239 ","page_number":237},
  {"content":"\r\n\r\nآمدن كى خسرو به پيش گنگ دژ\r\nبه سديگر هفته بود كه كى خسرو به گنگ رسيد و آن آواى بلند ناى و چنگ را بشنيد . پس بخنديد و به گِرد آن بارو بگشت و از آن گردش روزگار شگفت زده شد و گفت : همانا كسى كه اين بارو را بر آورد ، از بهر پيكار نبود . چون او خون سر شاه ايران « 1 »  را بريخت ، اين چنين از برابر ما به درون اين بارو گريخت . كى خسرو كه از ديدن چنان جايى در شگفت گشته بود ، به رستم گفت : اى پهلوان ، سزاوار است كه با روانى روشن ببينى كه يزدان گيهاندار چگونه در اين نبرد ، خوبى و پيروزى را بهرهء ما ساخت و آن بدكار كه به تندى و كژّى و نابخردى و بدى ، نامدار بود ، اكنون اين چنين از دست ما به اين بارو گريخت و از كارزار بيآسود . آن بدكار ، سر و بزرگ بَدان گيتى است و اينك كه به پيرى رسيده ، بدتر گشته است . پس سزاوار است كه از براى اين كار ، يزدان را سپاسگزار باشم ، زيرا پيروزى و دستگاه از اوست و اوست كه آفرينندهء خورشيد و ماه است .\r\nدر يك سوى آن شارستان ، كوه بود . پس هيچ اندوهى از پيكار سپاه در آن سو نبود .\r\nدر سوى ديگر هم رود و آب روان بود كه روان آدمى از ديدن آن روشن مىگشت .\r\nپس سپاه ايران ، سراپرده را بر دشت كشيدند و در هر سو درفش كيانى را بر پا داشتند . سپاهيان هفت پرسنگ را پوشاندند ، چنان كه زمين به زير ايشان به ستوه آمد . رستم در سوى راست ، سراپرده بزد و سپاهى از شاه ايران بخواست . فريبرز - پسر كاووس - نيز با نفير و كوس در سوى چپ سراپردهء خود را بزد . سديگر پسر گودرز بود كه جاى خود را برگزيد . چون شب فرا رسيد ، از هر سو خروش برآمد و همه جا پر از جنگ و جوش شد . از آن همه نالهء نفير و شيپور و ناى ، دل زمين از جا\r\n\r\n","description":"","footnote":" ( 1 ) - مراد كى خسرو است . ","page_name":" 240 ","page_number":238},
  {"content":"\r\n\r\nبرآمد .\r\nچون روز فرا رسيد و خورشيد ، زنگار از آسمان برداشت و پيراهن مشك رنگ شب را بردريد ، شاه ايران بر اسپ سياه‌رنگ خود سوار گشت و بيآمد و به گِرد سپاه بگرديد . آنگاه به رستم پيل تن گفت : اى مهتر مهربان انجمن ، اميد آن را دارم كه افراسياب ديگر هرگز گيتى را به خواب هم نبيند . چه كشته و چه زندهء او كه بدست آيد ، سر تيغ يزدان پرست را خواهد ديد . اكنون چنين مىپندارم كه از هر سو براى او سپاهيانى بيآيد ، زيرا چنين نيرويى دارد . ليك آن سپاهيان ، از ترس است كه او را يارى مىدهند ، نه از كين و كامگارى او . پس ما نيز بكوشيم تا پيش از آن كه او سپاهيان را به نزد خود فرا خواند ، راه را بر او بگيريم و باروى آن دژ را فرود آوريم و همهء سنگ و خاكش را به رود بريزيم . اكنون ديگر روزگار سختى سپاهيان ما گذشته و آن روزهاى رنج ، جاى خود را به آرامش داده است . چون دشمن در پشت ديوار پناه گيرد ، ديگر سپاه ما از پيكار و كين او نترسند . افراسياب دل شكسته در اين شارستان است كه از اين پس بىگمان خارستان مىگردد . اينك ما چون گفتار كاووس را به ياد آوريم ، همگى روانهايمان را به سوى داد خواهيم آورد زيرا او گفت : اين كينه را كه همچون درخت برومند با تنه و شاخه است ، روزگار با زنگار و گَرد نخواهد پوشاند . پسر بر پسر اين كينه را بگذراند و اين چنين باشد تا ششسد سال بگذرد « 1 »  .\r\nو در سراسر اين روزگار ، آن كينه بسان درختى تازه برگ باشد و از براى كينه شاهان ، دل هيچ كس از مرگ نترسد . چون پدر بگذرد و آن كينه بر جاى بماند ، پسرش بر آن درد ، راهنما باشد . بزرگان كه آن گفتار كى خسرو را بشنيدند ، او را خسرو پاك كيش خواندند و گفتند : باشد كه كينهء پدر بر تو بسر آيد و هميشه شاد و پيروزگر باشى .\r\n\r\n","description":"","footnote":" ( 1 ) - مراد اين است كه اين كين تا حدود 600 سال پس از كشته شدن سياوش يعنى تا آخر حكومت كيانيان ادامه خواهد يافت . ","page_name":" 241 ","page_number":239},
  {"content":"\r\n\r\nآمدن جهن به پيام افراسياب\r\nروز ديگر چون خورشيد از دشت برآمد و چراغ زرّين خود را بر آسمان نهاد ، خروش بلندى از بارو برآمد كه شهريار ايران از آن انديشناك گشت . در همان هنگام چون در دژ را بگشودند ، آن راز پوشيده آشكار گشت . جهن به همراه ده سوار خردمند و با دانش و مايه‌دار بيآمد و به پيش دهليز سراپرده رفت و با آن نامداران بر پاى ايستاد . سالار بار كه چنين ديد ، به پيش شاه ايران آمد و گفت : جهن با ده سوار بيآمده است . شاهنشاه ايران كه چنين شنيد ، بر تخت پيلسته بنشست و آن تاج دلافروز را بر سر نهاد . آنگاه منوشان پهلوان بيآمد و جهن خرد يافته را به پيش شاه برد . چون جهن خردمند و جنگاور به پيش خسرو رسيد ، رخسارش از اشك ناپديد گشت و از ديدن او شگفت زده گشت و كلاه بزرگى از سر برگرفت . چون به نزديك تختش رسيد ، بر او آفرين كرد و او را نماز برد و گفت : اى شهريار نامور ، هميشه روزگار را به شادى بگذرانى ، سرزمين ما بر تو فرخنده باشد و دل و چشم بدخواه تو كَنده بادا . هميشه شاد و يزدان پرست زندگانى كنى و بر اين سرزمين ما نيز دستت گسترده باشد . اكنون اگر دل شاه شتاب نگيرد ، پيامى از افراسياب به او رسانم .\r\nچون شاه آن گفتار جهن را بشنيد ، بفرمود تا پيشگاه زرّينى را به زير آن مرد خردمند نهند . جهن بنشست و پيام پدر را ياد كرد و به شاه ايران گفت : بدان كه افراسياب با درد و مژگانى پر اشك بنشسته است . پس نخست از آن شاه سپاه توران كه داغ بر دل دارد ، درودى به شاه ايران مىرسانم . افراسياب مىگويد : يزدان را سپاسگزارم و به دو پناه مىبرم كه مىبينم فرزند ما به اين پايگاه رسيده است كه شهريارى كند و سپاه براند و بر اين گردش روزگار سوار گردد . از سوى پدر ، همهء پدرانش تا كى كواذ ، شاه بوده‌اند و از سوى مادر نيز نژادش به تور مىرسد . سرش از همهء شاهان گيتى برتر است و نام او بر تخت ، همچون تاجى است . دالمن پرّان در\r\n\r\n","description":"","footnote":"","page_name":" 242 ","page_number":240},
  {"content":"\r\n\r\nابر و نهنگ دلاور در دريا ، همگى پاسبان تخت تو هستند و به بخت تو است كه دد و دام ، شادمانند همهء بزرگان با تاج و زيور روى زمين ، كهتران تو هستند . ليك شگفت‌تر از كار ديو نژند نديده‌ام كه هرگز جز گزند براى ما نمىخواهد . نمىدانم كه چرا دل من كه بدان مهربانى و راستى بود ، به سوى كاستى گراييد و سياوخش خردمند - پسر كاووس شاه - به بىگناهى به دست من كشته شد ؟ اكنون من از آن كار ، جگر خسته و پر از دردم و از خواب و خورد دورى گزيده‌ام . ليك بدان كه من او را نكشتم و اين ديو ناپاك بود كه ترس از پروردگار را از دلم ببرد . روزگار براى او چنين خواسته بود و من تنها بهانه‌اى بودم . اكنون تو كه خردمند و پادشاه هستى و مردم پارسا را پذيرنده‌اى ، بنگر كه در اين كينه جستن ، چند شهر فراخ پر از باغ و ايوان و ميدان و كاخ ويران گشت و بهانهء آن هميشه سياوخش و افراسياب بود . نيز به آن كارزار سواران جنگاور بنگر كه تنشان همچون پيل و زورشان بسان نهنگ بود ، ليك سرانجام هيچ نساجامه‌اى بجز كام شيران نيافتند و سرى هم نزديك تنشان نبود . يك ايستگاه نيز در سراسر بيابان بر جاى نمانْد و در همهء كشور هيچ بجز دشت ويران نمانْد . بدين گونه از نام ما تا رستاخيز هم چيزى بجز كينه و زخم شمشير تيز نماند .\r\nولى پروردگار گيهان آفرين اين را از ما نپسندد و ما سرانجام از گزند پيچان شويم .\r\nليك اگر باز هم بىهيچ انديشه‌اى جوياى جنگ هستى و دَمى نيز دلت از كين نمىآسايد ، پس به اين گردش روزگار بنگر و جز از آن مياموز . ببين كه ما در بارو هستيم و تو با سرى پر از كين و خون در دشت هستى . من اين بهشت خودم را كه خود ساخته‌ام ، گنگ مىخوانم . در اينجا براى من گنج و سپاه و نگين و تاج و كِشت و خوردنى و جنگاوران و شيران نبرده است . ليك براى تو ديگر هنگام گرمى و خوشى و گل و لالهء سرخ رنگ گذشته است . زمستان و سرمايى در پيش است كه دستها بر نيزه‌ها يخ مىزنند . چون ابر بر اين سرزمين سايه افكند ، ديگر همه جا همچون سنگ مىگردد . آنگاه من از هر سو كه سپاهيانى فرا خوانم ، به پيش من آيند و تو را توان پايدارى در برابر گردش خورشيد و ماه نباشد . اگر هم اين چنين گمان\r\n\r\n","description":"","footnote":"","page_name":" 243 ","page_number":241},
  {"content":"\r\n\r\nمىكنى كه گردش روزگار ، تو را در كارزار پيروز گرداند ، پس بدان كه گردش آسمان از انديشهء تو خواهد گذشت و كسى ديگر از رنج تو برخوردار خواهد شد . اگر هم با خود مىگويى كه : ترك و چين را بگيرم و آسمان را بر زمين بزنم و شمشير بر ايشان نهم و تو را نيز گرفتار سازم پس مپندار كه اين نيز سرنوشت است و آن كسى كه نافرسودنى است ، فرسوده خواهد گشت . بدان كه من نبيرهء زادشم - آن سر خسروان - هستم و از نژاد فريدون و جم مىباشم . مرا هم دانش و فرّهء ايزدى است و هم بسان سروش ، آيين و پر دارم و آنگاه كه ديگر روزگار بر من به تنگ آيد ، ديگر دلم پند هيچ آموزگارى را نمىشنود . پس به فرمان يزدان ، شب به هنگام خواب از درياى كيماك « 1 »  بگذرم و سپاه و كشورم را به تو بسپارم . تو در گنگ دژ آرام گيرى و هيچكس مرا نبيند . ليك چون هنگام كين خواستن من فرا رسد ، ديگر آن زمان ، سپاه آراستن مرا ببين ، آن هنگام من بيآيم و كينهء خويش را از تو بخواهم و در هر جا كيش خود را آشكار گردانم . ولى اگر كينه را از سر خويش بيرون سازى ، من نيز در گنج‌هاى تاج و كمر و دينار و زر و گوهرى را بر تو خواهم گشود كه هرگز فريدون نيز به ايرج نداده بود .\r\nتو آنها را بردار و ديگر از كينه ياد مكن . پس چون چنين كنى ، ديگر اگر چين و ماچين را هم بگيرى ، روا باشد و همان بايد كرد كه دلت آهنگ آن دارد . خراسان و مكران نيز به پيش تو و شادكامى من به كم و بيش تو است . برايت هر اندازه سپاه كه بخواهى ، مىفرستم و سپاهيانت را توانگر مىسازم و تو را تخت زرّين و افسر مىدهم . در هر كارزارى پشتيبانت خواهم بود و در پيش انجمن ، تو را شهريار خواهم خواند ، پس هر آنچه مىخواهى ، بگو .\r\nليك اگر باز هم از پند من سر بپيچى و به كين خواهى نياى خود بيايى ، پس آمادهء جنگ باش و بدان كه من نيز بسان پلنگ آمادهء رزم هستم .\r\n\r\n","description":"","footnote":" ( 1 ) - درياى كيماك همان رود اتل ( ولگا ) است كه چون از خاك كيماك مىگذرد ، به آن رود كيماك گويند . شهيدى مازندرانى ، راهنماى نقشه جغرافيايى شاهنامه فردوسى ، ماده درياى كيماك . صاحب مجمل التواريخ و القصص اين نام را به صورت كيمال ضبط كرده است . ص 49 . براى كيماك ر . ك . حدود العالم ، ص 271 - 269 و تعليقات مينورسكى . ","page_name":" 244 ","page_number":242},
  {"content":"\r\n\r\nپاسخ دادن كى خسرو ، جهن را\r\nچون شاه ايران پيام را بشنيد ، خندان به دو نگاه كرد و گفت : اى رزمجوى ، همهء آنچه را كه گفتى ، شنيدم . نخست آن كه مرا آفرين كردى و از افراسياب درود دادى ، و گفتى كه چشمانش اشكبار است ، پس همان درود بر تخت و تاج و نگين او باد و هميشه شاد و پيروز بخت باشد . ديگر آن كه [ از زبان افراسياب 
  ] گفتى كه : يزدان را سپاسگزارم چون كه پسر يزدان شناس خود را از همهء شاهان گيتى ، شاهى دل افروزتر و پسنديده‌تر و پيروزتر مىبينم پس بدان كه همهء آنچه را كه گفتى ، يزدان به من داده است . همانا كه با اين هنرهايى كه گفتى ، خِرَد يار باشد . تو هر چه بخواهى چرب زبانى ليك در دل ، پاك و يزدان پرست نيستى . آدمى بايد كه به دانش ، توانگر باشد و براستى كه كردار از گفتار بهتر است . بدان كه فريدون فرّخ هم نه ستاره شد و نه از آدميت و اين خاك تيره تنى برگذشت . ليك تو گفتى كه من به آسمان بر شوم و بدين گونه با اين گفتارت شرم از چهره بشستى . دلت به راه جادو برفت و سخن بر زبانت همچون پيرايه‌اى گشت . زبانت پر از گفتار و دلت پر از دروغ است ، ولى دروغ در نزد مرد دانا فروغى نگيرد . پس كسى را كه پدرش را بكشتى ، اكنون كه ديگر استخوانى نيز از سياوش بر جاى نمانده ، شاه گيتى مخوان . تو مادرم را از سراپرده بيرون كشيدى و آن چنان كينه‌خواه گشتى . بر سر من نيز آنگاه كه هنوز از مادر نزاده بودم ، آتش بيافروختى چنان كه هر كسى كه در پيش درگاه تو بود ، بر جان بدخواهت نفرين بكرد . زيرا هرگز در گيتى هيچ كسى از شاهان و پهلوانان و مردان ، چنين نكرد كه در پيش همهء انجمن ، زنى را كِشان كشان بيآورد و به مردم كُشان بسپارد تا او را چندان تازيانه بزنند كه دخترش بچّهء خود را بيافكند . ليك در همان هنگام بود كه پيران خردمند به آنجا رسيد و آنچه را كه هرگز نديده و نشنيده بود ، بديد . بدان كه فرمان يزدان اين چنين بود كه من در ميان هر انجمنى سرافراز باشم . ايزد رنج و سختى تو را از\r\n\r\n","description":"","footnote":"","page_name":" 245 ","page_number":243},
  {"content":"\r\n\r\nمن بيآفريد ، چرا كه روزگار با من رازى داشت . آنگاه چون از مادر زاده شدم ، مرا بسان يك بچّهء بىارزش به پيش شبانان فرستادى تا همچون شيران نرّ بار آيم . دايهء بزان و شبان گاوميشها بودم و شب و روز ، آرام و خواب نداشتم . اين چنين بود تا روزگارى بگذشت و سرانجام ، پيران مرا از دشت به پيش تو آورد . تو مرا بنگريستى تا ببينى كه آيا سزاوار تخت و تاج هستم يا نه ؟ تا بسان سياوش سرم را از تن جدا سازى و تنم نساجامه‌اى نيز نيابد . ليك در همان هنگام بود كه يزدان پاك ، زبان مرا ببست و خيره نگاه كردم . تو كه چنين ديدى ، مرا بىدل و بىخِرَد يافتى و از آن رو بود كه زود به كردار بد نشتافتى . بنگر كه سياوش چه راستيها كرد و چه بديها و كاستيها بديد . از گيتى تنها پناه بردن به تو را برگزيد و چنان كه آيين نامداران باشد ، از بهر تو تخت و تاج را رها كرد و به پيش تو آمد و در گيتى تنها تو را شاه خواند . راستكارى بكرد و آن انجمن را رها ساخت تا او را پيمان شكن نخوانى . ليك تو چون پهلوانى و بزرگى و نيرو و آيين وى را بديدى ، آن خوى بدت از جا بجنبيد و آن پاك دل را از پاى بيافكندى و سر چنان تاج دار ارجمندى را همچون سر گوسپندى بريدى . از گاه منوچهر تا كنون هميشه بدتن و بدگمان بوده‌اى . نخستين زيان از تور بود كه با پدر خويش بد بكرد و آنگاه پسر بر پسر ، همگى خاندان شما نه بر راه بزرگى بودند و نه بر آيين و كيش . گردن نوذر نامدار را كه از نژاد شاهان بود و پدرش نيز شاه بود ، بزدى . آنگاه برادر نيكخويت - اغريرث - را كه آرزوى نيكنامى داشت ، بكشتى . براستى كه تو همواره بدتن بوده‌اى و اين خوى بد تو از راه اهريمنى است . اگر كسى بديهاى تو را بشمارد ، از گردش روزگار نيز فزونتر گردد . ديگر آن كه گفتى كه اين ديو پليد بود كه دل و انديشهء مرا به سوى زشتى كشانيد پس بدان كه ضحاك و جمشيد هم آنگاه كه دلشان از نيكويى نااميد گشت ، گفتند كه اين اهريمن بود كه دل ما را از راه ببُرد و دستمان را از هر نيكويى كوتاه ساخت . ليك روزگار بد از براى آن خوى و آموزگار بدى كه ايشان را از راه ببرد ، از آنها برنگشت .\r\n\r\n","description":"","footnote":"","page_name":" 246 ","page_number":244},
  {"content":"\r\n\r\nكسى كو بتابد سر از راستى * ببيند همى كژّى و كاستى\r\nدر جنگ پشن نيز پيران آن همه سوار را در آن كارزار بكشت كه زمين از خون گودرزيان گِل شد . همانا كه تو جز رنج و راه زيان نمىجويى . اكنون هم با هزاران هزار سوار ترك به كارزار آمدى و سپاهيانت را به آموى كشيدى تا جنگ بيآغازى . آنگاه از ميان ايشان ، پشنگ به پيش من آمد . تو او را به نزد من فرستادى تا سرم را ببُرد و آنگاه تو بيايى و كشورم را ويران كنى . ليك يزدان گيهاندار يار من گشت و سِر بخت دشمن نگونسار شد . اكنون تو به من بگوى كه اگر من از بخت و شاهى تو شادان و دلافروز باشم ، آنگاه كه كردارهاى تو را به ياد آورم ، ديگر باور من در بارهء تو چگونه خواهد بود ؟ بدان كه از اين پس تا رستاخيز ، مرا با تو هيچ سخنى جز با شمشير تيز نباشد . پس با نيروى گنج و سپاهيانم و به اختر نيك و گردش خورشيد و ماه در برابر تو بكوشم و در پيش يزدان به پا ايستم و در گيتى هيچ راهنمايى بجز او نخواهم . باشد كه بَدان را نابود و گيتى را با داد و دهش ، نو سازم . بدانديش را از ميان بردارم و سر بدنشان را بىافسر كنم . اكنون [ تو اى جهن 
  ] هر آنچه كه گفتم به نياى من بگوى و او را بگو كه در جنگ اين همه بهانه نجويد . آنگاه كى خسرو يك تاج زبرجدنگار و يك گردنبند زرّين و دو گوشواره به جهن داد . جهن نيز در همان هنگام به پيش پدر رفت و همهء سخنهاى كى خسرو را به او بگفت . افراسياب از شنيدن پاسخ كى خسرو برآشفت و دلش پر از درد و سرش پر از شتاب گشت پس سپاهيان را گنج و درم و گرز و شمشير و كلاهخود ببخشيد .\r\nرزم كى خسرو با افراسياب و گرفته شدن گنگدز\r\nافراسياب سراسر آن شب تيره را تا خورشيد در آسمان پديدار شد و كوه را همچون پشت پيل سپيد ساخت ، به آراستن سپاه پرداخت و هيچيك از سواران\r\n\r\n","description":"","footnote":"","page_name":" 247 ","page_number":245},
  {"content":"\r\n\r\nترك ، آرام و خواب نيافتند . چون آواى كوس از شهر گنگ برخاست ، ديگر از آن سپاهيان ، زمين ، آهنين و آسمان به سياهى آبنوس گشت . از سوى ديگر ، شاه نيك انديش ايران - آن سر موبدان - سپيده‌دم بر اسپ سوار شد و بيآمد و به گِرد بارو بگشت تا ببيند كه بايد چگونه كارزار كند . پس به رستم بفرمود تا با گروهش همچون كوه از يك سو بيآيد . گستهم - پسر نوذر - نيز در يك سو و گودرز فرخنده انديش هم در سوى ديگر جاى گرفت . آن شاه كامكار ايران نيز با كوس و پيلان و سواران جنگى در سوى چهارم بايستاد . آنگاه كى خسرو هر گونه كه مىبايست ، سپاه را بيآراست و سپس به پيش دژ آمد و به سپاهيان بفرمود تا پيرامون آن بارو كَنده‌اى بسازند . پس همهء پهلوانان رزم آزموده و كسانى را كه آگاهى و توانايى جنگ دژ را داشتند ، از هر سو ، از چين و روم ، و نيز موبدان ، همگى تيز به گِرد آن شارستان بگشتند و هر گونه چاره‌اى بجستند . آنگاه كَنده‌اى به درازاى دو نيزه بساختند و سپاهيان به گِرد آن پراكنده شدند تا مبادا در تيرگى شب ، بىآن كه سپاه ايران آماده باشند ، تركان بر ايشان تاخت آورند . آنگاه كى خسرو در هر سو دويست گردونه و دويست بلكن بساخت و دويست چرخ « 1 »  و كمان بيآورد تا چون سر دشمنان از فراز ديوار دژ پديد آيد ، از آن بلكنها همچون تگرگ بر سرشان سنگ ببارند . در پسِ آن بلكنها نيز روميان كمر بسته با چرخها جاى گرفته بودند . سپس شهريار ايران بفرمود تا دويست پيل را در هر سوى آن بارو و پيرامون آن بيآورند . و بدين سان به زير آن بارو كَنده‌اى بساختند و زير آن ستونهايى از چوب نهادند و آن بارو از براى آن چوبها بود كه بر جاى ماند و بر پاى ايستاد . آنگاه شاه ايران بفرمود تا آن چوبها را به نفت سياه بيآلايند . و بدين گونه نيرنگ بزد تا از يك سو از بالا با بلكن و تير ، رخسار سركشان را به زردىِ زرير « 2 » \r\n\r\n","description":"","footnote":" ( 1 ) - چرخ به كمام حكمت گفته مىشود و آن نوعى از منجنيق است كه با آن تير مىاندازند . برهان قاطع ، ماده چرخ .  ( 2 ) - زَرير گياهى زرد رنگ است كه به آن اسپرك نيز مىگويند و با آن جامه‌ها را رنگ مىكنند . بعضى گويند برگ زردچوبه است . بعضى ديگر گويند نوعى از گل است . برهان قاطع ، ماده زرير . ","page_name":" 248 ","page_number":246},
  {"content":"\r\n\r\nسازند و با گرز گران بر سرشان بكوبند و از سوى ديگر ، از زير با آتش و نفت و چوب به جنگ شتابند . بدين سان كى خسرو در هر چهار سوى آن بارو ، به آيين جنگ دژها ، چنين كارزارى بساخت .\r\nآنگاه شهريار ايران از پيش سپاهيان به جايگاه نماز و به پيشگاه پروردگار گيهان آفرين آمد و با كردگار گيهان راز بگفت . از آن كينه همچون مارى بر خاك بپيچيد و بر كردگار ، آفرين بخواند و گفت : همانا كه كام و بلندى و يارمندى در هنگام هر سختى از تو است . پس اينك اگر انديشهء مرا داد مىدانى ، پاى مرا از اين جايگاه مگردان و سر جادوان را از تخت نگون ساز و مرا دلشاد و نيكبخت كن . آنگاه چون كى خسرو از پيش يزدان سر خود را برداشت ، جوشن بر تن كرد و كمر بر ميان بست و شتابان همچون دود به جنگ آمد و بفرمود تا از هر سو سپاهى به جنگ شتابد . پس به آن چوب و نفتها آتش افكندند و از بالا نيز بر سرشان سنگ زدند . از بانگ آن كمانهاى چرخ و از آن همه دود ، روى خورشيد تابان كبود گشت . از گردونه‌ها و بلكنها و آن همه گَرد ، زمين ، نيلگون و آسمان ، لاژوردين شد . در هر سو خروش پيلان و بانگ سران و درخشش تيغ و گرزهاى گران بود . از آن باريدن تيغ و گَرد سياه ، گويى ماه با خورشيد در آويخته بود . چوبهايى كه بر آنها نفت سياه ريخته شده بود ، برافروخته گشت و به فرمان يزدان همچون هيزم بسوخت . ناگهان گويى آن بارو بسان كوهى از جاى درآمد و فرو ريخت . چند تن از آن تركان دلير نيز كه همچون شير بودند ، از فراز بارو سرنگون گشتند و بدين سان روزگار آن شوربختان بسر آمد پس به پيروزى سپاه شهريار ايران ، خروش كارزار برخاست و همگى به سوى رخنهء آن دژ روى نهادند و رستم جنگجوى نيز با ايشان بشتافت .\r\nدر همان هنگام به افراسياب آگهى رسيد كه : باروى شارستان ويران گشت . پس افراسياب شتابان همچون گَرد بيآمد و با بانگ بلند به جهن و گرسيوز گفت : شما را با باروى دژ چه كار است ؟ باروى سپاهيان ، شمشير ايشان است . پس همگى از براى سرزمين و گنج و فرزند و خويشان خود ، دست در دست يكديگر دهيد و هيچ\r\n\r\n","description":"","footnote":"","page_name":" 249 ","page_number":247},
  {"content":"\r\n\r\nدشمنى را در پيرامونمان بر جاى نگذاريد . بدين سان گروههايى از سپاهيان ترك همچون كوه بر آن رخنه رفتند و بسان شيران با ايرانيان در آويختند . خروش از هر دو سپاه برخاست ، ليك سواران ترك كه از سرزمين خود نااميد گشته بودند ، همچون بيد لرزان بودند . پس شهريار ايران به رستم بفرمود تا همهء پيادگان نيزه‌دار را در پيش آن رخنه‌گاه آورَد و همچنين بسيارى از سواران نامور كينه‌خواه را با تركش و تيغ و تير و تبر در پس آن پيادگان جاى دهد و رستم سپهدار جنگى ، نگهدار ايشان باشد .\r\nبدين گونه چون پيكار ايشان سخت گشت ، از هر دو سپاه ، سوار و پياده به مانند كوه به جنگ آمدند . رستم كينه خواه همچون شير ژيان همهء سپاهيان را به رخنه درآورْد و خودش به شتاب همچون گَرد ، پياده بيآمد و آن درفش سياه توران را نگونسار كرد و درفش شيرپيكر و بنفش سپاه ايران را بر فراز آن بارو برافراشت . پس به پيروزى شاه ايران ، خروشى از آن رزمگاه برآمد . بسيارى از سپاه توران كشته شدند و بخت از تورانيان برگشت . آنگاه در هنگامى كه رزم ايشان سخت شد ، رستم ، گرسيوز و جهن رزم آزماى را - كه يكى برادر و ديگرى پسر فرّخ افراسياب بودند و تخت شاهى توران از ايشان برپا بود - با مشت بيافكند . از شوربختى ايشان بود كه چنين بر سرشان آمد . آنگاه سپاه كينه‌خواه ايران با داغ دل به آن شارستان اندر شدند و روى به تاراج و كشتن نهادند . بانگ و خروش و هاى و هوى زنان و كودكان برآمد و چه بسيارى از ايشان كه به زير پاى پيلان ناپديد گشتند . همهء تورانيان همچون باد از آن شهر گريختند و هيچ كسى به ياد سرزمين خود نيافتاد . بخت از تورانيان برگشته بود و ديدگان همه به زارى پر از خون بود . زن و فرزندهايشان كشته يا بَرده شده و گنجهايشان به دست دشمن افتاده و تنهايشان با تير زخمى گشته و روانشان نيز از آن گردش روزگار زخم خورده بود .\r\n\r\n","description":"","footnote":"","page_name":" 250 ","page_number":248},
  {"content":"\r\n\r\nگريختن افراسياب از گنگ\r\nافراسياب با دلى پر خون و ديدگانى پر اشك به ايوان برآمد و به فراز باروى كاخ خود رفت و آن شارستان را بنگريست . ديد كه دو بخش از جنگاوران تورانى كشته شده و ديگران نيز همگى از جنگ برگشته‌اند . از هر سو خروش سواران و بانگ ِ زنان و خروش تبيره زنان از پشت پيلان به گوش مىرسيد . پيلها را بر روى زندگان مىراندند و بر زمينشان مىكوبيدند . همهء شارستان را پر از دود و فرياد و آتش و تاراج و باد ديد .\r\nيكى شاد و ديگر پر از درد و رنج * چنان چون بود در سراى سپنج\r\nچون افراسياب كار را بدانگونه ديد و آن مرگ و برگشتن روزگار را بديد و اين كه ديگر نه جهن و برادر و سرزمين براى او مانده و نه تاج و تخت و كمر و شاهى پس با دلى پر از داغ و درد گفت : براستى كه آسمان چه بر سر من آورْد . با چشمان خود روزگارى را بديدم كه كشتن و مرگ برايم آسان گشت . آنگاه افراسياب پر از درد از آن بارو فرود آمد و تخت شاهى را درود فرستاد و گفت : آيا ديگر كِى تو را با شادى و آرام و ناز خواهم ديد ؟ سپس افراسياب با خيره سرى از آنجا ناپديد گشت و هوش و خِرَد او همچون مرغان پريد . در آن ايوانى كه در دژ برآورده بود ، راهى در زير زمين بساخته بود كه هيچكس از سپاهيانش از بودن چنان راهى در زير دژ آگاه نبود . پس دويست تن از نامداران را برگزيد و از آن بيراهه ناپديد گشت . و بدين سان از آنجا راه بيابان را در پيش گرفت و چنان ناگهانى آواره گشت ، كه هيچ كس نشان او را در گيتى ندانست « 1 »  .\r\nهمهء كشورش از آن كار در شگفت گشتند . از سوى ديگر ، چون كى خسرو\r\n\r\n","description":"","footnote":" ( 1 ) - ثعالبى رويدادهايى را كه در اينجا ذكر شد يعنى نحوهء تعقيب افراسياب توسط كى خسرو و چگونگى رسيدن او به گنگ دژ را اين گونه روايت مىكند : « كى خسرو در پى او [ افراسياب 
  ] روان شد و چون به چين رسيد ، فغفور پادشاه چين ، او را ميهمانى كرد و خود به تن خويش از او پذيرايى كرد . ديگر شاهان آن سامان و شهرها نيز از فغفور پيروى كردند و به ديدن كى خسرو آمدند و ارمغانها بر او افشاندند . آنگاه براى گذشتن از دريا ، كشتى و ديگر ابزارها را براى او آماده كردند و يارى دادند و دوش به دوش كى خسرو آمدند تا با سپاهش از دريا گذشت و چون به نزديكى گنگ دژ رسيد ، افراسياب مانند سيماب از آنجا گريخت و نهان شد . گويى زمين او را در خود فرو برد . » تاريخ غررالسير ، ص 148 . نيز مستوفى ، تاريخ گزيده ، ص 90 . ","page_name":" 251 ","page_number":249},
  {"content":"\r\n\r\nبه ايوان افراسياب درآمد ، ديگر ستارهء كيوان او را به زير آورد و بر تخت زرّين او بنشست و از هر سو سپاهيانى را به جستجوى افراسياب بفرستاد . پس در هر جا به جستجوى او پرداختند ، ليك هيچ نشانى از آن سالار گردنكشان يافت نشد . آنگاه شاه ايران از گرسيوز و جهن در بارهء كار سپهدار توران بپرسيد كه : آيا چگونه از اينجا رفت و نهان گشت ؟ پناه و آرامگاه او اكنون در كجا است ؟ ايشان نيز از هر گونه با او سخن گفتند و خسرو گفتارشان را بشنيد ، ليك هيچ نشانى از افراسياب پديد نيآمد .\r\nشاه پيروز ايران كه چنين ديد ، به ايرانيان گفت : بدانيد كه دشمن چون از تخت شاهى خود آواره گردد ، ديگر نام و كام گيتى بر او اندك و مرگ و زندگانى برايش يكى باشد .\r\nزنهار دادن خسرو ، خويشان افراسياب\r\nآنگاه كى خسرو خردمندان كارآزمودهء سپاه را برگزيد و به ايشان گفت : هميشه تنتان آباد و دلتان پر از داد باد . اكنون كاخ اين تُرك شوريده بخت را به شمايان سپردم . پس سخت بكوشيد و بدانيد كه نبايد آفتاب نيز بر كاخ افراسياب بتابد و نمىخواهم كه آواز زنان پوشيده روى او از شبستان به كوى رسد . سپس كى خسرو نگاهبانانى را به سوى گله‌هايى كه پيرامون دژ رها بودند ، بفرستاد . بدين سان شاه ايران - چنان كه سزاوار يك شاه بود - هيچ كس از خويشان افراسياب را نيآزرد . ليك چون سپاهيان كردار او را بدانگونه ديدند ، همه با يكديگر گفتند كه : كى خسرو در\r\n\r\n","description":"","footnote":"","page_name":" 252 ","page_number":250},
  {"content":"\r\n\r\nاينجا چنان شده كه گويى به پيش پدرش ميهمان گشته است و خون پدرش به يادش نمىآيد كه با بيداد و خيره‌سرى سرش را بريدند و مادرش را هم از شبستان و تخت و تاج بر سر راه كشاندند . همانا كه اين شاه بىگزند را شبان بپرورانيده و از گوسپند شير خورده است . چرا بسان پلنگان با چنگال تيز از سراى افراسياب رستاخيز بر نمىانگيزد و كاخ و ايوان او را ويران نمىسازد و از ميدانش آتش بلند نمىكند ؟ پس چون در بارهء آن گفتار ايرانيان به كى خسرو آگهى رسيد ، كسى را فرستاد و خردمندان را فرا خواند و با ايشان سخنهاى بسيار براند و گفت : در هر جايى نبايد تندى كرد چرا كه سر بىخِرَد شايستهء ستودن نباشد . پس همان بهتر كه با كينه ، داد كنيم و به گاه كامروايى ، به ياد نام نيك نيز باشيم :\r\nكه نيكى است اندر جهان يادگار * نماند به كس جاودان روزگار\r\nهمين چرخ گردنده با هر كسى * تواند جفا گستريدن بسى\r\nآنگاه كى خسرو - آن شاه گيتى - بفرمود تا همهء زنان و دختران پوشيده روى شاهان را كه هرگز از پشت پرده به كوى نيآمده بودند ، نهانى به پيش او آورند . چون ايرانيان از اين فرمان او آگهى يافتند ، پر از كينه به سوى كاخ افراسياب بشتافتند و با خود چنين انديشيدند كه خسرو مىخواهد روزگار را بر ايشان بسر آورد . پس دست به تاراج و كشتن آنها يازيدند و خواستند تا به خوارى ايشان را بَردهء خود سازند . ناگهان از آن زنان ايوان خروشى به زارى برآمد كه : اى شاه دادگر و بسيار هوشمند ، تو خود مىدانى كه ما سخت بيچاره‌ايم و نبايد كه به خوارى و سرزنش دچار گرديم . آنگاه مهتر بانوان با دختران ، نالان به پيش شاه آمد . همگى افسرى از ياكند بر سر نهاده و در پيش هر دختر ، كنيزى بود . جامه‌هاى زربافتى بر تن كرده بودند كه همچون خورشيد تابان پر از گوهر بود و هر يك جام زرّينى پر از در و ياكند و مشك و گوهر به دست گرفته بودند . دل همگى پر از بيم شاهنشاه ايران بود و از شرم سر به زير\r\n\r\n","description":"","footnote":"","page_name":" 253 ","page_number":251},
  {"content":"\r\n\r\nافكنده بودند . در يك دست ايشان جام و در دست ديگر بوى سوزى « 1 »  بود كه در آن شاهبوى و داربوى خام برافروخته بودند . گويى كيوان از فراز آسمان بر روى زمين ستاره مىافشانْد . بدين گونه آن سر بانوان به نزديك تخت شهريار ايران رفت و سخت بر او آفرين بكرد . آن بتان ناز پرورده نيز به همانگونه در پيش كى خسرو نماز بردند . آنگاه همگى از براى آن زندگانىِ با شوربختى به زارى گريستند .\r\nكسى كو نبيند جز از كام و ناز * تو بر وى ببخشاى روز نياز\r\nايشان با درد بر شاه ايران آفرين خواندند و گفتند : اى خسرو نيك پِى و رادمرد ، براستى كه چه نيكو مىبود اگر هيچ درد و كينه‌اى از توران زمين در دلت نبود ، تو كه با جشن و خرام بدينجا آمدى ، از همهء شاهان به تو درود و پيام آمد . اكنون كه بر تخت نياى خود پاى نهادى ، بر اين سرزمين ما ، هم شاه هستى و هم كدخداى . ليك بدان كه سياوش بيهوده تباه نگشت ، و اين گردش خورشيد و ماه بود كه چنين خواست و آنگاه اين افراسياب بدگوهر بود كه چنين كرد و اكنون پوزش در پيش تو را به خواب هم نبيند . من او را پيوسته پند دادم ، ليك هيچ سودى نداشت و با خيره‌سرى از پندم سر بپيچيد . آفريدگار بر من گواه است كه در اين كار ، خون گريستم و گواه ديگر نيز همين جهن - پسر من و خويشاوند تو - است كه اكنون با زارى در بند زندان تو سوده مىگردد . من از براى آنچه كه افراسياب بد انديش با سياوخش بكرد و آن همه پند مرا نشنيد ، جان و دلم پر از اندوه بود . سرانجام نيز چنين روزى بر سرش آمد و پادشاهيش زير و زبر گشت و كلاه و كمرش به تاراج رفت و روزش تار و سرش نگون شد . و براستى كه ديگر چنين زندگانىاى براى او از مرگ بدتر است . اكنون به آيين شاهان و چنان كه به بىگناهان مىنگرند ، به ما نگاه كن . ما همگى پيوستهء خسروايم و جز نام او در گيتى نشنويم پس شايسته است كه كى خسرو از براى بدكردارى افراسياب جادوگر ، بر بىگناهان شتاب نگيرد و ايشان را زارى و\r\n\r\n","description":"","footnote":" ( 1 ) - بوى سوز به پارسى به معناى مجمر است . ","page_name":" 254 ","page_number":252},
  {"content":"\r\n\r\nزخم نرساند و خونشان نريزد و بيهوده با آنها در نيآويزد چرا كه بريدن سرى كه گناهكار نيست ، سزاوار شهرياران نباشد . تو نيز اى شهريار ، انديشه‌اى جز اين دارى .\r\nبدان كه كسى در اين سراى سپنجى نمانَد . پس كارى بكن كه چون كردگار در روز شمار از تو بپرسد ، از آن كار شرمگين نباشى .\r\nچون خسرو سخنان او را بشنيد ، بر آن خوبرويان بخت برگشته ، سخت بخشايش آورد . دل همهء ايرانيان خردمندى كه در آنجا بودند ، از درد و داغ آن پوشيده رويان كه رخسار لآلگونشان را همچون چراغ ساخته بود ، از درد بپيچيد و همه به ياد زن و فرزند خويش افتادند . پس آن سران سپاه و مهتران بزرگ بر شاه ايران آفرين بسيار بخواندند و از او خواستند تا آن شاه نامبردار از براى پروردگار گيهان آفرين از ايشان كين نخواهد . كى خسرو هوشمند كه چنين شنيد ، گفت : آن بدىاى را كه بر خود نمىپسندم ، بر كسى ديگر نخواهم آورد اگر چه جگرم كينه‌جويى باشد . اينك چون به كار آن افراسياب نامدار بلند مىانديشم ، نمىپسندم كه همچنان كه او با مادر پر هنرم بد كرد ، من نيز همان بد را بر سر كسى ديگر آورم .\r\nآنگاه كى خسرو - آن كدخداى پاك زادهء گيتى - به ايشان بفرمود تا به جايگاه خويش بازگشتند و به آنها گفت : از اين پس ديگر زينهار يابيد و از هيچ گوينده‌اى گفتار بد نشنويد . از من هيچ بيمى نداشته باشيد ، زيرا من همچون دژخيمان ، ناراستكار نيستم .\r\nتن خويش را بد نخواهد كسى * چو خواهد زمانش نباشد بسى\r\nپس همگى در ايوان خويش در پناه باشيد و تن و جان خود را به يزدان سپاريد .\r\nپند دادن كى خسرو ، ايرانيان را\r\nآنگاه كى خسرو به ايرانيان گفت : از اين پس تا جاودان ، اين تاج و تخت ، پيروز\r\n\r\n","description":"","footnote":"","page_name":" 255 ","page_number":253},
  {"content":"\r\n\r\nبخت بماناد . اكنون كه همهء توران زمين را همچون ايران در دست گرفته‌ايد ، پس همگى كينه را از دلها بيرون سازيد و با مهربانى خود در اين كشور ، افسون كنيد . زيرا مىبينم از ما اين چنين ترس در دل ايشان است و از اين همه خون ريختن ، همه جاى اين كشور ، گِل شده است . من نيز همهء گنجهاى توران را به شمايان دهم . پس شمايان نيز بكوشيد و خوبى به كار آوريد و چون سرما ديديد ، شما بهار آوريد . من هم به زودى همهء اين سپاهيانم را از گنج و دينار سير سازم . پس بايد آهنگ خون ريختن از دل بيرون كنيد و سر بىگناهان را نبايد از تن جدا سازيد .\r\nنه مردى بود خيره آشوفتن * به زير اندر آورده را كوفتن\r\nروى خود را از پوشيده رويان بپيچيد و از خواسته و چيزهاى كسان نيز سر بپيچيد ، زيرا كه دوست از براى خواسته و چيز است كه دشمن مىگردد . پروردگار گيهان آفرين نمىپسندد كه بر بىگناهان گزندى آيد . پس هر كسى كه مىخواهد بر خواست و انديشهء من برود ، نبايد كه جاى مرا ويران سازد . و ديگر آن كه هر كسى كه سرزمينهاى آباد را ويران سازد ، ديگران او را بيدادگر و شوم مىخوانند . آنگاه شاه ايران به سپاهيان بفرمود تا در گنجهاى سپاه توران را - بجز گنج ويژهء افراسياب شاه كه كسى را به آن دسترسى نبود - بگشايند . پس همهء آن گنج و جنگ افزار و تخت و تاجها را به سپاهيان ببخشيد . سپس سپاهيان پراكندهء ترك بيشمارى از هر سو به نزد شاه ايران آمد . كى خسرو نيز ايشان را زينهار بداد و بنواخت و همهء كارهايشان را برساخت . آنگاه به هر يك از سران نامدار ، يكى از شهرهاى توران زمين را بداد .\r\nهر كسى هم كه در هر كشور از فرمان او سر باز زد ، از دست دليران ايران جان بدر نبُرد . پس چون از هر سو بزرگان هر كشور در برابر كى خسرو سر فرود آورده و كهتر او شدند و فرستادگانى را با پيشكش و نامه به نزد او روان ساختند ، ديگر همهء مردم آن سرزمين ، چاكران شاه ايران گشتند .\r\n\r\n","description":"","footnote":"","page_name":" 256 ","page_number":254},
  {"content":"\r\n\r\nنامهء خسرو به كاووس به نويد پيروزى\r\nآنگاه كى خسرو دبير نويسنده را پيش خواند و آنچه مىبايست با او بگفت و نامه‌اى در بارهء كار سپاه توران براى كِي كاووس نويساند . در آغاز نامه بر پروردگارى آفرين بكرد كه زمين را از بديها بشست و آن اختر خفته را بيدار و سرِ جاودان را نگونسار كرد . همو كه توانايى و دانش و داد از اوست و هر ستمديده‌اى در گيتى به او شاد است . آنگاه كى خسرو گفت : اين از بخت كِي كاووس بزرگ و كارآزموده و نيك پِى بود كه شهر گنگ ِ افراسياب گشوده شد و سرِ بخت او به خواب رفت . بدان كه در يك كارزار كه در گلزرّيون كرده شد ، چهل هزار تن از سران جنگجوى و سرافراز با گرزهاى گران بر آن رزمگاه افكنده شدند . آنگاه باد سختى وزيدن گرفت كه بيخ و شاخه‌هاى درختان را بِكَند و بسيارى از آن سپاهيان تورانى كه جوياى پيروزى بر ما بودند را به آب انداخت . پس افراسياب از آنجا به دژ بهشت گنگ رفت كه پر از مردمان بود . ليك در جنگ آن دژ ، سى هزار تن كشته شدند و خود افراسياب نيز از آنجا كه بيدادگر بود ، دانش و بخت ياريش نكرد و اكنون در گيتى ناپديد گشته است .\r\nولى زود باشد كه بر او چيره گردم و فرّهى يابم و از آن كار به كاووس شاه آگهى فرستم .\r\nسپس كى خسرو بيآمد و با كنيزان پرى چهرهء مِى به دست با شادى بنشست و بدين سان روزگار را گذراند تا اين كه بهار فرا رسيد و گيتى بسان بهشتى پر از رنگ و بوى گشت .\r\nهمهء دشت همچون پرنيانى رنگين شد و آسمان به مانند پشت پلنگ گشت .\r\nگورخر و آهو در دشت مىخراميدند . آنگاه كى خسرو چندى را به خوشى در كنار بتان زيبا روى طراز و مِى مشكبوى ، با يوز و بازهاى شكارى به شكار چهارپايانى پرداخت كه همچون گورخر نيرومند بودند و گردنشان بسان شيران نرّ و گوش و\r\n\r\n","description":"","footnote":"","page_name":" 257 ","page_number":255},
  {"content":"\r\n\r\nسرشان به مانند گوزن بود و بر آن دشت پراكنده بودند . كارآگاهانى به هر سوى گيتى بفرستاد و افراسياب بيدادگر را بجُست .\r\nآگاهى يافتن خسرو از رفتن افراسياب با سپاه فغفور\r\nپس ، از سوى چين و ختن به كى خسرو آگهى رسيد كه افراسياب در ميان آن انجمن است و فغفور چين با وى همدست گشته و همهء كشور چين پر از آن سخن است . سپاهى از چين تا گلزرّيون گرد آمده‌اند كه خاقان چين سالار ايشان است .\r\nهمانا كسى ارزش آن خواسته‌ها و ريدكان و اسپان آراسته‌اى را كه خاقان چين براى او فرستاده و به شاهى بر او آفرين خوانده ، نمىداند . شش هزار بار شتر دينار كه همه گنجهاى پيران بود ، بدست او افتاد . پس چون آن خواسته‌ها را از ختن برگرفت ، سپاهى لشگرشكن بيآورد . از سوى ديگر ، چون آن سپاهيان تورانى كه كى خسرو ايشان را زينهار داده بود ، بدين گونه از افراسياب شاه آگهى يافتند ، همگى از ايرانيان بازگشتند و كمر به كين خواهى ببستند . چون افراسياب آن خواسته‌ها را از ختن برداشت ، چنان سپاهى بر او انجمن شد كه گويى زمين نيز تاب ايشان را نداشت و ستاره هم شمار آنها را نمىدانست . بدين گونه افراسياب پر از درد و با سپاهى كينه‌جوى از چين به سوى كى خسرو روى نهاد .\r\nچون كى خسرو از آن سپاه آگاه شد ، چند نگاهبان را به راه فرستاد . آنگاه به گودرز كشواد و گرگين سپهدار و فرهاد بفرمود كه : با خِرَد و داد در اينجا بمانيد و شب و روز نگاهبانانى را به پاى داريد . سپس به گودرز گفت : اينها همگى سپاه تو هستند و چون هنگام رزم فرا رسد ، پناه تواند . هر كسى از تركان را هم كه ديدى كه اندكى از دشمنان ما ياد كرد ، بىدرنگ او را زنده بر دار كن و دو پايش را از فراز سرش نگونسار بساز .\r\n\r\n","description":"","footnote":"","page_name":" 258 ","page_number":256},
  {"content":"\r\n\r\nليك اگر رنج و آزارى نديدى ، تو نيز رنجى مرسان و نگاهبان اين سپاه و گنج باش .\r\nآنگاه از سراپرده بانگ تبيره و خروش زنگ و دراى هندى برخاست . پس چنان سپاهى از گنگ بيآمد كه خورشيد نيز آرزوى جنگ بكرد . چون آن سپاه از شهر بيرون شدند ، به سوى كوهها راندند و رده بركشيدند . ميان دو سپاه ، دو ايستگاه بمانْد . پس شاه ايران گردنكشان را فراخواند و گفت : امشب هيچ از جاى مجنبيد و به خواب و آسايش نپردازيد و آماده باشيد . آنگاه كى خسرو نگاهبانانى را بر سراسر آن دشت بپراكند و همهء آن شب را به گِرد سپاه بگشت . و بدين سان يك هفته در آنجا درنگ كرد و به آراستن سپاه براى رزم پرداخت . به روز هشتم ديده‌بان از راه بيآمد و خسرو را از آمدن سپاه توران آگاه بساخت . پس شاه ايران سپاه خود را چنان بيآراست كه خورشيد و ماه نيز به تماشاى آن نشستند .\r\nافراسياب كه آن سپاه ايران را بديد ، بيآمد و برابر ايشان رده بركشيد . آنگاه به فرزانگان سپاه خويش گفت : اين دشت رزم در دل من برايم همچون شادى و بزم است . ليك اكنون با سرى پر از كينه و دلى پر از ستيز ، اين چنين درمانده و گريزان گشتم . نمىدانم كه اين بخت كى خسرو است و يا اين كه گردش روزگار براى من اين چنين گشته است ؟ ولى بر آن هستم كه به نبرد با او بشتابم و يا كام دل بيابم و يا مرگ و درد . همهء آن فرزانگان ، چه خويش و چه بيگانه ، به افراسياب گفتند : اگر شاه بايد نبرد بجويد ، پس اين همه سپاه و گير و دار براى چه باشند ؟ بدان كه همهء چين و توران ، چه بيگانه و چه خويش ، همگى به پيش تو هستند . جان همهء ما برخىِ تو باد و براى هميشه پيمان ما اين چنين بادا . و در اين راه اگر سد تن و يا ده هزار تن از سپاهيان كشته شوند ، تو تن خويش را ناچيز مشمار . ما همگى نيك خواه تو هستيم و به فرّ كلاه تو زنده‌ايم . آنگاه خروشى از سپاه برخاست و چنان زمين و زمان پر از جنگ و جوش گشت كه از آن گَرد تيره ، رخسار زرد خورشيد ، لاژوردين شد و ستاره پديدار گشت .\r\n\r\n","description":"","footnote":"","page_name":" 259 ","page_number":257},
  {"content":"\r\n\r\nنامهء افراسياب به كى خسرو\r\nسپس افراسياب - سپهدار تركان - سه تن از كارآزمودگان آن انجمن را برگزيد و به نزد شاه ايران پيام فرستاد كه : اى شهريار ، همانا كه از ايران تا گنگ هزار پرسنگ راه است و همه جا در كوه و بيابان و ريگزار و زمين سخت ، دو سپاه بدين سان همچون مور و ملخ هستند . از براى اين كين ، از گنگ و چين تا به ايران زمين ، همهء زمينها چون درياى خون شد . اگر يزدان پاك بخواهد كه خون آن كشتگان را به ژرفاى خاك ببرد ، براستى كه آن خونها همچون درياى سرخ گردند و هر دو سپاه در خون گم شوند .\r\nپس اينك اگر از من گنج و يا سپاه يا سرزمين توران و تخت و تاج آن را مىخواهى ، همه را به تو مىسپارم و من ناپديد مىگردم تا كشته نگردم . پس اگر من پدر مادر تو و از نژاد آن فريدون افسونگر هستم ، با من چنين مكن . ليك اگر اين چنين دلت از كينهء پدر خيره گشته و آبروى من در پيش تو برفته ، بدان كه سياوش نيز گناهكار بود و دل من از براى آن پر از درد و اندوه بود . و ديگر اين كه گردش روزگار و بخت ، گاهى با پناه است و گاهى با گزند . بيش از شست سال گذشت كه من با نامداران به دشت رزم برفتم . اكنون تو فرزند من و شاه ايران هستى و به گاه رزم ، چنگ شيران دارى .\r\nپس رزمگاهى بدور از اينجا و گروه برگزين تا هر دو بدور از سپاهيان در آن آوردگاه با يكديگر بجنگيم . پس اگر نهنگ دريا را به دام افكندى و من بدستت كشته شدم ، تو ديگر با خويشان من جنگ مكن و از ايشان بپرهيز و اين گونه از كينه مجوش . اگر هم تو به دست من كشته شوى ، به يزدان سوگند مىخورم كه نمىگذارم يك تن نيز از ايرانيان از درد بر خود بپيچند و يا ديگر نبردى ببينند .\r\nچون خسرو پيام افراسياب را از آن فرستاده بشنيد ، به رستم - پسر دستان سام - گفت : همانا كه اين تُرك بدساز مردم فريب ، گويى هيچگاه نشيب را نمىبيند . با چاره‌گرى ، اين چنين از جنگ با ما بجَست و سرِ آن دارد تا دوباره بر تخت توران\r\n\r\n","description":"","footnote":"","page_name":" 260 ","page_number":258},
  {"content":"\r\n\r\nنشيند . اكنون نيز اين همه از آورد سخن مىگويد ، چنان كه گويى او هم دخمهء شيده را مىجويد و مىخواهد به سرنوشت او دچار گردد . ليك از آنجا كه او نبيرهء فريدون و پسر پشنگ است ، پس مرا از جنگ با او ننگى نيست . رستم كه چنين شنيد ، به او گفت : اى شهريار ، با اين كار ، آتش را در كنار خود نگاه مدار . زيرا بر شاه ننگ است كه خود به جنگ رود اگر چه خود پشنگ نيز همنبرد تو باشد . ديگر آن كه مىگويد كه با سپاه و خاندان و مردم كشورم جنگ مكن پس بدان كه تو را از دريا تا دريا سپاهيانى است كه در اين باره به گونه‌اى ديگر مىانديشند . و تو چون با نياى خود به يزدان سوگند بخورى و پيمان بندى ، ديگر شايسته نيست كه در دل فريبكار باشى و چاره‌گرى كنى . پس اين سخنان آلوده و نابكار را رها كن و با همهء سپاهيانت به جنگ شتاب .\r\nجنگ ايرانيان با تورانيان\r\nچون خسرو آن سخنان رستم را بشنيد ، انديشه‌اى ديگر بكرد . پس به آن فرستاده گفت : اين مرد بدانديش اين چنين در نبرد با من در آويخته است . با سياوش نيز زبانى پر از افسون و دلى پر از بىمهرى داشت . ليك افراسياب سپهبد كه روانش پر از خشم و دلش پر از دروغ است ، با اين كژّىها كارش فروغ نگيرد . اگر بدين گونه آهنگ نبرد كرده است ، پس بجز من كسان ديگرى نيز براى نبرد با او هستند . تهمتن و گيو دلير كه با نرّه شير نيز پيكار مىجويند ، برجاى هستند . اينك اگر شاه با شاه نبرد كند ، ديگر اين همه سپاه و دار و گير از براى چه هست ؟ بدان كه از اين پس مرا با تو جنگى نباشد و هم اكنون روز تاريك و تنگ را ببينى . فرستاده كه چنان شنيد ، برگشت و چون باد به پيش افراسياب آمد و همهء آنچه را كه شنيده بود ، به او ياد بكرد . جان افراسياب از آن سخنان پر از درد شد . پس هيچ در آن جنگ جستن شتاب نكرد . ولى چون شاه ايران سپاه خود را به جنگ آورد ، سپاه توران نيز به ناچار\r\n\r\n","description":"","footnote":"","page_name":" 261 ","page_number":259},
  {"content":"\r\n\r\nاز جاى بجنبيد . يكى با درنگ بود و ديگرى با شتاب . از آن سپاهيان زمين بسان دريا شد و از آن تيربارانها گويى از ابر به بر روى كلاهخود و گبرها تگرگ مىباريد . از پگاه تا هنگامى كه خورشيد لآلگون گشت ، زمين در زير سُم اسپان پر از خون بود .\r\nچون آسمان تيره گشت و چشم سواران خيره شد ، سپاهيان بازگشتند . سپهدار با فرّ و اورنگ و ساز ايران چون به لشگرگاه خويش بازگشت ، به توس گفت : امروز پسر پشنگ چنان كه مىخواست جنگ نكرد . پس چنين گمان مىكنم كه امشب بر ما شبيخون آورَد و آن درد ديرينه را از دل بيرون كند . پس كى خسرو بفرمود تا بدانسو كه راه سپاه توران بود ، كَنده‌اى بر سر راه بسازند . آنگاه گفت : هيچيك آتش روشن نكنيد و نبايد كه خروش زنگ برآيد . سپس شاه ايران سواران پهلوان را از ميان سپاه برگزيد و ايشان را به رستم سپرد . گروه ديگرى نيز از ايرانيان برگزيد تا كمر به تاختن ببندند و آن گروه را به توس سپهدار داد و بفرمود تا با ايشان به سوى كوه برود . و بدين سان تهمتن ، سپاه را به سوى دشت ، و توس سپهبد به سوى كوه برد . كى خسرو به ايشان بفرمود تا نگاهبانان سپاه هيچ شماله و چراغى در دست نگيرند و بدين گونه به سوى دشت و كوه بروند تا اگر افراسياب به هنگام خواب بر ايشان شبيخون بسازد ، از پشت سر او آن سپاهيان بتازند و در پيش رويش هم آن كَنده و در پشت كَنده هم شاه ايران با سپاهيان و پيلان باشند و بدين گونه افراسياب همچون باز در دام افتد .\r\nشبيخون كردن افراسياب بر كى خسرو و شكست يافتن\r\nچون شب به نيمه رسيد ، سپهدار تركان آهنگ تاختن بر ايشان بكرد . پس كارآزمودگان سپاه را نزد خود فراخواند و از كار گذشته با ايشان بسيار سخن راند و گفت : اين [ كى خسرو 
  ] شوم فريبكار اين چنين بر سپاه نياى خود خيره گشته است . اكنون\r\n\r\n","description":"","footnote":"","page_name":" 262 ","page_number":260},
  {"content":"\r\n\r\nبىگمان آن گروه خفته‌اند و همهء سپاهيانشان بر كوه و دشت پراكنده‌اند . پس اينك ما ترس را از دل بيرون كنيم و سپيده‌دم بر ايشان شبيخون آوريم . اگر امشب بر ايشان چيره گرديم ، خواهيد ديد كه بار ديگر بر تخت توران خواهيم نشست . ليك اگر بختمان فروغ نگيرد ، همهء اين چاره‌ها ، باد خواهد شد و مردانگيمان ، دروغ گردد . پس همگى بر اين كار همداستان گشتند و از جاى برخاستند و سپاه را براى شبيخون بيآراستند . افراسياب پنجاه هزار تن از مردان كارآزمودهء دشنه‌گذار را از ميان سپاه برگزيد . آنگاه كارآگاهان كارآزمودهء پرخاش جوى به پيش او رفتند . راهنماى آن كارآگاهان به نزديك سراپردهء ايران رفت . ليك در هيچ جا فرياد پاسبانى را نشنيد و همه را خفته ديد . نه نگاهبان و نه آتش و بادى بود و گويى هيچكس به ياد تورانيان نبود . چون آن كارآگاه تورانى چنان ديد ، برگشت و به شتاب نزد افراسياب آمد و گفت :\r\nهيچيك از ايرانيان ، بيدار و روشن دل نيست . همهء ايشان چنان خفته‌اند كه گويى يا مرده‌اند و يا سراسر روز را به ميگسارى پرداخته‌اند . در هيچ جا نگاهبانى به چشم نمىخورد و بر آن دشت بجز خار ، هيچ كس و هيچ‌چيزى بر پاى نيست .\r\nافراسياب كه آن سخنان را بشنيد ، در دلش روشنايى افزون گشت . پس سپاهيان را بفرستاد و خودش نيز بر اسپ سوار شد و با آن پهلوانان كمر به تاختن ببست .\r\nتركان بسان دريا روان شدند و به شتاب ، ليك بىهيچ خروش و ناله و آواز نفير تاختن آوردند . چون به نزديك سراپردهء ايران رسيدند ، خروش كارناى برخاست .\r\nبانگ تبيره بر كوههء زين برآمد و درفش سياه تركان سر بلند كرد . پيش روان سپاه توران اسپ را از جاى برانگيختند و فريادى برخاست . ليك در همان هنگام چندين سوار از ايشان به درون آن كَنده افتادند و ديگران كه چنين ديدند ، سر از كارزار پيچيدند .\r\nهمانگاه از سوى دشت ، رستم با سپاهيانش برآمد و از گَرد آن سواران ، آسمان تيره شد . گيو و گودرز و توس نيز با خروش نفير و كوس از سوى ديگر برسيدند . شاهنشاه ايران نيز با درفش كاويانى بيآمد . آسمان از تيغ آن سواران بنفش گشت . خروش دار و گير و گرفتن و كشتن برآمد و نه براى اسپان ، جانى مانْد و نه براى مردان ، هوش . از\r\n\r\n","description":"","footnote":"","page_name":" 263 ","page_number":261},
  {"content":"\r\n\r\nسد تن از آن ناموران ، ده تن نيز نمانْد . چون به شاه توران از آن رزمگاه آگهى رسيد ، چنان آزرده گشت كه آن زخميان نيز از براى آن درد دل شاه ، زار و گريان و بريان شدند . پس افراسياب گفت : بىگمان دانش آدمى از سرنوشت و گردش آسمان برنگذرد . اينك كه دشمن هيچ خواسته و چيزى از ما بجز جانمان نمىخواهد ، ما نيز به ناچار يك بار ديگر بكوشيم . يا همگى تن خويش را به كشتن خواهيم داد و يا تاج ايران را بر سر خواهيم نهاد .\r\nپس خروش از هر دو سراپرده برآمد و همه‌جا پر از نالهء كارناى گشت . سپاهيان تا سه پرسنگ رده بركشيده و همگى ژوپين و دشنه در دست گرفتند . آن رزمگاه بسان دريا بود . نه خورشيد تابنده ديده مىشد و نه ماه . سپاهيان گروه گروه بدانسان كه كوههء دريا از باد برخيزد ، بيآمدند . گويى همهء آن كوه و دشت پر از خون شده و خورشيد از آسمان بيرون شده بود . هيچ كس ، ديگر مِهرى بر تن خود نداشت و چهرهء آسمان گويى به كرف آلوده گشته بود . در همان هنگام ناگهان چنان تند بادى برخاست كه هرگز كسى به مانند آن را به ياد ندارد . آن تند باد ، خاك آن رزمگاه را برداشت و بر سر و چشم سپاه توران بزد و همهء كلاهخودها را از سرهايشان برگرفت .\r\nشاه تركان از ديدن آن كار در شگفت گشت . همهء دشت پر از مغز و خون شد و دل ريگ به سرخى تبرخون « 1 »  گشت . آن سواران تركان كه به هنگام جنگ ، شكار پلنگ را نيز ناچيز مىدانستند ، ديگر نبرد با آسمان را نتوانستند . و بدين سان از آن دشت ، خاك و گَرد به آسمان خاست .\r\nچون كى خسرو آن جنبش باد را بديد و دل و بخت ايرانيان را نيز شاد ديد ، به همراه رستم و گيو و گودرز و توس ، كوس را از دل سپاه بيآورد . خروش دار و گير از دل سپاه برآمد . در يك سو رستم و در سوى ديگر شاه ايران بود . از آن نبرد ، گَرد بسان ابرى كه گرز و تيغ بباراند ، به آسمان رفت . در هرجا توده‌اى از كشتگان به مانند كوه\r\n\r\n","description":"","footnote":" ( 1 ) - تبرخون همان عناب است كه ميوه‌اى سرخ‌رنگ باشد شبيه سنجد . برخى بيد سرخ را نيز تبرخون گويند . برهان قاطع ، ماده تبرخون . ","page_name":" 264 ","page_number":262},
  {"content":"\r\n\r\nبود و از هر دو سپاه چشمهء خون روان بود . آسمان همچون چادرى نيلگون و زمين به مانند درياى خون شد . از آن همه تير ، آسمان بسان پَر دالمن گشت . افراسياب خيره‌سر بنگريست و آن درفش بنفش لرزان ايران را بديد . پس درفش خويش را در دل سپاه نهان ساخت و سپاهيان را به همانگونه رده بركشيده بگذاشت و خودش با هزار تن از مردان نامدار تورانى كه همگى از خويشان شايستهء كارزار او بودند ، از بيراهه راه بيابان را در پيش گرفت . از سوى ديگر ، شاه ايران به جستجوى نياى خود تا پيش دل سپاه توران بتاخت . ليك هر چند شتافت ، هيچ نشانى از شاه توران نيافت . در همان هنگام چون سپاهيان تورانى به دل سپاه خود نگاه كردند و درفش سياه توران را در آنجا نديدند ، همگى جنگ افزار را بر زمين نهادند و از شاه كيان زينهار خواستند . خسرو كه چنان ديد ، ايشان را بنواخت و جايگاهى جدا از سپاهيان براى ايشان بساخت . بفرمود تا تخت زرّين نهند و درون سراپرده را با زيورهاى چينى بيآرايند . آنگاه مِى بيآورد و رامشگران را فراخواند و بسيارى از سران سپاه را به پيش خود بخواند . و بدين سان آن شب را تا روز فرا رسيد ، چنان جشنى به پا كرد كه مرده نيز از خاك تيره برخاست .\r\nچون روز فرا رسيد و دست خورشيد بر آسمان ، رخسار شب تيره را با ناخن زخم بزد ، شاهنشاه ايران سر و تن را بشست و در جايى كه هيچكس از ايرانيان او را نديد و دام و دد نيز آوازش را نشنيد ، جايگاه پرستشى بجست . آنگاه از پگاه تا هنگامى كه ماه بر تخت پيلسته ، آن تاج دلافروز خويش را بر سر نهاد و شب فرا رسيد ، از براى آن گردش شادمان روزگار ، كردگار را ستايش بكرد . فراوان روى بر خاك بماليد و اشك از ديدگان بباريد . آنگاه از آنجا خرامان و دلشاد و نيكبخت به سوى تاج و تخت خود آمد . سپس همهء ايرانيان را كه چه كشته و يا زخمى بر آن دشت افكنده شده بودند ، از خاك برداشتند و بر سراسر آن رزمگاه دخمه‌هايى بساختند . ليك تن دشمنان را به خوارى در همانجا رها كردند . چون از آن كشتگان بپرداختند ، شاه ايران همهء آنچه را كه بر آن رزمگاه بيافت بر سپاهيانش ببخشيد .\r\n\r\n","description":"","footnote":"","page_name":" 265 ","page_number":263},
  {"content":"\r\n\r\nآنگاه از آنجا با همهء سپاهيان و ساز و برگ جنگ به بهشت گنگ برفت .\r\nپيك فرستادن خاقان چين نزد كى خسرو\r\nاز سوى ديگر ، چون از كار تركان و شاه ايران زمين به چين و ماچين آگهى رسيد ، فغفور و خاقان چين از درد به خود بپيچيد . همگى به ياد تخت بزرگى خويش افتادند و از آن ياوريها كه به افراسياب كرده بودند ، پشيمان شدند و با دلى پر انديشه آهنگ درمان آن را كردند . فغفور گفت : از اين پس افراسياب ديگر بزرگى را در خواب هم نبيند . كار ما نيز از براى فرستادن آن سپاه و خواسته‌ها رو به كاستى رَود و بهرهء ما پشيمانى گردد و سرزمينمان از براى اين كار ، ويران شود . پس همگى از چين و ختن براى آن كار ، گنجها بپرداختند و پيشكشها بساختند . آنگاه خاقان چين فرستادهء نيكدلى را پيش خواند ، و سخنهاى شايسته‌اى با او براند . سپس همهء چيزهاى شگفت و ناياب چين را با دينار و گوهرهاى نابسوده از براى پوزش به نزد شاه ايران فرستاد . بزرگان چين نيز به همراه آن فرستاده بىدرنگ روان شدند و در يك هفته از چين به گنگ آمدند . شاه پيروز ايران كه چنين ديد ، ايشان را بنواخت و چنان كه بايسته بود ، بنشاند . آنگاه آن چيزهاى شگفت و هميانها و بردگانى را كه آورده بودند ، پذيرفت و به آن فرستاده گفت : به خاقان چين بگوى كه : با خيره‌سرى آبروى خودت را در نزد ما مبر و بدان كه نبايد افراسياب در شب تيره و به هنگام خواب به نزد تو آيد . فرستاده كه سخنان شاه را بشنيد ، برگشت و چون باد به پيش فغفور چين آمد و همهء پيام كى خسرو را بداد . فغفور كه چنين شنيد ، به هنگام خواب كسى را به نزد افراسياب فرستاد و او را پيام داد كه : از مرز چين و ختن دور باش و از آن بدكرداريت رنجور باش و بدان كه هر كسى كه بدانديش گردد و راه خود را گم كند ، بر سرش بد آيد .\r\n\r\n","description":"","footnote":"","page_name":" 266 ","page_number":264},
  {"content":"\r\n\r\nبرگذشتن افراسياب از آب زره\r\nچون افراسياب اين سخن را بشنيد ، از آن كرده‌هاى كهن خويش پشيمان شد .\r\nپس نام بزرگى از خويش بيافكند و از بيراهه راه بيابان را در پيش گرفت . چون روزگار خود را بدين سان با درد و رنج و اندوه بديد ، به سوى كوه اسپروز « 1 »  شتافت . روز و شب گوش به زنگ دشمن بود و در هر جا با شكار ، خوراكى فراهم مىآورد .\r\nبدين گونه با كمرى كه از رنج بند و گره سوده بود ، بيآمد تا به آب زره « 2 »  رسيد . چون به نزديك آن درياى ژرف رسيد آن را سخت ژرف و بيكران ديد ، دريانوردى به دو گفت : اى شهريار ، تو را ياراى گذر از اين درياى ژرف نباشد . مرا هفتاد و شش سال بگذشته است و در سراسر اين زمان نديده‌ام كه هيچ كشتى و ناوى از اين دريا بگذرد « 3 »  .\r\nافراسياب پر مايه كه چنين شنيد ، به او گفت : فرّخ باد كسى كه در اين آب بميرد . اكنون كه مرا دشمن با شمشير خود نكشت ، پس اين آب هم در نربايد . پس افراسياب به همهء آن مهتران بفرمود تا كشتىهاى بسيارى در آن آب بيافكنند . و بدين سان بادبان را به سوى گنگ دژ بركشيد و سر از نيك و بد اندر كشيد . چون به آنجا رسيد ، ديگر از روزگار نبرد برآسود و در پناه آنجا به خورد و خواب پرداخت و گفت : در اينجا بىترس و شاد باشيم و ديگر كار گذشته را به ياد نيآوريم و آنگاه كه اين اختر تيره‌گون من بار ديگر روشن شود ، با كشتى از آب زره بگذرم و آن كينهء خويش را از دشمن بخواهم و راه و آيين خويش را درخشان سازم .\r\nاز سوى ديگر ، چون كى خسرو از اين كار افراسياب آگه شد ، به رستم گفت :\r\n\r\n","description":"","footnote":" ( 1 ) - ر . ك . ج 1 ، ص 315 .  ( 2 ) - ر . ك . ج 1 ، ص 351 .  ( 3 ) - پيشتر در زمان كى كاووس ديده شد كه سپاهيان ايران با كشتى از درياى زره به درياى پارس رفتند . ر . ك . ج 1 از كتاب حاضر . ","page_name":" 267 ","page_number":265},
  {"content":"\r\n\r\nافراسياب از راه دريا به سوى گنگ دژ رفت و همهء آنچه را كه به ما گفته بود ، به كردار آورد و با كشتى از آب زره بگذشت « 1 »  و همهء رنجهاى ما يك سره باد شد . ليك مرا با نياى خويش هيچ سخنى جز با شمشير نباشد . پس به نيروى يزدان پيروزگر ، كمر به كين سياوش ببندم و از درياى كيماك بگذرم و سپاهيان خود را بر سراسر چين و مكران بگسترانم . آنگاه چون چين و ماچين از آن ما گردد ، ديگر از سرزمين مكران يارى نخواهيم . در آن هنگام اگر آسمان نيز بر آن كار ، نيكخواه باشد ، سپاه را از آب زره بگذرانم . پس در اين راه اگر چه اندكى درنگ كنم ، ولى سرانجام آن مرد خونى را به چنگ خواهم آورد . شمايان نيز كه تا كنون رنج بسيار برده‌ايد و آن سرزمين آباد خويش را رها ساخته‌ايد ، اگر اين رنج را نيز بر خويشتن هموار سازيد ، بهتر از آن است كه گيتى را به دشمن دهيد . با اين كار ، نام ما تا رستاخيز با پيروزى برجاى خواهد ماند و نام دشمن به گريز . ليك پهلوانان از شنيدن آن سخنان ، دژم گشتند و دهانشان پر از باد و ابروانشان پر از اخم شد و گفتند : سرو كار اين همه سپاه با دريايى چنين آبخيز و باد و راهى شش ماهه خواهد بود و چه كسى مىداند كه چه كسى از آب زنده بيرون خواهد آمد ؟ براستى كه افراسياب ، بد بر سر سپاهيان ما آورْد . ما در خشكى خواهيم جنگيد ، ليك در دريا به كام نهنگ خواهيم افتاد . و بدين سان هر كسى چنين سخنانى بگفت . چون گفتارهايشان در اين باره بسيار شد ، رستم به ايشان گفت : اى مهتران و اى سران رنج برده و كارآزموده ، نبايد كه تن آسانى\r\n\r\n","description":"","footnote":" ( 1 ) - روايات حكيم فردوسى در اينجا فوق العادة مغشوش است . درياى زره يا همان درياچهء هامون در سوى سيستان است و هيچگونه ارتباطى با گنگ دژ نداشته است . ليك حكيم فردوسى در اينجا پيوسته اين دو مكان را در ارتباط با هم ذكر كرده است . روايتى در دست است كه بر اساس آن گويا در زمانى كه كى خسرو در توران بسر مىبرد ، افراسياب خود را به همراه سپاهيانش به سيستان رسانيد و چنين اعلام داشت كه به زينهار رستم آمده است . آنگاه با جادو تاريكى را بر آنجا چيره ساخت . كى خسرو به پرستشگاه گرشاسپ رفت و در آنجا دعا كرد و با دعاى او در آنجا بود كه روشنايى بر تاريكى پيروز شد . پس كى خسرو و رستم به پاى قلعه‌اى كه افراسياب و سپاهيانش در آن بودند ، رفتند و قلعه و انبارهايش را با آتشهايى كه از منجنيق بر آنها انداختند ، به آتش كشانيدند . آن قلعه ويران شد و سپاهيان افراسياب بسوختند و خود افراسياب از آنجا بگريخت . ر . ك . تاريخ سيستان ، ص 37 - 36 . ليك اين روايت با روايت حكيم فردوسى همخوانى ندارد . ","page_name":" 268 ","page_number":266},
  {"content":"\r\n\r\nپيشه گيريد و اين رنج ، بىبَر گردد . و ديگر اين كه بدانيد كه اختر نيك با اين شاه پيروزگر خواهد بود . ما از ايران تا آنگاه كه به شهر گنگ رسيديم ، پيوسته همگى جنگيديم . پس بدانيد كه شاه ايران از آنچه كه كرده است ، برخوردار خواهد شد .\r\nچون سپاهيان اين سخنان رستم را بشنيدند ، پاسخى ديگرگونه بدادند . بزرگان داناى ايشان برخاستند و زبان را با خوبى بيآراستند و گفتند : ما همگى بندگان شاهيم و در كنار بندگى ، او را دوستدار نيز هستيم . پس چه در خشكى و چه در آب ، فرمان از آن تو است و ما در برابر تو كهتريم و با تو بر اين كار پيمان مىبنديم .\r\nفرستادن كى خسرو ، بنديان را با گنج نزد كاووس\r\nشاه از شنيدن آن سخنان شاد شد و ايشان را بنواخت و هر يكى را چنان كه سزاوار بود ، بنشاند . آنگاه در گنجهاى نياى خود را بگشود و ديگر هيچ به ياد پيوند و مِهر با او نيافتاد . پس اسپان شايسته را از دينار و ديباى گوهرنگار بار كردند و ده هزار از گاوهاى گردنكش را با جنگ افزار و نيز بار دو هزار شتر از گنجهاى درم فراهم آوردند . سپس كى خسرو بفرمود تا شب به هنگام خواب ، از ميان خويشان افراسياب ، همهء دختران و كنيزان پوشيده روى او را در كجاوه بنشانند و از كاخ به ميدان شاه آورند . پس از آن ، سد تن از خويشان نامور و گردنكش افراسياب را همچون جهن و گرسيوز ارجمند كه هر يك نشانى از مردانگى بودند و ديدگانشان از اندوه افراسياب پر از اشك بود ، پاى در بند كرده و بر تختها بيآوردند . هزار تُرك و چينى را هم كه از شهرها به يادگار ، گروگان گرفته بودند ، آوردند . سپس كى خسرو ده هزار تن از ايرانيان را برگزيد و ايشان را به گيو سپرد و به دو گفت : اى مرد فرخنده‌پِى ، با اين سپاهيان به سوى كِي كاووس برو .\r\nآنگاه كى خسرو بفرمود تا دبير به پيش او رَود و كاغذ و پرند چينى بيآورد . پس بفرمود تا با كرف و مشك و گلاب ، در بارهء افراسياب نامه‌اى بنويسد . چون خامه از\r\n\r\n","description":"","footnote":"","page_name":" 269 ","page_number":267},
  {"content":"\r\n\r\nمشك و كرف تر شد ، نخست بر يزدان دادگر آفرين بكرد : همو كه همه چيز از او برپاست و سرانجام نيز از او بسر مىآيد . او كه نگارندهء زمين و زمان و آفرينندهء مور و پيل و همه چيز ، از خاشاك ناچيز تا درياى نيل است و همهء اينها در برابر توانايى او برايش يكى است . او كه خداوندِ هست و نيست است . براستى كسى را كه او با مهر بپروراند ، ديگر گردش آسمان بر او تند نگردد . و درود خداوند بر كاووس - شاه گيتى كه تار و پود آرامش است . بدان كه من به آن دژى رسيدم كه افراسياب آنجا را از براى آرام و خواب مىداشت و تخت و تاج و بزرگى و گنج و سپاه و ديهيم در آن بود . پس چهل روز پيوسته جنگ بود ، چنان كه گيتى بر دشمن به تنگ آمد . سرانجام نيز دشمن از چنگ ما برست و هر كسى هم كه برگشت ، دلخسته شد . اكنون گيو همهء آنچه را كه در آن رزمگاه برفته است ، به شاه بگويد . پس تو نيز چون در پيشگاه يزدان لب به نيايش بگشايى ، روز و شب او را از براى من نيايش بكن . اينك نيز ما به چين و ماچين سپاه مىكشيم و از آنجا به سرزمين مكران مىرانم و سپس اگر يزدان پاك ياورم باشد ، از آب زره خواهم گذشت .\r\nپس گيو از پيش شاهنشاه برخاست و با آن سپاه نيرومند و پهلوانان دلاور ، همچون باد بتاخت و راه ببريد و به نزديك كاووس شاه آمد . چون از آمدن آن پهلوان زادهء نيك پى به كِي كاووس آگهى رسيد ، سپاهيان چندى را به پيشواز او فرستاد . آن گرانمايگان نيز به سر راه او برفتند . چون گيو دلير با آن سپاه پهلوانان كه همچون يك دشت پر از شير بودند ، به پيش كاووس شاه آمد و چشمش به شاه افتاد ، در پيشگاه او زمين را ببوسيد . كاووس كه او را بديد ، برپاى خاست و بخنديد و رويش را با دست بسترد و از او در بارهء كى خسرو و سپاهش و كار خورشيد گردنده و ماه درخشنده و بخت بپرسيد . گيو سترگ نيز آنچه را كه از شهريار بزرگ ايران و پهلوانانش ديده بود ، بگفت . كاووس پير از شنيدن گفتار آن شير ، جوان شد . پس آن نامهء كى خسرو را در پيش دبير نهاد . چون دبير آن نامه را در پيش كاووس شاه بخواند ، همهء انجمن در شگفت گشتند و شاد و خرّم شدند و ديدگانشان از شادى پر از اشك\r\n\r\n","description":"","footnote":"","page_name":" 270 ","page_number":268},
  {"content":"\r\n\r\nشد . پس درويشان را چيزهاى بسيار بخشيدند و بدكيشان را نفرين بكردند . كاووس شاه نيز از تخت فرود آمد و آن كلاه كيانى را از سر برداشت . پس بيآمد و در پيشگاه يزدان پاك ، نيايش‌كنان بر خاك تيره بغلتيد . آنگاه از آنجا بار ديگر برفت و بر تخت بنشست . گيو نيز پيوسته آنچه را كه ديده بود ، به پيش او بگفت . كاووس هم مِى بيآورد و رامشگران را فرا خواند و سران جنگجوى ايران را به نزد خود بخواند و سراسر آن شب را بگفت و پاسخ بشنيد . سرانجام چون شب تيره شد ، يارانش با دلى شاد و خرّم و شماله‌اى در دست از پيش او به ايوان خويش برفتند .\r\nچون روز فرا رسيد ، بانگ تبيره از درگاه شاه برآمد و پهلوانان به آن بارگاه برفتند .\r\nكاووس شاه ، گيو را به پيش خود خواند و بر آن تخت شاهى نامور بنشاند . آنگاه بفرمود تا آن خواسته‌ها و آن سرافرازان نامور پهلوان و آن زنان پوشيده روى بىگناه و ستمديده و نيز جهن و گرسيوز تيره انديشه - همو كه پاى سياوش را از جاى ببرد - را به پيش او بيآورد . چون كاووس آن گرسيوز بدكنش را بديد ، او را كه سزاوار نفرين بود ، نفرين بكرد . جهن را نيز كه پايش را در بند آورده بودند ، به پيش تخت بلند كاووس بردند . كاووس با ديدگانى پر اشك به آن دختران افراسياب شاه نگاه كرد . پس ايشان را در پسِ پردهء شاه جاى بداد و در پيش آنها كارگزار و كنيز برپاى كرد . آن بنديان و گروگانها را نيز هر يك جداگانه بيآراست . و بدين سان برخى از ايشان را نگهبانى گمارد و برخى را بند برنهاد و اين چنين آنها را از پيش آن شاه بلند ببردند .\r\nآنگاه همهء آن خواسته‌ها را از دينار و گوهرهاى نابسوده و هرچه كه بود ، به ايرانيان بداد تا بر [ كى خسرو 
  ] آن شهريار زمين آفرين بخوانند . سپس بردگان را به مهتران سپرد و هيچيك از بزرگان و خُردان ايشان را به ايوان خويش نبرد . براى جهن نيز جايگاهى با خوراك و كنيز و راهنما بيآراستند . در آن دژ ، چاه تاريكى بسان يك دخمه بود كه آن جايگاه بهرهء گرسيوز شد . آرى ، كردار چرخ آسمان چنين است .\r\nخنك آن كسى كه بود پادشا * كفى راد دارد دلى پارسا\r\n\r\n","description":"","footnote":"","page_name":" 271 ","page_number":269},
  {"content":"\r\n\r\nبداند كه گيتى برو بگذرد * نگردد به گرد در بىخرد\r\nخرد چون بود كهتر و كام رشك * چنان هم كه ديوانه خواند پزشك\r\nآنگاه چون كاووس شاه از ايشان بپرداخت ، پيشگاه خويش را از بيگانگان تهى كرد . پس نويسنده ، كاغذ بيآورد و سرِ خامه را بسان الماس تيز كرد و بدين گونه به هر كشور و هر نامدار و مهترى نامه نوشتند و همه را آگاه ساختند كه : ديگر سراسر ترك و چين از آن شاه ايران شد و پلنگ در كنار بره به آبشخور آمد و همه‌جا آرام گرفت .\r\nآنگاه به درويشان و مردم خود و نيز به كسانى كه پراكنده بودند ، چندان درم و دينار بداد كه تا دو هفته در پيش درگاه شاه از انبوه بخششها راه گذر نمىديدند . به سديگر هفته بود كه كاووس شاه با آرامش و فرّهى بر جايگاه بزرگى خويش بنشست و در سراسر آن هفته از كاخ كِي كاووس بانگ سرود و نالهء ناى بلند بود و چنان به ميگسارى پرداختند كه كوهه‌اى از مِى سرخ برخاست . در آغاز ماه بود كه كاووس شاه براى گيو جامه‌اى شاهوار بيآراست و بر آن زر و پيروزه نشاند . آنگاه آن را با تبوكهاى زرّين و جامهاى پيروزه و كمرها و ستامهاى زرّين و كنيزان با گردنبند و گوشواره و دستبند و تاج گوهرنگار و جامه و تخت و همه گونه چيز از رنگ و بوى و افكندنى و پراكندنى بيآورد . سپس كسانى را بفرستاد تا گيو را فراخواندند و او را بر تخت زرّين بنشاندند و آن جامهء شاهوار را به نزد او بردند . گيو كه چنين ديد ، روى خود را بر آن تخت بماليد .\r\nپاسخ نامهء خسرو از كاووس شاه\r\nآنگاه دبير ، خرامان بيآمد و كاغذ و مشك و خوشبوى بيآورد و چنين پاسخ نوشت كه : براستى كه از كردگار و روزگار ، شاد و خشنود گشتم چون ديدم كه فرزند ما اين چنين پيروز بخت و سزاوار بزرگى و تاج و تخت گشته است . آن بدكردارى كه\r\n\r\n","description":"","footnote":"","page_name":" 272 ","page_number":270},
  {"content":"\r\n\r\nگيتى را با تاراج و جنگ بدست آورده و روزگار را بر مردم به تنگ آورده بود ، اكنون از دست تو چنان در گيتى آواره گشته كه نامش را تنها پنهانى بر زبان مىآورند . تا آن هنگام كه بود ، پيوسته خونريز و فرومايه و فتنه‌انگيز بود . گردن نوذر تاج دار را بزد .\r\nبراستى كه او برادركُش و بدتن و شاهكُش و بدانديش و بدنام و ديوانه است . پس مگذار تا بر توران و مكران و درياى چين پاى نهد . باشد كه گيتى از او رهايى يابد و بدى از آن دور شود و گيتى را از رنج بَدان و گفتار و كردار نابخردان بشويى . پس به داد پروردگار گيهان آفرين شاد باش و بنيان تازه‌اى در گيتى بيافكن . و باشد كه بار ديگر تو را شادمان ببينم كه دل دشمن را پر از درد كرده باشى . ديگر از آن پس تنها در پيشگاه يزدان پاك خواهم بود كه اميد و باك از اوست ، تا تو پيروز و شاد باشى و سرت سبز و دلت پر از درد باشد . پس پروردگار گيهان آفرين راهنماى تو باد و هميشه جايت بر تخت بادا . و بدين گونه بر نامه مُهر شاه را نهادند .\r\nآنگاه گيو از ايوان كاووس روان شد و در راه هيچ كجا درنگ نكرد تا اين كه به نزد كى خسرو در گنگ آمد . پس بر او آفرين بكرد و نامه را بداد و پيام نياى كى خسرو را به پيش او ياد بكرد . شهريار ايران از شنيدن آن گفتار شاد شد و مِى و رامشگر و ميگسار بيآورد و سه روز را با پيروزى و شادى به ميگسارى پرداخت . به روز چهارم چون خورشيد گيتىفروز ، فروزان شد ، كى خسرو پيام نياى خود را به پيش همهء سپاهيان ياد بكرد و آنگاه به همگى ايشان كلاهخود و جوشن بداد و سپاهى از پهلوانان نامبردار را به گستهم - پسر نوذر - سپرد . سپس خودش با سپاهيان از شهر گنگ ، راه چين را در پيش و گيتى را با شمشير در برگرفت . ديگر شب و روز بيكار نبود .\r\nنگاهبانان در روز و پاسبانان در شب هوشيار بودند . بدين گونه كى خسرو دلسوخته و با جگرى پر خون تا شارستان پدر برفت . چون بدانجا رسيد ، پيوسته به گِرد باغ سياوش « 1 »  و در آنجايى كه خون او به زير تشت روان شد ، بگشت . آنگاه از آنجا به\r\n\r\n","description":"","footnote":" ( 1 ) - منظور از باغ سياوش همان سياوشگرد است . ","page_name":" 273 ","page_number":271},
  {"content":"\r\n\r\nسوى تخت بازگشت و با داور پاك راز بگفت كه : اگر داور دادگر يكتا راهنماى من باشد ، به همينگونه [ كه خون سياوش را بريخت 
  ] خون افراسياب را چون آب در اينجا بريزم .\r\nپيام فرستادن كى خسرو نزديك فغفور چين و شاه مكران\r\nآنگاه كى خسرو از ميان سپاه ، فرستادگانى را كه گوينده و دانندهء گفت و شنود بودند ، برگزيد و ايشان را به نزد خاقان چين و سالار سرزمين مكران بفرستاد و پيام بداد كه : شمايان اگر داد گيريد و سر به فرمان من آوريد و دلتان از كردار بد پشيمان گردد ، بايد كه براى سپاهيان ما خوردنى فراهم آوريد زيرا كه به ناچار ما را در راه خواهيد ديد . ولى هر كه سر از گفتار ما بپيچد ، بايد كه سپاهيان خود را براى رزم با ما آماده سازد . و بدين گونه آن فرستادگان به هر كشور و جايى كه مهتر نامورى در آنجا بود ، برفتند . فغفور و خاقان چين و بزرگان هر كشور ديگرى از شنيدن آن پيام اندوهگين گشتند . ليك همگى با گرمى و آواى نرم ، سخنان شيرينى به آن فرستاده گفتند و اين كه : ما همگى كهتران شاهيم و تنها به فرمان او هستيم . اينك هم راههاى گذر جنگ جويان دلير را كه بسيار ويران گشته‌اند ، بار ديگر آباد سازيم و هر آنچه كه بايد ، از خوردنى و جز آن از پيش سپاه آوريم . آنگاه همهء خردمندان آن انجمن گفتند :\r\nاگر كى خسرو بىزيان از پيش ما بگذرد ، برايش بشار و خوردنى بسيار فراهم آوريم و درويشان را نيز چيزهاى بسيار ببخشيم . پس فغفور چين به آن فرستاده پيشكشهاى بيشمار بداد و آن فرستاده ، خشنود و شاد به درگاه شاه ايران بازگشت .\r\nليك آن فرستادهء نامور ديگر چون به مكران رسيد ، دل شاه مكران را ديگرگونه بديد . پس به پيش تخت او رفت و آن نامه را بداد و همهء آن پيام را كه به ياد سپرده\r\n\r\n","description":"","footnote":"","page_name":" 274 ","page_number":272},
  {"content":"\r\n\r\nبود ، بگفت . ولى شاه مكران ، آن فرستاده را خوار كرد با اين كار ، دل انجمن را پر از اندوه بكرد . به فرستادهء كى خسرو گفت : به شاه ايران بگوى كه : تو كه هنوز ما را نديده‌اى ، پس بر ما فزونى مجوى . بدان كه روزگار به زير تخت من است و گيتى از براى تاج و تخت من روشن است . چون خورشيد بر آسمان ، تابان مىگردد ، نخست بر سرزمين ما به مِهر مىتابد . مرا نيز هم دانش و گنجهاى بسيار است و هم بزرگان و مردان و نيروى بسيار دارم . پس اكنون كه هر جانورى بر زمين پادشاه گشته است ، اگر از من بخواهى كه به تو راه گذر دهم ، روا باشد . اگر بخواهى كه بدون سپاهيانت از اينجا بگذرى ، راه گذر را بر تو نبنديم . ليك اگر با سپاهيانت به شهر ما درآيى ، بدان كه تو را هيچ بهره‌اى از اين پادشاهى ما نرسد و نگذارم كه پايت بر اين سرزمين من رسد و از اينجا بگذرى و پيروز باشى و از اختر نيك بهره‌مند گردى .\r\nچون شاه ايران پاسخى بدين گونه بشنيد ، سپاهيان خود را از آن جايگاه براند و با بزرگان نامور به شهر ختن تاخت . پس فغفور و خاقان چين با پوزش و آفرين به پيش شاه ايران رفتند و از سه ايستگاه مانده به چين با ديگر نامداران به پيش او آمدند . همهء راه را آباد كرده بودند و در و دشت چون جايگاه نشست گشته بود .\r\nسراسر آن راه پر از پوشش و خوردنى و آرايش بزم و گستردنى بود . چون سپاه ايران به نزديك شهر رسيد ، بر راه و بى راه آذين ببستند و بر ديوارها ديبا برآويختند و از فراز سرها لركيماس و درم ريختند . چون فغفور چين با شاه ايران روبرو شد ، با هم به سوى كاخ رفتند و فغفور به دو گفت : ما همگى اگر سزاوار باشيم ، كهتران شاه هستيم .\r\nاكنون كه گيتى به بخت تو آباد گشته ، دل دوستدارانت به تو شاد شده است . اينك اگر اين ايوان ما سزاوار شاه نيست ، ليك چنين گمان مىكنم كه از راه ، بدتر نباشد .\r\nبدين سان شاه سرافراز ايران به كاخ او درآمد و در آن بارگاه نامور بنشست . فغفور چين نيز سد هزار دينار چينى از براى بشار بيآورد و با مرزبانان فرخنده‌انديش خود پيوسته در پيش كى خسرو به پا ايستاده بود . خسرو با نامداران سپاه ايران سه ماه در چين بمانْد و در اين هنگام پيوسته هر بامداد ، فغفور چين براى شاه ايران\r\n\r\n","description":"","footnote":"","page_name":" 275 ","page_number":273},
  {"content":"\r\n\r\nپيشكشهايى مىآورد . در ماه چهارم بود كه شاه ايران از چين به مكران رفت و رستم در آنجا بماند .\r\nرزم كى خسرو با شاه مكران و كشته شدن شاه مكران\r\nكى خسرو بيآمد و چون به نزديكى مكران رسيد ، كارآزمودگان سپاه را برگزيد و به پيش شاه مكران فرستاد و او را گفت : خِرَد يار شهرياران باشد . بنگر كه من اين راهى كه رفته‌ام ، نه به مستى و نه به آرزو بوده است . گيتى به تاج و تخت من روشن است و سرِ مهتران و بزرگان به زير تخت من است . پس براى سپاهيان من خوردنى فراهم بيآور و راه بگشا و تخت مرا با خوبى بيآراى و بدان كه چون سپاه من را خوردنى به پايان رسد و گياهى نيز [ براى چهارپايانشان 
  ] نيابند ، آنگاه ديگر اگر من چيزى به ايشان نرسانم ، آنها جنگ خواهند آورد و دست به چيز كسان دراز خواهند كرد و گيتى را بر دشمن به تنگ خواهند آورد . اينك اگر گفتار مرا نشنوى و بىهيچ كينه‌اى آهنگ جنگ با شيران كنى ، خون كسان بسيارى را خواهى ريخت و همهء مكران را ويران خواهى كرد . فرستادهء كى خسرو به پيش شاه مكران آمد و پيامش را بداد . ليك در دل او هيچ جايى براى پيام و داد نبود . سر بىخردش از شنيدن آن سخنان كى خسرو تيز گشت و بجوشيد و مغزش بدآميز شد . پس همهء سپاهيان پراكنده‌اش را گرد آورد و جايگاه نبرد را در دشت بيآراست . به آن فرستادهء كى خسرو نيز بگفت : برگرد و به نزديك آن بدگمان برو و او را بگوى كه : اكنون اگر چه از گردش تيرهء روزگار [ براى ما ، 
  ] تو اين چنين شاد و گيتىفروز گشته‌اى ، ليك چون بدينجا آيى ، نيروى ما را ببينى و بدانى كه مردان و پهلوانان كدامند .\r\nچون فرستادهء شاه ايران بازگشت ، همهء مكران پر از هياهو شد . همهء سپاهيان\r\n\r\n","description":"","footnote":"","page_name":" 276 ","page_number":274},
  {"content":"\r\n\r\nتيز « 1 »  و مكران بر سراسر آن دشت از كوه تا كوه جاى گرفتند . آنگاه شاه مكران دويست پيل جنگى بيآورد . گويى ديگر بر روى زمين هيچ جايى نبود . از آواز اسپان و بانگ سپاهيان ، ماه نيز راه خود را بر آسمان گم مىكرد . از سوى ديگر ، نگاهبان سپاه ايران به نزديك كى خسرو آمد و گفت : مكران از گَرد آن سپاهيان سياه شده است . همه جاى كشور پر از درفش و پيل است و اكنون شهريار مىتواند از دو گروهى آنها را ببيند . كى خسرو كه چنين شنيد ، بفرمود تا سپاهيان رده بركشيدند و گوپال و دشنه به دست گرفتند . از سوى مكران نيز نگاهبانى به دشت آمد و سراسر شب را به گِرد سپاه بگشت . نگاهبان سپاه ايران ، تخوار بود ، همو كه رزم برايش خوار بود . پس بيآمد و همچون پيل سرافراز و شير دژم با نگاهبان سپاه مكران درآويخت و تيغى بزد و او را به دو نيم كرد و با اين كار خود دل شاه مكران را پر از بيم بكرد .\r\nپس دو سپاه چنان رده بركشيدند كه از گَرد آنها آسمان ناپديد گشت . آنگاه سپاهيان همچون كوه با يكديگر روياروى شدند و درآويختند . توس سپهدار از دل سپاه ايران بيآمد و همه‌جا پر از نالهء نفير و كوس شد . در پيش او درفش كاويانى بود و در پشت سرش پهلوانان زرّينه كفش بودند . آسمان پر از پيكان و پَر تيرها شد و زمين به سياهى درياى كرف گشت . تا اين كه شاه مكران در دل سپاه ، زخمى گشت و از آن زخم جان بداد . كسى از سپاه ايران به كى خسرو گفت : شاها اكنون سر او را مىبُريم .\r\nليك كى خسرو به دو گفت : ما هرگز به زشتى در او ننگريم .\r\nسر شهرياران كه بُرّد ز تن * مگر بتّر از بچّهء اهرمن\r\nپس نبايد كه تن زخميش از جوشن برهنه گردد . دخمه‌اى بسازيد و بر او بسان آب ، مشك و گلاب بيافشانيد و رويش را با ديباى چين بپوشانيد زيرا كه مرگ بزرگان اين چنين باشد . بارى ، از آن سپاه مكران ، ده هزار سوار و پهلوان دشنه‌گذار كشته شد و هزار و سد و چهل تن از ايشان نيز به سختى گرفتار گشتند . پس ايرانيان ،\r\n\r\n","description":"","footnote":" ( 1 ) - بندر تيز در نزديكى مكران در خليج فارس بوده است . مشكور ، جغرافياى تاريخى ايران باستان ، ص 191 . ","page_name":" 277 ","page_number":275},
  {"content":"\r\n\r\nپيلان و آن خواسته‌ها و سراپرده و تخت آراسته را ببردند . آنگاه دليران پرخاش جوى ايران روى به تاراج مكران نهادند . در آن تاراج بسيارى داراى تخت و افسر شدند و بزرگان نيز توانگر گشتند . خروش زنان از شهر و دشت برخاست و همهء تير و مكران پر از بيم شد . درهاى شهر را به آتش كشيدند و آسمان را بر زمين بزدند . بسيارى از آن مردم را با تير زخمى ساختند و زنان و كودكان خردسال را در بند آوردند .\r\nسرانجام چون خشم شاه ايران از آن انجمن بكاست ، به سپاهيان بفرمود تا بازگردند و به اشكش تيز هوش نيز بفرمود تا از تاراج و جنگ و جوش بيآرامد و ديگر نگذارد كه كسى زشتى كند و بفرمود تا تنها با نژندان درشتى كند . پس همهء پارسايان آن شهر به پوزش خواهى نزد شاه ايران آمدند و گفتند : ما بىگناه و بيچاره‌ايم و هميشه از ستمكاران در رنج بوده‌ايم . اكنون اگر شاه ايران بىگناهان را ببخشد ، سزاوار باشد .\r\nچون شاه فرخندهء ايران سخنان ايشان را بشنيد ، بفرمود تا بر سپاهيان بانگ بزنند .\r\nپس خروشى از سراپرده برآمد كه : اى پهلوانان فرخنده‌انديش ، از اين پس اگر از جايى خروش مردم از براى بيداد و تاراج و جنگ و جوش برآيد ، ستمكاران و كسانى را كه از پروردگار دادار بيم ندارند ، به دو نيم خواهم ساخت .\r\nبارى ، شاه ايران يك سال را در مكران بماند و از هرجا دريانوردان و كشتىسازان را فرا خواند . چون بهار بيآمد و زمين سبز گشت و همهء كوه پر از لاله شد و همه‌جا چراگاه اسپان و جاى شكار گشت و باغها با گل ها و درختان ميوه‌دار آراسته شد ، كى خسرو به اشكش بفرمود تا با سپاهيانش به آيين شاه ايران در مكران بماند و جز خوبى و راستى نجويد و داد او كاستى نپذيرد . آنگاه خود [ با سپاهيانش 
  ] از آن شهر ، راه بيابان در پيش و همهء رنجها را بر دل خويش آسان گرفت . ليك به فرمان يزدان پاك چنان شد كه هيچ خاكى در بيابان نديدند . آسمان پر از ابر و زمين پر از خويد « 1 »  و همه‌جا پر از گل لاله و شنبليله شد . خوردنىهاى مردم نيز درون گردونه‌هايى كه با\r\n\r\n","description":"","footnote":" ( 1 ) - خويد به معناى كشتزار جو و گندمى است كه هنوز موقع درو كردن آن نرسيده باشد . برهان قاطع ، ماده خويد و حواشى معين . ","page_name":" 278 ","page_number":276},
  {"content":"\r\n\r\nگاوميشها برده مىشد ، به پيش مىرفت . سراسر دشت پر از سبزه و جاى خواب و آسمان پر از ابر و زمين پر از آب بود .\r\nدرگذشتن كى خسرو از آب زره\r\nچون كى خسرو به نزديك آب زره رسيد ، پهلوانان گره از ميان بگشودند . شاه ايران همهء كارسازان دريايى را از چين و مكران با خود بدانجا برده بود . پس هر آنچه مىبايست در خشكى بكرد و چون كشتى به آب افكندند ، بفرمود تا براى گذشتن از آن آب ، توشهء يك سال را با خود بردارند . و بدين سان شاه نيك اختر و راهجوى ايران با آبرو از لب آب برفت و پروردگار گيهان آفرين را ستايش و نيايش بكرد و از آن كردگار بلند خواست تا او را با جنگ افزار و سپاهيان و بزرگان و تخت ايران بىهيچ گزندى به خشكى رساند . به درگاه يزدان گفت : اى كردگار گيهان ، اى شناسندهء آشكار و نهان ، همانا كه تو در خشكى و دريا نگهدار هستى و خداوندِ همه چيز از خاك تيره تا پروينى . پس جان و سپاه و تخت و تاج و گنج مرا نگهدار باش .\r\nآن درياى پر آشوب چنان بود كه هيچكس از آن جز با دلى ريش نمىرَست .\r\nهميشه در شش ماه با آن كشتى با آرامش بر آب مىرفتند . ليك در ماه هفتم چون نيمى از سال مىگذشت ، باد هرات « 1 »  به آن سو مىوزيد و با تندى ، بادبان كشتى را بر مىگرداند و چوبى كه كشتى را با آن مىراندند ، به پيش كشتىبان مىانداخت و كشتى را از راه خِرَد به جايى كه دريانوردان آن را فلغند « 2 »  مىخوانند ، مىكشانْد .\r\nليك در آن هنگام يزدان چنان كرد كه باد ، با اختر پادشاه ايران به كژّى نگراييد . همهء سپاهيان از آنچه كه در آن آب مىديدند ، شگفت‌زده گشته بودند و هر يك با انگشت\r\n\r\n","description":"","footnote":" ( 1 ) - باد هرات همان باد شمال است .  ( 2 ) - فَلْغَنْد ، فُلْغُنْد همان است كه به عربى فم الاسد گويند . يعنى گرداب و جاى خطرناكى كه براى كشتىها بسيار خطرناك است و سبب غرق آنها مىشود . برهان قاطع ، ماده فلغند . ","page_name":" 279 ","page_number":277},
  {"content":"\r\n\r\nآنها را به شاه مىنمودند . در آن دريا شير و گاو ديدند . گاوهايى كه در برابر شير نيز پايدار بودند . مردمانى ديدند كه مويشان به درازى كمند و سراسر تنشان همچون گوسپندان پر از پشم بود . يكى تنش همچون ماهى و سرش بسان پلنگ بود و ديگرى سرش چون گورخر و تنش به مانند نهنگ بود . برخى سرهايشان بسان سر گاوميش و دو دستشان در پس و دو پايشان در پيش بود و برخى هم سرشان چون سر خوك و تنشان همچون برّه بود . بارى ، سراسر آن دريا پر از اينها بود و همراهان كى خسرو پيوسته آنها را به يكديگر نشان مىدادند و پروردگار را آفرين مىخواندند .\r\nبه بخشايش كردگار سپهر ، آسمان رام شد و هيچ بادى نوزيد . در هفت ماه بر آن آب بگذشتند و هيچ بادى به ايشان ننگريست .\r\nچون سرانجام خسرو از دريا به خشكى رسيد ، نگاه كرد و همه‌جا را دشت بديد .\r\nپس به پيشگاه پروردگار گيهان آفرين آمد و فراوان رخسار خود را بر زمين بماليد .\r\nآنگاه با شتاب كشتى و ناوچه‌ها را از دريا برآورد چرا كه براستى هم جاى شتاب بود . ديگر بيابان و ريگ و دشت در پيش او بود . ليك بىهيچ زيانى از آن ريگهاى روان نيز بگذشت . همهء شهرهاى ايشان را بسان چين يافت ليك زبانهايشان همچون زبان مردم مكران زمين بود . پس شاه ايران در آن شهرها بيآسود و براى سپاهيانش خوردنى بخواست . آنگاه آن سرزمين را به گيو سپرد و به دو گفت : اكنون كه بدين گونه از روزگار برخوردار گشتى ، پس با گناهكاران نيز تندى و درشتى مكن زيرا كه ديگر همهء شهر و چيزها بر دلم بىارج گشت . از اين پس ديگر هيچ كسى را كس نشناسم و تنها يزدان فريادرس را پرستش كنم . سپس كى خسرو يكى از ناموران سپاه را برگزيد كه هر زبانى بداند . آنگاه به نزد شاهان پيام فرستاد كه : همهء كسانى كه جوياى آرامش و كامروايى هستند ، بايد كه با دلى شاد و خرّم به اين بارگاه ما بيآيند .\r\nليك هر كس كه از اين سخن من سرپيچى كند ، كيفر آن خوى بد خود را خواهد ديد .\r\nپس يكى از آن مهتران كه پيام كى خسرو را بشنيدند ، نيز از سخن او سر نپيچيد و همگى بسان كهتران به درگاه او رفتند . چون شاه ايران ايشان را بديد ، بنواخت و\r\n\r\n","description":"","footnote":"","page_name":" 280 ","page_number":278},
  {"content":"\r\n\r\nگردن ايشان را به خورشيد برافراخت . آنگاه كى خسرو از گنگ دژ و افراسياب و تخت شاهى او آگهى خواست . يكى از ميان آن گروه گفت : در اينجا ديگر نه آب در پيش است و نه كوه . از اينجا تا گنگ [ دژ 
  ] بيش از سد پرسنگ راه نباشد . افراسياب نيز از آنگاه كه از دريا برآمد ، با مردمانش به گنگ [ دژ 
  ] رفته و در آنجا مانده است . شهريار ايران از شنيدن آن آگهى شاد شد و ديگر آن رنجهايى را كه برده بود ، يك سره بر دلش خوار گشت . پس براى آن مردمان جامه‌هاى شاهوار بيآراستند و آنگاه اسپهاى ايشان را بخواستند و كى خسرو به ايشان بفرمود تا بازگردند . خود شاه ايران نيز با سپاهيانش به سوى گنگ دژ برفت .\r\nرسيدن كى خسرو به گنگ دژ\r\nكى خسرو سپاهيان خود را بيآراست و روزى بداد . آنگاه از يزدان نيكىدهش ياد بكرد و گفت : بدانيد كه هر كسى كه جوياى بدى باشد ، از پادافرهء ايزدى پيچان شود . پس نبايد كه بگذاريد با بودن شما در اين شهر ، پاى مورى نيز رنجيده شود . شاه ايران چون گنگ دژ را بديد ، رخسارش از اشك ناپديد شد . از اسپ پياده شد و سر بر زمين نهاد و كردگار را آفرين بخواند و گفت : اى داور دادگر و پاك ، من بنده‌اى هستم با دلى پر از ترس و باك . همانا كه اين تو بودى كه مرا شكوه و آيين و فرّ و سپاه و دل و اختر و نيرو بدادى تا اين بارو و شارستان پدرم را كه سر از خاك برآورده ، بديدم .\r\nسياوش از فرّ يزدان پاك بود كه چنين بارويى را از مغاك برآورد ليك سرانجام ، ستمكار بر او دست يازيد و دل هر كسى از كشتن او آزرده شد . همهء سپاهيان نيز با ديدن آن بارو ، از درد سياوش كه با بىگناهى به دست دشمن كشته شد و اين چنين تخم كينه در گيتى كاشته گشت ، بگريستند .\r\nاز سوى ديگر ، به افراسياب آگهى رسيد كه : شاه ايران از آب بگذشت . ليك افرسياب آنچه را كه شنيد ، نهان داشت و با هيچ‌كسى در آن باره سخن نگفت . پس\r\n\r\n","description":"","footnote":"","page_name":" 281 ","page_number":279},
  {"content":"\r\n\r\nچون شب تيره گشت ، تنها و با سرى پر از انديشه برفت و بزرگان را در آنجا بگذاشت . چون كى خسرو با سرى پر از انديشه و دلى پر از خون به درون گنگ دژ آمد ، آن باغ دلافروز بهشتى را بديد كه ميوه‌اش بسان چراغ بهشت است . در هر گوشه‌اى چشمه و گلستان بود و زمينش پر از سنبل و بر روى شاخهاى درختانش پر از بلبل بود . هر كسى با ديدن آن مىگفت : اين را براى تو نهاد و در اينجا تا گاه مرگ ، شادان بمانيم . آنگاه شاه بيدار ايران بفرمود تا به جستجوى شاه توران برآيند . پس در دشت و باغ و سراى و همه‌جا نشان او را بجستند . جويندگان بسان بيهوشان برفتند تا مگر در جايى از او نشانى بيابند . چون بدانگونه تيز به جستجوى او برآمدند ، بسيارى از خويشان ِ او را بيافتند . پس بىگناهان بسيارى را بكشتند ، ليك هيچ نشانى از آن شاه بيدادگر بدست نيآمد .\r\nشهريار ايران يك سال را در گنگ دژ به رامش و ميگسارى پرداخت . همه جا چون بهشتى دلآويز ، پر از گلشن و پاليز و باغ بود . شاه نيز كه چنين ديد ، دلش آهنگ رفتن نكرد و همچنان با پيروزى و شادى در گنگ دژ بمانْد . تا اين كه همهء پهلوانان سپاه ايران به نزد شاه برفتند و او را گفتند : اگر دل شاه از جا نمىجنبد و به تخت و تاج ايران نمىانديشد ، پس بدان كه نياى تو - افراسياب - از آن سوى دريا بگذشته و كاووس شاه پير نيز كه نه اورنگ و فرّ دارد و نه گنج و سپاه ، بر تخت ايران نشسته ، پس اگر افراسياب با سرى پر از كينه به سوى ايران رَود ، چه كسى نگاهبان ايران زمين خواهد بود ؟ اگر افراسياب بار ديگر با تخت و تاج شود ، ديگر همهء اين رنجهاى ما بيهوده گردد . شاه ايران كه چنين شنيد ، به ايرانيان گفت : براستى كه اين پند شما سودمند است . پس كى خسرو بزرگان را از آن شارستان فراخواند و از آن رنجهايى كه برده بود ، با ايشان سخن گفت . آنگاه به شايسته‌ترين و گرامىترين ايشان جامه‌هاى شاهوار بداد . سپس مرزبان آن دژ را بخواست و به دو گفت : در اينجا به شادى بمان و انديشهء بدگمان را از دل بيرون كن . از آن پس كى خسرو همهء آن خواسته‌ها را ، از اسپان و گنجهاى آراسته ، ببخشيد . چنان كه همهء آن شارستان با دستبند و تخت و افسر\r\n\r\n","description":"","footnote":"","page_name":" 282 ","page_number":280},
  {"content":"\r\n\r\nشدند و توانگر گشتند .\r\nبازگشتن خسرو از گنگ دژ به سوى سياوش‌گرد\r\nدر آن گاه كه خروس بيدار گردد ، آواى كوس از درگاه برخاست . پس سپاه شتابنده و راهجويى به سوى بيابان روى نهادند . از هر كشورى نيز همهء نامداران و مهتران براى شاه و سپاهيانش خوردنىهاى بسيارى به راه ببردند . از آن راهى كه سپاه ايران مىگذشت ، در و دشت يك سره چون بازار شد . همهء بزرگان با پيشكش و بشار به پيش شهريار ايران رفتند . چون كى خسرو از گنجهاى خويش به ايشان جامه‌هاى شاهوار بخشيده بود ، آنها نيز نگذاشتند كه او در رنج افتد . گيو نيز با سپاهيانش و همهء مهتران آن شهر به پيشواز او رفت . چون گيو آن سر و فرّهء سرافراز شاه را بديد ، از اسپ پياده شد و او را نماز برد . شاه ايران نيز ايشان را بسيار بنواخت و به آيين كيان بر ايشان جايگاه بساخت . چون خسرو به نزديك كشتى رسيد و بادبانهاى آن را بديد ، فرود آمد و دو هفته در آن سوى دريا بماند و با گيو به گفتگو پرداخت . كى خسرو پيوسته مىگفت : براستى هر كسى كه گنگ [ دژ 
  ] را نديده است ، نبايد كه در گيتى درنگ جويد . آنگاه بفرمود تا كشتى به آب انداختند و كارها را برساختند . به دريانوردان دليرى نيز كه در درياى ژرف كشتى مىراندند ، بفرمود تا بادبان بركشيدند و بر آن درياى بىپايه روان شدند . در بازگشت ايشان از آن راه يك سالهء دريايى چنان باد تيز شد كه شاه ايران و سپاهيانش در هفت ماه آن راه را برفتند ، بىآن كه از باد كژ ، آستين ايشان نيز تر گردد .\r\nبدين سان كى خسرو سپهدار ، سپاه را به سوى خشكى كشيد . چون سرانجام به خشكى رسيدند ، كشتى را ببستند . كى خسرو كه دشت را بديد ، بيآمد و در پيشگاه\r\n\r\n","description":"","footnote":"","page_name":" 283 ","page_number":281},
  {"content":"\r\n\r\nيزدان پاك ، نيايش‌كنان رخسار خود را بر خاك بماليد . آنگاه به دريانوردان و كسانى كه كشتى را مىراندند ، خوردنى و پوشيدنى فراوان بداد و بفرمود تا به همهء كسانى كه در آن راه رنج برده بودند نيز از گنج ، دينار و جامه‌هاى شاهوار ببخشند . سپس كى خسرو از دريا راه بيابان در پيش گرفت . همه از كار او در شگفت مانده بودند . چون اشكش از آمدن او آگاه شد ، با سپاهيان آراسته به پيش راه شاه آمد . پس از اسپ پياده شد و روى زمين را ببوسيد و بر شاه آفرين بكرد . همهء تير و مكران را بيآراستند و از هرجا رامشگران را فرا خواندند . از راه و بى راه آواى ساز به گوش مىرسيد . از ديوارها ديبا بيآويختند و به زير پاى اسپان درم با شكر ريختند . همهء بزرگان و نامداران و دلاوران مكران با پيشكش و بشار به نزد شهريار پيروزگر ايران برفتند .\r\nاشكش نيز همهء خواسته‌هاى مكران را فراهم آورد و بيآراست و به نزد شاه برد . شاه ايران نيز همهء آنچه را كه اشكش بيآورد ، بپذيرفت . آنگاه يكى از آن نامداران را برگزيد و او را مهتر سرزمين مكران بكرد و جامهء شاهوار بسيار بداد و آفرين بكرد .\r\nآنگاه چون كى خسرو با ديگر سرافرازان ايران زمين از مكران به نزديك چين رسيد ، رستم با سپاهى گشاده‌دل و شادكام به پيشواز او آمد . چون كى خسرو از دور پديدار گشت و رستم سوار سرافراز ، سايبان او را بديد ، از دور پياده شد و او را نماز برد . شاه گردنفراز ايران نيز او را در برگرفت و از آن شگفتىهايى كه در دريا ديده بود و نيز از گم بودن افراسياب جادوگر با او سخن راند . در چين نيز مهمان رستم شد و پس از يك هفته از چين و ماچين براند و در روز بيست و پنجم از ماه اسفند به سوى سياوشگرد برفت . چون با رخسارى پر از اشك و جگرى خسته به آن شارستان پدر آمد ، به آن جايگاهى رفت كه گرسيوز بَدنِشان و گروى گجسته ، و مردم كُش سر [ سياوش 
  ] شاه ايران را به خوارى بريدند . كى خسرو آن خاك تيره را بر سر بريخت و روى و بر خويش را چاك بكرد . رستم نيز روى خود را بر آن خاك ماليد و گروى را سخت نفرين بكرد . كى خسرو مىگفت : اى شهريار ، مرا در گيتى به يادگار گذاشتى . من نيز هيچ از كين تو بر جاى نگذارم و از اين كين تا گيتى بر جاى است ، من در رنجم .\r\n\r\n","description":"","footnote":"","page_name":" 284 ","page_number":282},
  {"content":"\r\n\r\nتخت افراسياب را ازو بپرداختم و از اين پس نيز آرام و خواب نجويم به اين اميد كه او را به چنگ آورم و گيتى را در پيش چشمش تار و تنگ سازم .\r\nسپس كى خسرو به سوى آن گنجى روى نهاد كه مادرش براى او از پدر ياد كرده بود . پس در آن گنج بگشود و روزى بداد و دو هفته را در آن شارستان به شادى گذراند . به رستم دويست هميان دينار و به گيو نيز چيزهاى بسيار بداد . از سوى ديگر ، گستهم - پسر نوذر - نيز چون بشنيد كه شاه به سوى آن شارستان پدر آمده ، با سپاهى گران از بزرگان و نام آوران ايران به پيشواز او رفت . چون آن سر و تاج شاه را از دور بديد ، از اسپ پياده شد و پياده آن راه را بپيمود . همگى بر آن شهريار دادگر زمين آفرين بخواندند . كى خسرو كه چنين ديد ، به گستهم بفرمود تا بر اسپ سوار شود . آنگاه شادان دست او را به دست گرفت و روان شد . و بدين سان از آنجا به سوى بهشت گنگ روى نهادند . همهء آن سپاهيان را به نزد شاه ، آب و رنگ بسيار بود .\r\nوفا چون درختى بود ميوه‌دار * كجا هر زمانى نو آيد به بار\r\nهمگى از شهريار ايران گرفته تا سواران ، دَمى از خوردن و شكار نيآسودند .\r\nكى خسرو همهء تركان سرفراز را نيز بسيار بنواخت . از سوى ديگر نيز روز و شب در جستجوى افراسياب بود . ليك هيچيك از ايشان نشانى از او نداد و در گيتى هيچ يادى از او نشد . تا اين كه سرانجام يك شب شاه ايران سر و تن خود را بشست و با كراسهء زند و اوستا از انجمن دور گشت و سراسر شب را در پيشگاه پروردگار گيهان آفرين ، گريان ، سر بر زمين نهاد و گفت : اين بندهء ناتوان تو هميشه روانى پر از درد دارد . بر كوه و ريگ و بيابان و آب هيچ نشانى از افراسياب نمىبيند . افراسيابى كه راه تو را كه دادگر هستى ، نمىپويد و در گيتى هيچ‌كسى را به چيزى نمىشمارد .\r\nتو خود ، مىدانى كه او بر داد و راه تو نيست و خون سر بسيارى از بىگناهان را بريخته است . اينك مگر اين كه خداوند دادگر يكتا مرا به نزديك آن بدكنش راهنما گردد . اگر هم كه من بندهء ناسزاوارى هستم ، ليك آفريدگار را مىپرستم . اكنون كه در\r\n\r\n","description":"","footnote":"","page_name":" 285 ","page_number":283},
  {"content":"\r\n\r\nگيتى هيچ نام و نشانى از او نيست . اى دادگر ، اگر تو از او خشنودى ، پس سر مرا از پيكار با او بازگردان و اين آتش كين را در دلم بكُش و آيين مرا همچون آيين خودت بساز . آنگاه كى خسرو جوان و سرافراز و بيدار بخت از آن جايگاه نيايش به تخت خود بازگشت . از آن پس يك سال در بهشت گنگ بود و از جنبش و جنگ بيآسود .\r\nبازگشتن كى خسرو از توران به ايران زمين\r\nچون ماندن كى خسرو در گنگ به درازا كشيد ، او را به ديدار كاووس نياز آمد . پس آن سرزمين را از قجغار تا پيش درياى چين به گستهم - پسر نوذر - سپرد و سپاهيان بيشمارى نيز به دو داد و گفت : بيدار دل و شاد باش و به چين و سرزمين مكران دست بياز و به سوى هر كس نامه و فرستاده روان كن و پيوسته از افراسياب آگهى بجوى تا مگر روى گيتى از او تهى گردد . آنگاه كى خسرو هرچه خواسته در آنجا بود از دينار و گوهرهاى نابسوده و مشك و كنيز و ريدك و ستام زرّين و جامه و تخت و اسپ و از گستردنيهاى سرزمين چين و چيزهايى كه در مكران زمين بود و نيز چهل هزار گاو گردونه‌كش پر از بار به پيش راند . همه مىگفتند : براستى كه تا پيش از اين هيچكس اين همه خواسته نديده و در هيچ كجا نبوده است . چندان سپاهى بود كه شب و روز پيوسته از كوه و دشت مىگذشتند . چون دنباله كِش سپاه روان مىشد ، پيش رو سپاه به ايستگاه رسيده بود . بدين سان كى خسرو بيآمد تا به چاچ رسيد و در آنجا بر تخت پيلسته ، تاج بر سر نهاد . در سغد بيش از يك هفته بمانْد و تليمان و خوزان به پيش رفتند . آنگاه از آنجا سپاهيان بيكران خود را به سوى شهر بخارا راند . در بخارا يك هفته به خوردن و آسودن پرداخت و به دو ديگر هفته با جامه‌اى نو ، خروشان و با اندوه از آن روزگارِ بگذشته ، به آتشكده‌اى آمد كه تور - پسر فريدون - آن را برآورده و درون آن كاخها بساخته بود . پس بر موبدان آنجا سيم و زر بگسترد و بر آن آتش نيز گوهرهايى چند برافكند .\r\n\r\n","description":"","footnote":"","page_name":" 286 ","page_number":284},
  {"content":"\r\n\r\nآنگاه از آنجا آهنگ رفتن كرد و بدين سان آن شاه ايران كه شور و تلخيهاى بسيارى از گيتى چشيده بود ، با شادى و كامروايى برفت و از جيحون بگذشت و به سوى بلخ رفت . يك ماه در بلخ بماند . سرِ ماه از بلخ روان شد . در هر شهرى كه مىرسيد ، مهتر نامور و سرافرازى را با سپاهيانى در آنجا مىگذاشت . بدين سان به سوى طالقان و مرو رود آمد و همه‌جا پر از ناى و آواى ساز شد . سپس شاه ايران آن پيلان و گنج و سپاه را به سوى نيشابور آورد . همهء آن شهر را بيآراستند و مِى و ساز و رامشگران بخواستند . بر فراز سر ايشان ، از كران تا كران ، درم و لركيماس و مشك و دينار بريختند . كى خسرو به همهء درويشان و دست‌ورزان شهر از گنج خويش درم بداد و بدينشان پنجاه و پنج هميان در ميان ايشان پراكند . سرِ هفتهء ديگر آهنگ رفتن به رى كرد و سراسر آن راه را با رامش و رود و مِى برفت . در رى نيز دو هفته بماند و دست به بخشش گشود . به سديگر هفته آهنگ شيراز كرد و چندين فرستاده را از رى به سوى كِى كاووس در پارس فرستاد « 1 »  .\r\n\r\n","description":"","footnote":" ( 1 ) - ثعالبى شرح آنچه را كه از گريختن افراسياب از گنگ دژ و تصرف گنگ دژ توسط كى خسرو تا كنون ذكر شد ، به طور خلاصه بدين گونه روايت مىكند : « چون كى خسرو به گنگ دژ درآمد ، آن را چون بهشتى يافت سخت زيبا و پاكيزه و سرشار از خوراك و آذوقه . در آن به آسايش و آرايش پرداخت و داد عيش و نوش بداد و داراييهاى آن را گرد آورد . پس از آن رستم و فرماندهان ، درست آن ديدند كه كى خسرو به ايران بازگردد و او را بيم دادند كه مبادا كشور تباه گردد يا دشمنان بدان به چشم آز بنگرند يا افراسياب ترفندى به كار برد و بدان دست‌درازى كند . [ اين قسمت از روايت مىتواند اشاره‌اى تلويحى به آنچه كه پيش از اين در باب تاختن افراسياب به سيستان ذكر شد ، باشد 
  ] . كى خسرو آمادهء بازگشتن به ايران شد و آن سرزمين را به پادشاهانش واگذاشت و بر آنها باج بست و به تاخت روانهء ايران شد . فغفور و ديگر شاهان او را خدمت كردند و نماز بردند و خواسته‌ها به او بخشيدند و دادن باژ را گردن نهادند و در ركاب كى خسرو در خشكى و دريا فراز آمدند و او را تا سياوش‌آباد [ سياوشگرد 
  ] همراهى كردند . كى خسرو به سياوش‌آباد درآمد و از شادى و پيروزى و اندوه ياد پدر گريست . سپس از آنجا به بهشت گنگ آمد و از مردم آن در بارهء افراسياب پرسش كرد . ليكن مردم چيزى بيش از او نمىدانستند . كى خسرو به سامان بخشيدن كارها و استوار ساختن مرزها پرداخت و شاهان چين و ختن و ترك را به كشورهايشان بازگرداند و به آنان خلعت داد و فرماندهان خود را به فرماندارى بخشهاى كشور برگزيد . سپس به چاچ و از آنجا به بخارا رفت و از جيحون گذشت و در باغ با سپاهيانش ديدار كرد و به سوى خراسان روان شد و او آنجا به پايتختش در فارس بازگشت . » ثعالبى ، تاريخ غررالسير ، ص 149 - 148 . نيز از جنگهاى كى خسرو كه تا كنون ذكر آن با افراسياب گذشت ، در يسنا 11 فقرهء 7 ، گوش ( درواسپ يشت ، فقرات 21 - 22 و 18 - 17 و زامياد يشت ، فقرات 93 - 77 ياد شده است . ","page_name":" 287 ","page_number":285},
  {"content":"\r\n\r\nباز آمدن كى خسرو به نزد نيا\r\nدل كاووس شاه از شنيدن آن آگهى تازه شد . پس در ايوانها تخت زرّين نهاد و خانه را با آرايش چينى بيآراست . آنگاه همهء دشت و راه و كوى و برزن و بازارگاه را آذين ببستند و همهء مهتران و بزرگان و دلاوران هر شهرى به پيشواز او برفتند . همهء راه و بى راه را گنبد زده بودند و همه‌جا بسان ديباى زربافت گشت . از فراز آن گنبدها مشك و گوهر برآميختند و بر سرها فرو ريختند . چون كِى كاووس به همراه آن نامداران فرخنده‌پِى از شهر بيرون رفت ، كى خسرو - آن شاه نو - نياى خود را از دور بديد و اسپ تيز روى خود را از جا برانگيخت . پس يكديگر را در برگرفتند و بر سر و روى هم بوسه دادند و زار بگريستند . كِي كاووس پيوسته بر آن شاه فرخنده و نيك پِى آفرين مىخواند و مىگفت : گيتى و تخت بزرگى و جاى بزرگان بىتو مبادا .\r\nهمانا كه نه خورشيد و نه جوشن و اسپ و تخت و تاج هرگز شاهى چون تو نديده‌اند . از گاه جمشيد تا فريدون ، سپهر و زمان ، شاهى به مانند تو نديد . هيچ‌كس از بزرگان بدين سان رنج نبرد و آشكار و نهان گيتى را نديد . گيتى روشن بر تو فرخنده و دل و جان بدخواهت كَنده بادا . براستى آن روزى كه سياوخش بازگردد ، او را به فرّ تو نياز مىآيد . كى خسرو كه چنين شنيد ، به دو گفت : اين به بخت تو بود و شاخ برومند درخت تو بود . نياى كى خسرو سر و لب او را ببوسيد و گفت : بىتو براى من روز و شب مبادا . آنگاه زبرجد و ياكند و زر بيآورد و چندان بر سر آن شاه بريخت كه پايه‌هاى آن تخت گوهرنگار از آن همه بشار ناپديد گشت . سپس كى خسرو به كاووس بفرمود كه : انجمن را بخوان و خوان را در ايوان ديگر بيآراى .\r\nپس همهء آن بزرگان پر مايه با شهريار ايران در آن گلشن زرنگار بنشستند و شاه ايران از آن شگفتىهاى دريا كه ديده بود و نيز از شهر خرّم گنگ دژ و آن دشت و مرغزار و چمنها و پاليزهاى چون چراغ به نزد ايشان ياد بكرد . لب نامداران از\r\n\r\n","description":"","footnote":"","page_name":" 288 ","page_number":286},
  {"content":"\r\n\r\nشنيدن آن سخنان پر از باد شد و كِى كاووس نيز از او در شگفت گشت و از كردار او اندازه‌ها برگرفت و به دو گفت : در روز نو و ماه نو ، شنيدن اين گفتارهاى نو از شاه نو [ فرخنده باشد 
  ] . براستى كه در گيتى نه كسى شاهى چون تو ديده و نه گوش كسى چنين داستانى را شنيده است . اكنون ما بر اين كار ، اختر نو مىافكنيم و با ميگسارى از خسرو ياد مىكنيم . پس كاووس آن گلشن زرنگار را بيآراست و مِى و ميگساران سرخ لبى بيآورد . در يك هفته از آن همه ميگسارى كه در ايوان كِي كاووس بشد ، گويى از جام مِى ، كوهه برمىخاست . آنگاه به روز هشتم شاه در گنج گشود و پاداش آن رنجها را بداد . به همهء آن بزرگانى كه در رزم و بزم و شادى و اندوه با او بودند ، هر يك به اندازه ، بر ايشان جامهء شاهوار بيآراستند و از گنج ، پر مايه‌ترين چيزها را به ايشان بدادند . آنگاه شاه به كار سپاه پرداخت و ايشان را از گنج شاه ، درم يك ساله بداد . پس از آن كى خسرو و نياى خود بدور از انجمن به سگالش بنشستند . خسرو به كاووس شاه گفت : براستى كه بجز كردگار از چه كسى بايد راه بجوييم ؟ همگى با آن داغ دل ، بيابان و كوه و راه يك سالهء دريايى را برفتيم . ليك در دشت و كوه و دريا هيچ نشانى از افراسياب نديديم . اگر او يكباره به گنگ آيد ، بىدرنگ از هر سو سپاهيانى خواهند آمد . پس اگر چه ما را يزدان دادگر ، ياور است ليك اين رنج و سختى را در پيش داريم . نياى كى خسرو چون اين سخن را از نبيرهء خود بشنيد ، او را پند پيرانه‌اى گفت . به دو گفت : ما دو تن ، سوار بر دو اسپ به آتشكدهء آذرگشسپ « 1 »  بتازيم و همچون مردان يزدان پرست ، سر و تن و دست و پا بشوييم و اين راز را با زمزمه « 2 »  با كردگار گيهان بگوييم و همچنان در پيش آتش بايستيم تا مگر يزدان پاك و نمايانندهء داد ، راهنماى ما گردد و ما را به جايى كه افراسياب در آن آرامش گزيده ، رهنمون گردد . پس هر دو به اين كار همداستان گشتند و هيچيك از آن دو اندكى نيز از آن سر نپيچيد . هر دو بسان باد بر اسپ سوار گشتند و با\r\n\r\n","description":"","footnote":" ( 1 ) - ر . ك . ج 1 از كتاب حاضر ، ص . 644  ( 2 ) - زمزمه يا زمزم ، كلمات آهسته‌اى را گويند كه زرتشتيان به هنگام مناجات و چيزى خوردن و در پيش آتش رفتن بر زبان مىرانند . برهان قاطع ، ماده زمزم و زمزمه . ","page_name":" 289 ","page_number":287},
  {"content":"\r\n\r\nجامه‌هايى سپيد و با دلى پر از ترس و اميد به سوى خان آذرگشسپ بتاختند . چون سرانجام آن آتش را بديدند ، گريان شدند و بر آن آتش گوهر افشاندند . و بدين سان آن دو شاه در آن جايگاه ، زار و گريان و دردمند به فريادخواهى پرداختند و پروردگار گيهان آفرين را بخواندند و بر آن موبدان گوهر بيافشاندند . خسرو نيز با اشك ، رخسار خود را بشست و بر زند و اوستا دينار برافشاند . آن دو يك هفته را بدين گونه در پيش يزدان ببودند . ليك تو مپندار كه ايشان آتش پرست بودند . زيرا كه در آن زمان آتش همچون پيشگاه « 1 »  بود و يزدان پرستان با ديدگانى پر اشك در پيش آن مىايستادند .\r\nاگر چند انديشه باشد دراز * هم از پاك يزدان نه‌اى بىنياز\r\nآن دو شاه آزاده نيز يك ماه را در آذرآبادگان « 2 »  بماندند .\r\nگرفتار شدن افرسياب بر دست هوم از نژاد فريدون\r\nاز آن پس چنان بود كه افراسياب در هرجا بىخورد و خواب مىگشت . پيوسته از بيم گزند ، هراسان بود و هيچ پناهى نداشت و هميشه جايگاهى را مىجست تا در آن جانش در پناه و تندرست باشد . در نزديكى بردع و بر فراز كوه خارايى كه سر به آسمان ساييده بود ، دهارى « 3 »  بود . افراسياب چون بدانجا رسيد نه از فراز آن جاى پرواز باز را ديد و نه از زيرش جاى پاى شير و يا گرازى را . پس ، از بيم جان خويش ، خوردنى به آنجا برد و در درون آن دهار براى خويش جايگاهى بساخت . آنجا در\r\n\r\n","description":"","footnote":" ( 1 ) - پيشگاه به پارسى به معناى محراب است .  ( 2 ) - آذرآبادگان همان آتورپاتكان يا آذربايجان امروزى است .  ( 3 ) - دَهار به پارسى به معناى غار است . ","page_name":" 290 ","page_number":288},
  {"content":"\r\n\r\nنزديكى آب و بدور از هر شهرى بود و اكنون آن را هنگ افراسياب « 1 »  مىخوانند .\r\nافراسياب كه از كردهء خويش پشيمان گشته بود ، چندى با دل پر خون در آن هنگ بود .\r\nچو خونريز گردد دل سرفراز * به تخت كئى بر نماند دراز\r\nچنان شهريارى خداوند تخت * جهاندار نيك اختر نيك بخت\r\nچو خونريز شد دشمن آمد پديد * خنك شاه كو خون شاهان نديد\r\nدر آن روزگار مرد نيك يزدان پرست و با فرّ و برز كيانى از نژاد فريدون بود كه در هر كارى با شاه كمر بسته بود . نام آن مرد پر هنر هوم « 2 »  بود كه از بر و بوم و مردم و شادى دور گشته و پرستشگاهى در كوه داشت . در آن كوه بلند ، بدور از مردم ، شكافى بود كه آن هوم پشمينه پوش آن را پرستشگاه خود ساخته بود . در آن هنگام ناگهان هوم كه به آن شكاف نزديك گشته بود ، ناله‌اى از درون آن بشنيد كه مىگفت :\r\nاى شاه ، اى خردمند ، اى مهتر نامور ، اى بزرگ و اى داور داوران ، اى كه همهء ترك و چين به زير فرمان تو بود و پيمانت به هرجا رسيده بود اكنون دهارى بهرهء تو گشته است . كجا شد آن سر تاج دار و مردان جنگاورت ؟ كجا شد آن همه زور و مردانگى و دليرى و نيرو و فرزانگيت ؟ كجا شد آن بزرگى و تخت و تاجت ؟ كجا شد آن سرزمين و آن همه سپاهيانت ؟ كه اكنون به اين دهار تنگ و اين باروى سنگى گريخته‌اى ؟ چون هوم اين ناله را به زبان تركى بشنيد ، پرستش را رها كرد و گفت : اين نالهء به هنگام\r\n\r\n","description":"","footnote":" ( 1 ) - هنگ مبدل هنك و در اوستا  Hankana  مىباشد كه به معناى چيز كنده شده است . مؤلف برهان قاطع ، آن را به معناى غار و شكاف كوه آورده است . ماده هنگ . ليك معين در حواشىاى كه بر همان نوشته است ، معتقد است كه هنگ نام قصر آهنين زير زمينى افراسياب بوده كه در شاهنامه به نام غار تبديل يافته است . ر . ك . برهان قاطع ، ماده دژآهنگ افراسياب . طبرى مكان مخفى شدن افراسياب را در بركه‌اى به نام چاه خاسف در آذربايجان دانسته است . تاريخ طبرى ، ج 2 ، ص 431 . بلعمى نيز آن را مرغزار دانسته است . تاريخ بلعمى ، ج 1 ، ص 616 .  ( 2 ) - هرن اين كلمه را در فارسى  Hn  ضبط كرده و هوبشمان به صورت  Hn  آورده است . در سانسكريت  soma  ، در اوستا هَئومَه  Haoma  و در پهلوى  Hm  مىباشد . هوم نام گياه مقدسى در نزد مزديسنان است و در اينجا به عنوان نام يك زاهد آمده است . ر . ك . برهان قاطع ، ماده هوم ، حواشى معين . ","page_name":" 291 ","page_number":289},
  {"content":"\r\n\r\nخواب ، تنها بانگ افراسياب است . پس چون اين انديشه بر دل هوم درست گشت ، چندى در آن دهار تاريك بجُست . آنگاه شب به هنگام خواب از كوه بيآمد و آن در هنگ افراسياب را بديد . پس بسان شير ژيانى بيآمد و كمندى را كه به جاى كستى « 1 »  بر ميان پهلوانى خود بسته بود ، از پشمينه بگشاد و آن را در دست گرفت و به درون آن هنگ رفت « 2 »  .\r\nچون هوم نزديك شد ، شاه توران از جاى بجَست . پس هر دو چندى به سختى با يكديگر درآويختند ليك سرانجام هوم او را به زير آورد و بر زمين افكند . چون افراسياب بدين گونه افكنده شد ، هوم بازوى او را ببست و همچون بيهوشان بتاخت و او را با رنج از پس خود بكشيد .\r\nشگفت ار نماند بدين بر رواست * هر آن كس كه او در جهان پادشاست\r\nجز از نام نيكش نبايد گزيد * نبايد چميد و نبايد چريد\r\nز گيتى يكى غار بگزيد راست * چه دانست كين غار جاى بلاست\r\nگريختن افراسياب از دست هوم\r\nبدين سان هوم بازوى شاه ايران را ببست و او را از آن جاى نشست و خواب او ببرد . افراسياب كه چنين ديد ، پيوسته به هوم مىگفت : اى مرد با هوش و باك ، اى كه در پيش يزدان پاك پرستنده‌اى ، آيا از من ِ ناچيز كه در گيتى كسى نيستم و در اين دهار بنشسته‌ام ، چه مىخواهى ؟ هوم به دو گفت : اينجا آرامشگاه تو نيست ، چرا كه سراسر گيتى پر از نام تو است . برگو كه آيا چه كسى از شاهان گيتى برادر خود را بكشت ؟ چه\r\n\r\n","description":"","footnote":" ( 1 ) - كستى كمربند مخصوص زرتشتيان است .  ( 2 ) - در فقرات 18 - 17 گوش ( درواسپ ) يشت آمده است كه هوم در بلندترين قلّهء كوه هرا از براى درواسپ فرشتهء نگهبان ستوران نذر نموده ، خواستار آن شد كه افراسياب نابكار تورانى را در بند آورد و او را دست‌بسته به نزد كى خسرو ببرد تا او را روبروى درياچهء ژرف و پهن چئچست بكشد . درواسپ نيز او را كامروا ساخت . پورداود ، يشتها ، ج 2 ، ص 257 . ","page_name":" 292 ","page_number":290},
  {"content":"\r\n\r\nكسى با يزدان پاك درشت گشت ؟ تو خون سر شهريارانى چون اغريرث و نوذر نامدار و سياوش - آن يادگار كيان - را مريز ، نه اين كه از آن تخت شاهى به اين دهار بىبُن بگريزى . افراسياب به او گفت : اى مرد نيرومند ، آيا چه كسى را در گيتى بىگناه مىشناسى ؟ اين خواست آسمان بود كه سرنوشت مرا چنان بكرد كه آن درد و رنج و گزند از من سر زند .\r\nز فرمان يزدان كسى نگذرد * و گر گردن اژدها بسپرد\r\nپس تو نيز بر من بخشايش آور ، زيرا اگر چه ستمكار بوده‌ام ، ليك هيچ چاره‌اى نداشته‌ام . بدان كه من نبيرهء فريدون فرّخ هستم . پس مرا از بند كمندت رها ساز . آيا مىخواهى مرا اين چنين خوار و در بند به كجا ببرى ؟ آيا از يزدان و روز شمار نمىترسى ؟ هوم كه چنين شنيد ، به دو گفت : اى بدگمان ، همانا كه ديگر زمان فراوانى برايت نمانده است . اگر چه سخنهايت بسان گلستان نو است ، ليك بدان كه مرگ تو بدست كى خسرو خواهد بود . ولى با اين همه دل هوم از آن گزند بپيچيد و آن كمند كيانى را بر افراسياب سست كرد . افراسياب كه چنين ديد ، بدانست كه آن مرد پرهيزگار از براى آن ناله‌هاى او بر او بخشايش آورد . پس بپيچيد و از پيش او بگريخت و به درون دريا پريد و ناپديد گشت .\r\nاز سوى ديگر ، در همان هنگام گودرز كشوادگان به همراه گيو و ديگر ايرانيان به نزد شاه مىرفتند . چون گودرز به دريا نگاه كرد ، ناگهان هوم را بديد كه با آن كمند همچون مستمندان ، نالان بر لب آب ايستاده است . آن بخش آب را نيز تيره و ديدگان آن مرد پرستنده را بدان خيره ديد . پس در دل گفت : اين مرد پرهيزگار از درياى خنجست « 1 »  شكار مىكند . يا شايد هم نهنگى يك ماهى را به دام آورده و او اين چنين در آن شگفت‌زده گشته است . پس گودرز به هوم گفت : اى مرد پرهيزگار ،\r\n\r\n","description":"","footnote":" ( 1 ) - مراد از درياى خنجست همان درياى چيچست ( درياچه اروميه ) است كه در بعضى نسخ شاهنامه به اين صورت ضبط شده است . ","page_name":" 293 ","page_number":291},
  {"content":"\r\n\r\nهرچه در نهان دارى بر ما آشكار بساز . برگوى كه از اين آب دريا چه مىجويى ؟ شايد كه مىخواهى تن خود را بشويى ؟ هوم به دو گفت : اى مرد سرافراز ، به اين كار بنگر .\r\nبدان كه من بر فراز اين كوه و بدور از گروه ، پرستشگاهى دارم و هميشه شبها در آنجا به پرستش يزدان مىپرداختم . تا اين كه شبى در آن هنگام كه خروش مرغان برمىخيزد ، نالهء زارى به گوشم رسيد . بىدرنگ دل روشنم چنين گمان برد كه من بيخ كينه را از گيتى بگسلم . با خود انديشيدم كه چنين ناله‌اى به هنگام خواب ، تنها از افراسياب سزد . پس از جاى جَستم و همهء كوه و دهار را بجُستم . تا اين كه در هنگ آن افراسياب سوگوار را ديدم . افراسياب شوربخت درون آن هنگ خفته بود و به زارى بر تاج و تخت خود مىگريست . چون من به درون هنگ رفتم ، او از جاى بجَست . ليك گويى سنگ خارا پاى او را بگرفت . پس من آن دو دستش را كه خونريز گشته بود ، با كستى « 1 »  همچون سنگ ببستم . آنگاه او را كه همچون زنان ، خروش و زارىكنان بود ، به شتاب از كوه به پايين بيآوردم . ليك از بس ناله و بانگ بكرد و سوگند بخورد ، سرانجام آن بند را سست كردم . در همان هنگام او در اين جايگاه از چنگ من بجَست و با اين كار ، دل و جانم آزرده گشت . اكنون او در اين آب خنجست پنهان شده است . پس بدان كه هر آنچه به تو گفتم ، درست همان بوده كه رخ داده است . چون گودرز آن داستان را بشنيد ، به ياد آن گفتهء باستان افتاد . پس بسان مردم ِ دلشده ، پر از انديشه به سوى آتشكده [ آذرگشسپ 
  ] رفت . چون به آنجا رسيد ، نخست در پيش آتش ، پروردگار گيهان آفرين را ستايش و نيايش بكرد . آنگاه آن راز را از نهفت بگشود و آنچه ديده بود با آن دو شهريار « 2 »  بگفت . آن دو شاه كه چنين شنيدند ، بىدرنگ بر اسپ سوار گشتند و از ايوان آذرگشسپ برفتند .\r\n\r\n","description":"","footnote":" ( 1 ) - حكيم فردوسى در اينجا همچون بسيارى موارد ، واژهء زنّار را بجاى كستى به كار برده است . با اين حال در اينجا هوم زاهد اصلاً زنّار يا كستى به كمر نداشته و بجاى آن كمندى برميان بسته بوده است .  ( 2 ) - مراد كى كاووس و كى خسرو است . ","page_name":" 294 ","page_number":292},
  {"content":"\r\n\r\nآمدن كاووس و خسرو نزديك هوم\r\nشهريار ايران از شنيدن اين سخن پر از انديشه شد و به نزديك آن مرد پرهيزگار بيآمد . چون هوم آن سر و تاج شاهان را بديد ، بر ايشان به داد آفرين بكرد . آن شهرياران نيز آفرين پروردگار گيهان آفرين را بر او بخواندند . آنگاه كاووس شاه به هوم گفت : يزدان را سپاس مىگذارم و به دو پناه مىبرم كه رخسار اين مرد يزدان پرست توانا و با دانش و نيرومند را بديدم . هوم پرستنده در پاسخ او گفت : اين سرزمين به داد تو آباد بادا . روزگار به اين شاه نو فرخنده باد و دل بدسگالانش نيز كَنده باد . بدان كه آن هنگامى كه شهريار به گنگ دژ مىرفت ، من در اين كوهسار ، پرستنده بودم .\r\nپس ، از پروردگار گيهان آفرين بخواستم تا روى زمين را به دو آباد دارد . و چون او باز آمد ، شاد و خندان شدم و در پيشگاه يزدان به نيايش پرداختم . تا اين كه شبى ناگهان سروش خجسته ، آن نهان را بر من آشكار بساخت و شنيدم كه از آن دهار بىبُن خروشى برآمد . پس بر آن آواز گوش نهادم . كسى به زارى بر گنج و تاج و تخت پيلسته و سپاه و كشورش مىگريست . از فراز كوه به سوى آن دهار تنگ بيآمدم و اين كمندى را كه بجاى كستى دارم ، در دست گرفتم . ناگهان سر و دوش افراسياب را بديدم كه درون آن دهار ، جاى خوابى را براى خود بساخته بود . پس او را با كمند خود به سختىِ سنگ ببستم و آن بيچاره را از آن دهار تنگ به بيرون كشيدم . ليك از بس كه خواهش بكرد ، آن كمند را بر او سست كردم . او نيز چون به پيش اين آب رسيد ، بند بگشود . و اكنون او در اين آب ناپديد گشته است . ولى بدان كه اگر بخت بد بر او بازگردد ، از براى مِهرى كه او به گرسيوز دارد ، خون او خواهد جنبيد . اينك اگر شهريار بلند فرمان دهد ، برادر افراسياب را پاى در بند ، بدينجا آورند و بر دوش او چرم گاو بدوزند تا ديگر هيچ زور و توانى برايش نماند . آنگاه چون افراسياب آواز او را [ از درد 
  ] بشنود ، بىدرنگ از دريا بيرون آيد .\r\n\r\n","description":"","footnote":"","page_name":" 295 ","page_number":293},
  {"content":"\r\n\r\nپس شاه بفرمود تا نگاهبانان درگاه با تيغ و سپر گيلى برفتند و گرسيوز شوم را - كه همهء آشوب آن سرزمين از او بود - ببردند . آنگاه به دژخيم بفرمود تا پردهء شرم را از رخسار بردرد و بر دوش او چرم گاو بدوزد تا ديگر هيچ توانى در تنش نماند . چون اين چنين پوست بر گرسيوز دريد ، از ايشان زينهار بخواست و پروردگار گيهان آفرين را به يارى بخواست . در همان هنگام افراسياب كه آواز او را بشنيد ، از آن درد ، گريان از آب برآمد و با شنا خود را به آنجايى كه ايشان بودند ، رسانيد . چون افراسياب آن بانگ برادر را از خشكى بشنيد ، آنچه كه بديد برايش از مرگ نيز بدتر بود . از سوى ديگر ، گرسيوز كه او را با ديدگانى پر خون و دلى شتابان در آب بديد ، فرياد كرد كه :\r\nاى شهريار گيتى ، اى سرِ نامداران و تاج بزرگان ، كجا شد آن همه آيين و راهت ؟ كجا شد آن سر تاج و گنج و سپاهيانت ؟ كجا شد آن همه دانش و زور دستت ؟ كجا شد آن گام و جامت به هنگام بزم ؟ كه اكنون اين چنين اختر ديوسازى برايت پيش آمد و به دريا نياز يافتى . چون افراسياب اين سخنان را از گرسيوز بشنيد ، خون از ديدگان بباريد و گفت : پيوسته آشكار و نهان به گِرد گيتى بگشتم تا مگر از اين بخت بد بگذرم . ليك اكنون بدتر از بد بر سرم آمد . اينك روانم پر از انديشهء تو گشت و زندگانى برايم خوار شد . آرى ، نبيرهء فريدون و پسر پشنگ اين چنين به دام نهنگ افتاد . با چرم پوست بر تن تو مىدرند و شرم در دل هيچكس نمىبينم .\r\nگرفتار شدن افراسياب بار دوّم و كشته شدن او و گرسيوز\r\nدر همان هنگام كه افراسياب و گرسيوز سرگرم آن گفتگو بودند ، روان هوم\r\n\r\n","description":"","footnote":"","page_name":" 296 ","page_number":294},
  {"content":"\r\n\r\nيزدان پرست پر از جستجوى افراسياب بود . پس ، از راه آبخست « 1 »  بيآمد و چون او را از دور بديد ، آن كمند كيانى خويش را از ميان گشود و بسان ببر بيان ، خميده بيآمد و ناگهان آن كمند تاب داده را بيانداخت و سر شهريار توران را به بند آورد و او را از دريا به خشكى كشانيد . ديگر دانش و هوش از افراسياب برفت . آن مرد پرهيزگار ، دست و پاى او را گرفت و به خوارى از دريا بيرون كشيد و ببست . آنگاه او را به آن شاهان سپرد و خودش بسان باد بازگشت .\r\nپس شاه ايران با سرى پر از كينه و دلى پر از ستيز ، تيغ تيز در دست بيآمد .\r\nافراسياب بىدانش كه چنين ديد ، گفت : من اين روز را به خواب ديده بودم . آسمان اين راز را فراوان با خود كشيد و اكنون پردهء آن را بردريد . آنگاه با آواى بلند به كى خسرو گفت : اى بدكار كينه‌جوى ، برگوى كه چرا مىخواهى نياى خود را بكشى ؟ كى خسرو به دو گفت : اى بدكنش و سزاوار سرزنش ، نخست تو را از خون برادرت مىگويم كه هرگز رنج و سختى بزرگان را نمىجست . ديگر نوذر - آن شهريار نامور - كه يادگارى از خاندان ايرج بود . تو گردن او را با شمشير تيز زدى و از گيتى رستاخيز برانگيختى . سديگر سياوش بود كه ديگر هيچ سوار نامدارى چون او كمر نبندد . تو سرش را همچون گوسپندى بريدى و از چرخ بلند نيز برگذشتى . برگوى كه تو از چه رو پدر مرا تباه ساختى و به چنين روز بدى نگاه نكردى ؟ تيز به كردار بد شتافتى و اكنون كيفر آن بد را بيافتى . افراسياب كه چنين شنيد ، گفت : بدان كه تو از كسى كه بدكنش است ، جز كشتن و سرزنش نيابى . گذشته هرچه بوده ، بگذشت . ليك اكنون بايد داستان مرا بشنوى . پس بگذار تا رخسار مادرت را ببينم . آنگاه اين دستانها را بخوان . ولى كى خسرو به دو گفت : تو كه اين چنين ديدار مادرم را خواستارى ، بنگر كه چه بدها بر سرم آوردى . پدرم بىگناه بود و من نيز در نهان بودم . ليك از گزند تو چه‌ها كه در گيتى برفت . سر چنان شهريارى را بريدى كه تاج و تخت پيلسته به دو زار\r\n\r\n","description":"","footnote":" ( 1 ) - آبخست به پارسى به معناى جزيره است . ","page_name":" 297 ","page_number":295},
  {"content":"\r\n\r\nو گريان شد . اكنون روز پادافرهء ايزدى فرا رسيد . بدان كه يزدان ، بدى را با بدى كيفر مىدهد . كى خسرو ، اين بگفت و با شمشير هندى گردن افراسياب را بزد و آن تن نازكش را بر خاك افكند . روى و ريش سپيدش از خون لآلگون گشت و برادرش كه چنين ديد ، ديگر از گيتى نااميد شد . و بدين سان روزگار بِهى بر افراسياب سرآمد و تخت شاهنشاهى از او تهى مانْد .\r\nز كردار بد بر تنش بد رسيد * مجوى اى پسر بند بد را كليد\r\nچو جويى بدانى كه از كار بد * به فرجام بر بدكنش بد رسد\r\nشهنشه كه با فرّ يزدان بود * همه خشم او بند و زندان بود\r\nچون خونريز گردد بماند نژند * مكافات يابد ز چرخ بلند\r\nچنين گفت موبد به بهرام تيز * كه خون سر بىگناهان مريز\r\nچو خواهى كه تاج تو ماند بجاى * مبادى جز آهسته و پاك راى\r\nنگه كن كه تن خود ابا سر چه گفت * كه با مغزت اى سر خرد باد جفت\r\nآنگاه كى خسرو پس از كار نياى خود ، به سوى گرسيوز آمد . پس آن نگاهبانان و مردم كُشان ، گرسيوز را با آن روزگار بد و بند گران ، بسان مردم بَدنِشان ، به خوارى از پيش دژخيم كشانيدند . چون به پيش كى خسرو آمد ، از درد ، خون بر لب لاژوردين خود بباريد . ليك شاهنشاه ايران زبان بگشود و از آن تشت و دشنه « 1 »  و از تور و سلم سترگ - پسران فريدون - و از ايرج كه پادشاه بزرگى بود ، ياد بكرد . آنگاه به دژخيم بفرمود تا تيغ تيز بركشيد و با دلى پر از ستيز بيآمد و ميان گرسيوز سپهبد را به دو نيم كرد و با اين كار ، دل همهء سپاهيان را پر از بيم ساخت . سپس در پيش چشم گروههايى كه از هر سو ، از دور به آنها مىنگريستند ، آن دو را همچون كوه بر روى هم افكندند « 2 »  .\r\n\r\n","description":"","footnote":" ( 1 ) - اشاره به كشتن سياوش دارد .  ( 2 ) - طبرى در بارهء نحوه گرفتار شدن افراسياب مىنويسد كه ياران كى خسرو ، افراسياب را در بركهء چاه خاسف در آذربايجان دستگير كرده و به نزد كى خسرو آوردند و او را در بند آهنين كردند . سپس كى خسرو پس از گذشت سه روز او را به نزد خود خواند و از علت قتل سياوش بپرسيد . از آنجا كه افراسياب هيچ دليلى براى اين كار نداشت ، گيو ( ) سر افراسياب را بسان سياوش بريد . آنگاه خون او را به نزد كى خسرو آورد . كى خسرو كه چنين ديد ، دست خود را در آن فرو كرد و گفت : اين به انتقام سياوخش و ستمى كه به او كرديد . تاريخ طبرى ، ج 2 ، ص 432 - 431 . نيز ن . ك . بلعمى ، تاريخ بلعمى ، ج 1 ، ص 616 . اختلاف روايت بلعمى با طبرى تنها در اين است كه بلعمى مكان مخفى شدن افراسياب را ابتدا در يك مرغزار و سپس در يك حوض ذكر كرده است . همچنين ن . ك . مسكويه ، تجارب الامم ، ج 1 ، ص 77 . صاحب مجمل التواريخ و القصص روايتى نزديك به روايت حكيم فردوسى ذكر كرده و محل يافتن افراسياب توسط هوم را در غارى در حدود شيز ( جيس ) و ارّان آورده است . وى معتقد است كه كى خسرو پس كشتن افراسياب ، برايش در همانجا استودانى بساخت . ص 462 و 50 - 49 . ثعالبى پس از ذكر نسبتا كامل ماجرا بر آن است كه اين خود كى خسرو بود كه افراسياب را به قتل رساند . وى مىنويسد : « چون كى خسرو ، افراسياب را خوار و خسته با جامه‌هاى ژنده يافت ، نزديك بود دلش بسوزد و بر او ببخشد . ليكن بىدرنگ شمشير بركشيد و او را به دو نيم كرد . سپس به گريه افتاد . ولى اشك خود را به آستين پاك كرد و فرمان داد او را به گور بسپارند و گرسيوز را نيز به او برسانند . » تاريخ غررالسير ، ص 150 - 149 . نيز ن . ك . مستوفى ، تاريخ گزيده ، ص 90 ابن اثير ، الكامل ، ج 3 ، ص 85 ابن بلخى ، فارسنامه ، ص 47 نويرى ، نهاية الإرب ، ج 10 ، ص 158 مسعودى ، مروج الذهب ، ج 1 ، ص 227 . در رساله ماه فروردين روز خرداد آمده است كه كى خسرو ، افراسياب را در روز ششم فروردين ( خرداد روز ) بكشت . همان . بند 20 در متون پهلوى ، ص 142 . نرشخى در يك خبر واحد ، نحوه قتل افراسياب را به گونه‌اى متفاوت بيان مىدارد . وى مىنويسد : « سياوش را پسرى بود كى خسرو نام ، وى به طلب خون پدر بدين ولايت آمد با لشگرى عظيم . افراسياب ديهه رامتين [ در نزديكى بخارا 
  ] را حصار كرد و دو سال كى خسرو بر گرد حصار با لشگر خويش بنشست و در مقابلهء وى ديهى بنا كرد و آن ديهه را رامش نام كرد و رامش براى خوشى او نام كردند و هنوز اين ديهه آبادان است و در ديهه رامش آتش خانه‌اى دارد . و مغان چنين گويند كه آن آتش خانه قديم تر از آتش خانه‌هاى بخارا است . و كى خسرو بعد دو سال افراسياب را بگرفت و بكشت . و گور افراسياب بر در شهر بخارا است به دروازهء معبد ، بر آن تل بزرگ كه پيوسته به تل خواجه امام ابو حفص كبير است . » تاريخ بخارا ، ص 24 - 23 . ","page_name":" 298 ","page_number":296},
  {"content":"\r\n\r\nباز آمدن كاووس و خسرو به پارس\r\nچون شاه ايران آن آرزوهاى خويش را از سوى يزدان برآورده شده ديد ، از پيش آن دريا به سوى آتشكدهء آذرگشسپ شتافت . پس زر بسيارى بر آتش بيافشاندند و با زمزمه ، پروردگار را آفرين بخواندند و يك شبانه‌روز در پيشگاه داور راهنماى گيهان ببودند . چون زرسپ - گنجور كى خسرو - بيآمد ، كى خسرو گنجى به آتشكدهء\r\n\r\n","description":"","footnote":"","page_name":" 299 ","page_number":297},
  {"content":"\r\n\r\nآذرگشسپ ببخشيد و به آن موبدان نيز جامهء شاهوار و درم و دينار و چيزهاى بسيار ديگرى بداد . در ميان همهء درويشان و دست‌ورزان آن شهر نيز گنجى بپراكند و همه‌جا را با داد و دهش زنده ساخت . آنگاه بر تخت كيانى بنشست و بار بداد .\r\nسپس به هر نامدار و مهترى در هر كشور ، از خاور تا باختر ، نامه نوشتند و همه را آگاه ساختند كه : روى زمين با شمشير كى خسرو از بدكردارى آن اژدها رهايى يافت .\r\nكى خسرو به نيروى يزدان پيروزگر هرگز نيآسود و كمر نگشود تا اين كه سرانجام با اين كار ، روان سياوش به او زنده شد و همهء سرزمينهاى گيتى بندهء او گشت . آنگاه كى خسرو به همه درويشان و پرستندگان و مردمان خودش نيز چيزهاى بسيارى ببخشيد . سپس آن شاه گيتى گفت : اى نامداران و بزرگان فرّخ ، همگى زن و كودكانتان را با خوردنيها از براى آرامش به بيرون شهر و به دشت ببريد . چون از آن نيز بپرداخت ، خود نيز روى به سوى رامش نهاد . همهء پهلوانان خسرونژاد و همهء كسانى كه از نژاد زرسپ بودند ، به ايوان آذرگشسپ آمدند . و بدين سان كِي كاووس شاه چهل روز را به رامش و ميگسارى پرداخت ، آنگاه چون ماه نو بسان افسر زرّينى بر سر شاهى نو درخشان شد ، همهء آن بزرگان كه از رزم و گفتگو برآسوده بودند ، به سوى پارس روى نهادند . در ميان راه به هر شهرى كه مىرسيدند ، مردان آن شهر بر پيشگاه شاه انجمن مىگشتند و شاه نيز سرِ هميانها مىگشود و همهء پرهيزگاران را توانگر مىساخت .\r\nمردن كى كاووس\r\nچون كاووس ديگر بدين گونه از روزگار زينهار بيافت ، همهء راز دل در پيش مردان بگفت كه : اى برتر از روزگار ، همانا كه تو آموزگار هر نيكى هستى . من از تو بود كه اين فرّ و شكوه و بخت و بزرگى و تاج و تخت و پهلوانى را بيافتم . براستى كه هيچكسى را همچون من از گنج و تخت و نام بلند بهره‌مند نساختى . از تو خواستم تا كينه‌ورى\r\n\r\n","description":"","footnote":"","page_name":" 300 ","page_number":298},
  {"content":"\r\n\r\nبه كين سياوش كمر ببندد . پس نبيرهء خويش را بديدم كه شاهى با فرّ و برز و خِرَد و برتر از همهء شاهان گيتى گشته و كين مرا همچون كين خود دانست . اكنون كه سال من از سد و پنجاه نيز بگذشته و موى مشكينم به سپيدى كافور شده و بالاى همچون سروم بسان كمان خم گشته ، ديگر اگر روزگارم بسر آيد ، گران ندارم .\r\nپس چندى بر اين نگذشت كه كاووس درگذشت و تنها نام او در گيتى يادگار بمانْد . كى خسرو شهريار بيآمد و بر خاك سياه بنشست . همهء نامجويان ايران نيز با جامه‌هاى كبود و سياه ، پياده و پر از گفتگو به پيش او رفتند و دو هفته به سوگوارى پرداختند . از براى ستودان كاووس نيز كاخ بلندى به درازاى دَه كمند بساختند . آنگاه آن نامداران شاه دبيقى « 1 »  و ديباى رومى سياهى ببردند و تن كاووس را با دبق « 2 »  و كافور و مشك خشك بكردند « 3 »  و در آن بپيچيدند . سپس تخت پيلسته بر زيرش نهادند و تاجى از كافور و مشك بر سرش گذاشتند . و بدين گونه چون كى خسرو از پيش تخت او بازگشت ، در آن خوابگاه را سخت ببستند . كِي كاووس براى هميشه از كين و آوردگاه آرميد و ديگر كسى او را نديد « 4 »  .\r\n\r\n","description":"","footnote":" ( 1 ) - دبيقى نوعى پارچهء بسيار لطيف است . برهان قاطع ، ماده دبيقى .  ( 2 ) دبق نوعى ماده شبيه سريش .  ( 3 ) - اين كار نوعى از موميايى بوده است .  ( 4 ) - صاحب مجمل التواريخ و القصص بر آن است كه كى كاووس در شهر استخر پارس درگذشت و او را در آنجا به استودان پدرش نهادند . ص 462 . ليك جكسن مىنويسد كه بر طبق روايات عوام در تنگ واقع در پشت شهر صحنه ، مقبره‌اى هست كه مردم آن را مقبرهء كى كاووس مىدانند . سفرنامهء جكسن ، ص 274 . كى كاووس را معاصر حضرت داوود ( ع ) و نيز حضرت سليمان ( ع ) دانسته‌اند . ر . ك . بلعمى ، تاريخ بلعمى ، ج 1 ، ص 600 و 596 - 595 ابن خلدون ، العبر ، ج 1 ، ص 178 مجمل التواريخ و القصص ، ص 91 و 47 جوزجانى ، طبقات ناصرى ، ج 1 ، ص 142 . از كارهاى كى كاووس بجز آنچه كه در جلد دوم از كتاب حاضر به آنها پرداخته شد ، بايد 2 مورد را ذكر كرد : الف - كشتن گاوى بود كه حافظ مرز ميان ايران و توران بود . ب - كشتن وزير دانايش ، اَئوشْنَرَ . براى تفصيل بيشتر ر . ك . كريستن سن ، كيانيان ، ص 117 - 114 صفا ، حماسه‌سرايى ، ص 505 - 504 پورداود ، يشتها ، ج 2 ، ص 236 . در باب خصايص كى كاووس ر . ك . دينورى ، الأخبار الطوال ، ص 37 مينوى خرد ، ص 23 پرسش 7 بند 28 - 27 و ص 75 - 74 پرسش 56 بند 21 ابن بلخى ، فارسنامه ، ص 42 طبرى ، تاريخ طبرى ، ج 2 ، ص 424 گرديزى ، زين الأخبار ، ص 44 ميرخواند ، روضة الصفا ، ج 1 ، ص 575 خواندمير ، مآثر الملوك ، ص 27 . ثعالبى خصوصيات او را بدين صورت بيان مىدارد : « كى كاووس مردى شگفت و ناپايدارانديش بود . گاهى پادشاهى خردمند و گاهى ستمگرى ستيزه‌جو بود و زمانى فرمانروايى استوار ، بار ديگر ديوى پليد و بارى ديگر مردى سنگين و دگر باره مردى پست و سست راى . ليكن روى هم رفته بيشتر پيرو خواهش دل و خودراى و زنباره بود . بسا كه اندرز را نمىپذيرفت و خود را به بدنامى و رسوايى مىكشانيد . اين روش زمانى دراز بر زندگى او چيره بود و به همين گونه روزگار مىگذرانيد . خودخواهى او را پس مىكرد و ليكن فرّه و بخت بر پايگاهش مىافزود . نابخرديش تباهى به بار مىآورد . باز خوشبختى ، آن را چاره مىكرد . » تاريخ غررالسير ، ص 113 . ","page_name":" 301 ","page_number":299},
  {"content":"\r\n\r\nچنين است رسم سراى سپنج * نمانى درو جاودانى به رنج\r\nنه دانا گذر يابد از چنگ مرگ * نه جنگاوران زير خفتان و ترگ\r\nاگر شاه باشى و گر زردهشت * نهالى ز خاكست و بالين ز خشت\r\nبه شادى نشين و همه كام جوى * اگر كام دل يافتى نام جوى\r\nچنان دان كه گيتى ترا دشمن است * زمين بستر و خاك پيراهن است\r\nبارى ، كى خسرو چهل روز از شادى و تخت و تاج دور شد و سوگ نياى خود را بداشت . به روز چهل و يكم بر تخت پيلسته بنشست و آن تاج دلافروز را بر سر نهاد .\r\nپس سپاهيان و خردمندان و بزرگان زرّين كلاه در درگاه شاه انجمن گشتند و به شاهى بر او آفرين بخواندند و بر آن تاج گوهر افشاندند . چون كى خسرو پيروزگر بر تخت بنشست ، ديگر در سراسر گيتى سور به پا شد . و بدين گونه تا شست سال بشد ، همهء گيتى به زير دست او آمد .\r\nنااميد گشتن كى خسرو از گيتى\r\nتا اين كه روزى فرا رسيد كه جان مايه‌ور شاه ايران از آن رفتن روز و دستگاه پر از انديشه شد و با خود گفت : در ميان سرزمينهاى آباد ، از هند و چين تا روم و از خاور تا باختر و از كوه و بيابان و خشك و تر ، همه‌جا را از دشمن تهى كردم و فرماندهى و\r\n\r\n","description":"","footnote":"","page_name":" 302 ","page_number":300},
  {"content":"\r\n\r\nبزرگى از آن من گشت و گيتى از بدانديش بىترس شد . روزگار فراوانى بر من بگذشت و اگر چه پيوسته دلم به سوى كين تافت ، ليك همهء آرزوهايم را از يزدان بيافتم . ولى روانم از آز در پناه نيست و پيوسته به كيش آهرمنى و بدى مىانديشد .\r\n[ مىترسم كه 
  ] همچون ضحاك و جم ، بدكنش گردم و با تور و سلم برابر شوم . از يك سو نيايى چون كاووس دارم و از سوى ديگر همچون شاه فريبكار توران . كسانى چون كاووس و افراسياب جادوگر كه جز خون و كژّى را در خواب نمىديدند . [ مىترسم كه 
  ] ناگهان به يزدان ، ناسپاس گردم و فرّهء ايزدى از من گسسته شود و به كژّى و نابخردى بگرايم . آنگاه چون سر و افسرم به خاك آيد و درگذرم ، در گيتى نام بد از من بماند و در پيش يزدان نيز سرانجامم بد باشد . اين گوشت و رخسار رنگينم تباه گردد و استخوانهايم بر خاك بريزند و هنرم كم شود و ناسپاسيم برجاى بماند و روانم در سراى ديگر تيره بماند . آنگاه كه كسى تاج و تخت مرا بگيرد و بخت مرا به زير پاى آورد ، تنها از من نام بدى به يادگار مانده و گل آن رنجهاى كهن ، خار گشته باشد . اكنون من چون خون پدر را بخواستم و سراسر گيتى را با خوبى بيآراستم و كسى را كه كژّ و با راه يزدان درشت بود و مىبايست مىكشتم ، بكشتم ديگر در سرزمينهاى آباد و ويران هيچ جايى نمانْد كه فرمانبر من نشده باشند . همهء بزرگان گيتى اگر چه با گنج و گوهرند ، ليك در پيش من كهترانند . پس يزدان را سپاسگزارم كه او اين فرّ و بخت و توانايى را به من داد . ليك اكنون بهتر آن است كه من با رخسارى پر از اشك ، راهجويانه به پيش يزدان رَوم . تا شايد كردگار گيهان با اين كار ، روان مرا به آن جاى نيكان ببرد . چرا كه اين تاج و تخت بزرگى خواهد گذشت و ديگر هيچكس بيش از اين نام و كام و بزرگى و آرام و جام و خوبى نخواهد يافت . بد و نيك كار گيتى را چه آشكار و چه نهان شنيديم و ديديم . ديديم كه چه كشاورز و چه تاجور ، سرانجامشان مرگ باشد « 1 »  .\r\n\r\n","description":"","footnote":" ( 1 ) - ثعالبى ، تاريخ غررالسير ، ص 151 . ","page_name":" 303 ","page_number":301},
  {"content":"\r\n\r\nآنگاه شاه ايران به سالار بار بفرمود كه : از اين پس هر كسى را كه به اين بارگاه آيد ، با زبان نيكو ، زود از اينجا بازگردان و در اين راه تندى مكن و مردمى بجوى . و بدين سان كى خسرو در آن بارگاه كيانى را ببست . سپس گشاده‌ميان و خروشان بيآمد و از براى پرستش يزدان ، سر و تن خود را بشست و جامهء سپيد نويى بپوشيد و با برافروختن شمالهء خِرَد ، راه يزدان را بجست . پس نيايش‌كنان و با دلى پر اميد به جايگاه نماز خراميد و به بارگاه داور نيك ، راز بگفت كه : اى برتر از جان پاك و اى برآورندهء آتش و خاك تيره ، مرا نگاهدار باش و خِرَد بده و نيروى مرا از كژّى بگردان .\r\nمن نيز تا آنگاه كه باشم تو را نيايش كنم و بيش از اينها نيكويى كنم . پس گناهان مرا بيآمرز و مرا انديشهء نيك و بد بده . بدى روزگار و چاره‌گرى ديو آموزگار را از جانم بگردان تا همچون كاووس و ضحّاك و جم ، آرزو بر روانم ستم نكند . زيرا چون آرزو در راستى را بر من بپوشاند ، ديگر كژّى و كاستى نيرو بگيرد . پس چيرگى ديو را از من بگردان تا روانم را تباه نسازد . بر من همين راه و سان را نگاهدار و روانم را به آن جاى نيكان برسان . بدين گونه كى خسرو يك هفته در پيشگاه يزدان بر پاى بود و اگر چه تنش در آنجا بود ، ليك جانش در جايى ديگر بود . چون يك هفته بگذشت ، ديگر خسرو نالان گشت و هيچ توانى برايش در آن جايگاه پرستش نماند . پس به روز هشتم از آنجا برفت و بر تخت شاهى خراميد .\r\nپژوهش كردن بزرگان از بار بستن كى خسرو\r\nاز سوى ديگر ، همهء پهلوانان سپاه ايران از كار شاه در شگفت گشته بودند . هر يك از آن نامداران جنگاور در آن باره به گونه‌اى مىانديشيد . چون آن شهريار نامور بيآمد و بر تخت بنشست ، سالار بار به درگاه آمد . پس كى خسرو بفرمود تا پرده را برداشتند و سپاهيان را به درگاه آوردند . همهء بزرگان پيل افكن و شيرفش همچون توس و گودرز و گيو دلير و گرگين و بيژن و رهّام همچون شير با دستهايى به كش كرده برفتند .\r\n\r\n","description":"","footnote":"","page_name":" 304 ","page_number":302},
  {"content":"\r\n\r\nچون شاه را بديدند ، در پيش او نماز بردند و آنگاه همگى راز برگشودند و گفتند كه :\r\nاى شاه دلير و پهلوان و اى داور ، اى كه بر همهء مهتران ، تو مهترى ، همانا كه هيچ شاهى به مانند تو بر تخت پيلسته ننشسته است و مُهر تاج شاهى از تو فروغ مىگيرد . تو برافروزندهء جوشن و تيغ و اسپ و فرزندهء آذرگشسپ فرّخى . از رنج مىترسى و به گنج نيز نمىنازى اگر چه رنج تو در گيتى از گنجهايت افزونتر است . ما پهلوانان نيز همگى بندگان تو هستيم و به ديدار تو زنده‌ايم . اكنون كه همهء دشمنان را بر خاك افكندى و ديگر هيچ ترس و باكى از كسى در گيتى ندارى و سپاه و گنج هر كشور از آن تو گشته و در هرجا كه پاى گذارى ، نشانى از رنج تو برجاى است پس نمىدانيم كه چرا در چنين روزگارى انديشهء شهريار تيره گشته است ؟ امروز هنگام برخوردارى تو از اين گيتى است ، نه هنگام اندوه و پژمردن . اينك اگر شاه از براى چيزى از ما آزرده است و ما گناهكاريم پس به ما بگويد تا ما دلش را خوش سازيم و رخسار را پر از خون و دل را پر از آتش كنيم . اگر هم كه شهريار گيتى دشمنى در نهان دارد ، پس به ما بگويد . هر آنچه را كه در نهان دارد همچون شاهان گذشته ، به ما بگويد تا ما براى آن چاره‌اى بيانديشيم .\r\nشاه گرانمايهء ايران كه چنين شنيد ، گفت : اى پهلوانان راهجوى ، بدانيد كه من در گيتى از هيچ دشمنى در رنج نيستم و نه گنجم در جايى پراكنده گشته و نه از كار سپاهيان آزارى ديده‌ام و نه هيچ يك از شما در اين باره گناهكاريد . بدانيد كه چون كين پدرم را از دشمن ستاندم ، سراسر گيتى را با داد و كيش بيآراستم و يك مشت خاك تيره نيز در گيتى نمانْد كه مُهر نگين مرا نخوانده باشد . پس شمايان تيغهايتان را در نيام كنيد و بجاى شمشير ، جام مِى در دست گيريد و بجاى خروش كمان ، به ناى و چنگ و باده و رنگ و بوى بپردازيد . بدانيد كه من يك هفته با انديشه‌اى پاك در پيش يزدان به پاى بودم . آرزويى در نهان دارم و آن را از كردگار گيهان خواسته‌ام . پس هر گاه كه پاسخ دهد و با آن پاسخ ، مرا انديشه‌اى فرّخ دهد ، آن را به نزد شمايان خواهم گفت . اينك شمايان نيز در پيش يزدان نيايش كنيد و از براى اين كام و\r\n\r\n","description":"","footnote":"","page_name":" 305 ","page_number":303},
  {"content":"\r\n\r\nشادى ، او را ستايش كنيد . زيرا كه او ما را بر نيك و بد نيرو بداد . ستايش او را سزد كه ما را راه بنمود . پس از آن نيز همگى شادكامى كنيد و روانتان را از گمانهاى بد پاك سازيد . و بدانيد كه اين چرخ ناپايدار ، شهريار و كهتر نمىشناسد . پير و برنا را در كنار هم مىپروراند و از او هم داد مىبينيم و هم ستم .\r\nهمهء پهلوانان كه چنين شنيدند ، پر از درد از پيش شاه برفتند . آنگاه شاه ايران به سالار بار گفت : در پسِ پردهء بارگاه بنشين و ديگر هيچ‌كسى را چه از خويشان من و يا بيگانگان ، در پيش من بار مده . سپس كى خسرو شب هنگام به جايگاه پرستش آمد و به دادار دارنده لب بگشود و گفت : اى برتر از برترى ، اى فزايندهء پاكى و بهترى ، باشد كه تو مرا به بهشت رهنمون گردى و از اين سراى سپنجى درگذرم تا دلم به كژّى نگرايد و روانم به آن جاى روشندلان راه يابد .\r\nخواندن ايرانيان ، زال و رستم را\r\nچون يك هفته بگذشت و شاه روى ننمود ، هياهو و گفتگويى برخاست . همهء پهلوانان و بزرگان سگالشگرى چون گودرز و توس نوذر نژاد انجمن گشتند و چندى از بيداد و داد و كردار شاهان برترمنش و نيز از يزدان پرستان و بدكنشان سخن راندند و از بزرگان و فرزانگان گيتى داستانها زدند . گودرز به پسرش - گيو - گفت : اى نيكبخت ، اى كه هميشه پرستندهء تاج و تخت بوده‌اى ، تو از براى ايران رنج بسيار برده‌اى و سرزمين و خويشان خود را رها ساخته‌اى . اكنون كار تيره‌اى پيش آمده كه شايسته نيست آن را خوار و ناچيز بپنداريم . پس بايد كه به سوى زابلستان و به پيش سپهدار كابلستان به روى و به زال و رستم بگويى كه : شاه سر از راه يزدان بپيچيده و گمراه گشته است و در بار را بر نامداران ببسته و بىگمان با ديو يار گشته است . نيز به ايشان بگوى كه : ما به نزد كى خسرو بسيار پوزش و خواهش آورديم و از اين سخنان ، داد او را خواستيم . ليك او فراوان سخنانمان را بشنيد و هيچ پاسخى نداد . اكنون\r\n\r\n","description":"","footnote":"","page_name":" 306 ","page_number":304},
  {"content":"\r\n\r\nدلش را خيره و سرش را پر از باد مىبينيم و مىترسيم كه او نيز همچون كاووس شاه كژّ گردد و ديو او را از راه ببرد . ولى شمايان پهلوان هستيد و داناتريد و در هر كارى تواناتريد . پس اكنون همهء پاك انديشان قنّوج و دنبر و مرغ و ماى و زابلستان و ستاره‌شناسان كابلستان را به همراه خويش به ايران بيآوريد . زيرا كه چون خسرو روى خود را از ما پوشيده است ، اين پادشاهى پر از گفتگوى گشته و اگر چه ما هر گونه چاره‌اى بكرديم ، ليك اين كار به دست زال گشوده خواهد شد .\r\nچون گيو سخنان گودرز را بشنيد ، مردان دلاورى از ميان سپاه برگزيد و برآشفته و انديشناك از ايران ، راه سيستان را در پيش گرفت . چون به نزديك زال و رستم رسيد ، آن شگفتى را كه ديده و شنيده بود ، به ايشان بگفت . زال از شنيدن آن سخنان ، اندوهگين شد و به گيو نامور گفت : ما را از اين كار ، رنج بسيار رسيد . آنگاه به رستم گفت : خردمندان و ستاره‌شناسان و موبدان را از زابل و كابل فرا خوان تا با ما بيآيند .\r\nپس همگى به سوى زال روى نهادند و از زابل نيز به سوى ايران روان شدند .\r\nاز سوى ديگر ، شاه ايران هفت روز در پيش يزدان برپاى بود . به روز هشتم چون خورشيد گيتىفروز فروزان شد ، سالار بار پرده از در برداشت و شهريار ايران بر تخت زر بنشست . پس همهء موبدان به نزديك آن شاه گيتى برفتند . چون شاه ايشان را بديد ، بنواخت و به آيين كيان براى ايشان جايگاهى بساخت . آن بزرگان پر دانش و راهنماى ، بسيار در پيش او بايستادند و هيچيك از آن نامداران خسروپرست از پاى ننشست و دست نگشاد . تا اين كه سرانجام لب گشودند و گفتند كه : اى شاه موبدان ، اى دادگر سرافراز و روشن روان ، همانا كه توانايى و فرّ شاهى از آن توست و همه چيز از خورشيد تا پشت ماهى از براى تو است . پس تو كه با روان روشن خود همهء بودنيها را مىدانى ، اينك زبان خود به دانش بگردان . و بدان كه همهء ما پهلوانان فرخنده‌انديش در پيش تو همچون بندگانى بايستاده‌ايم . پس بايسته است كه اكنون شاه بگويد كه ما چه گناهى كرده‌ايم و چرا اين چنين راه را بر ما بسته است . اينك كه روزگارى بر اين كار بگذشته و دل ما پر آزار و اندوه گشته ، اگر كه شاه اين راز را بر ما و\r\n\r\n","description":"","footnote":"","page_name":" 307 ","page_number":305},
  {"content":"\r\n\r\nاين مرزبانان گم كرده راه بگشايد ، آنگاه ديگر اگر از دريا اندوه داشته باشى ، ما آن را خشك سازيم و اگر از كوه باشد ، ما آن را از بن بركَنيم و با دشنه ، دل دشمنان را بشكنيم . اگر هم كه چارهء اين كار با گنج برآيد ، نگذاريم كه از براى گنج و درم در رنج افتى . ما همگى پاسبانان گنج تو هستيم و از رنج تو پر از درد و گريانيم .\r\nشاه ايران كه چنين شنيد ، به ايشان گفت : بدانيد كه من از پهلوانان بىنياز نيستم ليك دل من از براى نيرو و مردان و گنج در هيچ رنجى نيافتاده است و دشمنى نيز در كشورى پديد نيآمده كه از براى آن بيانديشم . تنها آرزويى در دل روشنم پديد آمده كه آن آرزو را از دل نمىگسلم و اكنون شب تيره تا روز سپيد بدان اميد دارم . پس چون آن را بيابم ، راز خويش را بر شما آشكار سازم و آنچه را كه نهان ساخته‌ام به شما بگويم . اينك شمايان با پيروزى و شادى بازگرديد و انديشهء بد بر دل خويش راه مدهيد . همهء آن پهلوانان آزاد مرد كه چنين شنيدند ، با درد بر او آفرين بسيار بخواندند .\r\nدر خواب ديدن كى خسرو ، سروش را\r\nچون ايشان برفتند ، شاه بيدار ايران بفرمود تا پردهء بارگاه را فروهشتند . آنگاه خود گريان و پيچان و با درد و رخسارى لاژوردين در پيشگاه خداوند برتر ، از او خواست تا او را راهنماى باشد و به دو گفت : اى كردگار سپهر ، اى فروزندهء نيكى و داد و مهر ، اگر خداوند از من خشنود نباشد ، مرا هيچ سودى از اين شهريارى نيست . اينك كه از من نيكوييهاى بسيار و نيز زشتىهايى برفت ، مرا جايى در بهشت بده . و بدين سان كى خسرو پنج هفته را خروشان در پيش خداوند گيهان به پا بود . در شبى تيره كه از آن رنج در آسايش نبود ، بدان هنگام كه ماه از آسمان سر برآورد ، به خواب رفت ليك روان روشن و خردمندش نخفت . در خواب چنان ديد كه سروش خجسته نهانى به گوش او گفت كه : اى شاه نيك اختر نيكبخت كه تاج و تخت و دستبند بسيارى\r\n\r\n","description":"","footnote":"","page_name":" 308 ","page_number":306},
  {"content":"\r\n\r\nبسودى ، اگر چه از اين گيتى تيز بشتافتى ، ليك اكنون همهء آنچه را كه مىجستى ، بيافتى . پس ديگر بيش از اين در اين تيرگى مباش چرا كه در همسايگى داور پاك جاى خواهى يافت . پس چون گنج خويش را به تهيدستان بخشيدى ، اين سراى سپنجى را به كسى ديگر بسپار . درويشان را توانگر ساز و مردمانت را شاد بكن . بدان كه كسى از چنگ رنج و سختى در پناه خواهد بود كه از دَم اژدها رهايى يابد . با خود چنين بپندار كه همهء كسانى كه از براى تو رنج برده‌اند ، اين رنج را از براى گنج برده‌اند . پس به ايرانيان چيزهاى بسيارى ببخش ، زيرا كه ديگر بسيار در اينجا نمانى .\r\nبراى تخت شاهى نيز پادشاهى برگزين كه مور نيز بر روى زمين از او در پناه باشد .\r\nآنگاه چون گيتى را بخشيدى ، ديگر هيچ مياساى ، زيرا كه روزگار آماده شدن تو براى رفتن فرا رسيده است « 1 »  .\r\nچون كى خسرو رنجديده از خواب بيدار شد ، همهء آن جايگاه پرستش را از خوى پر از آب ديد . پس رخسار بر زمين نهاد و گريان بر كردگار آفرين بخواند و گفت : اگر چه تيز بشتافتم ، ليك سرانجام همهء آن كام دل را از يزدان بيافتم . آنگاه كى خسرو بيآمد و جامهء نويى بيافت و بپوشيد و سپس بىتاج و گرز و دستبند بر تخت پيلستهء شاهى بنشست .\r\nاندرز كردن زال ، كى خسرو را\r\nدر آغاز هفته زال و رستم با دلى پر از اندوه بدانجا رسيدند . چون ايرانيان از آمدن ايشان آگهى يافتند ، همگى با دلى داغديده به پيش آنها شتافتند . چون رستم و زال زر و آن موبدان بسيار هنرمند پديدار شدند ، همهء كسانى كه از نژاد زرسپ بودند به همراه توس با درفش كاويانى و همهء نامداران زرّينه كفش با اسپ ، ايشان را پذيره شدند . گودرز كه به پيش تهمتن رسيد ، اشك از مژگان بر رخسارش چكيد . سپاهيان\r\n\r\n","description":"","footnote":" ( 1 ) - بر طبق برخى روايات ، كى خسرو از پيامبران بوده است . از جمله ر . ك . مجمل التواريخ و القصص ، ص 29 اصفهانى ، تاريخ پيامبران و شاهان ، ص 36 ابن بلخى ، فارسنامه ، ص 47 دساتير ، ص 124 - 120 . ","page_name":" 309 ","page_number":307},
  {"content":"\r\n\r\nنيز همگى با رخسارى زرد و دلى پر از داغ و درد از براى خسرو برفتند و همگى به زال و رستم گفتند كه : شاه به گفتار اهريمن گمراه گشته است . تنها سپاهيان در بارگاه اويند و هيچ‌كس در شب و روز او را نديده است . ليك از اين هفته تا آن هفته در بارگاه را مىگشايند و ما به آن راه مىيابيم . ولى اى پهلوان بدان كه كى خسرو ديگر آن كى خسرويى نيست كه تو او را شادان و روشن روان ديده بودى . آن بالاى همچون سرو سهى او گوژ گشته و رخسار همچون گل سرخش به رنگ به زرد درآمده است .\r\nنمىدانم كدامين چشم بد بر او برآمد و چرا آن گل تازه روى بپژمرد ؟ شايد كه بخت ايرانيان تيره شده و يا اختر بد بر شاه زيان آورده است . زال دلير كه چنين شنيد ، به ايشان گفت : گاهى چنين پيش مىآيد كه شاه از تخت شاهى سير شود . گاه خوشى است و گاه نژندى گاه درستى است و گاه دردمندى . پس شمايان اين همه دل خويش را اندوهگين مداريد ، زيرا كه جان خرّم آدمى از اندوه ، دژم مى گردد . همگى بسيار بكوشيم و او را پند دهيم . باشد كه با پند ، او را اخترى سودمند دهيم .\r\nآنگاه همهء آنهايى كه از راه بيآمده بودند ، به سوى بارگاه شاه رفتند . پس در همان هنگام از درگاه پرده برداشتند و همهء آن پهلوانان چون زال و رستم پيل تن و توس و گودرز و گرگين و بيژن و گستهم و ديگر كسان انجمن به پيش شاه رفتند . چون شاهنشاه ايران روى زال را بديد و آواى رستم را بشنيد ، پر انديشه از تخت برپاى جست و از همهء ايشان و آن دانايان كابل و زابل و قنّوج و دنبر بپرسيد و آنها را بنواخت و به آيين كيانى بر ايشان جايگاهى بساخت . پايگاه آن ايرانيان را هم كه در آنجا بودند ، از اندازه فزونتر بكرد .\r\nسپس زال بر او آفرين بسيار كرد و گفت : تا ماه و سال ، برجاى است ، شادان زندگانى كنى . براستى كه در ميان همهء نامدارانى كه از گاه منوچهر تا كى كواذ به ياد دارم و نيز زو - پسر تهماسپ - و كِي كاووس و ديگر بزرگان و شاهان فرخنده‌پِى ، سياوش كه با فرّ و برز و شكوه بود ، براى من همچون فرزندم بود . و هيچ كس را نيز به اين خردمندى و نامدارى و فرّهء ايزدى و پيروزى و مردى و مِهر و انديشهء تو نديدم\r\n\r\n","description":"","footnote":"","page_name":" 310 ","page_number":308},
  {"content":"\r\n\r\nكه شاهيت هميشه برجاى بادا . اكنون كه همهء گيتى را با داد بگشتى ، در باز آمدن نيز شاد و پيروز باش . كدامين مهتر است كه به زير پاى تو همچون خاك نيست و كدامين زهر است كه نام تو براى آن همچو ترياك نيست ؟ اينك بدان كه من آگهى ناسزايى بيافتم و از براى آن آگهى بود كه اين چنين تيز بشتافتم . كسى از ايران به پيش من آمد و گفت : شاه پيروز ايران بفرموده تا سالار بار ، پردهء بارگاه را برندارد و چهرهء شاهوار خود را از ما مىپوشاند . پس من از درد ايرانيان بسان دالمن و يا همچون كشتى بر آب بتاختم تا از آنچه كه شاه گيتى در نهان دارد ، بپرسم . ستاره‌شناسان و دلاوران و سران هر كشورى را كه ديدم ، از قنّوج و دنبر و مرغ و ماى ، با زيگ هندى بدينجا آوردم تا اين راز سپهرى را بجويند و ببينند كه چرا مِهر خود را از ايران يك سره ببريده است . پس بدان كه هر كارى به سه چيز ، نيكو شود و تخت شاهى نيز با آنها بىآهو گردد . به گنج و به رنج و به مردان دلاور . آيين ننگ و نبرد جز اين نباشد . و چهارم نيز ما شب و روز در پيش يزدان ، او را ستايش و نيايش كنيم زيرا كه او فريادرس بنده است و اوست كه هر گزندى را باز مىدارد . و نيز اگر چه خواسته و چيز نزد آدمى ارجمند است ، ليك چيزهاى بسيارى به درويشان ببخشيم ، باشد كه يزدان با اين كارها ، روان تو را روشن كند و خِرَد را در پيش مغز تو همچون جوشنى سازد .\r\nپاسخ دادن كى خسرو ، زال را\r\nچون خسرو آن سخنان زال را بشنيد ، پاسخ دانشمندانه‌اى به دو داد . او را گفت :\r\nاى پير پاكيزه مغز كه همهء انديشه و گفتارهايت نغز است ، براستى كه از گاه منوچهر تا كنون هميشه بىآزار و نيك انديش بوده‌اى . رستم پيل تن نامور - آن ستون كيان و نازش انجمن - نيز سياوخش را پرورانيد و نيكويىهاى بسيارى به دو رسانيد . چه بسيار سپاهيانى كه چون گوپال او و سر و مغز و يال اسپ چون پيلش را ديدند ، جنگ ناكرده بگريختند و تير و كمان خود را بر در و دشت بريختند . در پيش نياكان\r\n\r\n","description":"","footnote":"","page_name":" 311 ","page_number":309},
  {"content":"\r\n\r\nمن هميشه كينه‌خواه و همچون دستورى فرّخ ، راهنما بوده‌ايد . اگر بخواهم رنجهاى تو را ياد كنم ، تا سد نژاد نيز سخن تازه بماند . اگر بخواهند كردار خوب تو را پژوهش كنند ، همهء اين ستايشهاى من براى تو تنها همچون نكوهشى باشد . ديگر اى پر هنر ، هر آنچه كه از كار من و بار ندادن و آزار من بپرسى ، همه را به تو بگويم تا بدانى . بدان كه من آرزويى از يزدان داشتم و از براى آن بود كه گيتى را خوار پنداشتم و شب و روز در پيش داور رهنماى به پا بودم و از او مىخواستم تا گناه گذشتهء مرا ببخشد و راه تيره‌ام را درخشان كند . ديگر اين بزم و رنج گيتى را براى من مگذارد و مرا از اين سراى سپنجى ببرد و جاى خوبى در باغ بهشت به من دهد و در همهء نيكىها مرا رهنماى باشد . نبايد كه از اين راستى كنونيم بگذرم و چون شاهان پيشين گمراه گردم . ديگر همهء كامهايى كه از گيتى بجُستيم ، بس است . بايد آمادهء درگذشتن شد ، زيرا كه هنگام رفتن فرا رسيده است . [ در اين انديشه‌ها بودم كه 
  ] سپيده‌دم ديشب خواب به چشمم آمد و سروش خجسته از سوى يزدان بيآمد و گفت كه : كار خود برساز زيرا كه گاه رفتن فرا رسيد و روزگار نژندى و نخفتن تو بسر آمد . پس شمايان نيز بدانيد كه ديگر بارگاه من و اندوه كشور و تاج و تخت و كمر بسر آمد .\r\nدل ايرانيان از شنيدن آن گفتار شاه اندوهگين شد و همگى خيره و گم كرده راه گشتند . چون زال سخنان او را بشنيد ، آه سردى از جگر بركشيد و به ايرانيان گفت :\r\nاين چاره نيست . براستى كه در مغز او خرد هيچ جايى ندارد . زيرا از آن هنگام كه من كمر پهلوانى بر ميان بسته‌ام و در پيش تخت كيان ، پرستنده بوده‌ام ، هيچيك از شاهان را نديدم كه چنين سخنانى بگويد . ليك اينك كه او گفته است ، ما نبايد آن را نهان سازيم و نبايد با او همداستان گرديم و بگذاريم كه چنين سخنانى بگويد . شايد كه ديو با او هم آواز گشته كه اين چنين سرش از راه يزدان بازگشته است . فريدون و هوشنگ يزدان پرست نيز هرگز به اين شاخ دست نبردند . پس اگر چه كاستى بر جانم آيد ، ليك من همهء راستى را به دو مىگويم . ايرانيان نيز به زال گفتند : براستى كه هيچيك از كيان بدين گونه سخن نگفته است . پس ما همگى در آنچه كه مىخواهى\r\n\r\n","description":"","footnote":"","page_name":" 312 ","page_number":310},
  {"content":"\r\n\r\nبه شاه بگويى ، با تو هستيم تا مبادا او آيين و راه را گم كند .\r\nنكوهش كردن زال ، كى خسرو را\r\nچون زال آن سخنان را بشنيد ، برپاى خاست و گفت : اى خسرو راد و راست ، سخن اين پير كارآزموده را بشنو . آنگاه اگر انديشهء او را كژّ يافتى ، آن را مپذير . ليك بدان كه اگر چه گفتار راست ، تلخ است ولى در هر كژّى و كاستى را مىبندد . پس تو نبايد از گفتن اين سخنان راست من در پيش اين انجمن ، از من آزرده گردى . تو در توران زمين از مادر بزادى و در همانجا آرام و آبشخورت بود . از يك سو نبيرهء افراسياب شاهى كه شب نيز بجز جادو در خواب نمىديد و از سوى ديگر نياى تو كسى چون كاووس دژخيم بود كه رخسارى پر از اخم و دلى پر از فريب داشت .\r\nبزرگى و شاهى و تاج و كمر خاور تا باختر از آن او بود . روزگارى خواست تا از آسمان بگذرد و گردش اختران را بشمارد . من كه چنين ديدم ، او را پندهاى بسيارى بدادم و گفتار تلخى بگفتم . او اگر چه پندهاى بسيارى بشنيد ، ولى آن پندها او را هيچ سودى نبخشيد . پس من نيز پر از داغ و درد از پيش او بازگشتم . چون كاووس بر آسمان رفت ، نگونسار بر خاك افتاد . ليك يزدان پاك بر جانش بخشايش آورد . او نيز پس از آن كه بدانسان به يزدان ، ناسپاس گشت ، با سرى پر از گَرد و دلى پر از هراس بيآمد . آنگاه زمانى فرا رسيد كه تو با گرز گاوسار و سد هزار شمشيرزن زره‌دار برفتى و همچون شير ژيان آهنگ رزم بكردى و دشت خوارزم را بيآراستى . سپس خودت به تنهايى از پيش سپاه ، پياده به جنگ پشنگ جنگاور شتافتى . و اين كار را در هنگامى كردى كه گيتى از گرزداران تهى نگشته بود تا تو از براى آن كينه ، كلاهخود بر سر نهى .\r\nبدان كه اگر او بر تو چيره مىگشت ، افراسياب شاه را به ايران مىكشانيد و ديگر زن و كودكان خردسال ايرانيان نيز رهايى نمىيافتند تا كسى كمر به آن كين ببندد . ليك ايزد تو را از دست او رهانيد و بر تو بخشايش آورد . پس سرانجام ، آن كسى را كه به\r\n\r\n","description":"","footnote":"","page_name":" 313 ","page_number":311},
  {"content":"\r\n\r\nدادار دارنده ناسپاس بود و همه نيز از او در هراس بودند ، بكشتى . از آن پس ديگر گفتيم كه هنگام آرامش و پوشش و بخشش و ميگسارى فرا رسيده است . ليك ديديم كه كار بر ايرانيان دشوارتر شد و دلشان پر آزارتر گشت . اكنون از راه ايزدى سر بپيچيدى و به راه بدى و كژّى آمدى . ولى بدان كه از اين بد ، تنت سودمند نباشد و پروردگار گيهان آفرين نيز بر تو نپسندد . پس اى شاه ، اگر سامان تو اين چنين باشد ، ديگر كسى از تو فرمان نخواهد برد و خودت نيز سرانجام از اين سخن پشيمان خواهى شد . پس بيانديش و فرمان ديوان را مكن . ليك اگر بدين گونه راه ديو را بجويى ، فرّهء ايزدى از تو جدا خواهد شد و ديگر پر از درد و با تنى پر گناه خواهى ماند و كسى تو را شاه نخواهد خواند . پس به يزدان گراى و به دو پناه ببر زيرا كه او بر نيك و بد راهنماست . بدان كه اگر اين پند مرا نشنوى و به اهريمن بدكنش بگروى ، آوازهء شاهى و تاج و تخت و درود و بخت برايت نخواهد ماند . باشد كه خرد ، جانت را راهنماى گردد و مغزت به پاكى برجاى بماند . بارى ، چون سخنهاى زال به پايان رسيد ، همهء آن پهلوانان نيز زبان بگشودند كه : نبايد راستى را نهان كرد . ما هم با آنچه كه اين پير بگفت ، همداستانيم .\r\nپاسخ دادن كى خسرو و پوزش كردن زال\r\nچون كى خسرو آن گفتار زال را بشنيد ، چندى درنگ كرد و آشفته گشت . آنگاه پر از انديشه گفت : اى زال كارآزموده ، اى كه ساليان بيشمارى را با مردانگى پشت سر گذارده‌اى ، اگر تو را در پيش اين انجمن ، به سردى پاسخ گويم ، گيهاندار اين بد را از من نپسندد . ديگر آن كه رستم نيز از اين كار ، دردمند شود و از درد او به ايران نيز گزند آيد . و ديگر هم آن كه اگر رنجهاى رستم را بشمرم از گنجهاى نامور او فزونتر گردد . او تن خويش را در پيش من سپر كرد و براى دشمن ، خواب و خوراك نگذاشت . پس من پاسخ تو را به خوبى مىدهم و با گفتار خود دلت را نمىشكنم . آنگاه كى خسرو به\r\n\r\n","description":"","footnote":"","page_name":" 314 ","page_number":312},
  {"content":"\r\n\r\nآوازى سخت گفت : اى سرافرازان پيروز بخت ، همهء سخنان زال را كه در پيش گروه بگفت ، شنيدم . سوگند به يزدان دادار و گيهان خديو كه من از راه و فرمان ديو دور هستم و جان من به يزدان مىگرايد . دل روشنم آن گيتى را بديد و خرد در برابر بديها همچون جوشنى براى من بود . آنگاه كى خسرو به زال گفت : تندى مكن و بدان كه بايد به اندازه سخن بگويى . نخست آن كه گفتى هرگز كسى از نژاد توران ، خردمند و بيدار زاده نشده پس بدان كه من پسر سياوش و شاهى هوشيار و از تخم كيان هستم . من نبيرهء كى كاووس شاه دل افروز و با دانش و نيك پِى هستم . از سوى مادر نيز از نژاد افراسيابم كه چون خشم مىآورْد ، خورد و خواب از همه گم مىشد . همو كه نبيرهء فريدون و پسر پشنگ بود . و مرا از اين نژادها هيچ ننگى نيست . زيرا كه شيران ايران نيز از بيم افراسياب تن خويش را در دريا نمىشستند . ديگر آن كه گفتى كاووس تبنگ بساخت و سر خود را از پادشاهى نيز برتر آورد پس چنان بدان كه اگر منش يك پادشاه فزونى بجويد ، بر او سرزنش نكنند . اكنون من چون كين پدر بخواستم و گيتى را با پيروزى بيآراستم و كسى را كه اين كين و ستم و بيداد بر روى زمين از او بود ، بكشتم ديگر براى من كارى در گيتى نمانْد . پس هر گاه كه آرزوى شاهىِ ديرياز در سر آورم ، ديگر همچون كاووس و جمشيد و ضحّاك ناپاك و تور دلير - كه گيتى از ستم ايشان سير گشت - پايگاه من نيز گم شود . مىترسم كه چون روزگار من نيز به پايان رسد ، همچون ايشان به سوى دوزخ كشيده شوم . ديگر آن كه گفتى كه همچون پلنگى دلاور جنگ با شيده را بيآراستى پس بدان كه آن كار من از براى آن بود كه از ايران هيچ سوار و اسپ‌افكنى را نديدم كه تنها به جنگ با او رود و در آن رزم ، پايدار نيز بماند . پس هر كه فرّهء ايزدى و يا بخت نيك نداشت ، ديگر به چنگ پشنگ همچون خاك مىشد . از آن رو بود كه من به جنگ او رفتم . اينك بدان كه در اين پنج هفته‌اى كه من روز و شب ، لب به آفرين يزدان گشوده بودم ، از براى آن بود كه يزدان پاك گيهاندار مرا از اين اندوه و خاك تيره برهاند . ديگر از اين سپاه و تاج و تخت سير شدم و سبكبار گشتم و رخت خود بستم . ليك تو اى دستان سام و اى پير بيدار كه\r\n\r\n","description":"","footnote":"","page_name":" 315 ","page_number":313},
  {"content":"\r\n\r\nمىگويى ديو براى من دام نهاده است ، بدان كه من به راه كژّ و تاريك گمراه نگشته‌ام .\r\nاين روان من بود كه بىمايه گشت و دلم بود كه تباه شد . اكنون [ با اين سخنانى كه گفتى 
  ] نمىدانم كه پادافرهء ايزدى و روزگار بدى برايت در كجا خواهد رسيد ؟ چون زال اين سخن را بشنيد ، خيره گشت و چشمش از ديدن روى او تيره شد .\r\nپس خروشان شد و برپاى جست و گفت : اى شاه يزدان پرست ، همانا كه تيزى و نابخردى از من بود و تو پاك و فرزانهء ايزدى هستى . اينك اگر ديو مرا گمراه ساخت ، سزاوار باشد كه بر من بخشايش آورى . بدان كه من ساليان بيشمارى است كه در پيش هر شهريار كمر بسته‌ام ليك از هيچيك از آن شاهان نديدم كه چنين چيزى از دادار خورشيد و ماه بخواهند . ولى اكنون كى خسرو كه روزگار بد از او دور بادا ، چنين چيزى را به من آموخت . ليك نمىخواهم كه از خسرو جدا باشم و بدان كه خِرَد بر اين جان تيره‌ام گواه است . و نيز بدان كه هيچيك از ما و هيچ نيكخواهى در ايران آرزوى جدايى از تو خسرو دادگر و نيكخوى را در سر نداشت و رنج ما از براى آن بود . چون شاه ايران سخنان زال را بشنيد ، پوزش آن نيكخواه را بپسنديد . پس ، از جاى برخاست و دست او را در دست گرفت و او را به نزد خويش برد و ديگر دانست كه زال آن سخنان را تنها از سرِ مِهر با آن شاه خورشيدچهر بگفت .\r\nاندرز كردن كى خسرو به ايرانيان\r\nآنگاه شاه به زال زر گفت : اكنون همگى كمر ببنديد و تو با رستم و توس و گودرز و گيو و همهء نامداران و دلاوران ، سراپرده و درفش همايون را از شهر به بيرون و به دشت ببريد و همهء سراپرده و خرگاه‌ها را بر دشت بزنيد . درفش بزرگان و پيلان و سپاهيان را نيز به آنجا ببريد و رزمگاهى بسازيد . پس رستم همانگونه كه خسرو بگفت ، بكرد و سراپرده از آنجا ببردند و همهء آن ايرانيان كمر به فرمان ببستند و به هامون رفتند . زمين ، كوه تا كوه پر از سراپرده‌هاى سپيد و سياه و بنفش و كبود بود و\r\n\r\n","description":"","footnote":"","page_name":" 316 ","page_number":314},
  {"content":"\r\n\r\nدر ميان آنها درفش كاويانى را نهاده بودند كه همه‌جا را سرخ و زرد و بنفش ساخته بود . سراپردهء زال را نيز نزديك شاه زده و در پيش آن درفش سياه را برافراخته بودند .\r\nرستم پهلوان نيز با بزرگان روشن روان كابل در سوى چپ او جاى داشت و توس و گودرز و گيو و گرگين و شاپور و خرّاد دلاور نيز در پيش او بودند . بيژن و گستهم هم با بزرگانى كه با ايشان بودند ، در پشت او جاى گرفته بودند . شاهنشاه ايران بر تخت زرّين بنشست و گرز گاوپيكر در دست بگرفت . در يك سوى او زال و رستم همچون پيل سرافراز و شير دژم بودند و در سوى ديگر ، توس و گودرز و گيو و رهّام و شاپور و گرگين دلاور جاى داشتند . همگى چشم بر چهرهء شاه دوخته بودند تا ببينند او در بارهء سپاه چه مىگويد .\r\nپس شهريار ايران به آواى بلند گفت : اى نامداران بهروز ، هر كه از ميان شمايان خرد در سر دارد ، بداند كه اين نيك و بد خواهد گذشت . همگى رفتنى هستيم و اين گيتى نيز سپنجى است ، پس چرا بايد اين درد و اندوه و رنج را داشت ؟ از هر سو چيزى گِرد مىآوريم و آنگاه آن را به دشمن مىسپاريم و خود درگذريم . پس همگى از يزدان پاك بترسيد و در اين خاك تيره شاد مباشيد . زيرا كه اين روز بر ما مىگذرد و روزگار پيوسته دَم ما را مىشمارد . از هوشنگ و جمشيد و كاووس شاه كه آن همه با فرّ و تخت و تاج بودند ، چيزى بجز نام در گيتى نمانْد و هيچكس نيز نامهء آن رفتگان را نخواند . بسيارى از ايشان ناسپاس گشتند ، ليك سرانجام از آن بد ، هراسان شدند .\r\nاينك من نيز همچون ايشان يك بنده هستم ، و اگر چه رنجهاى بسيار برده و كوشيده‌ام ، ليك هيچكس را نديده‌ام كه در اين گيتى بماند . اكنون جان و دلم را از اين سراى سپنجى بكَندم و اين درد و رنج را بسر آوردم . اينك كه ديگر هر آنچه كه مىجستم ، بيافتم از تخت كيانى روى بتافتم . پس به هر كسى كه براى من رنجى برده ، هرچه از گنجها بخواهد ، ببخشم و از كردار هر كسى كه سپاس دارم ، به يزدان نيكىشناس بگويم . اين خواسته‌ها و جنگ افزار و زر و گنج آراسته را به ايرانيان ببخشم و به هر مهترى از شمايان نيز كشورى را ببخشم . همهء آن هميانها و بردگان و\r\n\r\n","description":"","footnote":"","page_name":" 317 ","page_number":315},
  {"content":"\r\n\r\nچهارپايان را نيز بشمارم و ببخشم ، زيرا كه من ديگر از اين تيرگى دل خود را بپرداختم و آمادهء رفتن گشتم . اينك شمايان با شادى دست به خوردن ببريد و يك هفته به خورد و خواب بپردازيد و [ از يزدان 
  ] بخواهيد تا از اين سراى سپنجى درگذرم و از رنج به دور مانم .\r\nچون كى خسرو اين پندها را بگفت ، همهء پهلوانان ايران شگفت‌زده گشتند . يكى گفت : اين شاه ديوانه شد و خرد با دلش سخت بيگانه گشت . نمىداند كه به او چه خواهد رسيد و اين تخت و تاج چگونه آرامش خواهد يافت . آنگاه همگى گروه گروه برفتند . همهء كوه و دشت و مرغزار پر از سپاهيان بود . بانگ ناى و آواز اسپان بر دشت گويى از آسمان نيز برگذشت . پس يك هفته را بدين گونه شاد ببودند و هيچكس به ياد اندوه و رنج نيافتاد .\r\nاندرز كردن خسرو ، گودرز را\r\nبه روز هشتم شاه بىدستبند و گرز و كلاه رومى بر تخت بنشست . چون هنگام رفتنش نزديك شد ، در گنج را بگشودند . چون در گنج آباد « 1 »  را بگشود ، به گودرز كشواد اندرز بداد كه : در كار گيتى بنگر و ببين كه با اين آشكارا چه چيزى در نهان دارد .\r\nبدان كه هر گنجى را روزى با سختى مىآكنند و روزى نيز هنگام پراكندن آن مىرسد . پس نگاه كن به كاروانسرا و نيز پلى كه در نزديكى ايران ويران گشته و يا آبگيرى كه در ايران از رنج افراسياب ويران است و يا كودكانى كه بىمادرند و زنانى كه بىشوى و بىچادر هستند و يا آن پير نيازمندى كه رنج و نيازمندى خويش را از ديگران پنهان مىدارد تو در گنج را بر ايشان مبند و از بد روزگار بترس و بر ايشان ببخش . ديگر گنجى است كه پر از افسر و زيور و گوهر است و نامش بادآور مىباشد .\r\n\r\n","description":"","footnote":" ( 1 ) - بعدها ذكر گنجهايى با اين نامها ( اين گنج و گنجهايى كه بعداً از آن نام برده مىشود ) در زمان ساسانى خواهد شد . ","page_name":" 318 ","page_number":316},
  {"content":"\r\n\r\nپس نگاه كن به شهرى كه ويران شده و كنام پلنگان و شيران گشته و نيز به آن آتشكده‌اى كه ويران و بىهيربد « 1 »  شده و سديگر كسى كه به روزگار جوانى درم برفشانده و اكنون از تن بازمانده و ديگرى چاهسارى كه ساليان فراوانى بر آن بگذشته و اينك بىآب گشته است همه را با اين گنج آباد كن و در اين راه ، درم در پيش تو خوار باشد و پيوسته به ياد مرگ باش . ديگر گنجى است كه آن را عروس مىخوانند و كاووس ، آن گنج را در شهر توس بيآكند . پس كى خسرو به گودرز بفرمود كه : آن را به زال و گيو و رستم ببخش . آنگاه كى خسرو همهء جامه‌هاى تنش را برشمرد و همهء آنها را با دستبند و گردنبند دلاوران و جوشن و گرزهاى گران به رستم سپرد .\r\nسپس گله‌هاى اسپانى را كه رها بودند ، به توس سپهبد سپرد . همهء باغ و گلشن و ايوانهايى را هم كه به يادش آمد ، به گودرز بداد . آنگاه هر آنچه از جنگ افزارهاى خودش را كه در گنج بود ، چون ديگر خسرو از تخت شاهى سير گشته بود ، به گيو دلير سپردند . سپس شاه ايوان و خرگاه و سراپرده و تاژ و آخور چهارپايان را به فريبرز - پسر كاووس - داد . آنگاه يك جوشن و كلاهخود و كلاه زرّين و يك گردنبند روشنتر از ستارهء اورمزد و دو انگشترى ياكند درخشان كه بر آنها نام شاه گيتى نوشته شده بود و در گيتى همه آن را مىشناختند ، را به بيژن داد و به دو گفت : اين يادگار را هميشه نگاه دار و جز تخم نيكى مكار . سپس به ايرانيان گفت : ديگر هنگام درگذشتن من فراز آمد و كامم تازه شد . پس چون گاهِ پراكندن انجمن رسيد ، هرچه بايسته است ، از من بخواهيد « 2 »  .\r\nهمهء آن بزرگان از درد شاهنشاه زار و گريان و بريان شدند و هر كسى مىگفت : آيا اين شهريار ، تاج شاهى را به چه كسى خواهد داد ؟\r\n\r\n","description":"","footnote":" ( 1 ) - پيشوايان دين زرتشت كه بيشتر وظيفهء آموزش را بر عهده دارند .  ( 2 ) - ثعالبى ، تاريخ غررالسير ، ص 152 . ","page_name":" 319 ","page_number":317},
  {"content":"\r\n\r\nخواستن زال ، گشادنامه از خسرو براى رستم « 1 » \r\nاز خسرو براى رستم چون زال خسروپرست سخنان شاه را بشنيد ، زمين را بوسيد و بر پاى جست و گفت : اى شهريار گيتى ، سزاوار باشد كه آرزوهاى خود را نهان نگذارم . تو ، خود مىدانى كه رستم در رزم و رنج و تنگى و نبرد در ايران چه كرد . آن هنگام كه كِي كاووس به آن راه دور و پرسنگهاى گران مازندران برفت و ديوان ، او را با پهلوانان گردنكشى چون گودرز و توس در بند آوردند چون تهمتن بشنيد به تنهايى به سوى مازندران شتافت و با رنج و اندوه آن راه پر از بيابان و تاريكى و ديو و شير و جادو و اژدهاى دلير را بپيمود و به نزد شاه ، به مازندران رفت . آنگاه پهلوى ديو سپيد و جگرگاه اولاد غندى و بيد را بدريد و سر سنجه را نيز ناگاه از تن بِكَند و خروشش تا به ابر بلند برآمد . پس از آن چون كاووس به سوى هاماوران برفت ، او را به همراه توس و گودرز و گيو و ديگر دليران فرزانه با بند گران ببستند . تهمتن كه چنين ديد ، با سپاهى گران از سران برگزيدهء ايران و زابل برفت و كاووس و گودرز و گيو و توس را از بند رها كرد . پس از آن فرزندى همچون سهراب را كه هيچيك از كهتران و مهتران چنين فرزندى نداشتند ، از براى آن كين كاووس شاه بكشت و هنوز نيز پيوسته از آن درد مىگريد . آنگاه چون با كاموس رزم بكرد ، با مردانگى خود از آن سرزمين گَرد برآورد . از كردارهاى او هرچه سخن بگويم ، پايان نيابد . ليك اينك كه شاه از تاج و تخت سير گشته ، براى اين شيردل نيكخواه چه برجاى خواهد گذاشت ؟ كى خسرو در پاسخ او گفت : براستى كه كردار و رنج و تيمار او را در نزد من هيچكس بجز كردگار سپهر - آن نمايندهء داد و آرام و مهر - نمىداند . ليك سخنهاى او در نهان نيست و براى او در سراسر گيتى هيچ همتايى نمىشناسم . آنگاه كى خسرو\r\n\r\n","description":"","footnote":" ( 1 ) - گشادنامه به پارسى به معناى منشور حكومتى است . ","page_name":" 320 ","page_number":318},
  {"content":"\r\n\r\nبفرمود تا دبير به پيش او رَود و كاغذ و مشك و خوشبوى بيآورد . پس ، از سوى كى خسرو سرافراز و پاك كيش ، آن شاه زمين ، فرمانى براى پهلوان پيل تن و سپهبدى كه مردانگيش در پيش هر انجمن ستوده بود ، نوشتند تا او در گيتى پيش رو و سالار بيدار و نو باشد و از زابلستان تا درياى سند و همهء كابل و دنبر و ماى و هند و نيز بست و غزنين و خود زابلستان و همچنين تا به كابلستان و نيز كشور نيمروز از آن رستم ، آن سپهدار پيروز و لشگرفروز باشد . سپس بر آن پيمان به آيين كى خسرو دادگر مُهر زر نهادند و كى خسرو آن گشادنامه را به دو داد و او را آفرين كرد و گفت : زمين به رستم ، آباد بادا . آنگاه كى خسرو به هر يك از آن بزرگانى كه با زيگهايشان به همراه زال آمده بودند ، جامه و سيم و زر و يك جام پر از گوهر ببخشيد .\r\nگشادنامه دادن كى خسرو ، گيو را\r\nسپس گودرز كارآزموده بر پاى خاست و گفتار راستى با شاه بيآراست و گفت : اى شاه پيروز بخت ، براستى كه هيچ شاهى را همچون تو بر تخت نديده‌ام . من از گاه منوچهر تا كى كواذ و از هنگام كاووس تا تو اى شاه فرّخ‌نژاد ، پيوسته در پيش بزرگان كمر بسته‌ام و يك روز نيز بىآزار ننشسته‌ام . مرا هفتاد و هشت پسر و نبيره بود . ليك اكنون تنها برايم هشت تن مانده‌اند و ديگران ، همه درگذشتند . گيو بيدار دل نيز هفت سال در توران زمين ، بىخورد و آرام ببود . در آن دشت ، خوراكش از گورخر بود و پيراهنش از چرم شكار . خود شاه ديد كه تا او به ايران رسيد ، گيو چه اندازه تيمار او را كشيد . اينك كه شاه از تاج و تخت سير گشته است ، او نيز از شاه چشم داشت نيكى دارد .\r\nكى خسرو كه چنين شنيد ، به دو گفت : كارهاى او بيش از اينها بوده است . هزار آفرين بر گيو باد . خداوند گيتى ، او را يار باشد و دل بدسگالانش پر از خار بادا . [ و تو اى گودرز 
  ] كه روشن روان و تندرست باشى ، همهء كم و بيش من در دست تو است . آنگاه\r\n\r\n","description":"","footnote":"","page_name":" 321 ","page_number":319},
  {"content":"\r\n\r\nپادشاه به دبير بفرمود تا از سوى او نامه‌اى از مشك و شاهبوى بر پرند نوشتند و قم و اصفهان را - كه جايگاه بزرگان بود - به دو دادند . آنگاه شاه مُهر زرّين خود را بر آن نهاد و آفرين بكرد و گفت : يزدان از گودرز خشنود باشد و دل بدسگالانش پر از دود بادا .\r\nسپس آن شاه دلير به ايرانيان گفت : مبادا كه گودرز از كردار خود سير گردد . همگى بدانيد كه او يادگار من است و زينهار من به نزد شماست . پس همگى از او فرمان ببريد و از گفتار گودرز سرپيچى نكنيد . آنگاه همهء پيش روان گودرزيان بر شاه آفرين بكردند .\r\nگشادنامه دادن خسرو ، توس را\r\nچون گودرز بنشست ، توس برخاست و به پيش خسرو برفت و زمين را ببوسيد و به دو گفت : شاها جاويد باشى و هميشه دست بدى از تو دور بادا . من از ميان بزرگان ، از نژاد فريدون هستم و از آن هنگام كه كواذ بيامده ، تا كنون پيوسته در پيش ايرانيان كمر بسته‌ام و هرگز بند از ميان نگشودم . در كوه هماون تنم بىپيراهن از جوشن آزرده گشت ليك از براى كين سياوش در آن رزمگاه هر شب پاسبان سپاه بودم . در لادن هرگز سپاه را رها نكردم و پيوسته در دَم اژدها بودم . در هاماوران نيز كه كاووس در بند شد ، بند ديگر بر گردن توس بود . سپاه را در هيچ جايى رها نساختم و هرگز نيز كسى از من گلايه نكرد . اكنون كه شاه از تاج و گنج سير گشته است و مىخواهد تا از اين سراى سپنجى درگذرد ، مرا چه فرمانى مىدهد ؟ آيا اين هنرها برايم همچون آهويى مىگردند ؟ شهريار ايران ، كه چنين شنيد ، به دو گفت : تو بيش از اينها كه گفتى از روزگار رنج برده‌اى . پس همچنان درفش كاويانى با تو باشد و سپهدار زرّينه كفش باش . در اينسوى گيتى نيز خراسان از آن تو باشد و در ميان اين نامداران ، تن آسان باش . پس در پيش آن بزرگان و گردنكشان فرمانى بر آنچه كه گفته بود ، نوشتند و بر آن مُهر زر نهادند . آنگاه كى خسرو آن را با يك گردنبند و كمر زرّين به توس داد و او را آفرين\r\n\r\n","description":"","footnote":"","page_name":" 322 ","page_number":320},
  {"content":"\r\n\r\nبسيار كرد و گفت : هيچ دلى از تو پر كين مبادا .\r\nدادن كى خسرو ، پادشاهى به لهراسپ\r\nچون شاهنشاه از كار بزرگان پرداخته شد و از آن رنجها بيآسود تنها نام لهراسپ « 1 »  در ميان آن بزرگان مانْد كه كسى از كراسهء شاه ، آن را برنخواند . پس شاه به بيژن بفرمود تا لهراسپ را با كلاه به پيش او آورد . چون شاه ، لهراسپ را بديد ، برپاى جست و بر او آفرين بكرد و دست بگشود . پس از آن تخت پيلستهء نامور فرود آمد و آن تاج دلافروز را از سر برگرفت و به لهراسپ داد و بر او و همهء پادشاهى ايران زمين آفرين بكرد و گفت : اين تاج نو بر تو فرخنده باشد كه سراسر گيتى بندهء تو باد . پس از آن همه درد و رنج كه ديدم ، اينك پادشاهى و گنج را به تو سپردم . از اين پس زبان خود را جز به داد مگردان زيرا كه با دادگرى ، پيروز و شاد خواهى بود .\r\nروان خود را با ديو آشنا مساز و چون بخواهى كه بختت هميشه جوان بماند ، خردمند و بىآزار باش و هميشه زبان خود را نگاه بدار . آنگاه كى خسرو به ايرانيان روى كرد و گفت : به شاهى و بخت او شادان باشيد .\r\nايرانيان از اين كار او در شگفت گشته بودند . پس هر يك بسان شير ژيانى برآشفتند و همه از اين كه بايد لهراسپ را شاه بخوانند ، شگفت‌زده شدند . زال در ميان ايرانيان برپاى خاست و آنچه را كه در دل ، راه راست مىپنداشت ، به آن شهريار بلند گفت كه : تو اگر خاك را نيز ارجمند كنى ، سزاوار باشد . ليك آن كسى كه لهراسپ را شاه بخواند ، سرِ بختش پر از خاك و زهر در دهانش همچون ترياك بادا .\r\nپس ما نيز هرگز چنين بيدادى نكنيم . چون لهراسپ به نزد زراسپ ، به ايران آمد او را تنها فرومايه‌اى با يك اسپ ديدم . ليك تو سپاه و درفش و كمر را به دو دادى و او را\r\n\r\n","description":"","footnote":" ( 1 ) - ر . ك . ص 335 از جلد حاضر . ","page_name":" 323 ","page_number":321},
  {"content":"\r\n\r\nبه جنگ الانان فرستادى . [ چگونه است كه 
  ] از ميان اين همه بزرگان خسرونژاد ، هيچ‌كس ديگرى به ياد شاه نيآمد ؟ من نژاد او را نمىدانم و هرگز شاهى بدين گونه نشنيده‌ام . چون زال اين سخنان را بگفت ، همهء آن انجمن با او همداستان گشتند و خروشى از آن ايرانيان برآمد و گفتند كه : اى شاه ، چون لهراسپ را اين چنين بركشى ، ما ديگر از اين پس كمر نبنديم و هيچيك در كارزار ، رزم نجوييم .\r\nچون خسرو آن سخنان را از زال بشنيد ، به دو گفت : مشتاب و تندى مكن زيرا هر كسى كه سخن به بيداد گويد ، از آتش بجز دود نيابد . كردگار نيز اين بدى را از ما نپسندد كه كسى را كه يزدان ، نيكبخت و سزاوار و زيبندهء شاهى و تاج و تخت كند ، نپذيريم و سر از فرمان او بپيچيم . پروردگار گيهان آفرين بر زبان من گواه است كه لهراسپ همهء اين هنرها را دارد و او را شرم و كيش و نژاد است و راد و پيروز و از داد نيز شاد مىباشد . او نبيرهء هوشنگ شاه است « 1 »  و خردمند و بينا دل و پاك دست مىباشد . او كسى است كه پاى جادوان را از خاك بركنَد و راه يزدان پاك را پديد\r\n\r\n","description":"","footnote":" ( 1 ) - در باب نسب لهراسپ اختلاف بسيارى وجود دارد . بسيارى او را پسر عموى كى خسرو دانسته‌اند ، ليك نامى از پدرش نبرده‌اند . ر . ك . ثعالبى ، غررالسير ، ص 152 مسكويه ، تجارب الامم ، ج 1 ، ص 78 مجمل التواريخ و القصص ، ص 91 . در تاريخ سيستان ، ص 201 لهراسپ عموى كى خسرو دانسته شده است . در بندهش وى پسر زاب ، پسر منوش ، پسر كيپسين ، پسر كياپيوه ، پسر كى قباد است . ص 151 . مستوفى او را پسر اروند شاه پسر كيپشن پسر كى قباد دانسته است . تاريخ گزيده ، ص 91 . بسيارى هم نام پدر لهراسپ را با اختلاف بسيار در نوع ضبط ، كياوجى ( كيوخى ، فنوخى ، قنوج ، تتوفى ) ذكر كرده‌اند . ر . ك . بلعمى ، تاريخ بلعمى ، ج 1 ، ص 617 - 616 ابن بلخى ، فارسنامه ، ص 47 و 14 طبرى ، تاريخ طبرى ، ج 2 ، ص 432 مسعودى ، مروج الذهب ، ج 1 ، ص 222 نويرى ، نهاية الإرب ، ج 10 ، ص 159 اصفهانى ، تاريخ پيامبران و شاهان ، ص 36 ابن اثير ، الكامل ، ج 3 ، ص 104 ابن خلدون ، العبر ، ج 1 ، ص 180 . نيز ر . ك . دينورى او را پسر كيميس دانسته است . الأخبار الطوال ، ص 48 . صاحب مجمل التواريخ و القصص نيز او را پسر كتمش خوانده است . ص 30 - 29 . در هر حال غالباً نسب او را به كى قباد رسانده‌اند .\r\nاما اين كه آيا كى خسرو فرزندى داشته يا نه . بايد گفت برخى برآنند كه كى خسرو اصلاً ازدواج نكرد و از اين رو او را فرزندى نبود تا جانشين خود سازد . ر . ك . مستوفى ، تاريخ گزيده ، ص 91 مجمل التواريخ و القصص ، ص 29 دساتير ، ص 123 - 122 . ليك طبرى از چهار فرزند كى خسرو به نامهاى « كاماس و اسپهر و رمى و رمين » نام برد . تاريخ طبرى ، ج 2 ، ص 433 . در فروردين يشت ، فقرهء 137 نيز از كسى به نام آخْرورَ  Axrra  نام برده شده است كه شايد پسر كى خسرو بوده باشد . ر . ك . پورداود ، يشتها ، ج 2 ، ص 265 . ","page_name":" 324 ","page_number":322},
  {"content":"\r\n\r\nآورَد . روزگار از پند او جوان گردد و فرزند پاكش نيز بدين گونه باشد . پس همگى به شاهى بر او آفرين كنيد و از اين پند مهرآميز من سر مپيچيد . و بدانيد كه هر كسى كه سر از اندرز من بپيچيد ، همهء رنجهاى او در پيش من باد گشت و به يزدان نيز ناسپاس شد و از هر سو هراس بر دلش راه خواهد يافت .\r\nزال كه اين سخنان پاك را بشنيد ، از جاى برخاست و انگشت بر خاك زد و لب را با خاك سياه بيآلود و به آواى بلند ، لهراسپ را شاه خواند . آنگاه به آن شاه گيتى گفت : خرّم باشى و هميشه دست بدى از تو دور بادا . چه كسى بجز شاه پيروز و راد مىدانست كه لهراسپ ، نژاد از شاهان دارد ؟ اينك كه به خاك سياه سوگند خوردم و لبم آلوده شد ، پس ديگر اين را گناه مشمار . پس همهء بزرگان نيز بر او گوهر افشاندند و به شاهى بر او آفرين بخواندند « 1 »  .\r\nآنگاه كى خسرو - آن شاه فرخنده - به ايرانيان گفت : پدرود باد اين تخت دلافروز شاهى . چون من از اين خاك فرومايه درگذرم ، شما را از يزدان پاك بخواهم . سپس كى خسرو كه مىگريست ، از براى پدرود كردن ، رخسار هر يك از ايشان را ببوسيد . همه آن پهلوانان را در برگرفت و به زارى خروشيد و پيوسته مىگفت : ايكاش مىتوانستم اين انجمن را نيز با خويشتن ببرم .\r\nپس چنان خروشى از سپاه ايران برآمد كه خورشيد نيز راه خود را بر آسمان گم كرد .\r\nخروشيدن و ناله و آه كودك و زن و مرد از پس پرده‌ها و يا از كوى و بازار و در پيش انجمن برآمد و در هر برزنى ماتم شاه بخاست . آنگاه كى خسرو به ايرانيان گفت : فردا راه شمايان نيز همين است . پس هر كه از شمايان نام و نژاد دارد ، به داد خداوند شاد باشد . من اكنون روان خود را مىپرورم تا به نيكنامى درگذرم . دل خود را در اين سراى سپنجى نبستم تا اين كه سروش به راهنمايى من آمد . كى خسرو اين بگفت و از\r\n\r\n","description":"","footnote":" ( 1 ) - طبرى ، تاريخ طبرى ، ج 2 ، ص 432 بلعمى ، تاريخ بلعمى ، ج 1 ، ص 618 - 617 مجمل التواريخ و القصص ، ص 50 و 29 مسكويه ، تجارب الامم ، ج 1 ، ص 78 - 77 گرديزى ، زين الأخبار ، ص 49 ابن اثير ، الكامل ، ج 3 ، ص 86 نويرى ، نهاية الإرب ، ج 10 ، ص 159 دساتير ، ص 124 . در رساله ماه فروردين روز خرداد آمده است كه كى خسرو پادشاهى را در روز ششم فروردين ( خرداد روز ) به لهراسپ داد . بند 23 در متون پهلوى ، ص 142 . ","page_name":" 325 ","page_number":323},
  {"content":"\r\n\r\nستورگاه اسپى بخواست . فرياد سپاهيان برخاست . آنگاه كى خسرو كه بالاى همچون سرو خود را خميده بكرده بود ، دژم ، به ايوان شاهى آمد .\r\nپدرود كردن كى خسرو به كنيزكان خود\r\nكى خسرو را چهار كنيز بسان آفتاب بود كه هيچكس چنين خوبرويانى را به خواب هم نديده بود . پس آن بتان خويش را از پسِ پرده به نزد خويش خواند و همهء آن راز دل خود را با ايشان بگفت كه : بدانيد كه من از اين جاى سپنجى رفتنى هستم . ليك شمايان دل خويش را با درد و رنج مداريد . ديگر بودن بر اين خاك بيدادگر براى من بس است و تا جاودان ديگر مرا نبينيد . ديگر نمىخواهم در اينجا باشم و مىخواهم كه به سوى داور پاك بروم .\r\nبا شنيدن اين سخنان ، هوش از آن چهار خورشيدچهر برفت و همگى از آن اندوه و درد و مِهر ، خروشان شدند . روى خود را با ناخن خراشيدند و پيرايه از گيسوان مشكبوى خويش بگسستند و موى بركَندند . آنگاه هر يك از آنها كه به هوش آمد ، با ناله و خروش گفت : ما را نيز از اين سراى سپنجى ببر و در اين نيكويى راهنماى ما باش . پس شاه پر مايهء ايران به ايشان گفت : از اين پس راه شما نيز همين خواهد بود .\r\nكجايند آن خواهران جم شاه ؟ كجايند آن تاج داران خودستا ؟ كجاست مادرم ، آن دختر افراسياب كه آن چنان از دريا بگذشت ؟ كجاست ماه آفريد ، آن دختر تور كه هيچكس به مانند او در روزگار نديد ؟ همگى بالينشان خاك و خشت است و نمىدانم كه اكنون در دوزخ هستند يا بهشت .\r\nچه افسر نهى بر سرت بر چه ترگ * برو بگذرد چنگ و دندان مرگ\r\nبه نيكى ببايد تن آراستن * كه نيكى نشايد ز كس خواستن\r\nپس شمايان نيز از براى اين بيم ، آزار مرا مجوييد تا اين كه راه ديدار من آسان\r\n\r\n","description":"","footnote":"","page_name":" 326 ","page_number":324},
  {"content":"\r\n\r\nگردد . آنگاه كى خسرو خروشيد و لهراسپ را به پيش خود خواند و با او در بارهء ايشان سخنان فراوانى براند و به دو گفت : اينان بتان من و فروزندگان شبستان من هستند .\r\nپس تو نيز تا هنگامى كه برجاى باشى ، ايشان را به همينگونه در اينجا نگاه بدار .\r\nنبايد كه چون يزدان تو را نيز فراخواند ، روانت از كردارت شرمگين باشد و چون مرا با سياوش در كنار هم ببينى ، از شرم ِ دو شاه ، دژم بمانى . لهراسپ هر آنچه را كه كى خسرو به دو گفت و اين كه ايشان را ناديده در نهان دارد ، پذيرفت . آنگاه كى خسرو كمر به تنگى ببست و از آنجا برفت و به گِرد ايرانيان بگرديد و گفت : از اينجا زود به ايوان بازگرديد و هيچ از براى ما در دلتان داغ و دود مداريد و با اين گيتى نيز گستاخ مباشيد زيرا كه او دشمنى خود را در نهان دارد . پيوسته راد و شاد باشيد و از من جز به نيكى ياد مكنيد . همگى به يزدان ، شاد و خرّم باشيد و چون هنگام رفتنتان فرا رسد ، شاد و خندان شويد . پس همهء آن نامداران سپاه ايران كه چنين شنيدند ، در پيش شاه سر بر زمين نهادند و گفتند : تا آن هنگام كه جانمان پاينده باشد ، پند شاه را همچون جان خويش نگاه داريم .\r\nرفتن كى خسرو به كوه و ناپديد شدن در برف\r\nآنگاه كى خسرو به لهراسپ بفرمود تا بازگردد و به دو گفت : روزگار من بگذشت . تو برو و تخت شاهى را به آيين نگاه دار و در گيتى بجز تخم نيكى مكار . هر گاه كه بخواهى از رنج بيآسايى ، بايد كه به تاج و گنج ننازى . با خود چنان بدان كه رفتنت نزديك شده و راه تو به پيش يزدان باريك گشته است .\r\nپيوسته داد بجوى و داد بكن و تن مهتر خود را از اين گيتى آزاد ساز . لهراسپ كه چنين شنيد ، زود از اسپ فرود آمد و زمين را ببوسيد و زارى نمود . خسرو به دو گفت : پدرود باش و پيوسته داد كن .\r\nپس سران سپاه و بزرگان بيدار و دلاورى چون زال و رستم و گودرز و گيو\r\n\r\n","description":"","footnote":"","page_name":" 327 ","page_number":325},
  {"content":"\r\n\r\nو بيژن پهلوان و گستهم دلاور و فريبرز - پسر كاووس - و توس نامور با او برفتند . سپاهيان ، گروه گروه از دشت تا سرِ تيغ كوه با او رفتند و بدين گونه يك هفته را در آنجا به ميگسارى پرداختند . همه از آن كردار شاه خروشان و پيچان بودند و هيچكس را به سوى آن رنج ، راهى نبود . موبدان پنهانى مىگفتند :\r\nبراستى كه هيچكس در گيتى بدين گونه سخن نگفته است . چون خورشيد از تيغ كوه سر برآورد ، از هر سوى گيتى گروهى بدانجا بيآمد . سد هزار زن و مرد ايرانى خروشان با شهريار برفتند . همهء كوه پر از ناله و خروش بود و سنگ خارا نيز به جوش مىآمد . هر كسى مىگفت : شاها چه شد كه دل روشنت اين چنين پر از داغ و دود شد ؟ اگر از سپاهيان آزارى ديده‌اى و اين تاج را خوار پنداشته‌اى ، ما را بگوى و از خاك ايران مرو و براى اين گيتى كهن ، شاه نويى مياور . همه به زير اسپ تو همچون خاك باشيم و آذرگشسپ تو را پرستنده گرديم . آن دانش و خرد و هوش تو كجا باشد ؟ همانا كه به نزد فريدون نيز سروش نيآمد . پس ما همگى در پيش يزدان ستايش كنيم و در آن آتشكده به نيايش پردازيم . باشد كه با اين كار ، يزدان پاك تو را به ما ببخشد و دل موبدىِ تو به ما درخشان گردد .\r\nشاهنشاه ايران از آن كار ايشان خيره بماند . پس بزرگان آن انجمن را به پيش خود خواند و گفت : اينجا همه نيكويى است . پس بر اين نيكويىها نبايد گريست . همگى يزدان را سپاسگزار باشيد و پاك و يزدان شناس بمانيد . از اين رفتن من هم دژم نباشيد ، زيرا كه گرد آمدن ما به زودى فرا رسد . آنگاه به مهتران گفت : همگى بىشهريار از اين كوهسار بازگرديد . زيرا كه من راهى دراز و سخت بىآب و گياه و برگ درخت در پيش دارم . اين آمد و شد خويش را كوتاه سازيد و روانتان را به سوى روشنى رهنمون كنيد . و بدانيد كه هر كسى را ياراى گذشتن از اين ريگزار نيست ، مگر كسى كه فرّه و برز بسيار داشته باشد . پس چون زال و رستم و گودرز پير - آن سه پهلوان گرانمايهء سرفراز و\r\n\r\n","description":"","footnote":"","page_name":" 328 ","page_number":326},
  {"content":"\r\n\r\nبيننده و يادگير - گفتار او را شنيدند ، از آنجا بازگشتند . ليك پهلوانانى چون توس و گيو و فريبرز و بيژن و گستهم دلاور از او باز نگشتند و يك شبانه‌روز ديگر با او برفتند . سرانجام از آن بيابان و خشكى دژم گشتند . تا اين كه بر سر راهشان چشمه‌اى پديد آمد . پس در پيش آن آب روشن فرود آمدند و از آن بخوردند و كمى بيآسودند . شاه به آن مرزبانان گفت : امشب از اين جايگاه نرانيم و از كار گذشته بسيار سخن بگوييم ، زيرا كه ديگر از اين پس ما را بسيار نخواهيد ديد . پس چون روز فرا رسد و خورشيد تابان درفش خود را برآورد و زمين بنفش همچون زرآب گردد ، ديگر روزگار جدايى من فرا رسد شايد كه مرا با سروش آشنايى بُوَد . و بدانيد كه اگر دلم از اين انديشه سر بپيچد ، دل تيره گشتهء خود را از تن بگسلم .\r\nآنگاه چون بخشى از شب تيره بگذشت ، كِى نامور به پيش يزدان خراميد و در آن آب روشن ، سر و تن خود را بشست و بر خويشتن زند و اوستا بخواند .\r\nسپس به آن خردمندان نامور گفت : تا جاودان پدرود باشيد . اكنون چون روز فرا رسد و آفتاب بردمد ، ديگر مرا جز در خواب نخواهيد ديد . شما نيز اگر فردا مشك از ابر هم ببارد ، ديگر بر اين ريگ خشك مباشيد . بدانيد كه باد سختى از كوه خواهد وزيد كه شاخ و برگ درختان را مىشكند . آنگاه از ابر سياهى برف خواهد باريد و شما ديگر به سوى ايران راه نخواهيد يافت .\r\nفرو رفتن پهلوانان در ميان برف\r\nسر مهتران از شنيدن آن سخن كى خسرو گران شد . پس آن دليران با درد بخفتند . چون خورشيد از كوه سر برآورد ، شاه از چشم آن بزرگان ناپديد\r\n\r\n","description":"","footnote":"","page_name":" 329 ","page_number":327},
  {"content":"\r\n\r\nشد « 1 »  .\r\nپس همگى از آنجا در جستجوى شاه به سوى ريگ و بيابان روى\r\n\r\n","description":"","footnote":" ( 1 ) - در باب سرانجام كى خسرو روايات متفاوتى وجود دارد . در سنت پارسيان ، كى خسرو جزء بىمرگان است و نمرده است . ر . ك . آخرين پيغمبر زرتشت ، فقرهء 7 در پورداود ، يشتها ، ج 2 ، ص 260 . در بندهش آمده است كه كى خسرو پس از غلبه بر افراسياب و كشتن او به گنگ دژ رفت و شاهى را به لهراسپ سپرد . ص 140 . اكثر مورخان سرانجام مشخصى براى او قائل نيستند و معتقدند كه ديگر از آن پس هيچكس كى خسرو را نديد و برخى گفتند كه در جايى گوشه‌گيرى كرد و به عبادت مشغول شد . در هر حال كسى ندانست كه در كجا و چگونه مرد . ر . ك . ثعالبى ، تاريخ غررالسير ، ص 155 طبرى ، تاريخ طبرى ، ج 2 ، ص 432 مسكويه ، تجارب الامم ، ج 1 ، ص 78 ابن بلخى ، فارسنامه ، ص 47 بلعمى ، تاريخ بلعمى ، ج 1 ، ص 618 نويرى ، نهاية الإرب ، ج 10 ، ص 159 ابن خلدون ، العبر ، ج 1 ، ص 180 . جوزجانى معتقد است كه وى از خلق عزلت گرفت و به عبادت مشغول گشت . طبقات ناصرى ، ج 1 ، ص 143 . اما در باب محل ناپديد شدن ، مستوفى مىنويسد كه گروهى بر آن هستند كه كى خسرو در ميان سرما و برف ، در كوه دنا در كهكيلويه بمرد . تاريخ گزيده ، ص 91 . اعتماد السلطنه مىنويسد كه معروف است كه كى خسرو بعد از آن كه از سلطنت دست كشيد از معبر جواد ( جسر جواد ، جوات ) عبور كرد و غايب شد . در بارهء محل آن نيز مىنويسد كه در ملتقاى رود كر و ارس ، از طرف جنوب به خاك مغان و از سمت شمال به قراباغ محدود مىشود و محض عبور به خاك شيروانات است . مرآة البلدان ، ج 4 ، ص 2198 . باز اعتماد السلطنه در همانجا مىنويسد كه در آن كوه غارى به نام غار كى خسرو است و عامه بر آن هستند كه كى خسرو در آن غار غايب شده است . همان ، ج 4 ، ص 2283 .\r\nدر سنت پارسيان چنين است كه كى خسرو در پايان هزارهء اوشيدرماه باز هم پديدار خواهد شد . ر . ك . روايت پهلوى در بهار ، پژوهشى در اساطير ايران ، ص 232 - 231 رساله ماه فروردين روز خرداد ، بند 33 - 31 در متون پهلوى ، ص 144 - 143 .\r\nذكر چند نكته پايانى و تكميلى در مورد كى خسرو لازم است : الف - گفته شده كى خسرو معاصر حضرت سليمان ( ع ) بوده است . مجمل التواريخ و القصص ، ص 47 نويرى ، نهاية الإرب ، ج 10 ، ص 159 . ب - دينورى بر آن است كه كى خسرو معاصر با ذوجيشان - پسر افريقيس پسر ابرهه - شاه يمن بوده است . در جنگى كه ميان او و كى خسرو درگرفت ، ذوجيشان كشته شد و سپاهيانش پراكنده شدند . الأخبار الطوال ، ص 41 - 39 . ج - يكى از رقباى كى خسرو ، ائوروَسارَ  Aurvasra  بوده است كه در هيچيك از روايات تاريخى از او ذكرى نيست . كى خسرو بر او پيروز شده است . ر . ك . رام يشت ، فقرات 31 - 33 در پورداود ، يشتها ، ج 2 ، ص 259 . د - از بناهايى كه به كى خسرو منسوب است ، به موارد زير مىتوان اشاره كرد : 1 - ثابت كردن گنگ دژ . بندهش ، ص 138 . 2 - شهر فيروزخره را در شام پس از ساختن افراسياب ، كى خسرو برآورد . گرديزى ، زين الأخبار ، ص 49 . 3 - بناى قلعه‌اى در سيستان . تاريخ سيستان ، ص 10 . 4 - يكى از كاخهاى سغد هفت آشيان . رساله شهرهاى ايران ، بند 6 در متون پهلوى ، ص 64 . 5 - نواحى خسره‌آباد و طرخران و اندس و سرفت ( سراف ) را در قم . قمى ، تاريخ قم ، ص 84 - 81 و 61 . 6 - شهر ابهر . مستوفى ، نزهت القلوب ، ص 64 . 7 - شهر اردبيل . همان ، ص 92 . 8 - قصبهء ستوريق در ايجرد نزديك سلطانيه . همان ، ص 70 . 9 - بازسازى شهر زرنگ . رساله شهرهاى ايران ، بند 38 در متون پهلوى ، ص 67 . 10 - آتشكدهء آذرگشسپ را بر فراز دژ بهمن پس از ويران ساختن آن . مجمل التواريخ و القصص ، ص 50 . 11 - آتشكدهء كوشيد بر كوه‌سرخ كوشيد ميانهء انتهاى فارس و آغاز اصفهان را كى خسرو پس از كشتن اژدهايى كه بر آن كوه بود ، بساخت . اصفهانى ، تاريخ پيامبران و شاهان ، ص 36 مستوفى ، تاريخ گزيده ، ص 91 مجمل التواريخ و القصص ، ص 50 . ه - در كتاب آيين آمده است كه در روزگار كى خسرو مردم از روى دلاوريشان سنجيده مىشدند . ثعالبى ، تاريخ غررالسير ، ص 46 . و - برخى از سخنان كى خسرو باقى مانده است . ر . ك . ثعالبى ، تاريخ غررالسير ، ص 154 - 152 مستوفى ، تاريخ گزيده ، ص 91 . ثعالبى در وصف حكومت كى خسرو پس از غلبه بر افراسياب و درگذشت كى كاووس مىنويسد : « چون كى كاووس مرد و كى خسرو به پادشاهى رسيد ، جهان از پرتو او روشن شد و تيرگى از كشور رخت بربست . فرستادگان شاهان با ارمغانها و باژها به نزد او آمدند و گنجينهء پادشاهى از دارايى سرشار شده ، دل مردم از دوستى و شكوه او آكنده گرديد . و به روزگار او كشور چون تازه عروسى جوان و زيبا شده بود ، در جامه‌هايى از پرند و پرنيان و زيورهاى گرانبها . زمانه پاكيزه و نيكو گشت . نه دشمنى و ستيز بود و نه آشوب و نگرانى . مردم از گونهء بد كشوردارى و بدرايى كى كاووس و ناكامى او در گرداندن كشور آسوده شدند . و از گزند و زيان افراسياب و رنج سپاهيانش و گرفتارى هميشگى روزگار او آسايش يافتند و به جاى كى كاووس و افراسياب ، فرشته‌اى در چهرهء پادشاه يافتند . » تاريخ غررالسير ، ص 151 . ","page_name":" 330 ","page_number":328},
  {"content":"\r\n\r\nنهادند و همه‌جا را بگشتند . ليك در هيچ جا نشانى از خسرو نديدند . پس همگى آزرده و كوفته و با دلى تنگ از براى آن كه شاه را در هيچ كجا نيافته بودند ، همچون بيهوشان ، خروشان و با دلى پر از اندوه و گداز به پيش آن چشمه بازگشتند . هر كه از ايشان به پيش آن آب فرود آمد ، بر شاه گيتى درود فرستاد . آنگاه فريبرز آنچه را كه خسرو گفته بود ، به ايشان بگفت و سپس گفت كه : خرد با جان پاك خسرو يار بادا .\r\nامشب از پيش اين چشمه نرويم و در همينجا چيزى بخوريم و بيآساييم . زيرا كه زمين گرم و نرم و آسمان نيز روشن است . پس رفتن از اينجا را روا نمىدانم . و بدين سان همگى در پيش آن چشمه فرود آمدند و در بارهء خسرو بسيار سخن راندند و گفتند : براستى كه اگر چه كسى بسيار نيز در گيتى بماند ، به مانند اين شگفتى را نبيند .\r\nاين گونه رفتن شاه را كه ما ديديم ، از گردنكشان نيز نشنيده‌ايم . دريغ آن اختر بلند و انديشه و بزرگى و پهلوانى و بالاى او هر خردمندى هم كه بشنود كسى زنده به پيش يزدان رفته ، به اين كار خواهد خنديد . چه كسى در گيتى مىداند كه او را چه بود ؟ ما چه مىتوانيم بگوييم ؟ همانا كه گوش را ياراى شنيدن اين سخن نباشد . آنگاه گيو به آن نامداران گفت : براستى كه در گيتى هيچ دلاورى به مردانگى و بخشش و داد و هنر و نژاد و ديدار و بالا و نام او نبوده است . به گاه رزم همچون پيلى در برابر سپاه بود و به\r\n\r\n","description":"","footnote":"","page_name":" 331 ","page_number":329},
  {"content":"\r\n\r\nهنگام بزم بسان ماهى در برابر تاج . سپس ايشان از آن چيزى كه بود بخوردند و آنگاه زود بخفتند .\r\nدر آن هنگام ناگهان باد و ابرى برآمد و آسمان بسان چشم شير شد . برف همچون كشتىاى كه بادبان بركشد ، همه‌جا را چنان پوشاند كه ديگر نيزهء آن سركشان نيز به زير آن ناپديد گشت . برف تند و گرانى برآمد و زمين را از كران تا كران بپوشانيد . ديگر آن پهلوانان دلاورى چون توس و بيژن و فريبرز و گيو را هيچ چاره‌اى نماند . همگى درون آن برف ماندند . نمىدانم كه در آنجا چگونه ماندند . زمانى به زير آن برف تپيدند . ليك در هرجا چاه ژرفى كنده شد و ديگر توانى براى هيچ يك از ايشان نمانْد و سرانجام جان بدادند « 1 »  .\r\nاز سوى ديگر ، رستم با زال و گودرز و چند سوار ديگر سه روز را گريان در آن كوهسار بودند . به روز چهارم چون خورشيد گيتىفروز بدرخشيد ، با يكديگر گفتند :\r\nديگر آن كار ، با درنگ شد . تا به كِى اين گونه بر اين كوه و سنگ بمانيم ؟ اگر شاه از گيتى ناپديد گشته و همچون باد از ميان بردميده ، پس آن نامداران ديگر كجا رفته‌اند ؟ شايد كه پند خسرو را نپذيرفته باشند . پس ايشان يك هفته را بر پشت آن كوه بماندند . ليك سرِ هفتهء ديگر به ستوه آمدند و همگى پريشان و زار و گريان شدند و از آن درد ، گويى بر آتش بريان گشتند . گودرز كشواد پيوسته موى خود مىكَند و اشك مىباريد و روى خود مىخراشيد و مىگفت : هرگز كسى به مانند آنچه كه از خاندان كاووس بر من رسيد ، به خود نديده است . سپاهى از پسران و نبيره‌هايم داشتم كه هر يك مهتر بودند . ليك همگى به كين سياوش كشته شدند و از براى آن كينه بود كه خاندانم زير و زبر گشت . اكنون ديگر همگى از پيش چشمم ناپديد گشتند . براستى كه چه كسى به مانند اين شگفتى را كه به من رسيد ، بديده است ؟ زال كه چنين شنيد ، سخنهاى ديرينه‌اى بگفت و آنگاه به ايشان گفت : در برابر داد\r\n\r\n","description":"","footnote":" ( 1 ) - مجمل التواريخ و القصص ، ص 463 - 462 . در سنت پارسيان اين همراهان كى خسرو و نيز در جزء بىمرگان شمرده شده‌اند . ","page_name":" 332 ","page_number":330},
  {"content":"\r\n\r\nيزدان ، خرد يار باد . شايد كه چون راه از زير برف پيدا شود ، ايشان نيز راه را بيابند و بازگردند . پس شايسته نيست كه ما بيش از اين در اينجا بمانيم ، زيرا كه هيچ خوردنىاى نيست و بايد از اينجا برويم . ليك چند تن پياده را به آن راه بفرستيم تا شايد روزى نشان آن سپاه را بيابند . بدين سان ايشان گريان از آن كوه برفتند و پيوسته از آن كسان ، از فرزند و خويشان و دوستان و نيز از آن شاه كه همچون سروى در بوستان بود ، ياد بكردند . از سوى ديگر ، پيادگان برفتند و ايشان را بديدند . پس آنها را از آن جايگاه بيآوردند و به همان سان كه بودند به شهر بازگرداندند و براى هر يكى دخمه‌اى بساختند « 1 »  .\r\nو سرانجام از سوگ ايشان بپرداختند . آرى ، سرنوشت آن مهتران چنين بود .\r\nجهان را چنين است آيين و دين * نماندست همواره در به گزين\r\nيكى را ز خاك سيه بركشد * يكى را ز تخت كيان دركشد\r\nنه زين شاد باشد نه زان مستمند * چنين است رسم سراى سپنج\r\nكجا آن يلان و كيان جهان * از انديشه دل دور كن تا توان\r\n\r\n","description":"","footnote":" ( 1 ) - صاحب مجمل التواريخ و القصص بر آن است كه ايشان را در همانجا در ميان برفها بنهادند . ص 463 - 462 . ","page_name":" 333 ","page_number":331},
  {"content":"\r\n . \r\n","description":"","footnote":"","page_name":" 334 ","page_number":332},
  {"content":"\r\n\r\nلهراسپ\r\nآگه شدن لهراسپ از ناپديد شدن كى خسرو\r\nچون لهراسپ « 1 »  از كار شاه و سپاهيانى كه با او بودند ، آگاه شد ، با تاج زر بر تخت بنشست . پس پهلوانان زرّين كمر به پيش او رفتند و بزرگان و بلند پايگان ايشان بنشستند . لهراسپ كه ايشان را بديد ، برپاى خاست و با خوبى با ايشان سخن راند و به آواى بلند گفت : اى سران سپاه ، همگى شما آن پند و اندرز شاه را شنيده‌ايد . پس هر كه از شمايان از شاهىِ من شاد نيست ، همانا كه پند خسرو را از ياد برده است .\r\nليك من هر آنچه كه خسرو به من فرموده بود ، همان كنم و از او فرمان ببرم و به نيكى بكوشم . شما نيز دست از اندرز او باز مداريد و هيچ رازى را از من مپوشانيد و بدانيد كه هر كسى كه به اندرز شاهان گوش نسپارد ، براستى كه در پيش يزدان ، گناهكار خواهد بود . پس هر بد و نيكى كه به ياد داريد ، بايد كه به پيش من بازگوييد « 2 »  .\r\n[ زال 
  ] پسر سام كه چنين شنيد ، به دو گفت : خسرو تو را شاه ناميد . پس من نيز از آنچه كه او گفت ، سر نپيچم و آن پند و اندرزش را پذيرفته‌ام . تو شاهى و ما همگى در برابر تو كهترانيم و از خواست و فرمان تو نگذريم . من و رستم زابلى و ديگران نيز\r\n\r\n","description":"","footnote":" ( 1 ) - لُهراسپ  Luhrsp  ، اين نام به صورتهاى لهراسب ، لهراسف و لراسپ نيز ضبط شده است . نام لهراسپ در اوستا به شكل  Aurwadaspa  مىباشد . 183 .  Justi , Iranisches Namenbuch , p  . لقبش را « بلخى » و « آزاد مرد » ذكر كرده‌اند . خوارزمى ، مفاتيح العلوم ، ص 100 ميرخواند ، روضة الصفا ، ج 1 ، ص 599 مجمل التواريخ و القصص ، ص 418 . براى آگاهى از نسب لهراسپ ر . ك . ، ص - 324 .  ( 2 ) - ثعالبى ، تاريخ غررالسير ، ص 155 . ","page_name":" 335 ","page_number":333},
  {"content":"\r\n\r\nدست از مِهر تو برنداريم و هر كسى كه جز بر اين راه برود ، دستش از نيكى كوتاه باد .\r\nلهراسپ كه گفتار زال را بشنيد ، بر او آفرين كرد و گفت : با اين داد و راستى شمايان ، هرگز بدى و كاستى به شما راه نيابد . همانا كه يزدان شما را چنان آفريده كه با بودن شمايان ، ديگر رنج و بدى ناپديد گردد . آن شاه نيك اختر شادروز ، در آن روزگاران ، سرزمين نيمروز را به شما سپرد . اكنون به همراه آن سرزمين ، هرچه از پادشاهى من مىخواهيد ، آن را نيز در دست گيريد زيرا كه تن و دودمان و پادشاهى من با شمايان يكى است و نيازى به بخشش هيچ گنجى به شما نيست . [ هرچه هست ، از آن شماست 
  ] . آنگاه لهراسپ به گودرز گفت : اى پهلوان گيتى ، آنچه در دل خود نهان دارى ، بازگو . گودرز كه چنين شنيد ، به دو گفت : ديگر من تنها و بىگيو و رهّام و بيژن مانده‌ام . پس چون گودرز از درد دودمانش به جوش آمد ، با ناله و خروش گفت : دريغ آن گيو پهلوان و رويين تن ، دريغ آن بيژن شيراوژن . گودرز پير ، اين بگفت و جامهء چينى و رومى خويش را از سر تا پا بر تن دريد . آنگاه در پيش آن آزادگان گفت : [ با اين اندوه 
  ] خوشا كسى كه در خاك شود . من نيز با همهء آنچه كه زال بگفت ، همداستانم و هيچ چيزى در دل ندارم . تو شاهى و ما همگى كهترانيم و از پيمان و فرمانت سر نپيچيم . پس همهء بزرگان آفرين خواندند و با فرمانبرى سر بر زمين نهادند .\r\nلهراسپ از شنيدن گفتار ايشان دلش تازه شد و شاد گشت . پس روز فرخنده‌اى را برگزيد تا در آن روز تاج شاهى را بر سر گذارد . او نيز همچون فريدون فرّخ‌نژاد كه در روز مهرگان تاج بر سر نهاد ، در روز مهر و جشن مهرگان « 1 »  ، تاج بر سر گذاشت و ايوان كى خسرو را بيآراست و بار ديگر ايران زمين به دو فروزان گشت .\r\nچنين است گيتى فراز و نشيب * يكى آورد ديگرى با نهيب\r\nازو شادمانى وزو دردمند * نماند به كس چه و چونيش و چند\r\n\r\n","description":"","footnote":" ( 1 ) - براى آگاهى از روز تاج گذارى فريدون و جشن مهرگان ر . ك . ج 1 از كتاب حاضر ، ص 122 - 121 . ","page_name":" 336 ","page_number":334},
  {"content":"\r\n\r\nچون از كى خسرو بيرون شديم ، به سوى كار لهراسپ بازآمديم . پس اكنون تاج و تخت لهراسپ شاه را مىآرايم و او را بر تخت مىنشانم .\r\nبه پيروزئ شهريار بلند * كزويست امّيد و بيم و گزند\r\nبه نيكى رساند دل دوستان * گزند آيد از وى به ناراستان\r\nجهان را چنين است آيين و سان * بگردد همى زان برين زين بر آن\r\nدل زنگ خورده ز تلخى سخن * ببرّد ازو زنگ باده كهن\r\nچو پيرى برآيد ز ناگه به مَرد * جوانش كند بادهء سالخورد\r\nبه باده درون گوهر آيد پديد * دل بسته را باده باشد كليد\r\nچو بىدل خورد مرد گردد دلير * چو روبه خورد گردد او شرزه شير\r\nچو غمگين خورد شادمانه شود * به رخسار چون ناردانه شود\r\nهر آن كس كه گيرد مر او را به چنگ * نخواهد جز از رامش و ناى و چنگ\r\nاكنون كه از من داستانى از باستان و از گفتار و كردار آن راستان مىخواهى ، پس سخنهاى مرد دهگان پير را بشنو و همه را ياد گير .\r\nپادشاهى لهراسپ سد و بيست سال بود « آتشگاه ساختن لهراسپ به بلخ » « 1 » \r\nچون لهراسپ بر تخت دادگرى بنشست و تاج شاهنشاهى بر سر نهاد ، به ستايش پروردگار گيهان آفرين پرداخت و نيايش او را افزون بكرد و به همگان گفت :\r\nهمگى به داور دادگر و پاك ، هم اميد بسيار داشته باشيد و هم از او با ترس و بيم\r\n\r\n","description":"","footnote":" ( 1 ) - اجماع روايات مورخان و نيز سنت پارسيان بر همين است كه مدت حكومت لهراسپ 120 سال بوده است . ","page_name":" 337 ","page_number":335},
  {"content":"\r\n\r\nباشيد . چرا كه او نگارندهء اين چرخ گردان و فزايندهء فرّهء بندگان است . چون دريا و كوه و زمين را بيآفريد ، آسمان بلند را بر فراز آن بركشيد ، كه يكى به تندى مىگردد و ديگرى برجاى است و پروردگار ، او را پاى جنبش نداده است .\r\nتو شادان دل و مرگ چنگال تيز * نشسته چون شير ژيان پر ستيز\r\nپس ما نيز به نادانى خويش خستو « 1 »  شويم و از آز و افزون خواهى كناره گيريم و از اين تاج شاهى و تخت بلند تنها آرامش و دادگرى و پند بجوييم . باشد كه بهرهء ما از اين سراى سپنجى ، كينه و نفرين و رنج نگردد . من از آن پندهايى كه كى خسرو به من داد نيز افزون كنم و كينه و رشك را از دل بيرون سازم . پس شمايان نيز از دادگرى شاد باشيد و بيآساييد و از كين ياد مكنيد . پس همهء بزرگان گيتى بر او آفرين كردند و او را شهريار زمين خواندند . لهراسپ نيز كه چنين ديد ، ديگر آرام يافت . آنگاه كسانى را به روم و هند و چين و ديگر سرزمينهاى آباد بفرستاد . پس از هر سرزمينى ، دانايان به نزد او شتافتند .\r\nآنگاه لهراسپ شاه كه شور و تلخيهاى بسيارى از دانش را چشيده بود ، به شهر بلخ آمد و شارستانى پر از كوى و برزن و بازار برآورد و در هر برزنى نيز جايگاهى براى جشن سده و در پيرامون آن آتشكده‌اى بساخت . سپس آتش باشكوه و فرهمندى را در آنجا نهاد و آن را برزين ناميد « 2 »  .\r\n\r\n","description":"","footnote":" ( 1 ) - خستو به پارسى به معناى معترف است .  ( 2 ) - اجماع مورخان و سنت پارسيان بر اين است كه لهراسپ شهر بلخ را بساخت . ليك بايد دقت داشت كه همچنان كه پيش از اين نيز ديده شد ، شهر بلخ از روزگاران قديم تر از لهراسپ وجود داشته است ، اما چنين به نظر مىرسد كه لهراسپ عمارات بسيارى بر آن بيافزود و آن را بسيار آبادان كرد ، چنان كه از آن پس بود كه بلخ به بلخ بامى ( بلخ زيبا ، بلخ حسنا ) شهرت يافت . از جمله ر . ك . مجمل التواريخ و القصص ، ص 51 مستوفى ، نزهت القلوب ، ص 155 ابن بلخى ، فارسنامه ، ص 48 طبرى ، تاريخ طبرى ، ج 2 ، ص 453 نويرى ، نهاية الإرب ، ج 10 ، ص 159 . اما بناى شهرهاى ديگرى را هم به لهراسپ نسبت داده‌اند ، از آن جمله است بناى شهر قاين و نيز يكى از هفت آشيان سغد هفت آشيان . رساله شهرهاى ايران ، بند 16 و 6 در متون پهلوى ، ص 65 - 64 . شهر ريشهر در پارس . مستوفى ، نزهت القلوب ، ص 130 . مستوفى مىنويسد كه لهراسپ شهر انبار را بر كنار آب فرات جهت زندان اسيرانى كه بخت‌النصر از بيت المقدس آورد ، بساخت و بدين سبب است كه آن را انبار مىگويند . همان ، ص 37 . صاحب مجمل التواريخ و القصص مىنويسد كه لهراسپ دربند عظيمى در الانان بساخت كه بر بالاى ديوار آن هزار خانه بود تا هر شب هزار مرد ، پاسبانى كنند . ص 51 . ","page_name":" 338 ","page_number":336},
  {"content":"\r\n\r\nرفتن گشتاسپ از پيش لهراسپ به خشم\r\nلهراسپ را دو فرزند بسان دو ماه بود كه سزاوار شاهى و تخت و كلاه بودند .\r\nيكى به نام گشتاسپ « 1 »  و ديگرى زرير « 2 »  بود كه سر نرّه شير را نيز به زير مىآوردند .\r\nدر هر دانشى بر پدر نيز پيشى گرفته و در ميان سپاهيان ، سر به مردانگى برآورده بودند . هر دو شاهانى سرافراز و نيك پى و نبيره‌هاى كى كاووس بودند . لهراسپ نيز به ايشان شاد بود . ليك از آن رو كه گشتاسپ ، خيره‌سر بود ، لهراسپ از آن كار اندوهگين بود و از وى ياد نمىكرد .\r\nاين چنين بود تا روزگارى بگذشت و گشتاسپ [ از براى بىمِهرى شهريار به او 
  ] پر از درد بود . روزى در پارس ، در زير درختان گل افشان ، تخت نهادند و لهراسپ بفرمود تا چند تن از بزرگان و سران سپاه به پيش او رفتند . پس به ميگسارى نشستند و دل آن شاه گيتى را شاد بكردند . در همان هنگام چون گشتاسپ مِى بخورد ، برپاى\r\n\r\n","description":"","footnote":" ( 1 ) - نام گشتاسپ در اوستا و پارسى باستان به صورت ويشتاسپ  Vitspa  ( يونانى  Ystsps  ) مىباشد و مركب از دو جزء  Vita  به معنى چموش ، رمنده و  aspa  به معناى اسب است كه روى هم معنى دارندهء اسب چموش را مىدهد . اين نام به صورتهاى بشتاسب ، بشتاسف و گشتاسف نيز ضبط شده است . ر . ك . پورداود ، يشتها ، ج 2 ، ص 269 .  ( 2 ) نام زرير  Zarr  در اوستا به صورت  Zairiwairi  ضبط شده است . جزء اول اين اسم يعنى  Zairi  به معناى زرد رنگ و زرين و جزء دوم يعنى  Wairi  به معناى بر و سينه مىباشد و روى هم به معناى زرين بر و زرين جوشن است . نام او در فقرات 113 - 112 آبان يشت و فقره 101 فروردين يشت ذكر شده و به فروهرش درود فرستاده شده است . پورداود ، يشتها ، ج 1 ، ص 287 382 .  Justi , Iranisches Namenbuch , p  . گشتاسپ ، پسر كوچكتر و زرير ، پسر بزرگتر بود . مجمل التواريخ و القصص ، ص 30 . به تعبير ثعالبى آنچه كه گشتاسپ را بر زرير ويژه‌تر مىساخت ، زيبايى و نيرومندى و بالابلندى و بهره‌مندى فراوان او از فرّهء ايزدى بود . تاريخ غررالسير ، ص 156 . بايد توجه داشت كه لهراسپ داراى فرزندان ديگرى نيز بوده است . ر . ك . بندهش ، ص 151 . ","page_name":" 339 ","page_number":337},
  {"content":"\r\n\r\nخاست و گفت : اى شاه دادگر و راستكار ، نشستن تو به شاهى ، فرخنده باد و نامت تا جاودان زنده بادا . اين يزدان و پس از او ، شاه كى خسرو دادگر بود كه تو را اين كلاه و كمر شاهى بداد . اكنون من بر درگاه تو بنده‌اى هستم كه اختر و تاج تو را مىپرستم .\r\nليك هيچ‌كسى را از مردان و پهلوانان نمىشناسم كه او را در روز نبرد ، ياراى پايدارى در برابر من باشد ، بجز رستم پسر زال پسر سام سوار كه كسى را توان كارزار با او نباشد . كى خسرو اين تخت شاهى را به تو سپرد و خود درگذشت . اينك من نيز اگر سزاوارم ، اين تخت و تاج كيان را به من بده تا من نيز همچنان بنده‌وار به پيش تو باشم و تو را شهريار بخوانم .\r\nلهراسپ كه چنين شنيد ، به گشتاسپ گفت : اى پسر به هوش باش و بدان كه تندى بر شهرياران پسنديده نباشد . اندرزى از كى خسرو را به ياد دارم كه بايد بشنوى تا شايد سر از داد نپيچى . آن شهريار دادگر به من گفت : اگر در جويى در يك باغ بهارى ، آب با نيروى بسيار روان گردد ، ديگر همهء باغ زشت و ويران گردد . تو نيز هنوز جوانى پس اين بلندى را مجوى و سخنت را بسنج و به اندازه بگوى .\r\nگشتاسپ كه اين سخنان را بشنيد ، پر از درد شد . پس با رويى زرد از پيش پدر برفت و گفت : تو همان بيگانگان را بنواز و با فرزندت هرگز مساز . گشتاسپ را سيسد سوار پهلوان و شايستهء كارزار بود . پس آن كهتران را به پيش خود خواند و همهء راز دل را به پيش ايشان بگفت كه : امشب همگى آهنگ رفتن كنيد و ديگر دل و ديدهء خود از اين بارگاه بركَنيد . يكى از ميان ايشان گفت : مىخواهى به كجا به روى و در كجا آرام گيرى ؟ گشتاسپ گفت : در نزد هندوان ، مرا شاد و روشن روان خواهند داشت .\r\nنامه‌اى از سوى شاه هند به من رسيده كه با مشك سياه بر پرند نوشته شده است و در آن آمده كه : اگر به سوى من آيى ، من در برابر تو همچون كهترى باشم و از فرمان و خواست تو سر نپيچم .\r\nچون شب تيره شد ، گشتاسپ با سپاهيانش سوار بر اسپ شد و جوشان و گرز در دست برفت . پگاه لهراسپ از كار او آگه شد . پس ديگر شاديش كوتاه گشت و\r\n\r\n","description":"","footnote":"","page_name":" 340 ","page_number":338},
  {"content":"\r\n\r\nاندوهگين شد . آنگاه كارآزمودگان سپاه را به نزد خود خواند و در بارهء همهء آنچه كه رخ داده بود ، سخن راند و گفت : ببينيد با اين كارى كه گشتاسپ كرد ، دلم را پر از درد و سرم را پر از گَرد ساخت . او را بپروردم تا اين كه برومند گشت و در گيتى ، نامورى بىهمتا شد . ليك آنگاه كه گفتم ديگر به بار نشست ، آن نامدار از باغ من آواره گشت .\r\nلهراسپ اين بگفت و تا ديرگاه بيانديشيد . سپس بفرمود تا زرير به پيش او رفت . پس به دو گفت : هزار سوار پهلوان شايستهء كارزار را از ميان سپاهيان برگزين و شتابان به سوى هندوستان - كه ديگر آن سرزمين جادوستان برجاى نماناد - برو . آنگاه گستهم - پسر نوذر - نيز به سوى روم و گرازه هم به سوى چين شتافت .\r\nباز آمدن گشتاسپ با زرير\r\nگشتاسپ بدين سان خشمگين و با چشمى گريان و دلى پر از كين برفت تا اين كه به پيش كابل رسيد و درخت گل و سبزه و آب ديد . پس در آن جاى خرّم فرود آمدند و يك روز در آنجا ماندند . همهء كوهسارانش پر از نخچير و آب جويهايش همچون مِى و شير بود . شب كه تيره شد ، شماله به پيش آن جويبار بردند و به ميگسارى پرداختند . چون خورشيد گيتىفروز از كوه فروزان گشت و روز فرارسيد ، با يوز و باز از براى شكار از آن بيشه برفتند . برخى از آن سواران دلاور ، اسپان خود را در آنجا رها كرده و بسيارى نيز بر لب آن جويبار خفته بودند . از سوى ديگر ، زرير از پِى گشتاسپ اسپ مىتاخت و در هيچ‌جايى بسيار درنگ نمىكرد و نمىآسود . ناگهان آواز اسپانى از راه برآمد . پهلوانان كه چنين شنيدند ، از آن رزمگاه برفتند . گشتاسپ كه به آن آوا گوش سپرد ، با آن مهتران نامور گفت : اين آوا تنها به آواى اسپ زرير ماننده است زيرا آوايى همچون شير دارد . اگر او به اينجا آمده باشد ، تنها نيست كه با سپاهى جنگ جو بيآمده است .\r\nهنوز گشتاسپ در اين انديشه و گفتار بود ، كه ناگهان گَردى بنفش به همراه يك\r\n\r\n","description":"","footnote":"","page_name":" 341 ","page_number":339},
  {"content":"\r\n\r\nدرفش پيل پيكر پديدار گشت . زرير سپهبد در پيش آن سپاهيان همچون باد دمان برسيد . چون زرير ، گشتاسپ را بديد ، از اسپ پياده شد و به تنهايى و با گرمى به سوى او روى نهاد . پس پروردگار گيهان آفرين را ستايش گرفت و در پيش برادر به نيايش پرداخت . يكديگر را در بر گرفتند و با شادى در آن مرغزار بنشستند . آنگاه همهء پهلوانان و پيش روان سپاه را بخواندند و نزديك خويش بنشاندند و از هر درى سخن راندند . تا اين كه نامورى از ميان ايشان به گشتاسپ گفت : اى پهلوان زرّين كمر ، بدان كه همهء ستاره‌شناسان ايران و دانش‌پژوهان مىگويند اخترت همچون اختر كى خسرو است و به شاهى خواهى رسيد و بر تخت خواهى نشست . پس اكنون اگر بخواهى كهتر شاه هندوستان باشى ، با تو همداستان نخواهيم بود . هيچيك از ايشان يزدان پرست نيستند و با شاه ايران نيز همراه و يك رنگ نمىباشند . پدرت پيوسته به تو نيكويى مىكند . پس نمىدانم كه از براى چه او را مىآزارى ؟ گشتاسپ كه چنين شنيد ، به دو گفت : اى نامجوى ، من آبرويى در نزد پدر ندارم . او همهء نيكويى و بزرگى و افسر خسروانى را تنها از براى كاووسيان مىخواهد و من و تو در نزد او جايى نداريم . ليك اكنون اگر چه از لهراسپ ، دلى پر خون دارم ، ولى از براى تو باز مىگردم . اگر او تاج ايران را به من بسپارد ، من همچون شمنى كه بتان را مىپرستد ، او را پرستش خواهم كرد . ولى اگر چنين نكند ، ديگر دلم از ماه او روشن نگردد و در درگاه او نباشم و به جايى مىروم كه ديگر مرا نيابند و همهء اين سرزمين و چيزها را براى لهراسپ خواهم گذاشت . گشتاسپ ، اين بگفت و از آن مرغزار بازگشت و به پيش شهريار نامور آمد « 1 »  .\r\nچون لهراسپ از آمدن او آگه شد ، به همراه مهتران و با سپاهى گران به پيشواز او رفت . گشتاسپ كه روى پدر را بديد ، از اسپ فرود آمد و او را نماز برد . لهراسپ او را تنگ در بر گرفت و به دو گفت : تاج تو تاج سر ماه باد و دست ديو - كه بسان يك\r\n\r\n","description":"","footnote":" ( 1 ) - مجمل التواريخ و القصص ، ص 50 . ","page_name":" 342 ","page_number":340},
  {"content":"\r\n\r\nدستور بد در پيش يك شاه بد ، هر دَم به تو راه بد مىآموزد - از تو كوتاه بادا . بدان كه از اين شاهى ، تاج و تخت از آن من است و مِهر و فرمان و پيمان و بخت نيز از آن تو .\r\nگشتاسپ كه چنين شنيد ، به دو گفت : اى شهريار ، من بر درگاه تو همچون يك پيش كار هستم . پس اگر جاه مرا كم كنى ، باز هم سر از فرمانت نپيچم و به پيمان اين كار ، روان خويش را گروگان كنم . بارى ، بزرگان به همراه او به ايوان شاهى خراميدند . پس ايوان گوهرنگار را بيآراستند و خوان و مِى خوشگوار بنهادند و چنان جشنى به پا كردند كه از آسمان نيز ستاره بر آن جشنگاه باريد . آن مهتران چنان مست گشتند كه هر يك افسرى از گل بر سر نهادند . لهراسپ به خاندان كاووس شاد بود و هميشه از كى خسرو ياد مىكرد . از سوى ديگر ، گشتاسپ كه چنين مىديد ، از آن درد ، خون مىگريست و به راهنمايى مىگفت : هرچه مىكوشم و مىانديشم ، نمىتوانم اين كار را چاره‌اى بسازم . اگر با سوارانم بروم ، پدرم مهترى را به همراه سپاهى مىفرستد و مرا با چاره‌گرى از راه باز مىگرداند و خواهش و پندهاى بسيارى با من مىراند . ليك چون تنها شوم ننگ مىدارم و از لهراسپ دلتنگ مىشوم ، زيرا دل او تنها به كاووسيان شاد است و هيچ مِهرى به نژاد خود ندارد . پس چون به تنهايى از اينجا بروم ، ديگر شهريار نخواهد دانست كه من به كجا و چگونه رفتم .\r\nرفتن گشتاسپ به سوى روم\r\nچون شب تيره شد ، گشتاسپ اسپ سياه‌رنگ لهراسپ « 1 »  را به همراه زين اسپ خود بيآورد . آنگاه جامهء زربافت رومى بر تن كرد و پَر هماى از تاج خود بيآويخت .\r\nسپس تا جايى كه او را نياز بود ، دينار و گوهرهاى شاهوار بيآورد و با دلى كه جوياى تخت شاهى بود و با روانى راهجوى ، از ايران به سوى روم روى نهاد . از سوى ديگر ،\r\n\r\n","description":"","footnote":" ( 1 ) - از اين اسپ تحت عنوان شبديز ياد شده است ، ليك شايد آن صفت باشد ، نه اسم . ","page_name":" 343 ","page_number":341},
  {"content":"\r\n\r\nچون پدرش از كار گشتاسپ آگاه شد ، بر خود بپيچيد و ديگر شاديش كوتاه گشت .\r\nپس همهء خردمندان را به نزد خويش فراخواند و با ايشان سخنهاى چندى از گشتاسپ براند و گفت : اين شيرمرد ، سر تاج داران را به خاك خواهد آورد . اكنون اين كار را چگونه مىبينيد و چه درمانى براى آن مىانديشيد ؟ شايسته نيست كه اين كار را بر دل خود آسان گيريد .\r\nهيربد كه چنين شنيد گفت : اى نيكبخت ، بدان كه تاج و تخت به مردان است كه گرامى مىشود . هرگز كسى فرزندى چون گشتاسپ نداشته و كسى نيز از نامداران نشنيده است . پادشاهى تو از براى او بود كه اين چنين افزون گشت و از بيم او بود كه همهء دشمنان سرنگون شدند . پس بايد كه از هر سو بزرگان دلاور و فريادرسى را بفرستى . آنگاه اگر او بازگردد ، ديگر تو درشتى مكن و هنر بجوى و يار روزگار مباش زيرا كه تاج كيان ، بسيارى چون تو خواهد ديد ، ليك مِهر او با كسى پاينده نخواهد ماند . پس سپاهى به گشتاسپ بده و افسر نامدارى را بر سرش بگذار . براستى كه هيچ سوارى را در گيتى بجز رستم پهلوان نامدار همچون او نمىبينم و هيچ‌كسى را به بالا و ديدار و فرهنگ و هوش او نيز نشنيده‌ام .\r\nلهراسپ كه چنين شنيد ، چند تن از بزرگان را به جستجوى او به سراسر گيتى بفرستاد . ليك از آن رو كه اختر ايشان ديرساز بود ، برفتند و نااميد بازگشتند . ديگر از براى آن كار ، بهرهء لهراسپ ، نكوهش گشت و بهرهء گشتاسپ نيز اندوه و رنج تن .\r\nرسيدن گشتاسپ به روم\r\nاز سوى ديگر ، چون گشتاسپ به نزديك دريا رسيد ، از اسپ پياده شد و باژخواه « 1 »  آن دريا را بديد . باژخواه ، پيرى جوانمرد و خردمند و باهوش و كام به نام\r\n\r\n","description":"","footnote":" ( 1 ) - ر . ك . ج 1 ، ص 628 . ","page_name":" 344 ","page_number":342},
  {"content":"\r\n\r\nهيشوى بود . پس گشتاسپ بر او آفرين بكرد و گفت : خِرد با جان پاكت يار باد . بدان كه من دبيرى نامجوى و خردمند و روشندل و يادگير از ايران هستم و اگر با كشتى بر اين آب بگذرم ، تا جاودان بر سرم سپاسى نهاده باشى . ليك باژخواه به دو گفت : تو يا شايستهء تاج هستى و يا سزاوار جوشن و تيغ و تاراج . پس اينك راز خود را به پيش من بگشاى و بدين سان گذشتن از دريا را مجوى . پس يا بايد مرا پيشكش دهى و يا راست بگويى زيرا دانم كه تو دبير نيستى . چون گشتاسپ گفتار هيشو را بشنيد ، به دو گفت : من از تو چيزى نهان نمىدارم . هرچه از اين افسر و مُهر و دينار و تيغ كه بخواهى از تو دريغ نخواهم داشت . پس گشتاسپ دينارى چند به هيشوى داد .\r\nهيشوى از گرفتن آن پيشكش شاد گشت و زود بادبان كشتى را بركشيد و گشتاسپ را به سوى قيصر ببرد .\r\nدر روم شارستانى بود كه بالاى آن افزون از سه پر سنگ بود . آن شهر بزرگ را كه نشستگاه قيصران سترگ بود ، سلم بساخته بود . چون گشتاسپ به آن شارستان رسيد ، يك هفته در آن سرزمين آباد در جستجوى كار بود . چون هرچه با خود داشت ، بخورد و بداد ، با دلى پر از داد و ناشاد برفت . چندى كه بر آن شهر آباد بگشت ، به ديوان قيصر رسيد . پس به اسقف « 1 »  گفت : اى دستگير ، من دبيرى نامجوى از ايران هستم . پس بگذار تا تو را در اين كار يار باشم و هر آنچه مىپسندى در اين ديوان بكنم . با شنيدن اين گفتار گشتاسپ ، هر يك از آن دبيرانى كه در آنجا بودند ، به يكديگر نگاه كردند و با خود انديشيدند كه : براستى كه از خامهء « 2 »  اين مَرد ، پولاد نيز گريان شود و روى كاغذ هم بريان گردد . او را بايد اسپى بلند در زير و كمانى به بازو و كمندى بر زين باشد . پس همگى به آواى بلند گفتند : اى يادگير ، ما به دبير\r\n\r\n","description":"","footnote":" ( 1 ) - اسقف معرب از يونانى اِپيس كُپُس  Episcopos  ، مقام دينى مسيحى پس از مطران كه در هر شهرى بوده است . لغت‌نامه دهخدا ، ماده اسقف . در اينجا همچون بسيارى موارد ، حكيم فردوسى اصطلاحات پس از مسيحيت را در مورد دوران قبل از آن به كار برده است ، ليك چنين به نظر مىرسد كه مراد ، مقامى روحانى و رومى در آن زمان بوده است .  ( 2 ) - خامه به پارسى ، قلم را گويند . ","page_name":" 345 ","page_number":343},
  {"content":"\r\n\r\nنياز نداريم . پس راه خويش بگير و برو « 1 »  .\r\nچون گشتاسپ سخن ايشان را بشنيد ، با دلى پر از درد و رخسارى زرد از ديوان بيآمد و آه سردى از جگر بركشيد . پس به نزديك چوپان قيصر دويد . نام آن جوانمرد دلير و هوشيار و دادگر ، بسّاد بود . گشتاسپ سرافراز به نزد بسّاد رفت و بر او آفرين كرد و او را نماز برد . چوپان كه او را بديد ، بنواخت و در نزديك خود بنشاند و به دو گفت : مرا بگوى كه كيستى زيرا كه هم فرّهء شاهى در تو است و هم روى شاهان دارى . گشتاسپ گفت : اين نامدار ، من كُرّه‌تازى « 2 »  دلير و سوار هستم . اگر مرا در پيش خود نگاه دارى ، تو را به كار خواهم آمد و در رنج و بدى نيز يارت خواهم بود . بسّاد كه چنين شنيد ، به دو گفت : اين چنين مگو . تو مردى بيگانه و با آبروى هستى و من چگونه اين گَله‌ها را در پيش اين بيابان و دريا و اسپان يله به يك ناآشنا بسپارم ؟ با شنيدن اين گفتار ، گشتاسپ كه گويى از اندوه پوست بر تنش مىدريد ، برفت و پيوسته مىگفت : براستى كه هر كسى كه درد پدر خود را بجويد ، از اين بدتر نيز بر سرش خواهد آمد .\r\nپس ، از آنجا به شتاب بر سر راه ساربانان قيصر آمد و به ساربان گفت : بيدار و روشن روان باشى . چون آن ساربان خردمند روى گشتاسپ را بديد ، او را پذيره شد و برايش جايگاهى برگزيد . آنگاه زود گستردنى بگسترد و هر چيز خوردنىاى كه داشت ، بيآورد . گشتاسپ به ساربان گفت : اى يار پيروز و روشن روان ، يك كاروان از شترانت را به من بده و اگر خواستى مرا مزد نيز بده و اگر هم نخواستى ، نه . ساربان\r\n\r\n","description":"","footnote":" ( 1 ) - در نسخهء اساس يعنى ژول مُل در اينجا اين بيت آمده است :\r\nبآواز گفتند ما را دبير * ز بايسته پيش آمد اى يادگير\r\nص 1137 ، بيت 162 .\r\nليك در نسخهء بروخيم چنين مىباشد :\r\nبآواز گفتند ما را دبير * نبايد ز ايدر ره خويش گير\r\nج 6 ، ص 1454 . و چنين به نظر مىرسد كه بيت اخير صحيح‌تر باشد .  ( 2 ) - كُرّه تاز همان كرّه سوار و دوانندهء كرّه است . كسى كه كرّه اسپان را مىپروراند . ","page_name":" 346 ","page_number":344},
  {"content":"\r\n\r\nكه چنين شنيد ، به دو گفت : اى شيرمرد ، اين كار هرگز زيبندهء تو نيست . تو چگونه مىتوانى با آنچه كه ما داريم ، سر كنى ؟ پس بهتر آن باشد كه آهنگ قيصر كنى زيرا تو را از اين كار بىنياز خواهد ساخت . پس بجز آهنگ درگاه قيصر مكن . اگر هم شتر مىخواهى ، بدان كه من شتران پسنديده و رهنمونى دارم . گشتاسپ بر او آفرين بكرد و از پيش او نيز بازگشت و پر از اندوه به سوى شهر روى نهاد .\r\nديگر آن دردها بر دلش گران گشت . پس به بازار آهنگران آمد . در آنجا آهنگرى پسنديده و شادكام و نامور به نام بوراب بود كه اسپان شاه را نعل مىكرد و در نزد قيصر جايگاهى داشت . او را سى و پنج شاگرد و يار بود كه با پتك و آهن كار مىكردند . پس گشتاسپ تا ديرگاه در آهنگرى او بنشست ، تا اين كه آن آهنگر از نشستن او به تنگ آمد و گشتاسپ به دو گفت : اى نيكبخت ، بدان كه من از كار سخت و از پتك سر نپيچم . اينك اگر مرا در پيش خود نگاه دارى ، با اين پتك و سندان تو را يارى كنم . چون بوراب آن گفتار را از او بشنيد ، آهنگ يارى او كرد . پس يك گوى بزرگ در آتش بتافت و چون تافته گشت ، به سوى سندان بشتافت . آنگاه پتك گرانى را به گشتاسب دادند و همهء آن آهنگران پيرامون او انجمن گشتند . ناگهان گشتاسب پتك را بزد و سندان و گوى را با هم بشكست . همهء بازار از كار او پر از گفتگو گشت .\r\nبوراب از آن كار بترسيد و گفت : اى جوان ، سندان نيز توان پايدارى در برابر زخم تو را ندارد . پتك و آهن و سنگ و دَم نيز چنين باشند . گشتاسپ كه اين سخن را از او بشنيد ، دُژم گشت و پتك را بر زمين انداخت [ و برفت « 1 »  
  ] ديگر گرسنه گشت ، ليك او\r\n\r\n","description":"","footnote":" ( 1 ) . - چنان كه ملاحظه مىشود بر اساس روايت حكيم فردوسى ، گشتاسپ نتوانست در بازار آهنگران روم ، كارى براى خود بيابد . ليك عنصرالمعالى در قابوسنامه روايتى خلاف اين آورده است و حاكى از اين است كه گشتاسپ در مدت بودن در روم از اين پيشه بهره مىبرده است . وى مىنويسد : « بدان كه چون گشتاسف از مقرّ عزّ خويش بيفتاد و آن قصه درازست ، اما مقصود ازين آنست كه وى به روم افتاد . در قسطنطنيه رفت و با وى هيچ نبود از مال دنيا . عيبش آمد . نان خواستن . مگر اتفاق چنان افتاده بود كه به كوچكى در سراى خويش ، آهنگران را ديذه بود كه كارهاى آهنينه از تيغ و كارد و ركاب و دهانهء لجام كردندى مجاور . مگر در طالع او آن افتاده بود ، اين صناعت . پيوسته گرد آهنگران مىگشتى و همى ديذى و اين صناعت ديذه بود و بيآموخته . آن روز كه به روم درمانده بود ، با آهنگران روم گفت كه : من اين صنعت دانم . او را به مزدورى گرفتند و چندانكه آنجا بود از آن صناعت زندگانى مىكرد و به كس نيازش نبود و نفقات ازين مىكرد ، تا آنگه كه به وطن خويش رسيد . پس به لشگر فرمود كه : هيچ محتشم ، فرزند خويش را از صناعت آموختن ، ننگ ندارند كه بسيار وقت بُوَد قوت و شجاعت نبُوَد ، بارى پيشه يا كارى آموخته باشد . و هر دانش كه بدانى ، روزى به كار آيد . و بعد از آن در عجم ، رسم افتاد كه محتشم نبودى كه فرزند را صناعت نيآموختى ، هر چند كه بدان حاجت نبودى و آن به عادة كردند . » عنصرالمعالى ، قابوسنامه ، ص 98 - 97 . ","page_name":" 347 ","page_number":345},
  {"content":"\r\n\r\nرا نه خوراكى بود و نه جايى براى آرامش .\r\nنماند به كس روز سختى ، نه گنج * نه آسانى و شادمانى ، نه رنج\r\nبد و نيك بر ما همى بگذرد * نباشد دژم هر كه دارد خرد\r\nبردن دهگانى ، گشتاسپ را در خانهء خويش\r\nگشتاسپ از كار روزگار ، خروشان و جوشان و دلش دردمند بود و هيچ بهره‌اى از گيتى بجز زهر نيافته بود . تا اين كه در نزديكى آن شهر ، روستايى بديد . در آنجا درخت گل و آبهاى روان و نشستنگاهى براى شادى بود . در پيش رودى درختى با سايه‌اى گران بود كه آفتاب در پس آن نهان گشته بود . گشتاسپ جوان با روانى تيره و پيچان از آن همه درد بر آن سايه بنشست و پيوسته مىگفت : اى داور كردگار ، از اين روزگار بهرهء من تنها اندوه شد . هميشه اختر خويش را بد مىبينم و نمىدانم كه چرا بد بر سرم مىآيد ؟ در همان هنگام ناگهان يكى از ناموران آن ده پسنديده از پيش گشتاسپ بگذشت .\r\nاو را بديد كه با ديدگانى پر خون ، دست خود را به زير چانه زده بود . پس به دو گفت : اى مرد پاك و جوان ، چرا اين چنين تيره روان و پر از دردى ؟ اگر از اينجا به ايوان من آيى ، چندى به شادى ميهمان من گردى . باشد كه اين اندوه بر دلت كم شود و ديدگانت از اشك پاك گردند . گشتاسپ كه چنين شنيد ، به دو گفت : اى\r\n\r\n","description":"","footnote":"","page_name":" 348 ","page_number":346},
  {"content":"\r\n\r\nنامجوى ، مرا بگوى كه نژاد تو از كيست ؟ آن كدخداى گفت : خواست تو از اين پرسش چيست ؟ بدان كه من از نژاد شاه آفريدون پهلوانم كه در گيتى هيچ‌كس از آن نژاد ، خُرد و ناچيز نباشد . چون گشتاسپ اين سخن را از او بشنيد ، گام برداشت و با آن كدخداى نامور برفت . چون آن مهتر گشتاسپ را به خانهء خويش آورد ، ايوان را براى ميهمان بيآراست و ديگر از آن پس او را همچون برادر خود نگاه داشت و دَمى نيز او را به ناكام نگذاشت . روزگار بر اين نيز بگشت و ماهها از اين كار بگذشت .\r\nداستان كتايون دختر قيصر « 1 » \r\nدر آن هنگام آيين قيصر چنان بود كه چون دختران ، برومند و بلند اختر و جفت جوى مىگشتند و هنگام شوى ايشان مىرسيد ، انجمنى از بزرگان فرزانهء سگالشگر گرد مىآورد و آن دختر ماهروى در كاخ پدر به همراه كنيزانى كه پيرامونش را گرفته بودند تا مردم افسر بلندش را نبينند « 2 »  ، از پيش آن انجمن نامداران مىگذشت و هر كسى را كه سزاوار خويش مىيافت ، برمىگزيد . در آن روزگار در پسِ پردهء قيصر ، سه دختر بود كه به بالا و ديدار و آهستگى و بايستگى و شايستگى در گيتى نامدار بودند . مهتر آن دختران ، دخترى خردمند و روشندل و شادكام به نام كتايون بود . شبى كتايون در خواب چنان ديد كه همهء كشور از آفتاب\r\n\r\n","description":"","footnote":" ( 1 ) - كتايون  Katyn  در نسخهء ژول مُل ، همه جا به صورت كتابون  Katbn  آورده شده است . داستانى كه در زير در بارهء گشتاسپ و كتايون مىآيد ، توسط بربرهاى آسيا براى زرير و اُداتيس گفته مىشود . براى آگاهى از آن ر . ك . و هرود و ارنگ ، ص 147 و 141 - 140 .  ( 2 ) - در نسخهء ژول مُل چنين آمده است :\r\nپرستنده بودى بگرد اندرش * ز مردى نبودى پديد افسرش\r\nص 1140 ، بيت 227 .\r\nليك در نسخهء بروخيم بدين گونه آمده :\r\nپرستنده بودى بگرد اندرش * كه مردم نديدى بلند افسرش\r\nج 6 ، ص 1457 . نسخهء اخير صحيح‌تر به نظر مىرسد . ","page_name":" 349 ","page_number":347},
  {"content":"\r\n\r\nروشن گشت و انجمنى انبوه از مردان پديدار شد . سرِ آن انجمن ، مرد بيگانهء فرزانه و دلآزارى بود . بالايش همچون سرو و ديدارش چون ماه و نشستنش بسان نشستن شاهان بر تخت شاهى بود . كتايون دسته گلى به دو داد و دسته گلى پر از رنگ و بوى از او بگرفت .\r\nپگاه چون آفتاب بردميد و نامداران از خواب برخاستند ، قيصر انجمنى از دليران و بزرگان بكرد . پس همهء آن انجمن را به شادى بنشاندند و آنگاه آن پرى چهره را فراخواندند . كتايون با دسته گلى در دست ، به همراه شست كنيز برفت و چندان پيرامون ايشان بگشت كه ديگر به ستوه آمد ليك هيچيك را از ميان آن گروه نپسنديد . پس خرامان و گريان و با دلى جوياى جفت از ايوان به سوى شبستان روى نهاد . شب فرا رسيد و همه‌جا به سياهى پَر زاغ شد .\r\nروز ديگر چون خورشيد سر از كوه برآورد ، قيصر بفرمود كه : همهء مهتران و كهتران توانگر روم را به اين كاخ بلند بيآوريد تا مگر يكى از ايشان پسنديده گردد .\r\nچون به هر مهتر و نامدار و سرورى از آن كار آگهى رسيد ، آن مهتر خردمند به گشتاسپ گفت : تا به كِى مىخواهى در نهان باشى ؟ برو تا شايد چون تاج و تخت شاهى را ببينى ، دلت از اندوه تهى گردد . گشتاسپ كه چنين شنيد ، با او به ايوان قيصر برفت . در آنجا گشتاسپ پر از درد و با روانى خسته ، پايين تر از همهء آن بزرگان در گوشه‌اى بنشست . آنگاه كتايون و آن كنيزان گلرخ برفتند و كتايون با كنيزانى در پيش و پس ، پيوسته بر گِرد ايوان خويش بگشت . ناگهان چون از دور گشتاسپ را بديد ، گفت : آن خواب سر از نهان برآورد . پس افسر نامدار و گرانمايهء خويش را بر سر فرّخ گشتاسپ نهاد . چون دستور و آموزگار آن كار را بديد ، بىدرنگ به پيش قيصر دويد و گفت : بدان كه او از ميان آن انجمن ، مردى را برگزيد كه بالايش همچون سرو سهى در چمن و رخسارش چون گلستان است و چنان يال و دوشى دارد كه هر كه او را ببيند ، در شگفت گردد . ليك كسى نيست كه او را بشناسيم . گويى يك سره فرّهء ايزدى است .\r\n\r\n","description":"","footnote":"","page_name":" 350 ","page_number":348},
  {"content":"\r\n\r\nقيصر كه چنين شنيد ، گفت : دخترى كه از پس پرده ، بر نژاد خويش ننگ آورد ، هرگز مباد . اينك اگر من دخترم را به دو سپارم ، از براى اين ننگ ، سرم پست گردد . پس هم كتايون و هم كسى را كه برگزيده ، بايد در كاخ سر بُريد . ليك اسقف به دو گفت : اين كار گرانى نيست زيرا كه پيش از تو نيز سران بسيارى بوده‌اند . ولى بدان كه تو به دخترت گفتى كه : يارى براى خود بجوى . نگفتى كه يك شاه سرافراز را بجوى .\r\nاكنون نيز او آن كسى را كه خوشش آمده ، برگزيد . پس تو نيز خِرد خود را از راه يزدان دور مكن . آيين نياكان تو كه سرافراز و پاك و پيرو كيش بودند ، چنين بوده است و روم به چنين آيينى بنيان نهاده شد . پس تو نيز به راهى مرو كه در اين سرزمين آباد ، همايون نباشد . چنين سخنى مگوى و راهى را كه هرگز نرفته‌اى ، مپوى .\r\nدادن قيصر ، كتايون ، گشتاسپ را\r\nچون قيصر سخنان اسقف را بشنيد ، ديگر آهنگ آن كرد كه دختر گرامى خويش را به گشتاسپ دهد . پس به گشتاسپ گفت : به همينگونه با او برو و بدان كه هيچ گنج و تاج و نگينى از من نخواهى يافت . چون گشتاسپ آن كار را بديد ، خيره بماند و پروردگار گيهان آفرين را فراوان بخواند . آنگاه به آن دختر سرفراز گفت : اى كه به ناز و نياز پرورش يافته‌اى ، چرا كه از ميان اين همه نامداران با افسر مرا خواستار گشتى ؟ از چه رو بيگانه‌اى را برگزيدى كه گنجى نيابى و با او در رنج بمانى ؟ بيا و از ميان اين سرافرازان ، همتايى براى خود بجوى كه با اين كار نزد پدرت نيز آبرو داشته باشى .\r\nليك كتايون به دو گفت : اى بدگمان ، با سرنوشت تند مشو . اكنون كه من به بخت تو خرسند باشم ، تو ديگر چرا افسر و تاج و تخت مىجويى ؟ و بدين سان كتايون و گشتاسپ با درد و آه سرد از ايوان قيصر برفتند .\r\nاز سوى ديگر ، آن كدخداى به اين زن و شوهر گفت : خرسند و فرخنده‌انديش باشيد . آنگاه آن مهتر در آن ده ، براى ايشان سرايى بپرداخت و در آن همه گونه\r\n\r\n","description":"","footnote":"","page_name":" 351 ","page_number":349},
  {"content":"\r\n\r\nگستردنى و خوردنى نيكو فراهم آورد . گشتاسپ كه آن بديد ، به آن مهتر نامور باآفرين ، آفرين بكرد . كتايون پيرايه‌هاى بيشمارى داشت و از ياكند نيز همه گونه چيز داشت . پس از ميان آنها گوهرى برگزيد كه چشم هيچ خردمندى بسان آن نديده بود .\r\nچون آن را به نزد يك گوهرشناس بردند ، بسيار شاد شد و شش هزار دينار بهاى آن ياكند را بداد . پس با آن دينارها هرچه را كه در آن روزگار بد براى ايشان شايسته و بايسته بود ، بخريدند و با آنچه كه افزون آمد ، به زندگانى پرداختند و گاهى شادمان و گاه گريان بودند .\r\nگشتاسپ نيز هر روز با تير و تركش به شكار مىپرداخت . روزى گشتاسپ با تركشى پر از تير و همه گونه شكار ، از آن نخچيرگاه مىرفت كه در راه به هيشوى « 1 »  برخورد . هيشوى كه او را بديد ، با شادى و روشن روانى به پيشواز او شتافت و در زيرش گستردنى بگسترد و هر خوردنىاى كه داشت ، بيآورد . گشتاسپ بيآسود و چيزى بخورد . آنگاه به شتاب همچون گَرد به نزد كتايون آمد . از آن پس گشتاسپ ، هيشوى را دوست خود كرد و در دانش به دو گوش سپرد و او را چون تن و پوست خود مىدانست « 2 »  . چون گشتاسپ به شكار آهو مىرفت ، در راه ، دو بخش آن را به هيشوى مىداد و آنچه مىمانْد ، بهرهء آن مهتر دِه و ديگر بزرگان روستا بود . و بدين سان گشتاسپ در خورد و خواب و انديشه ، با آن كدخداى يكى شد .\r\n\r\n","description":"","footnote":" ( 1 ) - هيشوى  Hy  همان باژخواهى بود كه پيش از اين شرح برخورد او با گشتاسپ در كنار دريا آمد .  ( 2 ) - در نسخهء ژول مُل چنين آمده است :\r\nچو گشتاسپ هيشوى را دوست كرد * بدانش ورا چون رهى پوست كرد\r\nص 1142 ، بيت 293 .\r\nليك در نسخهء مسكو ، ج 6 ، ص 25 مصرع دوم چنين آمده :\r\n« بدانش ورا چون تن و پوست كرد » ^ CENTER . نيز در نسخهء بروخيم ، ج 6 ، ص 1460 مصرع دوم بدين صورت مىباشد :\r\n« بدانش ورا چون پى و پوست كرد » ^ CENTER . كه نسخ اخير صحيح‌تر به نظر مىرسند . ","page_name":" 352 ","page_number":350},
  {"content":"\r\n\r\nخواستن ميرين ، دختر ديگر را از قيصر\r\nيكى از روميان به نام ميرين به نزديك قيصر پيام فرستاد كه : من هم گنج بسيار دارم و هم نام مردانگيم به آسمان رسيده است . پس دختر سرافرازت را به من بده و نام و افسر خود را به من تازه كن . قيصر كه چنين شنيد ، گفت : از اين پس من ديگر بدين سان پيوند با كسى را نمىجويم و اين كتايون و آن مرد ناسرفراز بودند كه مرا از چنين كارى باز داشتند . اكنون هر كه جوياى خويشى با من است ، بايد كار بزرگى به انجام رساند كه همهء بزرگان نيز او را سترگ بخوانند . بايد كه در گيتى نامدار شود و بدين سان مرا نيز يار گردد . پس بايد تا سر بيشهء فاسقون « 1 »  برود و دل و دست و مغز خود را به خون بشويد . چون به آنجا رسد ، گرگى بسان يك پيل ببيند كه تن اژدها و زور نيل دارد . شاخ و دندانى چون گراز دارد و پيل نيز ياراى رفتن به پيش او را ندارد .\r\nنرّه شير و پيل و ببر و هيچ مرد دليرى نيز از آن بيشه نمىگذرد . پس هر كسى كه بتواند پوست بر تن آن به درد ، او يار و داماد و دوست من خواهد بود .\r\nميرين كه چنين پاسخى شنيد ، گفت : از آن هنگام كه پروردگار گيهان آفرين بنيان سرزمين روم را افكنده تا كنون نياكان ما تنها با گرز گران با مهتران جنگيده‌اند . اكنون قيصر كه اين چنين با من از كينه مىگويد ، از من چه مىجويد ؟ ليك من با انديشهء پاك خود بيانديشم و اين چاره را بجاى آورم . پس آن مرد پسنديده به ايوان آمد و همه گونه بيانديشيد . آنگاه نوشته‌اى كه در آن بخت و اختر سال او در آن بود ، بيآورد و در پيش خود نهاد . در آن ديد كه نوشته است : در به همان روزگار ، نامدارى از ايران بيآيد و سه كار سخت به دست او برآيد كه ديگر سران رومى از آن كارها بازمانند .\r\nيكى آن كه داماد قيصر شود و بر سر قيصر افسر گردد . و آن دو كار ديگر اين كه دو\r\n\r\n","description":"","footnote":" ( 1 ) - شهيدى مازندرانى بيشهء فاسقون را شهر فوسيكون  Phocikon  در يونان مىداند كه حدودش به ترموپيل مىرسيده است . راهنماى نقشهء جغرافيايى شاهنامه فردوسى ، ماده بيشه فاسقون . ","page_name":" 353 ","page_number":351},
  {"content":"\r\n\r\nجانور دد در كشور پديد آيند كه به هر كس بد رسانند . ليك سرانجام آن هر دو جانور نيز به دست او نابود شوند . و او از هيچ زورمندى نهراسد .\r\nميرين كه از كار كتايون و همراهى او با گشتاسپ دلاور و نيز از هيشوى و آن مهتر نامجوى آگاه بود ، به نزد هيشوى شتافت و همهء آنچه را كه رفته بود و نيز در بارهء آن اخترى كه فرزانگان روم گفته بودند و آن شگفتىاى كه بر آن سرزمين خواهد آمد ، با او بگفت . هيشوى كه چنين شنيد ، به دو گفت : امروز را با شادى و مِهر و داد در پيش ما بمان زيرا كه اين مردى كه نشان او را بگفتى ، يكى از سركشان نامدار است و همهء روز را به شكار مىپردازد و به شاهى اين شاه خاور هم هرگز نمىانديشد و هم اكنون از نخچيرگاه بيآيد . پس هيشوى مِى و ميخواره و رنگ و بوى بيآورد و جام زرّين در دست بنشستند . چون چهار جام مِى بخوردند ، گَرد يك سوار از دشت پديدار شد .\r\nهيشوى و ميرين كه آن گَرد را بديدند ، در آن دشت نبرد به پيشواز او رفتند . چون ميرين ، گشتاسپ را بديد ، به هيشوى گفت : براستى كه در گيتى هيچ‌كس همتاى او نيست . با اين شاخ و دوش و نيرو ، همانا كه از نژاد يك پهلوان نامدار است . همهء هنرها و شرم و آزادگى و خِرد را افزون از همه دارد .\r\nچون گشتاسپ نزديك شد ، آن دو مرد نيز از اسپ پياده گشته بودند . پس در پيش آب ، نشستنگاهى بيآراست و بىدرنگ خوانى نو بخواست . آنگاه مِى و ميگسارانى نو بيآورد و بدين سان در كنار آن ياران نو نشستنگاهى نوآيين بيآراست « 1 »  .\r\nچون از نوشيدن آن مِى لآلفام رخسارش بسان لآل گشت ، هيشوى به گشتاسپ گفت : اى دلير ، تو در سراسر روى زمين تنها مرا دوست خود مىخوانى و بجز من كسى را نمىشناسى . اكنون ميرين كه نامدارى توانگر است ، به من پناه آورده است . مردى با دانش و هوشمند و دبير است كه شمار سپهر بلند را مىداند و سخن فرزانگان روم را در بارهء آبادى و ويرانى هر سرزمين مىگويد . نژادش نيز به سلم\r\n\r\n","description":"","footnote":" ( 1 ) - اشاره به تفأل نيكى دارد كه همه چيز نو بوده است . ","page_name":" 354 ","page_number":352},
  {"content":"\r\n\r\nمىرسد و نام همهء پدرانش را به ياد دارد . شمشير سلم نيز در نزد اوست . سوارى پهلوان بسان شيرى دلير است كه با تير خود ، دالمن را نيز از آسمان به زير مىآورد .\r\nليك مىخواهد كه بر همهء اينها نيز بيشى كند و خويشاوند قيصر روم گردد . اين سخن را به قيصر گفت و پاسخ آن را شنيد . ولى از پاسخ دلش بردميد . زيرا كه قيصر گفت : در بيشهء فاسقون گرگى بسان يك اسپ بيابى . پس اگر آن گرگ به دست تو كشته شود ، ديگر تو همچون يك ميهمان بزرگ در روم خواهى بود . داماد من باشى و روزگار نيز داد مرا به خوبى بدهد . اكنون اگر به اين كار پيش گام شوى ، من همچون بنده‌اى در پيش تو باشم و اين دختر سرافرازم نيز خويش تو گردد .\r\nگشتاسپ كه چنين شنيد ، به دو گفت : اين كارى روا باشد . پس بگوييد كه اين بيشه اكنون در كجاست و آن جانور چگونه ددى است كه همهء كهتران و مهتران از آن در هراسند ؟ هيشوى گفت : بدان كه اين گرگ پير ، سرش از اسپى بزرگ نيز بزرگتر است . دو دندانش بسان دو دندان پيل « 1 »  و دو چشمش به سرخى تبرخون و پوستش چون نيل است . شاخهايش به مانند تير چوبىاى از آبنوس سياه است و چون خشمگين گردد ، از دو اسپ نيز خواهد گذشت . از اينجا بسيارى از مهتران نامور با گرزهاى گران برفتند ليك سرانجام از آن بيشه ، ناكام و پر از ننگ و با دلى پر گداز بازگشتند .\r\nپس گشتاسپ به دو گفت : آن تيغ سلم را با اسپى سرافراز و گرم بيآوريد . اين را كه گفتى من اژدها مىخوانم ، نه گرگ . زيرا جانورى كه همچون اسپى سترگ باشد ، ديگر گرگ نيست . ميرين كه چنين شنيد ، از آنجا شتابان به سوى خانهء خويش تاخت و اسپ سياهى را از آخور برگزيد و گبر گرانمايه‌اى با كلاهى رومى و نيز آن تيغ گرانمايهء الماسگونى را كه سلم آن را با زهر و خون آب داده بود ، برداشت . آنگاه در كنار اينها پيشكشهاى بسيارى نيز از گنج خود ، از ياكند و گوهر ، از هر كدام پنج تا\r\n\r\n","description":"","footnote":" ( 1 ) - مراد از دندان فيل در اينجا همان عاج فيل است . ليك بايد دانست كه عاج فيل در حكم دندانهاى او محسوب نمىشود . ","page_name":" 355 ","page_number":353},
  {"content":"\r\n\r\nبرداشت . چون روز فرا رسيد و خورشيد پيراهن كرفگون شب را دريد و از پرده بيرون آمد ، ميرين از ايوان خود به نزد هيشوى شتافت . چون به نزديك هيشوى و گشتاسپ رسيد ، ايشان او را پذيره شدند و از ديدن آن اسپ و شمشير خيره گشتند .\r\nگشتاسپ كه آن پيشكشها را بنگريست ، از ميان آنها تنها اسپ و تيغ را برگزيد و چيزهاى ديگر را به هيشوى بخشيد . آنگاه گشتاسپ به شتاب همچون گَرد گبر بپوشيد و بر اسپ سوار گشت . و بدين سان آن سوار سرافراز ، سوار بر آن اسپ زرد رنگ « 1 »  ، با كمانى به زه كرده و كمندى به زين افكنده ، روان شد . هيشوى و ميرين فريادخواه نيز بدين گونه پيچان و با دلى پر از خون ، به همراه او تا لب بيشهء فاسقون برفتند .\r\nكشتن گشتاسپ ، گرگ را\r\nچون به نزديك آن بيشه و جاى گرگ رسيدند ، ميرين ديگر از روياروى شدن با آن گرگ سترگ سر پيچيد و با انگشت خود نشيمن آن اژدها را به گشتاسپ نشان بداد .\r\nآنگاه هر دو با درد و دلى پر خون و ديدگانى پر اشك از پيش گشتاسپ بازگشتند .\r\nچون هيشوى از پيش گشتاسپ سرفراز بازگشت ، پيوسته مىگفت : ديگر او را باز نخواهيم ديد . دريغ اين چنين شكوه و اين يال و چهره و زور و گوپال او .\r\nاز سوى ديگر ، چون گشتاسپ به نزديك آن بيشه رسيد ، دل رزمسازش پر از انديشه شد . پس ، از آن اسپ سرفراز فرود آمد و پروردگار گيهاندار را نماز برد و گفت : اى پروردگار پاك ، اى فروزندهء گردش روزگار ، مرا بر اين بد ، دستگير باش و بر جان لهراسپ پير بخشايش آور . اگر اين اژدهاى بزرگى كه بىخِردان ، آن را گرگ\r\n\r\n","description":"","footnote":" ( 1 ) - در چند سطر بالاتر ، حكيم فردوسى آورده بود كه ميرين اسب سياه رنگى را از آخور برگزيد و به همراه شمشير سلم براى گشتاسپ برد . ليك در اينجا اسب « سمند » ذكر كرده كه به معناى اسب زرد رنگ است . شايد هم او سمند را به معناى ديگرى به كار برده باشد . ","page_name":" 356 ","page_number":354},
  {"content":"\r\n\r\nمىخوانند ، بر من چيره گردد ، چون پدرم اين سخن را بشنود ، خروشان شود و ديگر آرام نيابد . همچون بيهوشان ، پر از درد بماند و در هر سو خروشان گردد و جوياى نشانى از من شود . اگر هم من از اين جانور دد بد به ستوه آيم ، ديگر بايد در پيش گروه ، سر خود را از شرم بپوشانم .\r\nگشتاسپ ، اين بگفت و خروشان و جوشان و تيغ در دست ، بر اسپ سوار شد و با كمانى به بازو افكنده و دلى بيدار و پر خون روان شد . چون نزديك شد ، بسان ابر بهارى بغرّيد . گرگ كه از درون بيشه او را بديد ، خروشى به ابر سياه بركشيد و به مانند شير و پلنگ جنگى روى زمين را با چنگال خود بكَند . چون گشتاسپ آن اژدها را بديد ، كمان را بماليد و اندر كشيد و همچون باد بر او تيرباران بكرد و كمان خويش را به مانند ابر بهارى گرفت . آن جانور دد از آن تيرهاى گشتاسپ زخمى گشت و ديگر دليريش با درد همراه شد . پس برآشفت و از جاى برخاست و بسان اسپى سترگ بيآمد . شاخهايش همچون گوزنان در پيش رو بود و تنش پر از زخم و دلش پر از خون بود . چون به نزديك اسپ گشتاسپ رسيد ، شاخى بر تهيگاه آن اسپ سياه بزد كه از خايه تا ناف او را بردريد . گشتاسپ كه چنين ديد ، تيغ از ميان بركشيد و پياده شد و چنان بر ميان سر آن بزد كه پشت و يال و بر آن به دو نيم گشت . آنگاه به پيشگاه خداوند آن دد ، خداوند هر دانش و نيك و بد آمد و بر كردگار آفرين بخواند و گفت : اى آفرينندهء روزگار ، همانا كه تو راهنماى گمراهانى ، تو خداوند دادگر و يكتا و برترى . همهء كام و پيروزيها از كام تو و همهء فرّ و دانايى از نام تو است .\r\nآنگاه چون گشتاسپ از آن جايگاه نماز بازگشت ، آن دو دندان دراز آن جانور را بكَند و به تنهايى از آن بيشه روان شد تا اين كه به پيش دريا رسيد . هيشوى و ميرين در كنار آب ، پر از درد بنشسته بودند و زبانهايشان پيوسته پر از يادكرد او بود .\r\nسخنشان در بارهء گشتاسپ و آن گرگ بود . مىگفتند : آن سوار دلير و سترگ چه زار است كه اكنون در آن رزم بزرگ ، با چنگال گرگ دريده گشته است . در همان هنگام ناگهان گشتاسپ پياده و پر از خون و با رخسارى به زردى گل شنبليد پديدار گشت .\r\n\r\n","description":"","footnote":"","page_name":" 357 ","page_number":355},
  {"content":"\r\n\r\nچون او را بديدند ، از جاى برخاستند و به زارى خروشيدند و با رخسارى زرد و چشمانى اشكبار بسان ابر بهارى ، او را در بر گرفتند و گفتند : برگوى كه پيكار تو با آن گرگ چگونه بود ؟ بدان كه دل ما از براى آن كار تو پر از خون بود .\r\nگشتاسپ كه چنين شنيد ، به دو گفت : اى نيك انديش ، همانا كه در روم هيچ ترسى از خدا ندارند ، زيرا كه چنين اژدهاى دليرى را تا ساليان سال در اين كشور برجاى مىگذارند تا برآيد و همهء گيتى از او نابود گردد و براى او قيصر با يك مشت خاك برابر شود . ليك من او را با شمشير سلم به دو نيم كردم و ديگر همهء ترس و بيم شما بسر آمد . برويد و اين شگفتى را كه چنان پتيارهء زشتى پوستش دريده شده ، ببينيد .\r\nپوستش بسان ژنده پيلى است و بالا و پهناى آن به اندازهء همان بيشه است . آن هر دو مرد كه از گفتار او شاد و روشن روان گشته بودند ، به آن بيشه دويدند و در آنجا گرگى به مانند يك پيل ديدند كه چنگالش همچون شير و رنگش چون نيل بود . ديدند كه گشتاسپ با زخمى از سر تا ميان او را دريده و به دو نيم كرده و گويى از يك پوست ، دو شير ژيان ساخته بود . چون آن كار را بديدند ، به آن آفتاب فرهمند زمين ، آفرين بسيار بكردند و با دلى شاد از آن بيشه بازآمدند و به پيش آن شير جنگى رفتند . آنگاه ميرين پيشكش ديگرى كه سزاوار بود ، براى گشتاسپ بيآورد . ليك گشتاسپ بجز اسپى ديگر ، هيچ‌چيز از او نپذيرفت و از آنجا به سوى خانه روى نهاد .\r\nچون از دريا به آرامشگاه خويش رسيد ، كتايون بينا دل به پيش او رفت و به دو گفت : تو كه از اينجا براى شكار رفته بودى ، اين جوشن و تيغ آبگون سندان گذار را در كجا يافتى ؟ گشتاسپ گفت : اى ماهرخ ، گوش فرادار و بدان كه گروهى از توانگران شهر من به اينجا آمدند و اين اسپ و جوشن و تيغ و كلاهخود را به من پيشكش « 1 » \r\n\r\n","description":"","footnote":" ( 1 ) - در نسخهء ژول مُل ، ص 1148 ، بيت 427 چنين آمده است :\r\nمرا هيده اين جوشن و تيغ و خود * بدادند چندى ز خويشان درود\r\nليك در نسخه مسكو ، ج 6 ، ص 34 و نيز بروخيم ، ج 6 ، ص 1468 واژهء « هيده » به صورت « هديه » ضبط شده كه صحيح مىباشد . ","page_name":" 358 ","page_number":356},
  {"content":"\r\n\r\nدادند و درود تنى چند از خويشانم را نيز به من رسانيدند . كتايون كه چنين شنيد ، مِىاى بسان گلاب بيآورد و تا هنگام خواب با شوهر خود بخورد . آنگاه هر دو شادان و نيكبخت بخفتند . ليك گشتاسپ جوانمرد پيوسته خواب رزم با آن گرگ را مىديد كه بسان يك اژدهاى نرّ سترگ بود . پس هر دَم از جاى مىجست . كتايون كه چنين ديد ، به دو گفت : امشب چه شده كه اين چنين هر زمان بيهوده مىترسى ؟ گشتاسپ گفت : در خواب ، بخت و تخت خويش را مىديدم . كتايون دانست كه نژاد او به شاهان مىرسد و از بزرگان است ، ليك با او سخنى نمىگويد و از قيصر بلندى نمىجويد . آنگاه گشتاسپ به دو گفت : اى ماهروى مشكبوى و سيمين بر و سهىبالا ، كار را بيآراى تا از اينجا به ايران و آن جايگاه دليران برويم تا آن سرزمين درخشان و آن شاه دادگر و بخشنده را ببينى . ليك كتايون گفت : بيهوده سخن مگوى و با تيزى چنين راهى را مجوى . ولى هر گاه كه آهنگ رفتن از اينجا كردى ، هيشوى را با خود همراه كن تا شايد تو را با كشتى از دريا بگذراند و چون بگذشتى ، ديگر گيتى برايت تازه گردد . من نيز با رنجى دراز در اينجا مىمانم و نمىدانم كه ديگر كِى تو را بار ديگر خواهم ديد . پس هنوز نارفته ، گريان شدند و بىآتش ، از آن درد ، بريان گشتند . چون روز فرا رسيد و خورشيد گردنده از آسمان فروزان شد ، آن جوانان بيدار دل و پر اميد از آن جامهء نرم برخاستند و آمادهء رفتن گشتند و با خود مىانديشيدند كه : آيا آسمان بر سر ما چگونه خواهد گشت ؟ آيا گيتى به تندى خواهد گراييد يا به مِهر ؟ از سوى ديگر ، ميرين بسان باد به نزد قيصر شتافت و به دو گفت : اى نامدار بزرگ ، ديگر آن زيانهاى گرگ به پايان رسيد . بدان كه آن اژدها بر سرتاسر آن بيشه افتاده است و اگر از آن در شگفت گردى ، روا باشد . او شتابان آهنگ من كرد . ليك دشنه‌اى از چنگ من بيافت و از سر تا ميانش به دو نيم شد آن سان كه دل ديو نيز از آن زخم پر از بيم شد . قيصر از شنيدن گفتار او شاد شد و رخسار پژمرده‌اش برافروخته گشت .\r\nپس بفرمود كه : گاو و گردونه ببريد و سراپرده را نيز از شهر به بيرون بَريد . آنگاه بزمگاهى بيآراستند و مِى و ساز و رامشگران را بيآوردند . گاوهاى گردونه‌كش را نيز\r\n\r\n","description":"","footnote":"","page_name":" 359 ","page_number":357},
  {"content":"\r\n\r\nبه آن بيشه‌اى كه گرگ در آنجا بود ، بردند . چون بدانجا رسيدند ، پيل ژيانى ديدند كه با دشنه از سر تا ميانش بريده شده بود . پس او را با گاوهاى گردونه‌كش نيرومند به بيرون كشيدند و به آن مرغزار آوردند . همه به آن گرگ پير مىنگريستند . اگر چه گرگ ژيان كه نبود و نرّه شيرى سترگ بود . قيصر كه تن آن پيل مست را بديد ، از شادى دستها را بر هم زد و همان روز ، اسقف را به ايوان خويش فراخواند و دختر خود را به ميرين بداد . آنگاه به هر مهتر و سرور و سكوبا « 1 »  و بطريقى « 2 »  نامه‌اى نوشتند كه :\r\nبدانيد كه ميرين - آن شير سرافراز روم - زمين را از آن گرگ دلاور تهى كرد .\r\nبه زن خواستن اهرن ، دختر سوم شاه\r\nيكى از پهلوانان سرافراز و پر منش رومى و از نژاد بزرگان به نام اهرن بود كه به سال از ميرين ، كهتر بود . آن شاهزاده به نزد قيصر رفت و گفت : اين سرزمين از تو آباد بادا . بدان كه من از همه رو از ميرين بالاترم و از گنج و تيغ و هنر از او برتر هستم . پس اكنون دختر كهتر خود را به من بده و سپاه و افسرت را به من تازه كن . قيصر كه چنين شنيد ، به دو گفت : پيمان ما را شنيده‌اى كه از راه نياكان خود نخواهم گذشت و اين دخترم دامادى برنمىگزيند تا اين كه تو نيز اگر مىخواهى بايد همچون ميرين كارى به انجام رسانى . آنگاه تو نيز همنبرد من خواهى گشت . بدان كه در كوه سقيلا « 3 »  اژدهايى است كه كشور ما همه ساله از او در رنج و سختى است . اگر تو آن اژدها را در روم نابود سازى ، من نيز دختر و گنج و سرزمينم را به تو مىسپارم زيرا كه آن اژدها همتاى آن گرگ شيراوژن است و دَم زهر او بسان دام اهريمن مىباشد . اهرن كه\r\n\r\n","description":"","footnote":" ( 1 ) - سكوبا همان اسقف در كيش مسيحيت است . لغت‌نامه دهخدا ، ماده سكوبا .  ( 2 ) بطريق همان پاتريارك مىباشد كه رئيس عيسويان يونانى و نيز سرهنگ رومى بوده كه ده هزار مرد جنگى در زير حكم او بوده‌اند . لغت‌نامه دهخدا ، ماده بطريق .  ( 3 ) - شهيدى مازندرانى سقيلا را همان جزيرهء سيسيل مىداند . راهنماى نقشه جغرافيايى شاهنامه فردوسى ، ماده سقيلا . ","page_name":" 360 ","page_number":358},
  {"content":"\r\n\r\nچنين شنيد ، به قيصر گفت : فرمان تو را مىپذيرم و از براى اين آرزو ، جان خويش را گروگان مىكنم .\r\nآنگاه اهرن كه دلش از آن سخنان قيصر پر خون شده بود ، از نزد او بيرون آمد و به ياران خود گفت : دانم كه آن زخم گرگ ، تنها از شمشير مردى سترگ بود . ميرين كجا مىتواند چنين كارى بكند ؟ براستى كه قيصر ، مرد را از مرد بازنمىشناسد . پس به نزد ميرين مىروم و از او مىپرسم . شايد كه با من از آن چاره‌گرى سخن بگويد .\r\nبدين سان اهرن همچون گَرد به ايوان ميرين شتافت . ريدكى رفت و او را آگاه كرد .\r\nميرين نشستنگاهى داشت كه ماه نيز چنان جايگاهى در آسمان ندارد . با خودپسندى ، افسرى بسان قيصر بر سر نهاده بود . ريدك به پيش او آمد و گفت :\r\nاهرن پيل تن با گروهى بيآمده است . پس ميرين نشستنگاهى شايسته‌تر بساخت و آنان كه بايسته‌تر بودند به پيش او رفتند . چون ميرين ، اهرن را بديد ، او را در بر گرفت و از او بپرسيد . ديگر كسى در ايوان ميرين نماند و آن دو مهتر به تنهايى بر تخت نشستند . پس اهرن به دو گفت : هرچه از تو بپرسم ، كژّى مجوى و با من بگوى . بدان كه من آرزوى دختر قيصر - آن مهتر سراسر روم - را در سر دارم . اين را به دو گفت و او در پاسخم گفت : برو و در كوه با اژدها بجنگ . اينك اگر تو كار آن رزم گرگ را بازگويى ، مرا راهنمايى بزرگى كرده باشى .\r\nميرين كه اين گفتار را از اهرن بشنيد ، بر خود بپيچيد و بيانديشيد كه : اگر كار اين نامدار گيتى را به اهرن بگويم ، نهان نماند « 1 »  .\r\nليك همانا كه راستى ، سرمايهء مردمى است و از تاريكى و كژّى بايد گريست . پس به او بگويم تا شايد آن سوار نبرده ، سر آن اژدها را نيز از تن جدا كند . چون اهرن يار و پشتيبان من باشد ، دشمن من تنها باد\r\n\r\n","description":"","footnote":" ( 1 ) - در نسخهء ژول مُل ، ص 1151 ، بيت 496 چنين آمده است :\r\nكه گر كار اين نامدار جهان * باهرن نگويم نماند نهان\r\nليك در نسخهء مسكو ، ج 6 ، ص 38 ، در مصرع دوم بجاى « نگويم » ، « بگويم » ضبط شده كه صحيح هم همين مىباشد . ","page_name":" 361 ","page_number":359},
  {"content":"\r\n\r\nدر مشت خواهد داشت . آنگاه ديگر از دل اين سوار گَرد برخواهيم آورد و اين كار روزگارى نهان خواهد ماند . پس به اهرن گفت : چون سوگند بزرگى بخورى كه اين راز را هرگز روز و شب نگويى و پيوسته لبان خويش بسته دارى ، من نيز از كار آن گرگ با تو سخن خواهم گفت . پس اهرن سوگند سختى بخورد و همهء آنچه را كه اهرن گفته بود ، بپذيرفت . آنگاه ميرين نامه‌اى به هيشوى نوشت و در آن گفت : بدان كه ميرين با گنج و تخت و داد و از خاندان قيصر است . اكنون دختر كهتر قيصر را كه از ميان دخترانش مانده است ، از قيصر خواسته ليك او دام اژدها را در پيش اهرن افكنده و مىكوشد تا مگر اين شاه را نابود سازد . اينك او براى چاره‌جويى به نزديك من آمده و من آنچه را كه بگذشته به پيش او بگفتم . در بارهء آن گرگ و سوار رزمديده همهء سخنها را با او براندم . پس باشد كه آن مرد همچنان كه كار مرا خوب كرد ، بىگمان كار اين مرد را نيز با خوبى به پايان رساند و بدين گونه دو تن را در اين سرزمين مهتر گرداند .\r\nپس اهرن چاره‌جوى شتابان به نزديك هيشوى روى نهاد . چون به نزديك دريا رسيد ، هيشوى او را بديد . پس آن نامهء دلپسند را از او بستد و بر او آفرين بكرد و بند نامه را بگشود . [ چون آن را بخواند 
  ] به اهرن گفت : اى رادمرد ، نبايد كه به آن آزاده ، گَردى نيز برسد . او جوانى نامدار و بيگانه است كه روان خود را در پيش ميرين برخى « 1 »  ساخت . اكنون نيز چون به جنگ آن اژدهاى نرّ برود ، شايد كه با كوشش از او رهايى يابد . ليك از من تنها گفتن است و كار در دست اوست ولى همانا كه سخن نيك گفتن در هرجا نيكو باشد . پس تو نيز امشب ميهمان من شو و در كنار اين دريا شماله‌اى بگذار تا اين كه فردا آن پهلوان نامجوى بيآيد و هر آنچه خواهى ، به دو بگويم .\r\nبدين سان آن شب را در كنار دريا شماله نهادند و خوراك و مِى بخوردند .\r\nچون سپيده بردميد ، گَرد سوارى از دشت پديدار شد . اهرن نامدار از پيش دريا\r\n\r\n","description":"","footnote":" ( 1 ) - برخى به پارسى به معناى فدا و قربان است . ","page_name":" 362 ","page_number":360},
  {"content":"\r\n\r\nآن را بديد و به هيشوى گفت : بنگر كه همه‌جا پر از گَرد سوار گشته است . بدان كه آن نامدار بيآمد . چون گشتاسپ نزديك شد ، آن دو روشن روان پياده به پيشواز او دويدند . گشتاسپ سوار از اسپ فرود آمد و از هيشوى نامدار مِى و خوردنى بخواست . ليك هيشوى تيز لب بگشود و گفت : اى نامور ، روز و شب شادى كن . اين مرد قيصرنژاد را بنگر كه روزگار نيز به دو شاد است . او از نژاد قيصران است و او را فرّه و نام و گنج و چيزهاى بسيارى است . اينك آهنگ دامادى قيصر كرده و در اين راه ، راهنمايى مىخواهد . همانا كه تنها قيصران همتاى او هستند . جوانى با فرّ و شكوه و يال است . اين كار را از قيصر خواست و قيصر در پاسخ او گفت كه : اگر مىخواهى با قيصر خويشى بيابى ، برو و اژدهاگير باش . اكنون او روز و شب در پيش گرانمايگان بجز نام ميرين سخنى بر لب نمىراند . اينك بدان كه در جايى نه چندان دور از اينجا ، كوه بلندى است كه خوردنگاه و جاى سور است . ليك بر سر تيغ آن كوه ، اژدهايى است كه سرزمين روم از بدى او به ستوه آمده است . كركس را از آسمان به زير مىكشد و نهنگ دژم را نيز از دريا بيرون مىكشاند . پيوسته دود و زهرش زمين را مىسوزاند و هرگز كسى به مانند او نديده است . بدان كه اگر او به دست تو كشته شود ، همهء گيتى از اين كار در شگفت گردند . اگر يزدان پاك ياورت باشد ، خورشيد گَردان نيز به كام تو خواهد بود . براستى كه با اين برز بالا و اين نيروى تو ، هيچ پهلوانى را همتايت نمىشناسيم .\r\nگشتاسپ كه چنين شنيد ، به دو گفت : برو و دشنهء درازى بساز كه بالاى آن با دسته ، پنج باز « 1 »  باشد . از هر سو بسان دندان مار باشد و پيكانى همچون خار بر آن بسته شده باشد . با زهر و خون آب داده و تيز و رنگ آهنش نيز آبگون باشد . آنگاه يك اسپ و گرز و برگستوان و تيغ جوهردار و جامهء هندوان نيز برايم بيآور . باشد كه به فرمان يزدان و بخت پيروز ، او را از درخت ، نگون بيآويزم .\r\n\r\n","description":"","footnote":" ( 1 ) - باز به گشادگى ميان هر دو دست گويند چون از هم بگشايند . وجب و يك بند انگشت را نيز گفته‌اند . برهان قاطع ، ماده باز . ","page_name":" 363 ","page_number":361},
  {"content":"\r\n\r\nكشتن گشتاسپ ، اژدها را و دادن قيصر ، دختر خود را به اهرن\r\nاهرن برفت و هرچه گشتاسپ خواسته بود ، بيآورد . چون همهء كارها را درست كرد ، گشتاسپ از پيش آن دريا سوار بر اسپ شد و به همراه يارانش روان گشت .\r\nچون هيشوى كوه سقيلا را بديد ، آن را با انگشت به گشتاسپ نشان داد و خود كنار كشيد و با اهرن از آن راه بازگشت . چون خورشيد ، پيكان خود را از فراز كوه برآورد ، گشتاسپ در پيش آن كوهى كه آرامشگاه آن مار نستوه بود ، ايستاده بود . اژدها كه آن شكوه گشتاسپ را بديد ، او را با دُم خويش به سوى خود كشانيد . گشتاسپ جوان كه چنين ديد ، همچون تگرگ بر او تير بباريد . چون اژدها به دو نزديك شد ، گشتاسپ جوان خواست تا از او رهايى يابد . پس زود آن دشنه را در دهان اژدها نهاد و از دادار نيكىدهش ياد بكرد . اژدها آن دندان تيز خود را بر دشنهء گشتاسپ زد و همهء آن تيغهاى آن به كامش فروشد . ديگر پيوسته از او زهر بريخت تا اين كه سست گشت و همهء كوه را با زهر و خون بشست . آنگاه گشتاسپ شيردست به شمشير برد و آن را بر سر آن اژدهاى دلير بزد . از زخم آن شمشير ، مغز آن اژدها بر آن سنگ سخت بريخت . پس آن پهلوان نيكبخت از اسپ به زير آمد و نخست دو دندان آن اژدها را از دهانش بكَند . آنگاه برفت و سر و تن خود را بشست و در پيشگاه گيهاندار پيروزگرى كه آن چيرگى بزرگ بر آن اژدها و گرگ پير را به دو داده بود ، خروشان بر خاك بغلتيد و گفت : ديگر لهراسپ و زرير فرّخ از تن و جان گشتاسپ سير گشتند .\r\nليك من با روانى روشن و دل و زور پاك ، چنين اژدهايى را بر خاك افكندم . ولى براستى كه من بجز رنج و سختى چيزى از روزگار نمىبينم . همه‌جا بجاى ترياك ، زهر برايم پراكنده گشته است . باشد كه كردگار ، مرا چندان زندگانى دهد كه بار ديگر\r\n\r\n","description":"","footnote":"","page_name":" 364 ","page_number":362},
  {"content":"\r\n\r\nروى آن شهريار را ببينم و او را بگويم كه بر من از آن تخت شاهى چه آمد . من جوياى تخت شاهى بودم كه اين چنين بخت از من برگشت .\r\nآنگاه گشتاسپ با رخسارى پر از اشك و با آن دشنهء آبداده در دست بر اسپ سوار شد . چون به نزديك هيشوى و اهرن رسيد ، همهء آن شگفتى را كه ديده بود ، به نزد ايشان ياد كرد و به اهرن گفت : آن اژدها با اين دشنهء تيز بود كه نابود شد . شما از دَم آن اژدهاى بزرگ و از كار آن گرگ پر از بيم گشته بوديد . ليك براى من كارزار با سران دلاور سرافراز و با گرزهاى گران بسيار سخت‌تر از جنگ با نهنگى است كه از درياى ژرف به چنگ آورم . بدانيد كه من به مانند اين اژدها بسيار ديده‌ام و هرگز از جنگ با او سر نپيچيده‌ام . چون هيشوى و اهرن گردنفراز آن گفتار نو و دانش كهن او را به آواى بلند ازو بشنيدند ، در پيشش نماز بردند و به دو گفتند : اى نرّه شير ، همانا كه هيچ دليرى به مانند تو از مادر زاده نشده است . آنگاه اهرن خواسته‌هاى بسيارى را با اسپان گرانمايهء آراسته به پيش او آورد . ليك گشتاسپ از ميان آنها تنها يك تيغ و يك اسپ زرد رنگ و يك كمان و كمند و سه چوبهء تير برداشت و همهء آن چيزهاى ديگر را از دينار و جامه‌هاى نو به هيشوى داد . سپس به آن سركشان گفت : بدانيد كه هيچكس نبايد از اين كار آگه شود . من نيز نه آن اژدهاى نرّ را ديده و نه آواى آن گرگ را بشنيده‌ام . آنگاه گشتاسپ شاد و خرّم به سوى كتايون شتافت .\r\nاهرن برفت و گاو و گردونه ببرد و تن آن اژدها را به كهتران سپرد و گفت : اين را به درگاه قيصر ببريد و در پيش بزرگان سپاه بگذاريد . سپس خود از پيش آن گاوها و گردونه‌ها برفت و به نزد قيصر خراميد . از سوى ديگر ، در روم از آن كار آگهى يافتند و همهء كارآزمودگان تيز بشتافتند و آن اژدهاى بزرگ را بديدند كه آن دلير سترگ بر زمين افكنده بود . چون گاوها از كوه به دشت رسيدند ، همه از ديدن آن زخم و آن اژدهاى دژم كه گاوها و گردونه‌ها نيز از آن به ستوه آمده بودند ، برخروشيدند . از آسمان بانگ چكاوك به گوش مىرسيد . هر كه آن زخم شمشير را بديد و آن خروش گاوها و گردونه‌ها را بشنيد ، مىگفت : براستى اين زخم اهريمن است يا زخم شمشير\r\n\r\n","description":"","footnote":"","page_name":" 365 ","page_number":363},
  {"content":"\r\n\r\nآن اهرن ؟ آنگاه قيصر ، بزرگان و فرزانگان را به نزد خود فراخواند و از پگاه تا هنگامى كه همهء آسمان آبى و لاژوردين گشت ، بر آن اژدها جشنى به پا كرد . چون روز فرا رسيد و خورشيد تاج خود را بر تخت آسمان نهاد و روى شب كه به سياهى ساگ بود ، همچون زرآب شد ، قيصر كسى را بفرستاد و اسقف را به نزد خود خواند و از او بپرسيد و او را بر تخت زرّين بنشاند . آنگاه همه بطريقها و جاثليقان « 1 »  شهر و همهء كسانى كه بهره‌اى از مردمى داشتند ، با كارآزمودگان و قيصر و سگالشگران در پيش سكوبا انجمن گشتند . پس دختر قيصر را با دستورى « 2 »  مادر مهربانش به اهرن سپردند . چون سرانجام مردمان از ايوان قيصر پراكنده گشتند ، دل آن نامور از آن كار شاد شد و گفت : امروز روز من است و آسمان بلند دلافروز من مىباشد زيرا كه هيچ‌كس از كهتران و مهتران بسان دو داماد من در گيتى نبينند . سپس به هر مهترى كه تخت يا تاجى داشت نامه نوشتند و همه را آگاه كردند كه : اژدهاى نرّ با آن گرگ سرافراز به دست دو مرد سترگ تباه گشتند .\r\nهنر نمودن گشتاسپ در ميدان\r\nآنگاه قيصر در پيش ايوان خود چشم اندازى بسان تخت درخشان خود برآورد .\r\nسپس آن دو داماد او به ميدان رفتند و دل شاد او را بيآراستند . با تير و چوگان و زخم پيكان از چپ و راست چنان بتاختند كه گويى سوارى تنها سزاوار ايشان است .\r\nچون چندى بگذشت ، كتايون به نزد گشتاسپ آمد و به دو گفت : اى كه اين چنين دژم بنشسته‌اى ، از چه رو اين سان دل خويش را با انديشه در اندوه مىدارى ؟ بدان كه در روم دو تن از مهتران و بزرگان كه با تاج و گنج بودند ، يكى از ايشان آن اژدهاى نرّ را\r\n\r\n","description":"","footnote":" ( 1 ) - جاْثليق به قاضى مسيحيان گفته مىشود كه مقامى پايين تر از مطران است . لغت‌نامه دهخدا ، ماده جاْثليق .  ( 2 ) - دستور به پارسى به معناى اجازه است . ","page_name":" 366 ","page_number":364},
  {"content":"\r\n\r\nبكشت و اگر چه رنج و سختى بسيار ديد ، ليك هيچ پشت ننمود . ديگرى كسى است كه پوست بر تن آن گرگ دريد و در سراسر روم سخن از اوست . اكنون آن دو در ميدان قيصر گَرد را به آسمان برآورده‌اند . پس تو نيز به تماشاى آنجا كه قيصر هست برو تا شايد اين رنج بر دلت كمتر شود . گشتاسپ كه چنين شنيد ، به دو گفت : اى پاك زن ، پدرت كه سرافراز آن انجمن است ، چون داماد خود را از شهر بيرون كرده ، اينك اگر مرا ببيند ، چگونه با من مردمى خواهد كرد ؟ ليك اگر خواست تو اين چنين است ، از راه تو اى راهنما ، نپيچم . پس گشتاسپ بفرمود تا بر اسپى كه زمين را درنوردد ، زين برنهند .\r\nآنگاه گشتاسپ بيآمد و چون به ميدان قيصر رسيد ، در آنجا بود تا اين كه زخم چوگان ايشان را بديد . پس گوى و چوگانى از ايشان بخواست و در ميان آن سواران بيانداخت و ناگاه آن اسپ را از جاى برانگيخت . دست و پاى همهء آن پهلوانان سست شد . ديگر يك تن نيز گوى او را در ميدان نديد و از زخم گشتاسپ آن گوى در گيتى ناپديد گشت . هيچ سوارى اگر چه تيز هم مىشتافت ، نمىتوانست گوى او را بيابد . رخسار همهء آن سواران زرد شد و پر از گفتگو گشتند . پس چند تن از آن سواران جنگ جو كمان و تير خدنگ برگرفتند و برفتند . گشتاسپ كه چنين پرخاشى از ايشان بديد ، گفت : اكنون ديگر شايسته نيست كه هنرها در نهان بمانند . پس چوگان بر زمين افكند و كمان در دست گرفت . همهء روم با ديدن او در شگفت گشتند .\r\nقيصر به آن سرفراز با آن چنگ و يال نگاه كرد و گفت : اين سوار كه اين همه به چپ و راست مىپيچد ، از كجاست ؟ من پهلوانان سرافراز بسيارى ديده‌ام ، ليك تا كنون سوارى بدين گونه نشنيده‌ام . پس او را به نزد من بخوانيد تا از او بپرسم كه كيست . آيا فرشته است و يا همچون ما از آدميان است ؟ پس گشتاسپ را به پيش قيصر فراخواندند . جان بدانديش او بپيچيد . قيصر به گشتاسپ گفت : اى سوار نبرده ، تو سر سركشان و افسر نامدارانى . آنگاه قيصر از شهر و نام و نژاد او بپرسيد . ليك گشتاسپ اين پرسش او را هيچ پاسخى نداد و گفت : اين مرد بيگانه و خوار همان\r\n\r\n","description":"","footnote":"","page_name":" 367 ","page_number":365},
  {"content":"\r\n\r\nكسى است كه قيصر او را از شهر دور كرد . چون داماد او گشتم ، مرا از شهر براند و ديگر كسى نام مرا از كراسهء « 1 »  او نخواند . ليك ستم قيصر به كتايون رسيد كه يك مرد بيگانه را از ميان آن انجمن برگزيد . در آن كار تنها به راه و آيين شهر رفت و از آن راستى ، خوارى بهره‌اش شد . [ اينك بدان كه 
  ] سر آن گرگ زيانكار درون آن بيشه و سر آن اژدهاى سترگ بر آن كوه از زخم من بود كه به خاك آمد و هيشوى در آن كار ، راهنماى من بود . اكنون نيز دندانهاى آنها در خانهء من است و همان زخم دشنه‌ام ، نشان من مىباشد . اين كارى نيست كه كهن گشته باشد ، سخنى نو است و بايد كه قيصر از هيشوى بپرسد . پس هيشوى برفت و آن دندانها را ببرد و آنچه را كه بگذشته بود ، به قيصر بگفت .\r\nقيصر كه چنين شنيد ، زبان به پوزش بيآراست و به گشتاسپ گفت : اى جوان ، بر تو بيداد رفت . اكنون برگوى كه آن كتايون گرامى كجاست . براستى كه اگر مرا ستمكار بخوانى ، روا باشد . آنگاه قيصر از ميرين و اهرن برآشفته گشت و گفت : همانا كه سخن هرگز در نهان نخواهد ماند . سپس قيصر بر اسپى بادپاى سوار شد و به پوزش خواهى به نزد كتايون پاك انديش آمد و فرزندش - آن نگار سمنبر و خردمند - را آفرين بسيار كرد و به دو گفت : اى ماهروى ، براستى كه شويى سزاوار خويش برگزيدى و با اين كار ، همهء دودمان خود را سرافراز ساختى . كتايون چون پدر خود را بديد ، پرستارفش و دستها را به كش كرده « 2 »  ، به كنارش آمد و بر او آفرين كرد و او را نماز برد و زمانى بسيار سر بر خاك نهاد و به دو گفت : بدان كه من هرچه از گشتاسپ بپرسيدم ، او را با خود راست نديدم . راز خود را در پيش من نمىگويد و آوازهء خويش را از هر كسى نهان مىدارد و نمىگويد كه شهر و نژادش كدام است . تنها مىگويد كه : نامم فرخزاد است . ليك من چنين گمان مىكنم كه او پرخاش جوى و پهلوانى بزرگ از يك نژاد بزرگ است . آنگاه قيصر از آنجا به سوى ايوان خويش\r\n\r\n","description":"","footnote":" ( 1 ) - كراسه به پارسى به معناى دفتر است .  ( 2 ) - دستها را به كش كردن يعنى دستها را به نشانهء ادب بر سينه نهادن . ","page_name":" 368 ","page_number":366},
  {"content":"\r\n\r\nبازگشت .\r\nبامداد كه گشتاسپ از خواب برخاست ، با سرى پر خِرد به سوى قيصر روى نهاد .\r\nچون قيصر او را ديد ، خاموش بماند و او را بر آن تخت زرّين نامور بنشاند . سپس از گنج خويش كمر و انگشترى و يك افسر قيصرى نامور بخواست . پس او را ببوسيد و افسر را بر سرش نهاد و بسيار از كار گذشته ياد بكرد . آنگاه به همه گفت : همهء شمايان از برنا و پير ، بيدار و همگى فرمانبر فرخزاد باشيد و از گفتار و كردار او سر نپيچيد .\r\nپس در بارهء اين كار به هر كشور و پادشاه و مهترى آگهى رسيد .\r\nنامهء قيصر به الياس و باژخواستن ازو\r\nسرزمين خزر « 1 »  به قيصر بسيار نزديك و روزگار او از آن مردمان ، سخت و تاريك بود . مهتر سرزمين خزر ، الياس پسر مهراس‌شاه بود . پس قيصر نامه‌اى چنان تند به الياس فرستاد كه گويى خامه را در خون فرو كرد . در نامه به الياس گفت : تا كنون سرزمين خزر را با بيداد نگه داشته‌اى ، ليك اكنون روزگار آسايشت بسر آمد . اينك باژ و ساو گران و چند تن از سران كشورت را به گروگان نزد من بفرست . و گرنه فرخزاد بسان پيلى مست بيآيد و كشورت را از آن كينه پست گرداند .\r\nچون الياس اين نامه را بخواند ، گويى سر خامه را در زهراب زد و چنين پاسخ نوشت كه : تا كنون اين همه هنر در روم نبود . بدانيد كه اگر من از روم باژ نخواهم ، شما بايد شاد باشيد . اين چنين به اين يك سوار دلگرم شده‌ايد . ليك بدان كه آن دام اهريمن است و اگر كوه آهن نيز باشد ، باز هم تنها يك تن است . پس تو او را از براى اين جنگ رنجه مكن و بدان كه من نمىگذارم سخن در اين باره به درازا كشد .\r\nچون سخن اين كار الياس و آن دامى كه او گسترده بود ، به ميرين و اهرن رسيد ،\r\n\r\n","description":"","footnote":" ( 1 ) - سرزمين خزر در شمال درياى مازندران مىباشد . ","page_name":" 369 ","page_number":367},
  {"content":"\r\n\r\nميرين پيامى به قيصر فرستاد و او را گفت : بدان كه اين ديگر نه اژدها است كه به دام آيد و نه گرگ است كه با چاره‌گرى كشته شود . چون الياس در جنگ خشمگين گردد ، ديگر چنان مىكند كه آن مرد سرافراز خون بگريد و از آن پس بنگر كه آن مرد در دشت نبرد چگونه از الياس پيچان شود .\r\nقيصر از شنيدن گفتار ايشان اندوهگين گشت و بپژمرد . پس به فرخزاد گفت : تو گرانمايه و زيور « 1 »  اين سرزمينى . ليك بدان كه الياس ، شيراوژن است و آنگاه كه خشمگين گردد ، همچون پيلى رويين تن مىشود . اينك اگر توان جنگ با او را دارى ، بگو و در اين راه هرگز با كژّى آبرو مجوى . اگر هم ياراى جنگ با او را ندارى ، ما چارهء خوبى به كار ببريم و با او بسازيم . با سخنان چرب و گشودن در گنج بر او ، او را از راه باز خواهم گرداند .\r\nگشتاسپ كه چنين شنيد ، به دو گفت : اين همه گفتگو و جستجو از براى چيست ؟ بدان كه چون من سوار بر اسپ گردم ، ديگر هيچ بيمى از سرزمين خزر نخواهم داشت . ليك نبايد كه در روز نبرد از ميرين و اهرن ياد كنى زيرا كه ايشان در آن رزم ، دشمنى و كژّى و آهرمنى كنند . پس چون سپاه سرزمين خزر بيآيد ، تو با يك پسرت نگاهبان من باش . باشد كه به نيروى خداوند يكتاى پيروزگر ، چون من با سپاهيان روان گردم ، ديگر نه الياس را برجاى گذارم و نه سپاهيان و بزرگى و تخت و تاجش را . كمربند او را مىگيرم و از پشت زين به ابر برمىآورم و بر زمينش مىزنم .\r\nروز ديگر چون آفتاب بردميد و بسان يك سپر زرّين در آب نمودار شد ، از سوى خزر ، بانگ ناى رويين برخاست و گَرد تا به خورشيد برآمد . پس قيصر سرافراز به گشتاسپ گفت : اكنون سپاهيان خود را به بيرون ببر . چون گشتاسپ از روم بيرون\r\n\r\n","description":"","footnote":" ( 1 ) - در نسخهء ژول مُل ، ص 1159 ، بيت 687 چنين آمده است :\r\nفرخزاد را گفت پر مايهء * سر مرز را همچو پيرانهء\r\nليك در نسخ مسكو ، ج 6 ، ص 51 و بروخيم ، ج 6 ، ص 1482 در مصرع دوم ، كلمهء « پيرانه » به صورت « پيرايه » آمده كه صحيح هم مىباشد . ","page_name":" 370 ","page_number":368},
  {"content":"\r\n\r\nشد ، سپاهيان و پهلوانان را در دشت بديد . پس همچون سرو بلندى از لب جويبار با گرز گاوسار در دست برفت و بر آن دشت ، جايى براى نبرد بجست و گَرد آن دشت را به ابر برآورد . چون الياس آن بر و يال و چنان گردش چنگ و گوپال او را بديد ، سوارى را به نزديك او بفرستاد تا آن انديشهء باريك او را بفريبد . فرستاده بيآمد و به گشتاسپ گفت : اى سرافراز ، اين همه به قيصر مناز . اكنون در ميان اين سپاه ، تو سوار و نامدار و همچون بهارى . پس از ميان اين دو ردهء سپاهيان به كنارى بيا . از چه رو اين چنين كف بر لب آورده‌اى ؟ بدان كه الياس در روز نبرد همچون شير است و سبك تر از گَرد به جنگ مىشتابد . اگر پيشكش مىخواهى او را نيز گنج هست . پس از براى چيز و خواسته اين چنين خود را در رنج مدار . بخشى از گيتى را برگزين و بر آنجا فرمانروا شو . من نيز تو را هم يار باشم و هم كهتر و هرگز از پيمان تو نگذرم .\r\nگشتاسپ كه چنين شنيد ، به دو گفت : سخنهاى ما از اندازه گذشت و كارمان سرد شد .\r\nاين تو بودى كه نخست در اين جنگ پيش گام شدى . ليك اكنون از گفتار خود بازگشتى . بدان كه اينك ديگر سخن گفتن به كار نيآيد و هنگام جنگ و آويختن در كارزار است . فرستاده برگشت و همچون باد بيآمد و آن پاسخ را به الياس بگفت .\r\nچون خورشيد بر سر كوه ، زرد شد ، ديگر هنگام نبرد نبود . شب فرا رسيد و بر چهرهء خورشيد كه به زردى سندروس بود ، پرده‌اى به سياهى آبنوس بپوشاند .\r\nرزم گشتاسپ با الياس و كشته شدن الياس\r\nچون خورشيد از پشت آن پردهء شب پديدار شد ، از بخش كمان « 1 »  بر سر تخت آسمان نشست و چشمهء روز به زردى سندروس گشت . پس از هر سو بانگ نفير و كوس برآمد و از هر دو سو چكاچاك نبرد برخاست و از همهء رزمگاه جوى خون\r\n\r\n","description":"","footnote":" ( 1 ) - بخش كمان همان برج كمان يا قوس است كه برج نهم از جمله بروج دوازده‌گانه فلكى مىباشد . ","page_name":" 371 ","page_number":369},
  {"content":"\r\n\r\nروان شد . پس قيصر به شتاب از سوى راست سپاه بيآمد و دو داماد خود را در پيش بنهء سپاه نهاد . سقيل - پسر قيصر - در سوى چپ سپاه و خود قيصر با كوس و پيل نيز در سوى راست سپاه جاى گرفتند . چنان خروشى از سپاهيان برآمد كه گويى خورشيد با ماه برآويخته بود .\r\nگشتاسپ سوار بر اسپ ، در پيش ردهء سپاهيان از جاى بجنبيد . الياس به گروهش گفت : قيصر اكنون كه چنين اژدهايى در درگاه خود دارد ، از من باژ مىخواهد و از آن روست كه چنين انديشه‌هايى در سر مىآورد . گشتاسپ كه الياس را بديد ، گفت :\r\nاكنون ديگر نبايد هنرها را نهان كرد . پس هر دو سوار با نيزه و تير جوشن گذار اسپ خود را از جا برانگيختند . الياس تيرى به سوى گشتاسپ انداخت تا او را زخمى سازد . ليك گشتاسپ زخمى نشد و نيزه‌اى بر جوشن الياس بزد و آن تن جنگ جويش را زخمى بساخت . آنگاه او را بسان مستان از اسپ به زير افكند و دستش را بگرفت و او را از پيش سواران ، كِشان كشان ببرد و به قيصر سپرد . سپس سپاهيان خود را به پيش سپاه الياس آورد و همچون باد ، بسيارى از ايشان را بكشت و بگرفت . همه به دو در شگفت مانده بودند . آنگاه گشتاسپ با پيروزى و گردنى افراشته به پيش قيصر آمد .\r\nچون قيصر از ميان سپاه او را بديد ، از شادى با سپاهيانش به پيشواز او رفت و سر و چشم آن نامور را بوسه داد و پروردگار گيهان آفرين را بسيار ياد بكرد . سپس از آن جايگاه با شادى بازگشتند . پس همهء روم با پيشكش و بشار ، شادان به پيش شهريار رفتند . همه‌جا را آذين ببستند و بيآراستند و مِى و ساز و رامشگران را بيآوردند .\r\nچنين است آيين گردنده دهر * كزو نوش يا بى گهى گاه زهر\r\n\r\n","description":"","footnote":"","page_name":" 372 ","page_number":370},
  {"content":"\r\n\r\nباژ ايران خواستن قيصر از لهراسپ\r\nبر اين نيز روزگارى چند بگذشت و آنچه را كه زمانه در دل داشت ، چهره ننمود .\r\nروزى قيصر به گشتاسپ گفت : تا زنده هستى بهره‌اى از اين گيتى بجوى . پس شهرى را برگزين . در اين سخنى كه مىگويم ، خردمندانه بيانديش . من مىخواهم كه فرستادهء كارآزموده و پاك و آزاده‌اى به ايران بفرستم و به لهراسپ بگويم كه : تو نيمى از گيتى را با گنج بزرگان ، به شادى دارى . اينك اگر از سرزمين خودت براى من باژ بفرستى ، پايگاه و جاه خودت را خواهى ديد . و گرنه آن اندازه سواران روم را به سويت مىفرستم كه زمين به زير سُم اسپانشان ناپديد گردد . گشتاسپ كه چنين شنيد ، گفت : اين خواسته تو است و زمانه به زير پاى توست . در آنجا نامورى خردمند و بادانش و كام به نام قالوس بود . پس قيصر نامدار ، آن خردمند را فراخواند و به دو گفت : از اينجا به نزد شهريار ايران برو و او را بگوى كه اگر باژ ايران را بدهى و به فرمان من گردن بنهى ، تاج و تخت تو را در ايران برجاى بگذارم تا همچنان شاه و پيروز بخت باشى . و گرنه من با سپاهى گران از روم و نيز از دشت نيزه‌وران خواهم آمد و ديگر نگاه كن كه فرياد از دشت برخيزد و فرخزاد پيش رو آن سپاه باشد . در آن هنگام همهء سرزمينتان را يك سره ويران كنم و كنام پلنگان و شيران سازم .\r\nفرستاده با سرى پر خِرد و دلى پر از داد ، بسان باد روان شد . چون به نزديك شاه سترگ ايران رسيد ، آن در و بارگاه بزرگ را بديد . پس از آمدن او به سالار بار آگهى رسيد . او نيز به پيش شهريار خراميد و گفت : پيرى كارآزموده كه فرستادهء قيصر است ، بر درگاه مىباشد و سواران نامدار بسيارى نيز با اويند . مىخواهد كه به نزد شهريار راه يابد . چون لهراسپ چنين شنيد ، بر تخت پيلسته بنشست و آن تاج دلآراى را بر سر نهاد . همهء بزرگان ايران نيز دلشاد و نيكبخت به زير تخت نشستند .\r\nپس شاه ايران بفرمود تا پرده را برداشتند و فرستاده را به شادى بيآوردند . چون\r\n\r\n","description":"","footnote":"","page_name":" 373 ","page_number":371},
  {"content":"\r\n\r\nفرستاده به نزديك تخت لهراسپ رسيد ، بر او آفرين كرد و او را نماز برد . آنگاه آن فرستاده كه خودش با خِرد و داد بود ، پيام قيصر گرانمايه را بداد . شهريار ايران از شنيدن گفتار او اندوهگين گشت و از آن گردش روزگار برآشفت . پس جاى گرانمايه‌اى بيآراستند و مِى و ساز و رامشگران را بيآوردند . سپس لهراسپ گستردنى زربافت و پوشيدنى و خوردنى بسيارى بدانجا فرستاد و چنان با بزم آن فرستاده را بنواخت كه گويى هرگز آن پيغام رزم را نشنيده بود . ليك چون شب فرا رسيد ، لهراسپ از آن انديشه چنان پيچان بخفت كه گويى با درد و اندوه جفت گشته بود .\r\nچون روز فرا رسيد و خورشيد بر تخت زرّين آسمان بنشست و با ناخن خود رخسار شب تيره را زخم بزد ، لهراسپ بفرمود تا زرير به پيش او رفت و بدين سان زرير چندى با شاه سخن گفت . پگاه قالوس نيز خواست تا به نزد شاه بار يابد . پس او را بار دادند و ايوان را از بيگانه تهى كردند و او را در پيش بنشاندند . آنگاه لهراسپ به او گفت : اى پر خِرد ، مبادا كه جانت بجز خِرد بپرورد . سخنى از تو بپرسم . پس تو نيز پاسخ راست بگوى و اگر خردمندى ، راه كژّى مپوى . تا كنون اين هنرها در روم نبود و قيصر در پيش شاهان ديگر زبون بود . ليك اكنون او به هر كشورى باژخواهى فرستاده و تخت و تاج مىجويد . الياس را نيز كه پهلوانى با نام و پرخاشخر در سرزمين خزر بود ، اينك با سپاهيانش مىگيرد و مىبندد . پس برگوى كه چه كسى او را به اين نام جستن راه بنموده است ؟ فرستاده كه چنين شنيد ، گفت : اى شاه خردمند ، اين من بودم كه از براى باژخواهى به سرزمين خزر رفتم و براى بردن آن پيام رنج بسيار بردم ، ليك هيچ‌كس تا كنون در اين باره از من نپرسيده بود . ولى شاه ايران مرا چندان نواخت كه ديگر نبايد گردن خود با كژّى برافرازم . بدان كه سوار دليرى به نزد قيصر آمده كه شير بيشه را نيز به چنگ مىآورد . در روز رزم به مردان مىخندد و به هنگام بزم ، پيوسته جام مِى مىخواهد . در رزم و بزم و روز شكار هرگز سوارى چون او نديده‌اند . قيصر پر مايه‌ترين دخترش را كه همچون گرانمايه‌ترين افسرش بود ، به دو داد . اكنون او در روم افسانه گشته است زيرا كه اژدهاى نرّ نيز در\r\n\r\n","description":"","footnote":"","page_name":" 374 ","page_number":372},
  {"content":"\r\n\r\nجنگش زبون شد . گرگى نيز بسان يك پيل در دشت بود كه قيصر را ياراى گذشتن از آن سو نبود . آن سوار آن گرگ را بيافكند و دندانش را بكَند و ديگر كشور روم از او بىگزند گشت . لهراسپ كه چنين شنيد ، به دو گفت : اى راستگوى ، اينك برگوى كه آيا اين پهلوان پرخاش جوى كه آن اژدهاى نرّ در جنگش زبون شد و در روم افسانه گشته ، به چه كسى ماننده است ؟ فرستاده گفت : چهرهء او درست به مانند زرير است . به بالا و ديدار و فرهنگ و انديشه گويى خود زرير دلير است . چون لهراسپ اين سخن بشنيد ، چهره بگشاد و بر آن مرد رومى مهربان گشت . پس برده و هميانهاى فراوانى به دو داد و گفت : اكنون به قيصر بگوى كه : من با سپاهيانم به جنگ آمدم .\r\nبردن زرير ، پيغام لهراسپ به قيصر\r\nلهراسپ چندى انديشناك بنشست . آنگاه بفرمود تا زرير به پيش او رفت . پس به دو گفت : دانم كه او كسى جز برادرت نيست . پس چاره‌اى بساز و ديگر در اينجا مايست زيرا اگر درنگ كنى ، كار تباه مىگردد . پس مياساى و اسپ آرامى با خود مبر . با خودت تخت و تاج و اسپ بالا « 1 »  و زرّينه موزه و درفش كاويانى را نيز ببر . من اين پادشاهى را به او مىدهم و از براى اين بر سرش سپاسى نخواهم نهاد . ليك تو از اينجا جنگ جويانه تا حلب « 2 »  برو و با سپاهيان بجز جنگ هيچ سخنى مگوى . زرير سپهبد كه چنين شنيد ، به لهراسپ گفت : اين راز را از نهان بيرون خواهيم ساخت .\r\nاگر او گشتاسپ است پس او فرمانبر و مهتر است و همهء مهتران در برابر او كهتراند .\r\nزرير ، اين بگفت و كارها را بساخت و سپاه نامدارى برگزيد . آن سپاهيان ، نبيرهء بزرگان و آزادگان و كاووس و گودرز كشوادگان و نيز كسانى چون بهرام شيراوژن و\r\n\r\n","description":"","footnote":" ( 1 ) - اسب بالا همان اسب كوتل يا يدك است كه شخصى كه سوار بر اسب است ، آن را در كنار اسب خود براى بزرگى مىبرد تا بر آن سوار شود .  ( 2 ) - حلب نام شهرى در شام يا سوريه مىباشد . ","page_name":" 375 ","page_number":373},
  {"content":"\r\n\r\nريونيز از نژاد زرسپ و يا شيرويه و اردشير - آن دو شير گرانمايه و پهلوان سرافراز و پاك زاد و نبيره‌هاى سرافراز گيو دلير و از نژاد بيژن - بودند . هر يك از آن مهتران بسان آذرگشسپى فروزان با دو اسپ روان شدند . هيچيك از ايشان تا مرز حلب نيآسودند .\r\nهمه‌جا پر از جنگ و شور و هياهو گشت . [ چون بدانجا رسيدند 
  ] درفش همايون را برافراشتند و سراپرده و خرگاه‌ها بزدند . آنگاه زرير سپهبد ، سپاهيان را به بهرام گردنكش سپرد و خودش بسان كسى كه پيام و يا نويدى را به نزد شاهى مىبرد ، روان شد و پنج تن از آن ويژگان را كه خردمند و هوشيار و پهلوان بودند ، با خود ببرد .\r\nچون زرير به نزديك درگاه قيصر رسيد ، از درگاه ، سالار بار او را بديد . قيصر درون كاخ ، دژم نشسته بود و قالوس و گشتاسپ نيز در كنارش بودند . قيصر كه سخن آمدن او را بشنيد ، بار بداد و گشتاسپ هم از آمدن او شاد گشت . پس زرير بسان سروى بلند بيآمد و در كنار تخت آن ارجمند بنشست . آنگاه از قيصر بپرسيد و پوزش بخواست و همهء روميان را نيز بنواخت . قيصر كه چنين ديد ، به دو گفت : گويى در دل داد ندارى كه از فرخزاد چيزى نمىپرسى ؟ زرير فرّخ به قيصر گفت : بدان كه اين بنده از بندگى سير گشته و گريزان از درگاه شاه بيآمده و اكنون چنين پايگاهى يافته است .\r\nچون گشتاسپ اين سخنان زرير را بشنيد ، هيچ پاسخى نداد و به ياد ايران افتاد .\r\nقيصر روشن روان كه اين سخن را از آن جوان بشنيد ، پر از انديشه شد و با خود گفت :\r\nشايد اين سخنى كه او گفت ، راست باشد و در نهان مانده باشد . پس گفت : اى مرد فرستاده ، هرچه از گرم و سرد دارى ، بيآور . پس زرير از سوى لهراسپ به قيصر پيام داد كه : بدان كه اگر دادگر سر از داد بپيچد ، در هيچ‌جايى آرامگاه نيابد . اينك اگر تو نيز سر از آن آيين و راه بپيچى ، از اين پس نشستنگاه ما تنها روم خواهد بود و بس و كسان بسيارى را در ايران نگذاريم . پس تو يا از اينجا برو و يا آمادهء جنگ شو و چون اين سخن را شنيدى ، ديگر نبايد درنگ كنى . و بدان كه نه ايران ، خزر گشت و نه من ، الياس هستم كه تو اين چنين از ميان آن انجمن سر بركشيدى . قيصر كه چنين شنيد ، گفت : من پيوسته چنگ خو را به جنگ مىيازم . تو اكنون چون فرستاده هستى ، از\r\n\r\n","description":"","footnote":"","page_name":" 376 ","page_number":374},
  {"content":"\r\n\r\nاينجا بازگرد . ما نيز به ناچار جايگاه نبرد را بسازيم . چون زرير پاسخ قيصر را بشنيد ، اندوهگين گشت و تا ديرگاه نيآسود .\r\nباز رفتن گشتاسپ با زرير به ايران زمين و دادن لهراسپ ، تخت ايران ، او را\r\nچون زرير از پيش ايشان برفت ، قيصر به گشتاسپ گفت : چرا به آن پرسش او پاسخى ندادى . گشتاسپ گفت : من پيش از اين در درگاه شاه ايران زمين بوده‌ام و همهء سپاه شاه و آن انجمن از هنرهاى من آگه‌اند . اينك بهتر آن است كه من به سوى ايشان بروم و با ايشان سخن بگويم و گفتارشان را بشنوم . كام تو را از ايشان برآورم و نامت را در گيتى درخشان سازم . قيصر كه چنين شنيد ، به دو گفت : تو داناترى و به اين آرزوها تواناتر هستى .\r\nگشتاسپ كه گفتار او را بشنيد ، بر اسپى راهجوى سوار گشت و با افسرى بر سر به جايگاه زرير آمد . چون سپاهيان ، گشتاسپ - آن فرزند سرافراز لهراسپ - را بديدند ، همگى پياده و پر از درد و با رخسارى پر از اشك به پيش او آمدند و از براى آن كه ديگر آن رنجهاى دراز كوتاه گشت ، در پيش او نماز بردند . چون گشتاسپ پياده به پيش زرير آمد ، از رزم سير شد و آن برادر گرامى خود را تنگ در بر گرفت و از او بپرسيد . سپس با آن مهتران و بزرگان و دليران ايران بر تخت نشستند و زرير خجسته به گشتاسپ گفت : هميشه بخت يارت باشد . بدان كه پدر پير گشته و تو برنادلى پس چرا از ديدار پيران دورى مىگزينى ؟ او با پيرى بر آن تخت شاهى بريان شده و به پرستش يزدان پاك مىپردازد . اكنون نيز تاج و گنج را به نزديك تو فرستاده . پس سزاوار باشد تا تن خويش را در رنج ندارى . او گفت : سراسر ايران از آن تو و تخت و تاج و سپاهيان نيز از براى تو است . در گيتى تنها يك گنج براى ما بس است زيرا كه\r\n\r\n","description":"","footnote":"","page_name":" 377 ","page_number":375},
  {"content":"\r\n\r\nتخت شاهى براى كسانى ديگر است .\r\nآنگاه برادر گشتاسپ آن تاج پر مايه را با تخت پيلسته و دستبند و گردنبند بيآورد .\r\nچون گشتاسپ آن تخت پدر را ديد ، شاد شد و بر آن نشست و تاج بر سر نهاد . پس همهء آن نبيره‌هاى كِي كاووس و همهء آن كسانى كه از خاندان گودرز نيك پِى بودند ، همچون بهرام و شاپور و ريونيز و نيز توانگران سرافراز به شاهى بر گشتاسپ آفرين خواندند و او را شهريار زمين ناميدند . همهء آن پرخاش جويان كمربسته در پيش او بايستادند .\r\nچون گشتاسپ آن دل و انديشه و كام ايشان را بديد ، به نزد قيصر پيام فرستاد كه :\r\nديگر همهء كام تو از ايران برآورده گشت . اكنون زرير و ديگر سپاهيان چشم آن را دارند كه تو بدين جايگاه بخرامى تا همگى با تو پيمان ببندند و روانهاى خود را به مِهر تو گروگان كنند . پس اگر تو را رنجى نمىرسد ، به اين دشت بيا زيرا كه ديگر كار زمانه به كام تو گشت . فرستاده چون به نزد قيصر رسيد ، آنچه را كه ديده و شنيده بود ، به او بگفت . چون قيصر آن سخن را بشنيد ، بىدرنگ از جاى برخاست و بر اسپ سوار گشت و راند تا به نزد آن دليران و شيران رسيد . گشتاسپ كه او را بديد ، برپاى خاست و زود از فرمانبران اسپى بخواست و بيآمد و او را تنگ در برگرفت و آن سخنهاى ديرين را با او بگفت . قيصر بدانست كه او گشتاسپ - همان فروزندهء تاج لهراسپ - است . پس او را فراوان بستود و در پيش او نماز برد . آنگاه از آنجا به سوى تخت رفتند . سپس قيصر از براى آن كردهء خويش پوزش بخواست و از آن روزگار شگفت بر خود بپيچيد . گشتاسپ شهريار گفتار او را بپذيرفت و سر او را در بر گرفت و گفت : آنگاه كه آسمان تيره گردد ، فروزيدن شماله روا باشد . اكنون آن كسى كه ما را برگزيد ، به پيش ما بفرست زيرا او درد و رنج فراوانى كشيده است . پس قيصر برفت و رنج و شرمسارى بسيارى برد و فراوان نيز بر خوى بد نكوهش بكرد . آنگاه گنجى را با يك افسر سرخ و پنج ياكند به سوى كتايون فرستاد . هزار ريدك و كنيز رومى و يك گردنبند پر از گوهرهاى شاهوار و پنج بار شتر از ديباى چينى و يك گنجور فرزانه\r\n\r\n","description":"","footnote":"","page_name":" 378 ","page_number":376},
  {"content":"\r\n\r\nو بسيارى اسپان تازى و برگستوان و گبر و جامهء هندوان و ديبا و دينار و تاج و نگين و هر چيزى كه از روم و چين مىآورند را نيز فرستاده‌اى از سوى قيصر به نزد گشتاسپ برد و يكايك آنها را به پيش گنجور او برشمرد . به آن سپاهيان و نامداران كشورش نيز جنگ افزار و درم بداد و به همهء كسانى كه از نژاد كيان و يا پهلوان سركش و تيغ زنى بودند نيز قيصر پيشكشهاى فراوانى بفرستاد و نگذاشت كه هيچ‌كس بىبهره بماند .\r\nدر كنار اينها نيز بر آن پروردگارى كه زمين و زمان را بيآفريد ، آفرين بسيار بكرد . آنگاه چون كتايون به نزديك گشتاسپ‌شاه آمد ، بانگ كوس از بارگاه او برخاست و سپاهيان به سوى ايران روان شدند . چون قيصر تا دو ايستگاه به همراه ايشان در راه بيآمد ، گشتاسپ‌شاه رخ اسپ او را بپيچيد و او را سوگند داد تا از آن مرز بازگردد و با خواهش او را به سوى روم بازگرداند و به دو گفت : من تا زنده هستم هرگز از روم باژ نخواهم خواست زيرا كه به آن مرز و بوم شاد هستم . آنگاه گشتاسپ اسپ براند تا اين كه به ايران و به شهر پهلوانان و دليران رسيد « 1 »  .\r\nچون لهراسپ بشنيد كه زرير و بزرگان با آن گشتاسپ نرّه شير بيآمدند ، با همهء مهتران و بزرگان و نام آوران ايران ، به پيشواز گشتاسپ رفت . گشتاسپ زود از اسپ فرود آمد و زمين را ببوسيد و شادى نمود . چون لهراسپ ، پسر را ديد ، او را در بر گرفت و از ستم روزگار در شگفت گشت . پس چون از آن راه به ايوان شاهى رفتند ، بسان خورشيدى كه به بخش ماهى رَود ، گشتند . لهراسپ به گشتاسپ گفت : آن كار را از من مبين زيرا كه اين خواست پروردگار گيهان آفرين بود . سرنوشت تو اين بود كه كشورت از تو تهى بماند . آنگاه لهراسپ او را ببوسيد و تاج را بر سرش نهاد و بسيار بر او آفرين بكرد و به دو شاد بود « 2 »  .\r\nگشتاسپ كه چنين ديد ، به دو گفت : اى\r\n\r\n","description":"","footnote":" ( 1 ) - به جريان رفتن گشتاسپ به روم و ماجراهايى كه در آنجا برايش رخ داد ، در كتب زير اشاراتى شده است : ثعالبى ، تاريخ غررالسير ، ص 161 - 156 مجمل التواريخ و القصص ، ص 51 - 50 مستوفى ، تاريخ گزيده ، ص 92 - 91 ميرخواند ، روضة الصفا ، ج 1 ، ص 598 - 596 .  ( 2 ) - دينورى در يك خبر واحد آورده است كه لهراسب به هنگام درگذشت خود بود كه پادشاهى را به پسرش گشتاسپ واگذاشت . الاخبار الطوال ، ص 48 .\r\nدر بارهء پادشاهى لهراسپ ، ذكر چند نكته حائز اهميت است : الف - در مورد نحوهء پادشاهى لهراسپ آورده‌اند كه وى در اين دوران به آبادانى و رفتار نيكو با رعيت و عدل پرداخت . مسعودى ، مروج الذهب ، ج 1 ، ص 222 ثعالبى ، تاريخ غررالسير ، ص 155 . ب - سياست لهراسپ در رابطه با تركان به نحوى صلح‌آميز بود كه باعث قدرت‌يابى تركان گشت . ر . ك . ثعالبى ، همان ، ص 165 نويرى ، نهاية الإرب ، ج 10 ، ص 159 . ج - اجماع مورخين بر آن است كه بخت‌النصر معروف ( بوخت نرسى پارسى ) از سوى لهراسپ ، سپهبد ناحيهء غرب دجله ، ما بين اهواز تا سرزمين روم بود . وى در مأموريتى كه از لهراسپ يافت ، به بيت المقدس لشكر كشيد و بر بنى اسرائيل چيره گشت و كشتار و ويرانگريهاى بسيارى در اين راستا بكرد . براى آگاهيهاى بيشتر در اين باره رجوع كنيد به : طبرى ، تاريخ طبرى ، ج 2 ، ص 456 - 453 بلعمى ، تاريخ بلعمى ، ج 2 ، ص 646 - 640 نويرى ، نهاية الإرب ، ج 10 ، ص 160 - 159 ابن اثير ، الكامل ، ج 3 قبل از اسلام ، ص 130 - 116 مسكويه ، تجارب الامم ، ج 1 ، ص 80 - 78 مسعودى ، مروج الذهب ، ج 1 ، ص 223 - 222 مجمل التواريخ و القصص ، ص 443 - 436 50 اصفهانى ، تاريخ پيامبران و شاهان ، ص 36 دينورى ، الاخبار الطوال ، ص 48 جوزجانى ، طبقات ناصرى ، ج 1 ، ص 144 مقدسى ، آفرينش و تاريخ ، ج 3 ، ص 506 مينوى خرد ، ص 46 پرسش 26 بند 66 ثعالبى ، تاريخ غررالسير ، ص 155 ابن بلخى ، فارسنامه ، ص 48 ميرخواند ، روضة الصفا ، ج 1 ، ص 596 تجارب الامم فى اخبار ملوك العرب و العجم ، ص 126 . نيز بخت النصر را در راستاى همان سياست لهراسپ ، در گيريهايى با اعراب بوده است . ر . ك . طبرى ، همان ، ج 2 ، ص 475 - 474 مسكويه ، همان ، ج 1 ، ص 82 ابن خلدون ، العبر ، ج 1 ، ص 181 - 180 ابن اثير ، همان ، ج 3 قبل از اسلام ، ص 139 - 138 . د به طور كلى روايات حاكى از آن هستند كه لهراسپ پادشاهى پر قدرتى داشت و پادشاهان هند و روم و چين و مغرب خراجگزار او بودند و از بيم او و پرهيز از خشمش او را در نامه‌هايشان شاه شاهان مىخواندند . ر . ك . طبرى ، همان ، ج 2 ، ص 456 ابن بلخى ، فارسنامه ، ص 48 ابن اثير ، همان ، ج 3 قبل از اسلام ، ص 105 نويرى ، همان ، ج 10 ، ص 159 ثعالبى ، همان ، ص 155 . ح - از كارهايى كه به لهراسپ منسوب است ، مىتوان به موارد زير اشاره كرد : گفته شده كه وى نخستين كسى است كه در ايران ديوانها را مرتب كرد و ديوان لشگر يا همان ديوان عرض را بنهاد و جهت لشگريان ، مواجب تعيين كرد و برخى از سران لشگر را بر تخت سيمين و برخى ديگر را بر تخت زرين بنشاند . خود نيز بر تخت زرين مرصع به جواهر مىنشست . ر . ك . نويرى ، همان ، ج 10 ، ص 159 اصفهانى ، همان ، ص 36 مسكويه ، همان ، ج 1 ، ص 78 طبرى ، همان ، ج 2 ، ص 453 ابن بلخى ، همان ، ص 48 ثعالبى ، همان ، ص 155 خواندمير ، مآثر الملوك ، ص 28 جوزجانى ، همان ، ج 1 ، ص 144 مستوفى ، تاريخ گزيده ، ص 91 . و - برخى از سخنان لهراسپ را ثبت كرده‌اند . ر . ك . خواندمير ، مآثر الملوك ، ص 28 ميرخواند ، روضة الصفا ، ج 1 ، ص 600 - 599 . ","page_name":" 379 ","page_number":377},
  {"content":"\r\n\r\nشهريار ، كسى روزگار را بىتو مبيناد . اينك كه مرا مهتر كردى ، من همچون كهترى در پيش تو باشم . سرانجامت نيك باد و مبادا كه بىنام تو باشيم .\r\nكه گيتى نماند همى بر كسى * چو ماند به تن رنج يابد بسى\r\nچنين است گيهان ناپايدار * درو تخم بد تا توانى مكار\r\n\r\n","description":"","footnote":"","page_name":" 380 ","page_number":378},
  {"content":"\r\n\r\nاكنون من از خداوند ياور و يكتا مىخواهم كه چندان در گيتى زنده بمانم كه اين نامهء شهرياران پيش را با گفتار خوب خويش بپيوندم .\r\nاز آن پس تن جانور خاكراست * سخن گوى جان معدن پاك راست\r\n\r\n","description":"","footnote":"","page_name":" 381 ","page_number":379},
  {"content":"\r\n . \r\n","description":"","footnote":"","page_name":" 382 ","page_number":380},
  {"content":"\r\n\r\nگشتاسپ\r\nپادشاهى گشتاسپ سد و بيست سال بود « 1 » \r\nبه خواب ديدن فردوسى ، دقيقى را « 2 » \r\nگويندهء اين سخن شبى در خواب ديد كه يك جام مِى چون گلاب در دست داشت . ناگهان دقيقى از جايى پديدار گشت و بر آن جام مِى داستانها بزد « 3 »  .\r\nبه آواى بلند به فردوسى گفت : مِى جز به آيين كِي كاووس مخور زيرا كه تو شاهى را در گيتى برگزيده‌اى كه بخت و تاج و تخت به دو مىنازند . شاه محمود ، آن گيرندهء شهرها كه از شاهى خود به هر كس بهره‌اى رسانيده است . از امروز تا سال هشتاد و پنج گنج او كاسته نگردد و رنجش افزون نشود . پس از آن سپاهيانش را به چين ببرد و همهء مهتران در پيش او راه بگشايند . او را نيازى نرسد كه به كسى سخن درشتى گويد\r\n\r\n","description":"","footnote":" ( 1 ) - در باب مدت شاهى گشتاسپ اختلاف نظر وجود دارد . برخى همچون حكيم فردوسى اين مدت را 120 سال دانسته‌اند . ر . ك . بندهش ، ص 156 مجمل التواريخ و القصص ، ص 51 مسعودى ، التنبيه والاشراف ، ص 85 اصفهانى ، تاريخ پيامبران و شاهان ، ص 22 و 10 مستوفى ، تاريخ گزيده ، ص 94 ابن بلخى ، فارسنامه ، ص 15 . برخى مدت شاهى گشتاسپ را 112 سال ذكر كرده‌اند . ر . ك . يعقوبى ، تاريخ يعقوبى ، ج 1 ، ص 193 . طبرى و بلعمى 3 روايت آورده‌اند كه 112 ، 120 و يا 150 سال را نشان مىدهد . ر . ك . تاريخ طبرى ، ج 2 ، ص 481 و 456 تاريخ بلعمى ، ج 2 ، ص 668 . صاحب برهان قاطع نيز اين مدت را 160 سال دانسته است . ماده گشاسب و گشتاسب .  ( 2 ) - ر . ك . ج 1 از كتاب حاضر ، ص 40 .  ( 3 ) - داستان زدن به پارسى به معناى مثال آوردن است . ","page_name":" 383 ","page_number":381},
  {"content":"\r\n\r\nزيرا كه همهء تاج شاهان به آسانى در مشت او آيد . اكنون تو كه اين همه بر اين نامه بشتافتى ، هر آنچه مىجستى ، بيافتى . من پيش از اين در اين باره سخن گفته‌ام . پس اگر آنها را بازيافتى ، ديگر زفتى « 1 »  مكن . بدان كه من هزار بيت از گشتاسپ و ارجاسپ بگفتم ليك روزگارم بسر آمد . اكنون اگر آن مايه به نزد شاهنشاه برسد ، روان من از خاك به ماه رسد .\r\nاينك من آن سخنهايى را كه او بگفت ، بگويم . من زنده‌ام و او جفت خاك گشت .\r\nبه بلخ رفتن لهراسپ و بر تخت نشستن گشتاسپ\r\nچون لهراسپ تخت شاهى را به گشتاسپ داد ، از تخت فرود آمد و رخت خود بربست ، پس به [ آتشكدهء 
  ] نوبهار « 2 »  در شهر بلخ رفت كه در آن روزگار آتش پرستان ، آن خانه را چنان نگاه مىداشتند كه در اين زمان تازيان ، مكّه « 3 »  را نگاه مىدارند . پس لهراسپ يزدان پرست به آن خانه رفت و در آنجا فرود آمد و هيكل ببست « 4 »  .\r\nآنگاه در آن خانهء باآفرين را ببست و هيچ بيگانه‌اى را در آنجا نگذاشت . سپس از براى پرستش ،\r\n\r\n","description":"","footnote":" ( 1 ) زفتى به پارسى به معناى بخيلى است .  ( 2 ) - مكانى كه امروزه به نام آتشكدهء نوبهار بلخ شناخته مىشود ، پيش از پيدايى كيش زرتشت ، معبد بودايى بوده است و پس از آن هم حتى تا قرنها پس از اسلام ، اين مكان به طور مشترك ، هم جهت عبادت پيروان دين بودا بوده و هم براى زرتشتيان .  ( 3 ) - در نسخهء مسكو ، ج 6 ، ص 66 بجاى « مكّه » ، « كعبه » آمده است .  ( 4 ) - گفته مىشود كه واژه هيكل ، ريشه در پهلوى دارد و به معناى بتخانه ، معبد و پرستشگاه بوده است . مولانا جلال دوانى گويد : هيكل به معنى صورت و پيكر مىباشد . حكماى قديم ، خانه‌هايى چند در طالعهايى خاص مىساختند و در آن خانه‌ها طلسماتى به نام كواكب سبعه نقش مىكردند و آنها را تعظيم و عبادت مىكردند . واژهء هيكل بستن را به معناى به كمر بستن بندى آورده‌اند كه در نزد زرتشتيان ، كشتى يا كستى نام دارد . لغت‌نامه دهخدا ، ماده هيكل . ","page_name":" 384 ","page_number":382},
  {"content":"\r\n\r\nپشمينه بپوشيد و دستبند از خود جدا كرد و موس سر را فروهشت و به سوى داور دادگر روى كرد « 1 »  .\r\nو بدين سان سى سال را در پيش يزدان به پرستش پرداخت .\r\nبراستى كه بايد خداوند را اين چنين پرستيد . و همچنان كه آيين جمشيد بود ، خورشيد را نيايش بكرد « 2 »  .\r\nاز سوى ديگر ، چون گشتاسپ - كه فرّ و بخت پدر را داشت - بر تخت او بنشست و آن تاجى را كه پدرش به دو داده بود - و براستى كه تاج زيبندهء آزادگان است - بر سر نهاد ، گفت : من شاهى يزدان پرستم و آن ايزد پاك بود كه اين تاج را به من داد . او از آن رو اين تاج را به من داد كه گرگ را از ميان رمهء ميش بيرون كنم . پس ما نيز به سوى ياران چنگ نيازيم و گيتى را بر آزادگان تنگ نداريم . چون آيين شاهان را بجاى آوريم ، بَدان را به كيش خداوند خواهيم آورد . و بدين سان گشتاسپ چنان دادگرى كرد كه از داد او ميش در كنار گرگ از جوى آب مىخورد .\r\nآنگاه از آن دختر نامور قيصر كه نامش ناهيد بود ، ليك شاه گرانمايه او را كتايون مىخواند ، دو فرزند همچون ماهى تابنده براى او بيآمد . نام يكى اسفنديار « 3 »  فرّخ - آن شاه كارزار و سوار نبرده - و ديگرى پشوتن « 4 »  آن پهلوان شمشيرزن و شاه -\r\n\r\n","description":"","footnote":" ( 1 ) - ابن اثير ، الكامل ، ج 3 قبل از اسلام ، ص 105 .  ( 2 ) - اين نكته جاى تأمل دارد كه آيا براستى كيش جمشيد ، پرستش خورشيد بوده است و نيايش خورشيد در ايران آن زمان چه جايگاهى داشته است ؟  ( 3 ) - نام اسفنديار در پهلوى سْپَنْديات  Spandyt  و در اوستا سْپِنْتوداتَ  Spent - dta  مىباشد كه مركب از دو جزء سپنته به معنى مقدس دات از مصدر  d  به معنى آفريدن و دادن و روى هم به معنى مقدس آفريده يا آفريدهء ( خرد ) پاك است . در فروردين يشت ، فقرهء 103 از او ياد شده است : « فروهر پاك دين اسفنديار دلير را مىستاييم » . در ويشتاسپ يشت ، فقره 25 نيز ذكر اسفنديار برفته است . ر . ك . پورداود ، يشتها ، ج 2 ، ص 87 - 86 برهان قاطع ، ماده اسپنديار ، حواشى معين .  ( 4 ) نام پشوتن در اوستا به صورت پِشوتَن ُ -  Pe tanu  ذكر شده است به معناى محكوم تن . اين نام به صورتهاى پشيوتن و فشوتن نيز ضبط شده است . نام او در ويشتاسپ يشت ، فقره 4 ديده مىشود . در آنجا زرتشت براى گشتاسپ دعا كرده ، مىگويد : « بكند كه تو از ناخوشى و مرگ ، ايمن بشوى ، چنان كه پشوتن شد » . در سنت پارسيان چنين آمده است كه زرتشت به او شير و درون ( نان مقدس ) بداد و او را فنا ناپذير و جاودانى نمود . بر طبق سنت پارسيان ، پشوتن همچون كى خسرو و توس و سام نريمان و گيو از جمله بىمرگانى است كه در هنگام ظهور سوشيانس ، پديدار خواهد شد . وى اكنون در گنگ دژ ( كه سياوش بانى آن بود ) مىباشد و در پايان دهمين هزاره به همراه 150 مرد پرهيزگار ، در حالى كه همگى جامه‌هايى از پوست سمور سياه در بر دارند ، از گنگ دژ بيرون خواهند آمد . در بهمن يشت ، فصل 3 ، فقرات 29 - 25 در اين باره چنين آمده است : « در انجام دهمين هزاره ، اهورامزدا دو پيك خود ، سروش و نريوسنگ را به كنگ ديز كه سياوخش ساخت ، خواهد فرستاد . آنان خروش برآورده ، گويند اى پشوتن نامدار ، اى پسر كيگشتاسپ ، اى افتخار كيانيان ، تو اى پاك و استوار سازندهء دين ، از اين كشور ايران برخيز . آنگاه پشوتن با صد و پنجاه تن از ياورانش كه از پوست سمور سياه لباس پوشيده‌اند ، برخيزند . در دينكرد ، كتاب 9 ، فصل 15 ، فقره 11 نيز چنين آمده است : « پشوتن پسر ويشتاسپ با صد و پنجاه تن از ياورانش كه پوست سمور سياه در بر دارند از كنگ ديز صدكندك ( خندق ) و ده هزار درفش ( دارنده ) بدر آيند » . در بندهش ، ص 142 در باره پشوتن چنين آمده : « پشيوتن گشتاسپان از سوى كنگ دژ آيد ، با يك صد و پنجاه مرد پرهيزگار ، و آن بتكده را كه رازگاه ايشان بود ، بِكَنَد و آتش بهرام را به جاى آن بنشانَد . دين را همه درست فرمايد و برپا دارد » . ظهور او در روز ششم فروردين ( نوروز بزرگ ) دانسته شده است . ر . ك . زند بهمن يسن ، ص 18 - 14 پورداود ، يشتها ، ج 1 ، ص 221 - 220 و ج 2 ، ص 274 261 بندهش ، ص 142 رساله ماه فروردين روز خرداد ، بند 29 در متون پهلوى ، ص 143 . در بندهش پشوتن ، « چِهرومَيان » نيز خوانده شده است . ص 127 . وى در عين اين كه پسر گشتاسپ بوده ، سمت رايزنى او را نيز بر عهده داشته است . مجمل التواريخ و القصص ، ص 92 . ","page_name":" 385 ","page_number":383},
  {"content":"\r\n\r\nنامبردار سپاه شكن - بود . پس چون گيتى بر گشتاسپ‌شاه راست شد ، خواست تا او نيز فريدونى ديگر باشد . همهء شاهان گيتى او را برگزيدند بجز ارجاسپ « 1 »  - شاه توران - كه ديوان در پيش او بودند . پس از آن رو گشتاسپ را نپذيرفت و پندش را نشنيد . ليك چون پند او را نشنيد ، سرانجام بند او را بديد . ارجاسپ هر ساله از گشتاسپ باژ مىگرفت . ولى براستى كه چرا بايد به يك همتا باژ و ساو داد ؟\r\nپيدا شدن زردشت و پذيرفتن گشتاسپ ، كيش او\r\nچون چندى بر اين بگذشت ، درختى با بيخ انبوه و شاخهاى بسيار در زمين ، از ايوان گشتاسپ تا پيش كاخ او پديدار شد كه برگش ، پند و ميوه‌اش خِرد بود . و\r\n\r\n","description":"","footnote":" ( 1 ) - نام ارجاسپ در اوستا به صورت اَسْپَ  Arjat - aspa  به معناى دارندهء اسب ارجمند و با ارزش است . 22 - 21 .  Justi , Iranisches Namenbuch , p  . ","page_name":" 386 ","page_number":384},
  {"content":"\r\n\r\nبراستى كسى كه از چنين درختى برخورَد ، هرگز نميرد . نام آن خجسته‌پِى ، زردشت « 1 »  بود كه اهريمن بدكنش را بكشت . زردشت به گشتاسپ - آن شاه گيتى - گفت : من پيغمبرم و راهنماى تو به سوى يزدان هستم . پس بوى سوزى « 2 »  پر از آتش بيآورد و گفت : اين را از بهشت آورده‌ام . پروردگار مىگويد اين كيش را بپذير و به اين آسمان و زمين بنگر كه آنها را بىخاك و آب برآورده‌ام و ببين كه چه كرده‌ام و تنها من كه گيهاندار هستم مىتوانم چنين كارى كنم و بس . پس اگر چنين مىدانى كه من اين كارها را كردم بايد كه مرا گيهان آفرين بخوانى . اينك از اين گوينده ، كيش بهى او را بپذير و راه و آيين او را بيآموز . بنگر كه چه مىگويد . پس همان كار را بكن و خِرد را برگزين و اين گيتى را خوار كن . آيين و كيش بهى را بپذير زيرا كه شايسته نباشد كه شاه ، بىكيش باشد « 3 »  .\r\n\r\n","description":"","footnote":" ( 1 ) - نام زرتشت در گاتها به صورت زَرَثوشْتْرَ  Zara utra  آمده است كه به معناى دارندهء شتر زرد رنگ و يا دارندهء شتر پير مىباشد . اين نام به صورتهاى زردشت ، زردهشت ، زراتشت ، زارتشت ، زره‌تشت ، زاردهشت ، زاردشت ، زارتهشت ، زارهوشت ، زرادشت ، زراهشت ، زره دشت و زره هشت نيز ثبت شده است . وى از خاندان سْپَنْتمان يا سْپيتمان بوده است . نام پدرش پوروشسپ و نام مادرش دوغدويه ذكر شده است . بنا به روايات بالنسبه صحيح ، زمان زرتشت يكى از اين 3 تاريخ بوده است : 630 - 553 ، 628 - 551 ، 618 - 541 ق . م . در بارهء زادگاه او اختلاف نظر وجود دارد . برخى او را از آذربايجان ، برخى از رى و غالباً از شمال شرقى ايران دانسته‌اند . براى آگاهيهاى بيشتر ر . ك . هنينگ ، زردشت سياستمدار يا جادوگر ، همه صفحات . معين ، مزديسنا و تأثير آن در ادب پارسى ، ص 62 به بعد پورداود ، يشتها ، ج 1 و 2 .  ( 2 ) - بوى سوز به پارسى به معناى مجمر است .  ( 3 ) - در باب نحوهء آمدن زرتشت براى نخستين بار پيش گشتاسپ روايات مختلفى وجود دارد . برخى بر آن هستند كه زرتشت معجزاتى از خود نشان داد و بدين وسيله بود كه گشتاسپ به كيش او در آمد . در نزد مزديسنان ، سنت آزمودن افرادى كه در مورد ايشان شك وجود داشته ، با آتش و يا مواد گداخته وجود داشته است . در همين رابطه بود كه روايت كرده‌اند كه زرتشت در نزد گشتاسپ ، برهنه بر پشت بخوابيد ، آنگاه حكيمان و اطرافيان گشتاسپ 10 رطل روى گداخته بر سينهء او ريختند و آن روى گداخته هيچ اثرى بر او نكرد و بر سر موهاى سينهء او يخ زد و بسته شد . گويند از آن دانه‌هاى روى بسته شده تا زمانهاى متأخر نيز به عنوان تبرك در دست زرتشتيان بوده است . اگر چه اين روايت بعدها در مورد آذربد مهراسپند در زمان ساسانيان نيز ذكر شده ، ليك بايد توجه داشت كه سنت آزمايش وَر در دورانهاى مختلف ، رايج بوده است . ر . ك . مجمل التواريخ و القصص ، ص 51 ترجمه آثار البلاد و اخبار العباد ، ج 2 ، ص 170 - 169 . در بارهء روايتى نيز كه حكيم فردوسى آورده است ، ابن اثير چيزى نزديك به آن را ذكر كرده ، وى مىگويد : « [ زرتشت 
  ] بر پادشاه روزگار خود از سقف ايوان او فرود آمد در حالى كه يك پاره آتش در دست داشت و با آن بازى مىكرد و آتش دستش را نمىسوزاند . هر كس ديگرى هم كه آن آتش را از دست او مىگرفت ، دستش نمىسوخت . آن پادشاه كه چنين ديد ، پيرو او شد و به آيين او گرويد » . ابن اثير ، الكامل ، ج 3 قبل از اسلام ، ص 108 - 107 نيز ترجمه آثار البلاد و اخبار العباد ، ج 2 ، ص 169 . ","page_name":" 387 ","page_number":385},
  {"content":"\r\n\r\nچون آن شاهِ به ، آن سخنان را از او بشنيد ، آن كيش و راه و آيين بهى را بپذيرفت « 1 »  .\r\nپس برادر جنگ جويش - آن زرير فرّخ - كه ژنده پيل را نيز به زير مىآورد و نيز آن شاهنشاهى كه ديگر در بلخ پير گشته و گيتى بر دل ريش او تلخ شده بود و همهء سران و بزرگان و دانشوران و پزشكان و دانايان و دليران به سوى گشتاسپ - آن شاه زمين - آمدند و هيكل ببستند « 2 »  و آن كيش را بپذيرفتند . ديگر آن فرّهء ايزدى پديدار و بدى از دل بدسگالان تهى شد و راه بت‌پرستى و آتش پرستى پراكنده گشت . دخمه‌ها پر از نور ايزد شدند و نژادها از آلودگى پاك شد .\r\nپس گشتاسپ آزاده بر تخت بنشست و سپاهيان را به هر سوى كشور بفرستاد و موبدان را به گِرد گيتى بپراكند و به آن آيين ، آتشهايى را كه بر فرازشان گنبد بود ، بنهاد « 3 »  .\r\nنخست آذر مهر برزين را نهاد « 4 »  .\r\nبنگر كه در كشور چه آيينهايى نهاد . سرو\r\n\r\n","description":"","footnote":" ( 1 ) - ر . ك . ثعالبى ، تاريخ غررالسير ، ص 165 - 162 با دينورى ، الاخبار الطوال ، ص 49 مسعودى ، مروج الذهب ، ج 1 ، ص 224 - 223 مسكويه ، تجارب الامم ، ج 1 ، ص 83 طبرى ، تاريخ طبرى ، ج 2 ، ص 447 465 اصفهانى ، تاريخ پيامبران و شاهان ، ص 37 مجمل التواريخ و القصص ، ص 92 بلعمى ، تاريخ بلعمى ، ج 2 ، ص 657 - 655 گرديزى ، زين الاخبار ، ص 51 - 50 جوزجانى ، طبقات ناصرى ، ج 1 ، ص 145 مستوفى ، تاريخ گزيده ، ص 92 ابن خلدون ، العبر ، ج 1 ، ص 182 - 181 ابن اثير ، الكامل ، ج 3 قبل از اسلام ، ص 114 - 105 مقدسى ، آفرينش و تاريخ ، ج 3 ، ص 506 ميرخواند ، روضة الصفا ، ج 1 ، ص 603 - 600 نويرى ، نهاية الإرب ، ج 10 ، ص 161 ابن بلخى ، فارسنامه ، ص 49 . گفته شده گشتاسپ در روز ششم فروردين يعنى نوروز بزرگ ، كيش زرتشت را پذيرفت . رساله ماه فروردين روز خرداد ، بند 26 در متون پهلوى ، ص 143 . غالب مورخان بر آن هستند كه كيش گشتاسپ و لهراسپ پيش از گرويدن ايشان به دين زرتشت ، دين صابيان يا ستاره پرستى بوده است . ر . ك . طبرى ، همان ، ج 2 ، ص 481 مسعودى ، التنبيه والاشراف ، ص 86 - 85 ثعالبى ، همان ، ص 163 ابن بلخى ، همان ، ص 49 ابن اثير ، همان ، ج 3 قبل از اسلام ، ص 147 . مؤلف صور الأقاليم به اشتباه آورده است كه زرتشت بجاى گشتاسپ به نزد لهراسپ رفت و معجزاتى نمود تا او را به دين خود در آورد . همان ، ص 90 .  ( 2 ) - مراد از هيكل بستن در اينجا همان بستن كمربند كستى است كه مخصوص زرتشتيان مىباشد .  ( 3 ) - تا زمان زرتشت ، آتشكده‌ها داراى سقف نبودند . ليك از اين زمان به بعد ، بر روى آتشها سقف يا چهار طاقى گذاشته شد . نيز روايت شده كه گشتاسپ بفرمود تا سكه‌اى بزنند كه بر يك روى آن نقش آتشكده و بر روى ديگر آن ، صورت او نقر شده باشد . ميرخواند ، روضة الصفا ، ج 1 ، ص 624 خواند مير ، مآثر الملوك ، ص 29 .  ( 4 ) آتشكدهء مهر بُرزين يا بُرزين مهر بر فراز كوه ريوند در نزديكى نيشابور در خراسان جاى داشته است . آنجا را پشتهء گشتاسپان مىخوانده‌اند . ر . ك . بندهش ، ص 92 - 91 72 . ","page_name":" 388 ","page_number":386},
  {"content":"\r\n\r\nآزاده‌اى از بهشت بود كه گشتاسپ آن را در پيش در آن آتشكده بكاشت . آنگاه بر آن سرو سهى آزاده بنوشت كه : گشتاسپ كيش بهى را پذيرفت . و بدين سان گشتاسپ اين گونه آن سرو آزاد را گواه خود كرد . آرى خداوند ، داد را اين چنين مىگسترانَد .\r\nچون چندين سال بگذشت ، آن سرو سهى همچنان بباليد و سرانجام آن سرو بلند آزاد چنان شد كه ديگر كمند نيز پيرامون آن نمىگشت . چون شاخه‌هايش بسيار انبوه و بلند شد ، گشتاسپ بنيان يك كاخ خوب را در پيرامون آن بيافكند . بالا و پهنايش هر يك چهل رش « 1 »  بود ، ليك در بنيان آن هيچ آب و گِلى به كار نبرد . ايوان آن را با زر پاك برآورد و در ميانش سيم و خاكش از شاهبوى « 2 »  بود . آنگاه بفرمود تا بر آن كاخ ، جمشيد را بنگارند كه ماه و خورشيد را مىپرستد و فريدون را نيز با گرز گاوسار . و بدين سان همهء مهتران را بر آنجا بنگاريد . بنگر كه چه كسى چنين كامكارىاى داشته است ؟ چون آن كاخ زر نامور بدين گونه نيكو شد ، آنگاه بر ديوارهايش گوهر نهاد و پيرامون آن بارويى آهنين برآورد .\r\nپس گشتاسپ - آن شاه زمين - نشستنگاه خويش را در آنجا كرد و به هر سوى كشور پيام فرستاد و گفت : همانا كه در گيتى هرگز به مانند سرو كشمر نباشد « 3 »  .\r\n\r\n","description":"","footnote":" ( 1 ) - رش به اندازهء بازو و نيز مسافت ميان دو دست ، چون از هم باز كنند و يا از آرنج تا سر انگشتان گفته مىشود . برهان قاطع ، ماده رش .  ( 2 ) - شاهبوى به پاسى به معناى عنبر است .  ( 3 ) - در بارهء اين سرو كه در تاريخ و ادب به سرو كشمير ، سرو كاشمر يا سرو كشمر معروف مىباشد و در اشعار بسيارى به عنوان تشبيه به كار رفته است ، روايات بسيار متفاوتى وجود دارد . همچنان كه از اسمش نيز پيداست ، برخى آن را مربوط به ناحيهء كشمير دانسته‌اند كه طبعاً در هند مىباشد . و اين نظرى خطاست چرا كه با هيچيك از قراين تاريخى هماهنگى ندارد . اما ديگران غالباً آن را منسوب به ناحيهء كاشمر خراسان دانسته‌اند كه كشمر نيز تلفظ مىشده است . چنان كه مستوفى در روايتى خطا آورده است : كشمر قصبه‌اى در ترشيز قهستان است . « در قديم درختى سرو بوده است چنان كه در عالم هيچ درختى از آن بلندتر نبود . چنين گويند كه جاماسب حكيم نشانده بود و در شاهنامه ذكر درخت كشمر بسيار آمده » . نزهت القلوب ، ص 143 . ليك روايت مستوفى داراى اشتباهاتى است . از جمله آن كه سرو مزبور بسيار نزديك به نيشابور بوده و از شهر كاشمر فاصله داشته است . و ديگر آن كه مستوفى بجاى زرتشت از جاماسب نام برده است . اما روايت صاحب آثار البلاد و اخبار العباد صحيح مىباشد . وى سرو كشمر را مربوط به قريهء كِشم از روستاى بست نيشابور دانسته كه سازگارى بسيار بيشترى با آتشكدهء برزين مهر دارد . همان ، ج 2 ، ص 238 . در بارهء سرانجام سرو مزبور روايت شده است كه بعدها پس از ظهور اسلام و در دوران خلافت متوكل عباسى ، در مجلس او سخن از سرو كشم يا كشمير به ميان آمد . متوكل خواست تا آن سرو را ببيند و چون نتوانست به خراسان برود ، به طاهر بن عبدا . . . نوشت تا آن سرو را از زمين بكَنَد و بر شتران بار كرده ، به درگاه خلافت بفرستد تا در حضور او نصب كنند . گويند مردم ناحيهء كشم جمع شدند و هر چه زارى كردند و پذيرفتند كه مالى بدهند و در عوض آن درخت را قطع نكنند ، هيچ نفعى نكرد و درخت بريده شد . سرو را با پشمينه‌هايى بپوشاندند و بر شتران بار كردند و به بغداد فرستادند . ليك پيش از آن كه سرو مزبور به درگاه متوكل برسد ، متوكل كشته گشت . جَهم شاعر در اين باب چنين سروده است :\r\nقالوا : سَرَى لسَبِيلهِ المتَوَكّل ُ * فَالسَّرْوُ يَجْرى والمنيهُ تَنْزِل ُ\r\nمَا سُربِلَت اِلاّ لأن ّ إمَامَنا * بالسّيْفِ مِن ْ أولادِهِ يَتَسَرْبل ُ\r\nيعنى : گفتند كه شباشب برفت به راه خود متوكل ، پس سرو مىرود و مرگ فرو مىآيد . پيراهن نپوشيد آن سرو مگر از اين جهت كه امام و خليفهء ما به شمشير اولاد خود پيراهن مىپوشيد . ترجمه آثار البلاد و اخبار العباد ، ج 2 ، ص 239 - 238 . ","page_name":" 389 ","page_number":387},
  {"content":"\r\n\r\nبدانيد كه اين سرو را خداوند از بهشت به سوى من فرستاد و به من گفت كه : از اينجا به بهشت برآى . پس اكنون هر كه از شمايان كه اين پند مرا بشنود ، بايد كه پياده به سوى سرو كشمر برود . همگى راه زردشت را بگيريد و به سوى بت چين پشت كنيد و به نام و فرّ شاه ايران ، همه كشتى « 1 »  برميان ببنديد . ديگر به آيين پيشينيان منگريد و در زير سايهء اين سرو بيآساييد . پس به فرمان اين پيغمبر راستگوى ، به سوى گنبد آذر روى كنيد . و بدين سان فرمان گشتاسپ در ميان نامداران و بزرگان سراسر گيتى پراكنده شد و همهء تاج داران به فرمان او به سوى سرو كشمر روى نهادند . آن پرستشگاه بسان بهشتى گشت و زردشت ، ديو را در آن ببست . اينك چرا تو آن را سرو كشمر مىخوانى ؟ اگر نمىدانى آن را بهشتى بخوان . چرا نبايد آن را نهال بهشت بخوانى زيرا كه به مانند سرو كشمر هرگز در گيتى كسى نكاشته باشد .\r\n\r\n","description":"","footnote":" ( 1 ) - كشتى يا كستى كمربند مخصوص زرتشتيان است . ","page_name":" 390 ","page_number":388},
  {"content":"\r\n\r\nنپذيرفتن گشتاسپ ، باژ ايران ، ارجاسپ را\r\nچون چندى بر اين بگذشت ، آن زردشت پير آموزگار به نزد گشتاسپ رفت و به آن شاه گيتى گفت : در كيش ما اين پسنديده نباشد كه تو به سالار چين باژ بدهى . اين كار سزاوار كيش ما نباشد . من بر اين كار همداستان نباشم . زيرا كه در هنگام باستان نيز شاهان ما كه بىكيش و زور و توان بودند ، هرگز به تركان باژ و ساو ندادند .\r\nگشتاسپ كه چنين شنيد ، گفتار او را پذيرفت و گفت : از اين پس ديگر به او باژ نخواهم داد « 1 »  .\r\nدر همان هنگام نرّه ديوى از اين كار آگاه شد و به بىدرنگ به سوى شاه چين رفت و به دو گفت : اى شهريار گيتى ، همهء كهتران و مهتران گيتى فرمان تو را بجا آوردند و هيچ‌كس سر از پيمان تو نپيچيد بجز گشتاسپ شاه - پسر لهراسپ - كه پيوسته سپاهيان خود را به سوى تركان مىآورد و اكنون نيز در كنار آن كارها ، كيش ديگرى آورده و راه بت‌پرستى را به كنارى نهاده است . اينك دشمنى خود را آشكار بكرده و با شاهى چون تو ، اهريمنى كرده است « 2 »  .\r\nليك مرا بيش از سدها هزار سوار هست و اگر بخواهى همهء آنها را به پيش تو خواهم آورد تا به كار او بپردازيم . پس به هوش باش كه از پيكار با او نترسى .\r\nچون ارجاسپ گفتار آن ديو را بشنيد ، از تخت شاهى تركان فرود آمد و از آن\r\n\r\n","description":"","footnote":" ( 1 ) - گشتاسپ نيز همچون پدرش لهراسپ در ابتدا سياست مصالحه با تركان را در پيش گرفته و بر اساس شروطى چند ، صلح ميان ايران و توران برقرار گشته بود . ليك زرتشت چنان كه مشاهده شد ، گشتاسپ را به نقض صلح مزبور تحريك كرد . ر . ك . طبرى ، تاريخ طبرى ، ج 2 ، ص 478 بلعمى ، تاريخ بلعمى ، ج 2 ، ص 658 - 657 ابن بلخى ، فارسنامه ، ص 51 نويرى ، نهاية الإرب ، ج 10 ، ص 162 - 161 .  ( 2 ) - در نسخهء ژول مُل ، ص 1174 ، بيت 99 چنين آمده است :\r\nبكرد آشكارا همه دشمنى * ابا تو چنان كرد يا رد منى\r\nليك در نسخهء بروخيم ، ج 6 ، ص 1501 مصرع دوم چنين آمده است :\r\n« ابا چون توشه كرد آهرمنى » ^ CENTER . و صحيح هم همين است . ","page_name":" 391 ","page_number":389},
  {"content":"\r\n\r\nاندوه ، سست و بيمار شد و پر از انديشهء گشتاسپ - آن شاه گيتى - گشت . پس همهء موبدان را به نزد خود فراخواند و از همهء آنچه كه شنيده بود ، به نزد ايشان سخن راند و گفت : بدانيد كه گشتاسپ از آيين و كيش بگشته و ديگر دانش و فرّهء پاك از او دور شده است . پيرى فرومايه به نام پيغمبرى به ايران و به پيش او آمده و مىگويد كه : از آسمان و از نزد خداى گيهان آمده‌ام . خداوند را در بهشت ديدم و اين زند و اوستا را او نوشته است . در دوزخ نيز اهريمن را ديدم . ليك نگذاشتم كه او پيرامون من بگردد . پس آنگاه خداوند از براى كيش ، مرا به نزديك اين شاه زمين فرستاد . و بدين سان آن سر نامداران سپاه ايران و فرزند گرانمايهء لهراسپ‌شاه كه او را ايرانيان گشتاسپ مىخوانند ، كشتى بر ميان ببست . برادرش - آن سوار دلير و سپهدار ايران - كه نامش زرير است ، به همراه پدروان - كه از دليران گشتاسپ بود - و نيز چشموان - از دبيران - همگى كيش‌پژوه به پيش او آمدند . از آن پير جادوگر به ستوه آمدند و همگى كيش او را پذيرفتند . بدين گونه بود كه او اين چنين ياوه و سرسرى در ايران به پيغمبرى نشست . سپس بفرمود تا سروى بكارند و با اين كار ، راه پيشينيان را ببست .\r\nبوىسوزى پر از آتش را به همراه يك نامه به آن شاه خودكامه نموده و مىگويد كه :\r\nاين زند و اوستا است « 1 »  .\r\nاكنون ما بايد به سوى آن گشتاسپ كه سر از فرمان پيچيده ، نامه‌اى بنويسيم و او را خواسته‌هاى بسيارى دهيم و به او بگوييم كه : از اين راه زشت بگرد و از خداى بهشت بترس و آن پير ناپاك را دور كن و به آيين ما سورى به پا كن . پس اگر او اين پند ما را بپذيرد ، سر و پايش در بند ما سوده نگردد . ليك اگر سخن ما را نپذيرد و به جنگ ما شتابد ، ما نيز سپاهيان پراكنده را گرد مىآوريم و سپاهى خوب به دشت مىبريم و به ايران مىرويم و از آزار و پيكار او نمىترسيم .\r\nپس او را خوار مىكنيم و در بند مىآوريم و زنده به دار مىآويزيم .\r\n\r\n","description":"","footnote":" ( 1 ) - به تصريح غالب روايات ، زند تفسيرى بود كه بعدها بر اوستا نوشته شد . ليك حكيم فردوسى و بسيارى از مورخان دورهء اسلامى بر آن هستند كه تفسير زند نيز توسط خود زرتشت نوشته شده است . ","page_name":" 392 ","page_number":390},
  {"content":"\r\n\r\nنامه نوشتن ارجاسپ ، گشتاسپ را\r\nپس همهء پهلوان چين بر اين كار ايستادند و دو تن را برگزيدند . يكى پهلوانى پير و جادوگر و گرگى ستيزنده به نام بيدرفش « 1 »  بزرگ و ديگرى جادوگرى به نام نامخواست « 2 »  بود كه دلش هرگز بجز تباهى نمىخواست . پس ارجاسپ نامه‌اى خوب و پسنديده به سوى آن شاه نامور و كيش‌پذير بنوشت . در آن نامه نوشت : به نام خداى گيهان ، آن شناسندهء آشكار و نهان ، نامه‌اى شاهوار به نزديك سالار سپاه ايران بنوشتم ، به سوى گشتاسپ پهلوان ، آن شاه زمين و كِى باآفرين و سزاوار تخت شاهى ، آن خداوند گيتى و نگهدار تخت شاهى ، پسر مهتر و برگزيدهء لهراسپ‌شاه . و بدين سان ارجاسپ ، آن سالار پهلوانان چين و سوار و پهلوان برگزيده در اين نامهء خسروى ، آفرينى نيكو به نوشتهء پيغوى « 3 »  نوشت كه : اى شهريار نامور گيتى ، اى فروزندهء تاج شاهنشاهان ، سرت سبز و تن و جانت درست باد و مباد آن دَم كه كمر كيانىات سست گردد . شنيدم كه راه تباهى در پيش گرفته‌اى و با اين كار ، روز روشن مرا سياه كردى . [ شنيدم كه 
  ] پير مهتر فريبى بيآمد و دلت را پر از بيم و ترس ساخت . از دوزخ و بهشت سخن گفت و هيچ شادىاى در دلت نگذاشت و تو او و كيش او را پذيرفتى و راه و آيينش را بيآراستى . آيين آن شاهان و بزرگان گيتى را كه پيش از اين بودند ، رها ساختى و آن كيش پهلوى « 4 »  را تباه كردى . ليك چرا به پس و پيش خود\r\n\r\n","description":"","footnote":" ( 1 ) - اين نام به صورت ويدرفش نيز ضبط شده است . ر . ك . يادگار زريران ، بند 4 در متون پهلوى ، ص 49 .  ( 2 ) - نامخواست پسر هَزار بوده كه از اين رو او را نامخواست هزاران نيز ناميده‌اند .\r\nر . ك . 220 .  Justi , Iranisches Namenbuch , p  يادگار زريران ، بند 4 در متون پهلوى ، ص 49 .  ( 3 ) - پيغو صورت غلط و مصحف واژهء يبغو يا جبغو است كه نام ولايتى از تركستان و نيز لقب حكام خلّخ بوده و به صورت غلط بيغو و پيغو نوشته و خوانده مىشود . لغت‌نامه دهخدا ، ماده پيغو .  ( 4 ) - در اينجا مراد از كيش پهلوى قبل از زرتشت ، همان دين مزديسنان است كه با توجه به اصل و ريشهء مشترك ايرانيان و تورانيان ، طبعاً در هر دو سرزمين رواج داشته است . ليك در زمانى كه زرتشت دين خود را عرضه كرد ، دين قديم مزديسنان به انحرافاتى كشيده شده بود . اگر چه در كنار آن آيينهايى نظير ستاره‌پرستى و دين يهود نيز جايى در گرايش عقيدتى آن عصر داشت . ","page_name":" 393 ","page_number":391},
  {"content":"\r\n\r\nننگريستى ؟ تو فرزند آن كسى هستى كه شاه فرخنده « 1 »  از ميان سپاهيان ، تاج خود را به دو داد . يزدان برآورندهء اورمزد « 2 »  مهين و آن نگارندهء آسمان و زمين ، تو را از ميان برگزيدگان برگزيد و به تو فرّى بيش از جمشيديان داد . آبروى تو بسان آن كى خسرو كينه‌جوى بيش از همهء كيان بود . اى مهتر سرافراز ، تو را بزرگى و شاهى و فرخندگى و توانايى و فرّ و زيبندگى و درفشها و پيلان آراسته و بسيارى سپاهيان و گنجهاى ناكاسته بود و همهء مهتران كارساز تو بودند . بسان آفتاب ارديبهشت كه از بخش بره « 3 »  بتابد ، بر سراسر گيتى مىتافتى . خداوند ، تو را در ميان گيتى برگزيده بود و همهء بزرگان در پيش تو ايستاده بودند . ليك پس از آن كه ايزد ، تو را شاه كرد ، يك پير جادوگر تو را از راه ببُرد . چون از اين كار به من آگهى رسيد ، روز سپيدم ، سياه گشت . پس ، از آن رو كه ما با هم دوست و يار نيك بوديم ، نامه‌اى دوستانه برايت بنوشتم . چون اين نامه بخواندى ، سر و تن خود را بشوى و ديگر به آن فريبكار ، روى خود را منماى . آن بند را از ميان بازكن و با شادى ، مِى روشن بنوش و آيين آن شاهان و بزرگان گيتى را كه پيش از اين بودند ، رها مساز . پس اگر اين پند نيك مرا بپذيرى ، تو را هيچ گزندى از سوى تركان نرسد و سرزمين كشانى و ترك و چين همچون ايران زمين از آن تو باشد .\r\nمن نيز اين گنجهاى بيكرانى را كه با رنجهاى بسيار گرد آورده‌ام به تو ببخشم و به همراه اسپان نيكورنگ با سيم و زر و ستامهاى گوهرنشان و ريدكان و كنيزان با زلفهاى پيراسته و خواسته‌ها به سويت بفرستم . ليك اگر اين پند مرا نپذيرى ، بدان كه بند آهنين من به پايت افتد و خودم تا يكى دو ماه ديگر از پسِ اين نامه بيآيم و سراسر كشورت را تباه سازم . چنان سپاهى از ترك و چين بيآورم كه زمين به زير ايشان به ستوه آيد . اين رود جيحون را پر از مشك سازم و با اين كار ، آب آن را يك سره خشك\r\n\r\n","description":"","footnote":" ( 1 ) - مراد كى خسرو است .  ( 2 ) - اورمزد در اينجا به معناى ستارهء مشترى است .  ( 3 ) - بخش بره همان برج حمل است . ","page_name":" 394 ","page_number":392},
  {"content":"\r\n\r\nگردانم . آنگاه آن كاخ نگاريدهء تو را بسوزانم و شاخ و بيخ تو را از بُن بركَنم . سراسر زمينتان را بسوزانم و با ناوك خود برايتان نساجامه « 1 »  بدوزم . همهء پير مردان ايرانى را كه بند كردنشان پسنديده نباشد و ارزشى نيز نداشته باشند ، سر از تنشان جدا كنم و همهء زنان و كودكانشان را بيآورم و در شهر خودم بندهء مردمان سازم . همهء سرزمينتان را ويران كنم و همهء درختانش را از بيخ بركَنم . اينك من همهء آنچه را كه گفتنى بود ، بگفتم . پس تو در اين پند نامه به ژرفى بنگر « 2 »  .\r\nپيمبران فرستادن ارجاسپ ، گشتاسپ را\r\nچون دستور شاه از نوشتن نامه در پيش همهء آن مهتران سپاه پرداخته گشت ، آن را پيچيد و مُهر بكرد و به آن دو پير جادو بداد و به ايشان بفرمود كه : خردمند باشيد و با هم به ايوان گشتاسپ رويد و چون او را بر تخت شاهى ببينيد ، در پيش او خم شويد و به آيين شاهان ، او را نماز ببريد و هيچ به تاج و تخت كيانى او منگريد . آنگاه چون هر دو در پيش او بنشينيد ، روى خود را به سوى تاج تابندهء او بكنيد و آن پيغام فرّخ را به او بگوييد و پاسخش را بشنويد . پس چون همهء پاسخ او را شنيديد ، زمين را ببوسيد و بيرون شويد .\r\nپس بيدرفش كينه‌ور با يار خيره‌سرش - نامخواست - به سوى بلخ بامى « 3 »  روان\r\n\r\n","description":"","footnote":" ( 1 ) - نساجامه به پارسى به معناى كفن است .  ( 2 ) - يادگار زريران ، بند 12 - 1 در متون پهلوى ، ص 50 - 49 . برخى بر آن هستند كه ارجاسپ در نامه‌اش از گشتاسپ خواست تا ضمن دست برداشتن از كيش زرتشت ، خود زرتشت را نيز به نزد او بفرستد . ر . ك . طبرى ، تاريخ طبرى ، ج 2 ، ص 478 نويرى ، نهاية الإرب ، ج 10 ، ص 162 . ثعالبى در خبرى متفاوت روايت مىكند كه اين نخست گشتاسپ بود كه نامه‌اى به ارجاسپ نوشت و از او دعوت كرد تا به كيش زرتشت بگرود . آنگاه نامهء تند ارجاسپ در پاسخ به آن دعوت گشتاسپ بود كه به دو رسيد .  ( 3 ) بلخ « بامى » به معناى بلخ زيبا و نيك است . اين واژه در اغلب نقاط در نسخهء ژول مُل به صورت « نامى » آورده شده است كه صحيح نمىباشد . در نسخهء مسكو همه جا بلخ « بامى » آورده شده است . ","page_name":" 395 ","page_number":393},
  {"content":"\r\n\r\nشدند « 1 »  .\r\nچون از توران زمين به بلخ آمدند ، در درگاه گشتاسپ پياده گشتند و تا پيش او پياده برفتند و روى خود را بر آن آستانه نهادند . آنگاه چون روى او را بسان خورشيدى تابنده بر آن تخت شاهى ديدند ، در پيش آن شاه فرخندگان ، او را همچون بندگان نيايش بكردند و آن نامهء خسروى را كه به پيغوى نوشته شده بود ، به دو دادند .\r\nچون شاه گيتى آن نامه را باز كرد ، برآشفت و بر خود بپيچيد . پس شاه گرانمايه ، جاماسپ « 2 »  را - كه رهنمون گشتاسپ بود - با برگزيدگان و اسپهبدان و بزرگان كارآزموده و همهء موبدان به پيش خود خواند . همهء آن موبدان ، اوستا و زند را بيآوردند . آنگاه آن پيامبر و موبدش را با زرير برگزيدهء سپهبد فراخواند . زرير سپهبد ، برادرش و سالار پهلوانان سپاهش بود . در آن روزگار كه هنوز اسفنديار سوار ، كودك بود ، زرير گيهان پهلوان بود . پناه گيتى و پشت سپاه و بسان شاه ، سپهدار سپاهيان بود .\r\nگيتى را از بَدان پاك مىداشت و به هنگام رزم نيزه در دست بود .\r\nپس شاه ايران به زرير و آن جاماسپ فرخنده و پير و دلير گفت : بدانيد كه ارجاسپ - سالار تركان چين - نامه‌اى اين چنين به سوى من فرستاده است . آنگاه گشتاسپ آن سخنان زشتى را كه شاه تركان براى او نوشته بود ، به ايشان نشان داد و گفت : اكنون در اين كار چه مىگوييد و فرجام اين كار را چگونه مىبينيد ؟\r\nچه ناخوش بود دوستى با كسى * كه بهره ندارد ز دانش بسى\r\nمن از نژاد ايرج پاك زاد هستم و او از نژاد تور جادو نژاد است « 3 »  .\r\nپس چگونه\r\n\r\n","description":"","footnote":" ( 1 ) در يادگار زريران چنين آمده است كه بيدرفش و نامخواست به همراه 20 هزار سپاهى برگزيده براى بردن پيام مزبور به سوى ايران روانه شدند . همان ، بند 6 در متون پهلوى ، ص 49 . ثعالبى نيز روايت مىكند كه هزاران تن از سران ترك به همراه ايشان بوده‌اند . تاريخ غررالسير ، ص 166 .  ( 2 ) - جاماسپَ  Jmspa  از خاندان هوگوَ ، برادر فرَشوشتَر داماد زرتشت - شوهر پوروچيستا حكيمى توانگر و ستاره‌شناس بود . وى سمت وزارت گشتاسپ را داشت . در آبان يشت ، فقره 98 از ثروت خانواده‌اش سخن به ميان آمده است . در يسنا 46 ، فقره 17 ، يسنا 49 فقره 9 و يسنا 51 ، فقره 18 ، گشتاسپ يشت ، فقره 3 و آبان يشت ، فقره 68 از او ياد شده است . پورداود ، يشتها ، ج 1 ، ص 228 - 227 109 .  Justi , Iranisches Namenbuch , p  .  ( 3 ) - در اينجا ظاهراً مطلب قدرى مبهم مىباشد چرا كه تور و ايرج ، هر دو پسران فريدون بوده‌اند و تفاوتى در نژاد اين دو نبوده است . خود حكيم فردوسى نيز بر آن است كه سلم و تور و ايرج از 2 دختر جمشيد به نامهاى شهرناز و ارنواز زاده شدند . پس از سوى مادر نيز نژادشان بيگانه و متفاوت نبوده است . ليك ميرخواند از قول ابن المقفع گويد كه مادر سلم و تور ، دختر ضحاك بوده كه به ازدواج فريدون در آمده و خوى بد ايشان نيز ناشى از همين نژاد بوده است . ليك مادر ايرج ، به نام ايران دخت ، دختر يكى از بزرگان پارسى بود . ميرخواند ، روضة الصفا ، ج 1 ، ص 535 . ","page_name":" 396 ","page_number":394},
  {"content":"\r\n\r\nمىشود در ميان اين دو نژاد آشتى پديد آيد ؟ ليك من اين گونه مىپنداشتم كه هر كسى كه بسيار نيك انديش باشد ، بايد با هر كسى سخن بگويد .\r\nپاسخ دادن زرير ، ارجاسپ را\r\nدر همان هنگام چون شهريار آن سخنان را بگفت ، زرير سپهدار و اسفنديار شمشير كشيدند و گفتند : اگر در سراسر گيتى كسى باشد كه او را به پيغمبرى نپسندد و سر فرمان فرود نيآورد و به درگاه شاه فرخنده نيآيد و در پيش تخت درخشندهء او كمر نبندد و راه و كيش بهى او را نگيرد و بندهء اين كيش به نگردد ، ما با شمشير جان او را بگيريم و سرش را به دار بلند بيآويزيم . آنگاه سپهدار ايران ، آن سوار نبرده كه بسان شيرى دمنده و نامش زرير بود ، به آن شاه گيتى گفت : اى نامدار ، اگر شهريار به من دستور مىدهد ، آن ارجاسپ جادوگر را پاسخ گويم . گشتاسپ‌شاه كه چنين شنيد ، بپسنديد و گفت : هين ، برو و زود چنان پاسخ او را بده كه مايهء پند گرفتن آن دلاوران خلّخ گردد .\r\nپس زرير و اسفنديار گرانمايه و جاماسپ - آن دستور فرخنده - هر سه با هم با رخسارى كه پر از چين و دلى كه پر از اندوه گشته بود ، از پيش شاه برفتند و به ارجاسپ ، نامهء زشتى كه در خور آن نوشتهء او بود ، بنوشتند . آنگاه زرير سپهبد آن نامه را بىآن كه ببندد ، همچنان گشاده در دست گرفت و به پيش شاه برد و براى او بخواند . گشتاسپ‌شاه كه آن را بشنيد ، از آن زرير سوار و دانا و سپهبد و نيز از پسرش - اسفنديار - و جاماسپ خيره بماند . پس نامه را ببست و نام خود را بر آن بنوشت .\r\n\r\n","description":"","footnote":"","page_name":" 397 ","page_number":395},
  {"content":"\r\n\r\nآنگاه آن فرستادگان را به پيش شاه بخواندند . شاه به ايشان گفت : اين را بگيريد و به نزد او ببريد و ديگر از اين پس به اينجا نيآييد . و بدانيد كه اگر در اوستا و زند نبود كه بايد فرستاده را از هر گزندى زينهار داد ، من شمايان را از اين خواب بيدار مىكردم و همگى را زنده بردار مىساختم تا آن نابكار بداند كه نبايد در پيش شهريار ايران گردن بيازد . آنگاه گشتاسپ‌شاه نامه را بر زمين انداخت و گفت : اين را بگيريد و به سوى آن ترك جادوگر ببريد و او را بگوييد كه : همانا كه مرگت نزديك گشته و تو را ديگر به آب و خاك نياز آمده است . گردنت زده و ميانت خسته و استخوانت بر خاك ريخته باد . اگر خدا بخواهد در اين ماه از براى رزم ، زره آهنين بر تن كنم و سپاهيان را به توران زمين بيآورم و كشور گرگساران را تباه سازم .\r\nبازگشتن فرستادگان ارجاسپ با پاسخ گشتاسپ\r\nچون گشتاسپ - آن شاه زمين - سخنان خود را به پايان برد ، پيل سياهى را بخواند و آن فرستادگان را به دو سپرد و گفت : ايشان را بردار و از سرزمين ايران بگذران . و بدين سان آن فرستادگان سپهدار چين كه هر دو خاكسار گشته بودند و گشتاسپ‌شاه ، ايشان را رانده و خوار كرده بود ، از پيش آن شاه زمين برفتند و از آن بلخ فرّخ به خلّخ « 1 »  رفتند . ليك به خلّخ ، بىهيچ فرّخى رسيدند . چون از دور ايوان شاه را كه درفش سياه بر سر آن زده شده بود ، بديدند ، با دلى شكسته و چشمهايى كور گشته از آن پيل جهنده فرود آمدند و با جامه‌هايى سياه و رويى زرد ، پياده تا پيش ارجاسپ شاه برفتند و آن نامهء شهريار ايران را كه زرير سوار در پاسخ ارجاسپ نوشته بود ، به او بدادند .\r\nپس ارجاسپ بفرمود تا دبيران پير و جوانش را از توران بخوانند . دبيرش آن نامه\r\n\r\n","description":"","footnote":" ( 1 ) - ر . ك . ص 84 . ","page_name":" 398 ","page_number":396},
  {"content":"\r\n\r\nرا بگشود و به پيش آن شاه پيغو نژاد بخواند . در آن نامهء شهريار ، گشتاسپ‌شاه پسر لهراسپ‌شاه ، آن سوار نبرده و سرهنگ ايران ، آن نگهدار گيتى و سزاوار تخت شاهى نوشته بود كه : بدان كه خداوند ، پيامبرى به سوى من بفرستاد . اكنون اى پليد سترگ ، كه پيكرت بسان شير و گرگ است ، تو از آيين و كيش بهى سر پيچيده‌اى و كژّى و گمراهى به دلت راه يافته است . آن نوشته‌اى را كه فرومايه‌وار به شهريار ايران نوشته بودى ، رسيد و ما آن سخنهايى را كه تو بر گفتن آن سزاوار نبودى ، شنيديم . سخنانى كه نه نوشتنى بود و نه بنمودنى و نه خواندنى نه شنيدنى . در آن نامه گفته بودى كه تا چند ماه ديگر سپاهيان را به سوى كشور خرّم [ ايران 
  ] مىآورم . ليك بدان كه اين كار نه تا چند ماه ديگر و نه تا هيچ روزگارى نخواهد شد زيرا كه ما خود ، شيران خود را بيآوريم . پس تو رنج خويش را ميفزاى زيرا كه ما خود ، درهاى گنج را گشوديم .\r\nهزاران هزار پهلوان را كه همگى شيرمردان نيزه‌گزار و پهلويان ايرج‌نژاد هستند و هيچيك افراسيابى و پيغوى نيستند ، بيآوريم . پهلوانانى كه همگى ماه چهر و شاه‌روى و سروبالا و راستگوى و سزاوار پادشاهى و تخت و تاج و گنج و سپاه هستند . همگى نيزه‌دارانى شمشيرزن و سپاه آرايانى سپاه شكن و پذيرندهء كيش و هوشيار و شايستهء دستبند و گوشوار هستند . همگى سوار بر اسپانى زين كرده ، نيزه در دست دارند و نام من بر نگين همهء ايشان نوشته شده است . چون ايشان بدانند كه من كوس بر پيل بسته‌ام ، ديگر سُم اسپان ايشان ، كوه را نيز پست مىگرداند . چون در روز نبرد جوشن بپوشند ، گَرد را از آسمان نيز بگذرانند . به سختى كوه بر زين مىنشينند و تيغشان كوه را نيز پاره پاره مىگرداند . در ميان ايشان دو پهلوان سوار برگزيده چون زرير سپهدار و اسفنديار است كه چون جامهء آهنين بر تن كنند ، ديگر به جنگ آسمان نيز مىشتابند .\r\nچون گرز كوبندهء خود را به گردن برآورند ، از گرزشان فرّ و شكوه مىتابد . پس چون ايشان به پيش سپاه بيآيند ، تو بايد به ايشان نگاه كنى زيرا كه ايشان با آن تاج و تخت ، تنها به خورشيد ماننده هستند و پيوسته از چهره‌شان فرّ و بخت مىتابد . پهلوانانى برگزيده و اسپهبدانى ستوده و پسنديده و موبد هستند . پس تو هرگز جيحون را پر از\r\n\r\n","description":"","footnote":"","page_name":" 399 ","page_number":397},
  {"content":"\r\n\r\nمشك نساز زيرا كه من خود ، در گنج مىگشايم . اگر خدا بخواهد در روز نبرد ، با رزم ، سرت را به زير پا خواهم آورد « 1 »  .\r\nچون سالار تركان چنين نامه‌اى را بخواند ، از تخت فرود آمد و خيره بماند . آنگاه به سپهبدش گفت : پگاه فردا از سراسر پادشاهى ، سپاهيان را فراخوان . پس دلاوران لشگرگزين چين همگى به توران زمين رفتند و همهء سپاهيان و مرزداران كشور ارجاسپ را فراخواندند . ارجاسپ را دو برادر اهريمنى به نامهاى كهرم « 2 »  و انديرمان « 3 »  بود . پس كوس و پيل و درفشهاى آراستهء سرخ و زرد و بنفش را به ايشان دادند . سيسد هزار پهلوان برگزيده و سوار نبرده را نيز به ايشان ببخشيد و در گنج بگشود و روزىِ سپاهيان را بداد . آنگاه ناى رويين بزد و بنه برنهاد . پس زود برادرش - كهرم - را بخواند و يك سوى سپاهش را به دو داد . سوى ديگر سپاه را نيز به انديرمان\r\n\r\n","description":"","footnote":" ( 1 ) - پاسخى كه زرير براى ارجاسپ نوشت در يادگار زريران بدين گونه آمده است : « از گشتاسپ شاه ايران به ارجاسپ خيونان شاه درود . در آغاز ، ما اين دين پاك را نهليم و با شما همكيش نشويم و ما اين دين پاك را از هرمزد پذيرفتيم و بنهليم و با شما دگر ماه انوش خوريم . آنجا به بيشه هوتُس و مرغ زردشتان كه نه كوه بلند دارد و نه درياى ژرف ( دارد ) به آن دشت هامون ، اسبان نيك پى ( نتيجه نبرد را ) گزارش ( كنند ) . شما از آنجا آييد تا ما ( نيز ) از ايدر آييم ، و شما ما را ببينيد ( و ) ما شما را ببينيم . ( و ) شما را نشان دهيم كه چگونه ديو از دست يزدان نابود شود » . يادگار زريران ، بند 22 - 17 در متون پهلوى ، ص 51 . برخى آورده‌اند كه گشتاسپ در پاسخ ارجاسپ چنين نوشت كه ديگر حتى اگر ارجاسپ دست از جنگ بردارد ، گشتاسپ از جنگ دست نخواهد كشيد . طبرى ، تاريخ طبرى ، ج 2 ، ص 162 با نويرى نهاية الإرب ، ج 10 ، ص 162 . ثعالبى در روايتى متفاوت آورده است كه چون نامهء ارجاسپ در حضور گشتاسپ و ديگر بزرگان خوانده شد ، همهء آن ويژگان از گشتاسپ خواستند تا پاسخ بايسته‌اى بدهند . « ليك گشتاسپ چنين اجازه‌اى به آنان نداد و رو به فرستاده كرد و گفت : پيش خدايگانت باز گرد و بگو كه از اندازهء خود در گذشته‌اى و سخنى بزرگتر از دهانت رانده‌اى . بسا مرگا كه از كلمه‌اى بزايد . اى بيچاره ، تو كه هستى كه آيين مرا زشت بشمارى و در كار با من به رويارويى برخيزى ؟ اگر من تو را رها نمىكردم كه بخوابى و بياسايى ، چنين خوابهاى پريشانى نمىديدى . پاسخ چنان است كه خواهى ديد ، نه چنين كه مىشنوى . درود بر جز تو باد » . تاريخ غررالسير ، ص 167 - 166 .  ( 2 ) -  Kuhram  166 .  Justi , Iranisches Namenbuch , p  .  ( 3 ) - نام اندريمان در اوستا به صورت وَنْدَرِمَئينيش  Vandaremaini  آمده است . اين نام به معناى كسى است كه منش و خيالش در پى شهرت و مدح مىباشد . نام وى در شاهنامه به اندريمان يا اندريمن و توسط ثعالبى به « كندرمان » تغيير يافته است . پورداود ، يشتها ، ج 1 ، ص 289 ثعالبى ، تاريخ غررالسير ، ص 201 . ","page_name":" 400 ","page_number":398},
  {"content":"\r\n\r\nبداد و خود ارجاسپ در ميان سپاهيان بايستاد . تُركى به نام گرگسار بود « 1 »  كه روزگار بسيارى بر او گذشته بود و گويى هيچ چيزى بجز بدى نمىشناخت . پس اسپهبدى سپاه را به دو داد . به برادرش - بيدرفش - نيز يك درفش گرگ پيكر بداد . آنگاه يكى از دليران را به نام خشاش كه نرّه شير نيز ياراى جنگ با او را نداشت ، ديده‌بان و پيش رو سپاهيان بكرد و درفشش را به دو داد . سپس شاه تركان به تُركى به نام هوشديو پيام فرستاد كه : تو پشت سپاهيان را نگهدار باش و اگر كسى از سپاه ما از ميان راه بازگشت ، تو در همانجا كه او را يافتى ، بكش . پس در اين كار هوشيار باش . بدين سان آن شاه بىكيشان با دلى پر از خون و چشمى پر از اشك و با خشم بسيار مىرفت و تاراج مىكرد و كاخها را مىسوزاند و درختان را از بيخ و شاخ مىكَند و بدين گونه سپاهيان خود را به ايران زمين آورد .\r\nگرد آوردن گشتاسپ ، سپاه خود\r\nچون به گشتاسپ شاه آگهى رسيد كه سالار ترك و چين با سپاهيانش از جاى خود روان گشته و خشاش پليد را در پيش سپاه بفرستاده است و او آمده تا با سپاهيانش ، همهء كشور را ويران كند پس گشتاسپ به سپهبدش گفت : پگاه فردا همهء پيلان و سپاهيان را بيآراى . آنگاه به سوى مرزدارانش نامه نوشت و ايشان را گفت :\r\nخاقان ديگر راه رادمردى را رها كرد . پس اكنون كه دشمنم از مرز بگذشت ، سپاهيان خود را به درگاه من آوريد . چون اين نامه به مرزداران رسيد و دانستند كه دشمن پديدار گشته ، چندان سپاه به درگاه شاه ايران بيآمد كه گياه نيز به اندازهء آن سپاهيان بر زمين نبود . همهء پهلوانان گيتى از براى آن شاه كيان ميان ببستند و همهء مرزداران به فرمان او به درگاه شاه روى نهادند . چندى نگذشت كه هزاران هزار سپاهى به درگاه\r\n\r\n","description":"","footnote":" ( 1 ) .  Gorgsr  . 122 .  Justi , Iranisches Namenbuch , p  اين نام در برهان قاطع به صورت كرَگسار  Kargsr  ضبط شده است . همان ، ماده كرگسار . ","page_name":" 401 ","page_number":399},
  {"content":"\r\n\r\nشاه ايران آمد . پس شاه ايران به لشگرگاه آمد و آن سپاهيان را بديد و كسانى را كه شايستهء رزم بودند ، برگزيد . دل آن شاه فرخنده از آن همه سپاهى خيره گشت و شادمان شد .\r\nروز ديگر گشتاسپ با موبدان و خردمندان و بزرگان و اسپهبدان در آن گنجى را كه جمشيد پُر كرده بود ، بگشود و به آن سپاهيان براى دو سال درم بداد . آنگاه چون روزىِ سپاهيان را ببخشيد و به ايشان جوشن بداد ، ناى و كوس بزد و بنه برنهاد . پس بفرمود تا درفش همايون آن شاه فرخنده را به پيش سپاه ببرند . و بدين سان چنان سپاهى به سوى رزم ارجاسپ كشانيد كه هرگز كسى به مانند آن نديده بود « 1 »  .\r\nاز تاريكى گَرد اسپان و سپاهيان ، نه كسى روز روشن را ديد و نه ماه را . از بسيارىِ بانگ اسپان و خروشها ، گوش نالهء كوس را نيز نمىشنيد . درفشهاى بسيارى را بسان درختانى كه بر كوهسار روييده باشند ، برافراشتند و سرنيزه‌ها را به مانند بيشهء نِيستان به هنگام بهار ، از ابر نيز گذراندند . و بدين سان به فرمان گشتاسپ‌شاه ، سپاهيان ، كشور به كشور برفتند .\r\nگفتن جاماسپ ، انجام رزم با گشتاسپ\r\nچون از بلخ بامى به جيحون رسيدند ، سپهدار و سپاه فرود آمدند . شهريار ايران از ميان سپاه بيرون شد و از اسپ فرود آمد و بر تخت بنشست . آنگاه آن جاماسپ گرانمايه را - كه رهنمون گشتاسپ بود - به نزد خود فراخواند . جاماسپ سرِ موبدان و شاه خردمندان و چراغ بزرگان و اسپهبدان بود . او چنان پاك تن و پاكيزه جان بود كه نهان براى او آشكار بود . ستاره‌شناسى گرانمايه بود و در فرهنگ و دانش پايگاه\r\n\r\n","description":"","footnote":" ( 1 ) - در يادگار زريران آمده است كه گشتاسپ فرمان داد تا بجز موبدان ، همهء مردان از 10 تا 80 ساله تا يك ماه بعد براى جنگ به درگاه او بيآيند و در غير اين صورت به دار آويخته خواهند شد . همان ، بند 25 - 24 در متون پهلوى ، ص 51 . ","page_name":" 402 ","page_number":400},
  {"content":"\r\n\r\nبلندى داشت . پس شاه ايران از او بپرسيد و گفت : خداوند به تو كيش به و انديشهء پاكيزه بداد . در گيتى هيچ‌كسى به مانند تو نيست و گيهاندار تنها اين دانش را به تو داده است و بس . اينك بايد كه در اختر اين كار بنگرى و مرا بگويى كه آغاز و انجام جنگ چگونه خواهد بود و چه كسى در اينجا بيشتر درنگ خواهد كرد ؟ جاماسپ پير را از شنيدن آن سخنان ، خوش نيآمد و با روى دژم به گشتاسپ گفت : چنين مىخواستم كه ايزد دادگر ، مرا اين خِرد و هنر نمىداد . اگر اين هنر را نداشتم ، اكنون نيز شهريار ، سرنوشت را از من نمىپرسيد . اينك من اين سخن را به شاه نگويم زيرا اگر بگويم آن شاه شاهان مرا تباه كند . مگر اين كه شاه با داد خود پيمانى ببندد كه نه خود بد كند و نه به بد فرمان دهد . گشتاسپ‌شاه كه چنين شنيد ، گفت : سوگند به نام خدا و به نام اين نيك انديش آورندهء كيش « 1 »  و به جان زرير - آن سوار نبرده - و به جان اسفنديار گرانمايه كه هرگز به روى تو بد نكنم . نه خود بد كنم و نه فرمان به بد دهم . پس تو هرچه در اين كار مىبينى ، بازگوى زيرا كه تو چاره‌دان هستى و من چاره‌جويم .\r\nپس جاماسپ خردمند گفت : اى شاه گرانمايه ، هميشه تاج شاهى به تو تازه بادا .\r\nاز بنده آزرده مشو و خشم خود را فرو گذار . خوشا آن كسى كه هرگز خشم تو را به چشم خود نبيند . اينك اى شاه نبرده و نامجوى ، بدان كه چون پهلوانان رزم بيآورند و با يكديگر روياروى گردند ، در آن هنگام كه بانگ و هياهو كنند ، گويى كوه را از جا بركَنند . مردان مرد پيش آيند و آسمان از گَرد نبرد ، تيره گردد . ببينى كه همه‌جا كبود گشته و زمين پر از آتش و آسمان پر از دود شده است . از آن زخم و گرزهاى گران و چنان پتك پولاد آهنگران ، ترنگاترنگى « 2 »  در مغزها افتد و همه‌جا پر از دَم شور و جنگ بشود . چرخ و گردونه‌ها شكسته شوند و جويها از خون پر شود . پسران بسيارى را بىپدر گشته و پدران فراوانى را نيز بىپسر شده ببينى . نخست اردشير -\r\n\r\n","description":"","footnote":" ( 1 ) - مراد زرتشت است .  ( 2 ) - ترنگاترنگ ، اسم صوت است . صداى انداختن تيرهاى پى در پى را گويند . ","page_name":" 403 ","page_number":401},
  {"content":"\r\n\r\nآن كِى نامدار و جنگجوى دلير و سر شهرياران - اسپ خويش را تازيان به پيش افكنَد و هر كسى را كه به پيش او آيد ، بر خاك افكند . چندان سواران ترك را از اسپ به زير آورد كه هرگز كسى شمار آنها را نداند . ليك سرانجام كشته شود .\r\nپس از او شيداسپ - فرزند شاه - اسپ سياه خود را از براى كين اردشير تيز گرداند و دژم گردد و تيغ را بركشد و در آن تاختن او مردم بسيارى كشته شوند . ليك سرانجام ، بخت ، او را نيز خاكسار كند و سر تاج دارش برهنه گردد . در همان هنگام فرزند من كه بند مرا بر ميان بسته ، به كين شيداسپ - فرزند شاه - همچون رستم به ميان سپاه بيآيد و چه بسيار نامداران و پهلوانان چين كه به دست آن شير پهلوان بر زمين افكنده شوند . او در آن رزم رنج بسيار ببيند و اكنون به آن شاه خسروان مىگويم كه چگونه باشد . در آن جنگ ، ايرانيان درفش فروزندهء كاويان را بر زمين اندازند . چون گرامى « 1 »  ، آن درفش همايون را بر خاك و خون افتاده ببيند ، از پشت اسپش به زير آيد و دليرانه آن درفش را برآورد و با يك دست ، شمشير و با دست ديگر ، آن درفش بنفش را بگيرد . و بدين گونه بسيارى از دشمنان را بر خاك افكند و جان آن اهريمنان را بگيرد . ليك ناگهان آن دشمن پر ستيز ، با شمشير تيز دست او را از تن جدا كند . پس گرامى آن درفش بنفش را با دندان بگيرد و نگاه دارد . ولى سرانجام تيرى بر ميان او رسد و ديگر آن پهلوان از ميان برود .\r\nپس نستور « 2 »  آزاده - پسر زرير - بسان نرّه شيرى اسپ خود را به پيش افكند و دشمنان بسيارى را ناپديد گرداند . براستى كه كسى كارى شگفت‌تر از كار او نديده\r\n\r\n","description":"","footnote":" ( 1 ) ثعالبى نام گرامى را به صورت صحيح « گرامى كرد » آورده است . تاريخ غررالسير ، ص 169 همچنان كه در يادگار زريران ضبط شده است . همان بند 106 در متون پهلوى ، ص 61 .  ( 2 ) - نام نستور در اصل در پهلوى بستور  Bestr  مىباشد . در اوستا نيز به صورت بَستَ وَئيرى  Bastawairi  آمده است كه به معناى جوشن بسته مىباشد . در فروردين يشت ، فقره 103 به فروهر او درود فرستاده شده است . در رساله شهرهاى ايران نيز نام او بستور آمده و بناى شهر بست در سيستان به دو منسوب است . رساله شهرهاى ايران ، بند 36 و 14 در متون پهلوى ، ص 67 65 . ثعالبى هم نام او را به صورت صحيح بستور آورده است . تاريخ غررالسير ص 168 پورداود ، يشتها ، ج 1 ، ص 287 و ج 2 ص 87 65 .  Justi , Iranisches Namenbuch , p  . ","page_name":" 404 ","page_number":402},
  {"content":"\r\n\r\nباشد . چون سرانجام آن سوار برگزيده بر دشمنان چيره شود و پيروز بازگردد ، نيوزار - آن سوار برگزيده و پسر شاه گيتى - بيآيد و پهلوانى نمايانى بكند و شست تن از آن پهلوانان اهريمنى را بر خاك افكند . ليك سرانجام تركان سر از تن او جدا سازند و تن پهلوانش را بر خاك افكنند .\r\nپس آن سوار نبرده و نرّه شير دليرى كه نامش زرير است ، با كمندى در دست و نشسته بر اسپى زرد رنگ و با جوشن زرى كه بسان ماه درخشان است ، به پيش آيد و همهء سپاهيان به دو خيره گردند . پس هزار تن از پهلوانان دشمن را در بند آورد و به سوى شهريار فرستد . آن شاهروى در هر جايى كه پا بنهد ، از بدخواهان ، جوى خون روان سازد . چون آن پهلوان بسيارى از گُردان سپاه دشمن را بكشد ، ديگر هر كسى او را بستايد و هيچ‌كس را ياراى پايدارى در برابر او نباشد . شاه خرگاه را به ستوه آورَد .\r\nليك ناگهان آن اردشير بزرگ را ببيند كه با رخسارى سياه گشته و تنى به زردى زرير « 1 »  بر خاك افتاده است . زرير كه چنين بيند ، به زارى بر او بگريد و آن اسپ تازى زرد رنگ خود را از جا برانگيزد و چنان با خشم و كين به خاقان روى نهد كه گويى مىخواهد او را از زين بربايد . چون زرير ، ارجاسپ را ببيند ، گشتاسپ‌شاه را نيايش كند و ديگر به سوى هيچ‌كسى در گيتى ننگرد و ردهء سپاه دشمن را يك سره بردرد .\r\nپيوسته زند زردشت را بر زبان آورد و ديگر به گيتى پشت كند و روى خود را به سوى يزدان گرداند . ليك سرانجام بخت او تيره شود و آن درخت گزيده بريده گردد .\r\nكسى به نام بيدرفش به سوى زرير نيزه‌دار و آن درفش بنفش بيآيد . ولى از آنجا كه او را ياراى رويارويى با زرير پهلوان برگزيده نيست ، بر سر راه او نخيز « 2 »  سازد و همچون پيلى مست با يك تيغ به زهر آب داده در دست بر آن راه بنشيند . چون زرير\r\n\r\n","description":"","footnote":" ( 1 ) - زرير گياه زرد رنگى است كه براى رنگ كردن جامه به كار مىرود و آن را اسپرك نيز گويند . بعضى گويند برگ زردچوبه است و بعضى ديگر گويند نوعى ديگر از گل است . برهان قاطع ، ماده زرير .  ( 2 ) - نخيز به پارسى به معناى كمين كردن است . ","page_name":" 405 ","page_number":403},
  {"content":"\r\n\r\n- آن شاه گيتى - از رزم بازگردد « 1 »  ، آن تُرك كه ياراى رفتن آشكارا به پيش او را ندارد ، تيرى بر او بياندازد و بدين سان زرير - آن شاه آزادگان - به دست آن بيدرفش پليد ناپديد گردد . و بيدرفش آن اسپ زرير را به همراه زين آن به نزد تركان ببرد .\r\nپس سپاهيان نامدار و بزرگ ايران همچون شير و گرگ با دشمن درآويزند و چنان با يكديگر بجنگند كه زمين از خون پهلوانان سرخ گردد . روى پهلوانان زرد شود و بر مردان راستين نيز لرزه بيافتد . گَرد سپاهيان تا به خورشيد برآيد و از آن همه گَرد ديگر كسى روى ماه را هم نبيند . فروغ سرنيزه و تير و تيغها بسان ستاره از پشت ابر بتابد . از زخمى كه پهلوانان مىزنند ، پيوسته يكى را بر ديگرى مىافكنند . همه زخمى گردند و پدر بر پسر و پسر بر پدر افتد « 2 »  .\r\nچندان سپاهيان كشته گردند كه آن رزمگاه از خونشان تر گردد . پس آن بيدرفش پليد سترگ همچون گرگى درّنده با تيغى به زهر آب داده در دست و سوار بر اسپ تازىاى كه به مانند پيلى مست است ، به پيش آيد و سپاهيان نامدار فراوانى از ميان سپاه شاه ايران به دست او تباه گردند . پس آن اسفنديار فرّخ با سپاهى در پشت و به يارى يزدان بيآيد و با ديدگانى پر خون و دلى پر از ستيز بيدرفش ، به تيزى اسپ خود را به وى افكند و تيغى هندى بر آن بيدرفش زند و او را بر دو نيم سازد و نيمه‌اى از او را از زين بر خاك افكند . سپس آن گرز آهنين را در دست گيرد و فرّه و شكوه را از خود بتاباند . با يك تاختن ، سپاه دشمن را از\r\n\r\n","description":"","footnote":" ( 1 ) - در نسخهء ژول مُل ، ص 1186 ، بيت 395 اين بيت اين گونه آمده :\r\nچو شاه جهان باز گردد ز رزم * شكسته سليح و گسسته گرزم\r\nليك بايد در نظر داشت كه تمام مبارزات زرير با پيروزى توأم بوده و او پيروزمندانه از آن جنگ به لشگرگاه خود باز مىگشته كه ناگهان بيدرفش بر او كمين كرده و او را مىكشد . پس مصرع دوم بيت مزبور چندان صحيح به نظر نمىرسد و ضبط نسخهء بروخيم ، ج 6 ، ص 1518 بسيار درست‌تر مىباشد :\r\n« تو گويى كه بيرون خرامد ز بزم » ^ CENTER .  ( 2 ) - در اينجا بيتى وجود داشته كه به علت تفاوت بسيار ضبط مصرع دوم آن در نسخ مختلف و مشخص نبودن دقيق مفهوم از آوردن آن در متن خوددارى شد . نسخهء ژول مُل ، ص 1187 ، بيت 406 :\r\nو ز آن زارى و نالهء خستگان * ببند اندر آيند پايستگان\r\nدر نسخهء مسكو ، ج 6 ، ص 92 مصرع دوم چنين ضبط شده است :\r\n« ببند اندر آيند نابستگان » ^ CENTER و در همانجا در نسخهء بدل آن چنين مىباشد :\r\n« ببند اندر آيند پا بستگان » ^ CENTER . ","page_name":" 406 ","page_number":404},
  {"content":"\r\n\r\nجايشان بگسلد و ديگر ايشان را برجاى نگذارد . آنها را با نوك سرنيزهء خود بردارد و همگى را تباه سازد و بپراكند . سرانجام سالار چين از اسفنديار - آن پهلوان باآفرين - گريزان شود و با دلى شكسته و آن همه خونهاى بر زمين ريخته رو به سوى توران بگريزد و با سپاهيانى اندك راه بيابان را در پيش گيرد . و بدين سان شاه ايران ، پيروز و دشمن ، تباه گردد .\r\nاينك اى شاهنشاه برگزيده ، بدان كه بجز آنچه من گفتم نخواهد شد و يك سخن نيز بيشتر يا كمتر از اين نباشد . پس تو نيز از اين پس روى خود را بر من دژم مكن زيرا آنچه من گفتم تنها به فرمان تو اى شاه پيروزگر بود . پس چون شاه فرخندهء ايران در بارهء آن درياى ژرف و راه تاريك از من بپرسيد ، روا نديدم كه آن را بر شاه نهان سازم . و گرنه من اين راز را هرگز نمىگفتم « 1 »  .\r\nچون شاه ايران آن راز را بشنيد ، در گوشهء تخت بخسپيد و آن گرز زرّين از دستش بيافتاد و گويى همهء آن فرّ و شكوه او برفت . به روى بيافتاد و هيچ سخنى نگفت و خاموش و بيهوش گشت . چون آن شهريار ، هوش باز آورد ، از تخت فرود آمد و به زارى بگريست و گفت : ديگر اين تخت شاهى از چه رو بايد براى من باشد زيرا كه روزم سياه خواهد شد و آن دو ماه و سواران دلير و شاه من خواهند رفت . ديگر پادشاهى و بخت و توانايى و تاج و تخت چرا بايد براى من باشد زيرا كه اينها كه در نزد من گرامىتر هستند و برگزيدهء سپاه و نام آورترين اند ، از پيش من خواهند رفت و اين دل ريش مرا از تنم برخواهند كشيد . آنگاه گشتاسپ‌شاه به جاماسپ گفت : اگر كار چنين است ، پس در هنگام رفتن به سوى كارزار ، آن برادر جنگ جويم را فرا نخوانم و بدين سان دل مادر پيرم را نسوزانم . او را نمىفرمايم كه به رزم برود و سپاهيان را به گرزم « 2 »  فرّخ مىسپارم . پس همگى آن آزادگان و جوانانم را كه هر يك\r\n\r\n","description":"","footnote":" ( 1 ) براى آگاهى از اين پيش گويى جاماسپ به طور كامل ر . ك . يادگار زريران ، بند 114 - 35 در متون پهلوى ، ص 62 - 52 نيز ثعالبى ، تاريخ غررالسير ، ص 168 - 167 .  ( 2 ) - گُرَزْم  Gurazm  پسر گشتاسپ و برادر اسفنديار بوده است . صورتهاى اصلىتر اين نام  Kawrasmo Kawrazem  و  Kawrasman  بوده است كه به معناى فرماندهء رزم كيانى مىباشد . اين نام به صورتهاى كرَزْم  Kurazm  و قُرَزْم  Ghorazm  نيز ضبط شده است . وى در اوستا از پارسيان شمرده شده و در فروردين يشت ، فقره 103 پس از اسفنديار و بستور ، فروهر پاكش ستوده شده است . ليك وى همان كسى است كه بعدها - چنان كه خواهد آمد - در بارهء اسفنديار در نزد گشتاسپ بدگويى كرد و اسباب زندانى شدن او را فراهم آورد . ر . ك . پورداود ، يشتها ، ج 2 ، ص 276 87 159 .  Justi , Iranisches Namenbuch , p  برهان قاطع ، ماده گرزم . ","page_name":" 407 ","page_number":405},
  {"content":"\r\n\r\nهمچون تن و جانم هستند ، به پيش خود بخوانم و در پيش خويش بنشانم و زره بر تنشان نكنم . پس آنگاه ديگر نوك تير خدنگ چگونه مىتواند به كوه و سنگى كه به آسمان برشده باشد ، برسد ؟ جاماسپ خردمند كه چنين شنيد ، به آن شاه زمين گفت : اى شاه نيكخوى باآفرين ، اگر ايشان با كلاه كيانى بر سر در پيش سپاه نباشند ، ديگر چه كسى را ياراى رفتن به پيش آن پهلوانان چين و باز آوردن آن فرّهء پاك كيش خواهد بود ؟ پس تو اينك از روى اين خاك برخيز و بر تخت بنشين و فرّهء پادشاهى را تباه مساز . زيرا كه اين راز خدا است و در برابر اين كار هيچ چاره‌اى نيست و بدان كه خداوند گيتى ستمكار نيست . پس تو را از اندوه خوردن ، سودى نرسد ، زيرا كه اين سرنوشت است و خواهد شد . دلت را بيش از اين نژند مساز و تو نيز داد گيهان آفرين را بپسند . و بدين سان جاماسپ آن شاه را پند بسيار بداد . شاه سخنان او را بشنيد . پس بر تخت بنشست و ديگر دل به رزم شاه چگل « 1 »  نهاد . به رزم و نبردش شتاب آمد و از آن انديشهء دل ، ديگر خواب به چشمش نيآمد .\r\nسپاهيان آراستن گشتاسپ و ارجاسپ\r\nچون جاماسپ آن سخنان را به گشتاسپ بگفت ، ديگر سپيده دميد و فروغ ستاره ناپديد شد . پس شاه از آنجا به رزمگاه خراميد و آن سپاهيان برگزيده را فرود\r\n\r\n","description":"","footnote":" ( 1 ) - ر . ك . ج 4 از كتاب حاضر ، ص 181 . ","page_name":" 408 ","page_number":406},
  {"content":"\r\n\r\nآورد . آنگاه در هنگامى كه باد سپيده‌دم ، بوى گلها را از باغ به كاخ مىآورد ، به آيين ايرانيان ، ديده‌بانانى را به هر سو بفرستاد . پس سوارى بيآمد و به شاه گفت : شاها بدان كه سپاه دشمن نزديك گشت . اى شهريار زمين ، چنان سپاهى است كه هرگز به مانند آن از ترك و چين نيآمده است . آن سپاه در نزديكى ما فرود آمدند و در كوه و دشت سراپرده بزدند . آنگاه سپهدار ايشان ديده‌بانى را برگزيد و روانه كرد و من آن ديده‌بان را بديدم .\r\nگشتاسپ آزاده - آن شاه دلير - كه چنين شنيد ، سپهبدش - آن زرير فرّخ - را فراخواند و درفشى به دو داد و گفت : بتاز و پيلان و سپاه را بيآراى . زرير سپهبد كه رزم با سالار چين را مىخواست ، برفت و سپاهيان را بيآراست . پس شاه پنجاه هزار سوار برگزيده را به اسفنديار داد و بدين سان يك سوى سپاهش را به اسفنديار - كه دلش همچون شير و بَرَش بسان ببر بود - سپرد . سوى ديگر سپاهش را نيز با سپاهيان خوب و برگزيده بيآراست . آنگاه آن سپاه را به گرامى پهلوان - كه شير گيتى « 1 »  و همتاى شاه بود - سپرد . سپس پنجاه هزار سوار دلير را به زرير فرّخ - كه سپهبد او بود - داد . شاه ايران ، ميان سپاه را به زرير - كه شير ژيان و دستور شاه بود - سپرد . آنگاه پشت سپاه را به نستور - كه فرّخ‌نژاد و چراغ سپهدار بود - داد . و بدين سان چون گشتاسپ سپاهيان را بيآراست ، اندوهگين و به ستوه آمده از آن رنج ، به كوه رفت و بر آن تخت خوب و تابنده بنشست و از آنجا به سپاهيان خود نگاه كرد .\r\nاز سوى ديگر ، ارجاسپ - آن شاه سواران چين - نيز سپاهيانش را بدين گونه بيآراست . سد هزار تن از آن سواران نبرده و كارآزمودهء خلّخى را برگزيد و ايشان را به سوى بيدرفش - كه كوس بزرگ و درفش زرّين با او بود - بفرستاد و بدين گونه يك\r\n\r\n","description":"","footnote":" ( 1 ) - در نسخهء ژول مُل ، ص 1189 ، بيت 464 اين بيت بدين گونه آمده :\r\nبگرد گرامى سپرد آن سپاه * كه فرزند او بود و همتاى شاه\r\nليك گرامى پسر گشتاسپ شاه نبوده و پسر جاماسپ بوده است . پس مصرع دوم بيت مزبور اشتباه است و ضبط صحيح در نسخهء مسكو ، ج 6 ، ص 96 ديده مىشود كه مصرع دوم بدين گونه مىباشد :\r\n« كه شير جهان بود و همتاى شاه » ^ CENTER . ","page_name":" 409 ","page_number":407},
  {"content":"\r\n\r\nسوى سپاهش را به آن بيدرفش داد كه شير يله نيز ياراى آمدن به پيش او را نداشت .\r\nآنگاه سوى ديگر سپاه را با سد هزار سوار برگزيده به گرگسار داد . ميانگاه سپاهش را نيز بدين سان با سپاهيان خوب و برگزيده بيآراست و آن را به نامخواست جادوگر خويش كام بداد . سپس سد هزار سوار پهلوان را كه كارهاى نمايانى در گيتى كرده بودند ، به پشت سپاه فرستاد و آنها را به كهرم - آن مرد سوار گرانمايه و كارآزموده و جنگجوى سرفراز كه سرد و گرم بسيارى چشيده بود - سپرد و بدين گونه آن پسرش - كهرم - را نگهدار و سپاه آراى سپاهيان كرد « 1 »  .\r\nآغاز رزم ايرانيان و تورانيان\r\nچون آن شب بگذشت و روز فرا رسيد و خورشيد گيتىفروز بتابيد ، هر دو سپاه بر اسپ سوار شدند . گشتاسپ‌شاه كه از آن كوه ديد كه پهلوانان بر زين نشستند ، بهزاد - آن اسپ سياه‌رنگ - را كه گويى كوه بيستون بود ، پيش خواست . آنگاه برگستوان بر آن افكند و بدين سان گشتاسپ پهلوان بر آن سوار گشت . چون هر دو سپاه روياروى گشتند ، بر پيلها ناى رويين بزدند . رده‌هاى پهلوانان را كه بيآراستند ، هر يك از پهلوانان براى خود همنبردى بخواستند و نخست بسان تگرگ بهارى چنان تيربارانى بكردند كه آفتاب نيز از گيتى ناپديد گشت و هرگز كسى چنين شگفتىاى نديده است . از آن درياى پيكانها چشمهء آفتاب پوشيده شد . گويى ابرى بر آسمان پديدار شد كه از آن الماس مىباريد . از آن گرزداران و نيزه‌ورانى كه بر اين و آن مىتاختند ، آسمان سياه و زمين يك سره پر از خون شد .\r\nنخست اردشير - آن سوار دلير و پسر شهريار گيتى - بيآمد و بسان پيلى مست به\r\n\r\n","description":"","footnote":" ( 1 ) - در زند بهمن يسن مكان وقوع جنگ مزبور ، سپيد بيشه دانسته شده است . اگر چه در همانجا روايتى مبنى بر وقوع آن در پارس هم آورده شده ، ليك بيشهء مزبور در حوالى رود جيحون بوده است . ر . ك . زند بهمن يسن ، ص 12 . ","page_name":" 410 ","page_number":408},
  {"content":"\r\n\r\nآوردگاه رفت . گويى توس اسپهبد بود . پس بىآن كه از آن سرنوشت آگاه باشد ، به گِرد سپاهيان بگشت . ليك ناگهان ناوكى به ميان او خورد و از آن زره گرانش بگذشت . و بدين سان آن شاه از آن اسپ سرخ‌رنگ به زير افتاد و تن شاهوارش پر از خاك و خون گشت . دريغ آن روى نيكويى كه به تابندگى ماه بود و ديگر آن شاه خردمند آن را نديد .\r\nپس اورمزد « 1 »  شيرمرد با رخسارى به سرخى لاله در ميان سبزه با دشنه‌اى آب داده به زهر در دست به پيش آمد و بسان شيرى كه بخواهد گور ژيان را به زير آورَد ، خروشى برآورد . آنگاه به كين آن شاهزادهء سوار ، هزار تن از سواران دشمن را بكشت . ليك در آن هنگام كه از جنگ بازمىگشت ، تيرى به زرهش خورد و بدين سان آن شاهزاده تباه گشت . دريغ آن پهلوان گرانمايهء نبرده كه بىآن كه پدرش او را ببيند ، بمرد .\r\nپس شيداسپ‌شاه كه بسان ماه و مانندهء خود شاه بود ، سوار بر اسپى بادپاى به رنگ نيل كه تنش همچون پيل بود ، بيآمد و به آوردگاه رفت . پس چندى نيزه بر دست بگرديد . آنگاه اسپ را نگاهداشت و گفت : كهرم سترگ كه پيكرش بسان ببر و گرگ است ، كجاست ؟ در همان هنگام ديوى بيآمد و گفت : من كهرم هستم ، كه از شير گرسنه نيز كينه مىجويم . پس هر دو چون باد با نيزه بگشتند و ناگهان شيداسپ شاهزاده نيزه‌اى به آن تُرك بزد و او را از اسپ به زير آورد و سرش را از تن جدا كرد و كمر زرّينش را بر خاك افكند . آنگاه بسان يك كوه كه بر پشت زين باشد ، در پيش آن پهلوانان چين بگشت . براستى كه هيچ‌كس به مانند او نديده بود . پس ناگهان از براى آن خوبى ، به دو چشم زخمى رسيد . يكى از تركان تيرى بر او بيانداخت و بدين گونه آن شاهزاده بر باد شد . دريغ آن شاه نازپرورده كه پدرش بىآن كه بارى ديگر رويش را ببيند ، درگذشت .\r\n\r\n","description":"","footnote":" ( 1 ) - اورمزد نوهء پسرى اسفنديار بوده است . برهان قاطع ، ماده اورمز و اورمزد . ","page_name":" 411 ","page_number":409},
  {"content":"\r\n\r\nكشته شدن گرامى ، پور جاماسپ\r\nپس سوار جنگ جويى به نام گرامى - كه فرزند گرانمايهء [ جاماسپ 
  ] دستور شاه بود - بسان رستم پسر دستان سام ، با كمندى گِرد كرده بر فتراك و سوار بر اسپى زرد رنگ از ميان سپاه بيرون آمد و به پيش ردهء چينيان بايستاد . آنگاه خداوند دادار را ياد كرد و گفت : آيا كداميك از شما آن چنان شيردل است كه به سوى اين نيزهء جان گسل بيآيد ؟ آن نامخواست جادوگر خويش كام كجاست ؟ نامخواست كه چنين شنيد ، سوار بر اسپى بسان كوه برفت و بدين گونه آن دو سوار دلير با گرز و نيزه و شمشير و تير با يكديگر بگشتند . گرامى پهلوانى بود كه زور شير را داشت و هيچ سوار دليرى در برابر او تاب نمىآورد . پس نامخواست كه آن زور كيانى و تيغ برّنده را ديد ، از برابر گرامى بگريخت .\r\nگرامى كه چنين ديد با خشمى تيز و دلى كه از آن كينه ، پر از خون گشته بود و با روانى پر ستيز به ميان ردهء سپاه دشمن افتاد . پس از دامان كوه باد برخاست . از دو سو سپاهيان بهم برآويختند و گَرد سهمگينى به پا كردند . ناگهان در ميان آن شورش سپاهيان و آن زخم شمشير و گَرد سياه ، آن درفش فروزندهء كاويانى از دست ايرانيان بر زمين افتاد . در همان هنگام گرامى كه ديد آن درفشِ بسان نيل را بر زمين افكنده‌اند ، از پشت اسپ فرود آمد و آن را از روى خاك برداشت و خاك را از آن بسترد و پاك كرد . ناگاه چون پهلوانان چين او را بديدند كه آن درفش را از روى خاك برداشت و گَرد از آن بسترد ، پيرامونش را بگرفتند و از هر سو بر او بتاختند و با شمشير دستش را از تنش جدا كردند . شگفتا كه گرامى آن درفش فريدون را به دندان گرفت و با يك دست گرز بزد . ليك سرانجام او را به زارى بكشتند و با خوارى بر آن خاك گرمش بيافكندند . دريغ آن سوار دلير نبرده كه جاماسپ - آن پير خردمند - ديگر بار نديدش .\r\n\r\n","description":"","footnote":"","page_name":" 412 ","page_number":410},
  {"content":"\r\n\r\nپس در همان هنگام نستور شير - آن شاهزادهء نبرده و پسر زرير - كه كارزار را از پدر بيآموخته بود ، بيآمد و بىشمار از آن دشمنان بكشت و سرانجام نيز پيروز و شاد بازگشت و در پيش پدر بايستاد .\r\nآنگاه نيوزار - آن سوار برگزيده و پسر شاه گيتى - سوار بر اسپى چموش و تيز رو - كه در ميان هزاران نيز يكى چون آن نباشد - به آن آوردگاه آمد و به آواى بلند گفت :\r\nاى سپاهيان برگزيده ، كدامين مرد نامدار و كارآزموده و پهلوان و نيزه‌گذارى در ميان شمايان است كه زود ، نيزه به دست به پيش من آيد ؟ زيرا كه يك مردِ مرد به پيشتان آمده است . سواران چين كه چنين شنيدند ، همگى به پيش او تاختند تا او را بر خاك افكنند . پس نيوزار سوار دلير بسان پيل خشمگين و شير درّنده ، چنان به گِرد آن پهلوانان چين بگشت كه گويى زمين را در مىنوردد . و بدين گونه سد و بيست مرد از آن پهلوانان رزمديده را بكشت . ليك سرانجام تير چرخى « 1 »  به او خورد . و اين همان بخت و سرنوشت او بود . پس نيوزار از آن اسپ چموش خوب‌رنگ بيافتاد و بمرد .\r\nآرى ، آيين جنگ چنين باشد . دريغ آن سوار گرانمايه كه به رايگان بر خاك افكنده شد . دريغ آن روى و بالاى نيكوى او كه همچون پدرش بود . چون آن سوار خوبچهره كشته شد ، هزاران هزار پهلوانى كه به گِردش بودند ، در هر گوشه‌اى با يكديگر درآويختند و از روى زمين ، گَرد برانگيختند .\r\nو بدين گونه دو هفته رزم بكردند و هيچيك از سواران ايشان زمانى نخفت .\r\nزمينها پر از كشته و زخمى بود و آن همه گَرد راه باد را بسته بود . در بيابان و دشت جوى خون روان بود و در و دشت از آن همه خون ، لاله‌گون گشته بود . از بسيارىِ كشتگانى كه بر آن رزمگاه افتاده بودند ، چنان شد كه هيچ‌كس را ديگر ياراى راه رفتن نبود .\r\n\r\n","description":"","footnote":" ( 1 ) - تير چرخ چيزى مانند تير هوايى را گويند كه از آهن سازند و درون آن را پر از باروت كرده ، آتش زنند و به جانب دشمن سر دهند . برهان قاطع ، ماده تير چرخ . ","page_name":" 413 ","page_number":411},
  {"content":"\r\n\r\nرفتن به جنگ زرير برادر گشتاسپ\r\nدو هفته بر اين روزگار بگذشت و هر دَم آتش نبرد تيزتر گشت . پس زرير نبرده سوار بر اسپ بزرگ زرد رنگى به پيش آمد و بسان آتش و باد تيزى كه در گياه افتد ، به ميان لشگرگاه دشمن افتاد و پيوسته از ايشان بكشت و بر خاك افكند . هر كسى كه او را مىديد ، ديگر ياراى ايستادن در برابرش را نداشت . چون ارجاسپ دانست كه پسر شاه مىخواهد سپاهيان را تباه سازد ، با بانگ بلند به سپاه خويش گفت : خلّخ را بر باد خواهيد داد . دو هفته از اين كار بگذشته است و فرجام جنگ را نمىبينم .\r\nپهلوانان گشتاسپ‌شاه بسيارى از نامداران سپاه ما را تباه بكردند . اكنون نيز زرير برگزيده بسان گرگ خشمگين و شير درّنده بيآمد و همهء مردان و پهلوانان و تركان سرافراز مرا بكشت . پس بايد چاره‌اى بيانديشيد زيرا اگر زرير ، چندى اين چنين جنگ كند ، ديگر نه ارجاسپ « 1 »  را بر جاى گذارد و نه خلّخ و نه چين . اينك در ميان شما سپاهيان ، كدامين مرد جوياى نام است تا مردوار به پيش خرامد و بدين گونه در گيتى پر آوازه گردد ؟ بدانيد كه هر كه از براى اين كار ، اسپ خود را از ميان سپاهيان بيرون آورد ، دخترم را به دو دهم و اختر خود را به او بسپارم « 2 »  .\r\n\r\n","description":"","footnote":" ( 1 ) - در نسخهء ژول مُل ، ص 1194 ، بيت 575 اين بيت بدين گونه آمده :\r\nكه اين گر بدارد زمانى چنين * نه ارجاسپ ماند نه خلّخ نه چين\r\nليك در نسخهء بروخيم ، ج 6 ، ص 1527 مصرع دوم بيت مزبور بدين سان ضبط شده است :\r\n« نه آياس ماند نه خلّخ نه چين » ^ CENTER و در نسخهء مسكو نيز ج 6 ، ص 103 بجاى آياس « ايتاش » آمده است . در بعضى نسخ ديگر نيز به صورت « ياس » ضبط شده است . مراد از آياس به عقيدهء شهيدى مازندرانى ، همان آلان در شمال كوههاى قفقاز است . راهنماى نقشهء جغرافيايى شاهنامه فردوسى ، ماده آياس .  ( 2 ) - در آبان يشت ، فقره 114 - 112 آمده است : « از براى من اى زرتشت اسپنتمان اين اردويسور ناهيد را بستاى ، كسى كه از براى او زرير بر پشت اسب ، جنگ كنان روبروى آب دائيتا صد اسب ، هزار گاو ، ده هزار گوسفند قربانى كرد . و از او درخواست اين كاميابى را به من بخش اى نيك اى تواناترين اى اردويسور ناهيد كه من به ديو يسنا هُوم َ يك َ ( كسى كه ) با چنگ گشوده در هشت خانه ( فضا ) بسر مىبرد ظفر يابم و به ارجاسپ دروغ‌پرست در ( ميدان ) جنگ گيتى . او را كامياب ساخت اردويسور ناهيد ، كسى كه هميشه خواستارى را كه زَور نثار كند و از ره راستين ، فديه آورد ، كامروا مىسازد » . پورداود ، يشتها ، ج 1 ، ص 289 287 . از سوى ديگر ديده مىشود كه انديرمان ( اندريمان ) نيز چنين درخواستى را از فرشتهء ناهيد داشته تا او را بر زرير و گشتاسپ چيره گرداند ، ليك درخواستش برآورده نمىشود . در اين باره در آبان يشت ، فقرات 118 - 115 چنين آمده است : « از براى من اى زرتشت اسپنتمان ، اين اردويسور ناهيد را بستاى ، كسى كه از براى او وندرمئينيش ( برادر ) ارجاسپ نزديك درياى فراخ‌كرت صد اسب ، هزار گاو ، ده هزار گوسفند قربانى كرد و از او درخواست اين كاميابى را به من بخش ، اى نيك ، اى تواناترين ، اى اردويسور ناهيد كه من به كيگشتاسپ و به زرير سوار جنگ جو ظفر يابم ، كه من ممالك آريايى براندازم ، پنجاه‌ها ، صدها ، صدها هزارها ، هزارها ده هزارها ، ده هزارها صدهزارها . او را كامياب نساخت اردويسور ناهيد . . . » . پورداود ، يشتها ، ج 1 ، ص 291 289 . ","page_name":" 414 ","page_number":412},
  {"content":"\r\n\r\nليك هيچيك از سپاهيان پاسخى به او ندادند . همهء سپاهيانش از آن زرير كه بسان گرازى بود ، ترسيده بودند . پس زرير سپهبد گيهان پهلوان همچون گرگ ژيان درآمد و به مانند شير در ايشان افتاد و چون پيلى مست ، از ايشان بكشت و بر خاك افكند . ارجاسپ كه چنان ديد ، خيره شد و گيتى در پيش چشمش تيره گشت . پس بار ديگر گفت : اى دلاوران و بزرگان و پهلوانان و تركان چين ، مگر اين ناليدن زخميان و خويشان خود را در زير پاى او كه بسان آتش است و گرزى همچون سام و تيرى همچون آرش دارد و تَفّش همهء سپاهيانم را مىسوزاند ، نمىبينيد ؟ آيا كدامين مرد چيره دست در ميان شمايان است كه به پيش آن پيل مست برود ؟ بدانيد هر كه بر آن پهلوان دست بيازد و او را از آن اسپ به زير اندازد ، گنجى پر از زر به دو دهم و كلاهش را از آسمان نيز بگذرانم .\r\nليك باز هم هيچ‌كس پاسخش را نداد . پس ارجاسپ خيره گشت و رخسارش زرد شد . سه بار اين سخن را به ايشان بگفت . ولى چون هيچكس پاسخى نداد ، خيره بماند . ناگهان بيدرفش سترگ - آن پليد و سگ و جادوگر و گرگ پير - بيآمد و به ارجاسپ گفت : اى آفتاب بزرگ ، اى كه بنيانت همچون افراسياب است ، من اين جان خويش را به پيش تو آوردم و در پيشت نهادم و به تو سپردم . اينك به پيش آن پيل آشفتهء مست مىروم و اگر شهريار ، اين سپاهيان بيشمار را به من بدهد ، بر آن\r\n\r\n","description":"","footnote":"","page_name":" 415 ","page_number":413},
  {"content":"\r\n\r\nپيل چيره گردم و تنش را بر خاك افكنم .\r\nكشته شدن زرير از دست بيدرفش\r\nارجاسپ شاه كه چنين شنيد ، شاد شد و او را آفرين كرد و اسپ خود را به همراه زين آن و يك ژوپين - كه به زهر آب داده شده بود و از كوه آهن نيز مىگذشت - به بيدرفش داد . و بدين سان آن جادوگر زشت و ناپاك به سوى آن خردمند پهلوان و سوار رفت . چون بيدرفش ، زرير را از دور با آن سهم و خشم و رويى پر از خاك و چشمى پر از اشك بديد كه بسان سام يل گرزى در دست گرفته و كوهى از كشتگان در پيش روى اوست ، ديگر ياراى رفتن به پيش او را نيافت . پس پنهانى به گِرد او بتاخت و ناگهان آن ژوپين زهر آب‌دار را از پنهان به آن شاهزادهء سوار بيانداخت .\r\nژوپين از جوشن خسروانى زرير بگذشت و تن شهرياريش از خون تر شد . و بدين گونه آن شهريار از اسپ بيافتاد « 1 »  .\r\nدريغ آن چنان شاهزادهء سوارى . پس بيدرفش پليد از اسپ به زير آمد و همهء جنگ افزار او را از تنش بيرون كشيد و اسپ و كمر و درفش نيكو و افسر پر گوهرش را به سوى شاه چين برد . سپاهيان كه چنين ديدند ، همگى بانگ برداشتند و درفش را بر پشت پيل بگذاشتند .\r\nاز سوى ديگر چون گشتاسپ از بالاى آن كوه بنگريست ، آن ماه پهلوان را در آنجا نديد . پس گفت : چنين گمان مىكنم كه آن ماهى كه هميشه سپاه از او روشن بود ، برادر جنگ جويم ، آن زرير فرّخ كه شير ژيان را نيز به زير مىآورْد ، را از اسپ بر خاك افكنده‌اند ، كه اين چنين آن پهلوانان از تاختن و كشتن دست كشيده‌اند . بانگ آن بزرگزادگان به گوش نمىرسد . شايد كه آن شاه آزادگان كشته شده باشد . پس اينك اسپى تا آن رزمگاه و نزديك آن درفش سياه بتازانيد و ببينيد كه آن شاه من چه شده\r\n\r\n","description":"","footnote":" ( 1 ) - ثعالبى ، تاريخ غررالسير ، ص 170 - 168 . ","page_name":" 416 ","page_number":414},
  {"content":"\r\n\r\nاست ؟ زيرا كه از داغ او دلم پر از خون گشته است .\r\nگشتاسپ‌شاه سرگرم گفتن اين سخنان بود كه ناگهان كسى كه خون مىگريست بيآمد و به آن شاه گيتى گفت : ماه تو ، آن نگهدار تاج و سپاهت ، آن زرير سوار و گيهان پهلوان را سواران ترك به زارى بكشتند . بيدرفش - آن سر جادوان گيتى - او را بر خاك افكند و درفشش را ببرد . چون گشتاسپ از كشتن او آگه شد ، گويى مرگى بر او پديد آمد . جامه‌اش را تا ناف بردريد و بر آن تاج خسروى خاك بريخت . پس به آن جاماسپ داننده گفت : اكنون به لهراسپ‌شاه چه گويم ؟ چگونه فرستاده‌اى به سويش بفرستم ؟ به اين پدر پير چه گويم ؟ دريغ آن شاهزادهء پهلوان . دريغ كه همچون ماه تابنده‌اى به زير ابر رفت . اينك آن اسپ گلگون لهراسپ را بيآوريد و زين اسپ مرا بر آن نهيد تا بروم و كينهء او را بخواهم . زيرا كه من اين چنين از درد او خواهم كاست . پس كين او را بجويم و بر كيش و آيين او باشم .\r\nليك [ جاماسپ 
  ] آن دستور كارآزموده به دو گفت : تو نبايد به اين كين خواهى به روى .\r\nگشتاسپ كه چنين شنيد ، به فرمان آن دستور دانندهء راز از اسپ فرود آمد و بنشست .\r\nآنگاه به سپاهيان گفت : كدامين شير ، كينهء زرير فرّخ را باز خواهد آورد و به كين او اسپ خود را پيش آورد و اسپ و زين او را به اينجا بازگرداند ؟ من در پيش خداى گيهان ، به آيين راستان و بزرگان مىپذيرم كه هر كسى كه پاى خود را براى اين كار پيش نهد ، دخترم - هماى « 1 »  - را به دو دهم . ليك هيچيك از سپاهيان پاى پيش نگذاشت و كسى از جاى خود نجنبيد .\r\n\r\n","description":"","footnote":" ( 1 ) - نام هماى در اوستا به صورتهاى هومايا ، هومايه و هوميه ضبط شده است كه به معنى فرخنده و همايون مىباشد . در پهلوى به اين نام ، هماك گويند و شيوهء ديگر ضبط آن خُمانى است . در فروردين يشت ، فقره 139 به فروهر هماى پاك درود فرستاده شده است . پورداود ، يشتها ، ج 1 ، ص 391 ماركوارت ، و هرود و ارنگ ، ص 176 برهان قاطع ، ماده ارجاسپ . بايد توجه داشت كه اين هماى با هماى چهرآزاد كه بعدها به شاهى رسيد ، تفاوت دارد و نبايد يكى دانسته شود . اين هماى در عين اين كه دختر گشتاسپ و خواهر اسفنديار بوده است ، بعدها به همسرى اسفنديار در آمد . ","page_name":" 417 ","page_number":415},
  {"content":"\r\n\r\nآگاهى يافتن اسفنديار از كشته شدن زرير\r\nپس به اسفنديار آگهى رسيد كه : آن شاهزادهء سوار كشته شد و اكنون پدرت از اندوه او مىكاهد و مىخواهد كينهء او را بجويد . اسفنديار - آن پهلوان نامور - كه چنين شنيد ، دست بر دست زد و گفت : هميشه چون او را در رزم مىديدم ، از اين روز مىترسيدم . دريغ آن سوار پهلوان و مهتر كه بخت ، تاج از سرش جدا كرد . چه كسى چنين پيل نستوهى را بكشت ؟ همانا كه كوه آهنينى را از زمين بركَند . آنگاه اسفنديار جاى خودش و پشت سپاهيان و درفش را به برادرش داد و خودش پيش رفت و به دل سپاه آمد و ميان را ببست و آن درفش همايون را در دست گرفت .\r\nاسفنديار را پنج برادر زيبندهء تخت بود كه همگى نامبردار و همتاى شاه بودند . پس همهء ايشان در پيش او بايستادند . اسفنديار به دل سپاه و به جاى زرير رفت و همچون شير دليرى در آنجا بايستاد . آنگاه به آن آزادگان گفت : اى نامداران و پهلوانان شاه ، بنگريد كه چه مىگويم . پس نيك بشنويد و به كيش خداى گيهان بگرويد . اى شاهان ، بدانيد كه امروز روزى است كه بدكيش از پاك كيش پديدار گردد . به هوش باشيد كه از مرگ نترسيد زيرا هيچكس بىآن كه روزگارش بسر آمده باشد ، نمرده است . اگر هم روزگار آهنگ كشتن دارد پس چه چيزى از مرگ در كارزار نيكوتر باشد ؟ شمايان از پسِ كشتگان منگريد و آنها را نشماريد . هوشيار باشيد كه نگريزيد و از آويختن نهراسيد . سرنيزه‌هاى خود را به رزم افكنيد و چندى بكوشيد و مردانگى كنيد . بدانيد كه اگر فرمان مرا به كار بنديد ، نامتان در گيتى بزرگ گردد و همهء سپاهيان آن گرگ پير بميرند .\r\nاسفنديار سرگرم گفتن اين سخنان بود كه ناگهان بانگ پدرش از كوهسار بيآمد كه گفت : اى نامداران و پهلوانان من كه همگى همچون جان و تن من هستيد ، از نيزه و تير و تيغ نترسيد زيرا كه ما را از سرنوشت گريزى نباشد . سوگند به كيش خدا و\r\n\r\n","description":"","footnote":"","page_name":" 418 ","page_number":416},
  {"content":"\r\n\r\nاسفنديار پهلوان و به جان زرير - آن سوار گرامى كه اكنون در بهشت فرود آمد - كه من نامه‌اى به سوى لهراسپ نوشته‌ام و از آن شاه پير پذيرفته‌ام كه اگر بخت نيك مرا يار شود ، چون از اين رزمگاه بازگردم ، تاج و تخت را به اسفنديار دهم . همچنان كه پدرم مرا شاهى داد ، من نيز همانگونه تاج شاهى را به او دهم و تاج خسروانى را بر سرش گذارم و همهء سپاهيان را به پشوتن بدهم .\r\nرفتن اسفنديار به جنگ ارجاسپ\r\nچون اسفنديار - آن پهلوان پيل تن و تنومند و بافرهنگ - بانگ پدر را بدانگونه بشنيد ، به زارى ، از شرم پدر ، سر خود را پيش افكند و نيزه در دست بر ديزه‌اى « 1 »  بلند بنشست و بسان ديوى كه از بند رها شده باشد ، به ميان سپاه دشمن افتاد و همچون بادى كه بر گلبرگى افتد ، پيوسته از ايشان بكشت و سر بُريد . هر كس كه او را مىديد ، از پيش او پاى پس مىگذاشت .\r\nچون نستور - پسر آن زرير سوار - از سراپرده به سوى اسپدار خراميد ، اسپ آسودهء تيز رو سرخ‌رنگ و جهنده‌اى از آن اسپدار پدرش بخواست . پس زين زرى بر آن نهاد و برگستوان بر آن افكند و آن را بيآراست و آن كمند كيانى را به فتراك ببست .\r\nآنگاه جوشن بپوشيد و بر آن اسپ بنشست و نيزه به دست به ميدان خراميد .\r\nبدين گونه تا رزمگاه خراميد و به سوى پدر كشته‌اش راهى بجست . اسپ را تيز كرده بود و مىتاخت و كينه مىكشيد و مىكشت . هر كه از آن آزادگان و نامداران سپاه را كه در راه مىديد ، مىپرسيد : آيا پدرم - زرير ، آن سوار دلير و نبرده - در كجا افتاده است ؟ يك سوار گرانمايه و پهلوان و شير به نام اردشير بود . نستور كه او را ديد ، از او نيز بپرسيد . و اردشير پهلوان ، نستور را به سوى پدرش راه بنمود . به نستور گفت : او\r\n\r\n","description":"","footnote":" ( 1 ) - ديزه به اسبى گفته مىشود كه رنگش خاكسترى مايل به سياه باشد و يا اين كه از كاكل تا دُم آن خط سياهى كشيده شده باشد . برهان قاطع ، ماده ديز و ديزه و حواشى معين . ","page_name":" 419 ","page_number":417},
  {"content":"\r\n\r\nدر ميان سپاه و نزديك آن درفش سياه بر خاك افتاده است . پس زود به آنجايى كه او افتاده است ، برو تا مگر يك بار ديگر روى او را ببينى .\r\nآن شاهزاده كه چنين شنيد ، اسپ سرخ‌رنگ خود را از جاى برانگيخت و پيوسته بكشت و شور به پا كرد و بتاخت ، تا اين كه به پيش او رسيد و زرير را كشته بر آن خاك بديد . چون به او نزديك شد و رخسارش را بديد ، چشمانش تاريك شد . دل و هوش از او برفت و خود را از پشت زين ، در كنار او بر زمين انداخت . پيوسته مىگفت : اى ماه تابان من ، اى چراغ دل و ديده و جان من ، مرا با اين رنج و سختى بپروردى . ليك اكنون كه رفتى ، مرا به چه كسى سپردى ؟ از آن هنگام كه لهراسپ شاه ، سپاه را به تو و تاج و تخت را به گشتاسپ داد ، هميشه سپاه و كشور را بيآراستى و آرزوى رزم داشتى . اكنون نامت در گيتى برافراخته گشت ، ليك خودت ناكام كشته شدى . من اينك به سوى برادرت - آن شاه فرخنده - مىروم و مىگويم : ديگر از اين تخت خوب شاهى فرود آى ، زيرا كه چنين چيزى كه از تو به او رسيد ، سزاوارش نبود . پس اكنون برو و كينهء او را از دشمنان بگير .\r\nنستور تا ديرگاه بدين گونه بود . آنگاه بار ديگر بر اسپ سوار شد و با بانگ بلند به نزديك شاه رفت كه در آن هنگام در آن رزمگاه بنشسته بود . پس به شاه گفت : اى خسرو نيكخواه ، برو و كينهء پدرم را بخواه . شاه ، مرا بر اين خاك خشك افكنده ، ليك خودش در آسايش است . چون نستور اين سخنان را در پيش شاه بگفت ، ديگر روز روشن بر شاه سياه گشت . گيتى بر او تاريك شد و تن پهلوانيش باريك گشت . پس گفت : آن اسپ سياه و جوشن و كلاهخود مرا بيآوريد زيرا كه من امروز از پِى كين زرير ، از خون آن پهلوانان دشمن جويهاى خون روان خواهم ساخت . چنان آتشى در گيتى اندازم كه دود آن از اينجا تا به كيوان رسد .\r\nچون پهلوانان آن رزمگاه و آوردگاه و سپاهيان را بديدند و اين كه شاه آهنگ رفتن به آن جنگ و كينه‌خواهى كرده است ، همگى به آواى بلند گفتند : اى شاه كيش ، نبايد تو نيز آن چنان گردى . اى شاه تو نبايد به اين كين جستن به روى ، زيرا كه ارجاسپ\r\n\r\n","description":"","footnote":"","page_name":" 420 ","page_number":418},
  {"content":"\r\n\r\nهمين را مىخواهد . ما بر اين كار همداستان نيستيم كه شاهنشاه گيتى ، خود ، از براى كين خواهى به رزم آيد . پس ديگر آراستن اين سپاهيان از بهر چه باشد ؟ آنگاه [ جاماسپ 
  ] آن دستور گرانمايه به شاه گفت : تو نبايد به اين كينه‌گاه به روى . اسپى را كه بر آن سوار گشته‌اى ، به نستور بده و او را به سوى رزم با دشمن بفرست . زيرا كه او نيكوتر از تو كين پدرش را بازخواهد آورد .\r\nكشتن نستور و اسفنديار ، بيدرفش را\r\nشاه كه چنين شنيد ، اسپش - بهزاد - را با آن جوشن و كلاهخود پولادين به نستور داد . نستور كه پدرش بدانسان كشته گشته بود ، ميان را ببست و بر آن بهزاد سياه‌رنگ سوار شد . پس نشسته بر آن اسپ سياه خوبرنگ به سوى رزمگاه خراميد و در پيش رده سپاه دشمن بايستاد و آه سردى از جگر بركشيد و گفت : منم نستور - پسر زرير - كه نرّه شير نيز به جنگم نيآيد . آيا آن بيدرفش جادوگر كه درفش كاويانى با اوست ، كجاست ؟ چون هيچ پاسخى به آن آزاده ندادند ، آن اسپ سياه‌رنگ - بهزاد - را از جاى برانگيخت و بسيارى از دلاوران سپاه دشمن را بكشت . ليك هيچيك از ايشان به جنگ او نشتافت .\r\nاز سوى ديگر ، اسفنديار پهلوان ، بيشمار از دشمنان را بكشت . چون سالار چين ، نستور - پسر آن شاهزادهء پهلوان - را بديد ، به سپاهيان گفت : شايد كسى باشد كه بتواند بدين گونه نيزه بزند . او بيشمار از دلاوران مرا بكشت . پس شايد آن زرير سوار زنده گشته است ؟ زيرا كه زرير نيز كه نخست به سوى من آمد ، درست به همين گونه اسپ مىتاخت . آن بيدرفش برگزيده كجاست ؟ هم اكنون بشتابيد و او را به نزد من بخوانيد . بيدرفش كه چنين شنيد ، بىدرنگ با آن درفش كاويانى در دست و سوار بر آن اسپ خسروى زرير و آن جوشن پهلوانى زرير بر تن ، بيآمد و به پيش نستورشاه - آن پسر شاه و چراغ همهء سپاهيان - خراميد . و بدين سان آن سرِ جادوان ترك و پسر\r\n\r\n","description":"","footnote":"","page_name":" 421 ","page_number":419},
  {"content":"\r\n\r\nزرير با شمشير و تير بگشتند .\r\nدر همان هنگام اسفنديار فرّخ - آن پسر شاه - را از آن كارزار آگاه ساختند . پس بتاخت تا اين كه به نزد ايشان رسيد . چون بيدرفش - آن سر جادوان - او را بديد ، آن تيغ زهر خورده را بر اسفنديار بيانداخت تا مگر روى درخشنده‌اش را زرد سازد . ليك آن تيغى كه به زهر آب داده شده بود ، بر اسفنديار كارگر نيآمد « 1 »  و همان تيغ را اسفنديار بگرفت . و چنان پهلوانانه ، آن را بر جگر بيدرفش بزد كه سر آن از سوى ديگر بيرون آمد . و بدين سان بيدرفش چنين كار نمايانى را از آن شاهزاده بديد و از اسپ بر زمين افتاد و بمرد .\r\nآنگاه اسفنديار از اسپ فرود آمد و زره زرير - آن پهلوان نامدار - را از تن آن جادوگر زشت بيرون كشيد و سرش را از تن جدا ساخت . سپس اسپ نيكورنگ زرير را با آن درفش كاويانى و سر بيدرفش با خود ببرد . سپاهيان ايران كه چنين ديدند ، همگى بانگ برداشتند و فريادشان از آسمان نيز بگذشت . فرياد كردند كه : شاه پيروز شد و دشمن افكنده گشت و اسفنديار آن نيزه و اسپ زرد رنگ زرير را بازآورد . پس اسفنديار - آن شاهزادهء سوار و دلير - سوار بر اسپ به سوى گشتاسپ‌شاه رفت و سر آن جادوگر پير را در پيش او نهاد . و بدين گونه همچنان كه آيين و كيش بود ، كشنده را بكشت « 2 »  .\r\nگريختن ارجاسپ از كارزار\r\nچون اسفنديار گرانمايه آن كين را بازآورد ، زين بر اسپ زرير افكند و بار ديگر به آوردگاه خراميد و آن سپاه كيانى را به سه بخش كرد . از آن سه ، يك بخش را به نستور\r\n\r\n","description":"","footnote":" ( 1 ) - گويند اسفنديار به دست زرتشت ، رويين تن گشته بود و هيچ چيزى بر او اثر نداشت . ليك تنها چشمانش آسيب پذير بودند . زنجانى ، فرهنگ جامع شاهنامه ، ماده اسفنديار .  ( 2 ) - ثعالبى ، تاريخ غررالسير ، ص 171 - 170 . ","page_name":" 422 ","page_number":420},
  {"content":"\r\n\r\n- آن پهلوان فرّخ‌نژاد و لشگرافروز - داد . بخش ديگر را با بزرگان و پهلوانان ايران به برادرش سپرد و سديگر بخش را به نزد خود - كه آوازى همچون ابر غرّنده داشت - نگاه داشت . آنگاه چون آن نستور گردنكش پاك تن و نوش‌آذر « 1 »  پهلوان لشگرشكن با هم در پيش اسفنديار لشگرشكن ايستادند ، پيمان ببستند كه : اگر تيغ دشمن ، زمين را هم به درد ، از اين جنگ زنده باز نگرديم و دست خود را از اين دشمن بدكنش بازنداريم .\r\nسپس آن سد سوار به سوى كارزار رفتند . چون ايشان اسپ بتاختند ، همهء پهلوانان و دليران ايران از جاى برخاستند و جوشن بر تن كردند و ديگر چندان از سپاه دشمن بكشتند كه جاى آن آوردگاه از آن همه كشته تنگ گشت . چندان خون بر در و دشت مىرفت كه از آن خونها آسياها مىگشت . ارجاسپ كه چنين ديد ، با نامداران و پهلوانانش به پيش آمد . ليك اسفنديار - آن پهلوان پهلوان كُش - نيزه در ميان آن نرّه ديوان پيغو نژاد نهاد و سينه‌هايشان را به پشتشان بدوخت و بدين گونه بسيارى از آن سركشان را بكشت . چون خاقان دانست كه از آن پس ديگر هيچكس را ياراى رفتن به جنگ اسفنديار نيست ، همچنان برجاى ماند تا اين كه روز بگذشت . آنگاه در ميان آن هياهو روى به سوى بيابان نهاد « 2 »  .\r\nايرانيان كه چنين ديدند ، در آن سپاه بيشمار چينيان بيآويختند و در هر سو بسيارى از ايشان را بكشتند . ليك شگفتا كه سرانجام ، كسى ايشان را ببخشود .\r\n\r\n","description":"","footnote":" ( 1 ) - نوش‌آذر هم نام برادر اسفنديار و هم نام پسر او بوده است . برهان قاطع ، ماده نوش‌آذر ، حواشى معين .  ( 2 ) - ثعالبى ، تاريخ غررالسير ، ص 171 طبرى ، تاريخ طبرى ، ج 2 ، ص 478 بلعمى ، ج 2 ، ص 661 - 659 بندهش ، ص 140 مسكويه ، تجارب الامم ، ج 1 ، ص 83 ابن اثير ، الكامل ، ج 3 قبل از اسلام ، ص 143 - 141 نويرى ، نهاية الإرب ، ج 10 ، ص 162 . ","page_name":" 423 ","page_number":421},
  {"content":"\r\n\r\nبخشايش يافتن تركان از اسفنديار\r\nچون تركان بديدند كه ارجاسپ رفت و از هر سو تيغ ايرانيان بر ايشان فرود آمد ، همهء بزرگانشان از اسپ پياده شدند و به پيش اسفنديار پهلوان آمدند و جامهء نبرد از تن بيرون كردند و كمانهاى تركى را بر زمين انداختند . پس با زارى به اسفنديار گفتند :\r\nاى شهريار ، اگر ما بندگان را به جان زينهار دهى ، همگى به كيش تو درآييم و آتشها را بپرستيم . ليك ايرانيان آن سخنان ايشان را به چيزى نيانگاشتند و تيغ بزدند و پيوسته از ايشان بكشتند تا اين كه همه‌جا از خونشان درخشان گشت . ولى از سوى ديگر ، چون اسفنديار - آن پهلوان پيل تن و شاه خسرونژاد - آواز ايشان را بشنيد ، آنها را به جان و تن زينهار بداد و به آن سپاه فرّخ ايران با بانگ بلند گفت : اى ايرانيان نامدار ، دست از كشتن اين چينيان بكشيد . اكنون كه سپاه دشمن پست گشت ، شمايان نيز از اين پس دست از كشتن برداريد زيرا كه ايشان بسيار خوار و زار و بيچاره‌اند . پس اين سگان را به جان زينهار دهيد . اينك ديگر دست از گرفتن بازداريد و هيچكس را در بند نيآوريد و خونش را مريزيد . بر اين كشتگان اسپ نتازانيد و بگرديد و اين زخميان را بشماريد . از براى جان زرير ، ايشان را مگيريد و ديگر بيش از اين بر اسپان جنگى نمانيد . چون سپاهيان اين آواى اسفنديار تهمتن را بشنيدند ، همگى به سوى او روى نهادند و در لشگرگاه خويش فرود آمدند و از براى آن پيروزى تبيره بزدند .\r\nسراسر آن شب را از شادى آن پيروزىِ رستموار نخفتند .\r\nچون آن شب تيره‌گون بگذشت ، همچنان در دشت و بيابان خون روان بود . پس كِي گشتاسپ نامور با سران سپاه به ديدار آن رزمگاه آمد و به گِرد آن كشتگان بگشت و هر كه را بديد ، بر او بگريست و بگذشت . تا اين كه برادرش را ديد كه با زارى كشته شده و به خوارى بر آن آوردگاه افكنده گشته است . چون او را آن چنان خوار بديد ، جامهء خسروى بر تن دريد و از آن اسپ خوبرنگ فرود آمد و هر دو چنگ را به ريش\r\n\r\n","description":"","footnote":"","page_name":" 424 ","page_number":422},
  {"content":"\r\n\r\nخود زد و گفت : اى شاه پهلوانان بلخ ، ديگر همهء زندگانى ما تلخ گشت . دريغ اى سر و مهتر و سرور ، دريغ اى چراغ گيتى و افسر كشور . آنگاه گشتاسپ فرود آمد و زرير را از روى خاك برگرفت و با دست خودش روى او را پاك بكرد . سپس او را در گاسونهء « 1 »  زرّين بنهاد . گويى زرير هرگز زاده نگشته بود . پس از آن شاهزادگان و جوانانش را در گاسونه‌ها نهاد و بفرمود تا كشتگان را بشمارند و كسانى را كه زخمى هستند ، از ميان آنها بيرون آورند . پس به گِرد آن رزمگاه ، در كوه و بيابان و دشت و راه بگشتند . از ايرانيان سى هزار تن كشته شده بودند كه هفتسد تن از آنها از سركشان و نامداران بودند . هزار و چهل تن از ناموران نيز زخمى شده ، ليك از زير پاى پيلان زنده بيرون جسته بودند . از سوى تركان نيز سد هزار تن كشته شده بودند كه هزار و سد و شست و سه تن از آنها از نامداران بودند . سه هزار و دويست تن از آنها هم زخمى گشته بودند .\r\nباز آمدن گشتاسپ به بلخ\r\nآنگاه كِى گشتاسپ - آن شاه نامور و پهلوان - از آن رزمگاه به سوى بلخ بازگشت و به دستور خود گفت : پگاه فردا ، سپاهيان را به سوى كشور نامور ايران بازگردان . پس آن سپهبد برگزيده ، بامداد ناى رويين بزد و بنه برنهاد . و بدين سان همگى رزمجوى و چيره ، روى به ايران زمين نهادند . آن زخميان را نيز با خود به ايران زمين بردند و به پزشكان دانا بسپردند و هيچيك از ايشان را در آنجا ننهادند .\r\nچون گشتاسپ - آن شاه گيتى - بازگشت ، آن هماى فرّخ را به پسر بزرگتر خود داد زيرا كه آيين ايرانيان چنين بود « 2 »  .\r\nسپاهيان را نيز به نستور فرخنده داد . شمار\r\n\r\n","description":"","footnote":" ( 1 ) - گاسونه به پارسى به معناى تابوت است .  ( 2 ) - ازدواج هماى با برادرش - اسفنديار - بر اساس آيين ازدواج با محارم جهت پاك ماندن خون ، در ميان اشراف صورت گرفته است . ","page_name":" 425 ","page_number":423},
  {"content":"\r\n\r\nسپاهيانش سد هزار سوار جنگى و نيزه‌گذار بود . پس شاه به نستور گفت : اى پهلوان رزمساز ، بازگرد و به سوى تركان بتاز و پيرامون خلّخ « 1 »  بگذر و هر كسى را كه يافتى ، به خون پدرت بكُش . آنگاه شهريار ايران هر آنچه مىبايست ، بفرمود تا به او بدهند .\r\nپس نستور در همان هنگام سپاهيان را بدان سو برد .\r\nچون شاه گيتى بر تخت بنشست و تاج كيانى بر سر نهاد ، همهء سپاهيان را بار بداد و در گنج بگشود و خواستهء بسيارى به سپاهيان بخشيد . به همهء سران سپاه نيز شهرهايى بداد و هيچ‌كسى را بىآن كه چيزى دهد ، نگذاشت . هر كه سزاوار پادشاهى بود ، به دو داد و هر آن كه شايستهء پايگاه بود ، برايش پايگاهى نهاد . چون همه را سزاوار كارشان بداد ، ايشان را به سوى خانه‌هايشان بفرستاد . آنگاه خود بر تخت شاهنشاهى بنشست و بفرمود تا آتش برافروختند و داربوى « 2 »  هندى بر آن بسوختند . آن آتش را بجاى زمين بر روى زر پاك سوختند و بجاى خاك از شاهبوى و بجاى هيزم از داربوى بهره گرفتند . چون همهء كارها را به سامان آورد ، آن آتشكده را آتشكدهء گشتاسپ نام نهاد « 3 »  .\r\nپس بفرمود تا بر آن گنبد نهادند و جاماسپ را موبد آن بساخت . آنگاه به سوى كاردانانش نامه نوشت كه : خداوند ما را رها نكرد و بيهوده نگذاشت و شب ما را كه تيره گشته بود ، روز كرد و كيان را در هرجا پيروز ساخت . ارجاسپ به نفرين شد و ما با آفرين گشتيم . براستى كه چه كسى بجز پروردگار گيهان آفرين بر اين كار توانا است ؟ اكنون چون پيروزى شاه خود را بشنويد ، گزيتى « 4 »  به آتش پرستان بدهيد . چون قيصر روم آگاه شد كه شاه ايران ، فرّخ گشت و\r\n\r\n","description":"","footnote":" ( 1 ) - در نسخهء ژول مُل ، ص 1204 ، بيت 813 اين بيت اين گونه آمده :\r\nبه اطراف خلّخستان بر گذر * بكش هر كه يا بى به خون پدر\r\nليك در نسخهء بروخيم ، ج 6 ، ص 154 مصرع اول بدين سان ضبط شده :\r\n« به آياس و خلخستان بر گذر » ^ CENTER و در نسخهء مسكو ، ج 6 ، ص 120 نيز بجاى « آياس » ، « ايتاش » آمده است كه احتمالاً مراد همان منطقه آلان مىباشد .  ( 2 ) - داربوى به پارسى به معناى عود است .  ( 3 ) - ثعالبى نام اين آتشكده را آتشكدهء آذرنوش ذكر كرده است . تاريخ غررالسير ، ص 171 .  ( 4 ) - گزيت كه معرب آن جزيه مىباشد ، به زرى گفته مىشود كه از كفار ذمى گرفته مىشود . نيز زرى كه حكام ، هر ساله به عنوان خراج از رعايا گيرند . برهان قاطع ، ماده گزيت و حواشى معين . ","page_name":" 426 ","page_number":424},
  {"content":"\r\n\r\nارجاسپ ، شوم شد ، فرستاده‌اى را با خواسته و ريدكان و اسپان آراسته به نزد شاه ايران فرستاد « 1 »  .\r\nشاه بربرستان و شاهان هند و سند نيز او را گزيت بدادند « 2 »  .\r\nفرستادن گشتاسپ ، اسفنديار را به همه كشور و كيشِ به گرفتن ايشان از او\r\nآنگاه گشتاسپ - آن پهلوان نامبردار - بر تخت شاهى بنشست و برگزيدگان و بزرگان و شاهان مهتر نژاد كشورش را بار بداد . پس اسفنديار پهلوان با گرز گاوسار در دست و كلاه كيانى بر سر - كه گويى ماه در زير كلاهش مىتابيد - به پيش او آمد و بنده‌وار و سرافكنده و با دستهايى به كِش كرده در پيش گشتاسپ بايستاد . چون شاه گيتى روى او را بديد ، او را از جان و گيتى برگزيد و بخنديد و گفت : اى اسفنديار پهلوان ، آيا آرزوى كارزار ندارى ؟ اسفنديار پهلوان تيغ زن گفت : فرمان از آن توست .\r\nزيرا كه تو شهريارى و ايران از براى تو است . پس كِي گشتاسپ نامور ، تاج زرّين را به دو داد و در گنجها را بر او بگشود و همهء كار ايران را به دو سپرد زيرا كه او كارهاى نمايان پهلوانانه‌اى مىكرد . آنگاه درفشى را با گنج و سپاهيان به دو داد و گفت : هنوز هنگام شاهى تو فرا نرسيده است . پس پاى خود به زين آور و همهء كشورها را به كيش آور .\r\nو بدين سان آن پسر تيغ زن و پهلوان كُش شاه برفت و با سپاهيانش به گِرد همهء\r\n\r\n","description":"","footnote":" ( 1 ) - روايت شده است كه گشتاسپ گروهى را براى دعوت مردم روم به دين زرتشت بدانجا فرستاد . اما مردم روم عهدنامهء فريدون را به ايشان بنمودند كه بر اساس آن روميان مىتوانستند بر هر دينى كه بخواهند ، بمانند و در اين باره آزادى دارند . گشتاسپ نيز براى رعايت پيمان مزبور ، متعرض ايشان نگشت و آنها را به حال خود رها ساخت . اصفهانى ، تاريخ پيامبران و شاهان ، ص 37 مستوفى ، تاريخ گزيده ، ص 93 - 92 .  ( 2 ) ثعالبى ، تاريخ غررالسير ، ص 172 . ","page_name":" 427 ","page_number":425},
  {"content":"\r\n\r\nكشورها بگشت . در روم و هندوستان بگشت و از دريا و تاريكى بگذشت و در همه‌جا به فرمان يزدان پروردگار ، آن كيش را گزارش بكرد « 1 »  .\r\nچون از كيش نيكوى او آگه گشتند ، راه و آيين او را بگرفتند و به آن كيشِ به آمدند و بجاى بت ، آتش برافروختند « 2 »  .\r\nپس همگى به سوى شهريار ايران نامه نوشتند كه : ما آن كيش را از اسفنديار گرفتيم و كُشتى بر ميان بستيم و او نيز باژ ما را بكاست . پس اكنون ديگر نبايد از ما باژ « 3 »  بخواهى زيرا كه ما راست گشتيم و مىدانيم كه اين كيشِ به است .\r\nاينك زند زردشت را به سوى ما بفرست .\r\nچون گشتاسپ نامهء شهرياران را بخواند ، بر تخت بنشست و يارانش را فراخواند . پس به هر كشور و به نزد هر مهتر و نامدارى ، زندى بفرستاد . آنگاه بفرمود تا اسفنديار - آن پهلوان نامور - بر چهار گوشهء گيتى بگشت . پس در هر جايى كه اسفنديار شاه روى نهاد ، هيچكسى به جنگ او بيرون نشد . همگى به فرمان او درآمدند و بدكرداران يك سره از گيتى پنهان گشتند .\r\nچون همهء گيتى بر پدرش راست شد ، اسفنديار كمر زرّين از ميان بگشود و شاهوار بر تخت بنشست و چندى با سپاهيان بيآسود . آنگاه برادرش - فرشيدورد « 4 »  - را فراخواند و سپاهى از پهلوانان را با دينار و گوهر بسيار و خراسان به دو داد و او را بدانسو روانه كرد . چندى بر اين بگذشت و همه آن كيش پاك را از او پذيرفته بودند .\r\nپس فرستاده‌اى به سوى پدر روان ساخت و او را گفت : اى شاه نامور پيروزگر ، بدان\r\n\r\n","description":"","footnote":" ( 1 ) - گزارش كردن به پارسى به معناى شرح و تفسير است .  ( 2 ) - ثعالبى ، تاريخ غررالسير ، ص 172 مجمل التواريخ و القصص ، ص 52 - 51 . گويند اسفنديار هر كه را كه از او فرمان نبرد و به كيش زرتشتى در نيآمد ، بكشت و در همه جا آتشكده‌هايى بنا كرد . گرديزى ، زين الاخبار ، ص 51 . طبرى نيز روايت مىكند كه گشتاسپ بسيارى از رعاياى خود را بكشت تا سرانجام دين زرتشت را بپذيرفتند . تاريخ طبرى ، ج 2 ، ص 456 .  ( 3 ) - باژ همان باج است .  ( 4 ) - نام فرشيدورد در اوستا به صورت فْرَش‌هَم ْوَرِتَ  Frahamwareta  آمده و در فروردين يشت ، فقره 102 فروهرش ستوده شده است . پورداود ، يشتها ، ج 2 ، ص 275 .\r\n104 .  Justi , Iranisches Namenbuch , p  . . اين نام توسط ثعالبى به صورت فرشادورد ذكر شده است . تاريخ غررالسير ، ص 162 . ","page_name":" 428 ","page_number":426},
  {"content":"\r\n\r\nكه با فرّ خدا گيتى را ويژه كردم و اكنون سايه هماى بر كشور افكنده گشته است .\r\nهيچكس از كسى بيم ندارد و كسى در گيتى بىزر و سيم نيست . گيتى بسان بهشت ، فروزان گشت و همه‌جا آباد و پر از كِشت و ورز شده است . سواران ، گيتى را نگاه مىدارند و كشاورزان ، كِشت مىكنند . گيتى اين چنين آسوده گشته است و همهء گمراهان پراكنده شده‌اند . اينك اى شاه گردنكشان ، از اين دو كار ، مرا چه مىفرمايى :\r\nآيا از براى ديدار تو به درگاهت بيآيم ؟ يا اين كه كارى ديگر دارى ؟ پس فرستاده ، آن آگهيهاى نيكو را از سوى اسفنديار به نزد شهريار ايران برد .\r\nبدگويى كردن گرزم از اسفنديار\r\nگوينده گفت : در آن روزگار كه شاه ، آن تاج را به اسفنديار داد ، پهلوان سركش و نامبردار و رزمديده‌اى به نام گرزم بود . نمىدانم كه چرا از همان آغاز از اسفنديار كينه‌اى در دل داشت ؟ شنيده‌ام كه او از خويشان گشتاسپ بود « 1 »  .\r\nليك هميشه دشمن پسرش بود . هرجا كه سخن اسفنديار به ميان مىآمد ، گرزم به زشت‌گويى و سرزنش او مىپرداخت . روزى پگاه ، گشتاسپ - آن شاه نامبردار - از بامداد بر تخت نشسته بود . پس برگزيدگان سپاه و بزرگان و شاهان مهتر نژاد را به نزد خود بار داد .\r\nگرزم نيز آمد و در پيش آن شاه فرخنده بنشست . آنگاه بهانه و راهى بجُست تا مگر شاخ نو را بر كهن زند و بر و يال اسفنديار را بر خاك افكند . در همان هنگام سخن از شاهزاده اسفنديار به ميان آمد . اينك بنگر كه آن پليد چه كرد . ناگهان دست بر دست زد و گفت : دشمن ، بويژه اگر فرزند آدمى نيز باشد ، بد است و نبايد پايگاه او را بالا برد . موبد خوب‌ْكيش ، ما را گفته است كه چون پسرى سهمگين و مهتر گردد ، روزگار\r\n\r\n","description":"","footnote":" ( 1 ) - ر . ك . ص 408 - 407 از جلد حاضر . برخى نام كسى را كه در بارهء اسفنديار نزد گشتاسپ بدگويى كرد ، فرّخ يا فروخ آورده‌اند . ر . ك . مسكويه ، تجارب الامم ، ج 1 ، ص 83 نويرى ، نهاية الإرب ، ج 10 ، ص 162 . ثعالبى در يك جا نام وى را كَرْدَم و در جاى ديگر گرزم آورده است . تاريخ غررالسير ، ص 176 174 - 172 . ","page_name":" 429 ","page_number":427},
  {"content":"\r\n\r\nپدرش از براى او بدتر شود . اگر بنده‌اى در برابر خداوندش سركشى كند ، بايد سر از تنش جدا ساخت . بدان كه من چون اين سخن را از يك رازدار بشنيدم ، نخست آن را باور نكردم .\r\nشاه كه چنين شنيد ، گفت : اين چه سخن و رازى است ؟ چه كسى اين راز را گفته است ؟ گرزم به آن شاه گيتى گفت : اى راستگوى ، اكنون نمىتوان اين راز را بازگفت .\r\nپس شاهنشاه ايران آنجا را از ديگران تهى كرد و آنگاه به آن گرزم فريبكار گفت : اينك به نزد من آى و همهء آن راز نهانى دشمن مرا به نزدم بازگوى . گرزم پليد گفت : شاه ايران مرا از همهء گيتى بىنياز ساخته ، پس سزاوار باشد كه من نيز اين راز را از شاه نهان ندارم و دست از پند او نيز برندارم اگر چه او نپسندد . و اگر چه شاه نخواهد كه من رازى را بازگويم ، باز هم هيچ رازى را از او پنهان نخواهم داشت . زيرا اگر اين سخن را بگويم و شاه نشنود ، بهتر از آن است كه آن را نهان دارم . پس اى شاه ، بدان كه اسفنديار آمادهء كارزار با تو مىگردد . سپاهيان بسيارى به سوى او روى نهاده‌اند و به نزدش آمده‌اند . اكنون نيز از آن رو كه تو را به شاهى نمىپسندد ، بر آن است كه تو را در بند آورد و آنگاه ديگر اگر تو را به دست آورَد و ببندد ، همهء گيتى را به زير دست خود خواهد آورد . تو خود ، مىدانى كه اسفنديار كسى است كه در رزم هيچ همآوردى ندارد . چون آن كمند تاب داده‌اش را چنبر سازد ، ديگر آفتاب نيز ياراى رفتن به جنگ او را ندارد . اينك من هر آنچه شنيده بودم ، به تو راست بگفتم . ليك تو خود ، بهتر مىدانى و فرمان از آن توست .\r\nچون گرزم اين سخنان را به شاه ايران بگفت ، آن شاه نامبردار خيره بماند و گفت :\r\nآيا هرگز چه كسى اين شگفتى را ديده است ؟ پس دژم گشت و كينهء پسر را در دل گرفت « 1 »  .\r\nديگر هيچ مِى نخورد و شادى نكرد و بىهيچ بزمى ، با آه سرد بنشست . آن شب از انديشه ، خواب به چشمش نيآمد . از انديشهء كار اسفنديار ، او را شتاب آمده\r\n\r\n","description":"","footnote":" ( 1 ) - بلعمى ، تاريخ بلعمى ، ج 2 ، ص 662 مستوفى ، تاريخ گزيده ، ص 93 ثعالبى ، تاريخ غررالسير ، ص 176 - 172 ابن بلخى ، فارسنامه ، ص 51 ابن اثير ، الكامل ، ج 3 قبل از اسلام ، ص 143 . ","page_name":" 430 ","page_number":428},
  {"content":"\r\n\r\nبود . چون سپيده از پشت كوهساران دميد و فروغ ستاره ناپديد شد ، جاماسپ را - كه دستور كارآزمودهء گشتاسپ‌شاه - بود ، به نزد خود فراخواند و به دو گفت : به پيش اسفنديار برو و او را بخوان و زود به نزد من بيآور . به او بگوى كه : برخيز و به نزد من بيا و چون اين نامه را بخوانى ، ديگر درنگ مكن زيرا كارى بزرگ در پيش است كه تنها تو - اى بزرگ كشور - توان پايدارى در برابر آن را دارى . پس تو بايد در اينجا باشى زيرا بىتو كار من برنيايد . آنگاه گشتاسپ‌شاه ، نامه‌اى استوار به او نوشت كه :\r\nاى اسفنديار فرّخ نامور ، اين جاماسپ پير را به پيش تو فرستادم . پس چون او را ببينى ، ميان را ببند و بر اسپى تيزتگ ، به همراه او بيا . اگر خفته‌اى ، زود برپاى خيز . و اگر برپا ايستاده‌اى ، هيچ درنگ مكن . و بدين سان جاماسپ خردمند برفت و نامهء شاه را ببرد و بتاخت و كوه و بيابان را به زير پا نهاد .\r\nآمدن جاماسپ نزد اسفنديار\r\nدر آن روزگار ، اسفنديار در دشت سرگرم شكار بود . ناگهان كسى از آن دشت به آوازى بلند گفت كه : شاه ، جاماسپ را به سوى تو روان كرده است . چون اسفنديار آن بانگ را بشنيد ، شگفت‌زده گشت و بخنديد . اسفنديار را چهار پسر برگزيده نيزه‌دار و رزمجوى به نامهاى بهمن و مهرنوش و آذر افروز - پهلوان هوشيار - بود . و چهارم نيز نوش‌آذر بود كه آتشكده‌اى گنبدين نهاد . از ميان ايشان ، بهمن به اسفنديار شاه گفت : جاودانه سرت سبز بادا . ليك اسفنديار شاه با درد بخنديد و به دو گفت : اى پسر ، بدان كه كسى از سوى شهريار ايران به پيش من آمده است و دانسته‌ام كه شاه از من آزرده گشته و دلش از من رميده شده است . بهمن - آن فرزند گرانمايه - گفت : چرا چنين است ؟ آيا تو با شاه كشور چه كرده‌اى ؟ اسفنديار شاه گفت : اى پسر ، من گناهى براى خود نمىشناسم ، مگر اين كه از آن هنگام كه كيش را بيآموختم ، پيوسته در گيتى آتش افروخته‌ام و گيتى را با تيغ برّندهء خود پاك ساختم .\r\n\r\n","description":"","footnote":"","page_name":" 431 ","page_number":429},
  {"content":"\r\n\r\nاينك نمىدانم كه شاه چرا از من كينه به دل دارد ؟ براستى كه ديو ، دلش را فريفته كه اين چنين شيفتهء در بند كردن من گشته است .\r\nاسفنديار سرگرم گفتن اين سخنان بود كه گَرد سپاهى از دور پديدار گشت .\r\n[ جاماسپ 
  ] آن چراغ گيتى و دستور شاه ايران بود . چون يكديگر را بديدند ، هم اسفنديار پهلوان و هم جاماسپ پير ، هر دو از آن اسپان چموش فرود آمدند . پس اسفنديار فرّخ از او پرسيد كه : آيا شهريار پهلوان چگونه است ؟ جاماسپ خردمند گفت : درست و شاد است . آنگاه سر اسفنديار را ببوسيد و نامه را بداد و او را به درستى از همهء كارها آگاه ساخت و اين كه ديو ، شاه را گمراه ساخته است . اسفنديار كه چنين شنيد ، به جاماسپ خردمند گفت : اكنون در اين روزگار ، كار مرا چگونه مىبينى ؟ اگر بدين گونه با تو به درگاه شاه آيم ، پدرم با من نيكى نخواهد كرد . اگر هم سر از فرمان او بپيچم ، همانا كه سركشى كرده باشم . پس اينك اى پير خردمند ، چاره‌اى بساز زيرا كه نبايد اين چنين بيهوده بمانيم . جاماسپ خردمند گفت : اى شاه پهلوان كه تنت جوان و ليك ، داناييت پير است ، تو خود مىدانى كه خشم پدر بر پسر از مهر پسر به پدر نيز بهتر است . پس اينك بر تو بايسته است كه به روى ، زيرا هرچه او كند ، باز هم پادشاه است . و بدين گونه بر اين نهادند و جاماسپ فرستاده و اسفنديار - آن شاه گردنفراز - بازگشتند . اسفنديار ، جاماسپ را در جاى خوبى فرود آورد و جام نبيذ در دست گرفتند و در پيش روى ، داربوى بسوختند و به رامش بپرداختند .\r\nروز ديگر اسفنديار بر تخت خود بنشست و بسيارى از سپاهيان به پيش او آمدند . پس اسفنديار همهء سپاهيانش را به بهمن سپرد و آنگاه خود كمر ببست و كلاه بر سر نهاد و با چند تن از پهلوانان به درگاه شاه آزادهء ايران خراميد .\r\nبند كردن گشتاسپ ، اسفنديار را\r\nچون گشتاسپ‌شاه از آمدن پسرش آگاه شد ، كلاه كيانى بر سر نهاد و همهء مهتران\r\n\r\n","description":"","footnote":"","page_name":" 432 ","page_number":430},
  {"content":"\r\n\r\nو كهتران را فراخواند و زند در پيش روى خود نهاد . آنگاه همهء موبدان را بر زيرگاه « 1 »  نشاند و سپس اسفنديار شاه تيغ زن را به نزد خود خواند . اسفنديار پهلوان به پيش پدر رفت و او را نماز برد و بنده‌وار و سرافكنده و با دستهايى به كش كرده ، در پيش او بايستاد . پس گشتاسپ‌شاه به آن موبدان و رادمردان و اسپهبدان گفت : در اين كار چه مىگوييد كه آزاده‌اى فرزند خود را با سختى بپروراند و به دايه‌اى بسپاردش و تاج زرّين بر سرش گذارَد و بدين گونه او را بپروراند و خوردن و نشستن به دو بيآموزد تا اين كه توانا گردد . آن مرد گرانمايه رنج بسيارى ببيند تا اين كه او را سوار نبرده‌اى بار آورَد و آن فرزند آزاده بسان زرى كه در كان به زردى رسد ، او نيز به مردانگى رسد .\r\nديگر همهء جويندگان ، او را بجويند و سخن از او بگويند . سوار نيكويى گردد كه در همهء رزمها پيروز و در رزم و بزم ، سرِ انجمنها باشد . گيتى را يك سره به زير پاى خود آورَد و سزاوار تاج كيانى شود . ديگر از آن پس پدرش تنها يك تاج و تخت را داشته باشد و در ايوان شاهى تنها يك نگاهبان رخت شاهى باشد . همهء گيتى و درفش و سپاهيان از آن پسر باشد و پدر تنها يك تاج زرّين و تخت داشته باشد . ليك پسر از براى يك تاج ، بخواهد كه سر از تن پدرش جدا گردد و با دلى كه بر جنگ او تيز كرده ، به همراه سپاهيانش آهنگ او را كند . اى پيران ، اكنون مىگوييد كه شايسته است آن پدر با پسرش چه سازد ؟ آن برگزيدگان كه چنين شنيدند ، گفتند : اى شهريار ، هرگز چنين كارى در انديشه نمىگنجد كه پدرى زنده باشد و پسرش جوياى تخت او گردد . كارى از اين خامتر نباشد . پس شاه گفت : اينك آن پسرى كه گفتم آهنگ جان پدرش را كرده ، همين است . ليك من او را چنان چوبى بزنم كه همهء مردم سرزمينم پند بگيرند . او را چنان كه سزاوار است ، با چنان بندى ببندم كه هرگز كسى را بدانگونه نبسته باشند .\r\nاسفنديار كه چنين شنيد ، گفت : اى شاه آزاده خوى ، من كِى آرزوى مرگ تو را\r\n\r\n","description":"","footnote":" ( 1 ) - زيرگاه به پارسى به معناى كرسى است . ","page_name":" 433 ","page_number":431},
  {"content":"\r\n\r\nداشته‌ام ؟ اى شهريار ، نمىدانم كه در سراسر اين روزگار چه گناهى كرده‌ام ؟ ليك تو شاهى و فرمان از آن توست . من نيز بندهء تو هستم و بند و زندان از توست . اكنون مىخواهى مرا بند بفرما و مىخواهى بكُش . ولى بدان كه دل من با تو درست و آرام است . پس گشتاسپ - آن سرِ خسروان - گفت : بندى بيآوريد و او را ببنديد و از اينجا ببريد . پس آهنگران ، بند و زنجيرهاى گران بيآوردند و در پيش شاه دست و پاى او را ببستند . چنان او را به سختى ببستند كه هر كه او را مىديد ، به زارى مىگريست .\r\nچون بر گردنش نيز بند نهادند ، گشتاسپ‌شاه بفرمود تا او را به دژ ببرند . گفت : پيل نرّى را بيآوريد . پس پيلى بزرگ و نيك بيآوردند و او را بر پشت آن بنشاندند و با ديدگانى پر از اشك و جگرى خسته از پيش پدر فرّخش ببردند . و بدين سان گشتاسپ‌شاه ، اسفنديار را كه از پس و پيش ، اسپهبدان پيرامونش را گرفته بودند ، به سوى دژ گنبدان « 1 »  فرستاد . اسفنديار را به آن دژ - كه بر فراز كوهسار بود - ببردند و چهار ستون آهنين برآوردند . و بدين سان بخت از او برگشت و از تختش به زير افكندند و به سختى در آنجا ببستند . شاه ايران چندين مرد را نيز نگاهبان او كرد . دل اسفنديار پهلوان زاده با داغ و درد بود و در آن زندان پيوسته به زارى مىگريست .\r\n\r\n","description":"","footnote":" ( 1 ) - نام اين دژ يا زندان با تفاوت بسيار ضبط شده است : طبرى آن را زندان زنان دانسته است . تاريخ طبرى ، ج 2 ، ص 478 . ثعالبى آن را به صورت « دژ كمندان » آورده است . تاريخ غررالسير ، ص 174 . ليك غالباً آن را چيزى شبيه به همين روايت حكيم فردوسى آورده‌اند كه دژ ( دز ) گنبدان يا كَنْبَندان بوده است و آن همان قلعهء گرد كوه معروف است كه در سه فرسنگى دامغان مىباشد و در دوره‌هاى اسلامى از قلاع اسماعيليه بود . ر . ك . مستوفى ، نزهت القلوب ص 161 مستوفى ، تاريخ گزيده ، ص 93 مجمل التواريخ و القصص ، ص 52 ماركوارت ، و هرود و ارنگ ، ص 178 175 ميرخواند ، روضة الصفا ، ج 1 ، ص 604 . ابن بلخى در يك خبر متفاوت ، زندان اسفنديار را « قلعه اصطخر » دانسته است . فارسنامه ، ص 51 . ليك چنين به نظر مىرسد كه وى نام دژگنبدان را با دوگنبدان پارس اشتباه كرده باشد . در هر حال آنچه كه صحيح به نظر مىرسد ، همان دژ گنبدان يا قلعهء گردكوه نزديكى دامغان است . بعدها ديده خواهد شد كه اين قلعه به تورانيان نيز نزديك بوده و از اين رو نمىتوان روايات ديگر را بجز همين روايت اخير صحيح دانست ، چرا كه تورانيان از راه دشت خوارزم مىتوانسته‌اند خود را به آن برسانند . ","page_name":" 434 ","page_number":432},
  {"content":"\r\n\r\nرفتن گشتاسپ به سيستان و سپاه آراستن ارجاسپ بار ديگر\r\nروزگار بسيارى بگذشت تا اين كه گشتاسپ‌شاه به سوى سيستان روى نهاد تا در آنجا نيز زند و اوستا را روا كند و موبدان را بر آن كار گواه سازد . چون آن شاه گرانمايه به آنجا رسيد ، شاه نيمروز - آن پهلوان سپاه و سوار كارآزموده و همتاى سام كه رستم نام داشت - به همراه پدرش - دستان پير - و همهء بزرگان و سران به پيشواز او رفت . از كران تا كران رامشگران را با سازها به سر راه آوردند و با شادى او را پذيره گشتند .\r\nشاه فرخنده از ديدن آن كار شادمان گشت . پس او را به زابل بردند و ميهمان خويش ساختند و همگى بنده‌وار در پيشش بايستادند . چون اوستا و كُشتى بستن بيآموختند ، كشتى بر ميان بستند و آتش برافروختند . اين ميهمانى دو سال به درازا كشيد و در سراسر اين هنگام گشتاسپ با پسر زال بسر مىبرد و مىخورد .\r\nاز سوى ديگر ، همهء شهرياران از آن كار گشتاسپ آگاه شدند كه او تن پهلوان اسفنديار - آن پهلوان گيتى - را با آهن ببست و سپس به پيغام برى به زابلستان رفت تا بر بت آزرى « 1 »  نفرين كند . پس همگى سر از فرمان او پيچيدند و پيمان او را بشكستند . در همان هنگام به بهمن نيز آگهى رسيد كه گشتاسپ‌شاه ، اسفنديار گرانمايه را بىهيچ گناهى ببست . پس همهء آن سپاهيان و شاهزادگان ، شيروار ، آن راه دراز را در پيش گرفتند و به پيش اسفنديار پهلوان آمدند و او را در زندان تنها\r\n\r\n","description":"","footnote":" ( 1 ) - به طور دقيق دانسته نيست كه مراد از اين عبارت چيست . آزر ، عموى حضرت ابراهيم ( ع ) بوده كه بت‌پرست بوده و به شغل بت‌سازى مىپرداخته است . برخى بر آن هستند كه رستم و خاندانش بر دين حنيف يكتا پرستى حضرت ابراهيم ( ع ) بوده‌اند و ريشهء اختلاف ميان گشتاسپ و دودمانش با خاندان رستم در همين امر بوده و رستم و خاندانش نمىخواسته‌اند به دين زرتشت در آيند . ","page_name":" 435 ","page_number":433},
  {"content":"\r\n\r\nگذاشتند و با رامش نگاه داشتند .\r\nپس به سالار چين نيز آگهى رسيد كه شاه ايران بر اسفنديار برآشفت و او را با خوارى بند كرد و به زندان فرستاد و سپس از بلخ به سوى زابلستان رفت و از بيابان بگذشت « 1 »  .\r\nاكنون نيز دو سال است كه در زابلستان مهمان زال است و در بلخ هيچكس از ايرانيان و سپاهيان بجز لهراسپ‌شاه و هفتسد مرد آتش پرست - كه همگى در پيش آتش به پرستش سرگرم اند - كسى نمانده است . از آن نامداران ، تنها همينها به همراه پاسبانان كاخ هماى در آنجا هستند و بس . پس زود برخيز و ديگر درنگ مكن . ارجاسپ - آن شاه چگل - كه چنين شنيد ، همهء بزرگان را فراخواند و ايشان را به جنگ لهراسپ‌شاه برانگيخت و گفت : بدانيد كه گشتاسپ‌شاه با سپاهيانش به سوى سيستان رفت و اكنون با آن سپاهيان در زابل نشسته است و در همهء كشورش هيچ سوارى نيست « 2 »  .\r\nپس اينك هنگام كين خواستن است و بايد سپاهيان بسيارى بيآراييم ، چون پسرش - آن اسفنديار گرانمايه - نيز به سختى در بند گران بسته شده است . اكنون كدام مرد پژوهندهء رازى آماده است تا اين راه دراز و ژرف را بپيمايد و از بيراهه برود و از كار ايرانيان آگاه شود ؟ در ميان ايشان جادوگرى\r\n\r\n","description":"","footnote":" ( 1 ) - در نسخهء ژول مُل اين بيت در ص 1213 ، بيت 1014 بدين سان آمده :\r\nز بلخ او سوى زابلستان كشيد * بيابان گذاريد و جيحون بريد\r\nليك اين معنى درست نمىنمايد ، چرا كه گشتاسپ براى رفتن به زابلستان نيازى به گذشتن از جيحون نداشته است . ليك مصرع دوم اين بيت در نسخهء بروخيم ، ج 6 ، ص 1552 صحيح جلوه مىكند :\r\n« به مهمانىء پور دستان كشيد » ^ CENTER .  ( 2 ) - حكيم فردوسى تنها سخن از رفتن گشتاسپ جهت مهمانى به نزد رستم و خاندانش در سيستان آورده است . ليك همچنان كه از همين عبارت آشكار مىشود ، هيچ سربازى را بر جاى نگذاشته و همه را با خود برده بود ، كه البته اين امر با رفتن به ميهمانى سيستان منافات دارد . ليك ثعالبى شرح دقيقترى ارائه مىدهد . وى مىنويسد كه پس از زندانى شدن اسفنديار ، كشور دچار نابسامانى گشت و سركشان با شنيدن اين خبر ، سر برآوردند « و سپاهيان از فرمان گشتاسپ سر پيچيدند و مردم ، شهرها را رها كردند و تباهى در همه جا پديدار گشت » . از اين رو بود كه گشتاسپ به همراه سپاهيانش به نقاط بسيارى از ايران سركشى كرد و براى به سامان آوردن اوضاع و نيرو بخشيدن به كيش زرتشت ، كوشش تازه‌اى آغاز كرد . رفتن به سيستان نيز در همين رابطه بوده است . ر . ك . ثعالبى ، تاريخ غررالسير ، ص 174 . ","page_name":" 436 ","page_number":434},
  {"content":"\r\n\r\nگذارنده راه و نهفته پژوه به نام ستوه بود كه گفت : من آهسته و راهجويم . پس اكنون هر آنچه مىبايد به من بگو . شاه چين به دو گفت : به ايران برو و با دانش در هر سو بنگر . پس آن پژوهندهء راز از براى ديدار شاه به بلخ رفت . ليك گشتاسپ‌شاه را در آن نديد و تنها لهراسپ را با آن پرستندگان ديد . پس به پيش خاقان بازگشت و همهء آنچه را كه نهانى ديده بود ، به پيش او بازگفت . چون ارجاسپ از آن كار آگاه شد ، شاد گشت و ديگر از آن اندوه ديرينه آزاد شد . همهء سران را پيش خواند و گفت : برويد و سپاهيان پراكنده را گرد آوريد . و بدين سان همهء پهلوانان سپاه به كوه و بيابان و جاى رمه‌ها رفتند و همهء سپاهيان و سواران برگزيدهء كشور را به نزد ارجاسپ بخواندند .\r\nنكوهش كردن فردوسى مر دقيقى را\r\nچون اين نامه به دست من افتاد « 1 »  و شست « 2 »  من چنين ماهىاى گرفت ، در اين سرواد « 3 »  بنگريستم و بسيارى از آن را سست و ناتندرست يافتم . ليك با اين همه آن را بنوشتم تا شهريار كه به اين گفتار گوش سپرده ، سخن گفتن نابكار را بشناسد همچون گوهرفروشى كه دو گونه گوهر بيآورَد . پس چون بدين گونه بايد سخن گويى ، مگوى و سرشت خود را به رنج ميافكن . چون درد روان و رنج تن ببينى ، پس در كانى كه گوهرى ندارد مَكَن . چون سرشتى براى سرودن روان نباشد ، پس به سوى نامهء خسروان دست مَبر چه اگر دهانى از خوردن تهى بماند ، بهتر از آن باشد كه خوانى ناساز بر نهى .\r\nنامه‌اى پر از داستان سخنان آن راستان پر منش بديدم . افسانه‌اى كهن و منثور بود\r\n\r\n","description":"","footnote":" ( 1 ) - مراد همان گشتاسپنامه يا 1000 بيتى است كه دقيقى در بارهء گشتاسپ سروده بود و حكيم فردوسى عيناً از آنها بهره گرفت .  ( 2 ) شست به قلاب ماهيگيرى گفته مىشود .  ( 3 ) - سَرواد به پارسى به معناى نظم است . ","page_name":" 437 ","page_number":435},
  {"content":"\r\n\r\nكه سرشت مردم از پيوند آن دور بود و كسى گمان به پيوند يافتن « 1 »  آن نمىبرد .\r\nدو هزار سال بر آن بگذشته بود « 2 »  .\r\nليك من به آن گوينده آفرين گفتم ، زيرا كه راه پيوند آن را گشود . اگر چه او بجز اندكى از آن را نپيوست و يكى از هزاران بزم و رزم را بگفت ، ليك همو اين گوينده را راهنما گشت . و اين چنين بود كه او از مهتران ، ارج و گنج بيافت . ليك از خوى بد خود در رنج بود . و اگر چه او پيوسته ستايشگر شاهان بود و در اين ستايشگرى ، افسر نامداران گشته بود ولى سرواد او سست بود .\r\nپس من سرودن اين نامه را به مُرْوا « 3 »  گرفتم و ساليان بسيارى رنج بردم . ليك هيچ بخشندهء سرافرازى را بر تخت كيان نديدم . پس بجز خاموشى هيچ راهى نبود . باغى ديدم پر از درخت كه نشستنگاه مردم نيكبخت بود . ليك در هيچ‌جايى در آن پيدا نبود و تنها نام شاهى بر آن بود « 4 »  .\r\nو از آنجا كه من بر آن بودم كه چنان كه سزاوار آن باغ است از آن بگذرم ، و اگر راه تنگ بود ، آن را شايستهء گذشتن نمىديدم پس بيست سال آن سخن را نگاه داشتم تا ببينم آيا چه كسى سزاوار اين گنج است .\r\nسرانجام ابو القاسم - شاه محمود با فرّ و بخشش ، آن شهريار گيتى كه تاج شاهنشاهان از او تازه شد و ماه و كيوان نيز او را نماز مىبرند - بيآمد و بر تخت داد بنشست . و براستى كه چه كسى شاهى به مانند او به ياد دارد ؟ پس نام او همچون تاجى بر آغاز اين نامه گشت و به فرّ او دل تيره‌ام به سپيدى پيلسته شد . همانا كه از آن هنگام كه گيتى بوده است ، هيچ نامورى به بخشش و دانش و فرّ و هنر او نبوده و از شاهان پيشين برتر است . در پيش او دينار با خاك برابر مىباشد . به گاه بزم و رزم هيچ باكى ندارد . زر را به هنگام بزم و تيغ را به هنگام رزم از جويندهء آن دريغ نمىدارد .\r\n\r\n","description":"","footnote":" ( 1 ) - مراد از پيوند يافتن در اينجا تأليف شدن و به سامان آمدن است .  ( 2 ) - در اينجا حكيم فردوسى زمان گشتاسپ را حدود 1000 ق . م . دانسته است . ليك اين امر با توجه به قراين تاريخى بسيارى صحيح نمىباشد و گشتاسپ در حدود 600 ق . م . بوده است .  ( 3 ) - مُروا به پارسى به معناى فال نيك است .  ( 4 ) - مراد نام « شاهنامه » است . ","page_name":" 438 ","page_number":436},
  {"content":"\r\n\r\nآمدن سپاه ارجاسپ به بلخ و كشتن لهراسپ\r\nاكنون رزم ارجاسپ را نو كنم با سرشت روان خويش ، باغ را بىخو « 1 »  سازم .\r\nارجاسپ به كهرم تيغ زن - پسر مهترش كه سر به خورشيد تابان برآورده بود - بفرمود تا سالار آن سپاه باشد « 2 »  و به دو گفت : سواران و پهلوانان شايستهء كارزارى را از ميان سپاه برگزين و از اينجا به تاخت به بلخ برو ، زيرا كه از بلخ بود كه روزگارمان تلخ شد .\r\nپس همه كسانى را كه از آن دشمنان و آتش پرستان و اهريمنان يافتى ، سر از تنشان جدا ساز و خانه‌هايشان را بسوزان و روز درخشنده را بر ايشان همچون شب كن .\r\nبايد كه از ايوان گشتاسپ دود تا به آسمان زبانه كشد . اگر اسفنديار را نيز پاى در بند يافتى ، روزگار را بر او بسر آور و بىدرنگ سر از تنش جدا كن . با اين كار ، بدان كه ديگر همهء ايران زمين از آن تو خواهد شد و تو همچون تيغى هستى و دشمن ، نيام توست .\r\nمن نيز اندكى ديگر از پسِ تو از خلّخ بيآيم و سپاهيان پراكنده را گرد آورم و اين گنج آكنده را بر ايشان برافشانم . كهرم كه چنين شنيد ، به دو گفت : همچنان مىكنم و به گفتار تو جان خود را گروگان مىسازم .\r\nچون خورشيد تيغ از ميان بركشيد ، ديگر شب تيره از او دور گشت و روز فرا\r\n\r\n","description":"","footnote":" ( 1 ) - خو به پارسى به معناى علف هرزه است .  ( 2 ) - در اينجا نام كهرم - پسر ارجاسپ - به عنوان فرماندهء سپاه آمده است . ثعالبى نيز همين را ذكر كرده است . تاريخ غررالسير ، ص 174 . ليك در بسيارى از روايات نام كسى كه به بلخ تاخت ، گوهرمز ، گوهرمن  Gharman  يا به صورت معرب جوهرمز آورده شده كه برادر ارجاسپ بوده ، نه پسر او . ر . ك . طبرى ، تاريخ طبرى ، ج 2 ، ص 479 ابن بلخى ، فارسنامه ، ص 51 نويرى ، نهاية الإرب ، ج 10 ، ص 162 ماركوارت ، و هرود و ارنگ ، ص 176 . اگر چه برخى اين دو را يك تن واحد دانسته‌اند ، ليك بايد در نظر داشت كه حكيم فردوسى شخص مزبور را پسر ارجاسپ مىداند ، حال آن كه روايات ديگر بر آن هستند كه وى برادر ارجاسپ بوده است . ","page_name":" 439 ","page_number":437},
  {"content":"\r\n\r\nرسيد . پس كهرم چنان سپاهى به ايران آورد كه از ايشان روى زمين همچون رخسار زنگى ، سياه گشت . چون بدان سرزمين رسيد ، همهء آن بدتنان و بت‌پرستان دست بر آن سرزمين بگشودند و نيكى را از دل بپيراستند و به تاراج و كشتن پرداختند . چون آن تركان به نزديك بلخ رسيدند ، همگى زبان به گفتار تلخ گشودند . در همان هنگام لهراسپ از آمدن كهرم آگه شد . پس اندوهگين و با رنج گشت و به يزدان گفت : اى كردگار ، تو برتر از گردش روزگارى ، توانا و دانا و پاينده و خداوند خورشيد تابنده هستى . پس كيش و تن و هوش و جان و نيرو و توان مرا نگهدار باش تا من كه بندهء تو هستم به دست ايشان تباه نگردم . همانا كه تو پشتيبان هر دادخواهى هستى .\r\nدر آن هنگام در بلخ هيچ نامدارى نبود و هيچ سوارى از آن گرزداران نمانده بود .\r\nپس هزار مرد كه زيبندهء كارزار نبودند ، از بازار بيآمدند « 1 »  .\r\nچون سپاه توران نزديك گشت ، لهراسپ جامهء جنگ بپوشيد و با كلاه كيانى بر سر از آن پرستشگاه به آوردگاه رفت « 2 »  .\r\nآنگاه با گرز گاو پيكر در دست ، با آن پيرى بسان پيلى مست بغرّيد و در هر تاختنى چند تن از آن سران را با گرز گران بر خاك افكند . هر كس او را بدانسان مىديد ، مىگفت : براستى كه زخم اين نامدار تنها همچون اسفنديار است . در هر سو كه اسپ خود را مىتاخت ، خاك را با خون مىآميخت . هر كه آواى او را مىشنيد ، زهره‌اش مىدريد . كهرم كه چنان ديد ، به آن تركان گفت : يكى يكى با او جنگ مكنيد .\r\nبكوشيد و همچون شير ژيان بخروشيد و او را در ميان آوريد . پس آن سواران\r\n\r\n","description":"","footnote":" ( 1 ) - ثعالبى مىنويسد كه لهراسپ حدود 2000 مرد از نگاهبانان و مردان خود را به آن جنگ برد .  ( 2 ) - ثعالبى مىنويسد : چون لهراسپ كه در آن هنگام به گوشه‌نشينى و پرستش خدا مىپرداخت ، از آمدن سپاه تورانى به بلخ آگاه شد گفت : « بدا به روزگار گشتاسب . چه گمراه شد كه از اين شهر كوچك دور شد و با اين كارش همه چيز و همه كس را به نابودى كشاند و اسفنديار را به سخن آدم پستى كه بهتر است نه نامش را ببرم و نه يادش كنم ، به بند افكند . افزون بر اينها به آيينى پرداخت كه ناخجستگى آن او را فرا گرفت و تباهى آن او را به نابودى كشاند . [ منظور دين زرتشت است . آيا لهراسپ در آن هنگام از گرويدن به آن كيش پشيمان گشته بود ؟ 
  ] پس لهراسب با همهء سالخوردگى نزديك به دو هزار مرد از نگهبانان و مردان خويش را فراهم آورد و خود جامهء رزم به تن كرد و با همان گروه به رويارويى با تركان در آمد » . ثعالبى ، تاريخ غررالسير ، ص 175 . ","page_name":" 440 ","page_number":438},
  {"content":"\r\n\r\nپرخاشخر بخروشيدند و چكاچاك زخم تبر برآمد . ناگهان لهراسپ در ميانهء ايشان بمانْد . پس با بيچارگى نام يزدان بر زبان آورد . از پيرى و تابش آفتاب اندوهگين گشت و ديگر بختش به خواب رفت . سرانجام لهراسپ‌شاه يزدان پرست با تير آن تركان زخمى شد و از اسپ نگونسار گشت و سر تاج دارش به خاك آمد . پس سواران فراوانى بر او انجمن گشتند و آن جوشن كيانيش را چاك كردند و بدين سان تنش با شمشير پاره پاره شد . همهء آن تركان او را سوار جوانى مىپنداشتند . ليك چون كلاهخود را از سر شاه برداشتند ، آن موىِ به سپيدى كافورش و آن روى بهشتيش از زير آهن سياه پديدار گشت . پس همه از او در شگفت گشتند كه آيا اين پير چگونه شمشير در دست گرفته بود ؟ شايد اگر اسفنديار در اينجا بود ، ما سپاهيان در اين دشت به كار مىآمديم . ليك با اين اندكىِ ايشان ، ما ديگر چرا همچون گَله‌اى كه به چرا رَود ، به اينجا آمديم ؟ كهرم كه چنين شنيد ، به يارانش گفت : همهء كار و رنج ما در اين كارزار همين بود ، زيرا كه اين لهراسپ‌شاه - پدر گشتاسپ‌شاه - است . او چون پير گشت ، دل از تاج و تخت بركند و به پرستش ، يزدان پرداخت . اكنون ديگر پشت گشتاسپ از او تهى گشت « 1 »  .\r\nآنگاه آن سپاهيان از آنجا به درون شهر بلخ رفتند و همه‌جا از تاراج و كشتن تباه شد . به سوى آن آتشكده و كاخ و ايوان زراندود روى نهادند و همهء زند و اوستاها را به آتش كشيدند و همهء چيزهاى گرانمايه را بسوختند . در آنجا هشتاد هيربد « 2 »  بود كه پيوسته زبانشان پر از يادكرد يزدان بود . پس همهء آنها را در پيش آن آتش بكشتند و از خون ايشان آن آتش زردشت خاموش گشت « 3 »  .\r\nو نمىدانم كه آن هيربدان را چه كسى كشت ؟\r\n\r\n","description":"","footnote":" ( 1 ) - مجمل التواريخ و القصص ، ص 51 . گرديزى مىنويسد كه لهراسپ را چهار پاره كرند و بر چهار دروازهء بلخ بيآويختند . زين الاخبار ، ص 52 .  ( 2 ) - هيربد به پيشوايان دينى زرتشتى در آتشكده‌ها گفته مىشود كه بيشتر وظيفهء آموزش و پرورش مردم به عهدهء ايشان بوده است .  ( 3 ) - در اين حمله در كنار همهء ويرانگريهايى كه شد ، دو دختر گشتاسپ به اسارت تورانيان در آمدند و درفش كاويان نيز بدست ايشان افتاد . ر . ك . طبرى ، تاريخ طبرى ، ج 2 ، ص 479 مسكويه ، تجارب الامم ، ج 1 ، ص 85 - 83 ابن اثير ، الكامل ج 3 قبل از اسلام ، ص 146 - 143 نويرى ، نهاية الإرب ، ج 10 ، ص 162 . گفته مىشود كه در همين كشتار هيربدان بود كه زرتشت نيز در آتشكدهء نوش‌آذر بلخ ، به سن 77 سالگى توسط يك تورانى بنام برات روكرش يا برادريش در هنگام عبادت به شهادت رسيد . پورداود ، يشتها ، ج 2 ، ص 279 - 278 معين ، مزديسنا و تأثير آن در ادب پارسى ، ص 80 - 79 زند بهمن يسن ، ص 25 - 24 يادداشتها بندهش ، ص 142 . ","page_name":" 441 ","page_number":439},
  {"content":"\r\n\r\nآگاه شدن گشتاسپ از كشته شدن لهراسپ و لشگر كشيدن سوى بلخ\r\nگشتاسپ را زنى هوشمند و خردمند و دانا و با انديشه‌اى بلند بود « 1 »  كه در آن هنگام اسپ چموشى را از آخور بيآورد و بر آن نشست و بسان تركان ميان را بست .\r\nآنگاه او كه از آن كارها در شگفت گشته بود ، از آن ايوان گشتاسپ راه سيستان را در پيش گرفت « 2 »  .\r\nراه دو روزه را در يك روز مىرفت و در هيچ ايستگاه نمىخوابيد تا\r\n\r\n","description":"","footnote":" ( 1 ) اين زن بنا به مندرجات اوستا و كليهء كتب پهلوى و پازند هوتس نام داشته است . صورت ضبط اين نام در اوستا هوتَئوسا  Hutaos  مىباشد و گمان مىرود كه همين اسم باشد كه نزد يونانيان به صورت اَتُسّا  Atossa  در آمده است . وى از خاندان نوذر بوده است . پورداود ، يشتها ، ج 2 ، ص 268 87 . اين نام توسط مورخان اسلامى به صورتهاى حوطس يا خطوس هم ضبط شده است . ر . ك . طبرى ، تاريخ طبرى ، ج 2 ، ص 479 بلعمى ، تاريخ بلعمى ، ج 2 ، ص 663 . بلعمى در يك خبر واحد آورده است كه كهرم در حمله به بلخ ، اين زن را بكشت . همان ، همان صفحه . روايتى از معاشقات اين زن با  TeodorBar Xon  در دست است . وى كه جهودى از دودمان كاهنان بود ، در سامريه متولد شد . نامش در ابتداى عَزازيل بود . چون آشوريها سامريه را گرفتند ، او را به اسارت بردند . ليك او از نينوا گريخت و به شهر زرنگ در سيستان ( ؟ ) نزد هوتس - زن گشتاسپ - رفت و از آنجا كه وى فردى جادوگر بود ، بسيارى را به سوى خود كشانيد و با هوتس رابطه عاشقانه برقرار كرد . ر . ك . ماركوارت ، و هرود و ارنگ ، ص 179 - 178 .  ( 2 ) - در بارهء اين كه گشتاسپ به هنگام تاختن ارجاسپ به بلخ در كجا بوده است ، روايات متفاوتى وجود دارد . حكيم فردوسى چنان كه ديده مىشود ، او را در سيستان متصور شده است . نيز ر . ك . مجمل التواريخ و القصص ، ص 52 مستوفى ، تاريخ گزيده ، ص 93 . ليك برخى از روايات ديگر حاكى از بودن گشتاسپ در آن هنگام در پارس و بر كوهى بنام طمندر ، طهمندر يا طميدر هستند . ر . ك . طبرى ، تاريخ طبرى ، ج 2 ، ص 479 ابن بلخى ، فارسنامه ، ص 52 . ابن بلخى بر آن است كه گشتاسپ ابتدا به كوه نفشت ( نبشت ) در پارس رفته و در آنجا به خواندن زند و تأمل در آن و عبادت كردن مشغول گشته بود و سپس به كوه طميدر رفت و در آنجا پنهان شد . همان ، ص 51 . ماركوارت نام طهمندر را تحريفى از طهمدز يا همان دژتهم مىداند كه در نزديكى پارس بوده است . و هرود و ارنگ ، ص 176 . بلعمى مىنويسد كه گشتاسپ به حصار محكمى كه بر كوه اصطخر در پارس بود ، رفت و در آنجا پنهان شد . تاريخ بلعمى ، ج 2 ، ص 664 - 663 . گرديزى در يك خبر واحد مىنويسد كه گشتاسپ در آن هنگام در گرگان بود . زين الاخبار ، ص 52 . ","page_name":" 442 ","page_number":440},
  {"content":"\r\n\r\nاين كه سرانجام به نزد گشتاسپ رسيد تا او را از آن درد لهراسپ آگاه بسازد . پس به دو گفت : چرا اين همه در اينجا درنگ كرده‌اى و از بلخ نامى به اينجا رانده‌اى ؟ بدان كه سپاهى از توران به بلخ آمد كه روزگار مردم بلخ را تلخ ساخت . اكنون همهء بلخ پر از تاراج و كشتن است . پس بايد از اينجا بازگردى . گشتاسپ كه چنين شنيد ، به دو گفت :\r\nاين اندوه براى چيست ؟ تنها از براى يك تاختن ، اين همه درد و اندوه از براى چيست ؟ بدان كه چون من با سپاهيانم از جاى برآيم ، همهء كشور چين نيز ياراى پايدارى نخواهند داشت . ليك زن به دو گفت : سخن بيهوده مگوى ، زيرا كه كار بزرگى پيش آمده است . لهراسپ شاهنشاه را در پيش شهر بلخ بكشتند و روز ما تاريك و تلخ شد . آنگاه از آنجا به آتشكدهء نوش‌آذر رفتند و همهء رَدان « 1 »  و هيربدان را سر بزدند و از خون ايشان آن آتش فروزنده خاموش گشت . پس چنين دشمنى را نمىتوان خوار شمرد . پس از آن ، دخترانت را هم برده ساختند و با خود ببردند . پس كارى اين چنين دشوار را بر خود آسان مگير . تنها اندوه آنچه كه بر سر هماى آوردند ، بس بود تا دل هر خردمندى از جاى برود . ليك بدان كه به‌آفريد « 2 »  - دختر ديگر شاه - را نيز كه باد هم هرگز او را نديده بود ، از تخت زرّين برداشتند و هيچ تاج و دستبندى بر او نگذاشتند .\r\n\r\n","description":"","footnote":" ( 1 ) - رَدان به پيشوايان و روحانيون زرتشتى گفته مىشده كه به شغل قضاوت اشتغال داشته‌اند . به فيلسوف و خردمند هم گفته مىشود . لغت‌نامه دهخدا ، ماده رد .  ( 2 ) - به آفريد ، خواهر هماى ، دختر گشتاسپ بوده است . صاحب برهان قاطع نام او را به صورت به آفريد و نيز به آفرين ضبط كرده است . ماده به آفرين . نيز اين نام به صورتهاى پاذَفْرِه و باذافره هم ضبط شده است . ر . ك . طبرى ، تاريخ طبرى ، ج 2 ، ص 479 بلعمى ، تاريخ بلعمى ، ج 2 ، ص 663 ماركوارت ، و هرود و ارنگ ، ص 176 . نام به آفريد در اوستا به صورت اِريذگنا آمده است . پورداود ، يشتها ، ج 1 ، ص 391 . ","page_name":" 443 ","page_number":441},
  {"content":"\r\n\r\nچون گشتاسپ چنين شنيد ، پر از درد شد و خون بگريست . آنگاه بزرگان ايرانى را به نزد خود خواند و همهء آنچه را كه شنيده بود ، به ايشان بگفت . پس تاج از سر بيانداخت و تخت را بپرداخت و نويسندهء نامه را به پيش خود فرا خواند . سپس به سوى هر پهلوانى نامه‌اى نويساند و آن نامه‌ها را با سوارانى به هر سو بفرستاد . در نامه گفت : اگر گِل به سر داريد « 1 »  ، مشوييد و بلندى را از مغاك بازنشناسيد و همگى شما زره‌داران با گرز و كلاهخود رومى به سوى اين بارگاه برانيد . پس آن نامه‌ها را به نزد هر مهتر و بزرگى ببردند . چون سپاهى از سواران جنگى كشورش بر درگاه او انجمن گشتند ، گشتاسپ‌شاه به ايشان درم بداد و آنگاه از سيستان راه بلخ نامى را در پيش گرفت .\r\nاز سوى ديگر ، چون ارجاسپ بشنيد كه گشتاسپ‌شاه با سپاهيانش بيآمده ، چندان سپاه از توران بيآورد كه روى خورشيد و ماه هم تاريك شد . سپاهيان را از دريا تا دريا بگسترانيد و ديگر كسى روى دشت را نديد . چون هر دو سپاه به يكديگر نزديك گشتند ، زمين ، سياه و آسمان ، لاژوردين شد . پس همگى با نيزه و تيغ و ژوپين در دست ، از دو سو رده بركشيدند . در سوى راست سپاه ايران ، فرشيدورد شاه ايستاد كه با شير درّنده نيز نبرد مىكرد . نستور پهلوان نيز كه آسمان ازو روشنى مىگرفت ، در سوى چپ جاى گرفت . خود گشتاسپ‌شاه هم در دل سپاه ايستاد و پيوسته به هر سوى سپاه نگاه مىكرد . در سوى راست سپاه توران نيز كندر جاى گرفت و پيادگان و بنهء سپاه را در پشت سرش نهادند . كهرم تيغ زن هم در سوى چپ و خود ارجاسپ با گروهش در دل سپاه ايستادند . پس از هر دو سپاه بانگ كوس برآمد و زمين ، آهنين و آسمان به سياهى آبنوس شد . گويى آسمان از جاى مىپريد و زمين از گرانى ايشان از هم مىدريد . از آن آواز اسپان و زخم تبر ، كوه خارا نيز سر فرو مىبرد . همهء دشت پر از تنهاى بىسرى بود كه بر خاك افتاده و با گرز گران چاك چاك\r\n\r\n","description":"","footnote":" ( 1 ) - مراد گِل سر شوى است . ","page_name":" 444 ","page_number":442},
  {"content":"\r\n\r\nگشته بودند . در هر سو درخشش تيغ و باران تير و خروش و هياهوى پهلوانان بود . از آن جنگ ، ستاره نيز راه گريز مىجست . سپاهيان را هيچ از جانشان دريغ نمىآمد .\r\nسرنيزه و گرزها خم گشته بودند و همهء دشت پر از كشتگانى بود كه بر آن افتاده بودند . بسيارى از آنها به زير پاى اسپان كوفته گشتند و نساجامه‌شان ، سينهء شير گشت و گاسونه‌شان ، خون چه بسيار تنهايى كه بىسر و چه فراوان سرهايى كه بىتن بودند . سواران بسان پيلانى كفك افكن « 1 »  بودند . پدر بر سر مِهرى نمىآورد .\r\nروزگار بدين گونه بگشت و سه شبانروز بدين سان با كين و پرخاش و جنگ و شور بودند . در سرتاسر آن آوردگاه از جوشش خونها روى ماه نيز لآلگون گشت . در آن نبرد فرشيدورد بسان يك شير با كهرم تيغ زن درآويخت . ليك از آن همه زخمهايى كه از كهرم برداشت ، نزديك بود كه جان از تن خرّمش بيرون شود .\r\nبسيارى از ايرانيان كشته شدند و كشور به خون پهلوانان آغشته شد . گشتاسپ را سى و هشت پسر دلير و جنگجوى بود كه همهء ايشان را در آن رزمگاه بكشتند . ديگر بخت شاه ايران سياه گشت .\r\nشكست خوردن و گريختن گشتاسپ از ارجاسپ\r\nسرانجام گشتاسپ در آن هنگام كه روزگار آن سان بر او سخت گشت ، به جنگ پشت كرد . ليك سپاهيان توران از پِى او تا دو ايستگاه بتاختند و آهنگ گرفتنش را كردند . ناگاه كوهى پر از گياه پيش آمد كه در آن چشمهء آسيابى بود . بر گِرد آن كوه راهى بود كه گشتاسپ از آن آگاه بود . پس گشتاسپ با دلى داغديده ، به همراه سپاهيانش به آن كوه رفت و در آنجا بنشستند . چون ارجاسپ با سپاهيانش به آنجا رسيد ، پيرامون آن كوه بگشت ، ليك هيچ راهى نديد . پس از چهار سوى گِرد آن كوه\r\n\r\n","description":"","footnote":" ( 1 ) - يعنى از شدت تندى ، كف بر دهان آوردن . ","page_name":" 445 ","page_number":443},
  {"content":"\r\n\r\nرا بگرفتند . گشتاسپ‌شاه آزاده خوى بدين سان بيچاره گشت « 1 »  .\r\nپس بر آن كوهسار آتش افروختند و خار و خاشاك را بسوختند . دل به بيچارگى نهادند و هر يك از آن مهتران اسپ خود را بكشت .\r\nچون سپاه دشمن آن چنان پيرامون ايشان را بگرفت ، شاه پر منش ايران ديگر بيچاره گشت . پس جاماسپ كارآزموده را پيش خود فراخواند و با او بسيار از آن اختر خويش سخن راند و به دو گفت : اينك بىآن كه از تو بپرسم ، هر آنچه از اين گردش آسمان مىدانى ، بازگو . بگو آيا چه كسى در اين كار مرا يار خواهد بود ؟ و بدان كه تو ناگزير هستى كه بگويى . جاماسپ كه چنين شنيد ، برپاى خاست و به دو گفت : اى شاه دادگر و راست ، اگر شاه گفتار مرا بشنود و به اين سرنوشت بگرود و مرا راستگو بداند ، همهء آنچه را كه مىدانم ، بگويم . شاه به دو گفت : اين گونه سخن مگوى و هر رازى كه مىدانى بگوى زيرا كه اگر سر من به ابر نيز سايد ، باز هم بر سرنوشت و گردش آسمان چيره نگردم . پس جاماسپ گفت : اى شهريار ، اكنون گوش فرا دار و سخنم را بشنو . اى شاه من چنين مىدانم كه اگر شاه ، اسفنديار را كه اكنون با روزگارى بد در بند زندان ساييده مىگردد ، از بند رها سازد ، ديگر بر اين كوهسار بلند نخواهد ماند . گشتاسپ كه چنين شنيد ، به دو گفت : اى راستگوى و راستجوى ، همانا كه او را بىهيچ گناهى و تنها از براى گفتار يك بدخواه در آن بارگاه ببستم . ليك همانگاه از آن كارم پشيمان گشتم و دلم آزرده گشت و آهنگ درمان آن كردم . پس بدان كه اگر اسفنديار را در اين رزمگاه ببينم ، اين تاج و تخت را به دو ببخشم . ليك اكنون چه كسى را ياراى رفتن به سوى آن ارجمند است تا آن بىگناه را از بند رها سازد ؟ جاماسپ گفت : اى شهريار ، از آنجا كه اين كار ناچيزى نيست ، خود من مىروم . پس شاه به جاماسپ گفت : هميشه خِرد يارت باشد . چون شب تيره گردد ، به نزد آن نيكخواهى كه با بىگناهى از ما آزرده گشت ، برو و از سوى ما به او\r\n\r\n","description":"","footnote":" ( 1 ) - ثعالبى ، تاريخ غررالسير ، ص 176 مجمل التواريخ و القصص ، ص 52 مستوفى ، تاريخ گزيده ، ص 93 . ","page_name":" 446 ","page_number":444},
  {"content":"\r\n\r\nدرود برسان و خوبى بنماى و با گفتار خوبى با او سخن بگوى . به او بگو : آن كسى كه بيداد كرد ، با دلى پر از درد از اين گيتى برفت . من نيز به گفتار كسى دل سپردم كه او را بهره‌اى از دانش نبود . اينك كه بيداد كرده‌ام ، بر خود مىپيچم و آهنگ آن دارم تا نيكى كنم . پس اكنون دلت را از كينه پاك ساز و سر دشمنان را بر خاك آور و گرنه بدان كه اين پادشاهى و تخت از دست مىرود و اين درخت كيانى را از بُن برخواهند كَند . بدان كه اگر به اينجا آيى ، تو را تاج و گنج و هرچه با رنج گرد آورده‌ام ، خواهم بخشيد . بر اين گفتارم يزدان و نيز جاماسپ - راهنماى من - گواه هستند .\r\nو بدين سان جاماسپ جامهء تورى « 1 »  بپوشيد و بىهيچ راهنمايى از كوه فرود آمد . چون جاماسپ خردمند به دشت رسيد ، در شب تيره از پيش سپاهيان نيز بگذشت و بسان باد اسپ بتاخت تا اين كه به پيش آن شاهزاده رسيد . چون به نزديكى دژ گنبدان رسيد ، ديگر از دست روزگار بد و بدكاران رها گشت .\r\nرفتن جاماسپ به ديدن اسفنديار\r\nدر همان هنگام نوش‌آذر - پسر مايه‌ور اسفنديار - بر بام آن دژ ، چشم به راه بود تا ببيند كه چه هنگامى سپاهى از ايران خواهد آمد و چون كسى را ببيند ، ديگر در آن بالا درنگ نكند و به پدر بگويد . چون جاماسپ را با كلاهخود توزى بر سر ديد ، كه شتابان مىآيد ، با خود گفت : همانا كه سوارى از توران بيآمد . بروم و به اسفنديار بگويم . پس دوان از باروى آن دژ فرود آمد و به اسفنديار گفت : اى پهلوان نامور ، از دور سوارى را در راه مىبينم كه كلاه سياهى بر سر نهاده است . اكنون بار ديگر مىروم تا ببينم آيا از سواران گشتاسپ است يا از كينه‌جويان ارجاسپ ؟ اگر تُرك باشد ، سر از تنش جدا سازم و تن ناستوده‌اش را بر خاك افكنم . اسفنديار كه چنين\r\n\r\n","description":"","footnote":" ( 1 ) - مراد جامهء تورانيان است . جاماسپ با پوشيدن لباس تركان توانست تا از ميان ايشان به سوى اسفنديار بگريزد . نيز ن . ك . ثعالبى ، تاريخ غررالسير ، ص 177 . ","page_name":" 447 ","page_number":445},
  {"content":"\r\n\r\nشنيد ، به دو گفت : اين راه هرگز بىسوار نبوده است . اكنون نيز يكى از سپاهيان ايران به سوى ما پيامى آورده است . ليك پدرم از بيم آن دليران پرخاشخر توران ، كلاهى بر سر آن فرستاده نهاده است « 1 »  .\r\nچون نوش‌آذر اين سخنان را از اسفنديار پهلوان بشنيد ، بار ديگر دوان به آن باروى دژ بر شد . جاماسپ كه نزديك گشت ، فرزند اسفنديار شاه او را بشناخت . پس بيآمد و به پدر فرّخش گفت : بدان كه جاماسپ فرخنده برسيد . اسفنديار بفرمود تا در را بگشودند . پس جاماسپ خردمند به پيشش آمد و او را نماز برد و همهء آن پيام پدر و درودى را كه از سوى او آورده بود ، بداد .\r\nاسفنديار كه چنين شنيد ، گفت : اى كه در گيتى يادگار پهلوانانى ، اى خردمند و دلير و سرفراز ، بگوى كه از چه رو بايد در پيش يك زندانى نماز برد ؟ براستى كسى كه آهن بر دست و پاى اوست ، مردم نژاد نيست و از اهريمن است . تو درود شاهنشاه ايران را مىدهى ، ليك گويا دلت هيچ از دانش آگاه نيست . بدان اكنون كه دشت پر از خون ايرانيان گشت ، از سوى ارجاسپ به من درود آمد . مرا با بىگناهى بند كردند و گرزم بسان فرزند شاه گشت . پس اكنون به همين گونه تنم بايد در بند باشد . زيرا اين آهن گواه من در پيش يزدان است كه از گشتاسپ بر من بيداد رفت و آن اهريمن بود كه از گفتار گرزم شاد شد . پاداش آن رنجم را چنين داد و گنجى از آهن برايم بيآراست . پس مبادا كه من اين كار را فراموش كنم و روان خود را با گفتار تو بيهوش سازم .\r\nليك جاماسپ به دو گفت : اى راستگوى ، اى شاه پهلوان افكن نيكخوى ، اگر اين چنين دلت از پدرت سير گشته و اين گونه بخت اين پادشاه از او برگشته است ، پس از براى لهراسپ‌شاه - آن مرد پرستنده - كه تركان او را در نبرد بكشتند و نيز از براى آن هشتاد هيربد و موبد پير يزدان پرست و پاك دل و خردمندى كه با باژ « 2 »  و برسم « 3 » \r\n\r\n","description":"","footnote":" ( 1 ) - ثعالبى ، تاريخ غررالسير ، ص 177 .  ( 2 ) - باژ به دعاهاى مختصرى گفته مىشود كه زرتشتيان به هنگام چيزى خوردن يا بدن شستن و يا عبادت به صورت زمزمه بر زبان مىرانند . برهان قاطع ، ماده باج و باژ و حواشى معين .  ( 3 ) برسم عبارت است از شاخه‌هاى بريدهء درخت هوم يا گز و يا انار كه با كاردى كه دسته‌اش آهنين باشد و آن را برسم چين خوانند ، بريده و سپس پاكيزه بشويند و آب بكشند و آن را در ظرفى پاك به نام برسم دان گذارند و به هنگام عبادت يا غذا خوردن و يا شستن بدن ، تعداد مشخصى از آن را در دست گيرند . برهان قاطع ، ماده برسم . ","page_name":" 448 ","page_number":446},
  {"content":"\r\n\r\nبه دست بودند و آنها را بكشتند و از خونشان آتش آن آتشكده نيز خاموش گشت ، چنين كارى بكن . همانا كه چنين دشمنى را نمىتوان خوار و ناچيز شمرد . پس ، از براى نياى خود دلت را پر از درد كن و برآشوب و رخسار خود را زرد ساز . و بدان كه اگر به كين نياى خود از جاى نجنبى ، در نزد يزدان رهنماى ، پسنديده نخواهى بود .\r\nاسفنديار گفت : اى نيكنام بلند اختر و اى پهلوان كامروا ، بيانديش كه بهتر آن است كه كينهء آن لهراسپ پير پرستنده و پدر گشتاسپ را پسرش بجويد ، زيرا او بود كه تخت و تاج پدر مىجست . جاماسپ كه چنين شنيد ، به دو گفت : اگر بدين گونه كين نياى خود را نجويى ، پس بدان كه هماى خردمند و به‌آفريد - كه باد نيز روى ايشان را نديده بود - اكنون با داغ و درد و رخسارى زرد و پياده و دوان در نزد تركان بَرده گشته‌اند . ليك اسفنديار گفت : مگر هماى يك روز هم از من در اين بند و زندان ياد كرد ؟ آن به‌آفريد پر مايه نيز گويى هرگز مرا در گيتى نديده بود . پس جاماسپ به دو گفت : اى پهلوان ، اكنون روان پدرت از گيتى تيره گشته است . در اين هنگام با ديدگانى پر از اشك و لبى ناخورده ، به همراه سران سپاه بر آن كوه است و سپاهى از تركان پيرامونش را گرفته‌اند و از اين پس ديگر سر و افسرش را نخواهى ديد . بدان كه پروردگار گيهان آفرين نمىپسندد كه تو دل از مِهر و كيش بپيچى . آن سى و هشت برادرى كه داشتى و بسان پلنگان كوه و شيران دشت بودند ، اكنون همگى بالينشان خشت و خاك گشته است و دشمن ، هيچيك از ايشان را برجاى نگذاشت . اسفنديار كه چنين شنيد ، گفت : آن همه برادران نامدارى كه داشتم همه ساله با رامش بودند و من در اين بند و زندان بودم و هيچ يادى از من مستمند نكردند . پس اكنون كه ديگر دشمن دود از ايشان برآورد ، كين خواهى من چه سودى خواهد داشت ؟\r\n\r\n","description":"","footnote":"","page_name":" 449 ","page_number":447},
  {"content":"\r\n\r\nجاماسپ كه بدين گونه پاسخى از او بشنيد ، دلش از آن درد پر از داغ و دود گشت . پس همچنان برپاى و با دلى پر از خشم به زارى اشك از ديدگان بباريد و به اسفنديار گفت : اى پهلوان گيتى ، اگر چه اين چنين دل و روانت تيره گشته است ، ليك اكنون در كار فرشيدورد چه مىگويى كه پيوسته با داغ و درد بوده است و در هرجا كه بود ، چه در رزم و چه در بزم ، همواره بر گرزم نفرين مىكرد . ولى سرانجام تنش را ديدم كه پر از زخم شمشير گشته و كلاهخود و جوشنش دريده شده است چنان كه از ديدنش بدانسان ، جان من به زارى از تنم مىگسلد .\r\nچون جاماسپ آنگونه از فرشيدورد بگفت ، رخسار اسفنديار پر از خون و دلش پر از درد گشت و گفت : اى پهلوان دلير و اى مهتر شيردل كه اين چنين زار گشتى ، من از زخمهاى تو آزرده‌ام و رخسار را به خون جگر شسته‌ام . آنگاه چون دلش بازآمد ، به جاماسپ گفت : چرا تا كنون اين سخن را نهان داشته بودى ؟ اكنون بفرماى تا چند آهنگر بيآورند و اين بند را از پاى من بسايند . پس جاماسپ آهنگران را با سندان پولادين و پتك گران بيآورد و آهنگران آن زنجير و بند آهن و بند گردن و نيز آن بند رومى را كه بسان پل بسته بودند « 1 »  ، بسودند . ليك آن كار به درازا كشيد و دير گشت .\r\nاسفنديار در بند از آن آهستگى ايشان سبكدل گشت و به آهنگر گفت : اى شوم دست ، چگونه است كه مىبندى ، ليك به هنگام شكستن نمىتوانى ؟ پس دست از او كشيد و برپاى خاست و اندوهگين با آن بند درآويخت و پاى بيازيد و دست بپيچيد و همهء آن بند و زنجير را در هم شكست . چون آن زنجيرها را بشكست ، بىتوش و توان گشت و از آن درد بيافتاد و بيهوش شد . جاماسپ ستاره‌شناس كه آن شگفتى را بديد ، بر اسفنديار نامدار آفرين بكرد .\r\nچون اسفنديار - آن پهلوان زورمند - به هوش آمد ، همهء آن بند و زنجيرها را در پيش خود نهاد و گفت : اين پيشكشهاى گرزم ، ما را در رزم و بزم به كار مىآيد . آنگاه با\r\n\r\n","description":"","footnote":" ( 1 ) - بستن بسان پل بدين گونه است كه ريسمان يا زنجيرى بر كمر كسى يا چيزى ببندند و آن را از 2 سو بكشند تا صدا كند . برهان قاطع ، ماده پل . ","page_name":" 450 ","page_number":448},
  {"content":"\r\n\r\nتنى دردمند كه در آن زنجير و بندها ساييده گشته بود ، به گرمابه رفت . سپس جوشن خسروانى و جامهء پهلوانى بخواست و بفرمود كه : آن اسپ گام زن و آن كلاهخود و شمشيرم را بيآوريد . چون چشمش بر آن اسپ افتاد ، يزدان نيكىدهش را ياد بكرد و گفت : اگر من گناهى كرده‌ام ، از براى آن در اين بند آزرده گشتم . ليك اين اسپ چموش بربرى چه كرده بود ، كه مىبايست اين گونه لاغر گردد ؟ اينك او را بشوييد و پاك كنيد و با خوردن ، تنش را نيرومند سازيد . پس از آن ، كسى را به نزد آهنگران و كسانى كه در آن كار استاد بودند ، فرستاد . ايشان نيز برفتند و چند زره براى او بساختند و همهء جنگ افزارش را بيآراستند « 1 » \r\nديدن اسفنديار ، برادر خود ، فرشيدورد\r\nچون شب همچون اهريمنى كينه‌خواه بيآمد ، خروش زنگ از آن بارگاه برخاست . پس اسفنديار با تيغ هندى در دست بر آن اسپ پهلوانى بنشست و با بهمن و نوش‌آذر سرفراز آن راه دراز را در پيش گرفت . جاماسپ - آن دستور فرخندهء گشتاسپ - پيش رو و راهبر او بود . چون آن سواران جنگى از آن باروى دژ بيرون آمدند و به دشت رفتند ، اسفنديار سپهبد روى به سوى آسمان كرد و گفت : اى داور راستگوى ، همانا كه تو آفرينندهء كامكار و فروزندهء جان اسفنديارى . اگر در اين جنگ پيروز گردم و گيتى را بر ارجاسپ تنگ كنم و كين لهراسپ‌شاه - آن پير بىگناه - و كين آن سى و هشت برادرم - كه خاك دشت از خونشان لآلگون گشت - را از او بخواهم ، در پيشگاه داور دادگر پذيرفتم كه از اين كه كه پدرم مرا زندانى ساخت ، هيچ كينه‌اى از او به دل نگيرم و گيتى را از ستمكاران پاك كنم و سد آتشكده در گيتى نو سازم و هرگز كسى پاى مرا در بزم نبيند مگر اين كه در بيابان خشكى كه هرگز هيچ گورخر و\r\n\r\n","description":"","footnote":" ( 1 ) - ثعالبى ، تاريخ غررالسير ، ص 179 - 177 نويرى ، نهاية الإرب ، ج 10 ، ص 163 . ","page_name":" 451 ","page_number":449},
  {"content":"\r\n\r\nنخچير و ددى نيز از آن نمىگذرد ، سد كاروانسرا و ده هزار چاه آب بسازم و در پاى آن چاهها درختهايى بنشانم و پيوسته گمراهان را به كيش آورم و سر جادوان را بر خاك بيآورم و هميشه در پيش يزدان پرستش كنم و هيچ‌كس مرا در آرامش نبيند .\r\nاسفنديار ، اين بگفت و آنگاه اسپ نبردش را از جاى برانگيخت و به نزديك فرشيدورد آمد . او را با تنى زخمى و آشفته ، خفته يافت . پس بسيار اشك از ديدگان بباريد و به دو گفت : اى شير پرخاش جوى ، برگوى كه اين گزند از چه كسى به تو رسيد تا اگر چه شير جنگى يا پلنگ نيز باشد ، در جنگ ، كين تو را از او بخواهم . فرشيدورد گفت : اى پهلوان ، بدان كه روان من از گشتاسپ آزرده است . اگر او كسى چون تو را در بند نمىكرد ، اين گزند از سوى تركان به ما نمىرسيد . براستى كه هرگز كسى به مانند آنچه كه از گفتار گرزم به ما رسيد ، را نه ديد و نه شنيده است . ليك تو مخروش و از داد ، خرسند باش و همچون درختى برومند در گيتى باش . زيرا كه من به سراى ديگر خواهم رفت و تو بايد كه هميشه برجاى بمانى . پس چون من از گيتى برفتم ، مرا ياد كن و با بخشش ، روانم را شاد دار . اى گيهان پهلوان ، جاويد و روشن روان و پدرود باش . فرشيدورد ، اين بگفت و رخسارش زرد گشت . و بدين سان آن فرشيدورد شير و نامور درگذشت .\r\nاسفنديار كه چنين ديد ، دست بزد و جوشن بر تنش دريد و گفت : اى خداوند برتر و پاك ، تو مرا در گيتى راهنماى باش تا از سنگ و آب گَرد برانگيزم و كينهء فرشيدورد را بخواهم . خون ارجاسپ را از تنش بريزم و با اين كار ، جان لهراسپ را آرام گردانم . آنگاه اسفنديار با دلى پر از كينه و سرى پر از باد ، برادر مرده‌اش را بر زين اسپى زرد رنگ ببست و از آن دشت به كوهى بلند رفت و پيوسته مىگفت : اكنون تو را چه كنم و چگونه برايت دخمه‌اى برافرازم ؟ با من نه سيم و زر و گوهر است و نه خشت و آب و ديوارگر . پس فرشيدورد نامدار را در پاى درخت سايه‌دارى نهاد و جامهء جنگ از تنش بيرون كشيد و دستار و پيراهنش را نساجامه ساخت .\r\nآنگاه از آنجا به جايى آمد كه گشتاسپ‌شاه در آنجا راه گم كرده بود . در آنجا\r\n\r\n","description":"","footnote":"","page_name":" 452 ","page_number":450},
  {"content":"\r\n\r\nبسيارى از ايرانيان را كشته يافت كه از آن همه كشته ، خاك و ريگ ناپديد گشته بود . پس با زارى بر آن كشتگان تنگ دل و بخت برگشته بگريست . ناگهان در جايى كه رزم سختى رخ داده بود ، رخسار زرد گرزم را بديد . اسپس نيز در كنارش افكنده شده و خاك بسيارى بر او پراكنده گشته بود . پس اسفنديار به آن كشته گفت : اى مرد نادان بدبخت ، بنگر كه داناى ايران در آن هنگام كه راز از نهفت بگشود ، چه گفت :\r\nكه دشمن كه دانا بود به ز دوست * كه با دشمن و دوست دانش نكوست\r\nبرانديشد آن كس كه دانا بود * به كارى كه بر وى توانا بود\r\nز چيزى كه باشد برو ناتوان * به جستنش رنجه ندارد روان\r\nتو پيوسته جاى مرا در ايران مىخواستى و سرانجام اين كاستى را پديد آوردى و فروغ اين پادشاهى را ببردى . همواره چاره بجستى و دروغ بگفتى . ليك از براى اين خونى كه در رزم ريخته شد ، تو در آن گيتى آويخته خواهى گشت .\r\nآنگاه اسفنديار ، گريان از پيش آن كشته برفت و به انبوه پهلوانان توران رسيد « 1 »  .\r\nدر هفت پرسنگ آن دشت ، همه‌جا چندان سپاهى ديد كه آسمان نيز از ايشان خيره گشته بود . پيرامون آنجا كَنده‌اى « 2 »  بساخته بودند كه پهناى آن بيش از يك تير پرتاب بود .\r\nليك اسفنديار با هر چاره‌اى كه بود ، از آن كَنده بگذشت و به سوى دشت تاخت . از سوى ديگر ، هشتاد تن از ديده‌بانان تركان پيرامون آن دشت مىگشتند كه ناگهان به پيش او آمدند و به آواى بلند از او بپرسيدند . يكى از آن شيرمردان از او پرسيد كه : بر اين دشت نبرد چه مىجويى ؟ اسفنديار گفت : براستى كه شمايان در اين دشت رزم تنها به خواب و بزم سرگرم هستيد . بدانيد كه چون به كهرم آگهى رسيد كه اسفنديار از دشت و از پيش شما بگذشته ، به من گفت اين شمشير تيز را بگير و از ايشان رستاخيزى برآور . اسفنديار ، اين بگفت و شمشير بركشيد و در\r\n\r\n","description":"","footnote":" ( 1 ) - ثعالبى ، تاريخ غررالسير ، ص 179 .  ( 2 ) - كَنده به معناى خندق است . ","page_name":" 453 ","page_number":451},
  {"content":"\r\n\r\nايشان نهاد و از آن رزم گشتاسپ ياد بكرد و بسيارى از آنها را بر آن راه افكند . آنگاه از آنجا به سوى گشتاسپ‌شاه رفت « 1 »  .\r\nرسيدن اسفنديار بر كوه به نزد گشتاسپ\r\nبدين سان اسفنديار به فراز آن كوه خارا برفت و چون روى پدر را ديد ، او را نماز برد . پدرش كه با دلى داغديده بود ، برپاى جست و او را ببوسيد و رويش را بسترد .\r\nآنگاه به دو گفت : اى جوان ، يزدان را سپاسگزارم كه تو را با روانى شادمان بديدم .\r\nليك از من تندى و آزارى در دل خود مدار و از براى اين كين خواستن درنگ مكن . آن گرزم بدانديش و بدخوى بود كه دل مرا از فرزندم تيره كرد . ليك سرانجام نيز از براى آن گفتار و كردار بد بر سر آن مرد بد ، بد آمد و بمرد . بدان كه من در پيشگاه كردگار گيهان و آن شناسندهء آشكار و نهان پذيرفته‌ام كه چون شاد و پيروز بخت گردم ، كشور و تاج و تخت را به تو بسپارم . خودم تنها به پرستشگاهى بروم و به آن بسنده كنم و هرچه در نهان دارم به تو بسپارم . اسفنديار كه چنين شنيد ، گفت : شهريار از من خشنود بادا . بدان كه تاج و تخت من آن است كه شاه از من خشنود باشد . پروردگار داند كه من چون گرزم را بر آن دشت رزم افكنده ديدم ، بر آن مرد بدگوى گريستم و از درد دل شاه بريان شدم . ليك سرنوشت ، هرچه بود ، بر ما بگذشت و همهء گذشته در نزد من باد شد . بدان كه از اين پس من چون تيغ كين بركشم و از اين كوه خارا بيرون شوم ، ديگر نه ارجاسپ و خاقان چين را برجاى مىگذارم و نه كهرم و خلّخ و توران زمين را « 2 »  .\r\nاز سوى ديگر ، چون سپاهيان ايران بدانستند كه اسفنديار از آن بند گران و روزگار بد رها شد ، همگى گروه گروه بر آن كوه بلند به پيش شاه رفتند و همهء آن بزرگان ، چه\r\n\r\n","description":"","footnote":" ( 1 ) - ثعالبى ، تاريخ غررالسير ، ص 180 .  ( 2 ) - ثعالبى ، تاريخ غررالسير ، ص 180 . ","page_name":" 454 ","page_number":452},
  {"content":"\r\n\r\nبيگانه و چه خويشان او ، در پيشش سر بر زمين نهادند . اسفنديار نيك اختر كه چنين ديد ، گفت : اين نامداران دشنه‌گذار ، تيغ زهر آبگون بركشيد و به كين خواهى شتابيد و دشمن را بكشيد . پس همهء بزرگان بر او آفرين بخواندند و گفتند : همانا كه افسر و تيغ كين ما تو هستى و با ديدار تو جان ما آرامش مىپذيرد . همهء ما جان خويش را در پيش تو گروگان مىكنيم . آنگاه سراسر آن شب را به آراستن سپاهيان و پيراستن جوشن و تيغها پرداختند . گشتاسپ نيز در آن شب با اسفنديار فرّخ به زارى و با ديدگانى اشكبار از آن روزگار بد و از خون آن جوانان پرخاش جوى كه در آن رزمگاه كشته گشته بودند و كلاهى از خون بر سر تاجورشان بود سخن گفت .\r\nهمان شب به نزد ارجاسپ آگهى رسيد كه : فرزند به نزديك گشتاسپ رسيد و در سر راه بسيارى از ديده‌بانان را بكشت و هر كه از ايشان نيز كه كشته نشد ، به جنگ او پشت كرد . ارجاسپ كه چنين شنيد ، اندوهگين گشت و بزرگان را به پيش خود خواند و بسيار با كهرم سخن راند و گفت : در آن هنگام كه اين سپاهيان از جاى خود روان شدند ، ما را خواست ديگرى از اين جنگ بود . مىگفتم اگر اين اسفنديار ديو را در بند بيابيم ، ديگر گيتى بىگزند گردد و من تخت ايران و چين را بگيرم و در هر سرزمينى بر ما آفرين كنند . ليك اكنون كه آن ديوزاد از بند رها شده ، در اين جنگ ، ما را اندوه خواهد رسيد و سرمان بر باد خواهد شد . چرا كه هيچيك از تركان همآورد او نيست تا در رزم با او برابر شود و ما با دلى شاد و پيروز بخت و با تاج و تخت به توران بازگرديم .\r\nپس ارجاسپ بفرمود تا همهء خواسته‌ها و گنجها و اسپان آراسته و چيزهايى را كه از بلخ آورده بودند بيآورند . آنگاه همهء آنها را به كهرم سپرد . ارجاسپ را چهار پسر كهتر از كهرم بود كه همگى بنه برنهادند و بار ببستند . از هر سو سد شتر كه سد راهنما بر آنها بنشسته بود ، روان شدند . در همان هنگام تُركى به نام گرگسار از ميان سپاه توران به پيش ارجاسپ شاه آمد و به دو گفت : اى شاه ترك و چين ، از براى يك تن نام خود را اين چنين خوار مكن . بدان كه سپاهيان ايران همگى خسته و كوفته و گريزان و\r\n\r\n","description":"","footnote":"","page_name":" 455 ","page_number":453},
  {"content":"\r\n\r\nبخت برگشته‌اند . شهريار ايران نيز پسرانش كشته گشته‌اند . پس آيا چه كسى بجز اسفنديار به يارى ايشان آمده است ؟ ليك تو دل همهء سپاهيان خود را مىشكنى و با اين گفتارت بىاين كه جنگى درگيرد ، ايشان را زخم مىزنى . اينك بدان كه اگر او به اينجا آيد ، من همآورد او هستم و تن آن مرد جنگى را بر خاك مىافكنم . چون ارجاسپ گفتار او را بشنيد و آن دل و انديشهء هوشيارش را بديد ، به دو گفت : اى پهلوان پرخاشخر ، همانا كه تو را نام و نژاد و هنر است . پس اگر آنچه را گفتى بجاى آورى و هنر را راهنماى زبانت گردانى ، من از توران زمين تا درياى چين را به همراه گنجهاى توران زمين به تو مىبخشم . اينك سپهبد اين سپاهيانم باش و بدان كه من دَمى از فرمان تو نمىگذرم .\r\nچون خورشيد سپر زرّين خويش را برگرفت ، شب تيره از او به ستوه آمد و آن پيراهن مشك رنگ را بيانداخت و روز فرا رسيد و چهرهء گيتى به زردى ياكند گشت .\r\nپس اسفنديار شاه سترگ سپاه بزرگى را از كوه بيآورد و خود با گرز گاوسار در درون زين اسپ به پيش شاه آمد . گشتاسپ‌شاه با روانى پر از كين ارجاسپ در دل سپاه بود . نستور پرخاشخر - پسر زرير - كه نرّه شير نيز از دست او بيشه را رها مىساخت ، جاى خويش را در سوى راست سپاه بيآراست . كردوى جنگى نيز همچون خورشيد در بخش بره به سوى چپ سپاه آمد .\r\nدر سوى ديگر نيز ارجاسپ رده‌هاى سپاهيان را بركشيد . از بسيارىِ نيزه و تيغهاى بنفش ، ستاره نيز روى دشت را نمىديد . آسمان پر از درفشهاى پرنيان گشت . خود ارجاسپ در دل سپاه ايستاد و كهرم با نفير و كوس در سوى راست جاى گرفت . در سوى چپ نيز شاه چگل ايستاد كه شير نيز در جنگ از او دل مىخواست . چون ارجاسپ آن سپاه گران و سواران برگزيده و نيزه‌وران را بديد ، بيآمد و بر يك بلندى برفت و به هر سوى سپاه بنگريست . آن همه سپاه بر دلش باشكوه آمدند و گيتى به پيش چشمش تار و سياه گشت . آنگاه بفرمود تا ساربان ، دَه كاروان شتر بيآورَد . پس ارجاسپ پنهانى به نامداران سپاه گفت : اگر اين كار بر ما دراز\r\n\r\n","description":"","footnote":"","page_name":" 456 ","page_number":454},
  {"content":"\r\n\r\nگردد و پيروزى و درخشش يا دل افروزيى پديدار نگردد ، من همراه شما ويژگان سوار بر اين شتران چابك مىگرديم و با آسودگى راه گريز مىجوييم .\r\nپس اسفنديار همچون شير ژيان كف بر لب آورده ، با گرز گاوسار در دست بسان سپهر گردان در ميان دو ردهء سپاهيان بگشت . گويى همهء دشت ، بالاى او بود و او از آتش در پوست خود نمىگنجيد . پس خروش و نالهء كارناى برخاست و پهلوانان سپاه از جاى خود برفتند . ديگر گويى از خون ، آن دشت همچون دريا گشت و از آن همه دشنه ، آسمان همچون ستارهء پروين شد . اسفنديار با گرز گاوسار در دست ، سوار بر اسپ ، ران بيفشرد و بغرّيد . پس آن گرز پولاد را در مشت خود بيفشرد و سيسد تن از پهلوانان توران از دل سپاه بكشت و گفت : امروز از براى كين فرشيدورد ، از دريا نيز گَرد برانگيزم . آنگاه به سوى راست سپاه دشمن بتاخت و سد و شست مرد از دليران ايشان را بكشت و گفت : اين كين خون نياى من است . كهرم كه چنان ديد ، به جنگ او پشت كرد . سپس اسفنديار به سوى چپ سپاه توران پيچيد و سد و بيست و پنج تن از آن دليران را كه همگى از نامداران با تاج و گنج بودند ، بكشت و زمين همچون دريايى از خون شد . پس گفت : اين كينهء آن سى و هشت برادر گرامى من بود كه همگى كشته شدند .\r\nارجاسپ كه چنين ديد ، به گرگسار گفت : از اين سپاهيان بيشمار همه كشته شدند و هيچ جنگاورى نمانْد و در پيش ردهء سپاه هيچ جنگجوى استوارى نمانده است .\r\nپس نمىدانم كه تو چرا خاموش مانده‌اى ؟ بگو كه آن داستانها را از براى چه خواندى ؟ گرگسار از شنيدن گفتار ارجاسپ ، تيز بشد . پس با كمند كيانى و يك تير پولادين با پيكان خدنگ در دست به پيش اسفنديار پهلوان آمد . چون به دو نزديك شد ، آن تير را در كمان براند و به بر و سينهء اسفنديار پهلوان بزد . اسفنديار كه چنين ديد ، خود را به زين اسپ بيآويخت تا گرگسار چنين گمان كند كه آن تير از جوشن وى گذشت و سينهء روشن كيانيش را زخمى ساخت . ليك گرگسار تيغ الماسگونى بركشيد و خواست تا سر از تن اسفنديار جدا كند . اسفنديار از آن گزند بترسيد . پس\r\n\r\n","description":"","footnote":"","page_name":" 457 ","page_number":455},
  {"content":"\r\n\r\nكمند پيچان خود را از فتراك بگشود و به نام گيهاندار و كردگار ، آن را در گردن گرگسار انداخت . و بدين سان سر و گردن گرگسار در بند آمد و تن لرزانش بر خاك افتاد .\r\nاسفنديار دو دست او را از پشت همچون سنگ ببست و بر گردنش پالهنگ افكند و كِشان كشان و خون بر لب آورده ، او را از پيش ردهء سپاهيان به لشگرگاه آورد . آنگاه گرگسار بدخواه را به دست همايون زرّين كلاه به نزد شاه ايران فرستاد و گفت : اين را در سراپرده ببند و آهنگ كشتن او نكن تا ببينيم روزگار چه كسى را در اين كارزار پيروز مىگرداند .\r\nآنگاه اسفنديار از آنجا به آوردگاه رفت و همهء سپاهيان را به جنگ آورد و به جنگاوران گفت : كهرم كجاست ؟ درفشش در سوى راست سپاه پيدا نيست . آن كندر تيغ زن و شيرگير هم كه نيزه و تيرش از كوه نيز مىگذشت ، اكنون نيست . از سوى ديگر ، به ارجاسپ گفتند كه اسفنديار با گرگسار مىجنگيد . ليك از تيغ آن دليران ، آسمان بنفش گشت و اكنون ديگر آن درفش گرگ پيكر پيدا نيست . دل ارجاسپ با شنيدن آن سخن اندوهگين گشت . پس شتر بخواست و راه بيابان در پيش گرفت . و بدين سان ارجاسپ با ويژگانش بر شتران سوار گشتند و اسپان را نيز با خود ببردند .\r\nارجاسپ سپاهيانش را بر آن رزمگاه بگذاشت و خودش با آن مهتران به سوى خلّخ براند .\r\nپس اسفنديار چنان خروشيد كه از آواز او كوهسار به لرزه درآمد . به ايرانيان گفت : اين شمشير جنگ را بيهوده در چنگ نگاه مداريد . نيام آن را دل و خون دشمن كنيد و از تورانيانى كه مىكشيد كوه كارن به پا كنيد « 1 »  .\r\nسپاهيان كينه‌خواه ايران كه چنين شنيدند ، ران بيفشردند و به پيش سپاه توران آمدند . ديگر چنان شد كه خاك و\r\n\r\n","description":"","footnote":" ( 1 ) - در نسخهء ژول مُل ، ص 1232 ، بيت 1484 اين بيت بدين سان آمده :\r\nنيام از دل و خون دشمن كنيد * ز توران زمين كوه قارن كنيد\r\nليك مصرع دوم اين بيت در نسخهء مسكو ، ج 6 ، ص 163 اين گونه ضبط شده :\r\n« ز تورانيان كوه قارن كنيد » ^ CENTER . كه صحيح‌تر به نظر مىرسد . ","page_name":" 458 ","page_number":456},
  {"content":"\r\n\r\nسنگ و گياه نيز در خون فرو شد و از خون آن همه كشته ، مىشد آسيابها را راند . همهء آن دشت پر از پا و سر و پشت و بر بريده و تيغهاى در مشت بود . سواران جنگى پيوسته مىتاختند و به كالا گرفتن نمىپرداختند . چون تركان شنيدند كه ارجاسپ رفت ، ديگر پوست بر تنشان مىدريد . هر كه اسپى داشت ، بگريخت . ديگران كلاهخود و جوشنها را بر زمين ريختند و با زارى و ديدگانى كه بسان ابر بهارى گريان بود ، به پيش اسفنديار آمدند . اسفنديار زورآزماى بر ايشان ببخشود و ديگر كسى را نكشت و از براى خون نيا ، دل خود را ديگر بىآزار ساخت و يكى از بزرگان را نگهدار ايشان كرد « 1 »  .\r\nآنگاه اسفنديار با بر و تيغ و كلاه زرّينى كه پر از خون بود ، به همراه سپاهيانش به نزد شاه ايران آمد . از آن همه خون ، دشنه در دستش خشك شده و بر و دوشش از جوشن آزرده گشته بود . پس شمشير و دستش را با شير بشستند و آن تير را از گبر او بيرون كشيدند . آنگاه دلشاد و تندرست به درون آب رفت و سر و تن خود را بشست « 2 »  .\r\nسپس جامهء سوگوارى بخواست و يك هفته را در پيشگاه يزدان پاك - آن داور دادگر و راست - به همراه گشتاسپ - كه با ترس و باك بود - آفرينندهء دادگر را نيايش بكرد . به روز هشتم اسفنديار بجاى آمد . پس گرگسار كه دلش از روان شيرينش نااميد گشته و تنش از ترس همچون بيدى كه از باد بلرزد ، لرزان بود ، به پيش تخت اسفنديار آمد و به دو گفت : شاها تو از ريختن خون من هيچ ستايشى از اين انجمن نيابى . پس بگذار تا در پيش تو همچون بنده‌اى باشم و همواره تو را به نيكى راهنما گردم و در هر بدى كه پيش آيد ، زبونى كنم و تو را به رويين دژ « 3 » \r\n\r\n","description":"","footnote":" ( 1 ) - طبرى ، تاريخ طبرى ، ج 2 ، ص 480 - 479 بلعمى ، تاريخ بلعمى ، ج 2 ، ص 665 - 664 مجمل التواريخ و القصص ، ص 52 ثعالبى ، تاريخ غررالسير ، ص 183 - 181 ابن بلخى ، فارسنامه ، ص 52 - 51 نويرى ، نهاية الإرب ، ج 10 ، ص 163 .  ( 2 ) - ثعالبى ، تاريخ غررالسير ، ص 183 .  ( 3 ) - رويين دژ يا دز رويين همان است كه مورخان عربى آن را مدينة الصفر يا مدينة الصفريه ناميده‌اند . اين دژ در بيكند ، نزديكى بخارا بوده است . ماركوارت ، ايرانشهر ، ص 185 شهيدى مازندرانى ، راهنماى نقشه جغرافيايى شاهنامه فردوسى ، ماده رويين دژ . بايد توجه داشت كه يك رويين دژ نيز در نزديكى مراغه در ناحيه آذربايجان وجود داشته است و اين دو نبايد با يكديگر خلط شوند . ر . ك . ترجمه آثار البلاد و اخبار العباد ، ج 2 ، ص 362 . ","page_name":" 459 ","page_number":457},
  {"content":"\r\n\r\nرهنمون شوم . اسفنديار كه چنين شنيد ، بفرمود تا او را همچنان با بندى بر دست و پاى به سراپرده ببرند . سپس اسفنديار به لشگرگاه ارجاسپ - آن ريزندهء خون لهراسپ - آمد و همهء خواسته‌هايى را كه بر آن رزمگاه مانده بود ، به سپاهيان ببخشيد چنان كه سوار و پياده آراسته گشتند . آنگاه آن تركانى را كه در بند ساخته و سپاهيان از ايشان آزرده بودند ، بكشت .\r\nفرستادن گشتاسپ ، اسفنديار را بار ديگر به جنگ ارجاسپ\r\nپس از آن ، اسفنديار به سراپرده آمد و در بارهء لهراسپ و كين فرشيدورد و آن نامداران نبرد با شاه ايران سخن گفت . گشتاسپ به دو گفت : اى زورمند ، اكنون تو دلشادى ، ليك خواهرانت در بند هستند . پس خوشا آن كسى كه بر اين كينه‌گاه كشته شد ولى از ننگ تركان سرگشته نشد . زيردستان ما چون ما را بدين گونه نشسته بر تخت ببينند ، چه خواهند گفت ؟ همانا كه من تا زنده‌ام از براى اين ننگ مىگريم و مغزم از آتش مىسوزد . بدان كه من در پيشگاه كردگار بلند پذيرفته‌ام كه اگر تو تندرست و بىهيچ گزندى به توران به روى و با مردانگى خود به دَم اژدها شتابى و خواهرانت را از چنگ تركان رها سازى ، اين تاج و تخت شاهنشاهى و گنجهاى بىرنج را بىتو بسپارم .\r\nاسفنديار كه چنين شنيد ، گفت : كسى روزگار را بىتو مبيناد . بدان كه من در پيش پدر ، بنده هستم و جوياى شاهى نمىباشم . تن و جان خويش را برخىِ تو مىسازم\r\n\r\n","description":"","footnote":"","page_name":" 460 ","page_number":458},
  {"content":"\r\n\r\nو تخت و فرمان خود را نمىخواهم . اينك نيز مىروم و از ارجاسپ كين مىخواهم و بر و بوم توران زمين را برجاى نمىگذارم . خواهرانم را نيز به بخت شاه بلند ايران از آن بند به تخت مىآورم . پس گشتاسپ بر او آفرين كرد و گفت : پيوسته خِرد يارت باشد « 1 »  .\r\nآنگاه شاه ايران از هر سو سپاهيان و موبدان و پهلوانان را فراخواند و از ميان ايشان دوازده هزار سوار اسپ‌افكن نامدار را برگزيد . پس گنج و درم بسيار بر ايشان ببخشيد و در آن بخشش هيچ‌كس را دژم نساخت . يك تخت و يك تاج پر از گوهرهاى شاهوار نيز به اسفنديار ببخشيد . پس چنان خروشى از درگاه شاه ايران برآمد كه خورشيد تابان از گَرد سياه شد و سراپرده را با درفشى هماى پيكر به دشت كشيدند . سپاهيان رو سوى رفتن نهادند و از گَرد ايشان ، خورشيد تابان نيز سياه شد .\r\nآنگاه اسفنديار از ايوان به دشت آمد و سپاهيان را بديد .\r\nداستان هفت خوان\r\nستايش پادشاه محمود\r\nاز اين پس با سخنانى نغز و جوان ، داستان هفت خوان را مىآورم كه پر از جنگ و آهنگ و انديشه و پايدارى و كين و داد و رزم و بزم است . اگر بار ديگر بخت ، مرا يار شود و به اين سرشت من كامكارى كند ، اين سخن را با پذيرش محمودشاه و به فرّ و كلاه خسروانى او بگويم . شاه گيتى جاودانه زنده باد و بزرگان گيتى بندهء او بادا . چون خورشيد تابنده چهره بنمود و روى زمين را با مهر بيآراست ، در بخش بره ، آن شاه تاج بر سر نهاد و خاور و باختر از او شاد گشت . كوهسار پر از غلغل تندر گشت و جويبار پر از نرگس و ناله شد . دل ابر پر از آتش و چشمش پر از آب و خروش\r\n\r\n","description":"","footnote":" ( 1 ) - ثعالبى ، تاريخ غررالسير ، ص 184 - 183 نويرى ، نهاية الإرب ، ج 10 ، ص 163 . ","page_name":" 461 ","page_number":459},
  {"content":"\r\n\r\nرامشگر پر از تاب و خشم شد . چون آن آتش در آسمان پديدار مىگردد ، باران فرو مىبارد و از آوايش خفته بيدار مىشود . پس چون بيدار گردى ، ببين كه گيتى همچون ديبايى است كه آن را مانى در چين نگاريده است . چون گيتى از آفتاب درخشان گردد و رخسار نرگس و لاله را پر از آب ببيند ، بخندد و بگويد كه : اى شوخ‌چشم ، من از دلدادگى توست كه مىگريم ، نه از درد و خشم . ليك زمين تا هنگامى كه آسمان نگريد ، نمىخندد . پس دست اين پادشاه را آسمان نمىخوانم زيرا باران آسمان در بهاران است و بسان كوشش و آهنگ شهرياران نيست . دست شاه همچون خورشيد است ، آنگاه كه در بخش بره كلاه خود را برمىافرازد . براى او گنج با خاك خشك ، و آب دريا با زر و مشك يكسان است و بخشش او ، هم به درويشان مىرسد و هم به شاهان گردنفراز . دست شاه ابو القاسم با پاك و ناپارسا چنين است و هرگز او را بخشيدن دريغ نمىآيد . آنگاه هم كه برايش جنگ پيش آيد ، ديگر آرام نمىگيرد و سر شهرياران را به چنگ مىآورد . ليك به هر كس كه در پيش او گردن بنهد ، گنج خويش را مىبخشد و هيچ از رنج خود نمىانديشد . پس محمود ، شاه گيتى باد و بخشش و داد او برجاى بادا .\r\nاكنون بنگر تا پير كارآزموده از رويين دژ چه مىگويد و ازو ياد گير .\r\nهفت خوان اسفنديار\r\nخوان نخست كشتن اسفنديار ، دو گرگ را\r\nچون دهگان سخنگو خوان بنهاد ، داستانى از هفت خوان براند . جام زرّينى در دست گرفت و آنگاه از كار گشتاسپ و رويين دژ و اسفنديار و راه و آموزش گرگسار سخن درگرفت و گفت : چون اسفنديار با زبان و روانى پر از گفتار تلخ از پيش پدر در بلخ بيآمد ، به همراه گرگسار راه توران را در پيش گرفت و براند تا اين كه دو راه به پيش او آمد . پس سپاهيان را فرود آورد و سراپرده بزد . آنگاه بفرمود تا خوان\r\n\r\n","description":"","footnote":"","page_name":" 462 ","page_number":460},
  {"content":"\r\n\r\nبيآراستند و مِى و رود و رامشگران را بخواستند . همه پهلوانان سپاه برفتند و بر خوان شاه بنشستند . سپس اسفنديار بفرمود تا گرگسار با دلى داغديده به پيش او برود و بفرمود تا چهار جام زرّين را دَم به دم به گرگسار دهند . آنگاه به دو گفت : اى تيره بخت ، بدان كه من تو را به تاج و تخت خواهم رساند . پس اگر هرچه از تو بپرسم ، راست بگويى همهء توران زمين از آن تو خواهد بود و چون پيروز گردم ، آن را به تو مىسپارم و تو را به خورشيد تابان برمىآورم و خويشان تو و نيز خويشان فرزندت را نيز نمىآزارم . ليك اگر پيرامون دروغ بگردى ، بدان كه دروغت در پيش من فروغى نگيرد و چنان ميانت را با دشنه به دو نيم گردانم كه دل انجمن پر از بيم گردد .\r\nگرگسار كه چنين شنيد ، به دو گفت : اى اسفنديار نامور و فرّخ ، بدان كه هيچ سخنى بجز گفتار راست از من نخواهى شنود . پس تو همان كن كه از پادشاهان سزاوار است . اسفنديار گفت : اكنون رويين دژ كه در جايى جدا از ايران زمين است ، كجاست ؟ چند پرسنگ تا آنجا راه است و چند راه بدانجا مىرود و از آنها كداميك راهى بىگزند است ؟ هميشه چه اندازه سپاهى در آن مىباشند و بالاى آن دژ چند است ؟ هرچه مىدانى ، بگوى . گرگسار گفت : اى اسفنديار شاه نيك پِى ، از اينجا تا آن بارگاهى كه ارجاسپ آن را پيكارگاه مىخواند ، سه راه است . يكى از آن راهها را سپاه در سه ماه مىپيمايد و يكى را در دو ماه . آن راهى كه سه ماه است ، پر از آب و خرگاه و شهر و راه‌گذر بزرگان تُرك است . ليك اگر از آن راه ديگر كه دو ماه است ، به روى ، بدان كه در آن هيچ خوردنى و يا جايى براى فرود آمدن نخواهى يافت و هيچ گياه و آبشخور چهارپا در آن نيست . ولى سديگر راه ، در يك هفته راه را مىبُرد و به روز هشتم سپاهيان به رويين دژ خواهند رسيد . ليك پر از شير و گرگ و اژدهاى نرّ است كه هيچكس از چنگشان رهايى نيابد . فريب زن جادو نيز از گرگ و شير و اژدهاى دلير نيز افزونتر است كه يكى را از دريا به ماه برمىآورَد و ديگرى را در چاه نگونسار مىسازد . بيابان و سيمرغ و سرماى سخت نيز هست كه چون باد بوزد ، درخت را از هم به درد . آنگاه پس از آن رويين دژ پديدار گردد . ولى دژى كه به مانند آن نه كسى\r\n\r\n","description":"","footnote":"","page_name":" 463 ","page_number":461},
  {"content":"\r\n\r\nديده و نه شنيده است . سر باروى آن از ابر سياه نيز برتر است و سپاه و جنگ افزار فراوانى در آن است . پيرامونش چنانى رودى روان است كه روان آدمى از ديدن آن خيره مىگردد . شهريار توران هنگامى كه مىخواهد از براى شكار به دشت بيآيد ، با كشتى از آن مىگذرد . سد سال هم اگر در آن دژ بماند ، او را نيازى به هيچ چيزى از دشت نيآيد . آن دژ او پر از زمينهاى كشاورزى و گياه و درخت برومند و آسياب است .\r\nچون اسفنديار اين سخنان را بشنيد ، زمانى بپيچيد و خاموش ماند . آنگاه به دو گفت : ما را بجز اين راهى نباشد . همانا كه در گيتى هيچ چيز بهتر از راه كوتاه نيست .\r\nليك گرگسار گفت : اى شهريار ، بدان كه هرگز كسى با زور و آواز از هفت خوان نگذشته ، مگر اين كه از جان خويش سير گشته باشد . اسفنديار نامور به دو گفت : اگر با منى ، دل و زور اهريمنى را خواهى ديد . اينك بگوى كه از نخست چه چيزى به پيش من مىآيد زيرا كه بايد براى پيكار با او آماده گردم . گرگسار گفت : اى شاه مايه‌ور و اى سوار برگزيده ، نخست دو گرگ نرّ و ماده به پيش تو بيآيند كه هر يك همچون پيلى سترگ باشند . شاخهايى بسان گوزن داشته باشند و رزم شيران را آرزو كنند . دو دندانشان همچون پيل ژيان و بر و يالشان فربه و ميانشان لاغر باشد .\r\nاسفنديار كه چنين شنيد ، بفرمود تا گرگسار ناسودمند را همچنان در بند به خرگاه بردند . آنگاه كلاه كيانى بر سر نهاد و بزمگاهى بيآراست .\r\nچون خورشيد ، تاج خود را از بلندى بنمود و آسمان راز خود را با زمين بگشود و روز فرا رسيد ، آواى كوس از درگاه برخاست و ديگر از آن همه سپاهى ، زمين همچون آهن و آسمان به سياهى آبنوس گشت . پس اسفنديار به سوى هفت خوان ، روى به توران زمين نهاد و آباد و شاد با سپاهيان روان شد . آنگاه چون به يك ايستگاه رسيد ، يكى از ناموران سپاه را برگزيد . به مرد بيدارى به نام پشوتن كه نگهدار سپاه از دشمنان بود ، گفت : سپاهيان را به آيين ، نگاه دار . بدان كه من پيوسته از آن گفتار گرگسار به خود مىپيچم . پس خودم پيش رو سپاه مىگردم تا اگر به من بد رسد ، به\r\n\r\n","description":"","footnote":"","page_name":" 464 ","page_number":462},
  {"content":"\r\n\r\nديگران نرسد . اسفنديار بيآمد و جامهء جنگ بپوشيد و دوال زين اسپ سياه‌رنگش را نيز ببستند .\r\nچون اسفنديار سپهبد به نزديك گرگها رسيد ، همچون پيلى سترگ ران بيفشرد .\r\nآن دو گرگ بر و دوش و چنگ و گوپال و ميان بستن اسفنديار را بديدند . پس بسان دو پيل خشمگين و جنگجوى به سوى او روى به دشت نهادند . ليك اسفنديار دلير به مانند شيرى غرّان بغرّيد و كمان را به زه كرد و با تندى نخيز ساخت و بر آن اهريمنان تير باران بكرد . آن دو گرگ از پيكان پولادين او سست گشتند و هيچيك تندرست نماندند تا به پيش او آيند . اسفنديار با دلى روشن نگاه كرد و آن دو دد را سست و زار بديد . پس تيغ زهر آبگونى بركشيد و سرهايشان را ببُريد و بر آنها را چاك كرد و خونشان را بر خاك بريخت . آنگاه از آن اسپ نامور فرود آمد و جنگ افزار و تن خود را از خون آنها بشست . سپس جاى پاكى را در آنجا بجست و با بيچارگى به پيش يزدان آمد و با دلى پر از درد و سرى پر از گَرد ، رخسار به سوى خورشيد كرد و گفت : اى داور دادگر ، اين تو بودى كه مرا زور و هوش و هنر بدادى و تو آن ددان را بر خاك افكندى . پس در هر نيكويى ، راهنما باش .\r\nدر همان هنگام سپاهيان به همراه پشوتن برسيدند و اسفنديار پهلوان را در جايگاه نماز بديدند . همهء آن پهلوانان و سپاهيان از آن كار در شگفت گشتند و با خود انديشيدند كه : اينها را گرگ بخوانيم يا پيل مست ؟ اين دل و تيغ و دست ، جاويد بادا و بىاو تخت شاهى و بزرگى و بزم و سپاه مبادا . آنگاه آن پهلوانان فرخنده‌انديش برفتند و سراپرده را در پيش او بزدند . سپس خوان زرّينى بيآراستند و خوردنى و مِى بخوردند « 1 »  .\r\n\r\n","description":"","footnote":" ( 1 ) - ثعالبى ، تاريخ غررالسير ، ص 186 - 184 . ","page_name":" 465 ","page_number":463},
  {"content":"\r\n\r\nخوان دوم كشتن اسفنديار ، شيران را\r\nگرگسار [ كه از آن كار آگاه شد 
  ] ، از اسفنديار و آن پهلوانان جنگى اندوهگين گشت .\r\nپس اسفنديار بفرمود تا او را همچنان در بند و لرزان و گريان به پيش او آورند . آنگاه سه جام مِى به دو داد و به دو گفت : اكنون چه مىگويى و آيا چه شگفتى ديگرى را خواهم ديد ؟ گرگسار به اسفنديار نامور گفت : اى شهريار تاجور و شيردل ، در ايستگاه ديگر ، شيرى به جنگ تو آيد كه نهنگ نيز توان رزم با او را ندارد و دالمن دلاور نيز - اگر چه دلير باشد - بر راه آن شير نمىپرد . اسفنديار روشندل كه چنين شنيد ، بخنديد و به دو گفت : اى تُرك ناسازگار ، فردا خواهى ديد كه من چگونه دليرانه به جنگ آن نرّه شير مىروم .\r\nچون شب تيره گشت ، شاه بفرمود تا سپاهيان از آن جايگاه روان گردند . پس در آن شب تاريك سپاه را براند و بر او آفرين بخواندند . چون خورشيد از آن چادر لاژوردين شب ، روسرىاى از ديباى زرد بر سر كرد و روز فرا رسيد ، اسفنديار سپهبد به جاى آن شيران دلير در آن دشت رسيد . پس بفرمود تا پشوتن به پيش او رفت و او را بيش از اندازه پند داد و به دو گفت : اين سپاه سرفراز را به تو سپردم و خودم به سوى رزم رفتم .\r\nاسفنديار بيآمد و چون به آن شيران نزديك گشت ، گيتى بر دل ايشان تاريك شد .\r\nآن دو شير - كه يكى نرّ و ديگرى ماده بود - پرخاش جوى و دلير به پيش او رفتند . شير نرّ كه بيآمد ، اسفنديار چنان تيغى بر آن زد كه رنگ رخسارش به سرخى مرجان گشت . پس از سر تا ميان آن را به دو نيم كرد و دل شير ماده را پر از بيم ساخت . چون جفت شير برآشفت و نزديك آمد ، اسفنديار رزمساز تيغى بر سر آن بزد كه سرش بر خاك افتاد و بغلتيد و دست و بر جنگى اسفنديار از خونش لآلگون گشت . آنگاه\r\n\r\n","description":"","footnote":"","page_name":" 466 ","page_number":464},
  {"content":"\r\n\r\nاسفنديار به درون آب رفت و سر و تن بشست . در آن كار هيچ نگهدارى بجز يزدان پاك نجست . پس به درگاه داور دادگر و پاك گفت : اين تو بودى كه به دست من آن ددان را نابود بساختى .\r\nدر همان هنگام سپاهيان به آنجا رسيدند و پشوتن آن بر و يال شيران را بديد .\r\nپس بر اسفنديار آفرين كردند و او را نامدار زمين خواندند . آنگاه اسفنديار پهلوان به نزديك خرگاه و سراپرده آمد و خوان بنهادند و خوانسالار « 1 »  پاكيزه مغز ، خورشهاى نيكويى بيآورد « 2 »  .\r\nخوان سوم كشتن اسفنديار ، اژدها را\r\nآنگاه اسفنديار بفرمود تا گرگسار بدانديش و بد روزگار به پيش او آيد . پس سه جام از آن مِى لآلفام به دو داد و چون گرگسار اهريمن از آن جام مِى شاد گشت ، اسفنديار به دو گفت : اى مرد بدبخت و خوار ، هر چه از ديدار فرداى من مىدانى ، بگوى . گرگسار گفت : اى شاه برترمنش ، بد هر بدكنشى از تو دور بادا ، كه همچون آتش به يكباره بشتافتى و اين چنين از رنج و سختىها بگذشتى . ليك نمىدانى كه فردا برايت چه پيش خواهد آمد . پس بر بخت بيدار خود ببخشاى . بدان كه چون فردا از اينجا به ايستگاهى ديگر رسى ، كارى بسيار بدتر از اين در پيش است .\r\nاژدهايى دژم به پيش تو آيد كه با دَم خويش ماهى را نيز از دريا برمىآورد . از كامش آتش برافروخته مىگردد و اندامش بسان يك كوه خاراست . پس اگر از اين راه بازگردى ، روا باشد و روان خودت بر اين پند من گواه است . آيا تو را از خود و از اين سپاهيان كه اين گونه انجمن گشته‌اند ، دريغ نمىآيد ؟ اسفنديار كه چنين شنيد ، گفت :\r\n\r\n","description":"","footnote":" ( 1 ) - خوانسالار به معناى سر آشپز ، آشپز ، خورشگر است .  ( 2 ) - ثعالبى ، تاريخ غررالسير ، ص 187 - 186 . ","page_name":" 467 ","page_number":465},
  {"content":"\r\n\r\nاى بدنشان ، تو را همچنان در بند خواهم برد و خواهى ديد كه آن اژدها در جنگ با من از شمشير تيزم رهايى نمىيابد .\r\nپس اسفنديار بفرمود تا درودگران « 1 »  را با چوبهاى گران سزاوارى بيآورند . و بدين سان آن درودگر پاك انديش گردونهء چوبين نيكويى بساخت و به گِرد آن تيغهايى بنشاند و در بالاى آن نيز تبنگوى « 2 »  نيكى گذاشت و آن را بيآراست . آنگاه اسفنديار شاه دو اسپ گرانمايه به آن ببست و براى آزمودن آن با زره و دشنهء كابلى و كلاه پهلوانى در آن تبنگو بنشست و چندى بدانگونه اسپ براند .\r\nچون بدين سان كار آن اژدها ساخته شد ، اسفنديار شاه از آن رنج پرداخته گشت .\r\nپس در هنگامى كه شب فرا رسيد و همه‌جا به سياهى روى زنگى گشت و ماه ، تاج خود را از بخش بره بنمود ، اسفنديار بر اسپى تيزتگ بر نشست و آن سپاه نامدار نيز از پس او روان گشت . روز ديگر چون همه‌جا روشن شد و درفش شب تيره پنهان گشت ، پشوتن به همراه بزرگان و خويشان اسفنديار نامجوى به پيش او آمد . پس اسفنديار شاه پهلوان گبر بپوشيد و سپاه را به پشوتن فرّخ سپرد .\r\nآنگاه آن گردونه و تبنگو را كه دو اسپ گرانمايه بر آن بسته شده بود ، بيآورد . پس آن شهريار دلير در آن بنشست و تيز به سوى اژدها روى نهاد . چون اژدها از دور آن بانگ گردونه را بشنيد و تاختن اسپ جنگى را بديد ، همچون كوهى سياه از جاى بيرون آمد . گويى خورشيد و ماه نيز تاريك گشت . چشمانش به مانند دو چشمهء تابان از خون بود و پيوسته از دهانش آتش بيرون مىآمد . دهانش را بسان دهار « 3 »  سياهى باز كرده بود و غرّان به اسفنديار نگاه مىكرد . چون اسفنديار آن شگفتى را بديد ، به يزدان پناه برد . اسپ مىخواست تا از گزند آن اژدها رهايى يابد . ليك اژدها ، آن دو اسپ را با دُم خويش دركشيد و آنها را با آن گردونه بخورد . اسفنديار\r\n\r\n","description":"","footnote":" ( 1 ) - درود گران به پارسى ، نجّاران را گويند .  ( 2 ) - تبنگو به پارسى ، صندوق را گويند .  ( 3 ) - دَهار به پارسى به معناى غار است . ","page_name":" 468 ","page_number":466},
  {"content":"\r\n\r\nجنگى كه چنين ديد ، در ميان آن تبنگو دژم گشت . ليك چون تيغ اسفنديار به دهان آن اژدها خورد ، ديگر بماند و دريايى از خون از دهان به بيرون ريخت . اژدها نمىتوانست آن تيغ را از دهان خود بيرون كند . آن تيغ بسان شمشيرى بود كه دهان اژدها ، نيام آن گشت . چون اژدها از آن گردونه و تيغها اندوهگين شد ، نيرويش كاستى پذيرفت . پس در همان هنگام اسفنديار دلير با شمشير تيزى در دست ، بسان يك شير از درون تبنگو بيرون آمد و با آن شمشير ، مغز اژدها را چاك كرد . ناگهان دود زهر اژدها كه بر خاك افتاده بود ، برآمد و اسفنديار از دود آن زهر از خود بىخود گشت و همچون كوهى بر زمين افتاد و بيهوش شد .\r\nدر همان هنگام پشوتن با سپاهى گران در پشت سر بيآمد و چون اسفنديار را بدانگونه ديد ، بترسيد و با خود انديشيد كه بد بر سر اسفنديار آمده است . پس دلش پر از خون شد و بگريست . سپاهيان نيز همگى ناله كردند و از اسپان پياده گشتند .\r\nپشوتن شتابان بيآمد و بر سر اسفنديار گلاب بريخت . چون اسفنديار چشم باز كرد ، به آن پهلوانان گردنكش گفت : من از دود زهر آن اژدها بود كه بيهوش گشتم . و گرنه ازو هيچ زخمى به من نرسيد . آنگاه اسفنديار همچون مردى كه از خواب بيهوش گردد ، از روى آن خاك برخاست و به نزديك آب رفت . پس جامهء نويى از گنجور خود بخواست و سر و تن در آب بشست . سپس به پيش خداوند پاك آمد و پيوسته بر آن خاك ، پيچان و غلتان بود و مىگفت : اين اژدها را چه كسى كشت ، بجز آن كه پروردگار پشت او بود . سپاهيانش نيز همگى در پيش دادار سر بر زمين نهادند و آفرين بخواندند . ليك گرگسار كه ديد [ گويى 
  ] اسفنديار مرده ، زنده شده بود ، از آن كار پر از درد شد « 1 »  .\r\n\r\n","description":"","footnote":" ( 1 ) - ثعالبى ، تاريخ غررالسير ، ص 189 - 187 . ","page_name":" 469 ","page_number":467},
  {"content":"\r\n\r\nخوان چهارم كشتن اسفنديار ، زن جادو را\r\nاسفنديار شاه سراپرده را بر لب رود بزد و سپاهيان نيز همگى پيرامونش تاژ « 1 »  بزدند و به ميگسارى بپرداختند . آنگاه اسفنديار به ياد گيهاندار بر پاى خاست و بفرمود تا گرگسار داغ بر دل و نالان را به پيش او آورند . پس دو جام از آن مِى خسروانى به او داد و بخنديد و از آن اژدها ياد بكرد و به دو گفت : اى بدتن بىارزش ، اكنون آن اژدهاى نرّ دَم آهنج « 2 »  را ببين . پس بگوى كه از اين پس در ايستگاه ديگر برايم چه پيش مىآيد و در كجا رنج و درد بيشترى به من مىرسد ؟ گرگسار به دو گفت : اى شاه پيروزگر كه پيوسته اختر نيك يار توست ، بدان كه چون فردا در آن ايستگاه فرود آيى ، زن جادوگرى به پيش تو آيد كه پيش از اين سپاهيان بسيارى ديده ، ليك هرگز از ايشان شكست نخورده است . اگر بخواهد بيابان را همچون دريا و دريا را چون بيابان مىكند . اى شاه بدان كه نام آن زن را غول مىخوانند . پس با زور جوانى ، خود را به پيش دام او مبر . با اين پيروزىاى كه بر اژدها يافتى ، ديگر باز گرد زيرا نبايد نام خود را بر خاك آورى . اسفنديار كه چنين شنيد ، گفت : اى بدِ بىشرم ، فردا هر آنچه كه از من ديدى ، آنگاه سخن بگو . زيرا من با آن زن جادوگر كارى خواهم كرد كه پشت و دل جادوان را خواهم شكست و با پيروزى خداى يكتا و دادرسان سر جادوان را بر خاك خواهم آورد .\r\nچون خورشيد گيتى فروز به سوى باختر بگشت و روز ، پيراهن زرد بر تن كرد ، اسفنديار سپاهيان را برگرفت و بنه بر نهاد و يزدان نيكى دهش را ياد كرد . پس اسفنديار شاه ، سپاهيان را در سراسر آن شب تيره براند . چون خورشيد ، كلاه زرّين\r\n\r\n","description":"","footnote":" ( 1 ) - تاژ به فارسى به معناى خيمه است .  ( 2 ) - دَم آهنج به معناى بلعنده است . ","page_name":" 470 ","page_number":468},
  {"content":"\r\n\r\nخود را همچون ياكندى بر روى بخش بره برافراخت و همهء روى زمين بخنديد ، سپاهيان را به پشوتن سپرد . در آن هنگام كه برايش آن رزم پيش آمده بود ، سور خواست و جام زرّين و تنبور نيكى را به همراه خود ببرد .\r\nپس بيشه‌اى همچون بهشت ديد كه گويى آسمان در آن لاله كاشته بود . از آن همه درخت كه در آن بود ، آفتاب ديده نمىشد و در هر جاى آن چشمه‌اى چون گلاب بود . پس اسفنديار چنان كه سزاوار بود از اسپ فرود آمد و لب چشمه‌اى را در آن بيشه برگزيد . آنگاه آن جام زرّين را در دست گرفت و چون دانست كه دلش از آن مِى شاد گشت ، آن تنبور را در برگرفت و سرودى بخواند كه : براستى كه اسفنديار ، بد اختر است كه هرگز مِى و ميگسارى نمىبيند . هيچ بجز شير و اژدهاى نرّ نبيند و از چنگ رنج و سختىها رهايى نيابد . در اين گيتى هيچ بهره‌اى از خوشى و ديدار پرى چهرهء فرّخى نيابد . همانا كه اگر يزدان ، او را ديدار چهره‌اى دلگسل كه بالايش چون سرو و رويش همچون خورشيد و موهاى مشكينش تا پاى فرو هشته باشد ، بدهد ، ديگر همهء كام دل خويش را خواهد يافت . در همان هنگام ناگهان آن زن جادوگر آواز اسفنديار را بشنيد و همچون گل بهارى گشت و گفت : شيرى با جامه و ساز و جام مِى به دام افتاد . پس آن زشت روى پر از چين و چروك و بد آيين ، با جادو خود را بسان يك تُرك خوبرويى با رخسارى چون ديباى چينى و موهايى مشكين بساخت و با رويى به مانند گلستان و گلى در دست ، نزديك اسفنديار بيآمد . چون اسفنديار او را بديد ، آن سرود و ساز و مِى را بيشتر كرد و گفت : اى خداى يگانه و دادگر ، براستى كه تو در كوه و بيابان ، راهنما هستى . زيرا هم اكنون بود كه در اين بيشه پرى چهره‌اى را مىجستم تا مرا از او بهره‌اى رسد . و آفرينندهء دادار دادگر آن را به من بداد . پس دل پاك و جانم پرستندهء او باد . آنگاه اسفنديار جامى پر از آن بادهء مشكبوى به دو داد و چون رويش لآلگون گشت ، زنجير خوب پولادينى را كه زردشت از بهشت براى گشتاسپ آورده بود و خود زردشت آن را بر بازوى اسفنديار بسته بود و در آن هنگام اسفنديار آن را از زن جادوگر نهان ساخته بود ، ناگاه چنان به\r\n\r\n","description":"","footnote":"","page_name":" 471 ","page_number":469},
  {"content":"\r\n\r\nگردن زن انداخت كه نيروى تنش را ببُرد . ليك زن جادوگر خود را بسان شيرى درآورد . اسفنديار كه چنين ديد ، دست به شمشير برد و به دو گفت : بدان كه اگر كوه بلند آهنينى نيز بشوى ، هيچ گزندى بر من نخواهى آورد . پس رخسار خود را به همانگونه كه هستى بيآراى زيرا هم اكنون پاسخت را با آن شمشير مىدهم . ناگهان در ميان آن زنجير ، پير زن سالخورده و فرتوتى با رويى سياه و سر و مويى به سپيدى برف پديدار گشت . پس اسفنديار چنان دشنهء تيزى بر سرش بزد كه ديگر نه سر جادوگر ديده شد و نه تنش . چون آن جادوگر بمرد ، آسمان بدانگونه تيره شد كه چشم در آن خيره گشت . ناگاه باد و گَرد سياهى برآمد و روى خورشيد و ماه را بپوشاند .\r\nآنگاه اسفنديار به بالاى يك بلندى رفت و همچون تندرى خروشان بخروشيد « 1 »  .\r\nپس پشوتن به همراه سپاهيان شتابان بيآمد و گفت : اى شاه نامبردار ، براستى كه نهنگ و جادوگر و شير و گرگ و پلنگ نيز توان پايدارى در برابر زخم تو را ندارد و گيتى نيازمند مِهر تو است . پس به همينگونه سرفراز بمانى . ليك از سوى ديگر ، گرگسار كه آن پيكار اسفنديار را بديد ، دود از سرش برآمد « 2 »  .\r\nخوان پنجم كشتن اسفنديار ، سيمرغ را\r\nاسفنديار چندى در پيش پروردگار گيهان آفرين ، رخسار خود را بر زمين نهاد .\r\n\r\n","description":"","footnote":" ( 1 ) - نحوهء كشتن زن جادوگر در روايت ثعالبى با اندكى تفاوت است . وى مىنويسد : « اسفنديار چنان با شمشير بر او زد كه سرش از تن به هوا پريد و گرد و غبارى سخت وزيدن گرفت و دودى ناخوش برخاست و هوا چنان تيره و تار گرديد كه روز همچون شب تار گشت . اسفنديار از خداى بزرگ خواست كه اين گرفتارى را دور گرداند . به زودى هوا روشن شد . اسفنديار سر زن جادوگر را بر سر چوبى زد و بر پشته‌اى برافراشت » . ثعالبى ، تاريخ غررالسير ، ص 190 .  ( 2 ) - ثعالبى ، تاريخ غررالسير ، ص 191 - 189 . ","page_name":" 472 ","page_number":470},
  {"content":"\r\n\r\nآنگاه در آن بيشه سراپرده بزد و چنان كه سزاوار بود ، خوان بنهادند . پس اسفنديار شهريار به دژخيم فرمود : آن مرد بدبخت را بيآور . گرگسار را به پيش شهريار ببردند .\r\nاسفنديار كه او را بديد ، سه جام از آن مِى خسروانى به دو داد . چون گرگسار از مِى لآلگون شاد گشت ، اسفنديار به دو گفت : اى تُرك بخت برگشته ، اكنون سر آن جادوگر پير را كه گفتى سپاهيان را به دريا مىبرد و سر خود را بر آسمان مىفرازد ، بر درخت ببين . اينك كه از آنچه با اين جادوگر بكردم ، پند بگرفتى ، بگوى كه در ايستگاه ديگر چه خواهم ديد ؟ گرگسار به دو گفت : اى كه به هنگام كارزار همچون پيل جنگى هستى ، بدان كه در ايستگاه ديگر كارى دشوارتر برايت پيش مىآيد . پس گزاينده‌تر و بيدارتر باش . كوهى ببينى كه سر به آسمان برآورده و مرغى بر آن كوه فرمانرواست كه دانايان ، آن را سيمرغ « 1 »  مىخوانند . همچون كوهى پرنده و پيكار جوى است كه نهنگ را از دريا و پلنگ و پيل را نيز از خشكى برمىآورد و از اين برداشتن ، او را هيچ رنجى نرسد . پس تو او را همچون گرگ و آن زن جادوگر مسنج . او را دو بچّه است كه بالا و انديشه‌شان به مانند اوست . چون او به آسمان برود و پَر بگستراند ، ديگر زمين ، هيچ توان و خورشيد نيز هيچ فرّى نخواهد داشت . پس اگر به سيمرغ و آن كوه بلند دست نيازى و از اينجا بازگردى ، برايت سودمند باشد . اسفنديار تهمتن كه چنين شنيد ، بخنديد و گفت : اى شگفت ، بدان كه من دو دوش او را با پيكان بدوزم و با شمشير هندى تنش را بدرم و سرش را از آن بالا بر خاك آورم .\r\nپس چون خورشيد تابنده پشت بنمود و دل خاور از اين پشت كردن او سخت شد ، اسفنديار - آن سر جنگ جويان - در انديشهء آن سخنانى كه در بارهء سيمرغ شنيده بود ، سپاهيان را برگرفت و سراسر آن شب را با سپاه براند . چون خورشيد تابان - آن چراغ زمانه - سر از كوه برآورد و زمين و در و دشت را تازه كرد ، اسفنديار سپاه را به سالار سپاه سپرد و آن اسپ و تبنگو و گردونه را با خود ببرد .\r\n\r\n","description":"","footnote":" ( 1 ) - البته لازم به ذكر است كه اين سيمرغ با آن سيمرغى كه زال را پرورد ، يكى نبوده است . ","page_name":" 473 ","page_number":471},
  {"content":"\r\n\r\nبدين سان اسفنديار شاه همچون باد برفت تا اين كه كوهى ديد كه سر به آسمان برآورده بود . پس اسپ و گردونه را در سايهء آن نگاه داشت و انديشيدن گرفت و پيوسته بر خداى يكتايى كه گيتى به فرمان او برپا شد ، آفرين بخواند . در همان هنگام چون سيمرغ از فراز كوه آن تبنگو و از پسِ آن سپاه و نالهء نفير را بديد [ و بشنيد 
  ] ، همچون ابرى سياه از كوه به زير آمد . ديگر نه خورشيد پيدا بود و نه ماه . سيمرغ بر آن بود تا آن گردونه را همچنان كه پلنگى نخچيرى را مىگيرد ، به چنگ گيرد . پس بال و پر خود را بر آن تيغها [ ى گردونه 
  ] بزد . ليك ديگر هيچ زور و فرّى براى سيمرغ نمانْد .\r\nچندى چنگ و نوكش بلرزيد و آنگاه ديگر بر خاك افتاد . چون آن دو بچّهء سيمرغ ، او را خروشان و خون از دو ديده چكان ديدند ، چنان از آن جايگاه پريدند كه از سايهء آنها ، ديدگان تيره گشت . سيمرغ كه از آن زخمها سست شد ، چنان ازو خون روان شد كه همهء اسپ و تبنگو و گردونه را بشست . پس اسفنديار زره‌دار با شمشير هندى در دست از تبنگو بيرون شد و بغرّيد . و براستى كه ديگر مرغ در پيش نهنگ چه زورى مىتوانست بيآورَد ؟ اسفنديار چندان بر او تيغ بزد كه آن مرغ چاره‌گر ديگر بيچاره و پاره پاره گشت . آنگاه به پيش خداوند ماه - همو كه بر هر بدى پيروزى بداد - آمد و گفت : اى داور دادگر ، اى خداوند پاكى و زور و هنر ، اين تو بودى كه پِى جادوان را از جا ببردى و مرا به اين نيكى راهنماى گشتى .\r\nدر همان هنگام خروش كارناى برخاست و پشوتن سراپرده را با جنگ افزار و سپاهيان برادر و پسر [ اسفنديار 
  ] و بزرگان ِ با تاج و كمر ايران بيآورد . از آن سيمرغ كه كشته شده بود ، كسى روى دشت را نديد و همه‌جا تنها اندام و چنگال پر خون آن مرغ ديده مىشد . بر روى زمين از كوه تا كوه ، هيچ بجز خون نبود و همهء دشت به زير پَر او رفته بود . آنگاه اسفنديار شاه را - كه رخسار ماه را نيز خيره مىساخت - با تنى پر خون بديدند . پس آن سران و سواران و دليران جنگى بر او آفرين بخواندند . ليك در همان هنگام چون گرگسار بشنيد كه آن شهريار نامور پيروز گشت ، تنش لرزان و رخسارش لاژوردين گشت و پيوسته گريان و با دلى پر از درد بود . اسفنديار شاه جوان سراپرده\r\n\r\n","description":"","footnote":"","page_name":" 474 ","page_number":472},
  {"content":"\r\n\r\nبزد و آن دليران نيز پيرامونش جاى گرفتند . پس زمين را با ديبا بيآراستند و بر خوان نشستند و به ميگسارى پرداختند « 1 »  .\r\nخوان ششم گذشتن اسفنديار از برف\r\nآنگاه اسفنديار بفرمود تا گرگسار شتابان به نزد او آيد . پس پيوسته سه جام نبيذ به دو داد تا اين كه رخسارش همچون گل شنبليله گشت « 2 »  .\r\nآنگاه اسفنديار به دو گفت :\r\nاى بدتن بدگمان ، به اين كار گيتى بنگر كه ديگر نه سيمرغ پيدا است و نه آن شير و گرگ و اژدهاى تيز چنگ سترگ . پس برگوى كه آيا اين بار چه كسى در آن ايستگاه شورى برمىانگيزد و آيا در آنجا آب و گياه براى ستوران هست ؟ گرگسار به آواى بلند گفت : اى اسفنديار فرّخ و نامور ، اگر از اينجا بازگردى ، شگفت نباشد . براستى كه از بخت تو بايد اندازه گرفت . اى نيكبخت ، همانا كه ايزد يار تو بود و آن درخت خسروانى به بار آمد . ليك بدان كه فردا كارى در پيش است كه هيچ مردى چنان نبردى نبيند . ديگر گرز و كمان و تيغ به يادت نيآيد و نه راه جنگ برايت بماند و نه راه گريز . روزگار شگرفى برايت پيش آيد . به بالاى يك نيزه ، برف بيآمد و تو اى اسفنديار فرّخ ، با اين سپاهيان نامدار در ميان برف بمانى . پس اگر اينك از اينجا بازگردى ، شگفت نباشد و نيز نبايد از گفتار من كينه‌اى به دل گيرى زيرا با اين كار خون سپاهيان را خواهى ريخت . من به درستى مىدانم كه از آن باد سخت ، مردم بسان بار درخت خواهند ريخت . آنگاه چون به بيابان برسى ، ايستگاهى ديگر آيد كه\r\n\r\n","description":"","footnote":" ( 1 ) - ثعالبى ، تاريخ غررالسير ، ص 192 - 191 .  ( 2 ) - دانسته نيست كه از چه رو به گل شنبليد يا همان شنبليله تشبيه شده است ؟ چون گل شنبليله زرد رنگ است ، ليك رخسار آدمى با نوشيدن مِى ، سرخ مىگردد ، نه زرد . خود حكيم فردوسى نيز در بسيارى موارد براى تشبيه رنگ زرد ، آن را به گل شنبليد ماننده كرده است . ","page_name":" 475 ","page_number":473},
  {"content":"\r\n\r\nسى پر سنگ باشد . سراسر آن ريگ داغ و خاك و زمين سختى است كه مور و مار و ملخ نيز از آن نگذرد . در هيچ جاى آن چكهء آبى نيز نبينى و زمينش پيوسته از آفتاب مىجوشد . نه اسپ بر خاكش گذر يابد و نه كركس تيز پر در آسمانش بگذرد . بر آن زمين سخت و ريگش هيچ گياهى نرويد و زمينش پر از ريگهاى روان بسان توتيا « 1 »  باشد . بدين گونه چهل پرسنگ را بايد برانى و ديگر نه براى اسپان ياراى بار بردن بماند و نه دلى با مردان . آنگاه سپاهيان از آنجا به رويين دژ رسند كه يك سايه نيز در آنجا نيابى . بارويش سر به خورشيد ساييده است . در بيرون آن چهارپايان هيچ خوردنىاى نيابند و هيچ يك از سواران بر جاى نمانند . اگر سد هزار تن از پهلوانان دشنه‌گزار ايران و توران نيز بيآيند و سد سال در پيرامون آن بنشينند و پيوسته بر آن تيرباران كنند ، باز هم نمىتوانند بر آن چيره گردند . پس سپاه فراوان با اندك يكسان است ، چون آن را جادو ساخته‌اند .\r\nچون ايرانيان اين بد را از گرگسار بشنيدند ، دردمند گشتند و گفتند : اى شاه آزاد مرد ، تا مىتوانى پيرامون رنج و سختى مگرد . اگر اين سخنهايى كه گرگسار بگفت ، راست باشد و بىگمان آشكار گردد ، پس ما نه از براى جنگ ، كه تنها از براى مرگ بدين جايگاه آمده‌ايم . تا كنون چنين راه دشوارى را بپيمودى و اين همه رنج و سختى از دد و دام ديدى و بر آنها چيره آمدى . براستى كه هيچيك از نامداران و شاهان پهلوان ياراى بر شمردن چنين رنجهايى را كه در اين هفت خوان براى تو پيش آمد ، ندارند . اينك چون از اين راه با پيروزى بازگردى و با دلى شاد و خرّم به نزد شاه به روى ، اگر از راه ديگرى به كين خواهى به روى ، همهء توران زمين ، تو را نماز خواهند برد . ليك اين گونه كه گرگسار مىگويد ، تن خود را خوار مدار . زيرا پس از آن كه پيروز و شاد گشتى ، نبايد سر خود را بر باد دهى .\r\nاسفنديار كه اين سخنان را از آن پهلوانان بشنيد ، روى شادش دژم گشت و گفت :\r\n\r\n","description":"","footnote":" ( 1 ) - توتيا به معناى سنگ سرمه است . لغت‌نامه دهخدا ، ماده توتيا . ","page_name":" 476 ","page_number":474},
  {"content":"\r\n\r\nشمايان از ايران با پند آمديد و از براى نام بلند به اينجا نيآمديد . اكنون كجا رفت آن همه جامهء شاهوار و كمر و كلاههاى زرّين و پند شاه ؟ كجا شد آن همه پيمان و سوگند و بند به يزدان و اختر سودمند ؟ كه اكنون اين چنين پايتان سست شد و انديشه‌تان در اين راه پراكنده گشت . اينك شما پيروز و شاد بازگرديد . ليك هيچ‌كارى بجز رزم جستن بر من مباد . اين چنين به گفتار اين ديو ناسازگار ، دلتان از كارزار سست گشت . پس من نيز از اين پس هيچ كسى را براى يارى نمىخواهم و تنها پسر و برادرم براى يارى من بس باشند . گيهاندار پيروز يار من و بخت در كنار من است . هيچ‌كس به مردانگى همراه من نشود و اگر جان ستانم و يا جان بدهم هر هنرى كه از مردانگى و پيروزى و زور دارم ، به دشمن خواهم نمود . شمايان نيز بىگمان از اين فرّ شاهنشاهى نامور و از آنچه با زور و بند و به نام خداوند كيوان و خورشيد با آن دژ كردم ، آگهى خواهيد يافت .\r\nچون ايرانيان چشم بگشودند و چهرهء پر خشم اسفنديار را بديدند ، همگى پوزش كنان به نزد آن شاه رفتند و گفتند : اگر شاه سزاوار بيند ، اين گناه ما را ببخشايد .\r\nتن و جان ما برخىِ تو باد و پيوسته پيمان ما اين چنين بادا . بدان كه ما همگى از براى تن تو اندوهخواريم ، و گرنه در كوشش و جنگ بيچاره نگشته‌ايم . تا يك تن از نامداران ما نيز زنده باشد ، سر از كارزار نمىپيچيم . اسفنديار سهپبد كه اين سخن را از ايشان بشنيد ، ديگر از آن گفته‌هاى كهن ايشان پيچيد و بر ايرانيان آفرين كرد و گفت : بدانيد كه هنر هرگز در نهان نماند . اگر اينك پيروز گرديم ، از آن رنجى كه در گذشته برديم ، بهره‌مند خواهيم شد . همهء آن رنجها را فراموش خواهيد كرد و بىگمان گنج فراوانى خواهيد يافت . و بدين گونه اسفنديار با ايشان به گفتگو پرداخت تا اين كه باد آرامى بر كوه وزيدن گرفت و همه جا خنك گشت . پس آواى ناى از درگاه برآمد و همهء سپاهيان از جاى برخاستند و پروردگار گيهان آفرين را بخواندند و بسان آتش براندند .\r\nچون سپيده سر از كوه برآورد و شب ، روى خود را از خورشيد تابان نهان كرد ، آن\r\n\r\n","description":"","footnote":"","page_name":" 477 ","page_number":475},
  {"content":"\r\n\r\nسپاه گران و گرزداران و ژوپين وران به آن ايستگاه رسيدند . يك روز بهارى خوش و دل افروز و گيتىفروز بود . پس كِى اسفنديار بفرمود تا سراپرده و خرگاه بزنند . آنگاه خوان بيآراست و مِى بيآورد . ليك ناگهان چنان تند بادى از كوه برآمد كه اسفنديار نامور از آن به ستوه آمد . همه‌جا به سياهى پَر زاغ گشت و ديگر كسى بيابان را از دشت باز نشناخت . آنگاه برفى بر كوه بباريد و زمين پر از برف و بادى سخت گشت .\r\nسه شبانروز بدانسان بادى بىاندازه بر آن دشت بوزيد . همهء سراپرده و تاژها تر شد و از سرما هيچ توانى براى كسى نمانْد . همه‌جا را برف فرا گرفت . سرانجام اسفنديار سپهبد از آن كار بيچاره گشت و با آواى بلند به پشوتن گفت : ديگر اين كار ما با درد همراه گشت . اگر چه من با مردانگى به دَم اژدها رفتم ، ليك اكنون زور پهلوانى ارزشى ندارد . پس همگى در پيش يزدان نيايش كنيد و او را بخوانيد و ستايش كنيد تا شايد اين رنج و سختىها از ما بگذرد . پشوتن كه چنين شنيد ، به پيش خداوند - كه به هر نيك و بدى راهنماست - آمد و سپاهيان نيز همگى دست برداشتند و بيش از اندازه نيايش بكردند .\r\nناگاه باد خوشى برآمد و ابر را با خود ببرد و هوا خوب گشت . چون دل پهلوانان ايران برجاى آمد ، سه روز در همانجا در پيشگاه يزدان بر پاى بودند . به روز چهارم چون خورشيد گيتى فروز ، فروزان شد ، اسفنديار سپهبد گرانمايگان را بخواند و با ايشان سخنهاى نيك بسيارى براند و گفت : همهء بارها را در اينجا بگذاريد و هيچ بجز جنگ افزار با خود برنداريد . همهء سرهنگانى كه سد اسپ باركش دارند « 1 »  ، بر پنجاه اسپ ، آب و خوراك و بر پنجاه اسپ ديگر ، ابزار پرورش بگذارند . بارهاى زيادى را نيز در اينجا بگذاريد ، زيرا كه در كارزار بر ما گشوده گشته است .\r\n\r\n","description":"","footnote":" ( 1 ) - در نسخهء ژول مُل ، ص 1250 ، بيت 1907 بدين گونه آمده است :\r\nهر آن كس كه هستند فرهنگ وش * كه باشد ورا مايه صد باركش\r\nليك در نسخ بروخيم ، ج 6 ، ص 1604 و مسكو ، ج 6 ، ص 188 در مصرع اول بجاى « فرهنگ وش » ، « سرهنگ فش » آمده كه صحيح‌تر به نظر مىرسد . ","page_name":" 478 ","page_number":476},
  {"content":"\r\n\r\nچو نوميد گردد ز يزدان كسى * ازو نيكبختى نيايد بسى\r\nپس باشد كه به نيروى يزدان بر اين مردم بدكنش و بت‌پرست چيره گرديم و همگى از آن دژ ، توانگر و با گنج و افسر شويد . و بدين سان چون خورشيد چادر زرد خود را بر سركشيد و باختر به رنگ گل شنبليد گشت ، همهء پهلوانان بنه بر نهادند و با شهريار روان شدند . چون چندى از آن شب تيره بگذشت و خروش كلنگ از آسمان برآمد ، اسفنديار از آن آواز برآشفت و به گرگسار پيام فرستاد كه : تو كه گفتى در اين ايستگاه هيچ آب و جايى براى آرامش و خواب نيست . ليك اكنون بانگ كلنگ « 1 »  از آسمان برخاست . پس چرا دل ما را از براى آب تنگ بساختى ؟ گرگسار گفت : بدان كه ستوران در اينجا تنها چشمهء آب شور بيابند . چشمهء آب ديگرى نيز هست كه همچون زهر مىباشد و تنها مرغان و ددان از آن بهره مىبرند . اسفنديار كه چنين شنيد ، گفت :\r\nهمانا كه از گرگسار ، راهنمايى كينه‌دار ساختم . آنگاه گيهاندار نيكى دهش را بخواند و از گفتار گرگسار به تيزى سپاه را براند « 2 »  .\r\nخوان هفتم گذشتن اسفنديار از رود و كشتن ، گرگسار را\r\nچون پاسى از شب تيره بگذشت ، خروش جنگ برخاست . پس اسفنديار شاه بر اسپ بنشست و از دل سپاه به پيش آن رفت . چون به پيش سپاه رسيد ، درياى ژرف بىبُنى بديد . شترى كه در آن كاروان بود و ساربان آن را پيش رو كرده بود ، داشت در پيش رو در ميان آب فرو مىرفت . پس اسفنديار سپهبد شتابان چنگ بزد و دو ران آن را بگرفت و از گل به بيرون كشيد . گرگسار - آن تُرك بدخواه چگل - كه چنين ديد ،\r\n\r\n","description":"","footnote":" ( 1 ) - كُلَنگ پرنده‌اى كبودرنگ و دراز گردن ، بزرگتر از لك لك است كه آن را براى گوشتش شكار كنند و خورند و پرهاى زير دُم او را بر سر زنند . برهان قاطع ، ماده كلنگ .  ( 2 ) - ثعالبى ، تاريخ غررالسير ، ص 193 - 192 . ","page_name":" 479 ","page_number":477},
  {"content":"\r\n\r\nبترسيد . آنگاه اسفنديار بفرمود تا گرگسار نژند را با دلى پر از داغ و پايى در بند ، به پيش او آورند . سپس به دو گفت : اى فريبكار خاكسار ، اى گرفتار در دست اسفنديار ، آيا تو نگفتى كه در اينجا هيچ آبى نمىيابى و تابش آفتاب ، تو را خواهند سوزاند ؟ اى بدتن چرا آب را خاك گفتى ؟ با اين كار ، نزديك بود همهء سپاهيان را نابود سازى .\r\nگرگسار كه چنين شنيد ، گفت : مرگ اين سپاهيان براى من روشنايىاى همچون خورشيد و ماه دارد . مگر من بجز پاىبند از تو چه مىبينم ؟ پس بجز رنج و سختى و گزند برايت چه بخواهم ؟ اسفنديار سپهبد با شنيدن سخنان گرگسار بخنديد و چشم بگشود . از كار آن تُرك فرو ماند ليك هيچ خشم خود را ننمود و به دو گفت : اين گرگسار كم خِرد ، بدان كه من چون در كارزار پيروز گردم ، تو را سپهبد رويين دژ گردانم و هرگز به تو بد نخواهم نكرد . پس چون انديشهء خود را به هنگام سخن گفتن با ما راست گردانى ، همهء آن پادشاهى از آن تو خواهد شد و من نيز هر كسى را كه فرزند و يا خويش تو است ، نخواهم آزرد . چون گرگسار اين گفتار اسفنديار را بشنيد ، جانش از آن شهريار پر از اميد شد و از آن گفتار در شگفت گشت . پس زمين را ببوسيد و پوزش بخواست . اسفنديار شاه به دو گفت : اينك هر آنچه گفتى بگذشت و از گفتار خام تو آب اين دشت از ميان نرفت . ليك اكنون بايد راه راست را به من بنمايى و بگويى كه گذرگاه اين آب دريا كجاست ؟ گرگسار گفت : پَر و پيكان تير نيز با آهن ياراى گذشتن از اين آبگير را ندارد .\r\nاسفنديار تهمتن كه چنين شنيد ، در شگفت گشت و بىدرنگ بند ازو برداشت .\r\nپس گرگسار كه افسار شترى را گفته بود ، به درون آن دريا رفت و از جايى كه پاياب « 1 »  بود ، روان گشت و سپاهيان نيز از پسِ يكديگر روان شدند . اسفنديار سپهبد بفرمود تا مَشكهاى آب را به شتاب پر از باد كردند [ و بر اسپان نهادند 
  ] و بدين سان آن اسپان در\r\n\r\n","description":"","footnote":" ( 1 ) - پاياب به قسمتى از آب دريا يا رود گفته مىشود كه پاى بر زمين آن رسد و از آنجا پياده بتوان گذشت ، بر خلاف غرقاب . لغت‌نامه دهخدا ، ماده پاياب . ","page_name":" 480 ","page_number":478},
  {"content":"\r\n\r\nدريا سبكبار گشتند « 1 »  و همهء سپاهيان زود بگذشتند . چون سپاه و بنه به خشكى رسيد ، سوى چپ سپاه با راست آن برابر شد . پس به نزديك رويين دژ رفتند . در دَه پرسنگ مانده به رويين دژ ، اسفنديار - آن سر جنگ جويان - به خوردن بنشست و كنيز با جام باده در دست به پيش او رفت . آنگاه اسفنديار بفرمود تا جوشن و كلاهخود و گبر و تيغ به پيش او آورند و گرگسار نيز به نزدش آيد . پس اسفنديار پهلوان به گرگسار گفت : اكنون كه من از بدى رها گشتم ، بر تو خوبى و راست گفتن سزاوار باشد . پس چون من سر ارجاسپ را از تن جدا سازم و با اين كار ، جان لهراسپ را درخشان كنم و چون به كين نياى خود ، كهرم را كه با ريختن خون فرشيدورد ، دل سپاهيانم را پر از خون و درد كرد و نيز اندريمان را كه سى و هشت تن از بزرگان ما را بكشت و پيروز گشت ، سر از تنشان جدا سازم « 2 »  و چون همه گونه چاره و فريبى به كار ببرم ، گور همهء ايشان را كام شيران و دليران ايران سازم و جگرشان را به تير بدوزم و زنان و كودكانشان را بَرده كنم ، در آن هنگام آيا تو را از آن كار ، شاد بخوانم يا دژم ؟ پس هر آنچه از بيش و كم در دل دارى ، برگوى . دل گرگسار از شنيدن آن سخنان تنگ شد و روان و زبانش پر از جنگ گشت . پس به اسفنديار گفت : تا چند اين چنين سخن مىگويى ؟ همانا كه بر تو به داد ، آفرين مبادا . اختر بد به جانت افتد و ميانت با دشنه بريده بادا . تنت پر از خون بر خاك افكنده شود و زمين ، بسترت و گوز ، پيراهنت گردد . اسفنديار شهريار از گفتار گرگسار تيز شد و گرگسار تنگ دل برآشفت . پس تيغى هندى بر سرش بزد كه از سر تا بر او را به دو نيمه ساخت . آنگاه بىدرنگ او را در دريا افكندند . و بدين سان تن آن بدگمان خوراك ماهيان گشت « 3 »  .\r\n\r\n","description":"","footnote":" ( 1 ) - چيزى مثل جليقهء نجات كه در آب مصرف دارد .  ( 2 ) - در نسخهء ژول مُل ، ص 1252 ، بيت 1960 اين بيت بدين گونه آمده :\r\nهمه كشورش گام شيران كنم * بكام دليران ايران كنم\r\nليك در نسخ بروخيم ، ج 6 ، ص 1607 و نيز مسكو ، ج 6 ، ص 191 مصرع اول بيت مزبور بدين سان آمده است :\r\n« همه گورشان كام شيران كنم » ^ CENTER . و همين هم صحيح است .  ( 3 ) - ثعالبى ، تاريخ غررالسير ، ص 195 - 193 . ","page_name":" 481 ","page_number":479},
  {"content":"\r\n\r\nپس از آن اسفنديار با تندى كمر پهلوانى ببست و بر اسپ سوار گشت و به بالاى يك بلندى رفت و به آن دژ بنگريست . باروى آهنين بزرگى ديد كه سه پرسنگ بالا و چهل پرسنگ پهناى آن بود . هيچ آب و گِلى در آن ديده نمىشد . چهار سوار مىتوانستند به تندى و در برابر هم بر پهناى آن ديوار بروند . چون اسفنديار آن شگفتى را بديد ، آه سردى از جگر بركشيد و گفت : اين را نمىتوان گرفت . همانا كه از راه بد بر من بد رسيد . دريغ اين همه رنج و پيكار ما . ديگر تنها پشيمانى بهرهء ما شد .\r\nآنگاه به گِرد آن بيابان بنگريست . ناگاه دو تُرك را ديد كه آن دشت را مىپيمودند و چهار سگ شكارى نيز در پيش ايشان مىرفتند . پس اسفنديار با نيزهء كارزار در دست از آن بالا فرود آمد و آن دو تُرك را با نيزه از اسپان جدا كرد و پياده به آن بالا برد و گفت : آيا اين دژ نامدار كجاست و چند سوار درون آن است ؟ ايشان نيز چندى از ارجاسپ گفتند و همهء كار دژ را به او بگفتند كه : بالا و پهناى دژ را ببين كه يك در آن به سوى ايران است و در ديگر آن به سوى چين . سد هزار سوار گردنكش و نامدار تيغ زن در درون آن است كه همگى در پيش ارجاسپ همچون بنده‌اى هستند و سر به فرمان و خواست او نهاده‌اند . بىاندازه خوردنى در آنجاست . اگر ارجاسپ شاه در آن دژ را براى ده سال هم ببندد ، هر اندازه كه سپاهيان بخواهند ، در آن خوردنى هست . اگر بخواهد سد هزار سوار نامور نيز از چين و ماچين به نزدش آيند . پس او را از براى هيچ چيز به كسى نياز نباشد و هم خوردنى دارد و هم مردانى فريادرس .\r\nاسفنديار كه چنين شنيد ، زود تيغ هندى را در مشت گرفت و آن دو گردنكش ساده دل را بكشت .\r\nرفتن اسفنديار به رويين دژ به جامهء بازارگان\r\nآنگاه اسفنديار از آنجا به سراپرده آمد و آن جايگاه را از بيگانگان تهى كردند .\r\nسپس پشوتن به نزد اسفنديار رفت و همه گونه در بارهء كارزار سخن گفتند . اسفنديار\r\n\r\n","description":"","footnote":"","page_name":" 482 ","page_number":480},
  {"content":"\r\n\r\nجنگى گفت : بدان كه اين دژ با گذشت ساليان بسيار نيز از راه جنگ بدست نيآيد مگر اين كه تن خود را خوار گيرم و چاره‌اى براى دشمن بسازم . تو در اينجا شب و روز ، بيدار و نگهدار سپاه از دشمن باش . آگاه باش كه بىگمان تن آدمى هنگامى ارجمند و سزاوار شاهى و تخت بلند مىگردد كه از جنگ با سپاهيان انبوه و پلنگ كوه و نهنگ دريا و فراز و نشيب نيز نترسد . اينك من بسان بازرگان در اين دژ مىروم و به هيچكس نمىگويم كه پهلوانم . و در اين راه همه گونه چاره‌اى به كار مىبندم .\r\nليك تو نيز بىديده‌بان و پيش رو و دانش نباش . و بدان كه اگر ديده بانت در روز ، دود و در شب ، آتشى همچون خورشيد گيتى فروز ببيند ، آن كار من است ، نه چارهء دشمن . [ پس چون آن را ديدى 
  ] ، سپاهيان را بيآراى و با زره و كلاهخود و گرز گران از اينجا برانيد . درفش مرا نيز زود در دل سپاه برافراز و به شتاب با گرز گاوسار بران و چنان كن كه همه تو را اسفنديار بخوانند .\r\nسپس اسفنديار ساربان را بخواند و او را به پيش پشوتن بر زانو نشاند و به دو گفت : سد شتر باركش سرخ موى و سرافراز را بيآراى . پس از ميان آنها ده شتر را با دينار و پنج شتر ديگر را با ديباى چين بار كرد . بار پنج شتر را نيز همه گونه گوهر و يك تخت زرّين و تاج گران نهاد . آنگاه هشتاد جفت تبنگو بيآورد كه بند همهء آنها نهان بود . پس سد و شست مرد از پهلوانان رازدار را برگزيد و در آن تبنگو بنشاند .\r\nبدين سان بنه بر نهاد و از آنجا براند . نيز به بيست تن از نامداران سرافراز و دشنه‌گذار خود فرمود تا آن گرانمايگان ، ساربان آن كاروان گردند . و بدين گونه اسفنديار سپهبد بسان يك بازرگان با موزه‌اى بر پاى و گليمى بر تن و با بارهاى گوهر و زر و سيم ، شتابان به سوى دژ روى نهاد و ساربانان نيز در پيش مىرفتند .\r\nچون از آن كاروان كه مرد بازرگان در پيش آن مىرفت ، بانگ دراى بيآمد نامداران دژ آگهى يافتند و فراوان در آن باره بگفتند كه : مرد بازرگانى آمده است كه درمگان به دينارگان مىفروشد . پس بزرگان آن دژ با گردنهايى افراخته براى خريدن به پيش او آمدند و هر يك از اسفنديار - سالار بار - پرسيدند كه : در ميان اين بارها چه دارى كه\r\n\r\n","description":"","footnote":"","page_name":" 483 ","page_number":481},
  {"content":"\r\n\r\nبه كار آيد ؟ سالار بار گفت : نخست مىخواهم كه شاه را تندرست ببينم . آنگاه توانايى خود را بيابم و چون فرمان دهد ، بفروشم . پس بار شتران را بنهاد و خود به پيش رفت تا چگونه بازارش را گرم سازد . يك اسپ و دو جامه از ديباى چين و يك تاس پر از گوهرهاى شاهوار و دينارهاى بسيارى از براى بشار بيآورد و روى آن تاس « 1 »  را با پرنيان پوشانده و در زير آن نيز مشك و خوشبوى نهاده بود . و بدين گونه همهء آنها را با ديبا و رنگ و بوى بيآراست و به نزديك ارجاسپ رفت . چون اسفنديار ، ارجاسپ را بديد ، آن دينارها را فرو ريخت و گفت : خِرد با شهرياران يار باد . اى شاه ، بدان كه من مردى بازرگانم و پدرم تُرك و مادرم از ايرانيان است . از توران مىخرم و به ايران مىبرم . اكنون نيز يك كاروان شتر از جامه و ابزار سوارى و گوهر و افسر و رنگ و بوى با من است و آنها را فروشنده‌ام و در جستجوى خريدار مىباشم .\r\nمن بار را در بيرون دژ نهادم و اينك اگر شاه سزاوار بيند ، ساربانان ، اين كاروان را به دروازهء دژ بكشند . باشد كه به بخت تو از هر بدى زينهار يابم و در اين سايهء مِهر تو بيآسايم .\r\nارجاسپ كه چنين شنيد ، گفت : دل خود شاد دار و تنت را از هر بدى آزاد ساز .\r\nبدان كه كسى در توران زمين و يا اگر هم به سوى چين و ماچين به روى ، تو را نخواهد آزرد . آنگاه ارجاسپ بفرمود تا در درون رويين دژ و در پيش كاخ او كلبهء فراخى به دو دهند و همهء بارهايش را از دشت به درون دژ آورند تا در آن كلبه ، بازارگاهى براى خود بسازد و بدين گونه ارجاسپ او را در پناه خود نگاه دارد « 2 »  .\r\nپس تبنگوها را بر پشت نهادند و افسار شتران را در دست گرفتند . در آن ميان ، مرد خردمندى پرسيد كه : آيا درون آن تبنگوها چه چيزى نهان است ؟ مردى كه آن تبنگو را مىكشيد ، به دو گفت : ما مرگ خود را به ناچار بر دوش خودمان نهاده‌ايم .\r\nآنگاه اسفنديار كلبه‌اى برساخت و آن را بسان گل بهارى بيآراست . پس از هر سو\r\n\r\n","description":"","footnote":" ( 1 ) - تاس همان طاس است . ظرفى كه در آن مايعات نوشند .  ( 2 ) - ثعالبى ، تاريخ غررالسير ، ص 197 - 195 . ","page_name":" 484 ","page_number":482},
  {"content":"\r\n\r\nخريداران فراوانى بشتافتند و بازار آن كلبه گرم شد . آن شب بگذشت . بامداد فردا اسفنديار به ايوان و نزد شاه رفت . روى زمين را ببوسيد و چندى بر ارجاسپ آفرين بخواند و گفت : اين بار و كاروانى را كه اين چنين تيز با ساربان براندم ، درونش پر از دستبند و افسرهايى است كه سزاوار شاه سرافراز است . پس شاه به گنجور بگويد تا آن خواسته‌ها و همهء آن كلبهء آراسته را ببيند تا اگر هيچ گنجى را شايسته ديد ، آن را بيآورد . از شهريار زمين ، پذيرفتن باشد و از بازرگان ، پوزش و آفرين .\r\nارجاسپ كه چنين شنيد ، بخنديد و او را بنواخت و جايگاهى گرانمايه‌تر برايش بساخت . آنگاه به دو گفت : نامت چيست ؟ اسفنديار گفت : نامم خرّاد است و مردى گيتىنورد « 1 »  و بازارى و شادكامم . ارجاسپ گفت : اى مرد دلآراى ، تو كه اين همه رنج برده‌اى ، ديگر پوزش مخواه . تو نبايد از دربان ، بار بخواهى و هر گاه كه دلت خواست ، به نزد من بيا . سپس ارجاسپ از او در بارهء رنج آن راه و از ايران و توران و كار سپاهيان بپرسيد . اسفنديار گفت : من پنج ماه است كه با درد و رنج در راه بوده‌ام .\r\nارجاسپ به دو گفت : از كار اسفنديار و نيز گرگسار در ايران چه آگهى دارى ؟ اسفنديار گفت : اى نيكخوى ، بدان كه هر كسى در اين باره چنان كه دلش مىخواست سخن راند . يكى گفت كه اسفنديار از پدرش پر آزار شد و از او سرپيچى كرد . ديگرى گفت كه او از راه برسخوان « 2 »  سپاهى به سوى هفت خوان برد تا در توران زمين رزم آزمايد و با مردانگى از ارجاسپ كين بخواهد . ارجاسپ كه چنين شنيد ، بخنديد و گفت :\r\nچنين سخنى را مرد كهن و كارآزموده نگويد . اگر كركسى نيز بتواند به سوى هفت خوان بيايد ، ديگر تو مرا از مردمان مخوان و اهريمن بخوان . چون اسفنديار جنگى آن سخن را بشنيد ، زمين را ببوسيد و شادان از ايوان ارجاسپ بيآمد . پس در\r\n\r\n","description":"","footnote":" ( 1 ) - گيتىنورد همان جهانگرد و سياح است .  ( 2 ) - برسخوان ( برسخان ) از شهرهاى اسپيجاب بوده كه در مشرق طراز و بر كران درياى ايس كوك ، ميان چگل و تغزغز قرار داشته است . ر . ك . حدود العالم ، ص 257 101 و تعليقات مينورسكى مقدسى ، احسن التقاسيم ، ج 1 ، ص 69 و ج 2 ، ص 384 . همچنين ناحيهء ديگرى به نام برسخان ( برشخا ، برشخان ) در دو فرسنگى بخارا بوده است . ر . ك . برهان قاطع ، ماده برشخا و برشخان و حواشى معين . ","page_name":" 485 ","page_number":483},
  {"content":"\r\n\r\nآن كلبهء نامور را باز كرد و از آن بازار ، دژ را پر از آواز بكرد . چندى بدانسان به خريد و فروش پرداخت و همه به دو چشم دوخته بودند .\r\nشناختن خواهران ، اسفنديار را\r\nچون خورشيد تابان از گنبد آسمان بگشت و خريداران آن بازار اسفنديار برفتند ، دو خواهر اسفنديار ، نالان و با سبويى بر دوش ، از ايوان به كوى رفتند . پس خاكسار و با دلى دريده به نزديك اسفنديار آمدند . چون اسفنديار آن شگفتى را بديد ، روى خود را از خواهرانش ناپديد كرد . دلش از كار ايشان پر از بيم گشت . پس رخسار خود را با آستين گليمى كه بر تن داشت ، بپوشانيد . ليك آن هر دو بيچاره با ديدگانى خونبار به نزديك او رفتند و از آن مرد بازرگان توانگر خواهش كردند و گفتند : روز و شب بر تو فرخنده و آسمان بندهء فرمان تو باد . اى پهلوان نامدار ، برگوى كه از ايران و گشتاسپ و اسفنديار چه آگهى دارى ؟ بدين گونه دو دختر يك پادشاه در دست ناپارسايى گرفتارند و با سر و پاى برهنه ، بر دوش خود آب مىآورند ليك پدرشان روز و شب شادمان است و به خوشى مىخوابد ولى ما برهنه بر سر هر انجمن مىدويم . پس خوشا آن كسى كه تنش را با نساجامه بپوشد . اينك كه اين چنين خون مىگرييم ، تو اين درد ما را پزشك باش . اگر از شهر ما آگهى دارى ، پس همانا كه زهر ما در اين سرزمين ، ترياك شد .\r\nاسفنديار كه چنين شنيد ، از زير گليم چنان بانگى بزد كه آن دو دختر از ترس ، لرزان شدند . بانگ كرد كه : اسفنديار و آن كسى كه در گيتى ازو ياد كند و گشتاسپ شاه بيدادگر از بُن مباد . مگر نمىبينيد كه من در اينجا فروشنده‌ام و از براى خوراك خويش مىكوشم ؟ در همان هنگام چون آن هماى فرّخ ، آواى اسفنديار را بشنيد ، او را بشناخت و دلش بجا آمد . ليك با اين كه خواهرش - هماى - آواى اسفنديار را بشناخت ، راز او را بر خود بپوشيد و آنگونه دلخسته در پيش او ماند و اشك از\r\n\r\n","description":"","footnote":"","page_name":" 486 ","page_number":484},
  {"content":"\r\n\r\nديدگان بباريد . همهء جامه‌هايش پاره و دو پايش خاك آلود و جانش پر از ترس از ارجاسپ بود . اسفنديار - آن جنگاور پاك انديش - دانست كه هماى او را بشناخته است . پس زود با دلى پر از خون و ديدگانى پر اشك ، روى خود بگشود و چهرهء چون آفتابش را نمايان ساخت . او كه از كار گيتى در شگفت گشته بود ، دژم گشت و لب را به دندان گزيد و به ايشان گفت : چند روزى هر دو خاموش باشيد و لب فرو بنديد زيرا كه من با رنجى كه برده‌ام ، از براى جنگ و آبرو به اينجا آمده‌ام . بر اين روزگار آفرين نمىخوانم كه كسى دخترش آبكش و پسرش در اندوه باشد ، ليك خودش در خواب خوش بسر بَرَد . چنين كسى كشته و در خاك باد « 1 »  .\r\nاسفنديار جوان ، اين بگفت و از آن كلبه برخاست و به نزديك ارجاسپ دويد و گفت : اى شاه تا جاودان زنده و فرخنده و شهريار باشى . بدان كه در اين راه ، درياى ژرفى بود كه بازرگان از آن آگاه نبود . ناگاه از آن دريا چنان گردبادى برآمد كه دريانورد گفت هرگز مانند اين را به ياد ندارم . ما در كشتى همگى زار و گريان شديم و گويى بر آتش تيز بريان گشتيم . هماندم من در پيشگاه خداى يكتا و دادگر پذيرفتم كه اگر من زنده به اينجا برسم ، در هر كشورى كه در آن بزرگى باشد ، بزمى بسازم و خواستهء\r\n\r\n","description":"","footnote":" ( 1 ) - ثعالبى ، تاريخ غررالسير ، ص 198 . ثعالبى در ادامهء اين ماجرا روايتى را از ملاقات ميان كهرم و اسفنديار آورده است كه بدين گونه مىباشد : « كهرم فرزند ارجاسب كه آهنگ شكار داشت ، بر دكان اسفنديار گذشت و ايستاد و در كالاها و صاحبش نيك نگريست . اسفنديار از جاى برخاست و ركاب او را بوسيد و دستى جامهء گرانبها و يك كمان و سه تير به او پيشكش كرد . كهرم گفت : اى بازرگان ، همين كمان و تيرها بس است ، و جامه را به دكان برگرداند . اسفنديار گفت : شاهزاده را به جان پدرش ارجاسپ سوگند مىدهم كه با پذيرفتن جامه بر من منّت بگذارد . كهرم لبخندى زد و جامه را هم پذيرفت . آنگاه تير را در كمان نهاد و سوفار را در زه جا داد و كشيد و آن را نيك پسنديد و چون در آن نگريست ، نام اسفنديار را بر تيرها ديد . از او پرسيد : من نشان اسفنديار را مىبينم . اسفنديار گفت : نفرين خدا بر سرزمينى باد كه اسفنديار در آن باشد . آتش در شهرى افتد كه او در آن است . اى شاهزاده بدان كه من جامه‌ها و گوهرهايى به او فروخته بودم ولى او بهاى آن را نمىپرداخت و امروز و فردا مىكرد . من ناگزير از در دوستى در آمدم و بر چند تير ، نام او را نگاشتم به اين اميد كه وام خود را دريافت كنم و او وام را نپرداخت . اين سه تير از آنها در دست من ماند . اين از نيك بختى شاهزاده است كه من آنها را نگاه داشته بودم و اينك پيشكش كردم . كهرم به او سخنان نيكو گفت و به راه خود رفت » . ثعالبى ، تاريخ غررالسير ، ص 198 . ","page_name":" 487 ","page_number":485},
  {"content":"\r\n\r\nبسيارى به خواهندگان ببخشم و درويشان را گرامى دارم . اكنون اگر شاه ، مرا گرامى كند ، با پذيرفتن اين خواهشم ، مرا نامور خواهد ساخت . آهنگ آن كرده‌ام كه همهء سرافرازان سپاه و كسانى را كه در نزد شاه ، ارجمند هستند ، مهمان كنم و با اين خواهش ، جان خود را بيآرايم .\r\nارجاسپ نادان كه چنين شنيد ، ازو شاد گشت و سرش پر از باد شد . پس بفرمود كه : هر كسى كه امروز از ميان اين سپاه ، گرامىتر و نامىتر است ، به ايوان خرّاد مهمان شوند و اگر به ايشان مِى داد ، نيز با او به ميگسارى پردازند . ليك اسفنديار به دو گفت : اى شاه خردمند و موبد و آزاده ، خانهء من تنگ است . پس بگذار تا بر باروى اين دژ برويم و چون تيرماه آمده ، آتش برافزوزيم و دل نامداران را با مِى ، خوش سازيم . ارجاسپ كه چنين شنيد ، گفت : در همانجايى كه دلت مىخواهد ، بنشين و بدان كه پادشاه در كاخ ، ميزبان خواهد بود .\r\nاسفنديار پهلوان با شادى ، دوان بيآمد و هيزم فراوانى به بام دژ برد . آنگاه چند اسپ و بره بكشتند و همهء آنها را نيز بر بام دژ بردند . از دود آن همه هيزم كه بر بام دژ برده شد ، آسمان ناپديد گشت . پس مِى و ميگسار بيآورد و چون هرچه بود ، خورده شد ، همهء آن نامداران كه از مستى ، هر يك شاخهء گل نرگسى در دست داشتند ، برفتند .\r\nتاختن پشوتن به رويين دژ\r\nچون شب فرا رسيد ، اسفنديار آتشى برافروخت كه گرمايش آسمان را نيز بسوزانيد . در همان هنگام ديده‌بان از فراز ديدگاه ، آسمان را پر از دود و آتش ديد .\r\nپس از آنجا كه بود ، شادمان و همچون باد بازگشت . چون به پيش پشوتن رسيد ، آنچه از آتش و دود ديده بود ، بگفت . پشوتن كه چنين شنيد ، گفت : براستى كه مرد دلير در فريب از پيل و شير نيز برتر است . آنگاه پشوتن كارناى و كوس بزد و خروش\r\n\r\n","description":"","footnote":"","page_name":" 488 ","page_number":486},
  {"content":"\r\n\r\nنفير از درگاه برخاست . پس سپاهيان از دشت به سوى دژ روان شدند . از گَرد آن سپاه ، خورشيد تابان نيز سياه گشت . همه در زير گبر و كلاهخود بودند و از جگرشان خون مىباريد .\r\nاز سوى ديگر به دژ آگهى رسيد كه سپاه آمد و همه‌جا به زير گَردى سياه رفته است . همهء دژ پر از نام اسفنديار است و درخت رنج و سختى ، كَبَست « 1 »  ببار آورْد .\r\nارجاسپ كه چنين شنيد ، گبر بر تن كرد و دست بر دست بماليد و بفرمود تا كهرم شيرگير ، سپاه و گرز و شمشير و تير را ببرد . به طرخان نيز گفت : اى سرفراز ، زود به همراه سپاهى رزمساز برو و دوازده هزار جنگجوى نامدار و دشنه‌گذار را با خود ببر و ببين كه آيا اين رزمجويان چه كسانى هستند و از اين تاختن ، چه آهنگى دارند ؟ پس طرخان سرافراز با يك ترزفان « 2 »  به اينسوى دژ شتافت و سپاهيانى با جوشن و ساز جنگ و درفش سياه پلنگ پيكرى بديد . پشوتن سپهبد در دل سپاه بود و سپاهيانش همگى دست به خون شسته بودند . پشوتن گرز اسفنديار را در دست داشت و اسپى نامدار در زيرش بود . تنها به اسفنديار تهمتن مىمانست و همه او را شاه ايران مىخواندند . از آن همه سپاه ، كسى روز روشن را نديد . از زخم پيكانهاى الماسگون ، گويى از ابر خون مىباريد . از دو سپاه ، كسانى كه پهلوانانى پرخاش جوى بودند ، به جنگ بيرون شدند . پس نوش‌آذر تيغ زن به پيش آمد و از آن انجمن همآوردى بخواست . طرخان سرافراز كه چنين ديد ، به پيش او آمد تا سرش را بر خاك آورَد . چون نوش‌آذر او را بر دشت بديد ، دست بزد و تيغ از ميان بركشيد و كمرگاه طرخان را به دو نيم كرد و با اين كار ، دل كهرم را از درد ، پر از بيم ساخت .\r\nآنگاه به همانسان به دل سپاه تاخت و ديگر كهتر و مهتر برايش يكسان بود . چنان دو سپاه بهم تاختند كه از گَرد سپاهيان ، ابرى در آسمان بسته شد . كهرم سرافراز كه چنين ديد ، به سوى دژ گريخت و سپاهيان نيز همچنان مىتاختند . پس كهرم به پيش\r\n\r\n","description":"","footnote":" ( 1 ) - كَبَست به پارسى به معناى حنظل است .  ( 2 ) - تَرْزَفان همان ترجمان يا مترجم است . ","page_name":" 489 ","page_number":487},
  {"content":"\r\n\r\nپدر رفت و به دو گفت : اى شاه نامور و خورشيد فرّ ، بدان كه سپاه بزرگى از ايران بيآمد كه نامدارى سترگ در پيش آن است . بالاى آن تنها مانندهء اسفنديار است و بس و هرگز كسى همچون او به اين دژ نيآمده است . همان نيزه‌اى را هم در اين جنگ در دست گرفته كه تو در گنبدان در دست او ديدى .\r\nدل ارجاسپ از اين سخنان ، اندوهگين گشت و با خود انديشيد كه بار ديگر آن كينهء كهن ، نو گشت . پس به سران سپاه گفت : همگى بيرون شويد و از اين دژ به سوى دشت برويد و همچون شير ژيان بخروشيد و سپاه را به جنگ آوريد . هيچيك از آن ايرانيان را شير نخوانيد و يك تن از ايشان را نيز زنده نگذاريد . پس همهء سپاه ، جگر خسته و كينه‌خواه از دژ برفتند .\r\nكشتن اسفنديار ، ارجاسپ را\r\nچون شب تاريك تر شد ، اسفنديار جامهء كارزار بپوشيد و بند آن تبنگوها را بگشود تا بادى به آن كسانى كه درون تبنگو بودند ، برسد . آنگاه بريان و مِى و خوراك و جامه و جنگ افزار بيآورد . چون خوردنى بخوردند ، به هر يك از ايشان سه جام مِى بداد تا از آن شادكام گشتند . سپس گفت : امشب شبى پر از رنج و سختى است . پس سزاوار باشد كه در اينجا نام آور گرديم . بكوشيد و مردانه پيكار كنيد و در رنج و سختىها به يزدان پناه ببريد . آنگاه اسفنديار آن پهلوانان جوياى نبرد را به سه بخش كرد . يك بخش از ايشان را در ميان دژ جاى داد تا با هر كسى بجنگند . بخش ديگر را بفرمود تا به پيش در دژ روند و دَمى نيز از پيكار و خون ريختن نيآسايند . به سديگر گروه نيز گفت : بدانيد كه ديگر نبايد هيچ نشانى از آن سركشانى كه ديشب با من مست بودند ، بيابيم . پس سر همگى آنها را با دشنه از تن جدا سازيد .\r\nآنگاه خود اسفنديار با بيست مرد از آن پهلوانان دلير تيز برفت و آن كارها را به ايشان سپرد . اسفنديار دلير زره‌دار بسان شيرى غرّان به درگاه ارجاسپ آمد . چون در\r\n\r\n","description":"","footnote":"","page_name":" 490 ","page_number":488},
  {"content":"\r\n\r\nسراى ارجاسپ بخروشيد ، هماى بشنيد و به همراه خواهرش - به آفريد - ، به پيش اسفنديار آزاده دويد . هر دو خون مىگريستند . چون اسفنديار شيرمرد نزديك گشت و آن دو پوشيده روى همچون نوبهار را بديد ، به خواهرانش گفت : از اينجا بسان گَرد به آنجايى كه بازارگاه من و پر از زر و سيم است ، بشتابيد و در همانجا بمانيد تا من در اين رزمگاه يا سر بدهم و يا از او تاج بستانم .\r\nاسفنديار ، اين بگفت و روى از ايشان برتافت و كينه‌جويانه به درگاه ارجاسپ رفت . با تيغ هندى در دست بيآمد و هر كه از آن دليران را بديد ، بكشت . همهء بارگاه ارجاسپ چنان شد كه از آن همه زخمى و كشته و كوفته ، هيچ راهى در آن جايگاه نامور نبود و زمين بسان دريايى آشوفته گشت . چون ارجاسپ از خواب بيدار شد ، از آن هياهو دلش پر از درد شد . در آن خوابگاه بجوشيد و گبر و كلاهخود رومى بپوشيد . آنگاه با دهانى پر از آواز و دلى پر خون ، دشنه‌اى آبگون در دست گرفت .\r\nليك در همان هنگام اسفنديار با دشنه‌اى آبدار در دست از در كاخ بجَست و به ارجاسپ گفت : اكنون از اين مرد بازرگان ، تيغ دينارگان بيابى . پيشكشى لهراسپى برايت بيآورم كه مُهر گشتاسپ بر آن نهاده شده است . پس ارجاسپ و اسفنديار با هم درآويختند و كارزارشان از اندازه بگذشت . بدين گونه پيوسته بر سر و ميان يكديگر تيغ و دشنه مىزدند . تا اين كه سرانجام اسفنديار با زخمهايى كه بر ارجاسپ بزد ، او را سست كرد و ديگر هيچ جاى درستى بر تنش ديده نشد . تن پهلوانى ارجاسپ از پاى درآمد و اسفنديار سر او را از تنش جدا كرد « 1 » \r\nچنين است كردار گردنده دهر * گهى نوش يابيم ازو گاه زهر\r\nچه بندى دل اندر سراى سپنج * چو دانى كه ايدر نمانى مرنج\r\n\r\n","description":"","footnote":" ( 1 ) - ثعالبى ، تاريخ غررالسير ، ص 201 - 199 طبرى ، تاريخ طبرى ، ج 2 ، ص 480 بلعمى ، تاريخ بلعمى ، ج 2 ، ص 667 - 666 مسكويه ، تجارب الامم ، ج 1 ، ص 85 ابن بلخى ، فارسنامه ، ص 52 مجمل التواريخ و القصص ، ص 52 گرديزى ، زين الاخبار ، ص 52 ميرخواند ، روضة الصفا ، ج 1 ، ص 606 - 604 مستوفى ، تاريخ گزيده ، ص 93 . ","page_name":" 491 ","page_number":489},
  {"content":"\r\n\r\nچون اسفنديار از كار ارجاسپ بپرداخت ، از ايوان او دود تا به كيوان برآورد .\r\nبفرمود تا شماله‌ها بيافروختند و هر سوى ايوان را بسوزانيدند . آنگاه شبستان ارجاسپ را به نوكرش سپرد و هيچ چيزى از آنجا با خود نبرد « 1 »  و بر در گنج دينار مُهر نهاد . در ايوان ارجاسپ هيچ‌كس همآورد او نبود . سپس به سوى آخور آمد و با تيغ هندى در دست بر آن اسپان بنشست . آنگاه بفرمود تا بر آن اسپان تازىاى كه بپسنديد ، زين بنهند . پس خواهرانش را بر آن اسپان بنشاند .\r\nو بدين گونه سپاه را از درگاه ارجاسپ براند . سد و شست مرد از آن سواران جنگجوى برگزيده از آنجا برفتند . تنها چند مرد از آن ايرانيان نامور با ساوهء ارجمند در آن دژ ماندند . اسفنديار به ايشان گفت : چون من از اين بارو بيرون رَوم و با اين نامداران به دشت بروم ، ديگر در دژ را سخت به روى تركان ببنديد تا شايد بخت نيك يارم باشد . پس در همان هنگام كه گمان كرديد من به آن انجمن نامدار [ كه در نزد پشوتن هستند 
  ] رسيده‌ام ، بايد فرياد ديده‌بان از ديده‌گاه برخيزد و بگويد كه : سر و تاج گشتاسپ شاه جاويد بادا . آنگاه چون سپاهيان ِ گريزان و از رزمگاه برگشته ، در دژ انبوه شوند ، بايد كه سر شاه تركان را از فراز اين ديده‌گاه به پيش آن سپاهيان بياندازيد . پس اسفنديار دلاور با سد و شست مرد ، خروشان و جوشان از آن دژ به دشت نبرد شتافت و هر كه از آن دلاوران تُرك را بيافت ، بكشت . چون اسفنديار نامدار به پيش سپاه پشوتن رسيد ، بر او آفرين بكرد . همهء سپاهيانش از آن دليرىاى كه اسفنديار جوان كرده بود ، در شگفت گشته بودند .\r\n\r\n","description":"","footnote":" ( 1 ) - در نسخهء ژول مُل ، ص 1263 ، بيت 2201 چنين آمده است :\r\nشبستان او را بخادم سپرد * و ز آن جايگه روشنايى ببرد\r\nليك در نسخهء مسكو ، ج 6 ، ص 204 مصرع دوم بدين گونه آمده است :\r\n« از آن جايگه رشته تايى نبرد » ^ CENTER . كه با توجه به بيت بعد صحيح‌تر به نظر مىرسد . ","page_name":" 492 ","page_number":490},
  {"content":"\r\n\r\nكشتن اسفنديار ، كهرم را\r\nچون ماه از فراز تخت سيمين بگشت و سه پاس از آن شب تيره بگذشت ، آن پاسبان سخت خروشيد كه : گشتاسپ ، شاه و پيروز بخت است اسفنديار هميشه جوان باد و آسمان و ماه و بخت يارش بادا . زيرا كه به كين لهراسپ ، سر از تن ارجاسپ جدا كرد و آيين و فرّ را فروزان ساخت . ارجاسپ شاه را از تخت بر خاك افكند و نام و تخت گشتاسپ را برافراخت . چون تركان آن خروش را بشنيدند ، همگى به آن آواز گوش سپردند . دل كهرم از آن سخن ديده‌بان تيره گشت و روانش از آواز او خيره شد . چون آن گفتار را بشنيد ، به اندريمان گفت : شب تيره آواز را نتوان نهفت . تو مىگويى كه امشب چه مىشود ؟ آيا چه كسى را در اين شب تيره و در بالين يك شاه ، ياراى اين گونه لب گشودن است ؟ بايد كسانى را بفرستيم تا آن ديده‌بان هر كه باشد ، با دشنه سر از تنش جدا سازند . چون پاسبان ما در روز جنگ ، اين چنين بازى كند ، كار بر اين نامداران ما تنگ شود . پس اگر اين دشمن ما ، خانگى و از ميان ما باشد ، همانا كه با اين فرياد بد و اختر بدى كه پِى افكند ، به دشمن گراييده است . پس ما مغزش را با گوپال بد بكوبيم .\r\nچون آن فرياد پاسبان باز هم بر جاى بود ، دل كهرم خسته شد و از بس آن فرياد در هر سو بپيچيد ، همهء گردنكشان بشنيدند . پس سپاهيان گفتند : اين فرياد بسيار شد و از اندازهء پاسبان بگذشت . اكنون ما دشمن را از خانه بيرون مىكنيم . دل كهرم از آن فرياد پاسبان تنگ شد و بر خود بپيچيد و اخم بكرد . آنگاه به سپاهيان گفت : از كار شاه ، دل من پر از درد شد . اكنون بىگمان بايد بازگرديم . زيرا نمىدانم از اين پس چه مىشود . پس آن بزرگان چين در شب از آن دشت پيكار بازگشتند .\r\nاسفنديار زرده‌دار نيز با گرز گاوسار از پس ايشان برفت . چون كهرم به دروازهء دژ رسيد ، از پس خود سپاه ايران را بديد . پس گفت : اكنون ديگر كارى بجز رزم با\r\n\r\n","description":"","footnote":"","page_name":" 493 ","page_number":491},
  {"content":"\r\n\r\nاسفنديار پهلوان نمانده است . همگى تيغها را از نيام بركشيم . زيرا بايد با دشنه پيام بفرستيم . و بدين سان چون بخت از آن نامداران توران بگشت ، كار بر ايشان سخت گشت . دو سپاه برآشوفتند و پيوسته بر سر يكديگر بكوفتند . اين چنين بود تا اين كه چون سپيده دم برآمد ، ديگر روزگار آن بزرگان چين نيز بسر آمد . پس پهلوانان اسفنديار بر سر آن بارو دويدند و سر بريدهء ارجاسپ شاه - همو كه خون لهراسپ را بريخت - را به ميان سپاه تركان انداختند . سپاهيان توران كه چنين ديدند ، دست از پيكار كشيدند و خروشى از ايشان برآمد و همهء پهلوانان كلاه از سر برداشتند . دو فرزند ارجاسپ گريان شدند و گويى بر آتش تيز بريان گشتند . ديگر سپاهيان توران دانستند كه آن كار چه كسى است و از آن روز بد بر چه كسى بايد گريست ؟ پس گفتند : چه زار شدى اى شاه دلير و سپهدار و اى مهتر پهلوان . چه كسى تو را كشت ؟ آن كه تو را كشت بر دشت كين ، كشته و جاودانه بخت ازو برگشته باد . اكنون بايد اين بنه و اين درفشى را كه سوى راست سپاه داريم ، به چه كسى بسپاريم ؟ چون دل سپاه از شاه تهى شد ، ديگر سپاه و كلاه مبادا . اينك همهء سپاهيان خواهان مرگ اند و از خلّخ تا طراز پر از درد گشت .\r\nآنگاه همهء آن سپاهيان زره‌دار با گرز و كلاهخود به سوى مرگ تاختند . خروش و هياهوى رزم از آن رزمگاه برخاست و آسمان بسان ابرى سياه گشت . در هر جا توده‌اى از كشتگان بخت برگشته بود . همهء دشت پر از سر و دوش بىتن بود . در جايى ديگر دست و گوپال افتاده بود . كوهه‌اى از خون در پيش در آن دژ برخاست .\r\nديگر كسى دست چپ را از راست نمىشناخت . چون اسفنديار از جاى درآمد ، كهرم سپهدار پاى بيفشرد . پس آن دو جنگاور چنان با يكديگر برآويختند كه گويى در هم آميخته گشتند . اسفنديار تهمتن كمربند كهرم را بگرفت و پشت او را خم آورد .\r\nآنگاه او را از جاى برآورد و بر زمينش بزد . سپاهيان ايران كه چنين ديدند ، بر او آفرين خواندند و دو دست كهرم را ببستند و او را به خوارى ببردند . آن سپاه نامدار پراكنده گشتند . پيوسته بسان تگرگ ، گرز مىباريد و زمين پر از كلاهخود و آسمان پر از مرگ\r\n\r\n","description":"","footnote":"","page_name":" 494 ","page_number":492},
  {"content":"\r\n\r\nبود . از آن تيغ باران ، سرها همچون برگ درخت مىريختند . رخت يكى بر زمين ريخته مىشد و ديگرى تخت مىيافت . در آن رزمگاه كوههء خون برخاسته بود . سرى به زير نعل بود و سر ديگرى با كلاه .\r\nنداند كسى راز بىبر جهان * نخواهد گشادن به ما بر نهان\r\nهر كه توانست ، سوار بر اسپ بگريخت . ليك هر كه در دَم اژدها رفت ، اگر چه بكوشيد ، ولى ازو رهايى نيافت . بيش از اندكى از آن تركان و چينيان نماندند و آنان كه ماندند ، نيز كسى نامشان را نخواند . همه كلاهخود و جوشنها را فرو ريختند و با ديدگانى خونبار به پيش اسفنديار آمدند . ليك اسفنديار سپهبد كه خونريز و بيدادگر بود ، هيچيك از آن پهلوانان را زينهار نداد . پس بيشمار از آن زخميان را بكشتند . ديگر هيچ نامدارى در ميان پهلوانان چين و هيچ شهريارى در توران زمين نمانْد .\r\nپس ايرانيان سراپرده و تاژها را برداشتند و در آن سوى دژ بزدند . آنگاه اسفنديار دو دار بلند در پيش در دژ بزد و كمند پيچانى از آنها بيآويخت . سپس بر يكى از آنها سر اندريمان و بر ديگرى برادرش را نگونسار كرد . در هر سو كه نشان پهلوانى بود ، سپاهى بفرستاد . بفرمود تا همهء توران زمين را در هم بريزند و آتش در آن زنند . در هيچ‌جا نامدارى نمانْد . سوارى در چين و توران نمانْد . گويى ابر سياهى برآمد و آتش بر آن رزمگاه بباريد . آنگاه چون اسفنديار كار را بدانگونه ديد ، سران سپاه را بيآورد و به ميگسارى پرداخت .\r\nنامه نوشتن اسفنديار به گشتاسپ و پاسخ او\r\nآنگاه اسفنديار دبير نويسنده را پيش خواند و چندى با او در بارهء آن چاره و جنگ\r\n\r\n","description":"","footnote":"","page_name":" 495 ","page_number":493},
  {"content":"\r\n\r\nسخن براند . دبير فرّخ در پيش تخت بنشست و خامه و پرند چينى بخواست .\r\nنخست بر خداوند ماه آفرين بكرد . خداوند كيوان و ناهيد و خورشيد ، خداوند پيل و مور ، خداوند پيروزى و فرّهى و ديهيم شاهنشاهى ، خداوند جان و خِرد ، خداوند نيكى ده و رهنماى ، گشتاسپ جاودانه از آن خدا كامروا باد و زمين به نام لهراسپ ، روشن بادا . بدان كه من از چنان راهى به توران زمين رسيدم كه هرگز بر آن آفرين نخوانم . اينك اگر بخواهم همهء آن سخنان را بگويم ، سرِ مرد نو از آن اندوه ، كهن مىگردد . ليك چون شهريار به من دستور دهد ، آن چاره و كارزار را بگويم . پس باشد كه به ديدار او شاد و خرّم شوم و از اين رنج ديرينه بىاندوه گردم . آگاه باش كه با اين چاره‌هايى كه من بساختم ، ديگر ارجاسپ و كهرم در رويين دژ نمانْد و هيچ بجز مويه و درد و ماتم بر جاى نمانْد . هيچ‌كس را به جان زينهار ندادم و سرهاى فراوان در بيابان افتاد . اكنون در بيابان ، شير و گرگ پيوسته مغز آن مردمان را مىخورند . پس آسمان از تاج گشتاسپ روشن باد و زمين از لهراسپ‌شاه ، گلشن بادا . آنگاه چون مُهر اسفنديار را بر آن نامه نهادند ، چند سوار بجُستند . پس اسفنديار - آن سالار نو - شتران كفك افكن تيز رويى را به ايران فرستاد و براى دريافت پاسخ نامه در آنجا بمانْد .\r\nچندى نگذشت كه پاسخ رسيد . نامه‌اى كه گشايندهء بندها بود . در آغاز نامه چنين آمده بود كه : پاينده باد آن كه جوياى نيكى بود . همانا كه مرد خرد يافته و يزدان شناس به نيكى ، يزدان را سپاسگزار است . ديگر آن كه از خداى يگانه و دادگر مىخواهم كه راهنمايت باشد . براستى كه من چنان درختى در باغ بهشت بكاشتم كه فريدون نيز نامورتر از آن را نكاشت . ميوه‌اش ياكند سرخ و زر شده و همهء برگهايش كام و فرّ گشته است . آن درخت ، جاودان بماناد و تو نيز دلشاد و نيك بخت باشى . يكى آن كه گفتى كه با هر چاره و فريبى كه بود ، كين نياى خود را بجستم و ديگر آن كه گفتى به تنهايى در آن رزم درآويخته و خونها ريخته‌ام پس بدان كه تن شهرياران ، گرامى است و شاه براى نام آور شدن نيازى به كوشش و جنگ ندارد . تو\r\n\r\n","description":"","footnote":"","page_name":" 496 ","page_number":494},
  {"content":"\r\n\r\nهم جان و هم خِرد خود را نگهدار باش زيرا كه خِرد است كه با دانش ، جان را مىپروراند . ديگر اين كه گفتى من هيچ‌كس را از آن همه سوار به جان زينهار ندادم .\r\nپس هميشه دلت مهربان و گرم باد و جانت پر از شرم و لبت پر از آواى نرم بادا . هرگز مباد كه خون ريختن و بيهوده با بزرگان در آويختن ، پيشه‌ات گردد . تو مىبايست كين سى و هشت برادر را مىگرفتى ليك اكنون خون ريختن تو از اندازه بگذشت .\r\nهميشه شاد و بهروز زندگانى كنى و خِرد ، آموزگارت باشد . اكنون ما را به ديدار تو و به آن جان پر هنر و بيدارت نياز آمده است . پس چون اين نامه را بخوانى ، سپاهيان را سوار كن و به همراه آن سركشان به اين بارگاه بيا . چون آن فرستادگان سوار بر شتر به نزد اسفنديار تهمتن بازگشتند ، همهء ايران زمين پر از آواز آن كار گشت .\r\nبازگشتن اسفنديار نزد گشتاسپ\r\nچون اسفنديار آن نامه را بخواند ، دينار ببخشيد و آماده گشت . چون ديگر چيزى از گنج ارجاسپ نمانْد ، همهء گنجهاى خويشان او را ببخشيد . همهء سپاهيان با اين كار او بيش از اندازه توانگر گشتند . بر آن كوه و دشت شتران و اسپانى بود كه داغ سپهدار توران بر آنها بود . پس اسفنديار از هر سوى آن دشت و كوهسار ده هزار شتر بخواست . هزار شتر را از گنج دينار شاه بار نهاد و سيسد شتر ديگر را از ديبا و تخت و كلاه . سد شتر را از مشك و شاهبوى و گوهرهاى بسيار و سد شتر ديگر را از تاج و افسرهاى نامور بار كرد . بفرمود تا بر هزار شتر بار افكندنيهاى ديبا بنهند . سيسد شتر را نيز با جامه‌هاى چينى مخروط « 1 »  و چرمهاى پيراسته و پرنيان بار كرد « 2 »  .\r\nآنگاه\r\n\r\n","description":"","footnote":" ( 1 ) - مخروط هم به معناى هر چيز تراشيده شده مثل آبگينه تراشدار است و هم به معناى شتر تيز رو مىباشد . لغت‌نامه دهخدا ، ماده مخروط .  ( 2 ) ثعالبى در زمرهء غنايمى كه به دست اسفنديار افتاد ، از تخت زرين افراسياب نام مىبرد كه در آن 100 مثقال زر به كار رفته بود . تاريخ غررالسير ، ص 201 . ","page_name":" 497 ","page_number":495},
  {"content":"\r\n\r\nكجاوه‌اى را آماده كرد و پردهء ديبا از آن بيآويخت و دو گروه كنيزك چينى - كه رخسارشان چون بهار و بالايشان همچون سرو و ميانهايشان به مانند نِى و راه رفتنشان چون تذرو بود - را در آنها ببردند . سد تن از آن نامداران زيبا روى نيز به همراه خواهران اسفنديار پهلوان برفتند . از پوشيده رويان ارجاسپ نيز پنج تن با مويه و درد و رنج برفتند كه دو تن از آنها خواهر و دو تن دختر و ديگرى مادر ارجاسپ بودند .\r\nچون اسفنديار در رويين دژ آتش افكند ، زبانه‌اش تا به آسمان برآمد . همهء باروى آن دژ را با خاك يكسان كرد و از سرزمين چين گَرد برآورد « 1 »  .\r\nسپس سپاهيان را به سه پسر جوانش داد و گفت : بيدار باشيد و بخت يارتان باشد . اگر در ميان راه كسى سر از داد پيچيد ، شادمان با دشنه سر از تنش جدا سازيد . شمايان راه بيابان را در پيش گيريد و پيكانهاى خود را همچون خورشيد تابان برافزازيد . من نيز از براى شكار شير به سوى هفت خوان مىروم و در آنجا مىمانم . ليك شما تند نرويد . من پس از كمى درنگ ، بيآيم و سرِ ماه شما را خواهم ديد . آنگاه اسفنديار با سپاهى نامدار از براى شكار به سوى هفت خوان آمد . چون به نزديك آن جاى سرد رسيد ، هوايش را خوشگوار و زمينش را پر نگار يافت . پس هر آنچه مىخواست از آنجا برگرفت و از آن اختر نيك در شگفت گشت .\r\nچون به نزديكى ايران زمين - آن جايگاه دليران و شيران - رسيد ، ديگر از رنج آن راه دراز اندوهگين گشته بود . پس دو هفته با يوز و باز شكارى به شكار پرداخت و\r\n\r\n","description":"","footnote":" ( 1 ) - طبرى مىنويسد كه : اسفنديار پس از غلبهء بر ارجاسپ ، ديار تركان را در هم كوبيد و به اقصاى حدود آن و ديار تبت و دربند صول رسيد . آنگاه ولايت تركان را پاره پاره كرد و هر ناحيه را به يكى از سران ترك داد و امانشان داد و بر هر يك از آنها خراجى نهاد كه هر سال براى گشتاسپ بفرستند . تاريخ طبرى ، ج 2 ، ص 480 . ليك مستوفى مىنويسد كه اسفنديار پادشاهى توران را به يكى از فرزندان اغريرث داد . تاريخ گزيده ، ص 93 . ميرخواند در بارهء كارهاى اسفنديار پس از غلبهء بر رويين دژ مىنويسد : « در ولايت چين و ساير آن سرزمين ، آتشكده‌ها ترتيب داده ، خلايق را بر الزام ملت مجوس تكليف كرد و از آن حدود به راه دريا متوجه هندوستان گشت و در آن بلاد نيز كيش آتش پرستى را رواج تمام داد » . روضة الصفا ، ج 1 ، ص 606 . ","page_name":" 498 ","page_number":496},
  {"content":"\r\n\r\nچشم به آمدن آن سه فرزند پر مايه‌اش دوخت . از دير آمدنشان خشمگين گشته بود .\r\nسرانجام پسرانش با سپاه بيآمدند . اسفنديار كه ايشان را بديد ، با هر يك از آنها بخنديد و به ايشان گفت : من از اين راه سخت كوفته بودم و از دير آمدنتان بود كه برآشفته شدم . هر سه پسر كه چنين شنيدند ، زمين را بوسيدند و گفتند : براستى چه كسى در گيتى پدرى همچون تو دارد ؟ آنگاه اسفنديار از آنجا به سوى ايران راند و همهء آن گنجها را به سوى دليران ايران كشانيد .\r\nاز سوى ديگر ، همهء ايران زمين را بيآراستند و مِى و ساز و رامشگران را بخواستند . از ديوارها جامه بيآويختند و مشك و شاهبوى برآميختند و بر سرها بريختند . همه‌جا پر از آواز رامشگران بود و زمين پر از سواران نيزه‌ور گشته بود . چون گشتاسپ از آمدن ايشان آگه شد ، رامش گزيد و جام مِى سركشيد . آنگاه به همهء سپاهيان و بزرگان كشور بفرمود تا با تبيره به درگاه او آيند و به پيشواز ايشان بروند .\r\nخود گشتاسپ نيز با خردمندان نامور و بزرگان فرزانه و موبدان ، با رويى گشاده به پيش پسر آمد . همهء شهر پر از آن گفتگو بود . چون اسفنديار شاه جوان روى پدر را بديد ، دلشاد و روشن روان گشت . پس آن اسپ سياه‌رنگ خود را - كه فروزندهء آتش جنگ بود - از جاى برانگيخت و بيآمد و پدر را در بر گرفت . پدرش كه از كار او در شگفت گشته بود ، پيوسته بر او آفرين مىخواند و مىگفت : زمان و زمين بىتو مبادا .\r\nآنگاه از آنجا به ايوان شاه آمدند . گشتاسپ كه دلش از آن بخت نيك ، خرّم بود ، ايوان و تخت را بيآراست و در ايوانها خوان بنهادند . سپس به سالار بار گفت : بزرگان را فراخوان . از هر جا ميگسارانى به نزديك آن شهريار نامور آمدند و در جامهاى بلور ، مِى خسروانىاى به درخشانى خورشيد بدادند . گونه‌هاى دوستان برافروخته گشت و دل بدسگالان از آن مردانگى بسوخت . اسفنديار با شرم به ياد پدر مِى بخورد و پدرش نيز همچنان به ياد پسر بخورد . سپس گشتاسپ به اسفنديار گفت :\r\nاينك در پيش اين نامداران از هفت خوان سخن بگو . ليك اسفنديار به دو گفت : اين كار را در اين بزمگاه از من مخواه . اى شهريار خردمند ، من همهء آن كار را فردا به پيش\r\n\r\n","description":"","footnote":"","page_name":" 499 ","page_number":497},
  {"content":"\r\n\r\nتو خواهم گفت تا آن سخنهاى ديرينه را به ياد آوريم و با آن گفتار ، لب خود را به داد بيآوريم . زيرا چون تو به هنگام هوشيارى اين سخن را بشنوى ، به پيروزى پروردگار دادگر بگروى . آنگاه همهء آنان كه مست گشتند ، دست در دست ماهرخى از آنجا برفتند .\r\nاكنون كه داستان هفت خوان بسر آمد ، اين را به نام پروردگار گيهاندار بخوان « 1 »  .\r\nاين پيروزى را يزدان دادگر - آن خداوند خورشيد و ماه تابنده - به من داد . پس اگر شاه پيروز اين داستان را بپسندد ، ديگر كامروا گشته باشم و زين بر چرخ گردنده بنهم . آفرين ما بر جان شاه باد و دلش هرگز به گيهان ، اندوهگين مباد « 2 »  .\r\nاينك كه بوى مشك از جويبار مىآيد ، بايد مِى خوشگوار خورد . آسمان پر خروش و زمين پر جوش است و خوشا آن كس كه با ميگسارى دل خود را شاد مىكند و درم و نان و نقل و نبيذ دارد و مىتواند سر گوسپندى ببُرد . اگر چه مرا اينها كه گفتم نيست ، ليك خوشا آن را كه هست و بر مردم تنگ دست مىبخشايد . اكنون همهء بوستان به زير برگ گل رفته و همهء كوه پر از لاله و سنبل است . بلبل در باغ و بوستان مىنالد و گل از ناليدن او به خود مىبالد . در شب تيره بلبل نمىخوابد و گل از باد و باران مىجنبد « 3 »  .\r\nمن كه از ابر پيوسته باد و نم مىبينم ، نمىدانم كه نرگس چرا دژم گشته است ؟ بلبل هر دَم كه بر گل مىنشيند ، زبان مىگشايد و مىخندد . نمىدانم كه آيا ابر\r\n\r\n","description":"","footnote":" ( 1 ) - در نسخهء ژول مُل ، ص 1270 ، بيت 2387 چنين آمده :\r\nسرآمد كنون قصّهء هفتخوان * بيامد پر انديشه طبعم جوان\r\nليك مصرع دوم در نسخهء بروخيم ، ج 6 ، ص 1630 بدين گونه ضبط شده :\r\n« به نام جهاندار اين را بخوان » ^ CENTER و در نسخهء مسكو ، ج 6 ، ص 215 نيز بدين سان آمده :\r\n« به نام جهان داور اين را بخوان » ^ CENTER كه البته با توجه به بيت بعدى ، 2 مورد اخير صحيح‌تر به نظر مىرسند .  ( 2 ) - در نسخهء مسكو داستان هفت خوان در همين جا به پايان مىرسد و تيترى كه تحت عنوان « داستان رزم اسفنديار با رستم » اندكى بعد آمده ، در نسخهء مسكو درست در همين جا مىباشد و به عبارت ديگر شروع داستان رستم و اسفنديار در نسخهء مسكو از اين سطر به بعد است .  ( 3 ) - در نسخهء ژول مُل ، ص 1271 ، بيت 2397 بدين گونه آمده :\r\nشب تيره بلبل نخسپد همى * گل از باد و باران بچسبد همى\r\nليك در نسخهء مسكو ، ج 6 ، ص 216 مصرع دوم بجاى « بچسبد » ، « بجنبد » آمده كه صحيح‌تر به نظر مىرسد . ","page_name":" 500 ","page_number":498},
  {"content":"\r\n\r\nدلدادهء گل گشته است ؟ زيرا مىبينم كه ابر همچون شير مىخروشد و در پيش او پيراهنش را مىدرد و در تنش آتش مىدرخشد . سرشك آسمان در نزد خورشيد فرمانروا بر زمين گواه است . براستى چه كسى مىداند كه بلبل چه مىگويد و در زير گل چه مىجويد ؟ پس سپيده دم نگاه كن تا سخن گفتن پهلوى را از بلبل بشنوى كه پيوسته از مرگ اسفنديار مىنالد و هيچ بجز ناله ازو به يادگار ندارد و ابر نيز از براى آن همچون آواى رستم ، در شب تيره ، دل پيل و چنگ شير را هم مىدرد « 1 »  .\r\nداستان رزم اسفنديار با رستم\r\nآغاز داستان\r\nداستانى از بلبل شنيدم كه آن را از گفتهء باستان بخوانْد . گفت : چون اسفنديار ، مست و دژم از خانهء شهريار باز گشت ، كتايون - دختر قيصر - كه مادرش بود ، را در آن شب تيره در بر گرفته بود « 2 »  .\r\nچون در آن شب تيره از خواب بيدار شد ، يك جام مِى خواست و لب بگشود و به مادرش گفت : شهريار پيوسته با من بدكنش است . او به من گفته بود كه چون كين لهراسپ‌شاه را با مردانگى از ارجاسپ شاه بخواهى و خواهرانت را نيز از بند رها سازى و بدينجا آورى و ناممان را در گيتى بلند كنى و\r\n\r\n","description":"","footnote":" ( 1 ) - در نسخهء ژول مُل ، ص 1271 ، بيت 2406 بدين سان آمده :\r\nز آواز رستم شب تيره ابر * به درد دل پيل و چنگ هزبر\r\nليك در نسخهء مسكو ، ج 6 ، ص 217 مصرع دوم بدين گونه ضبط شده است :\r\n« به درد دل و گوش غران هژبر » ^ CENTER كه صحيح‌تر به نظر مىرسد .  ( 2 ) - نگارندهء اين سطور در ابتدا با خواندن اين بيت ترديد كرد كه آيا مراد از اين عبارت اين است كه بر اساس رواج سنت ازدواج با محارم كه در ميان خاندان شاهى رواج داشته و يك نمونه از آن هم پيشتر در رابطه با ازدواج اسفنديار با خواهرش هماى ديده شد ، در اينجا نيز اسفنديار با مادرش ازدواج كرده بود ؟ ليك آنچه كه مسلم است ، اين نكته مىباشد كه تا كنون چندان مورد مستندى از تعدد شوهر براى زن در ايران باستان ديده نشده است . پس نمىتوان به نتيجه‌گيرى مشخصى دست يافت . ","page_name":" 501 ","page_number":499},
  {"content":"\r\n\r\nگيتى را از بدان پاك گردانى و با كوشش خود گيتى را ديگرگونه بيآرايى ، همهء پادشاهى و سپاه و تخت و تاج و گنج از آن تو خواهد بود « 1 »  .\r\nپس اكنون چون آفتاب برآيد و شاه از خواب بيدار گردد ، من اين سخنانى را كه او گفته بود ، به دو بازگويم و ديگر او را ياراى نهفتن اين راستيها نباشد . ليك اگر او اندكى نيز اخم به چهره بيآورَد ، سوگند به يزدان كه آسمان را بر پاى داشته ، من آن تاج را بر سر نهم و همهء كشور را به ايرانيان دهم و تو را بانوى ايران زمين گردانم و با زور و دلم كارى همچون شيران بكنم .\r\nمادرش از شنيدن آن گفتار اسفنديار اندوهگين گشت و پرنيانى كه در برداشت ، همچون خارى بر تنش شد زيرا دانست كه شاه نامبردار ايران آن تاج و تخت را به دو نمىبخشد . پس به اسفنديار گفت : اى پسر رنجديده ، مگر دل هر نامورى در گيتى بجز گنج و فرمان و خِرد و سپاه چه مىجويد ؟ تو كه همهء اينها را دارى . پس فزون خواهى مكن . پدرت تنها تاجى بر سر دارد و تو همهء سپاهيان و سرزمين را دارى . چون او درگذرد ، تاج و تخت و بزرگى و اورنگ و بختش از آن تو خواهد بود . براستى چه چيزى نيكوتر از اين است كه همچون نرّه شيرى ژيان در پيش پدر كمر بر ميان بندى ؟ ليك اسفنديار كه چنين شنيد ، به مادرش گفت : براستى كه شهريار اين داستان را چه نيكو زد : « 2 » \r\nكه پيش زنان راز هرگز مگوى * چو گويى سخن بازيابى به كوى\r\nبه كارى مكن نيز فرمان زن * كه هرگز نبينى زن راىزن\r\nمادرش با شنيدن آن گفتار شرمسار گشت و از گفتن آن سخنان پشيمان شد .\r\nاسفنديار به پيش گشتاسپ نرفت و دو شبانروز را در كنار ماهرويان به رامش و\r\n\r\n","description":"","footnote":" ( 1 ) - گرديزى روايت مىكند كه گشتاسپ بر اين سوگندى كه براى اسفنديار خورده بود ، پشوتن و جاماسپ را نيز گواه گرفته بود . زين الاخبار ، ص 53 .  ( 2 ) - داستان زدن به پارسى به معناى مثال و ضرب المثل آوردن است . ","page_name":" 502 ","page_number":500},
  {"content":"\r\n\r\nميگسارى پرداخت . به سديگر روز بود كه گشتاسپ آگاه شد كه فرزندش جوياى تخت و تاج او گشته است و پيوسته در انديشه و آرزوى آن تاج و تخت كيانى است .\r\nپس شاه ، جاماسپ را به همراه آن پيش گويان لهراسپ به نزد خود فراخواند . ايشان نيز با زيگهايى « 1 »  برفتند . آنگاه شاه از ايشان در بارهء اسفنديار پهلوان پرسيد كه : آيا زندگانى او دراز خواهد بود و به خوبى و آرامش و ناز خواهد گذشت ؟ آيا تاج شاهنشاهان را بر سر خواهد گذاشت و آن تاج برايش پايدار خواهد ماند ؟ چون جاماسپ - آن داناى ايران - سخن گشتاسپ را بشنيد ، به آن زيگهاى كهن بنگريست . پس ، از آن اندوه و درد ، بگريست و از دانش ، خَمى بر ابروان آورد و گفت : براستى كه من بدروز و بد اختر هستم و از اين دانش ، بد بر سرم آمد . اى كاش روزگار ، مرا نيز در پيش آن زرير فرّخ به چنگال شير مىافكند تا او را آنگونه پر از خاك و خون و افكنده در جنگ نمىديدم . و يا اين كه كاشكى پدرم مرا مىكشت تا اين اختر بد از من مىگذشت . زيرا از اين پس بايد اندوه اسفنديارى را بداريم كه دل شير نيز در جنگ با او مىدرد و همهء گيتى را از بدانديشان ، بىبيم ساخت و تن اژدها را به دو نيم كرد . از اين پس بايد شور و تلخىهاى بسيارى بچشيم . گشتاسپ شاه كه چنين شنيد ، به دو گفت : اى مرد پسنديده ، سخن بگو و از راه دانش سر مپيچ . بدان كه اگر سرنوشت او همچون زرير سپهبد باشد ، ديگر زندگانى من از اين پس بد خواهد بود . پس زود بشتاب و هرچه هست با من بگوى زيرا از اين دانش ، براى من تلخى ببار آمد . برگوى كه در گيتى مرگ اسفنديار به دست چه كسى است كه ما بايد از آن درد بگرييم . جاماسپ گفت : اى شهريار ، بد روزگار بر من آيد . بدان كه مرگ او در زابلستان و به دست رستم پهلوان - پسر دستان - خواهد بود . شهريار ايران كه چنين شنيد ، به جاماسپ گفت : اين روز را ناچيز مدار . اينك اگر من تخت و تاج و گنج شاهنشاهى را به دو سپارم و او ديگر سرزمين زابلستان را نبيند و هيچ‌كس نيز او را در\r\n\r\n","description":"","footnote":" ( 1 ) - زيگ همان زيج ستاره‌شناسى است . ","page_name":" 503 ","page_number":501},
  {"content":"\r\n\r\nكابلستان نبيند ، پس از گردش روزگار زينهار خواهد يافت و اختر نيك ، او را يار خواهد شد . ليك جاماسپ ستاره‌شناس به دو گفت : آيا چه كسى بر چرخ گردان گذر خواهد يافت ؟ چه كسى با مردانگى و دانش از اين اژدهاى تيز چنگ بلند رهايى مىيابد ؟ بىگمان سرنوشت ، رخ خواهد داد و مرد دانا از او زمان نجويد . بدان كه مرگ او به دست بزرگى برمىآيد و اگر هم خفته باشد ، باز فرشتهء مرگ به پيش او خواهد آمد . دل گشتاسپ شاه از آن بد ، پر از انديشه شد و روانش از آن انديشه به تيرگى بيشه گشت . از آن پس ، هم آن انديشهء بد و هم سرنوشت ، پيوسته او را به بدى رهنمون بود .\r\nخواستن اسفنديار ، پادشاهى از پدر\r\nچون شب برفت و سپيده ، پيكان درخشان خود را برآورد ، شهريار ايران بر تخت زر بنشست . پس اسفنديار فرّخ به پيش او رفت و با دلى پر انديشه و دستهايى به كش كرده ، پرستاروار در پيش او بايستاد . چون نام آوران و پهلوانان سپاه در پيش شاه انجمن گشتند و همهء موبدان و اسپهبدان در پيش او رده بركشيدند ، اسفنديار پهلوان تهمتن از آن درد لب به سخن بگشود و گفت : شاها ، جاويد باشى و بر روى زمين ، فرّهء ايزدى با تو باشد . براستى كه سر داد و مِهر از تو پيدا شده و تاج و تخت شاهى از تو زيبنده گشته است . ما همگى همچون بنده‌اى در پيش تو هستيم و همه به آرزوى توست كه پوينده‌ايم . تو خود مىدانى كه ارجاسپ از براى كيش ، آن چنان با سواران چين بيآمد . پس من چون آن بندهاى ايزدى را بپيمودم ، سوگندهاى سختى بخوردم كه هر كس به سوى بت‌پرستان بگرود ، ميانش را با دشنه به دو نيم سازم و از هيچكس ترس و بيمى نداشته باشم . آنگاه چون ارجاسپ به جنگ آمد ، از جنگ با شير و پلنگ نيز بازنگشتم . بر آن دشت كين گورستانى بساختم و هيچ سوارى از ايشان را بر اسپ نگذاشتم . ليك تو آنگاه كه در روز بزم جام كيانى خواستى ، از براى\r\n\r\n","description":"","footnote":"","page_name":" 504 ","page_number":502},
  {"content":"\r\n\r\nگفتار گرزم ، مرا خوار ساختى و تنم را با بند گران و زنجير و بند آهنهاى آهنگران ببستى و به سوى گنبدان دژ بفرستادى و از خوارى ، مرا به بيگانگان دادى . سپس خودت بلخ را رها كردى و به زابل رفتى و رزم را بزم پنداشتى . هرگز تيغ ارجاسپ را نديدى و لهراسپ پير را در خون فكندى . پس از آن چون جاماسپ بيآمد و مرا آن چنان در بند و از آن بندها ، تنم را بدانگونه زخمى ديد ، پادشاهى و تخت و تاج را براى من پذيرفت و چندى نيز بر اين به سختى بكوشيد . ليك من در همان هنگام به دو گفتم : من اين بندهاى گران و زنجير و بند آهنهاى آهنگران را در روز رستاخيز به يزدان مىنمايم و از دست آن بدگوى به درگاه كردگار مىنالم . ولى جاماسپ ، مرا از ريختن خون آن همه سران سرافراز با گرزهاى گران آگاه كرد و گفت : برادر آزاده‌ات - فرشيدورد - اكنون در آن دشت نبرد ، زخمى افكنده گشته است و تنهاى بسيارى در آن رزمگاه با تير زخمى شده و خواهرانت را نيز بَرده كرده و برده‌اند و خود شهريار نيز از تركان گريخته و پيوسته از اين كه اسفنديار را در بند آورده ، بر خود مىپيچد .\r\nپس آيا تو دلت به چنين كارها و درد و اندوه و آزارهايى نمىسوزد ؟ و بدين سان جاماسپ سخنان بسيارى اين چنين با درد و اندوه بگفت . من كه چنين شنيدم ، همهء آن زنجير و بندها را در هم شكستم و به نزد شاه ايران روان گشتم . سپس اگر بگويم كه بيشمار از دشمنان را كشتم ، سخنى به كژّى نباشد كه در پيش شهريار مىگويم . نيز اگر بخواهم از هفت خوان سخن گويم ، براستى كه هرگز پايانى نيابد . سرانجام سر ارجاسپ را از تن جدا ساختم و با اين كار ، نام گشتاسپ را برافراختم . آنگاه زنان و كودكانشان را با گنج و تاج و تخت آنها به اين بارگاه آوردم . ليك سرانجام ، گنج از آن تو شد و بهرهء من از اين كارها خون و رنج گشت . از آن همه بند و سوگند و پيمانى كه با من بكردى ، دلم به فرمانت گرمتر شد . پيوسته مىگفتى اگر تو را بار ديگر ببينم ، تو را از روان روشن خويش نيز برگزينم و افسر و تخت پيلسته را به تو دهم زيرا كه با اين مردانگى ، سزاوار تاج هستى . ولى اكنون من در پيش اين بزرگان شرمگينم ، زيرا به من مىگويند كه گنج و سپاهت كجاست ؟ پس اينك بگو كه چه بهانه‌اى دارى ؟ و من\r\n\r\n","description":"","footnote":"","page_name":" 505 ","page_number":503},
  {"content":"\r\n\r\nاين چنين پر از رنج ، از براى كه مىپويم و بر چه هستم ؟\r\nپاسخ دادن گشتاسپ ، پسر را\r\nشاه ايران كه چنين شنيد ، به فرزند گفت : براستى كه هيچ راهى بجز راستى نيست . تو بيش از اينها كه گفتى ، كرده‌اى . پس كردگار گيهان يارت باشد . اكنون چه در آشكار و چه در نهان ، دشمنى را در گيتى نمىبينم كه چون نام تو را بشنود ، پيچان نگردد . پيچان هم كه نه ، همانا كه بىجان گردد . در گيتى هيچ همتايى براى تو نمىبينم ، بجز رستم بىخِرد - آن پسر زال - كه تا هست ، زابلستان و بُست و غزنين و كابلستان از آن اوست و از براى مردانگيش سر به آسمان مىسايد و هرگز خود را كهتر هيچكس نمىشمارد . همو در پيش كِى كاووس ، بنده بود و از كى خسرو بود كه در گيتى زنده است . ليك هر گاه كه در بارهء شاهى گشتاسپ سخن مىراند ، مىگويد تاج او نو است و ما تاج كهن داريم . پس بدان كه تو در گيتى [ بجز او 
  ] هيچ همآوردى از رومى و تورانى و ديگر آزاد مردان ندارى . اكنون بايد كه به سوى سيستان به روى و هر فريب و جنگ و افسونى به كار آورى و تيغ و گوپال خود را برهنه سازى تا آن رستم - پسر زال - را در بند بيآورى . زواره و فرامرز را نيز چنين سازى و نگذارى كه هيچيك از ايشان بر اسپ سوار گردند . سوگند به دادار گيتى كه زور بداد و اختر و ماه و خورشيد را فروزنده است ، چون اين كارها را بجا آورى ، ديگر هيچ بهانه‌اى از من نخواهى شنيد و گنج و تخت و سپاه را به تو مىسپارم و تو را با تاج بر تخت مىنشانم « 1 »  .\r\n\r\n","description":"","footnote":" ( 1 ) - در بارهء ريشهء اصلى اختلاف ميان گشتاسپ و به تبع او اسفنديار با رستم و دودمانش ، روايات مختلفى وجود دارد . حكيم فردوسى چندان اشاره‌اى به اختلاف دينى نمىكند و تنها به اين نكته اشاره دارد كه رستم با تكيه بر 2 منشورى كه از كى كاووس و كى خسرو گرفته بود ، از اطاعت شاهان آزاد گشته بود و از اين رو بود كه به نزد گشتاسپ نيآمد و اظهار بندگى نكرد . گشتاسپ نيز خواست تا با فرستادن اسفنديار ، رستم را به دربار خود آورده و او را مطيع گرداند . طبرى نيز روايتى نزديك به اين را از هشام بن محمد كلبى ذكر كرده است . تاريخ طبرى ، ج 2 ، ص 481 - 480 . اما برخى بر آن هستند كه رستم و خاندانش همچنان كه پيش از اين نيز ذكر شد ، بر دين حنيف يكتا پرستى حضرت ابراهيم ( ع ) بوده‌اند و از اين رو ، درخواست گشتاسپ مبنى بر درآمدن به دين زرتشت ، جواب منفى دادند . در تاريخ سيستان روايتى وجود دارد كه چنين است : « گرشاسب و نبيره‌گان او تا فرامرز بن رستم همه بر آن طريقت بودند كه آدم عليه السلام آورده بود . . . و پيكار كه ميان رستم و اسفنديار افتاد ، سبب آن بود كه چون زرتشت بيرون آمد و دين مزديسنان آورد ، رستم آن را منكر شد و نپذيرفت و بدان سبب از پادشاه گشتاسب سر كشيد و هرگز ملازمت تخت نكرد » . تاريخ سيستان ، ص 34 - 33 . دينورى خبر از طغيان رستم هم مىدهد وى مىنويسد : « چون [ رستم 
  ] خبر مجوسى شدن گشتاسپ را شنيد كه دين پدران خويش را رها كرده است ، از اين موضوع سخت خشمگين شد و گفت : آيين پدران ما را كه پدران از پيشينيان به ارث برده بودند ، رها كرد و به آيين تازه‌يى گرويد . و مردم سيستان را جمع كرد و براى آنان خلع گشتاسپ را از سلطنت ، كارى پسنديده وانمود و آنان سركشى نسبت به گشتاسپ را آشكار كردند » . دينورى ، الأخبار الطوال ، ص 50 . ","page_name":" 506 ","page_number":504},
  {"content":"\r\n\r\nاسفنديار كه چنين شنيد ، به دو گفت : اى شهريار پر هنر و نامور ، پيوسته از آيين كهن بدور هستى . بدان كه بايد به اندازه سخن گويى . تو برو و جوياى جنگ با شاه چين باش و از چين و خلّخ گَرد برآور . ليك اكنون از پير مردى كه كاووس او را شيرگير مىخوانْد ، چه مىجويى ؟ از گاه منوچهر تا كِى كواذ ، همهء ايران زمين به او شاد بود .\r\nاو را دارندهء رخش و شيراوژن و تاجبخش مىخواندند . رستم ، بزرگ است و گشادنامهء كى خسرو را دارد . پس اگر پيمان و گشادنامهء شاهان ، درست نباشد ، از گشتاسپ نيز نبايد گشادنامه گرفت . گشتاسپ به دو گفت : اى شيردل پر هنر و نامدار ، بدان كه هر كس از پيمان يزدان سرپيچيد ، ديگر پيمان و گشادنامهء او همچون باد خواهد بود . شنيده‌اى كه كاووس شاه به فرمان اهريمن ، گمراه گشت و با پَر دالمن « 1 »  به آسمان رفت و با زارى در سارى به ميان آب افتاد . نيز [ دختر 
  ] ديوزادى را از هاماوران ببرد « 2 »  و شبستان شاهان را به او سپرد . سياوش به آزار او بود كه كشته شد و روزگار آن دودمان برگشت . پس براستى كه هر كس سر از پيمان پروردگار گيهاندار پيچيد ، ديگر گذشتن از پيش درگاه او هم شايسته نباشد . اينك اگر تخت و تاج مىخواهى ، با سپاهيان ، راه سيستان را در پيش گير و چون بدانجا رسيدى ، دست\r\n\r\n","description":"","footnote":" ( 1 ) - دالمن به پارسى به معناى عقاب است .  ( 2 ) - اشاره به سودابه دارد . ","page_name":" 507 ","page_number":505},
  {"content":"\r\n\r\nرستم را ببند و كمند بر بازويش بيافكن و او را بدانسان به اينجا آور . نيز نبايد كه زواره و فرامرز و زال در پيش تو دامى بنهند . پس اى شاه نامبردار ، ايشان را نيز پياده و دوان به اين بارگاه بيآور . ديگر از آن پس هيچكس - اگر چه كام و يا گنج بسيار نيز بيابد - سر از ما نپيچد « 1 »  .\r\nاسفنديار سپهبد از شنيدن آن سخنان ، ابروهايش را پر از چين كرد و به گشتاسپ - آن شاه گيتى - گفت : سر از كيش مپيچ . [ دانم كه 
  ] تو زال و رستم را نمىجويى و جوياى راه چاره‌اى براى اسفنديار هستى . تو را اين جايگاه شاهى دريغ مىآيد و مىخواهى كه من از گيتى دور گردم . اينك كه چنين است ، اين تاج و تخت بزرگى از آن تو باد و براى من تنها گوشه‌اى در گيتى بس باشد . بدان كه من يكى از بندگان سپاه تو هستم و سر به فرمان و خواست تو نهاده‌ام . ليك پدرش كه چنين شنيد ، گفت : در كار ، تندى مكن و بدان كه بلندى خواهى يافت ، پس اين چنين نژندى مكن . سواران كارآزمودهء فراوانى را از ميان سپاه براى كارزار برگزين . همهء جنگ افزار و سپاه در پيش تو است . پس نژندى به جان دشمنت آيد . اين گنج و سپاه و تخت شاهى و تاج زر ، بىتو به چه كار من خواهد آمد ؟ اسفنديار گفت : سپاه به كار من نمىآيد . اگر روزگار من اين چنين بسر آيد ، پس پروردگار گيهاندار ، آن را با سپاه از من باز ندارد .\r\nآنگاه اسفنديار كه هم از براى تاج و هم از براى آن گفتار پدر ، خشمگين گشته بود ، از پيش او باز گشت و با لبى پر از آه و دلى پر از اندوه و نژند به ايوان خويش آمد .\r\nپند دادن كتايون ، اسفنديار را\r\nچون كتايون از آن كار آگاه شد ، با دلى پر از خشم و چشمى پر از اشك ، پيش پسر آمد و به اسفنديار فرّخ گفت : اى كه در گيتى يادگارى از پهلوانانى ، از بهمن شنيدم كه\r\n\r\n","description":"","footnote":" ( 1 ) - ثعالبى ، تاريخ غررالسير ، ص 204 - 203 . ","page_name":" 508 ","page_number":506},
  {"content":"\r\n\r\nمىخواهى از اين گلستان به زابلستان به روى و رستم زال - آن دارندهء شمشير و گوپال - را در بند آورى . پس اينك در گيتى به پند مادر گوش بسپار و اين چنين تيز به سوى بد مشتاب و با آن مكوش . آن سوار كه نيروى پيل دارد ، به گاه پيكار ، رود نيل نيز در نزدش خوار است . او كسى است كه جگرگاه ديو سفيد را دريد و خورشيد نيز در برابر شمشير او راه خود را گم مىكند . همو بود كه شاه هاماوران را بكشت و هيچ‌كس را ياراى گفتن سخن درشتى به او نبود . به كين سياوخش از افراسياب ، دريايى از خون در گيتى روان ساخت . پس ، از براى تاج ، سر خود را به باد مده زيرا كه هيچ شاهى با تاج از مادر زاده نشده است . نفرين بر اين تخت و تاج و اين كشتن و شور و تاراج باد . بدان كه اكنون ديگر پدرت پير گشته و تو جوانى و در نيرو و مردانگى توانا هستى و همهء سپاهيان به تو چشم دارند . پس با خشم ، تن خود را در رنج و سختىها ميافكن . بجز سيستان نيز در گيتى جايى باشد . پس جوانى مكن و نيروى خود را منماى . مرا در دو گيتى ، خاكسار مساز و سخن اين مادر مهربان را بشنو .\r\nاسفنديار كه چنين شنيد ، گفت : اين مهربان ، اى سخن را در ياد دار ، آرى ، رستم همان است كه مىدانى و هنرهايش را همچون زند مىخوانى . در سراسر ايران هيچ‌كسى را نيكوكارتر ازو نخواهى يافت ، اگر چه بسيار بجويى . بستن كسى چون او سزاوار نباشد و چنين كار بدى بر پادشاه ، نيك نباشد . ليك نبايد دلم را بشكنى ، زيرا اگر چنين كنى ، دل از تن مىگسلم . اكنون چگونه سر از فرمان شاه بپيچم ؟ اگر روزگار من در زابل بسر آيد ، پس بىگمان آسمان ، مرا به همان سو خواهد كشانيد . ولى اگر رستم به فرمان من درآيد ، هرگز هيچ سخن سردى از من نخواهد شنيد . ليك مادر اسفنديار خون بگريست و موى از سر بكَند و به دو گفت : اى ژنده پيل جوان ، با اين تيزى خود ، روان خود را خوار و ناچيز مىپندارى . بدان كه تو همآورد آن پيل تن نخواهى بود . پس بىهيچ سپاهى از اينجا مرو . اين گونه با دست خويش ، مرگ خود را به پيش آن پيل ژيان مبر . ولى اگر بدين سان آهنگ رفتن كرده‌اى تا كام اهريمن\r\n\r\n","description":"","footnote":"","page_name":" 509 ","page_number":507},
  {"content":"\r\n\r\nبدگوهر برآيد ، آن كودكان « 1 »  را با پاى خود به دوزخ مبر زيرا اگر چنين كنى دانايان ، تو را پاك انديش نخواهند خواند . پس اسفنديار جنگ جو به مادر گفت : نمىشود كودكان را با خود نبرد . زيرا چون جوانى كاهلى در پيش گيرد ، منش او پست و روانش تيره خواهد ماند . اى مادر هوشيار ، ايشان بايد در هر روزمگاهى به كار من آيند . مرا سپاهيان بسيارى نمىبايد و تنها چند تن از خويشان و سران سپاه را بايد با خود ببرم .\r\nسپاه آوردن اسفنديار به زابل\r\nپگاه به هنگام بانگ خروس ، آواى كوس از درگاه برخاست « 2 »  .\r\nاسفنديار همچون پيلى بر اسپ سوار شد و چون باد سپاهيان را از جاى بيآورد و همچنان پيش راند تا اين كه دو راه به پيش او آمد . پس اسفنديار و سپاهيان در جاى خود فرو ماندند .\r\nيكى از آن راهها به سوى گنبدان بود و راه ديگر به سوى كابل مىرفت . ناگهان شترى كه در پيش او بود ، چنان بخفت كه گويى با خاك جفت گشت . ساربان چوب بسيار بر سرش بزد . ليك ديگر كاروان از رفتن بازماند . اسفنديار كه چنين ديد ، گفت : آن اختر بدى بود كه افكنده شد . آنگاه بفرمود تا سر او را ببرند تا با اين كار ، آن بدى به شتر بازگردد و فرّهء ايزدى تباه نگردد . پس آن پرخاش جويان سر از تن آن شتر جدا ساختند و در آن هنگام آن اختر بد به شتر بازگشت . ليك اگر چه اسفنديار از كار آن شتر اندوهگين گشت ولى آن اختر شوم را ناچيز پنداشت و گفت : هر كس كه پيروز شد ، ديگر سر تخت او نيز گيتى افروز گشت . بد و نيك ، هر دو ، از يزدان است و لب مَرد بايد كه خندان باشد « 3 »  .\r\n\r\n","description":"","footnote":" ( 1 ) - مراد از كودكان ، پسران اسفنديار است .  ( 2 ) - ميرخواند در يك خبر واحد مىنويسد كه گشتاسپ پيش از فرستادن اسفنديار به سيستان ، او را به سوى مغرب فرستاد و اسفنديار از آنجا نيز سالم به نزد پدر بازگشت . روضة الصفا ، ج 1 ، ص 606 .  ( 3 ) - ثعالبى ، تاريخ غررالسير ، ص 205 - 204 . ","page_name":" 510 ","page_number":508},
  {"content":"\r\n\r\nآنگاه اسفنديار كه پيوسته از بيم گزند ، ترسان بود ، به سوى هيرمند آمد . در آنجا به آيين ، سراپرده ببستند و بزرگان سپاه جايى براى خود برگزيدند . اسفنديار نيز زود سايه‌بان بزد و تخت بنهاد و همهء آن نيكبختان به پيش تخت اسفنديار رفتند . پشوتن نيز در كنار او بنشست . پس اسفنديار مِى و رامشگر بيآورد و با ميگسارى دل آن رادمردانش را آزاد بكرد . چون رخسار شاه و آن نامداران از آن مِى سالخورده همچون گل بشكفت ، اسفنديار به يارانش گفت : من سر از خواست شاه پيچيدم و از راه دور گشتم . او به من گفته بود كار رستم را بساز و هرگز در اين راه مياساى . ليك من چنان نكردم و به راه پدر نرفتم . زيرا آن مرد پرخاشخر شيردل بجاى سران سپاه رنج بسيارى برده و با گرز گران ، گيتى را راست كرده است . همهء ايران زمين ، چه شهريار و چه بنده ، به او زنده‌اند . اكنون بايد فرستاده‌اى را كه دبيرى خردمند و با دانش و يادگير و سوارى با فرّ و زيب باشد و رستم نتواند او را فريب دهد ، بيابيم [ و او را به سوى رستم بفرستيم . 
  ] اگر رستم بدين سان به نزديك ما آيد ، اين انديشهء تاريك ما را درخشان خواهد ساخت . چنانچه با نرمى سر به فرمان من آرد ، هماناكه با دانش خود ، راه گزند مرا خواهد بست . او اگر سر از بدخويى بپيچد ، من نيز برايش هيچ بجز نيكويى نخواهم خواست . پشوتن كه چنين شنيد ، به دو گفت : راه همين است . بر اين باش و آزرم مردان را بخواه .\r\nفرستادن اسفنديار ، بهمن را به نزد رستم\r\nآنگاه اسفنديار بفرمود تا بهمن به پيش او آمد . پس با او بيش از اندازه سخن براند و به دو گفت : بر اين اسپ سياه سوار شو و تنت را با ديباى چين بيآراى و يك افسر خسروانى بر سر بگذار كه با گوهرهاى پهلوانى بر آن نگاريده شده باشد ، چنان كه هر كه تو را ببيند ، تو را از ميان همهء گردنكشان برگزيند و بداند كه تو از نژاد شاهان هستى و پروردگار را بر تو ياد كند . پنج اسپ بالاى زرّين ستام و ده موبد سرافراز و نيكنام را\r\n\r\n","description":"","footnote":"","page_name":" 511 ","page_number":509},
  {"content":"\r\n\r\nنيز با خود ببر . از اين راه تا خانهء رستم بران و كار را بر خويشتن گران مساز . چون به آنجا رسيدى ، به او خوبى بنماى و با گفتارى آراسته و چرب با او سخن بگوى و درود ما را به او برسان . او را بگوى كه : هر كس كه پايگاهش بلند گردد و از هر بدىاى بىگزند شود ، بايد كه دادار را سپاسگزار باشد زيرا كه تنها او نيكىشناس جاويد است . پس چون به نيكى بگرايد و از آز و بدخويى بپرهيزد ، كامكارى و گنج او افزون گردد و در اين سراى سپنجى شادمان باشد . چون از كردار زشت دورى كند ، در آن گيتى به بهشت برود . كسى كه خِرد دارد ، مىداند كه بد و نيك بر ما مىگذرد و سرانجام خاك تيره بستر ما خواهد گشت و روانمان به سوى يزدان پاك خواهد پريد . پس هر كه در گيتى نيكى را بشناخت ، كوشش كرد كه با شهرياران بسازد .\r\nهمان بر ، كه كارى ، همان بدروى * سخن هرچه گويى ، همان بشنوى\r\nاكنون تو نيز بدين گونه‌اى و نه بايد از اين فزونتر باشى و نه كمتر . ساليان بيشمارى بر تو گذشته و شهرياران بسيارى در گيتى ديده‌اى . پس اگر راه خِرد را بازجويى ، خواهى دانست كه اين چنين كه تو هستى ، سزاوار نيست . زيرا چون در گذشته تيز به سوى بندگى مىشتافتى ، اين همه بزرگى و گنج و سپاه و تخت و كلاه و اسپان گرانمايه را از نياكان من بيافتى . ليك لهراسپ آن همه در گيتى شاهى بكرد و تو به سوى آن بارگاه هيچ گذرى نكردى . آنگاه چون او شهريارى را به گشتاسپ داد ، هرگز از آن پس نيز تخت شاهى را ياد نكردى . يك نامه هم به سوى او ننوشته‌اى و ديگر خود را بنده نمىنمايى . بنده‌وار به درگاه او نرفتى و هيچ‌كس را از هوشنگ و جم و فريدون پهلوان - كه شاهى را از نژاد ضحاك ببُرد - گرفته تا هنگام كِي كواذ - كه تاج فريدون را بر سر نهاد - شهريار نمىخوانى . بدان كه هرگز هيچ شهريارى در رزم و بزم و انديشه و شكار همچون گشتاسپ نبوده « 1 »  و چون آن كيش‌بِهْ و پاكيزه را\r\n\r\n","description":"","footnote":" ( 1 ) - در نسخه ژول مُل ، ص 1281 ، بيت 2646 بدين گونه آمده :\r\nچو گشتاسپ ننشست يك پايدار * برزم و ببزم و براى و شكار\r\nليك در نسخه بروخيم ، ج 6 ، ص 1646 در مصرع اول بجاى « پايدار » ، « شهريار » آمده كه صحيح‌تر مىنمايد . ","page_name":" 512 ","page_number":510},
  {"content":"\r\n\r\nپذيرفت ، ديگر بيدادى و گمراهى نهان گشت . راه يزدان همچون خورشيد ، درخشان گشت و بدآموزى و راه ديو نهان گرديد . آنگاه چون ارجاسپ همچون نهنگى با سپاهيانى بيشمار به مانند پلنگ به جنگ آمد ، گشتاسپ - آن شهريار نامور - او را پذيره شد و چنان آن دشت كين را بسان گورستان كرد كه در هيچ‌كجا از آن همه كشته ، زمين را پيدا نديدند . براستى كه سخن آن كار تا رستاخيز نيز در ميان بزرگان ، كهن نگردد .\r\nاكنون از خاور تا باختر از آن اوست و پشت شيران نرّ را نيز مىشكند . از توران گرفته تا هند و روم ، همهء گيتى همچون مهرهء مومى در دست او افتاد . چندين سوار از دشت سواران نيزه گذار در درگاه او هستند . از همهء اين شهرها براى او باژ و ساو مىفرستند زيرا كه توان جنگ با او را ندارند . اينك اى پهلوان ، بدان كه من از آن رو اين سخنان را به تو گفتم كه روان او از تو آزرده گشته است . زيرا تو به آن بارگاه نامور نرفتى و به آن نامداران ، نگاهى نيز نكردى . گوشه‌اى را در اين گيتى برگزيده‌اى و پيوسته خود را نهان مىدارى . ليك بزرگان چگونه مىتوانند تو را فراموش كنند ، مگر اين كه مغز دل « 1 »  را بيرون كنند . تو هميشه نيكى بخواستى و به فرمان شاهان بودى . اگر كسى رنجهاى تو را برشمارد ، براستى كه از گنجهاى تو در گيتى افزونتر گردد . ولى تا كنون هيچيك از شاهان با سرزدن چنين رفتارى از بنده همداستان نبوده‌اند . گشتاسپ‌شاه به من گفت : رستم با آن همه خواسته و گنجهاى آراسته و آن سرزمينى كه دارد ، در زابل نشسته و مست گشته و در هيچ‌كار من به پيشم نمىآيد . چون كارى پيش آيد ، از رزمگاه دورى مىگزيند و در هيچ بزمگاهى نيز مرا نمىبيند . و بدين گونه بود كه گشتاسپ شاه يك روز برآشفت و به روز سپيد و شب لاژوردين سوگند خورد كه هيچيك از اين سپاهيان برگزيده ، رستم را بجز اين كه در اين بارگاه\r\n\r\n","description":"","footnote":" ( 1 ) - حكيم فردوسى در اغلب موارد ، دِل را جايگاه انديشه مىداند . ","page_name":" 513 ","page_number":511},
  {"content":"\r\n\r\nدر بند آمده باشد ، نبينند . اكنون من از براى آن كار با دستور شاه از ايران بدينجا آمده‌ام . پس تو بپرهيز و از خشم او پيچان شو ، زيرا خشم او را نديده‌اى . بدان كه چون به اينجا آيى و پيمان ببندى و روان خود را از اين گوشه‌گيرى پشيمان كنى ، سوگند مىخورم به خورشيد و به روان روشن زرير و به جان پدرم - آن شاه شير - كه من شاه را از اين كار پشيمان كنم و اين ماه تيره‌گون را برافروزم . پشوتن نيز گواه من بر اين كار است و روان و خِرد ، راهنماى من مىباشد كه من چندين بار آهنگ آن كردم تا شاه را آرام گردانم . ليك پيوسته گناه را از تو ديدم . اكنون پدرم شهريار است و من كهترم و دَمى نيز از فرمان او نمىگذرم . پس همهء دودمان شما ، زواره و فرامرز و زال و رودابهء نيكنام و كارآزموده ، بايد بنشينيد و در اين باره به سگالش بپردازيد و همهء پندهاى مرا بشنويد و به اين گفتار خوب من بگرويد . نبايد كه خانهء شما ويران گردد و به كام دليران ايران شود . بدان كه چون تو را در بند آورم و به نزد شاه ايران ببرم ، ديگر از آن پس چندان در پيش او بايستم تا او را از آن خشم و كين برگردانم و آرام سازم . و چنان كه سزاوار نژاد من است ، نگذارم كه بادى بر تو بوزد .\r\nرسيدن بهمن به نزد زال\r\nچون بهمن سخنان آن شاه نامور را بشنيد ، بيآمد و جامهء زربافت شاهنشاهى بپوشيد و آن كلاه بزرگى را بر سر نهاد . سپس با درفشى لرزان كه در پس او به پا داشته بودند ، از آن سراپرده خراميد . و بدين سان آن جوان سروبالا از هيرمند بگذشت . در همان هنگام ديده‌بان او را بديد و به سوى زابلستان فرياد كرد كه : سوار نبرده و دليرى با اسپ سياهى در زير و هرّاى « 1 »  زرّين و به همراه سپاهيانى اندك در پشت سر ، به آسانى از لب رود بگذشت .\r\n\r\n","description":"","footnote":" ( 1 ) - هَرّا به گلوله‌هاى طلا و نقره‌اى گفته مىشود كه در زين و يراق اسب ، اعم از لجام و سينه‌بند و غيره به كار ببرند . برهان قاطع ، ماده هرا . ","page_name":" 514 ","page_number":512},
  {"content":"\r\n\r\nزال زر كه چنين شنيد ، بىدرنگ با كمندى به فتراك و گرزى در دست ، سوار بر اسپ گشت و بيآمد . چون او را بديد ، آه سردى از جگر بركشيد و گفت : اين پهلوانى نامور و سرافراز با جامه‌اى خسروانى است . همانا كه نژادش به لهراسپ مىرسد .\r\nپس پِى او بر اين سرزمين ، فرخنده بادا . آنگاه زال از آن ديدگاه بيآمد و به درگاه رفت و چندى بدانسان انديشناك بر روى زين اسپ بخفت . در همان هنگام بهمن با آن نشانه‌هاى خسروانى پديدار شد . بهمن جوان ، زال را نشناخت . پس آن يال خسروانى را بيافراخت و چون نزديكتر شد ، به آواى بلند گفت : اى مرد دهگان نژاد ، برگوى كه سر انجمن - آن پسر زال كه پشت زمانه به دو راست است - كجاست ؟ زيرا اسفنديار پهلوان به زابل آمده و سراپردهء خود را در لب جويبار بزده است . زال كه چنين شنيد ، به دو گفت : اى پسر ، اكنون از اسپ فرود آى و مِى بخواه و كام و آرام بجوى . زيرا اينك رستم با زواره و فرامرز و چند سپاهى از نخچيرگاه مىآيند . پس تو با اين سواران به ارجمندى بيا و چندى با نوشيدن باده دل خويش را بيآراى . ليك بهمن به دو گفت : اسفنديار ما را به ميگسارى نفرموده است . پس مرد راهنمايى را برگزين تا با من به نخچيرگاه آيد . زال به دو گفت : بگو كه نامت چيست ؟ و اين چنين تيز چه مىجويى ؟ چنين گمان مىكنم كه تو از خويشان لهراسپ يا از نژاد گشتاسپ هستى . بهمن گفت : من بهمن هستم ، پسر اسفنديار شاه رويين تن . چون زال گفتار آن سرفراز را بشنيد ، از اسپ فرود آمد و او را نماز برد . بهمن نيز كه پياده گشته بود ، بخنديد و از او بپرسيد . زال مىگفت و بهمن مىشنيد . آنگاه زال از بهمن خواهش بسيار كرد تا در آنجا بماند و به دو گفت : نبايد اين چنين تيز به روى . ليك بهمن گفت :\r\nشايسته نيست كه پيام اسفنديار را اين چنين سست و خوار بگيريم . پس زال ، پهلوانى را كه آن راه را مىدانست ، برگزيد و به همراه بهمن به نخچيرگاه بفرستاد . و بدين گونه آن راهنماى كارآزموده كه نامش شيرخون بود ، با بهمن برفت و چون به آنجا رسيد ، با انگشت ، نخچيرگاه را به دو نشان داد و بىدرنگ بازگشت .\r\n\r\n","description":"","footnote":"","page_name":" 515 ","page_number":513},
  {"content":"\r\n\r\nپيام دادن بهمن ، رستم را\r\nدر پيش روى بهمن جوان ، كوهى بود . پس اسپ خود را بر آن بتاخت و به آن نخچيرگاه بنگريست . در همان هنگام رستم - آن پهلوان سپاه - پديدار شد . مردى بسان كوه بيستون بود كه درختى را در دست گرفته و نرّه گورى را بر آن درخت زده و گوپال و رخت خود را در كنارش نهاده بود . جامى پر از مِى نيز در دست ديگرش بود و ريدكى در پيش او ايستاده بود . رَخش نيز در آن مرغزار پر از درخت و گياه و جويبار مىگشت . بهمن كه چنين ديد ، با خود گفت : اين رستم است يا آفتاب سپيده‌دم ؟ براستى كه در گيتى هيچكس مردى بدين سان نديده و از نامداران پيشين نيز نشنيده است . مىترسم كه اسفنديار پهلوان را ياراى نبرد با او نباشد و سر از كارزار او بپيچد . اينك من او را با زدن سنگى مىكُشم و دل زال و رودابه را از اين كار پيچان مىكنم . پس بهمن سنگى از آن كوه خارا كَند و از آن كوهسار بلند به پايين انداخت . ناگاه زواره از آن نخچيرگاه او را بديد و آواى آن سنگ خارا را نيز بشنيد .\r\nپس برخروشيد كه : اى پهلوان سوار ، سنگى از كوهسار بغلتيده است . ليك رستم بخنديد و آن گورخر را بر زمين ننهاد . زواره چندى بدانگونه شورى به پا كرد . تا اين كه آن سنگ نزديك شد و از گَرد آن همهء كوه تاريك گشت . پس رستم پاشنهء پاى خود را بر آن سنگ بزد و آن را به دور انداخت . زواره و پسر رستم كه چنين ديدند ، بر او آفرين كردند .\r\nبهمن با ديدن آن بزرگى و ديدار رستم ، اندوهگين شد و گفت : اگر اسفنديار فرّخ با چنين نامورى كارزار كند ، همانا كه تن خويش را در آن جنگ رسوا كرده است . پس بهتر آن است كه با او راه نرمى در پيش گيرد . زيرا اگر رستم در جنگ بر او چيره گردد ، همهء ايران زمين را به چنگ خواهد آورد . پس بهمن پر از آن انديشه‌ها بر آن اسپ بادپاى سوار شد و از آن كوه برفت و آن شگفتى را كه ديده بود ، به موبد بگفت . آنگاه\r\n\r\n","description":"","footnote":"","page_name":" 516 ","page_number":514},
  {"content":"\r\n\r\nچون به نزديك نخچيرگاه رسيد ، تهمتن او را بديد و به موبد گفت : آيا اين مرد كيست ؟ چنين گمان مىكنم كه گشتاسپى است . پس با زواره و همهء آنهايى كه در آن نخچيرگاه بودند ، به پيشواز او رفت . بهمن شتابان همچون دود از اسپ پياده شد و از او بپرسيد و نيكيهاى بسيارى نمود . رستم به دو گفت : تا نام خود را به من نگويى ، آنچه مىخواهى از من نيابى . بهمن گفت : من پسر اسفنديار - آن سر راستان - بهمن نامدارم . رستم پهلوان كه چنين شنيد ، زود او را در برگرفت و از دير آمدنش پوزش بخواست . آنگاه رستم و بهمن به همراه آن نامداران مهترپرست به نشستنگاه برفتند .\r\nچون بهمن بنشست ، درود خود و نيز درود شاه ايرانيان را به رستم برساند و گفت :\r\nاسفنديار همچون آتش از پيش شهريار ايران بيرون شد و به فرمان آن شاه پيروز بلند ، سراپردهء خود را بر لب هيرمند بزد . اكنون اگر رستم پهلوان سوار بشنود ، پيامى از اسفنديار به دو برسانم .\r\nرستم كه چنين شنيد ، گفت : فرزند شاه از پيمودن اين راه رنجيده گشته است . پس نخست چيزى كه داريم ، مى خوريم و آنگاه هرچه بخواهى ، همان خواهد بود . پس رستم دستار خوان « 1 »  بنهاد و نان نرم بر آن بگسترد و يك گورخر بريان گرم بيآورد و بر روى آن در پيش بهمن نهاد و در بارهء گذشته بسيار سخن گفت . برادرش را نيز با او بنشاند . ليك هيچيك از آن نامداران را نخواند . گورخر ديگرى را نيز در پيش خود نهاد زيرا هر بار خوراك او يك گورخر بود . پس بر آن نمك بزد و آن را ببريد و بخورد . بهمن سرافراز كه بر او مىنگريست ، تنها اندكى از آن گورخر بخورد كه سد يك خوراك رستم هم نبود . رستم بخنديد و به دو گفت : شاه اين تخت و تاج را از براى خورش داد . اينك اى شهريار ، تو كه خوراكت اين گونه است ، چگونه به دَم هفت خوان رفتى و چگونه در كارزار نيزه مىزنى ؟ بهمن گفت : كسى كه از نژاد شاهان است هرگز سخنگوى و بسيارخوار مباد . خوراك او كم و كوشش او در جنگ بيشتر\r\n\r\n","description":"","footnote":" ( 1 ) - دستار خوان به پارسى به معناى سفره است . ","page_name":" 517 ","page_number":515},
  {"content":"\r\n\r\nباشد و پيوسته جان خويش را در دست مىگيرد . رستم به آواى بلند خنديد و گفت :\r\nبراستى كه مردى مردانگان را شايسته نباشد نهفتن . پس جام زرّينى را پر از باده كرد و به ياد مردان آزاده بنوشيد . جام ديگرى را به دست بهمن داد و گفت : اكنون تو نيز اين جام را به ياد آن كه مىخواهى بنوش . بهمن از گرفتن آن جام نبيذ بترسيد . پس زواره نخست اندكى از آن بنوشيد و به دو گفت : اى بچّهء شهريار ، مِى و ميگسار به تو شادان باد . بهمن كه چنين ديد ، زود جام را ازو بستد . ليك آن را بد و آزار دهنده يافت . پس ، از آن خوردن و يال و بازو و دوش رستم در شگفت ماند . سپس هر دو بر اسپ سوار گشتند و بهمن در كنار رستم نامدار براند و همهء آن درود و پيام اسفنديار پهلوان و نيكنام را به دو بداد .\r\nپاسخ دادن رستم ، بهمن را\r\nچون رستم آن سخنان را از بهمن بشنيد ، مغزش پر از انديشه شد و گفت : آرى ، پيامت را شنيدم و دلم به ديدار تو شادكام شد . اينك اين پيام را از سوى من به نزد اسفنديار ببر او را بگوى كه : اى مهتر نامدار و شيردل ، هر كسى كه روانش خِرد دارد در كارها به ژرفى بنگرد . چون كسى بدين گونه كه تو هستى ، مردانگى و پيروزى و خواسته و گنج آراسته و بزرگى و پهلوانى و نام بلند داشته باشد و در نزد گرانمايگان نيز ارجمند باشد . ديگر نبايد بدخويى كند . پس بيا تا بر داد يزدان باشيم و بدكردارى پيشه نسازيم . سخنى كه گفتن آن سزا نيست ، همچون درختى بىبَر و بوى است . بدان كه اگر جانت به راه آز افتد ، كار بىسود برايت دراز خواهد گشت .\r\nچون بزرگى سخن مىگويد ، بهتر آن است كه سخنش سنجيده باشد و از گفتار بد دورى كند . من از اين كه شنيده بودم كه هيچكس به مانند تو از مادر زاده نشده و در مردانگى و فرهنگ و انديشه و خِرد از نياكانت نيز گذشته‌اى ، شاد بودم . نام تو در بربرستان و روم و چين و خاورستان نيز چنين است . پس ، از براى اين من هميشه\r\n\r\n","description":"","footnote":"","page_name":" 518 ","page_number":516},
  {"content":"\r\n\r\nسپاسگزار بوده‌ام و روز و شب در سه پاس ، پروردگار را ستايش مىكنم . از يزدان همين آرزو را مىخواستم كه اكنون نيز بدان اميدوارم اين كه چهرهء پسنديده و بزرگى و پهلوانى و مِهر تو را ببينم و با يكديگر به شادكامى بنشينيم و به ياد شاهنشاه ايران جام مِى بدست گيريم . اكنون همهء آنچه مىجستم ، بيافتم . پس به شتاب از پِى اين خواهش بشتافتم . اينك بىسپاهيانم به پيش تو مىآيم تا آنچه را شاه فرموده ، از تو بشنوم . آن گشادنامهء شاهان دادگر ، از كى خسرو گرفته تا كِى كواذ ، را نيز به نزدت مىآورم . اكنون اى اسفنديار تهمتن تو به اين كارهاى بسيار من و به آن نيكويىهايى كه كرده‌ام و رنج و اندوههايى كه خورده‌ام و آن شهريارانى كه - از امروز گرفته تا روزگار پيشين - پرستيده‌ام ، نگاه كن . پس اگر پاداش آن همه رنجها ، براى من بند باشد و از شاه ايران گزند بر من رسد ، همان بهتر كه كسى اين گونه گيتى را نبيند و يا اگر هم بيند ، چندان زنده نماند . اينك من پياده و با چرم پلنگ بر تن و پالهنگى به بازو بسته مىآيم و همهء رازم را مىگويم . چون پس از آن كه من گردن آن ژنده پيل را بشكستم و در درياى نيلش بيافكندم ، ديگر هيچ گناهى از من پديد نيآمده كه از براى آن بايد سر از تنم جدا كرد پس سخنهاى ناخوش را از من دور دار و چيزى را كه هرگز كسى نگفته ، مگو و با اين گونه مردانگيت ، آهنگ آن مكن كه باد را در بند آورى . بدان كه بزرگان را ياراى گذشتن از آتش نيست و بىدانستن شنا از دريا نمىتوان گذشت .\r\nتابش ماه را نيز نتوان نهفت و روباه را توان همآوردى با شير نباشد . تو به ستيز با من مشتاب ، زيرا من ستيزنده‌اى هستم كه هرگز كسى پاى مرا در بند نديده و پيل ژيان نيز نتوانسته جاى مرا بگيرد . پس تو چنان كن كه سزاوار شهرياران است و ديو آز را در كنار خود مدار . با مردانگى ، خشم و كين را از دل خود دور كن و گيتى را با ديدهء جوانى مبين . درود دادار پاك بر تو باد . دلت را شاد دار و از رود بگذر و از من كه پرستنده‌ات هستم ، دور مباش و با آمدنت به اينجا خانهء ما را گرامى كن . من همچنان كه كهتر كِى كواذ بودم ، اكنون نيز دل و مغزم از تو شاد است . پس چون با سپاهيانت به نزد من آيى ، دو ماه را در اينجا به شادى بمان تا مردان و ستورانت از\r\n\r\n","description":"","footnote":"","page_name":" 519 ","page_number":517},
  {"content":"\r\n\r\nرنج [ راه 
  ] برآسايند و دل دشمنان نيز از رشك ، كور گردد . همهء دشت پر از نخچير و رود نيز پر از مرغان است چنان كه اگر چندى نيز در اينجا بمانى ، تو را شتاب رفتن نگيرد . بمان تا زور مردان جنگى را از تو ببينم و با شمشيرت شير و پلنگ بيافكنى .\r\nآنگاه چون بخواهى كه با سپاهيانت به ايران و نزد آن شاه دليران بازگردى ، در گنجهاى كهنى را كه با شمشير بدست آورده‌ام ، بگشايم و همهء آنچه را كه با نيروى دستم گرد آورده‌ام ، به پيش تو آورم . تو نيز هرچه خواهى با خود ببر و ديگر چيزها را ببخش و روز را بر ما تلخ مگردان « 1 »  .\r\nبدان كه چون هنگام رفتن تو برسد و بخواهى به ديدار شاه به روى ، من نيز با تو به پيش شاه ايران بيايم و با پوزش خواهى ، خشم او را از ميان ببرم و سر و پا و چشم او را ببوسم و از آن بيداد شاه بلند بپرسم كه چرا بايد پاى مرا در بند آورد ؟ اينك هر آنچه گفتم ، به ياد بسپار و به نزد اسفنديار بزرگ بگوى .\r\nبازگشتن بهمن\r\nچون بهمن آن سخنان را از رستم بشنيد ، به همراه آن موبد بازگشت . تهمتن چندى در آن راه بماند و سپس زواره و فرامرز را به پيش خود خواند و به ايشان گفت : از اينجا به نزد زال و رودابه - آن ماه زابلستان - برويد و بگوييد كه اسفنديار آمده است . پس در ايوانها تخت زرّين بنهيد و بر آن جامه‌اى خسروانى بگذاريد .\r\nجايگاهى بسان درگاه كاووس شاه و يا از آن هم پر مايه‌تر بيآراييد و هر خوردنىاى كه شايسته است ، فراهم آوريد و نبايد كه هيچ كاستىاى باشد . زيرا پسر شاه ، پر از كينه و رزمخواه به نزديك ما آمده است . او پهلوانى نامدار و شاهى دلير است كه از جنگ\r\n\r\n","description":"","footnote":" ( 1 ) - در نسخهء ژول مُل ، ص 1286 ، بيت 2820 بدين گونه آمده :\r\nببر آنچه خواهى و ديگر ببخش * مكن بر دل ما چنين روز رخش\r\nليك در نسخهء بروخيم ، ج 6 ، ص 1655 در مصرع دوم بجاى « رخش » ، واژه « پخش » آمده كه صحيح مىباشد و رخش غلط است . پخش يا پخس به معناى پژمرده و ناراحت و گداختن از اندوه مىباشد . ","page_name":" 520 ","page_number":518},
  {"content":"\r\n\r\nبا يك دشت شير نيز نمىترسد . اينك من به پيش او مىروم و اگر او نويد مرا بپذيرد ، ديگر همگان اميد نيكى خواهند داشت . اگر او را نيك انديش ببينم ، افسرى از ياكند و زر به پيشش مىآورم و گنج گوهر و برگستوان و گوپال و تيغ را نيز از او دريغ نخواهم داشت . ليك اگر مرا نااميد بازگرداند ، ديگر با او نرم نخواهم بود . تو خود مىدانى كه اين كمند تاب داده‌ام سر ژنده پيل را نيز در بند مىآورد . زواره كه چنين شنيد ، به دو گفت : در اين باره ميانديش . كسى كه كينه‌اى ندارد ، رزم نمىجويد . من هيچ شهريارى را در گيتى به رادى و مردانگى اسفنديار نمىشناسم . پس ، از مرد خردمند هرگز كار بدى سر نمىزند . او نيز هيچ كردار بدى از ما نديده است . زواره ، اين بگفت و به نزد زال آمد . رستم نيز كه سرش از بيم گزند ، تيز گشته بود ، به لب هيرمند شتافت و در همانجا بايستاد تا بهمن باز گردد .\r\nاز سوى ديگر ، چون بهمن به سراپردهء پدر آمد ، همچنان در پيش او بايستاد .\r\nاسفنديار فرّخ از او پرسيد كه : آيا از آن پهلوان سوار چه شنيدى ؟ چون بهمن اين سخن را بشنيد ، در پيش پدر بنشست و همهء آنچه را كه از رستم شنيده بود ، بگفت .\r\nنخست او را از سوى رستم درود بداد و آنگاه همهء آن پيام و پاسخ رستم را ياد كرد .\r\nتنها همهء آنچه را كه ديده بود ، بگفت . سپس به اسفنديار گفت : براستى كه كسى همچون رستم پيل تن در انجمن نبيند . دل شير و تن ژنده پيل دارد و نهنگان را از درياى نيل نيز برمىآورد . اكنون او بىجوشن و كلاهخود و گرز و كمند تا لب هيرمند آمده و آرزوى ديدار اسفنديار شاه را دارد . نمىدانم كه چه رازى با تو دارد ؟ اسفنديار كه چنين شنيد ، از كار بهمن برآشفت و او را در پيش انجمن خوار بكرد و به دو گفت :\r\nبر مردم سرفراز ، زيبنده نيست كه راز خود را با زن بگويند . اگر هم كودكان را به كار بزرگى بفرستند ، دلير و سترگ نباشد . تو كه آواز روباه را نيز نشنيده‌اى ، كجا گردنكشان را ديده‌اى ؟ كه اين چنين رستم را به پيل جنگى ماننده مىكنى و دل اين انجمن نامدار را مىشكنى . آنگاه اسفنديار پنهانى به پشوتن گفت : اين شير جنگاور رزمساز ، پيوسته با اين پيريش ، جوانى مىكند .\r\n\r\n","description":"","footnote":"","page_name":" 521 ","page_number":519},
  {"content":"\r\n\r\nرسيدن رستم و اسفنديار با يكديگر\r\nاسفنديار بفرمود تا بر اسپ سياه ، زين زرّينى بنهند . پس سد سوار از آن سپاهيان نامور به همراه اسفنديار فرّخ برفتند . اسفنديار با كمند پيچانى كه به فتراك بسته بود ، به لب هيرمند شتافت . از آن سوى هيرمند ، رَخش و از اينسوى آن اسپ اسفنديار برخروشيد . رستم تهمتن از رود به خشكى آمد و از اسپ پياده شد و اسفنديار پهلوان را درود داد و پس از آفرينهايى كه بر او بكرد ، گفت : اى نامدار ، پيوسته از خداى يگانه مىخواستم كه در اين كار راهنماى باشد و اكنون مىبينم كه تو اين چنين تندرست با سپاهيانت به اينجا آمده‌اى . پس به جايى برويم و با يكديگر به گفتگو پردازيم و انديشه‌اى فرّخ بنهيم . بدان كه يزدان بر اين گفتار من گواه است و خِرد راهنماى من مىباشد كه من با اين سخنان ، فروغى نمىجويم و به گِرد دروغ نمىگردم . من اگر روى سياوش را نيز مىديدم ، آن را به اين تازه روى تو برنمىگزيدم .\r\nبراستى كه تنها به سياوخش تاج دار ماننده هستى . خوشا شاه ايران كه پسرى چون تو دارد و به اين بالا و فرّ تو مىنازد . خوشا ايران زمين كه پرستندهء تخت و بخت بيدار تو هستند . دژم باد بخت آن كسى كه با تو نبرد بجويد زيرا از تخت به خاك خواهد آمد . همهء دشمنان از تو هراسان باد و دل بدسگالانت به دو نيم بادا . همه ساله بختت پيروز و شبهاى سياه نيز برايت نوروز باد .\r\nچون اسفنديار آن گفتار رستم را بشنيد ، از آن اسپ نامدار فرود آمد و تن رستم پيل تن را در برگرفت و از آنجا كه خشنود گشته بود ، بر او آفرين كرد و گفت : اى گيهان پهلوان ، يزدان را سپاسگزارم كه تو را شاد و روشن روان بديدم . سزاوار است كه تو ستوده گردى و پهلوانان گيتى خاك پاى تو باشند . خوشا كسى كه پسرى چون تو داشته باشد و شاخى اين چنين بارور ببيند . خوشا كسى كه پشتيبانى به مانند تو داشته باشد ، زيرا كه ديگر از روزگار سخت در پناه خواهد بود . چون تو را ديدم ، به ياد زرير\r\n\r\n","description":"","footnote":"","page_name":" 522 ","page_number":520},
  {"content":"\r\n\r\n- آن سپهدار پيل افكن و نرّه شير - افتادم .\r\nرستم به دو گفت : اى پهلوان خردمند و بيدار و روشن روان و نامدار ، آرزويى از تو دارم كه به آن توانايى . اين كه به خانهء من بخرامى و جان مرا با ديدن رويت روشن سازى . و اگر چه سزاوار تو نباشد ، ليك با آنچه كه هست بكوشيم . اسفنديار كه چنين شنيد ، گفت : اى كه يادگارى از پهلوانان گيتى هستى ، هر كه به نام آورى تو باشد ، همهء ايران زمين به دو شادكام باشند و سرپيچى از خواست او و گذشتن از سرزمين و جايگاهش شايسته نباشد . ليك هرگز در آشكار و نهان از فرمان شاه ايران سرپيچى نمىكنم . او نه به ما فرموده كه در زابل درنگ كنيم و نه با نامداران آن سرزمين جنگ بسازيم . پس تو نيز چنان كن كه از روزگار كامروا گردى و بر آن راهى برو كه شهريار فرمان مىدهد . خودت بىدرنگ بند بر پاى خود بنه و بدان كه تو را نبايد از بند شاهنشاه ، ننگى آيد . آنگاه چون تو را در بند به نزد شاه ببرم ، همهء آن گناه به دو بازگردد . آگاه باش كه من از اين كه تو را در بند آورم ، جگر خسته‌ام و كمربسته در پيش تو خواهم بود و نمىگذارم كه تا شب در بند بمانى و يا اين كه گزندى به تو رسد . پس اى پهلوان ، تو همهء اين كار را خوبى بيانگار ، زيرا كه بىگمان از شاه ، بدى سر نزند .\r\nبدان كه پس از اين كه من تاج بر سر گذاشتم ، ديگر گيتى را به دست تو مىدهم . پس اين كار ، نه در نزد دادار گناه باشد و نه از روى شاه ، تو را شرم آيد . اگر هم پس از آن بخواهى به هنگام شكوفه كردن گلستان به زابلستان بازگردى ، چندان خواسته از من خواهى يافت كه همهء سرزمينت آراسته گردد .\r\nرستم كه چنين شنيد ، گفت : اى نامدار ، پيوسته از يزدان دادگر و كامكار مىخواستم كه دلم به ديدار تو خرّم گردد و با شنيدن گفتارت شادمان شود . ما دو گردنفراز پهلوان و خردمند و بيدار دل پير و جوان هستيم . پس مىترسم كه چشم زخمى بر ما آيد و روزگار خوشى به پايان رسد و ديوى راه بيابد و از براى تاج و تخت ، دلت را به كژّى ببَرد . اينك اگر تو كه بزرگ و سپهبد و شير سرافراز و دلاورى با شادى به خانهء من نيآيى و در اين سرزمين مهمان من نباشى ، براى من ننگى باشد كه\r\n\r\n","description":"","footnote":"","page_name":" 523 ","page_number":521},
  {"content":"\r\n\r\nتا جاودان كهن نگردد . ليك اگر اين كينه را از مغز خود بيرون كنى و بكوشى و ديو را افسون سازى ، هر آنچه خواهى ، همان كنم بجز آنچه در بارهء بند بگفتى . زيرا بند براى من ننگ و شكست و كارى زشت خواهد بود . بدان كه من تنها به اين روشن روان هستم و بس كه هيچكس مرا زنده در بند نبيند .\r\nاسفنديار گفت : اى كه در گيتى يادگارى از پهلوانان هستى ، همهء آنچه گفتى راست بود و دروغ نگفتى . براستى كه مردان هرگز با كژّى فروغ نگيرند . ليك پشوتن مىداند كه شاه به من چه فرمود . پس اگر اكنون به سوى خانهء تو بيايم و با شادى و پيروزى ميهمان تو گردم ، چون تو از فرمان شاه گردن بپيچى ، ديگر روزگار من سياه گردد . زيرا من در آن هنگام همچون پلنگى به جنگت خواهم آمد . پس چون آن پاداش نان و نمك تو را فراموش كنم ، روزگار نيز بر من ديگرگون خواهد شد . اگر هم كه از فرمان شاه سرپيچى كنم ، در آن گيتى جايگاهم آتش خواهد بود . اينك اگر آرزوى تو چنين است ، يك امروز را به ميگسارى بپردازيم . زيرا چه كسى مىداند كه فردا چه خواهد شد ؟ رستم كه چنين شنيد ، گفت : اين چنين كنم . پس مىروم تا جامهء راه از تن بيرون كنم . زيرا يك هفته بود كه شكار مىكردم و بجاى بره ، گورخر مىخوردم . پس تو با دودمانت بر خوان بنشين و به هنگام خوردن ، مرا بخوان .\r\nآنگاه رستم از آنجا سوار بر رخش شد و انديشناك و با دلى خسته به سوى ايوان شتابيد . چون بدانجا رسيد و رخسار زال - پسر سام نريمان - را بديد ، به دو گفت : اى مهتر نامدار ، بدان كه من به نزديك اسفنديار رسيدم . او را سوارى خردمند و با زيب و فرّهى بسان سروسهى ديدم . گويى شاه آفريدون پهلوان ، بزرگى و دانايى خود را به او سپرده بود . آنچه كه از او ديدم ، بيش از آن بود كه شنيده بودم و پيوسته فرّ شاهنشاهى ازو مىتابيد .\r\n\r\n","description":"","footnote":"","page_name":" 524 ","page_number":522},
  {"content":"\r\n\r\nنخواندن اسفنديار ، رستم را به مهمانى\r\nچون رستم از لب هيرمند برفت ، اسفنديار - آن شهريار بلند - پر از انديشه گشت .\r\nدر همان هنگام پشوتن - كه راهنماى اسفنديار شاه بود - به سراپرده آمد . پس اسفنديار پهلوان به دو گفت : كار دشوارى را آسان گرفته‌ايم . مرا هيچ كارى در ايوان رستم نيست و او را نيز در نزد من ديدار نيست . پس اگر او نيآيد ، من نيز او را نخوانم . زيرا اگر در اين كار ، روزگار يكى به پايان رسد ، دل آن كه زنده مانده بر آن كشته بريان شود و از براى آشنايى با او گريان گردد . پشوتن كه چنين شنيد ، گفت : اى نامدار ، براستى كه چه كسى برادرى همچون اسفنديار مىيابد ؟ سوگند به يزدان كه چون نخست شما دو نامور را ديدم كه از يكديگر كين نمىجوييد ، دلم از شادى آن كار ، هم براى رستم و هم اسفنديار ، همچون بهار گشت . ليك اكنون كه در كارتان نگاه كردم ، مىبينم كه ديو راه خِرد را بر شما مىبندد . تو خود از كار اين رستم پر هنر و نيز از فرمان يزدان و خواست پدر ، آگاهى . پس بپرهيز و با جان خود ستيز مكن و سخن برادرت را بشنو . من همهء آنچه را كه رستم بگفت ، شنيدم و ديدم كه هم بزرگى دارد و هم مردمى . دانستم كه پاى او در بند تو نيآيد . رستم - آن سوار گيتى و پسر دستان سام - با بازى سر به دام نيآورد .\r\nمىترسم كه اين كار در ميان دو گردنفراز ، به زشتى دراز گردد . تو خود ، بزرگى و از گشتاسپ شاه داناترى و در جنگ و مردانگى نيز از او تواناتر هستى . پس بنگر كه چون يكى بزم جويد و ديگرى رزم و كين بخواهد ، كداميك باآفرين خواهند بود ؟ اسفنديار نامدار كه چنين شنيد ، گفت : اگر من سر از فرمان شهريار ايران بپيچم ، هم در اين گيتى بر من نكوهش باشد و هم در پيش يزدان از من پژوهش كنند . پس هر دو گيتى خود را به رستم نخواهم فروخت چرا كه كسى چشم كينه را با سوزن ندوخته است . پس پشوتن گفت : من هر پندى كه براى تن و جان پاك تو سودمند بود ، بگفتم .\r\nاكنون تو خود بايد بهترين را برگزينى . همانا كه دل شهرياران به كين نگرايد .\r\n\r\n","description":"","footnote":"","page_name":" 525 ","page_number":523},
  {"content":"\r\n\r\nآنگاه اسفنديار سپهبد از خواليگران بخواست تا خوان برنهند ليك به هيچ‌كس نفرمود كه رستم را فراخوانند . چون خوراك خورده شد ، جام مِى بخواست و سپس در بارهء رويين دژ و آن مردانگى خود سخنان بسيارى گفت و به ياد شاهنشاه ايران ، با شادى مِى بخورد . از سوى ديگر ، رستم همچنان در ايوان خود بود و چون با اسفنديار آن پيمان را بسته بود ، چيزى نمىخورد . چون ديرى بگذشت و كسى نيآمد ، رستم بسيار به آن راه نگاه كرد . چون ديگر هنگام خوردن بگذشت ، رستم دلير كه خشمگين گشته بود ، بخنديد و گفت : اى برادر ، تو خوان را بيآراى و آزادگان را فراخوان . اينك كه آيين اسفنديار چنين است ، تو آن را به ياد بسپار « 1 »  .\r\nپس بفرماى تا رخش را زين كنند و آن زين را به آيين چينى بيآرايند تا بروم و به اسفنديار بگويم كه او كار ما را خوار گرفته است « 2 »  .\r\n\r\n","description":"","footnote":" ( 1 ) - در اين قسمت در نسخهء بروخيم ، ج 6 ، ص 3 - 1662 چند بيت اضافه و متفاوت است كه عيناً در اينجا ذكر مىشود :\r\nگرين است آيين اسفنديار * كه اين كار ما را گرفتست خوار\r\nكه مهمان كندمان نيارد نويد * به نيكى مداريد از وى اميد\r\nبگفت اين و پس خوان بيآراستند * بخوردند نان را و برخاستند\r\nچو برخاست از جا گو پهلوان * فرامرز را گفت اندر زمان\r\nبفرماى تا رخش را زين كنند * همان زين به آرايش چين كنند\r\nشوم بازگويم به اسفنديار * كه گر شاهزادى سخن ياد دار\r\nكه هر كو ز گفت خود اندر گذشت * ره رادمردى ز خود در نوشت\r\n ( 2 ) - ثعالبى ، تاريخ غررالسير ، ص 209 - 205 . ","page_name":" 526 ","page_number":524},
  {"content":"\r\n\r\nپوزش كردن اسفنديار از ناخواندن رستم به مهمانى\r\nآنگاه رستم بسان پيلى بر اسپ سوار شد و خروش رَخش تا دو كُروه برفت .\r\nبدانسان رستم به نزديك رود شتافت . همهء سپاهيان آرزوى ديدار او را داشتند . هر كه از ايشان او را مىديد ، دلش مِهر و پيوند او را برمىگزيد . سپاهيان مىگفتند : براستى كه اين نامدار تنها به سام سوار مىماند . همچون كوهى از آهن بر آن كوههء زين بنشسته و آن رَخش نيز گويى اهريمن است . اگر ژنده پيل نيز همآورد او باشد ، آن پيل به خاك خواهد آمد . همانا كه در سر اسفنديار شهريار ، خِرد نيست كه نامدارى چون ماه و پهلوان فرهمندى چون اسفنديار را از براى تخت و تاج به كشتن دهد . با اين پيرى افزونتر به سوى گنج مىيازد و بيشتر به مُهر و ديهيم مىنازد .\r\nچون رستم به نزديك اسفنديار رسيد ، اسفنديار نامدار به پيشواز او رفت . رستم به دو گفت : اى پهلوان ، اى جوان فرّخ نوآيين و نوساز ، نويد تو به آن ميهمانى هيچ نيارزيد و پيمانت تا بوده چنين بوده است . اينك هر آنچه مىگويم ، از من يادگير و با من پير ، بيهوده تيزى مكن . پيوسته خود را بس بزرگ مىپندارى و مردانگى مرا خوار مىدارى و خِرد و انديشه‌ام را ناچيز مىشمارى . ليك بدان كه در گيتى من رستم - آن فروزندهء تخت نريمان - هستم . چنگال ديو سياه را نيز نرم مىسازم و سر جادوان را از تخت به زير مىآورم . بزرگانى كه ببر بيان را بر تنم و رَخش - اين شير غرّان - را در زيرم ديدند ، جنگ ناكرده از پيش من بگريختند و تير و كمان خود را بر دشت بريختند . كاموس جنگى و خاقان چين و سواران جنگى و مردان كينه‌توز بسيارى را با خَم كمند خود از پشت اسپان ربودم و سر و پايشان را در بند آوردم . من نگهدار شاه ايران هستم و در هرجا پشتيبان دليران مىباشم . از اين خواهش من براى\r\n\r\n","description":"","footnote":"","page_name":" 527 ","page_number":525},
  {"content":"\r\n\r\nميهمانى ، گمان كرده‌اى كه برتر از آسمان هستى و خود را اين گونه مىپندارى . ليك چنين نپندار . بدان كه من از براى اين فرّ و شكوه تو است كه جوياى نرمى با تو هستم و نمىخواهم كه نامدارى به مانند تو در روز جنگ به دست من تباه گردد . من تنها سام پهلوان را - كه نرّه شير نيز از ترس او بيشه را رها مىكرد - دلير ميدانم و بس .\r\nاكنون در گيتى ، من يادگارى ازو هستم و شير نيز آشكارا به پيشم نيآيد . ديرگاهى است كه پهلوان گيتى بوده‌ام ، ولى هرگز روزگار به بد نگذرانده‌ام . من هستم كه گيتى را از دشمن پاك كرده‌ام و رنج و اندوه بسيار برده‌ام . اينك يزدان را سپاسگزارم كه ساليانى بگذشت و چنين شاخ فرّخ همالى را بديدم كه از مرد ناپاك كيش ، كين مىجويد و همهء گيتى بر او آفرين مىكنند .\r\nاسفنديار كه چنين شنيد ، بخنديد و به رستم گفت : اى پسر سام سوار ، چون تو را به ميهمانى نخواندم ، تنگ دل گشتى . ليك بدان كه چون روز اين چنين گرم شد ، نخواستم كه با آمدن اين راه دراز ، تو را رنجه سازم . پس تندى مكن . با خود مىگفتم كه پگاه ، خودم اين راه را به پوزش خواهى بيآيم و شادمان به ديدار زال بروم و چندى روان خود را شاد دارم . اكنون كه تو اين چنين رنج بردى و از خانهء خود به اين دشت آمدى ، بيا و در اينجا بنشين و آرامش گزيده و جام مِى بردار و ديگر هيچ نامى از تندى و تيزى مبر .\r\nآنگاه اسفنديار ، رستم را در سوى چپ خويش جاى داد و بزم را اين چنين بيآراست . ليك رستم گفت : اين جاى من نيست . من در جايى مىنشينم كه مىخواهم . پس بفرمود كه بر دست راست ، چنان كه خواسته جايى را براى نشستن او بيآرايند . رستم كه چنين ديد ، با خشم به شاهزاده اسفنديار گفت : شكوه و هنر مرا ببين و چشم بگشاى و به اين گوهر نامورم بنگر و بدان كه من از نژاد سام دلاورم . مرد مهتر نژاد بايد كه هنر و دستى بخشنده و دلى پر از داد داشته باشد . پس اگر تو جايى سزاوار من ندارى ، ليك من پيروزى و نام و خِرد دارم . اسفنديار - آن فرزند شاه - كه چنين شنيد ، بفرمود تا زيرگاهى زرّين در پيش تخت بنهند . پس رستم پر از خشم و با\r\n\r\n","description":"","footnote":"","page_name":" 528 ","page_number":526},
  {"content":"\r\n\r\nترنجى بويا در دست ، بيآمد و بر آن زيرگاه زر بنشست .\r\nنكوهش كردن اسفنديار ، نژاد رستم\r\nآنگاه اسفنديار به رستم گفت : اى مهتر نامدار نيكدل ، من از موبدان و بزرگان و خردمندان بيدار دل چنين شنيده‌ام كه زال بدنژاد ، زادهء ديو است و نژادى فزونتر از اين در گيتى ندارد . او را بسيار از سام نهان داشتند . تنش تيره و روى و مويش سپيد بود و چون سام او را بديد ، دلش نااميد گشت . پس بفرمود تا او را به پيش دريا ببرند تا شايد مرغ و ماهى او را شكار كنند . در همان هنگام سيمرغ بيآمد و بر او پَر بگسترد . ليك هيچ آيين و فرّى در او نديد . پس او را - كه هيچكس به ديدارش شادكام نبود - به كنام خود برد . اگر چه سيمرغ گرسنه بود ولى تن زال در برابر او نيز خوار بود . از آن پس زال ، با تنى برهنه و به خوارى در پيش سيمرغ از آن مردارى كه او مىافكند ، مىخورد . اين چنين بود كه سيمرغ بر زال مهربان شد و چندى بدين گونه روزگار بر او بگشت . سرانجام پس از آن كه چندى مردار چشيد ، او را روزگار به سوى سيستان كشانيد . سام از آن رو كه بچّه‌اى نداشت و از سرِ نادانى و پيرى و بىخردى ، او را بپذيرفت . از آن هنگام آن بزرگان و شاهان خجسته و نياكان و نيكخواهان من زال را بركشيدند و چيزى بدادند و ساليان فراوانى بر اين بگذشت .\r\nسرانجام چون آن سرو ، شاخ و برگ آورْد ، ميوهء آن رستم شد كه اين چنين به مردانگى و ديدار و بالا در گيتى پر آوازه گشت . اين گونه بود كه پادشاهىاى براى خود فراهم آورد و بباليد و ناپارسايى پيشه كرد .\r\nرستم كه چنين شنيد ، به اسفنديار گفت : اى يادگير ، چرا اين سخنان نادلپذير را مىگويى ؟ دلت به راه كژّى گراييده و روانت آهنگ ديوان كرده است . چنان سخن بگوى كه سزاوار پادشاهان است . شاهان سخنى بجز خوب و راست نمىگويند .\r\nشاه مىداند كه زال - پسر سام - ، بزرگ و با دانش و نيكنام است . سام نيز پسر نريمان\r\n\r\n","description":"","footnote":"","page_name":" 529 ","page_number":527},
  {"content":"\r\n\r\nبوده و نريمان پهلوان نيز از كريمان بوده است « 1 »  .\r\nپدرش هوشنگ ، سومين شاهى بود كه در گيتى تاج بر سر نهاد « 2 »  .\r\nهمانا آوازهء سام را شنيده‌اى كه هيچ‌كسى به نيكنامى او در آن روزگار نبود . نخست آن اژدهايى كه در شهر توس نهنگ دريا و پلنگ خشكى از چنگش رهايى نمىيافت و سر ماهيان دريا را برمىافروخت و پَر كرگس آسمان از او مىسوخت و پيل را نيز به دَم خويش درمىكشيد و اكنون دل خرّم از ياد او دژم گشت « 3 »  .\r\nديگر آن اندروى ديو « 4 »  بود كه تنش در زمين بود و سرش به آسمان مىساييد . درياى چين تا ميان او بود و او را از تابش آفتاب ، زيان مىرسيد .\r\nماهى را از آب برمىداشت و سر از آسمان مىگذراند و آن را در پيش خورشيد بريان مىساخت . آسمان ازو گريان بود . و بدين گونه آن دو پتياره [ اژدها و ديو 
  ] بدين سان از\r\n\r\n","description":"","footnote":" ( 1 ) - برخى بر آن هستند كه « كريمان » در اينجا به معناى پدر نريمان است . ليك در سلسله نسب خاندان نريمان چنين نامى وجود ندارد . بايد توجه داشت كه اين بيت در شاهنامه تكرار شده است و بر روى آن تأكيد شده .  ( 2 ) - اين گفته صحيح نمىباشد ، چرا كه اوّلاً شاهان بسيار ديگرى در گيتى پيش از هوشنگ بوده‌اند و ثانياً به تصريح خود حكيم فردوسى هوشنگ پس از گيومرت ، دومين شاه ايران بوده است . ر . ك . ج 1 از كتاب حاضر ، فصل دوم . در نسخهء بروخيم ، ج 6 ، ص 1667 بجاى اين بيت ، بيت زير آمده :\r\nچنان تا به گرشاسپ دارند زاد * به جمشيد آرند يك سر نژاد\r\nو همين بيت كاملاً صحيح به نظر مىرسد ، چرا كه نژاد دودمان رستم به جمشيد مىرسد . ر . ك . ج 1 از كتاب حاضر ، ص 133 .  ( 3 ) - ر . ك . ج 1 از كتاب حاضر ، ص 211 - 210 .  ( 4 ) در نسخهء ژول مُل ، ص 1298 ، بيت 3045 چنين آمده :\r\nدگر اندرو ديو بد بىگمان * تنش در زمين و سرش به آسمان\r\nبسيارى در برداشت خود از مصراع اول اين بيت چنين تصور كرده‌اند كه منظور از « اندرو » يعنى اندر آن ، درون آن و اين بيت را ادامهء ابيات قبل و مربوط به همان اژدهاى توس دانسته‌اند و گمان كرده‌اند كه منظور اين است كه درون آن اژدها ، ديوى بوده است . ليك در اينجا بايد ابتدا به واژه « دگر » كه در آغاز بيت آمده ، توجه بسيار داشت . حكيم فردوسى با آوردن واژهء « دگر » ، اين بيت را از ابيات قبل جدا كرده و منظور او دو ديگر يا ديگرى است . سپس بايد به واژهء « اندرو » توجه داشت كه اين واژه نيز به معناى اندر چيزى يا درون چيزى نمىباشد . بلكه مراد اندرو يا همان گَنْدَرو  Gandareu  يا گَنْدَرِوَ  Gandareva  يا ديو آبى است كه در اوستا از آن ياد شده است . خود حكيم فردوسى نيز اندكى بعد اشاره دارد كه اين ديو در ميان دريا بوده است و باز هم كمى بعد اشاره به 2 پتياره مىكند كه مراد از آن ، يكى اژدهاى توس و ديگرى همان ديو آبى اندرو است . نيز ر . ك . ماركوارت ، و هرود و ارنگ ، ص 22 - 21 . ","page_name":" 530 ","page_number":528},
  {"content":"\r\n\r\nتيغ و دل سام پيچان و كشته شدند . مادرم نيز دختر مهراب بود كه كشور سند به دو شاداب بود . پنجمين پدرش ضحّاك بود كه از همهء شاهان گيتى سر برآورده بود .\r\nبراستى چه كسى نژادى نامورتر از اين داشته است ؟ خردمند نبايد از سخن راست گردن بپيچد . هنر من آن است كه همهء پهلوانان گيتى بايد از من هنر بجويند و ديگر بدان كه نخست گشادنامهء كاووس را دارم . پس هيچ بهانه‌اى نبايد بر من بجويى ، و ديگر گشادنامهء كى خسرو دادگر است كه هيچكس از كيان همچون او كمر نبسته بود .\r\nسراسر زمين را گشته‌ام و شاهان بيدادگر بسيارى را كشته‌ام . چون من از رود جيحون بگذشتم ، افراسياب ديگر از توران به چين رفت . از براى كاووس در جنگ هاماوران ، تنها به مازندران رفتم « 1 »  و نه ارژنگ و ديو سپيد را بر جاى گذاشتم و نه سنجه و اولاد غندى و بيد را . نيز از براى شاه ، فرزند دلير و خردمندم را بكشتم . ديگر هيچ پهلوانى به زور و مردانگى و رزم آزمودگى به مانند سهراب نبود . اكنون نيز بيش از ششسد سال از زندگانى من مىگذرد و پيوسته در گيتى پهلوان بوده‌ام و آشكار و نهانم يكى بوده است . بسان فريدون فرّخ نژاد كه تاج بزرگان را بر سر نهاد و ضحاك را از تخت به زير آورد و سر و تاج او را بر خاك بيآورد و نيز سام كه نياى ما بود و دانش و چاره‌هاى بسيارى در گيتى مىدانست ، سديگر من هستم كه از آن هنگام كه كمر پهلوانى بسته‌ام ، شاه از رنجها تن آسان گشته است . هرگز روزگارى به آن خرّمى نبود و گمراهان را راهى به دژ نبود . زيرا كه من در گيتى كامران بودم و شمشير و گرز گران از آن من بود .\r\nاينك بدان كه همهء اين سخنان را از براى آن گفتم كه تو شاه هستى و گردنكشان همچون رمهء تو هستند . ليك اگر چه تو با فرّ كى خسرو هستى ، ولى در اين روزگار ،\r\n\r\n","description":"","footnote":" ( 1 ) - از آنجا كه جنگ مازندران با هاماوران تفاوت داشته است ، لذا اين بيت صحيح به نظر نمىرسد . بجاى اين بيت كه در نسخهء ژول مُل وجود دارد ، در نسخهء بروخيم ، ج 6 ، ص 1669 سه بيت ديده مىشود كه كاملاً صحيح مىباشند :\r\nچو كاوس كى شد به مازندران * سخن گفت دستان بسى اندران\r\nشنيدى كه به روى چه آمد ز ديو * به كورى ز جانش برآمد غريو\r\nبرفتم به تنها به مازندران * شب تار و فرسنگهاى گران\r\n","page_name":" 531 ","page_number":529},
  {"content":"\r\n\r\nنورسيده مىباشى ، تنها تن خود را در گيتى مىبينى و از كارهاى نهان آگاه نيستى . پس چون گفتارها بسيار شد ، مِى مىخورم و با مِى ، جان انديشه را چاره مىسازم .\r\nستايش كردن اسفنديار ، نژاد خويش را\r\nچون اسفنديار اين سخنان را از رستم بشنيد ، بخنديد و دلش از شادى بردميد و به دو گفت : همهء آن رنج و پيكار و درد و اندوه تو را شنيدم . اينك تو نيز كارهايى را كه من كرده‌ام و از گردنكشان سر بر آورده‌ام ، بشنو . نخست از براى كيش بود كه كمر بستم و زمين را از بت‌پرستان تهى كردم . از آن همه جنگ كه كردم ، ديگر كسى روى گيتى را نديد و زمين به زير كشتگان ناپديد گشت . نژاد من از تخم گشتاسپ مىباشد و گشتاسپ شاه پسر لهراسپ است . لهراسپ نيز پسر اورندشاه بود كه در آن زمان داراى نام و تخت بود . پشين نيز - كه شاهى خردمند و دلش پر از داد بود - از نژاد كِى كواذ بود . بدين سان برو تا فريدون شاه كه بيخ كيان و زيبندهء تخت بود . مادرم نيز دختر قيصر - افسر روميان - است . خود قيصر نيز نژادش به سلم مىرسد كه نژادى با آيين و فرّ و داد است . سلم نيز پسر فريدون پهلوان بود كه نام پهلوانى را از همهء شاهان ببرد . من اينها را مىگويم و كسى نمىگويد كه چنين نبوده چرا كه بىراهان فراوانند و راه اندك است . تو خود ، مىدانى كه در پيش نياكان و بزرگان بيدار و پاكان من ، تو و نيايت پرستنده بوده‌ايد . ليك من با گفتن اين سخن ، فريبى نمىجويم . تو اگر چه آن چنان به آن كينه‌ها بشتافتى ، ولى شاهىِ خود را از شاهان من يافته‌اى . بگذار تا هرچه هست بگويم ، آنگاه اگر يكى از آنها دروغ بود ، بگوى . بدان كه از آن هنگام كه لهراسپ شاه ، تخت شاهى را به گشتاسپ داد ، من به نيروى بخت ، كمر پهلوانى بسته دارم . هر كه از پِى آن كين به چين رفت ، ديگر از آن پس بر او آفرين نكردند . پس از آن كه از براى گفتار گرزم ، پدرم مرا از بزم دور كرد و در بند آورد ، از براى آن بند كردن من به لهراسپ بد رسيد و روى زمين از تُركان ناپديد گشت . سپس جاماسپ\r\n\r\n","description":"","footnote":"","page_name":" 532 ","page_number":530},
  {"content":"\r\n\r\nآهنگران را بيآورد تا ما را از آن بندگران بگشايد . ليك كار آهنگران دير گشت و دل من پيوسته آهنگ شمشير داشت . پس دلم تنگ شد و بر سرشان بانگ زدم و تنم را از دست آهنگران بيرون كشيدم . آنگاه ناگهان از آن جايى كه نشسته بودم ، سر برافراختم و با دست خود همهء آن بندها را در هم شكستم و از آنجا به آن رزمگاهى رفتم كه بخت از گشتاسپ در آن برگشته بود . ليك ارجاسپ و آن انجمن نامدارش از پيش من گريزان شدند . من كه چنين ديدم ، با مردانگى كمر بر ميان ببستم و همچون شير ژيان از پس او برفتم . ديگر خودت شنيده‌اى كه در هفت خوان از ديوان آن انجمن چه به پيش من آمد . تا اين كه با چاره‌گرى به درون رويين دژ رفتم و بدانگونه همه‌جا را بر هم زدم . كين ايرانيان را بخواستم و كمر به خون بزرگان ببستم . براستى آنچه كه من در توران و چين كرده‌ام و آن رنج و سختىاى كه برده‌ام را گورخر از پلنگ و يا نهنگ از شست ماهيگير نيز نديده است . رويين دژ ، دژ تيره‌اى بر سر كوه بود كه از برترى بدور از مردمان بود . چون بدانجا رفتم ، همهء بت‌پرستان ، بسان مستان سرآسيمه در آن بودند . از هنگام تور - پسر فريدون پهلوان - هيچ‌كس ديگر نام آن دژ را در گيتى نبرده بود . ليك من با مردانگى خود آن بارو را بستدم و همهء بتان آن را بر زمين زدم و آن آتش زردشت را كه با بوىسوز از بهشت آورده بود ، در آنجا برافروختم . و بدين سان به پيروزى خداوند يكتا و دادگر چنان به ايران بازگشتم كه ديگر هيچ دشمنى براى ما در جايى و هيچ برهمنى در بتخانه‌ها نمانْد . همهء اين نبردها را به تنهايى بكردم و هيچكس اندوه مرا نخورد . اكنون سخنهايمان دراز گشت . اگر تشنه هستى ، جام مِى بگير .\r\nستايش كردن رستم ، پهلوانى خود را\r\nرستم كه چنين شنيد ، به اسفنديار گفت : بدان كه از ما تنها كردار به يادگار مىماند . پس اكنون داد بده و سخن اين پير كهن و نامبردار را بشنو . اگر من با گرز\r\n\r\n","description":"","footnote":"","page_name":" 533 ","page_number":531},
  {"content":"\r\n\r\nگرانى كه به گردن برآورده بودم ، به مازندران كه شاه و گودرز و توس در آنجا در بند آمده بودند و چشم خروس نيز از آن اندوه تيره گشته بود ، نمىرفتم تا دل و مغز ديو سپيد را بيرون آورم ، چه كسى اين اميد را به بازوى خود داشت ؟ كاووس شاه را از آن بند گران به سوى تخت بردم و نيكبخت گشت و ايران نيز به دو شاد شد . سر جادوان را از تن بكندم و هيچ گور و استودان « 1 »  و نساجامه‌اى نديدند . تنها يار من در هفت خوان ، رَخش بود كه زور سُم او گيهانبخش بود . آنگاه چون كاووس به سوى هاماوران رفت و در آنجا پايش را با بند گران ببستند ، از ايران و هرجا كه مهتر و سرى در آن بود ، سپاهى ببردم و در جنگ ، شاه هاماوران را بكشتم و آن تخت نامور را ازو تهى ساختم . كاووس شاه در بند بود و از آن رنج و اندوه زندان خسته بود . افراسياب نيز در آن هنگام در ايران بود و گيتى پر از درد و بد بدگمان بود . ليك من در شب تيره به تنهايى پيش رفتم و پيوسته نام جستم و آرامش برنگزيدم . چون افراسياب آن درفش لرزان مرا بديد و بانگ رخش من به گوشش رسيد ، ايران را تهى كرد و به سوى چين برفت ، ديگر گيتى پر از داد و آفرين گشت . اگر در آن هنگام از يال كاووس خون مىآمد ، چگونه سياوخش از پشت او مىآمد ؟ و اگر كى خسرو از آن مادر پاكش زاده نمىشد ، چه كسى تاج بر سر لهراسپ مىگذاشت ؟ چه مىنازى به اين تاج لهراسپى و اين دستبند و تخت گشتاسپى ؟ چه كسى مىگويد برو و پاى رستم را ببند ؟ بدان كه آسمان بلند نيز دست مرا نبندد . و گرنه اين تاج و تخت پيلسته و دستبند شما كجا بود ؟ تو در گيتى پهلوانى نو و نوآيين و از نژاد كى خسرو هستى . ليك من از كودكى تا اين هنگام كه پير گشته‌ام ، هرگز اين گونه از كسى فرمان نبرده‌ام . براى من پوزش و خواهش و اين گونه نرم گفتن ، مايهء خوارى و كاهش است .\r\nاسفنديار با ديدن آن تيزى رستم ، خندان شد و دستش را سخت در دست گرفت و به دو گفت : اى رستم پيل تن ، براستى كه همچنانى كه از انجمن شنيده بودم . بازويت\r\n\r\n","description":"","footnote":" ( 1 ) - استودان به دخمهء مردگان گويند . ","page_name":" 534 ","page_number":532},
  {"content":"\r\n\r\nهمچون بازوى شير ستبر است و بر و يالت چون اژدهاى دلير و ميانت تنگ و باريك بسان پلنگ است . اسفنديار در همان هنگام كه آن سخنان را مىگفت ، دست رستم را بفشرد . همه از برنا و پير به آن كار بخنديدند . از ناخن رستم آب زرد بريخت . ليك رستم از آن درد نپيچيد و دست اسفنديار را در دست گرفت و گفت : اى شاه يزدان پرست ، خوشا گشتاسپ‌شاه نامدار كه پسرى چون اسفنديار دارد . خوشا كسى كه پسرى چون تو بزايد ، چرا كه فرّهء او افزون مىگردد . رستم ، اين سخنان را بگفت و چندان دست اسفنديار سپهبد را در دست فشرد تا اين كه چهرهء اسفنديار همچون خون و همهء ناخنهايش پر از خوناب گشت و اخم به ابروان آورد . ليك اسفنديار فرّخ از آن كار بخنديد و به دو گفت : اى رستم نامدار ، تو امروز مِى بخور زيرا كه فردا چنان از رزم بپيچى كه ديگر بزم به يادت نيآيد . چون من بر آن اسپ سياه ، زين زرّين بنهم و كلاه خسروانى بر سر گذارم ، تو را با نيزه از روى اسپت بر زمين مىگذارم و ديگر از آن پس پرخاش و كين مىجويم . دو دستت را مىبندم و تو را به نزد شاه مىبرم و به او مىگويم كه از تو هيچ گناهى نديده‌ام . آنگاه چندان به خواهشگرى در پيش شاه مىايستم و هر گونه چاره‌اى مىسازم تا اين كه تو را از اين اندوه و درد و رنج برهانم .\r\nديگر از آن پس ، پس از آن رنجهاى بسيار ، گنج خواهى يافت .\r\nرستم كه اين سخنان را از اسفنديار شنيد ، بخنديد و به دو گفت : اين تو هستى كه از كارزار سير خواهى شد . تو كجا جنگ جنگاوران را ديده‌اى و باد گرز گران را يافته‌اى ؟ پس اگر روزگار اين چنين گردد و روى مِهر را در ميان دو تن بپوشاند ، ديگر بجاى مِى سرخ ، كين مىآوريم و كمان و كمند در دست مىگيريم و نخيز مىسازيم .\r\nفرياد كوس را بر آواى ساز برمىگزينيم و يكديگر را با تيغ و گوپال درود مىدهيم .\r\nاى اسفنديار فرّخ ، آنگاه تو گراييدن و پيچش كارزار را خواهى ديد . چون فردا به دشت نبرد آيم ، با جنگ است كه مرد از مرد شناخته مىگردد . تو را از كوههء زين اسپت برمىدارم و در كنار خود به نزد زال مىبرم و بر تخت پيلستهء نامور مىنشانم و تاج دل افروزى را كه از از كِي كواذ - كه جانش در بهشت شاد باشد - يافته‌ام ، بر سرت\r\n\r\n","description":"","footnote":"","page_name":" 535 ","page_number":533},
  {"content":"\r\n\r\nمىگذارم . آنگاه در گنج و هر خواسته‌اى را كه دارم مىگشايم و آراسته در پيشت مىنهم . سپاهيانت را بىنياز مىسازم و كلاه تو را به ابر برمىآورم . سپس از آنجا خرامان و نازان و خرّم به نزديك شاه ايران برويم و با مردانگى تاج بر سرت مىگذارم و با اين كار سپاسى بر گشتاسپ مىنهم . آنگاه همچنان كه در پيش كيان كمر بسته بودم ، كمر بر ميان ببندم و روى گيتى را از بَدان پاك سازم و از شادى ، تن خود را نو كنم . چون تو شاه باشى و من پهلوان باشم ، ديگر روان در تن كسى نماند .\r\nمِى خوردن رستم با اسفنديار\r\nاسفنديار كه چنين شنيد ، گفت : اين همه گفتار به كار نيآيد . شكممان گرسنه است و نيمى از روز بگذشته و سخن بسيار گشت . پس هرچه داريد ، بيآوريد و خوان برنهيد .\r\nليك كسى را كه سخن بسيار مىگويد بر آن خوان مخوانيد . چون خوان بنهادند و رستم به خوردن پرداخت ، همه از آن خوردن او در شگفت گشتند . پس اسفنديار و ديگر پهلوانان از هر سو بره به پيش رستم نهادند و رستم از همهء آنها بخورد .\r\nاسفنديار شاه و آن انجمن از او در شگفت مانده بودند . آنگاه اسفنديار بفرمود كه :\r\nجام بيآوريد و بجاى مِى پخته ، مِى خام آوريد تا ببينيم كه رستم چگونه مِى مىخورد و از كِي كاووس چه مىگويد . پس ميگسار يك جام مِى كهن « 1 »  بيآورد .\r\nرستم همهء آن را به ياد شاهنشاه ايران بخورد و از آن چشمهء سرخ گَرد برآورد . باز آن كودك ميگسار جام ديگرى پر از بادهء شاهوار بيآورد . ليك رستم پنهانى به پشوتن گفت : با مِى ديگر نيازى به آب نيست . چرا آب در جام مِى مىريزيد و تيزى اين نبيذ\r\n\r\n","description":"","footnote":" ( 1 ) - در نسخهء ژول مُل ، ص 1304 ، بيت 3148 بدين سان آمده :\r\nبياورد يك جام مى ميگسار * كه گفتى نكردى برو برگذار\r\nليك در نسخهء بروخيم ، ج 6 ، ص 1677 مصرع دوم بدين گونه آمده است :\r\n« كه بگذشته بر وى بسى روزگار » ^ CENTER و همين هم صحيح‌تر به نظر مىرسد . ","page_name":" 536 ","page_number":534},
  {"content":"\r\n\r\nكهن چرا اين گونه مىشكنيد ؟ پشوتن كه چنين شنيد ، به ميگسار گفت : يك جام ديگر بىآب بيآور . و بدين سان اسفنديار مِى و رامشگران را بيآورد و از كار رستم در شگفت بمانْد « 1 »  .\r\nچون هنگام رفتن رسيد ، رستم سرافراز از آن مِى ، لآلگون گشت . پس اسفنديار پهلوان به دو گفت : تا روزگار بر جاى است ، شاد زندگانى كنى . مِى و هرچه خوردى ، براى تو نوش باد و راستى توشهء روانت بادا . رستم گفت : اى نامدار ، هميشه خِرد آموزگارت باشد . بدان كه هر باده‌اى كه با تو خوردم براى من نوش گشت و روان خردمند را توشه شد . اينك اگر اين كينه را از دلت بيرون كنى و بزرگى و دانش خود را بيافزايى و از دشت به سوى خانهء خود بيآيى و چندى به شادى ميهمان باشى ، با آمدنت خانهء ما را به شادى گرامى خواهى ساخت . پس از من كه پرستندهء تو هستم ، دور مباش . اگر چنين كنى ، همهء آنچه را كه به تو گفتم ، بجاى آورم و خِرد را به پيش تو راهنما آرم . پس چندى بيآساى و به بد مكوش و هوش باز آور و به سوى مردمى بگراى . اسفنديار پهلوان كه چنين شنيد ، گفت : تخمى را كه هرگز نمىرويد ، مكار . تو فردا آنگاه كه من كمر به تاختن ببندم ، هنر مردان را خواهى ديد . پس هرگز تن خود را مستاى و به ايوان برو و كار فردا را بساز . خواهى ديد كه من در كارزار همچنان هستم كه با باده و ميگسار مىباشم . پس هر پندى كه به تو بگويم ، بپذير و به گفتار شاه در بند آى . زيرا فرمان شاه در نزد يزدان شناس همچون فرمان يزدان است . بدان كه چون از زابل به ايران و به نزد آن شاه دليران برويم ، هنر مرا بيش از گفتارم خواهى ديد . پس در اين كار ، رنج و اندوه مرا مجوى .\r\nدل رستم از اندوه پر از انديشه شد و گيتى به پيش او به سياهى بيشه گشت . با خود انديشيد كه : اگر من بند او را بپذيرم و يا اين كه آهنگ گزند رساندن به او كنم ، هر دو ، كارى بنفرين و بد و آيينى نو و گزاينده خواهد بود . از بند او نام من بد شود و\r\n\r\n","description":"","footnote":" ( 1 ) - ثعالبى ، تاريخ غررالسير ، ص 212 - 209 . ","page_name":" 537 ","page_number":535},
  {"content":"\r\n\r\nسرانجام از گشتاسپ بد بر سرم خواهد آمد . از آن پس هرگز نكوهيدن من در گيتى كهن نگردد و همه لب به آن بگشايند و گويند كه رستم از دست جوانى نرست و آن جوان به زابل رفت و پاى او را ببست . همهء نام من نگين شود و هيچ آبرويى برايم در گيتى نماند . اگر هم كه اسفنديار در آن دشت نبرد كشته گردد ، ديگر روى من در پيش شاهان زرد خواهد شد و خواهند گفت كه رستم از آن رو كه آن شهريار جوان با او به درشتى سخن گفت ، او را بكشت . پس از مرگ بر من نفرين كنند و مرا پير بىكيش نام دهند . اگر هم كه من به دست اسفنديار كشته شوم ، ديگر هيچ رنگ و بويى در زابلستان نخواهد ماند . نام دستان سام گسسته شود و ديگر هيچ كسى نامى از زابل نبرد . ليك تنها اين گفتار خوب مرا از آن پس در پيش انجمن خواهند گفت . پس رستم به اسفنديار سرافراز گفت : بدان كه انديشه روى مرا زرد كرد . تو اين همه در بارهء بند سخن مىگويى ، ليك آن بند و انديشه‌ات برايت گزند خواهد آورد . شايد كه سرنوشت چيز ديگرى مىخواهد ، زيرا كه آسمان از انديشه و گمان برتر است . تو پيوسته پند ديوان را مىپذيرى و سخن دانشمندانه‌اى نمىگويى . تو هنوز جوانى و گيتى را نديده‌اى ليك بدان كه شاه براى مرگ تو مىكوشد . گشتاسپ از آن تاج و تخت و بخت سيرى نمىيابد و تو را با هر سختىاى به گِرد گيتى مىدواند . اكنون نيز خِرد و هوش خود را همچون تبر و تيشه‌اى ساخته و به سراسر روى زمين انديشيده تا ببيند كه كدامين نامدار در گيتى است كه سر از كارزار تو نپيچد و از آن نامور به تو گزند آيد و ديگر آن تاج و تخت بلند براى او بماند . براستى سزاوار است كه بر تاج نفرين كنم و از آنچه كه رخ داده ، خاك را بالين خود سازم . پس چرا دل خود را به پژوهش وا نمىدارى و اين چنين جان مرا در نكوهش مىگذارى ؟ با دست خود رنج مىكارى ولى بدان كه اگر بدگمان باشى ، برايت بد پيش آيد . اى شهريار ، جوانى مكن و اين چنين در رنج و سختى كامرانى مكن . شهريارا ، دل ما را نژند مساز و به جان من و خودت گزند مياور . از يزدان و از روى من شرم بدار و بر من و خودت افسوس مياور . تو از جنگ با من و اين كوشش و آهنگ بىنياز هستى . ليك روزگار تو را با\r\n\r\n","description":"","footnote":"","page_name":" 538 ","page_number":536},
  {"content":"\r\n\r\nسپاهيانت به اينجا تاخته تا به دست من تباه گردى و از من نام بد در گيتى بماند . پس اين سرانجام بد بر گشتاسپ بادا .\r\nچون اسفنديار گردنكش آن سخنان رستم را بشنيد ، به دو گفت : اى رستم نامدار ، بنگر كه داناى پيشين آنگاه كه خِرد را با جان خود يار كرد ، چه گفت . او گفت : پير فريبنده ، اگر چه پيروز و دانا هم باشد ، ليك بىخرد است . اكنون نيز تو اين همه بر من افسون مىكنى تا مگر خود را از دام رها سازى . مىخواهى هر كس كه اين را بشنود ، به اين گفتار چرب تو بگرود و مرا ناپاك انديش و تو را مردى هوشيار و نيكى فزاى بخوانند و بگويند كه او با نويد بيآمد و چندان اميد بداد . ليك سپهبد پس از آن همه خوبيها كه ازو ديد ، سر از گفتار او بتافت و با زبانى پر از گفتار تلخ ، همهء خواهشهايش را خوار داشت . ليك بدان كه من از براى تخت و تاج نيست كه سر از فرمان شاه نمىپيچم . براى آن است كه در گيتى ، خوب و زشت را از او مىيابم و دوزخ و بهشت من به دو وابسته است . اينك هر آنچه خوردى ، فزاينده باد و دشمنان را گزاينده بادا . تو اكنون با خوشى به نزد زال برو و هر آنچه شنيدى ، به او بگوى . از اين پس ديگر با من سخنى مگوى و جنگ افزارت را براى جنگ آماده كن و پگاه بيا و ديگر در جنگ چاره مساز و كار را بر ما دراز مكن . فردا در آوردگاه خواهى ديد كه گيتى به پيش چشمت سياه مىگردد . خواهى دانست كه در روز جنگ ، پيكار مردان راستين چگونه باشد ؟ رستم كه چنين شنيد ، به اسفنديار گفت : اى شيرخوى ، اگر آرزوى تو چنين است ، تو را به زير پاى رَخش ميهمان مىسازم و سرت را با گوپال درمان مىكنم . تو از يارانت شنيده‌اى كه در آوردگاه ، تيغ دليران بر اسفنديار كارگر نمىآيد و خودت نيز به گفتار ايشان گرويده‌اى . ليك فردا سرنيزهء مرا خواهى ديد تا ديگر از آن پس در آوردگاه با مردان نامدار نبرد نجويى . لب اسفنديار جوان از شنيدن آن سخنان رستم پر از خنده شد و كهتران نيز به خندهء او خنديدند . پس به رستم گفت : اى نامجوى ، چرا به اين گفتگو تيز گشتى ؟ چون فردا به دشت نبرد بيآيى ، آورد مردان راستين را\r\n\r\n","description":"","footnote":"","page_name":" 539 ","page_number":537},
  {"content":"\r\n\r\nخواهى ديد . زيرا من به تنهايى و بىهيچ گروهى همچون كوه و سوار بر اسپى به مانند كوه مىآيم و اگر باد گرز من به سرت آيد ، مادرت بر تو خواهد گريست . اگر هم كه در آوردگاه كشته نشدى ، تو را در بند آورم و بر روى زين به نزد شاه ايران ببرم تا ديگر چنين بنده‌اى با شهريار خود در آوردگاه كارزار نجويد .\r\nبازگشتن رستم به ايوان خود\r\nچون رستم به سراپرده آمد ، چندى در پيش در بايستاد . آنگاه به درگاه روى كرد و گفت : اى سراى اميد ، خوش آن روز كه جمشيد به درون تو رفت . تخت كِي كاووس و روزگار كى خسرو نيك پِى نيز همايون بود . ليك اكنون كه ناشايستى بر تخت تو نشسته ، در فرّهى بر تو بسته شده است . اسفنديار پهلوان اين سخنان را بشنيد . پس پياده به پيش رستم نامدار آمد و گفت : اى نيك انديش ، چرا به سراپرده تيز گشتى ؟ براستى كه سزاوار است اگر خردمندان ، نام اين سرزمين زابلستان را غلغلستان بگذارند . زيرا كه چون ميهمان از ميزبان سير گردد ، نام پاليزبان را به زشتى مىبرد .\r\nآنگاه اسفنديار به سراپرده روى كرد و گفت : چه روزگار بدى بود كه جمشيد را در كنار خود داشتى . زيرا كه او راه يزدان گيهان را رها كرد و نه روزگارش در اين گيتى خوش بود و نه بهشت خرّم را يافت . آن روز هم كه پرده و سايه‌بان كاووس شاه و سپاهيانش بودى ، چه روزگار بدى بود . زيرا كه آهنگ آن داشت كه راز يزدان را بجويد و مىخواست اختران را به درستى ببيند . سراسر زمين را پر از آشوب و تاراج و دشنه و چوب كرد . اكنون بزرگى همچون گشتاسپ است كه كسى چون جاماسپ در پيش او ايستاده است . در يك سوى او زردشت نشسته كه به همراه زند از بهشت آمده است و در سوى ديگر او پشوتن - آن نيكمرد پهلوان - نشسته كه گرم و سرد\r\n\r\n","description":"","footnote":"","page_name":" 540 ","page_number":538},
  {"content":"\r\n\r\nبسيارى از گيتى چشيده است « 1 »  .\r\nدر پيش او نيز اسفنديار فرّخ است كه گردش روزگار ازو شاد شد و دل نيكمردان به دو زنده گشت و همهء بدان از بيم شمشير او بنده گشتند . رستم - آن سوار پهلوان - كه چنين شنيد از در بيرون رفت و اسفنديار از پشت سرش به او مىنگريست .\r\nچون اسفنديار برگشت ، به پشوتن گفت : براستى كه پهلوانى و مردانگى را شايسته نباشد نهفتن . من هرگز اسپ و سوارى اين گونه نديده‌ام و نمىدانم در كارزار چگونه است ؟ همچون ژنده پيلى سوار بر كوه گنگ « 2 »  است كه اگر با جنگ افزار به جنگ آيد ، فرّ و زيب او بيشتر گردد . ليك مىترسم كه فردا نشيب را ببيند . اگر چه دلم از براى آن فرّ چهرهء او مىسوزد ، ليك از فرمان دادار دل نمىگسلم . چون فردا به آوردگاه آيد ، روز روشن را بر او سياه مىكنم . پشوتن كه چنين شنيد ، به دو گفت : اى برادر ، سخنم را بشنو . من به تو مىگويم چنين مكن . اين را پيش از اين به تو گفته‌ام و باز هم مىگويم و راستى را از دل خود نمىشويم . كسى را ميازار زيرا كه آزاد مرد هرگز به آزار و درد نمىپردازد . امشب را بخواب و پگاه فردا بىسپاهيان به ايوان او برو . باشد كه در ايوان او روز را فرّخ كنيم و هر آنچه پرسند ، پاسخ دهيم . در گيتى همهء كارها در ميان كهتران و مهتران از براى اوست كه نيكوست . او نيز سر از فرمان تو نمىپيچد و دلش را به پيمان تو راست مىبينم . پس تو از چه رو با او به كين و خشم مىكوشى ؟ دلت را از كينه و چشمت را از خشم پاك كن .\r\nليك اسفنديار پاسخى داد كه ديگر بر گوشهء آن گلستان ، خار روييد « 3 »  .\r\nبه پشوتن\r\n\r\n","description":"","footnote":" ( 1 ) - در نسخهء ژول مُل ، ص 1308 ، بيت 3287 آمده :\r\nبديگر بشوتن گو نيكمرد * نجويد بگيتى همى گرم و سرد\r\nليك در نسخهء مسكو ، ج 6 ، ص 273 مصرع دوم بدين سان آمده :\r\n« چشيده ز گيتى بسى گرم و سرد » ^ CENTER كه البته صحيح مىباشد .  ( 2 ) - ر . ك . ج 4 از كتاب حاضر ، ص 187 .  ( 3 ) - در نسخهء ژول مُل ، ص 1309 ، بيت 3305 آمده :\r\nيكى پاسخ آوردش اسفنديار * كه بر گوشه گلستانست خار\r\nليك در نسخهء مسكو ، ج 6 ، ص 273 مصرع دوم بدين گونه آمده :\r\n« كه بر گوشهء گلستان رست خار » ^ CENTER و همين مورد اخير هم صحيح مىباشد . ","page_name":" 541 ","page_number":539},
  {"content":"\r\n\r\nگفت : بر مردم پاك كيش زيبنده نيست كه اين چنين سخن بگويند . اگر تو كه دستور ايران و دل و چشم و گوش دليران هستى ، اين آزردن شاه را خوب بدانى پس براستى كه ديگر همهء آن رنج و اندوه ما باد شد و كيش زردشت بيداد گشت . چرا كه زردشت مىگويد هر كه سر از فرمان شاه بپيچد ، جايگاهش در دوزخ خواهد بود . پس چرا اين همه به من مىگويى كه گناهكار بشو و از گفتار گشتاسپ بيزار گرد . تو اين سخنان را مىگويى . ليك من كجا چنين كنم و از خواست و گفتار او بپيچم ؟ اگر هم براى تن من مىترسى ، پس همين امروز ترس تو را مىشكنم :\r\nكه كس بىزمانه به گيتى نمرد * نمرد آن كه نام بزرگى ببرد\r\nتو فردا خواهى ديد كه بر دشت جنگ با آن نهنگ چه خواهم ساخت . پشوتن كه چنين شنيد ، به اسفنديار گفت : اى شهريار ، چرا اين همه از كارزار سخن مىگويى ؟ از آن هنگام كه تو گرز و كمان در دست گرفتى ، اهريمن چنين گمانى بر تو نمىبرد . ليك اكنون ديو را به دل خود راه دادى و پند اين راهنما را نمىشنوى . پس اينك كه دلت را به ستيز خيره مىبينم ، جامه‌ام را بر تن ريز ريز كنم . چگونه يكباره ترس را از دلم بيرون كنم ؟ هر دو شمايان جنگاور و شير و دلير هستيد . پس چه مىدانم كه پشت چه كسى به زير مىآيد ؟ اسفنديار نامور ديگر هيچ پاسخى به دو نداد و دلش پر از درد و سرش پر از باد گشت .\r\nپند دادن زال ، رستم را\r\nچون رستم به ايوان خود آمد ، چندى به يارانش نگاه كرد . زواره كه رستم را تيره دل و زرد روى بديد ، به نزديك او آمد . رستم به دو گفت : برو و يك تيغ هندى و\r\n\r\n","description":"","footnote":"","page_name":" 542 ","page_number":540},
  {"content":"\r\n\r\nنيزه و كلاهخود و كمان و برگستوان و گبر و گرز گران و ببر بيان را براى كارزار بيآور .\r\nزواره به گنجور بفرمود تا هرچه رستم گفت ، بيآورد . چون رستم جنگ افزار نبرد را بديد ، سرى تكان داد و آه از جگر بركشيد و گفت : اى جوشن كارزار ، روزگارى بود كه از جنگ آسوده بودى . ليك اكنون كار سختى برايت پيش آمد . پس در هر جا پيراهن بخت باش . در چنين رزمگاهى كه دو شير غرّان و دلير به جنگ آيند ، بايد ديد كه اسفنديار در آن كارزار چه پيش مىآورد و چه مىكند ؟ زال پير كه اين سخنان را از رستم بشنيد ، جانش پر از انديشه شد و به دو گفت : اى پهلوان نامور ، اين سخنى كه گفتى ، چه بود كه روان با شنيدنش تيره مىگردد ؟ از آن هنگام كه تو بر زين نبرد نشسته‌اى ، همواره مردى پاك و نيكدل بوده‌اى . هميشه دل از رنج پرداخته و به فرمان شاهان بوده‌اى . ليك اكنون مىترسم كه بخت به خواب رود و روزگارت بسر آيد و همهء خاندان زال را از بُن بركنَند و زنان و كودكان را بر خاك افكنند . اگر تو در آن كارزار به دست جوانى چون اسفنديار كشته شوى ، ديگر هيچ آب و خاكى در زابلستان نماند و همهء اين سرزمين با خاك يكسان گردد . اگر هم كه چنين گزندى به او رسد ، ديگر براى تو هيچ نام بلندى نخواهد ماند . هر كسى در اين باره سخن گويد و نام بلندت را بشكنند . خواهند گفت كه رستم ، شهريار و سوار نبرده‌اى از شيران ايران را بكشت . پس يا به پيش او و به فرمانش بايست و يا اين كه هم اكنون از اينجا و از پيش بزرگان به بيغوله‌اى برو كه ديگر كسى نامت را در گيتى نشنود . زيرا از اين بد ، روانت تيره گردد . پس ، از اين شهريار جوان بپرهيز . با گنج و رنج ، اين سخن را باز بخر و تبر را به پيش ديباى چينى مبَر . سپاهيان او را نيز جامه‌هاى شاهوار ببخش و با دادن چيزهايى ، خويشتن را از او باز بخر . آنگاه چون او از لب هيرمند بازگردد ، ديگر تو بر رَخش بلند پاى بگذار . چون زينهار يا بى ، بندگى كن تا بار ديگر روى شاه ايران را ببينى . پس چون در آن هنگام تو را ببيند ، ديگر با تو بد نخواهد كرد . زيرا از شاهان كردار بد نمىسزد .\r\nرستم كه چنين شنيد ، به زال گفت : اى مردپير ، سخنها را اين گونه آسان مگير .\r\n\r\n","description":"","footnote":"","page_name":" 543 ","page_number":541},
  {"content":"\r\n\r\nساليان بسيارى بر من بگذشته و نيك و بد فراوانى بر سرم آمده است . به ديوان مازندران و رزم سواران هاماوران و رزم كاموس و خاقان چين - كه زمين به زير اسپش لرزان بود - رسيدم . اينك اگر از اسفنديار بگريزم ، تو اين كاخ و گلشن را در سيستان نخواهى داشت . ولى چون در روز نبرد ، ببر بيان بر تن كنم ، آسمان را نيز به زير آورم .\r\nآن خواهشهايى هم كه گفتى ، از او بسيار بكردم و خود را فراوان كهتر او خواندم .\r\nليك او پيوسته سخنان مرا خوار مىگيرد و سر از دانش و خِرد من مىپيچد . اگر او سر از كيوان فرود بيآورد و روانش مرا درود دهد ، گنج و گوهر و گرز و گبر و گوپال و تيغ را ازو دريغ نخواهم داشت . اين سخنان را چندين بار كه با او نشسته‌ام ، به دو گفته‌ام ولى از اين گفتار ، تنها باد در دست ما مىماند . اگر فردا بدين گونه كارزار كند ، تو دلت را از انديشهء جان او هيچ رنجه مدار . زيرا من تيغ برّان در دست نگيرم و تن گرامى او را زخمى نسازم . تنها با او درآويزم و هيچ گوپال و زخم سرنيزه‌اى از من نبيند . در آوردگاه راه را بر او مىبندم و با نيروى خويش كمرگاهش را مىگيرم و از كوههء زين اسپش او را در بر خود مىآورم . آنگاه او را به شاهى بر گشتاسپ مىپذيرم و مىآورم و بر آن تخت ناز مىنشانم . سپس در گنج را بر او مىگشايم . چون سه روز ميهمان من باشد ، به روز چهارم چون خورشيد گيتى فروز ، اين چادر لاژوردين شب را بياندازد و آن جام يا كند زرد پديدار گردد ، بار ديگر زود كمر ببندم و به همراه او به سوى گشتاسپ روى مىنهم . و بدين گونه اسفنديار را بر آن تخت پيلسته مىنشانم و آن تاج دلافروز را بر سرش مىگذارم و خودم بنده‌وار در پيش او كمر مىبندم و هيچ ازو جدايى نمىجويم . اگر به ياد بيآورى ، تو خود مىدانى كه من در پيش تخت كواذ چه مردانگيها كردم . ليك اكنون به من مىفرمايى كه يا پنهان شوم و يا اين كه بپذيرم كه مرا در بند آورد .\r\nزال از شنيدن گفتار رستم بخنديد و چندى سر از انديشه بپيچيد و به دو گفت : اى پسر ، اين سخنى كه مىگويى سرش از بُن آن پيدا نيست . تنها اگر ديوانگان اين سخنان را بشنوند ، به اين گفتارهاى خام مىگروند . كواذى كه بىتخت و تاج و گنج و\r\n\r\n","description":"","footnote":"","page_name":" 544 ","page_number":542},
  {"content":"\r\n\r\nدرم ، دژم در كوهى نشسته بود را با شاه ايران - آن سپهدار با دانش و گنج كهن - برابر مكن . كسى را چون اسفنديار كه فغفور چين نام او را برنگين خود مىنويسد مىگويى از كوههء زين برمىدارم و گرفته در بر خويش به سوى خانهء زال مىآورم .\r\nبدان كه مردم سالخورده چنين سخنى نگويند . پس به گِرد ناسپاسى مگرد . اكنون اى ماه انجمن ، آنچه را كه انديشهء من بود ، با تو بگفتم ليك تو خود مىدانى .\r\nچون رستم و زال اين سخنان را بگفتند ، رستم سر بر زمين نهاد و پيوسته بر كردگار آفرين بخواند و گفت : اى داور كامكار ، روزگار بد را از ما بگردان . و بدين گونه تا خورشيد از كوه برآمد ، زبان رستم از لابه به ستوه نيآمد .\r\nجنگ رستم با اسفنديار\r\nچون روز فرا رسيد ، رستم گبر بر تن كرد و از براى نگهدارى تنش ببربيان را نيز بر روى آن بپوشيد . آنگاه كمندى به فتراك زين ببست و بر آن اسپ پيل پيكر بنشست و بفرمود تا زواره به پيش او آيد . پس فراوان در بارهء سپاهيانش با او سخن راند و به دو گفت : برو و سپاهيان را بيآراى و خودت بر آن كوههء ريگ بايست . زواره كه چنين شنيد ، بيآمد و سپاهيان را در ميدان انجمن بكرد تا آنها را به دشت نبرد بيآورد .\r\nتهمتن نيزه به دست برفت . چون از آن بارگاه بيرون شد ، سپاهيانش بر او آفرين بخواندند و گفتند : بىتو اسپ و گوپال و زين مباد . رستم برفت و زواره نيز - كه يار او در آن پادشاهى بود - از پس او برفت . اين چنين با لبى پر از باد و دلى پر از بند به لب هيرمند آمدند . رستم سپاهيانش را به همراه برادر در همانجا گذاشت و خودش به سوى سپاه شاه ايران براند . ليك پنهانى به زواره گفت : من هم اكنون دست اين بدنژاد ديوسار را از اين رزم كوتاه مىسازم و روان را به سوى روشنى رهنمون مىكنم . ليك مىترسم چنان شود كه بايد او را زخم زنم . نمىدانم كه چه پيش خواهد آمد ؟ اينك تو سپاهيان را در همينجا نگاه‌دار . من مىروم تا ببينم روزگار چه پيش مىآورد . اگر او\r\n\r\n","description":"","footnote":"","page_name":" 545 ","page_number":543},
  {"content":"\r\n\r\nرا بدانگونه تند بيابم ، هيچيك از سركشان زابلستان را به يارى نخواهم و كسى از سپاهيان را رنجه نخواهم كرد . به تنهايى با او نبرد خواهم جست .\r\nكسى باشد از بخت پيروز و شاد * كه باشد هميشه دلش پر ز داد\r\n« 1 »  آنگاه رستم كه از كار گيتى در شگفت گشته بود ، از لب رود بگذشت و به سوى بالا رفت و خروشيد كه : اى اسفنديار فرّخ ، همآوردت بيآمد پس آماده شو . چون اسفنديار اين سخن را از آن شير پرخاش جوى كهن بشنيد ، بخنديد و گفت : بدان هنگام كه از خواب برخاستم ، آماده گشتم . اسفنديار بفرمود تا جوشن و كلاهخود و گرز و نيزهء او را ببردند . پس جوشن بر تن روشن خود كرد و آن كلاه كيانى را بر سر نهاد .\r\nسپس فرمود تا بر آن اسپ سياه زين بنهند و آن را به نزد او آورند . چون اسفنديار پرخاش جوى آن اسپ سياه را بديد ، با آن زور و مردانگى خود ، بُن آن نيزه را بر زمين نهاد و ناگهان بسان پلنگى كه بر پشت گورخرى بنشيند و شور برانگيزاند ، از روى زمين به پشت اسپ پريد . همهء سپاهيان در شگفتى گشتند و بر آن نامدار آفرين بخواندند . اسفنديار برفت تا اين كه به نزد تهمتن رسيد . چون او را تنها سوار بر آن اسپ بديد ، از روى اسپ به پشوتن گفت : مرا نيز نياز به يار نيست . چون او تنهاست ، من نيز به تنهايى مىروم تا بر آن بلندى برويم .\r\nچنان هر دو به رزم رفتند كه گويى هيچ بزمى در گيتى نيست . چون آن دو شير سرافراز و دو پهلوان پير و جوان به يكديگر نزديك گشتند ، چنان خروشى از هر دو اسپ برآمد ، كه گويى دشت نبرد را بدريد . رستم به آوايى سخت گفت : اى مرد شادان دل و نيكبخت ، اين گونه مستيز و مكوش و براى يك بار به سخن اين دانا گوش بسپار .\r\nاگر بدين سان جنگ و خون ريختن و سختى و آويختن مىخواهى ، بگو تا سوار زابلى زره‌دارى با دشنهء كابلى به پيش آورم . تو نيز به يكى از ايرانيان\r\n\r\n","description":"","footnote":" ( 1 ) - بيت حاضر از نسخهء مسكو ، ج 6 ، ص 279 ذكر شد . مصرع اول اين بيت در نسخهء ژول مُل ، ص 1313 ، بيت 3404 چنين آمده :\r\n« كسى باشد از بخت پيروز شاد » ^ CENTER كه صحيح نمىباشد . ","page_name":" 546 ","page_number":544},
  {"content":"\r\n\r\nبدين گونه بفرماى تا گوهر از پشيز « 1 »  پديدار گردد . آنها را در اين رزمگاه به جنگ مىآوريم و خودمان چندى در اينجا درنگ مىكنيم تا آن تكاپوى و آويختن را ببينى و چنان كه مىخواهى خون ريخته شود . اسفنديار كه چنين شنيد ، گفت : اين همه سخنان نابكار مىگويى . تو كه از ايوان خود با شمشير برخاستى و به اين بالا آمدى و مرا خواستى ، پس چرا اكنون فريب به كار مىبرى ؟ همانا كه كار خود را رو به نشيب ديده‌اى . مرا چه نيازى به جنگ با زابلستان و يا جنگ ايران و كابلستان است ؟ هرگز آيين مرا چنين مباد . در كيش ما چنين كارى سزاوار نيست كه ايرانيان را به كشتن دهيم و خودمان در گيتى تاج بر سر گذاريم . اين منم كه پيش رو هستم اگر چه چنگ پلنگ يا هر كسى ديگر به پيش من آيد . تو اگر به يار نياز دارى ، بيآور . ليك مرا هرگز يار به كار نيآيد . يزدان در جنگ ، يار من و سر و كارم با بخت خندان است . تو جنگ جويى و من نيز جنگ خواهم . پس بىهيچ سپاهى با يكديگر بگرديم و ببينيم كه آيا سرانجام آن اسپ اسفنديار است كه بىسوار به سوى آخور مىآيد يا اسپ رستم نامجوى بىاو روى به ايوان مىنهد ؟ پس آن دو جنگى با يكديگر پيمان بستند كه هيچ‌كس در آن جنگ فريادرس ايشان نباشد . آنگاه فراوان با نيزه برآويختند و ميخهاى جوشن را فرو ريختند تا اين كه سرنيزه‌هاشان بشكست . پس به ناچار دست به شمشير بردند . چون شمشيرهاى برّان خود را برافراختند ، به چپ و راست بتاختند تا اين كه از نيروى آن پهلوانان و زخم سواران ، آن تيغها نيز بشكستند . آنگاه يال برافراختند و گوپال از زين برگرفتند . ديگر چنان در آن آورد گرز بريختند كه گويى از بالاى كوهى سنگ به زير آمد . هر دو چون شير ژيانى آشوفته و پر از خشم و با اندامهايى كوفته بودند . تا اين كه دستهء گرز گران نيز بشكست و دست آن سران از كار فرو ماند . پس همچنان سوار بر آن دو اسپ تگاور كه گويى پر درآورده بودند ، دوال كمر يكديگر را بگرفتند . سر\r\n\r\n","description":"","footnote":" ( 1 ) - پشيز ، خُردترين واحد پول بوده است . ","page_name":" 547 ","page_number":545},
  {"content":"\r\n\r\nيكى در دست اسفنديار پهلوان و سر ديگرى در دست رستم پهلوان نامدار بود . و بدين گونه آن دو پهلوان سرافراز و پيل تن با نيروى خود آن دوالها را به سوى خويشتن كشانيدند . پيوسته بر يكديگر زور آوردند ، ليك يكى از آن دو شير بر پشت زين نجنبيد . سرانجام هر دو سوار با اسپانى كه از آن كارزار اندوهگين گشته بودند و با دهانى پر از خاك و خون و گبر و برگستوانى چاك چاك پراكنده گشتند « 1 »  .\r\nكشته شدن پسران اسفنديار از دست زواره و فرامرز\r\nدر آن هنگام چون جنگ پهلوانان دراز شد و بازگشتن رستم دير شد ، زواره از آن سو سپاهيان كينه‌خواه را با دلى پر از داغ بيآورد و به ايرانيان گفت : رستم كجاست ؟ چرا در چنين روزى خاموش نشسته‌ايد ؟ شما كه به سوى جنگ نهنگ آمديد و از براى جنگ به پيش رستم بيآمديد و مىخواهيد كه دست رستم را ببنديد ، پس شايسته نيست در اين رزمگاه بنشينيد . آنگاه زواره لب به دشنام بگشود و گفتار بدى بگفت . پسر اسفنديار - كه جوانى به نام نوش‌آذر « 2 »  و سوارى اسپ‌افكن و نامدار و سرافراز و جنگاور و شادكام بود - از آن گفتار زواره بر آشفت و به آسانى لب به دشنام آن سگزى بگشود و گفت : آرى اسفنديار - آن پهلوان پر منش - از براى گفتار شاهان است كه بدكنش را مىكُشد . ليك اسفنديار پهلوان به ما نفرموده كه اين چنين با سگان كارزار كنيم . پس چه كسى را ياراى سرپيچى از راه و فرمان او و گذشتن از پيمان اوست ؟ ولى اگر شمايان به نادرستى جنگ كنيد و بيهوده پشتيبان بدى گرديد ، پيكار جنگاوران را با تيغ و سرنيزه و گرز گران خواهيد ديد .\r\n\r\n","description":"","footnote":" ( 1 ) - ثعالبى ، تاريخ غررالسير ، ص 213 - 212 .  ( 2 ) - اين نام در بندهش به صورت آذرتَريش آمده است . ص 151 . ","page_name":" 548 ","page_number":546},
  {"content":"\r\n\r\nزواره كه چنين شنيد ، به پشت سپاه آمد و خروش سپاهيان برخاست . پس بيشمار از ايرانيان بكشتند . نوش‌آذر كه كار را بدانگونه ديد ، آماده گشت و بر اسپ زرد رنگ سرافرازى سوار شد و با تيغى هندى در دست بيآمد . نامورى سرافراز و اسپ افكن و شادكام به نام الوا بود كه نيزهء رستم را او داشت « 1 »  .\r\nچون نوش‌آذر او را از دور بديد ، دستى بزد و تيغ از ميان بركشيد و بر سر و كلاهخود آن نامدار بزد و تا ميان آن سوار را به دو نيمه كرد . زواره كه چنين ديد ، اسپ نبرد خود را از جاى برانگيخت و با تندى نوش‌آذر را بخواند و گفت : اكنون كه او را بر زمين افكندى ، بايست . زيرا من كسى چون الواى را سوار نمىخوانم . آنگاه زواره نيزه‌اى به بر نوش‌آذر بزد كه بىدرنگ سرش به خاك آمد .\r\nچون نوش‌آذر نامور كشته شد ، روزگار سپاهيان برگشت . پس برادرش - كه جوانى شمشيرزن به نام مهرنوش « 2 »  بود - گريان و با دلى پر از جوش و اندوه ، اسپ پيل تن خود را از جاى برانگيخت و آن سان كه از درد جگر كف به لب آورده بود ، از ميان سپاه به پيش آمد . از آن سو فرامرز همچون پيلى مست با تيغ هندى در دست بيآمد و با مهرنوش نامور برآويخت . از هر دو سپاه خروش برآمد . آن دو پرخاش جوى جوان و گرامى - كه يكى شاهزاده و ديگرى پهلوان بود - همچون شيران جنگى برآشوفتند و تيغ بر يكديگر بكوفتند . مهرنوش كه توان جنگ با فرامرز را نداشت ، در آوردگاه تيز شد و خواست تا با تيغى كه به فرامرز مىزند ، سر نامدار او را بر خاك افكند . ليك تيغ به گردن اسپ خودش خورد و سر آن اسپ بادپاى از تن جدا شد و بر زمين افتاد . در همان هنگام فرامرز ، او را كه پياده شده بود ، تباه ساخت . از خون ، خاك آوردگاه\r\n\r\n","description":"","footnote":" ( 1 ) - اين بيت در نسخهء بروخيم وجود ندارد و در نسخهء ژول مُل عين همين بيت كه در اينجا ذكر شده ، در داستان كاموس هم آمده است و الوا به عنوان نيزه‌دار رستم در آن جنگ كشته شد . اگر بيت صحيح باشد ، بايد يا معتقد شد به اين نظر كه 2 تن به نامهاى الوا نيزه‌دار رستم بوده‌اند و يا اين كه الوا را منصب دانست ، نه نام .  ( 2 ) - اين نام در بندهش به صورت مهرتَريش آمده است . ص 151 . ","page_name":" 549 ","page_number":547},
  {"content":"\r\n\r\nلآلگون گشت « 1 »  .\r\nچون بهمن برادرش را كشته و زمين را بر زير او همچون گل آغشته ديد ، به نزديك اسفنديار در آن جايى كه آتش كارزارشان برافروخته گشته بود ، آمد و به دو گفت : اى نرّه شير ژيان ، سپاهى از آن سگزيان به جنگ ما آمد و دو پسر تو - نوش‌آذر و مهرنوش - به زارى به دست سگزيان كشته شدند . اكنون تو در اين نبردى و آن جوانان شاهزاده به زير خاك هستند و ما پر از درديم . همانا كه از براى كردار نابخردان ، اين ننگ تا جاودان بر اين دودمان بماند . دل اسفنديار بيدار با شنيدن آن سخنان پر از خشم گشت و مغزش پر از باد و چشمش پر از تاب شد و به رستم گفت :\r\nاى بدنشان ، آيا پيمان گردنكشان اين چنين است ؟ تو گفتى كه سپاهيان را به جنگ نمىآورم . ليك تو هيچ آبرويى ندارى . از من و كردگار شرم نمىدارى و نمىترسى كه در روز رستاخيز از تو بپرسد . نمىدانى كه مردان پيمان شكن در پيش انجمن ستوده نباشند . دو تن از سگزيان ، دو پسر مرا كشته‌اند و از آن خيره‌سرى هم بازنگشته‌اند .\r\nرستم كه چنين شنيد ، سخت اندوهگين گشت و بسان شاخ درختى بلرزيد . پس به جان و سر شاه و به خورشيد و شمشير و دشت نبرد سوگند خورد كه : من هرگز به جنگ فرمان نداده‌ام و كسى را كه چنين كارى بكرد ، نستوده‌ام . اكنون مىروم و اگر برادرم به اين كار رهنمون بوده ، دو دستش را مىبندم . فرامرز را نيز با دو دست بسته به پيش شاه يزدان پرست مىآورم . آنگاه تو آنها را به كين آن گرانمايگان بكش و بيهوده بر اين كار مشور . ليك اسفنديار به رستم گفت : اگر به كين طاووس ، خون مار را بريزيم ، بد و ناخوش باشد و آيين شاهان سركش نباشد . پس تو اى بدنشان ، چارهء كار خويش بساز زيرا كه روزگارت بسر آمد . بدان كه اكنون با اين تير ، تن رخش را با دو رانت - همچون آبى كه با شير بيآميزند - برآميزم تا از اين پس ديگر هيچيك از بندگان با شاه خود كين نجويند . اگر زنده بمانى ، دستت را ببندم و بىدرنگ تو را به\r\n\r\n","description":"","footnote":" ( 1 ) - ثعالبى ، تاريخ غررالسير ، ص 213 . ","page_name":" 550 ","page_number":548},
  {"content":"\r\n\r\nنزد شاه ايران ببرم . اگر هم كه با پيكان تيرم كشته شوى ، پس آن را به پاى خون آن دو پسر گرانمايه‌ام بگذار . رستم كه چنين شنيد ، به اسفنديار گفت : از اين گفتگو هيچ بجز كاهش آبروى نرسد . پس به يزدان بگراى و به دو پناه ببر « 1 »  ، زيرا كه او بر نيكويى راهنماى است .\r\nگريختن رستم به بالاى كوه\r\nپس كمان و تير خدنگ برگرفتند و ديگر رنگ از روى خورشيد گم شد . از پيكانهايشان آتش بيافروختند و زرهها را بر تن بدوختند . دل اسفنديار از آن كار تنگ شد و ابروها و چهره‌اش پر از چين گشت . چون او به تير و كمان دست مىبرد ، ديگر بىگمان كسى از تير او رهايى نمىيافت . پس اسفنديار دلير چنان كمان چرخ « 2 »  را بركشيد كه رنگ خورشيد نيز به زردى زرير گشت . در آن كمان ، تيرى با پيكان الماس نهاد كه زره در پيش آن همچون كاغذ بود . چون اسفنديار تير را از كمان رها ساخت ، تن رستم و رخش جنگى زخمى گشت . اسفنديار همچنان به گِرد رستم مىگشت .\r\nليك تير رستم بر او كارگر نيآمد . چون تير از دست اسفنديار شاه رها شد ، تن رستم زخمى گشت . ليك تير رستم نامدار بر او كارگر نيآمد و از كارزار فرو ماند . پس با خود گفت : اين اسفنديار پهلوان ، رويين تن است . تن رخش از آن تيرها سست گشت .\r\nديگر تن اسپ و رستم زخمى گشته و از كار فرو مانده بودند .\r\nرستم كه چنين ديد ، بيچاره‌وار همچون باد از رَخش فرود آمد و به سوى بالا روان شد . آن رَخش رخشان نيز ديگر با رستم بيگانه شد و به سوى خانه رفت . از\r\n\r\n","description":"","footnote":" ( 1 ) - در نسخهء ژول مُل ، ص 1318 ، بيت 3519 آمده :\r\nبيزدان گراى و ز يزدان كشاى * كه اويست بر نيكويى رهنماى\r\nليك مصرع اول اين بيت در نسخ بروخيم ، ج 6 ، ص 1696 و مسكو ، ج 6 ، ص 286 بدين گونه آمده :\r\n« به يزدان پناه و به يزدان گراى » ^ CENTER كه صحيح به نظر مىرسد .  ( 2 ) - كمان چرخ به كمان سخت گفته مىشود . برهان قاطع ، ماده چرخ . ","page_name":" 551 ","page_number":549},
  {"content":"\r\n\r\nبالاى رستم خون مىرفت و آن كوه بيستون ، سست و لرزان گشته بود . چون اسفنديار او را بدانگونه ديد ، بخنديد و به دو گفت : اى مهتر نامدار ، چرا نيروى آن پيل مست كم شد ؟ از چه رو آن كوه آهن از پيكان زخمى گشت ؟ آن مردانگى و گرز تو و آن فرّه و شكوه تو به هنگام رزم كجا رفت ؟ چرا چون آواى شير ژيان را بشنيدى ، به آن بالا گريختى ؟ چرا آن شير جنگى همچون روباه شد و اين چنين دستش از جنگ كوتاه گشت ؟ تو همانى كه ديو از تو گريان مىشد و دد از گرماى تيغ تو بريان مىگشت .\r\nاز سوى ديگر ، زواره جاى پاى رخش رخشان را بديد كه با آن زخم از رود بگذشته بود . پس گيتى به پيش چشمش سياه شد و خروشان به آن جايگاه جنگ بتاخت . ناگاه تن رستم جنگ جو را آن چنان زخمى يافت و زخمهايش را نابسته ديد .\r\nپس به دو گفت : برخيز و بر اسپ من سوار شو تا از براى تو گبر كين بر تن كنم . ليك رستم به او گفت : به پيش زال برو و او را بگوى كه ديگر رنگ و بوى از اين دودمان سام برفت . اينك بنگر كه چارهء كار چيست ؟ اى زال ، بدان كه اگر من از پيكان اسفنديار زنده بمانم ، چنين مىدانم كه گويى امروز در اين انجمن از مادر زاده شده‌ام . پس چون رفتى ، تنها رخش را چاره بكن . من نيز اگر زنده بمانم ، از پسِ تو خواهم آمد . زواره كه چنين شنيد ، از پيش برادر به جستجوى رخش شتافت .\r\nاسفنديار كه در پايين بود ، خروشيد كه : اى رستم نامدار ، تا به كِى مىخواهى اين چنين در آن بالا باشى ؟ چه كسى تو را راهنما خواهد گشت ؟ كمان از دست بيافكن و ببربيان از تن بيرون كن و بند از ميان بگشاى . پشيمان بشو و دست خود را به بند بده تا از اين پس از من گزندى نيابى . تو را با اين زخمى كه دارى ، به پيش شاه مىبرم و اگر چه آن گناهان را كرده‌اى ، ليك تو را بىگناه بدانجا مىبرم . ولى اگر آهنگ جنگ دارى ، پس آخرين اندرزهاى « 1 »  خودت را بكن و كسى را بجاى خود نگاهبان\r\n\r\n","description":"","footnote":" ( 1 ) - اندرز در اينجا به معنى وصيت است . ","page_name":" 552 ","page_number":550},
  {"content":"\r\n\r\nاين سرزمين بساز و از براى هر گناهى كه كرده‌اى ، از يزدان پوزش بخواه . سزاوار باشد اگر گناهت را ببخشايد . شايد كه پروردگار دادگر راهنمايت باشد تا از اين سراى سپنجى درگذرى .\r\nرستم كه چنين شنيد ، گفت : اكنون ديگر بيگاه گشت و دست ما از رزم كوتاه شد .\r\nپس امشب را با آرامش بازگرد زيرا در شب تيره هرگز كسى نبرد نمىجويد . من نيز اكنون تنها به سوى ايوان مىروم و چندى مىآسايم و همهء زخمهاى خود را مىبندم . آنگاه خويشاوندان نامدار خويش همچون زواره و فرامرز و زال را به پيش خود مىخوانم و هرچه فرمان توست ، همان مىكنم . اسفنديار رويين تن به دو گفت :\r\nاى پير پر منش و ناسازگار ، تو مردى بزرگ و زورآزمايى و چاره و نيرنگ و دانش بسيار مىدانى . ليك اگر چه پيوسته فريب تو را ديده‌ام ، ولى نمىخواهم نشيب تو را ببينم . امشب را به جان زينهارت دادم . پس چون به ايوان برسى ، آهنگ كژّى مكن .\r\nهمهء آنچه از من پذيرفتى ، بكن و ديگر سخنى با من مگوى . رستم گفت : اين چنين كنم . مىروم و زخمهايم را چاره‌اى مىسازم . چون رستم از پيش اسفنديار برفت ، اسفنديار از پشت سر به او نگاه كرد تا ببيند كه آن نامدار چگونه مىرود « 1 »  .\r\nاز سوى ديگر ، چون رستم بسان كشتى بر رود بگذشت ، از يزدان تن خود را درود داد و به داور دادگر و پاك گفت : اگر من از اين زخمها نابود شوم ، ديگر چه كسى از گردنكشان ، كين مرا خواهد خواست و چه كسى دل و انديشه و آيين مرا خواهد گرفت ؟ چون اسفنديار از پشت سر به او بنگريست و او را در آن سوى رود ، در خشكى بديد ، با خود گفت : براستى كه اين را مَرد نخوانند . او ژنده پيلى باشكوه است . پس رستم كه از آن زخم پيكان پر از شتاب شده بود ، با آن زخمها از رود بگذشت .\r\nاسفنديار در شگفت گشته بود و پيوسته به داور كامكار مىگفت : همانا كه تو چنان\r\n\r\n","description":"","footnote":" ( 1 ) - ثعالبى ، تاريخ غررالسير ، ص 214 - 213 . ","page_name":" 553 ","page_number":551},
  {"content":"\r\n\r\nآفريدى كه بخواستى و اين تو بودى كه زمين و زمان را بيآراستى .\r\nچون اسفنديار نامور بازگشت ، از سراپرده خروشى برآمد . پشوتن پر از درد و جوش از براى نوش‌آذر پهلوان و مهرنوش بيآمد . سراپردهء شاه پر از خاك و همهء جامه‌هاى بزرگان چاك چاك بود . اسفنديار از اسپ فرود آمد و سر آن كشتگان را در كنار خود نهاد و پيوسته به زارى مىگفت : اى دو پهلوان جوان كه جانتان در اين كالبد ، ناتوان گشت . آنگاه اسفنديار به پشوتن گفت : برخيز و اين چنين بر اين كشتگان خون گريه مكن . زيرا از خون ريختن ، سودى نمىبينم .\r\nهمه مرگ راييم برنا و پير * به رفتن خرد بادمان دستگير\r\nپس اسفنديار آن دو پسر را در گاسونهء زرّين و تخت ساگ « 1 »  نهاد و به پيش شاه ايران بفرستاد . پيامى نيز به نزد پدر فرستاد و او را گفت : آن شاخ خِرد تو ببار آمد . اين تو بودى كه كشتى به آب انداختى و از رستم ، چاكرى بخواستى . پس چون گاسونهء نوش‌آذر و مهرنوش را ببينى ، ديگر به جاماسپ گوش مسپار . اكنون روزگار اسفنديار آرام است . ليك نمىدانم كه او چه از روزگار خواهد يافت ؟ تو بر تخت ناز بنشسته‌اى و او درگذر است . ولى آن تخت و ناز براى تو جاودان نخواهد ماند . آنگاه اسفنديار با سوگ و درد بر تخت بنشست و پيوسته از رستم سخن براند و به پشوتن گفت : شير نيز از چنگال آن مرد دلير مىپيچد . امروز من چون به رستم پيل تن با آن زور و بالايش نگاه كردم ، يزدان پاك را - كه اميد و ترس و باك ازوست - نيايش بكردم . زيرا پروردگار ، او را بدانگونه آفريد ، پس بر آن آفرينندهء گيهان ، آفرين باد .\r\nچنين كارهايى به دست رستم برفت . نهنگ درياى چين و پلنگ خشكى را نيز درمىكشيد . ليك من چنان تن او را با تير زخمى بكردم كه از خون او خاك بسان آبگير شد . پس رستم با پيمانى كه با من بكرد ، با آن گبر و شمشير به سوى رود شتافت و با اين كه سراسر تنش پر از پيكان تير بود و آن همه زخم بر تن داشت ، از آن\r\n\r\n","description":"","footnote":" ( 1 ) - ساگ همان چوب ساج است . ","page_name":" 554 ","page_number":552},
  {"content":"\r\n\r\nآبگير بگذشت . اكنون چنين گمان مىكنم كه چون او به ايوان برسد ، ديگر روان از تنش بيرون خواهد شد .\r\nسگالش رستم با خويشان\r\nاز سوى ديگر چون رستم به ايوان رسيد ، زال او را بدانگونه ديد . زواره و فرامرز از ديدن آن زخمهاى او گريان و بريان شدند . رودابه نيز موى از سر مىكَند و از آواى ايشان ، روى خود را زخم مىزد . پس زواره بيآمد و ميان رستم بگشود و بدين سان آن ببر بيان را از تن او بيرون كشيدند . همهء دانايان كشورش نيز بيآمدند و در كنارش نشستند . آنگاه رستم بفرمود تا رخش را به پيش او آورند . زال موى خود مىكَند و رويش را بر آن زخمهاى رستم مىماليد و مىگفت : من با اين پيرانه سر زنده مانده‌ام ، ليك پسر گرامى خود را بدين سان ديدم « 1 »  .\r\nرستم گفت : ديگر از اين اندوه چه سودى مىرسد ؟ آنچه رخ داد ، سرنوشت بود . ليك اكنون كارى دشوارتر در پيش است كه جان من از آن پر دردتر است . زيرا من هرچه از اسفنديار سنگدل پوزش بخواهم و با او نرمى كنم ، او تنها ناخوشى مىجويد و در گفتار و كردار ، گردنكش است . من در هر سوى گيتى برفتم و از آشكار و نهان آن آگهى يافتم . كمرگاه ديو سپيد را گرفتم و او را بسان شاخ بيدى بر زمين زدم . ولى اكنون از آن زور اسفنديار و آن سرنوشت كارزار مىتابم . تير خدنگ من از سندان نيز مىگذشت و سپر در برابر آن زبون بود . ليك هر چند آن را بر گبر اسفنديار بزدم ، چنان بود كه گويى خار بر سنگ مىريزند . تا كنون اگر دست به سوى سنگ نيز مىبردم ، آن سنگ در دستم همچون\r\n\r\n","description":"","footnote":" ( 1 ) - در نسخهء ژول مُل ، ص 1322 ، بيت 3613 آمده :\r\nهمى گفت من زنده با پير سر * نديدم بدين سان گرامى پسر\r\nاما در نسخ بروخيم ، ج 6 ، ص 1701 و مسكو ، ج 6 ، ص 292 بجاى « نديدم » ، « بديدم » آمده كه صحيح مىباشد . ","page_name":" 555 ","page_number":553},
  {"content":"\r\n\r\nبادرنگ « 1 »  مىشد . ولى چون كمربند اسفنديار را بگرفتم ، دستم را خوار كرد . اگر نهنگ نيز تيغ مرا مىديد ، خود را به زير سنگ نهان مىساخت . ليك اكنون نه آن جوشن را بر تنش مىبُرد و نه آن پارهء پرنيان را كه بر سر دارد . يزدان را سپاسگزارم كه سرانجام شب تيره شد و چشم او به آن تيرگى خيره گشت و من از چنگ آن اژدها برستم . ولى نمىدانم كه آيا با اين رستن ، رهايى خواهم يافت ، يا نه ؟ اكنون چون مىانديشم ، مىبينم كه جز اين راهى ندارم كه فردا سوار بر رخش گردم و به جايى بروم كه او هيچ نشانى از من نيابد . آنگاه اگر چه او در زابلستان كشتارى بكند ، ولى سرانجام از آن كار سير مىگردد اگر چه او از بد ، دير سير مىشود .\r\nزال كه چنين شنيد ، به دو گفت : اى پسر ، اكنون كه سخنانت به پايان رسيد ، هوشيار باش و گوش بسپار . بدان كه :\r\nهمه كارهاى جهان را در است * مگر مرگ كآن را درى ديگر است\r\nمن چاره را در اين مىدانم كه سيمرغ را بر اين كار به يارى بخوانم . پس تو نيز اين چاره را برگزين . اگر سيمرغ ، مرا در اين كار راهنما گردد ، اين كشور بر جاى خواهد ماند . و گرنه سرزمينمان به دست اسفنديار بد و بدپسند ، ويران خواهد شد .\r\nچاره ساختن سيمرغ ، رستم را\r\nپس چون هر سه بر آن انديشه گشتند ، سپهبد به بالاى يك بلندى برفت و سه بوى سوز پر از آتش نيز از ايوان با خود ببرد . آن سه پهلوان هوشيار نيز با او برفتند . چون زال افسونگر به آن بالا رسيد ، پَرى را از ميان ديبا بيرون آورد و در آن بوى سوز ، آتشى برافروخت و اندكى از آن پَر را بر آن آتش بسوزانيد . چون پاسى از آن شب تيره بگذشت ، گويى آسمان همچون ابر سياهى گشت . در همان هنگام چون سيمرغ\r\n\r\n","description":"","footnote":" ( 1 ) - بادرنگ هم به نوعى از خيار گفته مىشود و هم به ترنج كه همان بالنگ باشد . ","page_name":" 556 ","page_number":554},
  {"content":"\r\n\r\nاز آسمان بنگريست و درخشيدن آن آتش تيز را - كه زال با داغ و درد در پيش آن نشسته بود - بديد ، فرود آمد . زال با آن بوىسوز به پيش او شتافت و او را بسيار ستود و نماز برد . آنگاه آن سه بوىسوز پر از داربوى را به پيش سيمرغ نهاد و خون بگريست « 1 »  .\r\nسيمرغ كه چنين ديد ، به دو گفت : اى شاه ، چه شده كه اين گونه به اين دود نياز يافتى ؟ زال گفت : اين بدى كه از يك بدنژاد به من رسيد ، به دشمن برسد .\r\nبدان كه تن رستم شيردل زخمى شده و مرا ياراى تيمار او نيست . از آن زخمها بيم جان او مىرود چرا كه هرگز كسى به مانند آن نديده است . رَخش نيز گويى كه بىجان شده است . شب و روز از زخم آن پيكانها به خود مىپيچد . اسفنديار به اين كشور آمده و بجز كارزار هيچ نمىجويد . سرزمين و گنج و تخت نمىخواهد . ليك از درخت ، بُن و بار آن را مىخواهد .\r\nسيمرغ كه چنين شنيد ، به دو گفت : اى پهلوان ، از براى اين كار ، خسته روان مباش .\r\nاينك سزاوار است كه آن رَخش و آن رستم سرفراز را به من بنمايى . پس زال كسى را به نزد رستم فرستاد و به دو گفت : چندى با هر چاره‌اى كه هست سر برافراز و به اينجا بيا و بفرماى تا رخش را نيز همچنان بىدرنگ به پيش من آورند . چون رستم به بالاى آن بلندى رسيد و آن مرغ روشندل او را بديد ، به رستم گفت : اى ژنده پيل بلند ، به دست چه كسى اين چنين نژند گشته‌اى ؟ چرا رزم اسفنديار را بجستى و آتش در كنار خود افكندى ؟ زال به دو گفت : اى مهربان ، اكنون كه چهرهء پاك خود را به ما نمودى ، اگر رستم تندرست نگردد ، ديگر چه جايى در گيتى مىخواهم ؟ همهء سيستان را يك سره ويران كنند و كنام پلنگان و شيران سازند . اين دودمان ما نيز از بُن بركنده شود . اكنون چه بايد بكنيم ؟ سيمرغ به آن زخمهاى رستم بنگريست . پس چهار پيكان تير را ازو بيرون كشيد و با نوك خود ، خون آنها زخمها را بكشيد و پَر خود را بر آن زخمها بماليد . رستم\r\n\r\n","description":"","footnote":" ( 1 ) - ثعالبى مىنويسد كه زال فرمود تا بره‌ها و گوسفندانى را بكشند و پوست آنها را بر كَنند . آنگاه آن گوسفندان پوست كنده را در پيش سيمرغ نهاد . سيمرغ نيز از آنها بخورد . تاريخ غررالسير ، ص 214 . ","page_name":" 557 ","page_number":555},
  {"content":"\r\n\r\nبىدرنگ با زور و فرّ گشت . آنگاه سيمرغ به دو گفت : اين زخمها را ببند و يك هفته بدور از هر گزندى باش . يك پَر مرا نيز در شير ، تَر بگردان و بر اين زخمهاى تير بمال .\r\nسپس رخش را نيز همانگونه پيش خواست و نوك خود را به دست راست فرو كرد و شش پيكان تير از گردن رخش بيرون آورد . ديگر هيچ جاى رخش ، زخمى يا بسته نبود . پس ناگهان خروشى برآورد « 1 »  .\r\nرستم كه چنين ديد ، با دلى شاد بخنديد .\r\nآنگاه سيمرغ به رستم گفت : اى پهلوان پيل تن ، تو كه در هر انجمنى نامدار هستى ، چرا از اسفنديار - كه رويين تن و نامدار است - رزم بجستى ؟ رستم به دو گفت : اگر او از بند كردن من سخن نمىگفت ، مرا نژند نمىساخت . زيرا براى من اگر در جايى از جنگ باز بمانم ، كشتن آسانتر از ننگ و بند باشد . ليك سيمرغ به دو گفت : بدان كه اگر در برابر اسفنديار سرت به خاك آيد ، ننگ نباشد . زيرا كه آن پاك تن ، شاهزاده‌اى رزم زن است كه فرّهء ايزدى دارد . اينك با من پيمان ببند كه از جنگ جستن پشيمان شوى و ديگر به هنگام كوشش و كارزار ، بر اسفنديار فزونى نجويى . فردا به پيش او پوزش بخواه و چرب زبانى بكن و تن و جان خود را برخىِ او بساز . پس اگر روزگار او بسر آمده باشد ، بىگمان پوزش تو را نخواهد پذيرفت . آنگاه من برايت چاره‌اى خواهم ساخت و سرت را به خورشيد برمىافرازم . رستم كه چنين شنيد ، ديگر از انديشهء آن بند رها شد و شاد گشت . پس به سيمرغ گفت : اگر آسمان بر سرم تيغ نيز ببارد ، از گفتار تو نمىگذرم . سيمرغ به دو گفت : اينك از سرِ مهربانى ، راز آسمان را با تو مىگويم . بدان كه هر كسى كه خون اسفنديار را بريزد ، روزگار بر او شكست آورَد و تا زنده باشد هم از رنج رهايى نيابد و هيچ گنجى برايش نماند . در اين گيتى برايش شوربختى باشد و چون درگذرد ، رنج و سختى برايش به پيش آيد . اينك اگر به اين گفته همداستان گردى و به دشمنت دلاور شوى ، همين امشب ، تو را شگفتىاى مىنمايم و لبت را از گفتار بد مىدوزم . پس برو و بر رخش رخشنده سوار شو و يك\r\n\r\n","description":"","footnote":" ( 1 ) - ثعالبى ، تاريخ غررالسير ، ص 214 . ","page_name":" 558 ","page_number":556},
  {"content":"\r\n\r\nدشنهء آبگون برگزين .\r\nچون رستم آن سخنان سيمرغ را بشنيد ، ميان را ببست و بر رخش سوار شد و براند . تا رستم به پيش دريا رسيد ، همه‌جا را از آن سيمرغ ، تيره ديد . چون به نزديك دريا رسيد ، آن مرغ گردنفراز فرود آمد . بر آن خاك ، گزى ديد كه سر به بالا برآورده بود . پس آن مرغ فرمانروا كه از بادش بوى مشك مىآمد ، در كنار آن گز بنشست و بفرمود تا رستم به پيش او برود . آنگاه سيمرغ پَر خود را بر تارك رستم بماليد و به دو گفت : از ميان اين شاخه‌هاى گز ، شاخى راست‌تر كه سرش بلندتر و تنش باريك تر باشد ، برگزين و بدان كه مرگ اسفنديار با اين شاخهء گز باشد . پس اين چوب را ناچيز مشمار . اين چوب را بر آتش راست كن و پيكان نغز و كهنى را با پَرى بر آن بنشان . من اين گونه تو را راه گزند رساندن به او نمودم . چون رستم آن شاخهء گز را ببريد ، به ايوان بازگشت . در آن راه ، سيمرغ بر فراز سرش راهنماى او بود . پس به دو گفت : اكنون چون اسفنديار از تو كارزار بجويد ، تو ازو خواهش كن و با خوبى و راستى سخن بگوى و هيچ به راه كاستى مرو . باشد كه او با سخنان شيرين از جنگ باز گردد و آن روزگار كهن به يادش آيد كه تو آن همه از براى بزرگان ، گيتى را با رنج و سختى پوييدى . ليك چون ازو بسيار پوزش بخواهى و او نپذيرد و پيوسته تو را از فرومايگان بشمارد ، تو كمان را به زه كن و اين چوب گز را كه در بادهء انگور پرورده‌اى ، با هر دو دست - بسان مردم گزپرست - به چشم او بزن . بخت او به چشمش مىباشد . پس اگر خشمگين نگردى ، روزگار ، آن تير را راست به چشم او مىزند .\r\nآنگاه سيمرغ ، زال را در برگرفت و او را پدرود كرد و با دلى شاد از آن جايگاه پريد « 1 »  .\r\n\r\n","description":"","footnote":" ( 1 ) - ثعالبى چگونگى هدايت سيمرغ ، رستم را به تيرگز با اندكى تفاوت روايت كرده ، وى مىنويسد : « سيمرغ به زال كه زبانش را مىدانست - چون سيمرغ هفت سال دايگى زال كرده بود - گفت : اكنون بايد رستم بر پشتم نشيند تا او را به جزيره‌اى كه رستنگاه درخت گز است ببرم و شاخه‌اى از درخت گز به او نشان دهم تا از آن تيرى بسازد و چون با اسفنديار به نبرد برخيزد ، آن را به سوى چشم او بيفكند و كارش را بسازد . چه جز اين ، چيزى بر اسفنديار كارگر نيست . زال سخنان سيمرغ را براى رستم ترجمه كرد . رستم از اين گفته شاد گشت و آماده شد و كاردى تيزتر از جدايى و برنده‌تر از سرنوشت برگرفت و بر پشت سيمرغ نشست . سيمرغ با پروازى تندتر از آذرخش او را به جزيره رساند و شاخه را بر او نشان داد . رستم آن را بريد و با دورانديشى تمام نگاه داشت . سيمرغ او را به خانه بازگردانيد . زال پيشتر ، گوسفند و بره‌هاى بريان را براى خوراك سيمرغ آماده كرده بود . چون سيمرغ به زمين نشست و رستم را بر زمين نهاد ، زال او را نماز برد و خوراك وى پيشش آورد . سيمرغ از آن خورد و رستم را به آشتى با اسفنديار و دور افكندن كينه سفارش كرد و گفت : او در بزرگوارى و مردانگى يگانهء روزگار است ولى اگر آشتى را نپذيرفت ، نابوديش در همين تير است . پس زال را بدرود گفت و پرواز كرد » . تاريخ غررالسير ، ص 215 - 214 . ","page_name":" 559 ","page_number":557},
  {"content":"\r\n\r\nچون رستم او را در آسمان بديد ، آتشى برافروخت و چوب گز را بر آن گرفت و سپس آن را از بادهء انگور مست و شاداب كرد . آنگاه پيكانى تيز در آن بنشاند و چون درست شد ، پرهايى نيز بر آن نشاند .\r\nبازگشتن رستم به جنگ اسفنديار\r\nچون سپيده‌دم در ميان آن شب تيره از كوه دميد ، رستم جامهء نبرد بپوشيد و گيهان آفرين را ياد بكرد . آنگاه به پيش سپاه نامدار ايران برفت تا از اسفنديار ، كين و رزم بجويد . پس رستم چاره‌جوى به بالاى بلندى رفت و برخروشيد كه : اى رزمجوى ، تا كِى مىخواهى اين چنين بخوابى ؟ بدان كه رستم زين بر رخش نهاده است . از اين خواب خوش برخيز و با رستم كينه‌كش درآويز . چون اسفنديار آواى رستم را بشنيد ، ديگر جنگ افزار گران در پيشش خوار گشت و به پشوتن گفت :\r\nبراستى كه شير نيز در نزد مرد جادوگر ، دلير نباشد . گمان نمىكردم كه رستم بتواند اين گبر و ببر بيان و كلاهخودش را از اين راه به ايوان بكشاند . آن رخش نيز كه در زير اوست ، تنش از آن همه پيكان پيدا نبود . ليك شنيده‌ام كه زال جادو پرست در هر كارى به خورشيد دست مىيازد و چون خشم بيآورد ، ديگر از همهء جادوان نيز مىگذرد .\r\nپس من با خِرد توان برابرى با او را ندارم . پشوتن كه چنين شنيد ، گريان به دو گفت :\r\nاندوه و خشم بر دشمنت باد . تو را چه رسيده كه امروز پژمرده هستى ؟ همانا كه\r\n\r\n","description":"","footnote":"","page_name":" 560 ","page_number":558},
  {"content":"\r\n\r\nشب خواب به چشمت نيآمده است . براستى كه در گيتى كار اين دو پهلوان چه بود كه اين همه بايد رنج برده شود ؟ نمىدانم كه بخت چه كسى كُندرو گشته كه پيوسته كين مىآورَد ؟ پس اسفنديار پهلوان جوشن بپوشيد و جنگ افزار در دست گرفت . چون روى رستم را بديد ، برخروشيد كه : نامت از گيتى ناپديد باد . اى سگزى ، مگر كمان آن مرد پهلوان و پرخاشخر را فراموش كرده‌اى ؟ تو با جادوى زال بود كه تندرست گشتى ، و گرنه اكنون تن تو در دخمه بود . اكنون رفتى و جادويى بساختى و اين گونه به سوى رزم تاختى . ليك امروز چنان يال تو را بكوبم كه ديگر از اين پس زال ، تو را زنده نبيند .\r\nرستم كه اسفنديار را بدانگونه ديد ، آه سردى از جگر بركشيد و گفت : اى اسفنديار پهلوان برگزيده ، اى كه از كارزار سير نمىگردى ، از يزدان پاك گيهاندار بترس و خِرد و دل خود را گم مكن . بدان كه من امروز از براى جنگ به اينجا نيآمده‌ام « 1 »  .\r\nاز پِى پوزش و آبرو آمده‌ام . پس تو چرا با من به بدى مىكوشى و دو چشم خِرد را مىپوشانى ؟ اينك تو را سوگند مىدهم به دادار زردشت و كيش بهى و نوش‌آذر و فرّهء ايزدى و خورشيد و ماه و اوستا و زند كه دلت را از راه گزند بپيچى و آن سخنانى را كه گذشته ياد نكنى و به خانهء من بيايى تا ببينى كه هر آنچه مىخواهى ، همان مىكنم . در گنجهاى ديرينه‌اى را كه به روزگار دراز گِرد آورده‌ام ، بگشايم و بر اسپان خويش بار كنم . تو نيز آنها را به گنجور خود بده تا پيش براند . پس از آن هر گاه كه فرمان بدهى با تو به نزد شاه ايران بيآيم . ديگر در آن هنگام اگر شاه مرا بكشد يا بند بفرمايد ، شايسته باشد . بنگر كه داناى پيشين گفته است كه : هرگز اختر\r\n\r\n","description":"","footnote":" ( 1 ) - در نسخهء ژول مُل ، ص 1327 ، بيت 3741 آمده :\r\nمن امروز نيز بهر جنگ آمدم * پى پوزش و نام و ننگ آمدم\r\nليك در نسخهء بروخيم ، ج 6 ، ص 1709 در مصرع اول بجاى « نيز » ، « نى » آمده و در نسخهء مسكو ، ج 6 ، ص 301 نيز بجاى « نيز » ، « نز » آمده كه هر دو مورد اخير صحيح مىباشند و ضبط مُل غلط است . ","page_name":" 561 ","page_number":559},
  {"content":"\r\n\r\nشوم يار مباد . اينك من پيوسته چاره‌اى مىجويم تا روزگار ، تو را از كارزار سير گرداند .\r\nاسفنديار كه چنين شنيد ، گفت : بدان كه من در روز پرخاش و جنگ ، فريبكار نيستم . تا به كِى مىخواهى از ايوان و خانه‌ات سخن بگويى و رخسار آتش را بشويى ؟ اگر مىخواهى كه زنده بمانى ، نخستين كارى كه مىكنى اين باشد كه به بند ما درآيى . ليك رستم بار ديگر زبان بگشود و گفت : شهريارا ، ديگر از بيداد ياد مكن .\r\nنام مرا زشت و نام خودت را خوار مساز زيرا كه از اين كارزار هيچ بجز بد نيآيد . بدان كه من به تو هزاران گوهر شاهوار با دستبند و گردنبند و گوشواره و هزاران ريدك نوش‌لب - كه شب و روز پرستندهء تخت تو باشند - و هزار كنيزك خلّخى - كه با فرّخى زيبندهء تاج هستند - مىدهم . اى بىهمتا ، در گنج سام و نريمان و زال را در پيشت مىگشايم و همه را به پيش تو گِرد مىآورم . از زابلستان نيز مردانى مىآورم كه همگى از تو فرمان ببرند و در هنگام رزم ، دشمن را شكست دهند . سپس خودم پرستارفش در پيش تو به پيش آن شاه كينه‌كش آيم . پس اى شهريار ، كينه را از دلت دور كن و ديو را در تن خود جاى مده . تو كه شاه و ايزدپرست هستى ، بجز بند هم راهى براى پيروزى بر من دارى . زيرا كه از بند تا جاودان بر من نام بد بماند و از تو هرگز بد نسزد .\r\nليك اسفنديار به رستم گفت : تا به كِى مىخواهى اين سخنان نابكار را بگويى ؟ به من مىگويى از راه يزدان و از فرمان شاه بگرد . بدان كه هر كسى كه سر از فرمان شاه بپيچد ، خداوند را افسون كرده باشد . پس با خيره‌سرى چنين سخنانى مگوى و بجز بند يا رزم هيچ مگوى .\r\nتير انداختن رستم ، اسفنديار را به چشم\r\nديگر رستم بدانست كه در پيش اسفنديار ، لابه به كار نمىآيد . پس كمان را به زه\r\n\r\n","description":"","footnote":"","page_name":" 562 ","page_number":560},
  {"content":"\r\n\r\nكرد و آن تير گزى كه پيكانش را با بادهء انگور آب داده بود ، در كمان براند . پس در نهان خداوند را خواند و گفت : اى دادار پاك خورشيد ، اى فزايندهء دانش و فرّ و زور ، اين جان پاك و روان و توان مرا مىبينى كه اين همه مىكوشم تا مگر اسفنديار سر از كارزار بپيچد . تو خود مىدانى كه او بيدادگر شده و پيوسته به جنگ و مردانگى خود مىنازد پس تو كه آفرينندهء ماه و تير هستى ، از براى اين گناه ، مرا پادافره « 1 »  مده .\r\nچون اسفنديار خودكامه و جنگ جو بديد كه رستم در آمدن به جنگ درنگ كرده ، به دو گفت : اى سگزى بدگمان ، آيا جانت از آن تير و كمان سير نشد ؟ اكنون تير گشتاسپى و دل شير و پيكان لهراسپى را خواهى ديد . ليك تهمتن زود همچنان كه سيمرغ فرموده بود ، آن تير گز را در كمان براند و بر چشم اسفنديار بزد . ناگهان گيتى به پيش چشم اسفنديار نامدار سياه شد . بالاى آن سرو سهى خم آورد و دانش و فرّهى ازو دور شد . سر آن شاه يزدان پرست نگون گشت و آن كمان چينى از دستش بيافتاد . يال آن اسپ سياه را در دست گرفت و خاك آن آوردگاه از خونش لآلگون گشت .\r\nرستم كه چنين ديد ، به اسفنديار گفت : سرانجام آن تخم زفتى را ببار آوردى . تو همانى كه مىگفتى من رويين تنم و آسمان بلند را نيز بر زمين مىزنم . ليك با يك تير از كارزار برگشتى و بر آن اسپ نامدار بخفتى . هم اكنون سرت بر خاك آيد و دل مادر مهربانت بر تو بسوزد . در همان هنگام ناگهان سر آن شاه نامبردار از پشت آن اسپ سياه نگونسار گشت . چندى اين چنين بود تا اين كه بار ديگر هوش بيافت و بر آن خاك بنشست و گوش بگشاد . پس خودش سر آن تير را بگرفت و از چشمش بيرون كشيد و همهء آن پَر و پيكان تير را در خون كشانيد .\r\nاز سوى ديگر ، در همان هنگام به بهمن آگهى رسيد كه ديگر آن فرّ شاهنشاهى تيره شد . پس به پيش پشوتن آمد و به دو گفت : پيكار ما با درد جفت شد . تن\r\n\r\n","description":"","footnote":" ( 1 ) - پادافره به معناى كيفر بد است . ","page_name":" 563 ","page_number":561},
  {"content":"\r\n\r\nاسفنديار ژنده پيل بر خاك آمد و گيتى بر ما همچون شبى تيره گشت . پس هر دو از پيش سپاه ، پياده به نزد اسفنديار پهلوان دويدند . چون به آنجا رسيدند ، بر جنگى او را پر از خون و تيرى پر خون نيز در دستش بديدند . پشوتن جامهء خود را چاك بكرد و خروشان خاك بر سر بريخت . بهمن نيز بر آن خاك مىگشت و رخسار خود بر آن خون گرم مىماليد . پشوتن مىگفت : براستى كه چه كسى از آورندگان كيش و يا بزرگان ، راز گيتى را مىدانند ؟ كسى چون اسفنديار كه از براى كيش با مردانگى شمشير كين بكشيد و گيتى را از بد بت‌پرستان پاك بكرد و هرگز به بدى دست نيازيد ، به روز جوانى نابود گشت و سر تاجورش بر خاك آمد . ليك بدكارى كه گيتى ازو پر از درد و جان آزاد مرد ازو پر از آزار است ، روزگار فراوانى بر او مىگذرد و هرگز از كارزار بد نمىبيند . آنگاه آن جوانان ، اسفنديار شاه را در بر گرفتند و ازو خون را پاك بكردند . پشوتن با رخسارى پر از خون و دلى پر از درد پيوسته بر او مويه مىكرد و به زارى مىگفت : اى اسفنديار پهلوان ، اى شاه و از نژاد شهرياران ، چه كسى اين چنين اين كوه جنگى را از جاى بكَنْد و چه كسى شير ژيان را از پاى بيافكنْد ؟ چه كسى آن دندان پيل پسنديده را بكَند و چه كسى اين كوههء درياى نيل را بيآكنْد ؟ از چشم بد چه بر اين دودمان رسيد ؟ همانا كه بىگمان بر بدكنش ، بد خواهد رسيد . آن دل و هوش و آيين و توانايى و اختر و كيش تو كجا رفت ؟ آن آهنگ تو در رزم كجا شد ؟ كجا شد آن آواز خوشت در بزم ؟ چون گيتى را از بدخواه پاك كردى و هيچ از شير و مار نترسيدى ، اكنون كه روزگار سودمنديت بود ، تو را بر خاك مىبينم .\r\nاسفنديار پر دانش كه چنين شنيد ، گفت : اى مرد داناى بهروز ، اين چنين خود را در پيش من تباه مساز . زيرا كه اين سرنوشت من از آسمان و ماه بود . سرانجام بستر تن زنده ، خاك باشد . پس ، از براى كشتن من بدين سان منال . فريدون و هوشنگ و جم كجا رفتند ؟ از باد آمدند و به دَم بازگشتند . آن نياكان پاك زاده و پاكان برگزيده و سرافراز ما برفتند و جاى خود را به ما سپردند . هيچكس در اين سراى سپنجى نمانَد . من در گيتى ، چه آشكار و چه نهان ، فراوان كوشيدم تا راه يزدان را به جاى\r\n\r\n","description":"","footnote":"","page_name":" 564 ","page_number":562},
  {"content":"\r\n\r\nآورم و در اين راه ، خِرد را راهنماى خود بدارم . ليك چون اين كار از من روشنى گرفت و دست اهريمن از بد بسته شد ، زمانه چنگال تيز خود را بيازيد و ديگر مرا هيچ راه گريزى ازو نبود . اينك اميد آن دارم كه دل و جان من هر آنچه كه در اين گيتى كاشته ، در بهشت بدرود . ولى بدان كه پسر زال ، مرا با مردانگى نكشت . به اين گزى كه در دست دارم ، بنگر . روزگار من از سوى سيمرغ و رستم چاره‌گر با اين چوب بسر آمد .\r\nاين بند و افسونها را زال - كه نيرنگ و بند گيتى را مىشناخت - بساخت .\r\nچون اسفنديار اين سخن را ياد كرد ، رستم با درد بپيچيد و بگريست . پس گفت :\r\nهمانا كه از براى ديو ناسازگار بود كه بهرهء من از روزگار ، تنها رنج شد . همهء آنچه او بگفت ، درست است . او هيچ از راه مردانگى به كژّى نگراييد . براستى كه از آن هنگامى كه من در گيتى كمر پهلوانى بسته‌ام و پيوسته رزم گردنكشان را ديده‌ام ، هيچ سوارى با زره و جوشن كارزار همچون اسفنديار نديده‌ام . من از بيچارگى بود كه به سوى چاره گشتم و سر خود را به او ندادم . چون آن كمان و بر و شست او را بديدم ، از دستش بيچاره گشتم و مرگ او را در كمان خود بساختم و چون روزگارش بسر آمد ، آن تير را بيانداختم . ليك اگر روزگار او باز مىآمد [ و مىبايست باز هم زنده بماند 
  ] ، هرگز اين كار كژّ از من سر نمىزد .\r\nازين خاك تيره ببايد شدن * به پرهيز يك دَم نشايد زدن\r\nدر آن كار بد ، من تنها بهانه‌اى بودم كه با اين تير گز به اين كار پر آوازه مىگردم .\r\nاندرز كردن اسفنديار ، رستم را\r\nآنگاه اسفنديار به رستم گفت : اكنون روزگار من بسر آمد . پس ديگر مپرهيز و برخيز و بدينجا آى ، زيرا كه انديشهء من ديگرگون گشت . باشد كه پند و اندرز مرا بشنوى و با بزرگى خود بكوشى كه آن را بجاى آورى . پس تهمتن به گفتار او گوش\r\n\r\n","description":"","footnote":"","page_name":" 565 ","page_number":563},
  {"content":"\r\n\r\nسپرد و پياده و خروشان به پيش او آمد . با شرم ، خون از ديدگان مىباريد و با آوايى نرم به او مويه مىكرد .\r\nاز سوى ديگر ، چون زال از آن رزمگاه آگهى يافت ، همچون باد از ايوان بيآمد .\r\nزواره و فرامرز نيز بسان بيهوشان برفتند و چندى نشان ايشان را بجستند . چنان خروشى از آن آوردگاه برآمد كه روى خورشيد و ماه تاريك گشت . زال كه بدانجا رسيد ، به رستم گفت : اى پسر ، از پيش با درد جگر بر تو مىگريم زيرا كه از داناى چين و از اخترشناسان ايران زمين چنين شنيده‌ام كه هر كه خون اسفنديار را بريزد ، روزگارش بسرآيد . در اين گيتى برايش رنج و سختى باشد و چون درگذرد ، او را شوربختى بُوَد .\r\nاسفنديار كه چنين شنيد ، به رستم گفت : من بد روزگار را از تو نديدم . زمانه چنين بود و آنچه مىبايست بشود ، رخ داد . اينك هر آنچه گويم ، بايد كه بشنوى . تو بهانه بودى و مرگ من از پدرم بود ، نه از سيمرغ و رستم و تير و كمان . او به من گفت : برو و سيستان را بسوزان زيرا كه نمىخواهم از اين پس سرزمين نيمروز بر جاى باشد . او بكوشيد تا سپاه و تاج و تخت براى او بماند و من از اين سرا رخت ببندم . اكنون تو اين پسر نامور و خردمند و دستور بيدار من - بهمن - را از من پدروار بپذير و هر آنچه به تو مىگويم ، ياد گير . او را با شادى در زابلستان نگاه‌دار و همهء كارهاى بدنژادان را همچون باد بساز . به بهمن آرايش كارزار و نشستنگاه بزم و شكار كردن و آيين مِى و رامش و زخم چوگان و بارگاه و بزرگى و برخوردارى از روزگار بيآموز . زيرا آن جاماسپ - كه نامش گم شود و هرگز به گيتى كام نبيند - چنين گفت كه بهمن از من به يادگار بماند و شهريارى سرافرازتر از من باشد .\r\nتهمتن چون اين سخن را بشنيد ، بر پاى خاست و گفت : اگر تو درگذرى ، من از آنچه گفتى سر نپيچم و همهء آنچه را كه بگفتى ، فرمان ببرم . او را بر تخت نامور پيلسته بنشانم و تاج دلآرايى را بر سرش نهم . اسفنديار كه چنين شنيد ، به رستم گفت : كار من به پايان رسيد ، پس بهمن را نگاهدار باش . بدان كه يزدان گواه و\r\n\r\n","description":"","footnote":"","page_name":" 566 ","page_number":564},
  {"content":"\r\n\r\nراهنماى من به اين كيش بهى است . اگر چه تو نيكويىهاى بسيارى كرده‌اى و شاهان پيشين را پرورده‌اى ، ليك اكنون نام نيك به بد بازگشت و از براى كار من در گيتى پر آوازه شد . بهرهء روان من نيز از اين كار ، اندوه شد . آرى ، خواست پروردگار گيهان آفرين چنين بود .\r\nآنگاه اسفنديار به پشوتن گفت : من از اين گيتى هيچ بجز نساجامه نمىجويم .\r\nپس چون از اين سراى سپنجى درگذرم ، تو سپاهيان را بيآراى و باز گرد . چون به ايران رسيدى ، به پدر بگوى كه : چون كام بيابى ، ديگر بهانه مجوى . زمانه يك سره به كام تو گشت و نام تو بر همهء مُهرها نوشته شد . ليك من از تو چنين اميدى نداشتم ، اگر چه اين بد از جان تاريك تو سزاوار بود . چنان با شمشير داد ، گيتى را راست كردم كه هيچكس را ياراى ياد كردن از تو به بدى نبود . آن هنگام كه در ايران آن كيش بهى راست شد و مىبايست بزرگى و شاهى از آن من مىشد مرا به پيش بزرگان در بند آوردى و نهانى به سوى كشتن فرستادى . اكنون ديگر كام دل خود بيافتى . پس بيآراى و با دلى آرام بنشين . چون زينهار يافتى ، پس ديگر مرگ را دور ساز و در ايوان شاهى خود جشنى بپاكن . تخت و تاج از آن تو و سختى و كوشش و گاسونه و نساجامه از آن من گشت . بدان كه دهگان پير كارآزموده گفته كه : پيكان تير نيز از مرگ نگريزد .\r\nپس با گنج و تاج و تخت ، زينهار مياب و آگاه باش كه روان من چشم به راه توست .\r\nچون بيآيى ، با هم به پيش پروردگار داور رويم و بگوييم و گفتار او را بشنويم . آنگاه [ اى پشوتن 
  ] چون از پيش او بازگردى ، به مادرم بگوى كه اين بار مرگ چنان پرخاش جوى آمد كه در برابر تير او گبر بسان باد بود و اگر كه كوه پولاد هم بود ، از آن گذر مىكرد . اى مهربان ، بدان كه از پسِ من ، تو زود خواهى آمد . پس ، از من مرنج و روان خود را نيز رنجه مدار . روى خود را در پيش انجمن ، برهنه مكن و چهرهء مرا نيز در نساجامه مبين . زيرا كه زارى تو با ديدن من بدانگونه افزوده گردد و كسى از خردمندان ، تو را به اين كار نستايد . مرا از آن خواهران و همسرم نيز كه جويا شوند ، نهان بدار و به آن خردمندان پر هنر بگوى كه : تا جاودان پدرود باشيد . بدانيد كه اين بد\r\n\r\n","description":"","footnote":"","page_name":" 567 ","page_number":565},
  {"content":"\r\n\r\nاز تاج پدر بود كه بر سرم رسيد و جان من براى او كليد در گنج شد . اينك اين جان را به نزديك او فرستادم تا جان تاريكش را شرمگين سازد . اسفنديار ، اين بگفت و دَم تيزى برزد و گفت : از گشتاسپ بر من ستم آمد . همانگاه جان پاك از تنش بيرون شد و تن زخميش بر آن خاك تيره افكنده مانْد « 1 »  .\r\nرستم كه چنين ديد ، با سرى پر از خاك و دلى پر از درد ، بر او جامه چاك كرد و به زارى مىگفت : اى سوار نبرده كه نيايت شاه جنگى و پدرت شهريار بود . نام من در گيتى به خوبى پيچيده بود ليك از گشتاسپ بود كه سرانجامم بد شد . آنگاه چون رستم بسيار بگريست ، به اسفنديار كشته گفت : اى شاهى كه در گيتى بىيار و جفت\r\n\r\n","description":"","footnote":" ( 1 ) - ثعالبى ، تاريخ غررالسير ، ص 218 - 215 بلعمى ، تاريخ بلعمى ، ج 2 ، ص 668 - 667 تاريخ سيستان ، ص 34 مجمل التواريخ و القصص ، ص 52 ، جوزجانى ، طبقات ناصرى ، ج 1 ، ص 145 ابن بلخى ، فارسنامه ، ص 52 ابن اثير ، الكامل ، ج 3 قبل از اسلام ، ص 147 - 146 ميرخواند ، روضة الصفا ، ج 1 ، ص 622 - 606 گرديزى ، زين الاخبار ، ص 54 - 53 دينورى ، الاخبار الطوال ، ص 50 . دينورى در همانجا محل وقوع جنگ ميان رستم و اسفنديار را سرزمينهاى ميان سيستان و خراسان دانسته است . در تجارب الامم فى اخبار ملوك العرب و العجم ، ص 134 - 132 خبر واحد و پر از اشتباهى در اين باره وجود دارد .\r\nاما بناى چندين شهر منسوب به اسفنديار است : الف : گويند اسفنديار به فاصلهء 20 فرسنگى از پشت سمرقند ، سدّى در برابر تركان بنا كرد . اصفهانى ، تاريخ پيامبران و شاهان ، ص 37 مجمل التواريخ و القصص ، ص 52 . ب - در رساله شهرهاى ايران آورده است : « در بلخ بامى ، شهر نوازك را اسفنديار گشتاسپان ساخت ( و ) ورجاوند آتش بهرام را آن جا نشانيد ( و ) نيزهء خويش را آن جا به زد ، ( و ) به يبغو خاقان و سنجبيگ خاقان و چول خاقان و بزرگ خان و گهرم و توزاب و ارجاسپ خيونان شاه پيغام فرستاد كه نيزه مرا بنگريد ، هر كه به بيختن اين نيزه توجه كند ، چونان است ( كه ) به ايرانشهر بتازد » . رساله شهرهاى ايران ، بند 9 - 8 در متون پهلوى ، ص 65 - 64 . ج - گرديزى بناى كهن دژ بلخ را منسوب به اسفنديار دانسته است . زين الاخبار ، ص 54 . د - در ناحيهء سكزه كه ميان كرمان و زابلستان بوده است ، آبى از ميان دو كوه بيرون مىآمد كه يك شاخهء آن تا شمالى يزد و ميبد مىرفت و از دامن تلى مىگذشت كه آن را زاج مىگويند و مىرفت تا نزديكى ناين . طايفه‌اى آن آب را رود سكزه مىگفتند و جمعى كاسه‌رود . در هنگامى كه اسفنديار چند روز در دامن زاج كوه و كنار كاسه‌رود مقام ساخته بود ، در آنجا بنيان شهرى را نهاد كه آن را اسفنديار ناميد . مؤلف صور الأقاليم مىنويسد كه در زمان او آنجا دهى مختصر بوده كه اسفنجود مىخوانده‌اند و مقدارى از آن را ريگ گرفته بود و آن را ريگ دير مىخواندند . صور الأقاليم ، ص 56 - 55 . ح - اسفنديار در هر جا كه بتخانه‌اى يافت ، آن را خراب كرد و به جاى آن آتشكده بساخت . مجمل التواريخ و القصص ، ص 52 . روايت شده كه اسفنديار به فرمان پدرش آتشگاه مينوذر اصفهان را كه از هنگام تهمورس جايگاه بتان بود ، از بتان خالى و آن را آتشگاه ساخت . مجمل التواريخ و القصص ، ص 462 - 461 . از اسفنديار سخنانى باقى مانده است . ر . ك . خواندمير ، مآثر الملوك ، ص 29 . ","page_name":" 568 ","page_number":566},
  {"content":"\r\n\r\nبودى ، روان تو در ميان بهشت باد و بدانديشت هر آنچه كاشته ، بِدرَوَد . زواره كه چنين ديد ، به رستم گفت : رستم نامدار نمىبايست زينهار اسفنديار را [ در بارهء بهمن 
  ] بپذيرد ، زيرا كه :\r\nز دهقان تو نشنيدى آن داستان * كه ياد آرد از گفتهء باستان\r\nكه گر پرورى بچّهء نرّه شير * شود تيز دندان و گردد دلير\r\nچو سر بركشد زود و جويد شكار * نخست اندر آيد به پروردگار\r\nچون دو پهلوان از آن خشم بد برآشوبند ، نخست از اين كار ، بد به ايران رسد .\r\nزيرا شاهى چون اسفنديار كشته شده است . پس از اين پس بد روزگار را خواهى ديد . از بهمن نيز به زابلستان بد رسد و پيران كابلستان از او پيچان شوند . بنگر كه چون او شاه گردد ، كين اسفنديار را به پيش آورَد . ليك رستم به دو گفت : بدان كه نه بدانديش و نه نيكوگمان ، هيچيك را توان پايدارى در برابر خواست آسمان نيست .\r\nمن كارى را برگزيدم كه چون خردمند در آن بنگرد ، از آن به نيكى ياد كند . پس اگر بهمن بد كند ، از روزگار پيچان شود . ليك تو با تندى خود چشم رنج و سختى را مخاران .\r\nآوردن پشوتن ، گاسونهء اسفنديار نزد گشتاسپ\r\nآنگاه رستم گاسونهء آهنين نيكويى بيآورد و بوبى « 1 »  از ديباى چينى بگسترد . پس يك روى آن آهن را با كرف « 2 »  بيآلود و بر آن مشك و خوشبوى بريخت . سپس اسفنديار را نساجامه‌اى از ديباى زربافت بكرد . همهء آن انجمن نامدار به دو خروشان بودند . چون رستم بدين گونه تن روشن اسفنديار را بپوشانيد ، افسرى از پيروزه بر\r\n\r\n","description":"","footnote":" ( 1 ) - بوب به پارسى به معناى فرش است .  ( 2 ) - كَرْف به پارسى به معناى قير است . ","page_name":" 569 ","page_number":567},
  {"content":"\r\n\r\nسرش نهاد و سپس در گاسونه را سخت ببستند . و بدين گونه آن درخت بارور خسروانى برفت . آنگاه رستم چهل استر را برگزيد و بيآورد و از بالاى ايشان ديباى چين بيآويخت و دو استر از آنها را به زير گاسونهء اسفنديار شاه نهاد . سپاهيان با رخسارى زخم زده و مويى كَنده و زبانى شاه‌گوى و روانى شاه‌جوى ، كوسها را نگون ساخته و درفشها را دريده و جامه‌هايى كبود و بنفش بر تن كرده و از چپ و راست و پيش و پس روان بودند . پشوتن در پيش سپاه بود . يال و دُم آن اسپ سياه اسفنديار را بريده و بر آن زينى نگونسار نهاده و گرز و كلاهخود نامور و گبر و جامهء اسفنديار جنگجوى را از زين بيآويخته بودند . و بدين سان سپاه ايران برفت و بهمن كه خون مىگريست ، در زابل بماند . تهمتن او را به ايوان خود برد و همچون جان خويش بپرورانيد .\r\nاز سوى ديگر ، به گشتاسپ از آن كار آگهى رسيد . با شنيدن آن آگهى ، سر شاه نامبردار نگون و همهء جامه‌هايش بر تنش چاك شد و سر و افسرش به خاك آمد .\r\nخروشى به زارى از ايوان برخاست و همهء گيتى پر از نام اسفنديار گشت . در هر سوى ايران كه از آن كار آگهى يافتند ، كلاه بزرگى بر زمين انداختند . گشتاسپ پيوسته مىگفت : اى پاك كيش ، ديگر هرگز زمان و زمين ، كسى چون تو نبيند . از روزگار منوچهر تا كنون هيچ گردنفرازى به مانند تو نيآمد كه با تيغ خود ، كيش را بپالود و همه چيز را بر جاى خود داشت . بزرگان ايران كه چنين ديدند ، خشم گرفتند و چشم خود را از آزرم گشتاسپ بشستند و به آواى بلند گفتند : اى شوربخت ، تو از براى اين تخت شاهى ، كسى چون اسفنديار را به زابل فرستادى و به كشتن دادى تا بر تخت نشينى و تاج شاهى بر سر نهى . پس سرت را از تاج كيان شرم باد و باشد كه زود بخت از تو برگردد . پس همگى از ايوان او برفتند و كاخ و ديوانش پر از خاك شد .\r\nچون مادر و دختران و خواهران اسفنديار از آن كار آگه شدند ، همگى با سرى برهنه و پايى پر از گرد و خاك و جامه‌هايى كه بر تن چاك كرده بودند ، از ايوان برفتند . پشوتن دلسوخته در آن راه مىرفت و در پشت سرش آن گاسونه و اسپ\r\n\r\n","description":"","footnote":"","page_name":" 570 ","page_number":568},
  {"content":"\r\n\r\nسياه بود . آن زنان كه چنين ديدند ، بر پشوتن بيآويختند و همگى از ديدگان خون بريختند و گفتند : در اين گاسونهء تنگ را بگشاى و تن آن كشته را از دور به ما بنماى .\r\nپشوتن در ميان زنان اندوهگين شد و خروشان و گوشت از دو بازو كَنان به آهنگران گفت : رستاخيزى برايم پيش آمد . پس سوهان تيزى بيآوريد . آنگاه سر آن گاسونهء تنگ را باز كرد و بار ديگر مويه آغازيد . چون مادر و خواهران پوشيده رويش رخسار اسفنديار شاه را پر از مشك و با ريشى سياه بديدند ، با دلى پر خون بيهوش گشتند .\r\nسپس چون به هوش آمدند ، همگى خروشان از بالين اسفنديار شاه به نزديك آن اسپ سياه رفتند و با مِهر ، يال و سر او را بسودند . مادرش - كتايون - بر آن اسپ كه اسفنديار شاه بر پشت آن كشته شده بود ، خون مىگريست و مىگفت : اى شوم پِى ، اسفنديار شاه كِى بر پشت تو كشته شد ؟ از اين پس چه كسى را به جنگ خواهى برد و به چنگ نهنگ خواهى داد ؟ و بدين سان به يال آن اسپ آويختند و بر سرش خاك بريختند .\r\nخروش سپاهيان به ابر برآمد . پشوتن به ايوان گشتاسپ شاه آمد و چون بديدش ، او را نماز نبرد و آنگاه كه به نزديك تختش رسيد ، به آواى بلند گفت : اى سر سركشان ، ديگر نشان برگشتن روزگارت پديدار شد . بدان كه تو با اين كار بر تن خود بد كرده‌اى و از ايران زمين دود برآورده‌اى . فرّه و خردمندى از تو دور شد و پادافرهء ايزدى را خواهى يافت . از اين پس كه ديگر پشت نامورت شكسته شد ، تنها باد در مشتت خواهد ماند . از براى اين تخت ، پسر را به كشتن دادى . پس باشد كه چشمانت ديگر نه تخت را ببينند و نه بخت . گيتى پر از دشمن و بدكار است و اين تاج براى تو نخواهد ماند . در اين گيتى بر تو نكوهش باشد و در روز رستاخيز نيز از تو پژوهش كنند . پشوتن ، اين بگفت و رو سوى جاماسپ كرد و گفت : اى مرد بى راه شوم و بدكنش ، همانا كه در گيتى هيچ سخنى بجز دروغ نمىدانى و با كژّى از هر كسى فروغى بگرفته‌اى . در ميان كيان دشمنى مىافكنى و اين را بر آن مىزنى .\r\nهيچ كارى بجز بدآموزى و از نيكى بريدن و به بدى گرويدن نمىشناسى . بدان كه در\r\n\r\n","description":"","footnote":"","page_name":" 571 ","page_number":569},
  {"content":"\r\n\r\nگيتى تخمى بكاشتى كه آشكار و نهان ، بر آن را درو خواهى كرد . به گفتار تو بزرگى كشته شد و روزگار بزرگان برگشته گشت . اى پير بىمغز و بىخِرد ، اين تو بودى كه راه بد را به شاه بيآموختى و تو گفتى كه مرگ اسفنديار پهلوان به دست رستم نامدار خواهد بود . پشوتن ، اين بگفت و زبان گويا برگشود و همهء آن پند و اندرز اسفنديار را ياد بكرد . نيز آن اندرزى را كه اسفنديار در بارهء بهمن به رستم كرده بود ، بگفت و آن راز نهان را آشكار بكرد .\r\nچون گشتاسپ شاه اندرز اسفنديار را بشنيد ، از آن كار پشيمان شد . آنگاه چون آن سرا از بزرگان تهى شد ، به‌آفريد و هماى به پيش پدر رفتند و از درد برادر ، روى خود زخم بزدند و موى بكَندند « 1 »  .\r\nپس به گشتاسپ گفتند : اى نامدار ، در كار اسفنديار بيانديش . او نخست به كين زرير برفت و گورخر از چنگال شير بستد . كينهء ما را از تركان بخواست و سر پادشاهى تو به او راست گشت . ليك تو از براى گفتار يك بدگوى ، او را با بند گران و ستون و كمند در بند آوردى . چون اسفنديار بدين گونه بسته گشت ، نياى ما كشته شد و روزگار سپاهيان برگشت . آنگاه چون ارجاسپ از خلّخ به بلخ آمد ، از آن رنج ، زندگانى بر همه تلخ شد . پس چون ما پوشيده رويان را برهنه از ايوان به كوى آورد و آتش نوش‌آذر زردشتى را خاموش كرد و پادشاهى را در دست گرفت ، تو خود ديدى كه فرزندت چه كرد و دَم و دود و گَرد از ايشان برآورد . ما را از رويين دژ به پيش تو آورد و نگهبان و افسر كشورت بود . سپس او را از اينجا به زابل فرستادى و پند و اندرزهاى بسيار بدادى تا از براى تاج كشته شود و همهء گيتى بر او زار و پيچان شوند . اينك بدان كه نه سيمرغ و نه رستم و نه زال ، هيچيك او را نكشتند . اين تو بودى كه او را كشتى . پس چون كشتى ، ديگر منال . تو را\r\n\r\n","description":"","footnote":" ( 1 ) - در نسخهء ژول مُل ، ص 1337 ، بيت 3981 آمده :\r\nبپيش پدر بر بخستند موى * ز درد برادر بكندند روى\r\nدر حالى كه كاملاً بر عكس بايد باشد و ضبط نسخ بروخيم ، ج 6 ، ص 1723 و مسكو ، ج 6 ، ص 316 صحيح است كه هر دو در مصراع اول بجاى « موى » ، « روى » آورده‌اند و در مصراع دوم ، بجاى « روى » ، « موى » . ","page_name":" 572 ","page_number":570},
  {"content":"\r\n\r\nاز ريش سپيدت شرم باد كه فرزند را از براى اميد شاهى بكشتى . پيش از تو شاهان بسيارى بودند كه سزاوار تخت شاهى نيز بودند ، ليك هيچيك فرزند خود و يا كسى از خويشان و دودمان خود را به كشتن ندادند .\r\nگشتاسپ كه چنين شنيد ، به پشوتن گفت : برخيز و بر اين آتش كودكان آبى بريز .\r\nپشوتن از ايوان شاه بيآمد و زنان را با خود از آن جايگاه ببرد . آنگاه پشوتن به مادرش گفت : اكنون ديگر تا به كِى مىخواهى اين چنين تندى كنى ؟ زيرا كه اسفنديار ديگر از سرزمين و شاه سير گشت و شاد و نوشين روان خفته است . اكنون ديگر چرا دل خود را از براى او اندوهگين مىدارى ؟ زيرا كه او در بهشت است . مادر كه چنين شنيد ، پند آن پشوتن را كه بر كيش بود ، بپذيرفت و دادِ خداوند را بپسنديد . از آن پس ساليان سال در هر برزنى در ايران از براى آن تير گز و فريب زال ، خروش و شيون به پا بود و پيوسته مويه مىكردند .\r\nباز فرستادن رستم ، بهمن را به ايران\r\nاز سوى ديگر ، بهمن همچنان در زابلستان ، در نخچيرگاه و گلستان به ميگسارى مىپرداخت . رستم ، سوارى و مِى خوردن و آيين بارگاه را به آن كينه خواه بيآموخت .\r\nدر هر چيز ، او را بيش از پسر خود مىداشت و شب و روز ، خندان در كنار خود داشتش . چون بدين سان گفتار و كردار رستم يكى شد ، پس از چندى ديگر در كينه بر گشتاسپ بسته گشت . پس رستم با درد نامه‌اى به دو بنوشت و از فرزند او ياد بكرد . در آغاز نامه بر كسى آفرين كرد كه با پوزش ، كينه را بشست . آنگاه گفت : بدان كه بر اين سخنى كه مىگويم ، يزدان گواه و پشوتن نيز راهنماى من است كه من بسيار به اسفنديار گفتم تا شايد آن كينه و كارزار را دور دارد . كشور و گنج خود را به دو سپردم و همه گونه رنج براى خود برگزيدم . ليك روزگار بر من چهره نگشود . دلم پر از درد و سرم پر از مهر بود . سرنوشت آن چنان بود . اكنون اين شاه كه از اورمزد من نيز\r\n\r\n","description":"","footnote":"","page_name":" 573 ","page_number":571},
  {"content":"\r\n\r\nفرّخ‌تر است ، نزد من مىباشد . همهء هنرهاى شاهان را به دو بيآموختم و آن وامى را كه در برابر آن اندرز اسفنديار داشتم ، خردمندانه بپرداختم . اينك اگر آن شاه پوزش پذير پيمان ببندد كه از اين پس ديگر به آن كار گذشته نيانديشد ، نهان تن و جان و گنج و تاج من در پيش او خواهد بود .\r\nچون آن نامه به نزد گشتاسپ - آن شاه گيتى - رسيد ، سخن آن در ميان بزرگان پراكنده شد . پشوتن بيآمد و بر آنچه كه رستم بگفته بود ، گواهى بداد و همهء سخنان رستم و آن زارى و پند و اندرز خود و آن سخن گفتن از كين و ارز خويش را ياد بكرد .\r\nسرانجام دل گشتاسپ نامور از رستم خوش گشت و ديگر از براى آن اندوه ، آتش بر دل خود نيافكند . پس بىدرنگ پاسخ آن نامه را بنوشت و در باغ بزرگى درختى بكاشت . در نامه چنين گفت كه : براستى اگر بايد از گردش آسمان به كسى گزند برسد ، اگر چه آن كس بسيار نيز به دانش بگرايد ، ليك چگونه مىتواند با پرهيز ، آن را از خود بازدارد ؟ پشوتن آنچه را كه خواسته‌اى ، بگفت . تو دل من را به خوبى بيآراستى . همانا كه چه كسى را ياراى گذشتن از خواست آسمان است ؟ پس خردمند ديگر به گِرد گذشته نمىگردد . تو همانى كه بودى و از آن نيز برترى . تو مهتر هند و قنّوج هستى . پس هر آنچه از تخت و مُهر و تيغ و كلاه مىخواهى ، بخواه .\r\nفرستاده همچنان كه رستم به دو فرموده بود ، زود آن پاسخ گشتاسپ‌شاه را بيآورد .\r\nرستم با ديدن آن پاسخ خشنود گشت و همهء اندوه و درد او شادى شد . چندين سال بر اين نيز بگذشت ، تا اين كه آن بهمن شاهزاده ، بالا بلند و خردمند و با دانش و نيرومند گشت و از همهء شاهان برتر شد . جاماسپ كه نيك و بد كارها را مىدانست ، فهميد كه آن پادشاهى به بهمن خواهد رسيد . پس به گشتاسپ گفت : اى شاه پسنديده ، اينك تو بايد به بهمن بنگرى . همهء آن دانش پدرش در اوست و با آبروى گشته است . ليك ساليان بسيارى است كه در شهرى بيگانه است و هيچكس او را نخوانده است . پس بايد نامه‌اى به زيبايى درختى در باغ بهشت به دو بنويسى . زيرا كسى را چون او در گيتى به يادگار دارى كه گسارندهء درد اسفنديار است .\r\n\r\n","description":"","footnote":"","page_name":" 574 ","page_number":572},
  {"content":"\r\n\r\nگشتاسپ‌شاه را شنيدن آن سخن ، خوش آمد . پس به جاماسپ فرخنده بفرمود كه : يك نامه به نزد بهمن و نامهء ديگرى براى رستم بنويس . در نامهء رستم بنويس كه :\r\nاى گيهان پهلوان ، يزدان را سپاسگزارم كه ما از تو شاد و روشن روان هستيم . نبيرهء من كه از جانم نيز گرامىتر و در دانش ، از جاماسپ هم پر آوازه‌تر است ، به بخت تو بود كه خِرد بيآموخت . پس اكنون سزاوار باشد كه او را به اينجا باز فرستى . در نامهء بهمن نيز بنويس كه : بىدرنگ ، چون اين نامه را بخوانى ، ديگر در زابل نمان . زيرا كه ما را به ديدار تو نياز آمده است . پس آماده شو و درنگ مكن .\r\nو بدين سان چون دبير ، نامه را براى رستم بخواند ، رستم دانش‌پذير شاد گشت .\r\nپس هرچه در گنج داشت ، از گبر و دشنهء آبگون و برگستوان و تير و كمان و گوپال و دشنهء هندى و كافور و مشك و داربوى تر و شاهبوى و گوهر و سيم و زر و اسپ بالا و پارچه زرّين پر از ياكند را به بهمن سپرد و آن كسى كه آنها را برده بود ، همهء آنها را براى گنجور بهمن برشمرد . سپس خود تهمتن تا دو ايستگاه با بهمن برفت و بدين گونه او را به نزديك شاه ايران بفرستاد « 1 »  .\r\nچون گشتاسپ روى نبيره را بديد ، خون بگريست و به دو گفت : براستى كه در گيتى تنها به اسفنديار ماننده هستى و بس . گشتاسپ ، بهمن را روشندل و يادگير بيافت . پس از آن پس او را اردشير « 2 »  ناميد . او پهلوانى نيرومند و بخشنده و خردمند و دانا و يزدان پرست بود . چون بر پا مىايستاد ، سرانگشتان دستش از زانوانش نيز پايين تر بود « 3 »  .\r\nگشتاسپ چندى او را بيآزمود و بالايش را بنگريست . در هنگام بزم و\r\n\r\n","description":"","footnote":" ( 1 ) - ثعالبى ، تاريخ غررالسير ، ص 219 - 218 مجمل التواريخ و القصص ، ص 52 گرديزى ، زين الاخبار ، ص 54 ميرخواند ، روضة الصفا ، ج 1 ، ص 623 - 622 .  ( 2 ) - نام اردشير در پارسى باستان به صورت اَرْت‌َخْشَثْرَ  Atraxa  به معناى شهريارى مقدس مىباشد .  ( 3 ) - در اينجا حكيم فردوسى اشاره به ريشهء لقب درازدست اردشير مىكند . در بارهء ريشهء اصلى اين لقب نظرات متفاوتى وجود دارد . اين لقب به صورتهاى درازدست ، دراز انگل ( انگشت ؟ ) و دراز بازو آمده است . صاحب مجمل التواريخ و القصص در يك روايت ، نظرى همچون حكيم فردوسى آورده و معتقد است كه اين لقب از آن رو به اردشير داده شد كه چون برپاى مىايستاد ، دستانش از زانوانش نيز پايين تر مىآمد . همان ، ص 418 30 . اما بسيارى اين لقب را كنايه از قدرت اردشير و تصرف ولايات بسيار در اثر جنگهاى فراوان دانسته‌اند . ر . ك . طبرى ، تاريخ طبرى ، ج 2 ، ص 484 اصفهانى ، تاريخ پيامبران و شاهان ، ص 37 مستوفى ، تاريخ گزيده ، ص 94 ابن بلخى ، فارسنامه ، ص 52 مجمل التواريخ و القصص ، ص 30 ميرخواند ، روضة الصفا ، ج 1 ، ص 626 . نيز : خوارزمى ، مفاتيح العلوم ، ص 100 گرديزى ، زين الاخبار ، ص 54 . ","page_name":" 575 ","page_number":573},
  {"content":"\r\n\r\nشكار و ميدان ، پهلوانى به مانند اسفنديار بود . گشتاسپ هيچ در برابر او شكيبا نبود و هميشه شيفتهء ديدارش بود و پيوسته مىگفت : اين را پروردگار ، از آن رو كه اندوهگين بودم ، از براى تيمار من به من داد . پس چون آن رويين تن سرافرازم گم شد ، بهمنم تا جاودان برايم بماناد . دلش شاد و تاجش بلند و تن و جانش بدور از آسيب و گزند باد . هميشه دلش تهى از رنج و روزگار به فرمانش بادا .\r\nداستان رستم و شغاد\r\nآغاز داستان\r\nداستان اسفنديار كه از سخن راستان گفته آمد ، به پايان رسيد . اكنون كشتن رستم را نيز به همين گونه از كُراسه به گفتار خويش آورم . پيرى به نام آزاده سرو بود كه با احمد سهل در مرو بود و نامهء خسروان را داشت . تن و پيكرى پهلوانى و دلى پر از دانش و سرى پر از سخن و زبانى پر از گفتارهاى كهن داشت . نژادش به سام نريمان مىرسيد و رزمهاى بسيارى از رستم به ياد داشت . اكنون آنچه را كه از او يافتم ، بگويم . اگر در اين سراى سپنجى بمانم و روان و خِرد ، مرا راهنماى باشد ، اين نامهء باستان را به نام ابو القاسم محمودشاه - آن فرّ ديهيم و گاه - به پايان ببرم تا آن داستان از من در گيتى بماند . شاه ايران و توران و هند كه از فرّ او گيتى همچون پرند رومى گشت . با بخشش خود گنج مىپراكند و با دانايى و نام گنج مىآكند . بزرگ است و چون ساليانى بگذرد ، هر خردمندى ازو سخن گويد . از رزم و بخشش و بزم و شكار\r\n\r\n","description":"","footnote":"","page_name":" 576 ","page_number":574},
  {"content":"\r\n\r\nو داد او گيتى پر از يادگار گشت . خوشا كسى كه تاج و بارگاه و سپاه او را ببيند . اكنون ديگر گوش و پايم آهو « 1 »  گرفته و تهيدستى و ساليانى كه بر من گذشته ، افزون شده است . بخت بدخواه ، مرا بدين گونه ببسته و از بخت بد و سال سخت مىنالم .\r\n[ ليك 
  ] شب و روز بر آن شهريار دادگر زمين آفرين مىخوانم . همهء شهر نيز بجز آنهايى كه بدكيش و بدنژادند ، بر اين كار با من همداستانند . زيرا از آن هنگام كه او بر تخت كيانى بنشست ، در كينه و دست بدى را ببست . كسى را كه فزون خواهى و بيشى بجويد ، اگر چه اين بيشى در بارهء پيشينه‌اش نيز باشد ، بپيچاند . ليك هر كه را خِرد دارد و از اندازهء روز نگذرد ، ببخشايد . پس با اين نامهء شهرياران و بزرگان و سواران جنگىِ پيش « 2 »  ، يادگارى ازو در گيتى بگذارم كه تا مردم هست ، نهان نگردد . سراسر آن پر از بزم و رزم و خِرد و سخن و دانش و كيش و پرهيز و كارهاى كهن بسيارى كه گذشته و رهنمونى به سراى ديگر است . باشد كه هرچه را براى امروزش سودمند است ، بپسندد و بالاتر از آن اين كه ، آن ، يادگار و همدمى براى او خواهد بود . چشم داشت آن را دارم كه با اين يادگار ، از شهريار دينار بيابم تا پس از مرگ من نشانى از گنج آن شاهنشاه گردنكشان باشد . اكنون به گفتار سرو - آن فروزندهء سهل ماهان در مرو - باز مىگردم .\r\nرفتن رستم به كابل از بهر برادرش شغاد\r\nآن پير دانش‌پذير و هنرمند و گوينده و يادگير چنين مىگويد كه : در شبستان زال ، كنيزكى رامشگر بود . روزى آن كنيزك پسرى همچون ماه بزاد كه به بالا و ديدار به\r\n\r\n","description":"","footnote":" ( 1 ) - آهو به پارسى به معناى عيب و نقص است .  ( 2 ) - در نسخهء ژول مُل ، ص 1342 ، بيت 4092 آمده :\r\nبدين نامهء شهرياران بيش * بزرگان و جنگى سواران بيش\r\nليك در نسخ بروخيم ، ج 6 ، ص 1730 و مسكو ، ج 6 ، ص 323 در هر دو مصرع بجاى واژهء « بيش » ، « پيش » آمده كه صحيح مىباشد . ","page_name":" 577 ","page_number":575},
  {"content":"\r\n\r\nسام سوار ماننده بود . آن دودمان نامدار ازو شاد گشتند . پس ستاره‌شناسان و دلاوران و سران برگزيدهء كشمير و كابل و دانش‌پژوهان و يزدان پرستان با زيگ هندى در دست برفتند و اختر و سرنوشت آن كودك خوبچهر را بديدند . چون آن ستاره‌شناسان چنان شگفتىاى ديدند ، هر يك به ديگرى نگاه كرد . پس به زال - پسر سام سوار - گفتند : اى كه يادگارى از بلند اختران هستى ، ما راز سپهر را بجستيم و ديديم كه هيچ مِهرى به اين كودك خُرد ندارد . بدان كه چون اين خوبچهره به گاه مردانگى و دليرى و پهلوانى رسد ، دودمان سام نريمان را تباه سازد و به اين پيشگاه شكست آورد . همهء سيستان از او پر خروش گردد و ايران زمين نيز به جوش آيد و روزگار هر كسى تلخ شود . پس از آن ديگر بسيار در گيتى نمانَد .\r\nزال از شنيدن آن سخنان اندوهگين گشت و پيوسته نام دادار گيتى را بر زبان آورد و به يزدان گفت : اى رهنماى ، همانا كه تو آسمان را بر پا داشته‌اى . تو در هر كار ، پشت و پناه و راهنماى من هستى . سپهر و اختر را تو آفريدى . پس همهء گمان ما نيكويى باد و بجز كام و آرام و خوبى مبادا . آنگاه زال سپهبد ، او را شغاد نام نهاد .\r\nو بدين سان مادرش او را نگاهدارى كرد تا اين كه سرانجام از شير خوردن سير گشت و دلآرام و گوينده و يادگير شد . چون آن كودك برومند گشت ، زال او را به پيش شاه كابل فرستاد . شغاد ، جوانى به بالاى سرو بلند و سوار دلاورى با گرز و كمند گشت . سپهدار كابل كه به دو بنگريست ، او را سزاوار تاج و تخت كيانى ديد . در گيتى به ديدار او شاد بود . پس ، از براى نژاد ، دختر نامورش را به دو داد و هر چه سزاوار او بود ، از گنج بزرگ به همراه دختر نامورش به پيش او فرستاد . و بدين گونه او را بسان تازه سيبى نگاه داشت . از اختر نيز هيچ بيمى بر او نبود .\r\nدر آن هنگام همه ساله رستم يك پوست گاو [ پر از زر 
  ] باژ و ساو از كابل مىخواست . پس آن مهتر كابل با خود انديشيد كه چون شغاد داماد او گشته ، ديگر رستم زابلى از كار آن درم ياد نكند . ليك چون هنگام گرفتن آن فرا رسيد ، باز هم آن را بستدند و همهء كابل را بر هم زدند . شغاد كه چنين ديد ، از كار برادرش دژم شد ولى در\r\n\r\n","description":"","footnote":"","page_name":" 578 ","page_number":576},
  {"content":"\r\n\r\nآن باره با كسى سخن نگفت . تنها به شاه كابل نهانى گفت : بدان كه من ديگر از كار گيتى سير گشتم . برادرم كه از من شرم نمىدارد ، پس من نيز ازو هيچ آزرمى ندارم .\r\nبرادر مهترم با يك بيگانه برابر است . پس بسازيم و او را به دام آوريم و با اين كار در گيتى نام آور گرديم . و بدين سان هر دو با يكديگر بر آن كار همداستان گشتند .\r\nنگر تا چه گفتست مرد خِرد * كه هر كس كه بد كرد كيفر برد\r\nشبى تا آفتاب از كوه برآمد ، هيچيك از آن دو به خواب نرفتند و با يكديگر مىگفتند كه : ما نام رستم را از گيتى گم مىكنيم و دل و ديدهء زال را پر از اشك مىسازيم . شغاد به شاه كابل گفت : اينك اگر مىخواهى چنين كنى ، جشنى به پا كن و بزرگان و مِى و ساز و رامشگران را بخوان . آنگاه در هنگام مِى خوردن ، به من سخنان سردى بگوى و مرا ناجوانمرد بخوان . سپس من از براى آن خوارى به زابلستان مىروم و از سالار كابلستان مىنالم . در پيش برادر و پدرم بر تو ناسزا مىخوانم و تو را بدنژاد مىنامم . پس رستم از براى من برآشفته خواهد گشت و به اين شهر نامور من خواهد آمد . آنگاه تو بر سر راه او در نخچيرگاهى چند چاه بِكَن و آنها را به اندازهء رستم و رخش بساز و در ته آن تيغهاى دراز و نيزه و دشنه‌هاى آبگونى كه پيكان آنها رو به بالا و دستهء آنها رو به پايين باشد ، بنشان . پس چون مىخواهى كه ديگر از رنج آسوده گردى ، اگر سد چاه بكَنى بهتر از پنج چاه باشد . سد مرد نيرنگ ساز بيآور و آن چاهها را بكَن و آن راز را بر ماه نيز مگشاى . سپس سر آن چاهها را سخت بكن و از اين سخن با هيچكس مگوى .\r\nشاه كابل كه چنين شنيد ، برفت و خِرد از خود دور ساخت و به گفتار آن بىخرد سورى به پا كرد . آنگاه مهتران و كهتران را از زابل بخواند و ايشان را بر آن خوان پسنديده بنشاند . چون خوراك بخوردند ، بزم را بيآراستند و مِى و ساز و رامشگران را بخواستند . چون از آن بادهء خسروانى مست شدند ، شغاد از بدخويى برآشفت و به شاه كابل گفت : من در اين انجمن ، سرافرازترين هستم . برادرم كسى چون رستم و\r\n\r\n","description":"","footnote":"","page_name":" 579 ","page_number":577},
  {"content":"\r\n\r\nپدرم كسى به مانند زال است . و براستى كه چه كسى نژادى از اين نامورتر دارد ؟ شاه كابل كه چنين شنيد ، برآشفت و گفت : تا به كِى اين سخنان را نهان دارم ؟ تو از دودمان سام نريمان و برادر و خويش رستم نيستى . زيرا كه زال از تو يادى نكرده و برادرت نيز هرگز نامت را نمىبرد . تو بر درگاه رستم از چاكرى نيز كمتر هستى و مادر رستم تو را برادر او نخواند . شغاد از شنيدن گفتار او تنگ دل گشت و برآشفت و به سوى زابل روى نهاد . با دلى پر از كين و لبى پر از آه سرد ، به همراه چند مرد كابلى برفت و با دلى پر از چاره و سرى پر از كينه به درگاه پدر فرّخش آمد .\r\nچون زال روى پسر را با آن بر و بالا و يال و فرّ او بديد ، بسيار از او بپرسيد و او را بنواخت و بىدرنگ به سوى رستم پيل تن روانه‌اش بساخت . رستم پهلوان نيز از ديدار او شاد شد و چون او را خردمند و روشن روان بديد ، گفت : براستى كه از نژاد سام شير ، تنها زورمند و دلير زاده مىگردد . اينك برگوى كه كار تو با آن كابلى چگونه است و از رستم زابلى چه مىگويد ؟ شغاد به دو گفت : ديگر از شاه كابل ياد مكن .\r\nپيش از اين به من نيكويى مىكرد و چون مرا مىديد ، بر من آفرين مىخواند . ليك اكنون مِى مىخورد و جنگ مىسازد و از هر كسى سر خود را برمىافرازد . او مرا در پيش انجمن خوار بكرد و سرانجام آن نژاد بد خود را آشكار ساخت . به من گفت :\r\nاين باژ و ساو تا به كِى خواهد بود ؟ از اين پس نمىگويم كه او رستم است . زيرا مردانگى و نژاد من ازو كمتر نيست . به من نيز گفت : تو فرزند زال نيستى . اگر هم كه باشى ، خود او به چيزى نيارزد . سرانجام دلم از آن مهتران پر از درد شد و با رخسارى زرد از كابل برفتم .\r\nچون رستم آن سخنان را بشنيد ، برآشفت و گفت : سخن هرگز در نهان نمانَد .\r\nديگر به او و كشورش ميانديش كه نه كشور براى او باد و نه تاج . من از براى اين گفته ، او را بكشم و دل دودمانش را بر او پيچان كنم . آنگاه تو را با شادى بر تخت او بنشانم و سر بخت او را بر خاك آورم . و بدين سان رستم ، چند روز شغاد را ارجمند بداشت و جايگاه بلندى به دو سپرده بود . پس مردان شايسته‌اى را كه زيبندهء نبرد باشند ، از\r\n\r\n","description":"","footnote":"","page_name":" 580 ","page_number":578},
  {"content":"\r\n\r\nميان سپاه برگزيد و بفرمود تا از زابل آهنگ رفتن به كابل كنند . چون كار سپاهيان ساخته گشت ، شغاد به پيش رستم جنگى آمد و گفت : با شاه كابل رزم مساز . زيرا هيچ‌كس توان پايدارى در جنگ با تو را ندارد و اگر نام تو را بر آب هم بنويسم ، ديگر كسى در كابل آرام و خواب نخواهد يافت . اكنون چنين گمان مىكنم كه او پشيمان شده است و با اين رفتن من از كابل آهنگ يافتن چاره‌اى كرده است و اينك سران برگزيدهء فراوانى را از كابل به خواهشگرى مىآورد . رستم كه چنين شنيد ، گفت : راه همين است . نبايد سپاه به كابل ببرم . براى من تنها زواره و سد سوار و سد پيادهء نامدار بس باشند .\r\nچاه كندن شاه كابل در شكارگاه و فتادن رستم و زواره در آن\r\nچون شغاد بد اختر از كابل برفت ، شاه كابل به آن دشت نخچيرگاه شتافت و سپاهيان نامدارى را نيز براى كندن چاه با خود ببرد . پس در زير راه همهء آن دشت نخچيرگاه چاههايى بكندند و ته آن تيغ و ژوپينها و شمشيرها را در زمين فرو كردند و سر آنها را رو به بالا برآوردند . آنگاه با چاره چنان سر آن چاهها را كور كردند كه نه چشم مردم و نه چشم ستوران ، هيچيك نمىتوانستند آن را ببينند .\r\nچون رستم روى به رفتن نهاد ، شغاد سوارى را به نزد شاه كابل فرستاد و به دو گفت : رستم پهلوان پيل تن بىسپاهيانش بيآمد . پس تو به پيش او بيا و از آن كردهء خود زينهار بخواه . سپهدار كابل كه چنين شنيد ، با زبانى پر از نوش و روانى پر از زهر از شهر به بيرون آمد . چون چشمش به تهمتن افتاد ، از اسپ پياده شد و دستار هندى خود را از سر برداشت و دست بر سر گرفت . موزه‌اش را نيز از پاى بيرون آورد و با زارى خون بگريست و رخسار بر خاك سياه نهاد و پيوسته از كار شغاد پوزش\r\n\r\n","description":"","footnote":"","page_name":" 581 ","page_number":579},
  {"content":"\r\n\r\nبخواست و گفت : اگر من مست و بيهوش گشتم و در آن مستى سركشى نمودم ، سزاوار باشد كه گناه مرا ببخشى و آيين و را هم را تازه گردانى . آنگاه شاه كابل با سرى پر از كينه و دلى پر از چاره و با پايى برهنه به پيش رستم رفت . رستم كه چنين ديد ، گناه او را ببخشيد و پايگاه او را فزونتر ساخت . سپس بفرمود تا سر و پاى خود را بپوشاند و بر اسپ سوار شود و بيآيد . در كنار شهر كابل ، جايى دلآراى و پر از سبزه و آب و درختى بود . پس به آنجا رفتند و در آنجا فرود آمدند . شاه كابل خوردنيهاى بسيارى بيآورد و جشنگاه خرّمى بيآراست . مِى آورد و رامشگران را نيز فراخواند و بزرگان را بر تخت بزرگى بنشاند . آنگاه به رستم گفت : اگر آهنگ شكار دارى ، جايى بر دشت و كوه دارم كه در هر جاى آن گروههايى از نخچير مىگردند . همهء آن كوه پر از ميش كوهى و سراسر دشت پر از گورخر است و هر كسى كه اسپى تكاور داشته باشد ، از آن دشت گورخر و آهو به چنگ مىآورد . پس شايسته نباشد كه از آن دشت خرّم بگذرى . رستم از شنيدن گفتار او در بارهء آن دشت پر از آب و آهو و گورخر به شور آمد .\r\nبه چيزى كه آيد كسى را زمان * بپيچد دلش كژّ بگردد گمان\r\nچنين است كار جهان جهان * نخواهد گشادن به ما بر نهان\r\nبه دريا نهنگ و به هامون پلنگ * همان شير جنگاور تيز چنگ\r\nهمان پشّه و مور در چنگ مرگ * همان باشد ، ايدر بُدن نيست برگ\r\nپس رستم بفرمود تا رخش را زين كنند و سراسر دشت را پر از باز و شاهين شكارى سازند . آنگاه خود ، كمان كيانى به تركش نهاد . شغاد در آن سوى رستم مىراند و زواره نيز به همراه تنى چند از آن انجمن نامدار با رستم پيل تن مىراندند .\r\nليك آن سپاهيان از پِى شكار پراكنده گشتند و به سوى آن كَنده‌ها و يا ديگر جاها رفتند . ولى زواره و تهمتن در همان راهى مىرفتند كه از براى مرگ ايشان چاهى در آن بود . ناگهان رخش بوى آن خاك نو را بيافت و تن خويش را بسان گويى گِرد بكرد .\r\n\r\n","description":"","footnote":"","page_name":" 582 ","page_number":580},
  {"content":"\r\n\r\nاو كه از بوى خاك ترسان شده بود ، مىجَست و زمين را با سُمش چاك چاك مىكرد .\r\nبدين گونه رخش تكاور در آن راه گام بزد تا اين كه به ميان دو چاه رسيد . دل رستم از آن كارهاى رخش ، پر از ستيز شد و پرده‌اى چشمش را بپوشاند و مرگ تيز شد . پس رستم تازيانه‌اى برآورد و بر آن رخش تنگ دل بزد و او را گرم كرد . چون رخش به نزديك آن دو چاه رسيد ، براى رهايى از چنگ روزگار ، راهى مىجست . ليك ناگاه دو پايش در چاه فرو شد . ديگر جاى آويختن و كارزار نبود . ته چاه پر از دشنه و تيغ تيز بود و جاى مردانگى و گريز نبود . پهلوى آن رخش سترگ و بر و پاى رستم - آن پهلوان بزرگ - دريده شد . ليك رستم با مردانگى تن خود را بركشيد و دليرانه سر خود را از ته چاه برآورد .\r\nكشتن رستم ، شغاد را و مردن\r\nچون رستم با آن زخمها چشم بگشود ، روى آن شغاد بدانديش را بديد . بدانست كه شغاد فريبكار ، بدخواه اوست و آن چاره و راه كار او بوده است . پس به دو گفت :\r\nاى مرد بدبخت شوم ، بدان كه اين سرزمين آباد ، از كار تو ويران گشت . ليك تو را از اين كار پشيمانى آيد و از اين بد كه كردى ، پيچان شوى و روزگارت نپايد . شغاد ناكس كه چنين شنيد ، گفت : روزگار ، داد تو را بداد . تا به كِى مىخواهى به خون ريختن و تاراج و آويختن در هر سو بپردازى ؟ اينك هنگام آن فرا رسيد كه روزگارت بسر آيد و به دست اهريمنان كشته گردى . پس در همان هنگام سپهدار كابل از دشت به آن نخچيرگاه آمد و رستم را آن چنان زخمى بديد و زخمهايش را نابسته يافت . پس به دو گفت : اى نامدار سپاه ، تو را در اين دشت نخچيرگاه چه رسيد ؟ از اين درد تو خون به ديده آورده‌ام . زود مىروم و چندين پزشك مىآورم تا شايد زخمهايت درست گردد . من نبايد رخسار به خوناب بشويم . ليك تهمتن كه چنين شنيد ، به دو گفت : اى مرد بدنژاد و چاره‌جوى ، ديگر كار من از پزشك بگذشته است . پس تو بر\r\n\r\n","description":"","footnote":"","page_name":" 583 ","page_number":581},
  {"content":"\r\n\r\nمن خون مگرى .\r\nفراوان بمانى سرآيد زمان * كسى زنده بر نگذرد زآسمان\r\nمن نه فرّى بيش از جمشيد دارم كه پيور « 1 »  ميان او را با ارّه ببريد و نه از آفريدون و كِي كواذ ، آن شاهان بزرگ و فرّخ نژاد . آنگاه كه مرگ سياوش رسيد ، گروى زره گلوى او را با دشنه بريد . همهء آنها شهرياران ايران و در هنگام رزم همچون نرّه شير بودند .\r\nآنها برفتند و ما ديرتر ، همچون شير ژيان بر گذر مانده‌ايم . ليك بدان كه پسرم - فرامرز - بيآيد و كين مرا از تو بخواهد . آنگاه رستم به آن شغاد پليد گفت : اكنون كه چنين بدى به من رسيد ، كمان مرا از تركش برآور و به زه كن و با دو تير در پيش من بگذار تا اگر شيرى به اينجا آمد ، گزندى به من نرسد و اين كمان بكارم آيد تا شير ، تنم را زنده ندرد و آنگاه كه مردم ، بر خاك افتم . شغاد كه چنين شنيد ، بيآمد و آن كمان چرخ را بركشيد و به زه كرد و در پيش تهمتن گذاشت . از مرگ برادر شاد بود و مىخنديد . در همان هنگام تهمتن به سختى و با آن زخمها كمان را برگرفت . ناگاه برادرش از تير او سخت بترسيد . پس برفت و درختى را سپر خود كرد و در پس آن پنهان گشت . درخت چنارى بود كه روزگار بسيارى بر آن بگذشته بود . ميانش تهى ، ليك برگهايش بر جاى بود . شغاد ناپاك انديش در پس آن نهان بود . رستم كه چنان ديد ، دست بگشود و با آن همه زخم ، تيرى رها كرد و درخت و برادرش را به هم دوخت و با آن كار ، به هنگام درگذشتن دلش را برافروخت . شغاد از زخم او آهى كشيد ، ليك رستم [ با تيرى ديگر 
  ] درد را بر او كوتاه ساخت . آنگاه رستم گفت : همواره يزدان شناس بوده‌ام و اكنون نيز يزدان را سپاسگزارم كه پس از آن كه جانم به لب رسيد ، هنوز دو شب بر اين نگذشته ، مرا چنان زورى بداد كه پيش از مرگم ، كين خود را از اين ناراستكار بخواستم .\r\nرستم ، اين بگفت و جانش از تن بيرون شد . همهء انجمن بر او به\r\n\r\n","description":"","footnote":" ( 1 ) - پيور همان اسپيتيور - برادر جمشيد - است كه او را با ارّه به دو نيم كرد . ر . ك . ج 1 از كتاب حاضر ، ص 90 . ","page_name":" 584 ","page_number":582},
  {"content":"\r\n\r\nزارى گريستند . زواره نيز در چاهى ديگر بمرد و هيچيك از آن سواران كه با ايشان بودند ، چه بزرگ و چه خُرد ، [ بجز يك تن 
  ] كسى زنده نمانْد « 1 »  .\r\nآگاهى يافتن زال از كشته شدن رستم و آوردن فرامرز ، گاسونهء پدر و به دخمه نهادن\r\nاز ميان آن نامداران كه با رستم بودند ، يك سوار بگريخت و گاهى پياده و گاهى سواره بود تا به زابلستان رسيد . چون بدانجا رسيد ، گفت كه رستم - آن پيل ژيان - در خاك شد و زواره و سپاهيانش نيز چنان گشتند و هيچكس از آن سواران ، از بد بدگمان رهايى نيافت . پس ، از براى آن كار دشمن و شاه كابلستان ، خروشى از زابلستان برآمد . زال خاك بر سر و روى خود مىريخت و روى و بر خويش را چاك مىكرد و مىگفت : اى پهلوان پيل تن ، ديگر تنها مىخواهم كه تنم نساجامه بپوشد .\r\nرستم پهلوان و سرافراز - آن اژدهاى دلير - و زواره - آن شير نامبردار - درخت خسروانىاى بودند كه به دست شغاد نفرين شدهء شوريده‌بخت كنده شدند . چه كسى مىداند كه در آن سرزمين ، روباه شوم با پيل كين مىجويد ؟ چه كسى چنين روزگارى را به ياد دارد و چه كسى را ياراى شنيدن اين سخن است كه شيرى همچون رستم بر آن خاك تيره از گفتار روباهى نابود گردد ؟ چرا من پيش از ايشان به زارى نمردم ؟ چرا در اين گيتى به يادگار مانده‌ام ؟ چرا بايد مرا زندگانى و كام و خورد و خواب و نام باشد ؟ اى پهلوان شيرگير و مهتر ، اى دلاور گيتىستان .\r\nزال در همان هنگام فرامرز را با سپاهيانى بفرستاد تا از شاه كابل رزم بجويد و تن آن كشتگان را از چاه بيآورد . چون فرامرز به پيش شهر كابل رسيد ، هيچ نامدارى را\r\n\r\n","description":"","footnote":" ( 1 ) - ثعالبى ، تاريخ غررالسير ، ص 223 - 220 ميرخواند ، روضة الصفا ، ج 1 ، ص 633 - 630 طرسوسى ، داراب نامه ، ج 1 ، ص 4 - 3 . ","page_name":" 585 ","page_number":583},
  {"content":"\r\n\r\nدر شهر نديد . همه از براى آن سوگ بريان شده و بگريخته بودند و همهء شهر ويران شده بود . پس فرامرز به آن دشت نخچيرگاه و به جايى كه در آن چاه كنده بودند ، بيآمد . بفرمود تا تخت نهادند و رستم - آن درخت زيبا - را بر آن گذاشتند . پس فرامرز آن كمر پهلوانى رستم را بگشود و جامهء خسروانى را از تنش بيرون آورد . نخست به آرامى بر و دوش و ريش و تن رستم را در آب گرم بشستند . سپس شاهبوى و لركيماس بسوختند و زخمهاى رستم را بدوختند . فرامرز بر سر رستم گلاب بريخت و كافور ناب بر تنش بپاشيد . آنگاه تنش را با ديبا بيآراستند و گل و مشك و مِى بخواستند . نساجامه‌دوز « 1 »  بر او خون بگريست و ريش رستم را - كه به سپيدى كافور بود - شانه بزد . تن رستم به بزرگى درختى سايه‌گستر بود و بر روى دو تخت نيز جاى نمىگرفت . پس گاسونهء نيكى از ساگ و پيلسته بساختند و بر آن ميخهاى زرّين بزدند و همهء درزهايش را با كرفى كه به مشك و خوشبوى اندوده بود ، بگرفتند . سپس فرامرز برادر رستم را نيز از چاهى به بالا كشيد و همهء زخمهايش را بدوخت . او را نيز بشستند و با ديبا ، نساجامه‌اش بكردند . آنگاه درخت نارونى بجستند . پس درودگران بيدار دل برفتند و تخته‌هاى گرانى از آن ببريدند . فرامرز بر آن - چنان كه بر جاى خواب مىريزند - مشك و كافور و گلاب روشن بريخت . سپس تن رخش را بيرون كشيد و بشست و بر او نيز جامه‌ها بگسترانيد .\r\nدو روز در اين كار بگذشت . پس تن رخش را بر پيلى بار بكردند . از كابلستان تا زابلستان ، همه‌جا زمين پر از هياهو شد . زن و مرد بر پاى ايستاده بودند و جاى هيچكس بر روى زمين نبود . دو گاسونه را به روى دستهاى انبوه مردمان همچون باد ببردند ، چنان كه در يك شب و دو روز به زابل رسيد و در سراسر اين زمان ، كسى آن گاسونه‌ها را بر روى زمين نديد . روزگار از درد او پر خروش گشت . و گويى آن دشت به جوش آمد . كسى آواى كسى را نمىشنيد و در همه‌جا تنها مويه بود و بس . چون\r\n\r\n","description":"","footnote":" ( 1 ) - نساجامه‌دوز به پارسى به معناى كفن دوز است . ","page_name":" 586 ","page_number":584},
  {"content":"\r\n\r\nبدانجا رسيدند ، درون باغ ، دخمه‌اى بساختند و سر آن را تا به ابر برافراختند . آنگاه دو تخت زرّين را روبروى هم نهادند و فرامرز - آن پهلوان نيكبخت - به درون آن خوابگاه برفت . همهء كنيزان و بندگان پاك دل و يا از مردم آزاد ، مشك را با گل بيآميختند و به پاى رستم پهلوان پيل تن بريختند . همه مىگفتند : اى نامدار ، چرا اين چنين مشك و شاهبوى براى بشار خواستى ؟ ديگر به هنگام بزم بر جاى خود نمىنشينى و به گاه رزم ، ببر بيان نمىپوشى . گنج دينار نيز نمىبخشى . براستى كه ديگر خواسته به پيش تو خوار گشت . اكنون در بهشت خرّم شاد خواهى بود زيرا كه يزدان ، تو را از داد و مردانگى سرشته بود . و بدين سان در آن دخمه را ببستند و بازگشتند و آن رستم نامور و پهلوان گردنفراز درگذشت .\r\nچه جويى همى زين سراى سپنج * كه آغاز گنجست و فرجام رنج\r\nبريزى به خاك ، ار همه آهنى * اگر دين پرستى گر آهرمنى\r\nتو تا زنده‌اى سوى نيكى گراى * مگر كام يا بى به ديگر سراى\r\nسپاه كشيدن فرامرز به كين رستم و كشتن او شاه كابل را\r\nچون فرامرز سوگ رستم را بداشت ، سپاهيان خود را به سوى دشت براند . سپس در خانهء رستم پيل تن را باز كرد و سپاهيان را با گنج پدر بيآراست . سپيده دم خروش كارناى و كوس رويين و دراى هندى برآمد و فرامرز چنان سپاهى از زابل به كابل كشيد كه خورشيد از گيتى ناپديد گشت . از سوى ديگر ، چون شاه كابلستان از آن نامداران زابلستان آگاه شد ، سپاه پراكندهء خود را گرد آورد و از آن سپاهيان ، زمين ،\r\n\r\n","description":"","footnote":"","page_name":" 587 ","page_number":585},
  {"content":"\r\n\r\nآهنين و آسمان ، لاژوردين گشت . و بدين سان شاه كابل با آن سپاه كه روشنايى را از خورشيد و ماه نيز ببردند ، فرامرز را پذيره شد . چون سپاهيان رو در روى يكديگر گشتند ، همه جا پر از آواى آن پرخاش جويان شد . از انبوه اسپان و گَرد سپاهيان ، شير نيز راه خود را در بيشه گم كرد . باد و ابر كبودى برآمد و ديگر زمين از آسمان پيدا نبود .\r\nفرامرز به پيش سپاه آمد و ديدگان خود را از روى شاه كابل برنداشت . چون از دو سپاه آواى كوس برخاست ، ديگر آن جنگ جويان ناآرام گشتند . فرامرز با سپاه اندكى به تيزى خود را به دل سپاه دشمن زد . از گَرد آن سواران همه‌جا تاريك گشت و ناگهان سپهدار كابل گرفتار شد . آن سپاه بزرگ دشمن پراكنده گشت و دليران ايران بسان گرگ از هر سو بر ايشان نخيز بساختند و از پس آن سپاه بتاختند . چندان از آن پهلوانان هند و نامداران پر منش سند بكشتند كه همهء خاك آن آوردگاه گِل شد و سنديان پراكنده گشتند و هنديان تباه شدند . ديگر از سرزمين و خانهء خود دل بكَندند و زن و كودك خردسال رها ساختند . تن آن مهتر كابل پر از خون در تبنگويى بر پشت پيل افكنده شده بود . پس فرامرز آن شاه كابل را دست بسته به همراه چهل تن از خويشان بت‌پرست او به آن نخچيرگاه و به جايى كه آن چاهها را كنده بودند ، بيآورد . آنگاه از پشت سر ، زره كمان را بركشيد و چنان تيرى به شاه كابل بيانداخت كه استخوانش پديدار گشت . سپس او را سرنگون در آن چاه بيآويخت ، چنان كه تنش پر از خاك و دهانش پر از خون شد . آن چهل خويشاوند او را نيز در آتش افكند .\r\nپس از آن ، به سوى شغاد رفت و آتشى همچون كوه برافروخت و شغاد و چنارى را كه بدان دوخته شده بود و آن زمين را بسوخت . آنگاه سپاه را به سوى زابلستان كشانيد . چون فرامرز روزگار آن شاه ناراستكار كابل را بسر آورد ، مردى را در كابل ، شاه بكرد و همهء دودمان شاه پيشين كابل را بكشت . و بدين سان فرامرز كه ديگر روز روشن بر او لاژوردين گشته بود ، پر از داغ و درد از كابل بيآمد . همهء زابلستان و بُست ،\r\n\r\n","description":"","footnote":"","page_name":" 588 ","page_number":586},
  {"content":"\r\n\r\nخروشان و با جامه‌هايى چاك كرده و دريده بر و گدازان به پيش فرامرز آمدند « 1 »  .\r\nبيهوش گشتن رودابه از سوگ رستم\r\nبدين گونه همه با جامه‌هايى سياه و كبود يك سال در سيستان به سوگوارى پرداختند . روزى رودابه به زال گفت : تو نيز از سوگ و درد تهمتن بنال . براستى از آن هنگامى كه خورشيد گيتىفروز هست ، هيچكس روزى تيره‌تر از اين نديده است .\r\nزال كه چنين شنيد ، به دو گفت : اى زن كم خِرد ، بدان كه اندوهِ نخوردن خوراك از اين نيز خواهد گذشت . رودابه از اين سخن ، برآشفت و سوگند خورد كه : ديگر از اين پس هرگز تنم خواب و خوراك به خود نخواهد ديد تا شايد روانم ، روان آن پهلوان پيل تن را در سراى ديگر باز يابد . و بدين سان رودابه يك هفته از درد رستم چيزى نخورد ، تا اين كه از نخوردن ، چشمانش تاريك و دل پهلوانيش باريك گشت . به هر سو كه مىرفت ، چندين كنيز با او مىرفتند تا مبادا گزندى به دو رسد . سرِ يك هفته بود كه ديگر خِرد از او دور و ديوانه شد . شبى به هنگام خواب به آشپزخانه آمد و مار مرده‌اى را ديد كه در آب افتاده است . پس دست برد و سر بىجان « 2 »  او را بگرفت تا از آن مار خوراكى فراهم آورَد . ليك كنيزى بيآمد و آن مار را از دست رودابه ربود و سر رودابه را در كنار خود گرفت و دست او را از آن جاى ناپاك بكشيد . آنگاه او را به نشستنگاهش در ايوان برد و بنشاند . پس خوان و خوراك به پيش او بردند . رودابه از هر چيز بخورد تا اين كه سير شد . سپس جامهء نرمى به زيرش افكنده و رودابه بخفت و از آن اندوه و رنج و درد مرگ و گنج بيآسود . چون از خواب برخاست نيز خوردنى\r\n\r\n","description":"","footnote":" ( 1 ) - ثعالبى ، تاريخ غررالسير ، ص 224 .  ( 2 ) - در نسخ ژول مُل ، بروخيم و مسكو واژهء « پيچان » ذكر شده ، ليك همهء اين نسخ غلط هستند و « بىجان » درست مىباشد . چون به تصريح خود حكيم فردوسى ، مار مرده بود ، پس نمىتوانسته سر آن پيچان باشد ، بلكه بىجان بوده است . ","page_name":" 589 ","page_number":587},
  {"content":"\r\n\r\nخواست . پس خوراكهاى بسيارى از هر گونه به پيش او ببردند . چون هوش رودابه باز آمد ، به زال گفت : همانا كه گفتار تو خردمندانه بود . كسى را كه خورد و خواب نباشد ، اندوه مرگ با جشن و سرور در پيش او يكى خواهد بود . رستم برفت و ما نيز از پسِ او خواهيم رفت . پس بايد كه به داد پروردگار گيهان آفرين بگرويم . آنگاه رودابه آنچه را كه در نهان داشت ، به درويشان داد و پيوسته به كردگار گيهان مىگفت : اى برتر از نام و جايگاه ، روان تهمتن را از گناه بشوى . در آن گيتى ، او را در بهشت جاى بده و از تخمى كه در اينجا بكاشت ، او را برخوردار ساز « 1 »  .\r\nسپردن گشتاسپ ، شاهى به بهمن و مردن\r\nاكنون كه روزگار تهمتن بسر آمد ، داستان ديگرى به پيش مىآورم . چون بخت گشتاسپ بدانسان تيره شد ، جاماسپ را به پيش تخت خود آورد و به دو گفت : بدان كه من از براى كار اسفنديار چنان دلم از روزگار داغدار گشته كه يك روز هم زندگانيم خوش نبود و از آن اختر كينه‌كش دژم بودم . اكنون پس از من ، بهمن شاه خواهد شد و پشوتن نيز رازدارش خواهد گشت . پس سر از فرمان او مپيچيد و از پيمانش دور مشويد . همگى او را راهنماى باشيد زيرا كه او زيبندهء تخت و تاج است .\r\nپس گشتاسپ كليد در گنجها را به بهمن داد و آه سردى از جگر بركشيد و به دو گفت : ديگر كار من به پايان رسيد و آب از سرم بگذشت . سد و بيست سال به شاهى نشستم و در سراسر اين زمان هيچكس را همتاى خود در گيتى نديدم . اكنون تو بكوش و دادگر باش تا با دادگرى از اندوه رهايى يا بى . خردمندان را شاد كن و به\r\n\r\n","description":"","footnote":" ( 1 ) - ثعالبى ، تاريخ غررالسير ، ص 224 - 223 . ","page_name":" 590 ","page_number":588},
  {"content":"\r\n\r\nخود نزديك ساز و گيتى را بر بدانديشان تاريك بكن . تنها راستى بكن زيرا كه از راستى ، سر كژّى و كاستى بپيچد . اينك پس از آن درد و رنجهاى بسيارى كه بردم ، اين تخت و تاج و گنج را به تو سپردم « 1 »  .\r\nگشتاسپ ، اين بگفت و روزگارش بسر آمد و ديگر زمان گذشته را باز نيافت « 2 »  پس دخمه‌اى از آبنوس و پيلسته بساختند [ و او\r\n\r\n","description":"","footnote":" ( 1 ) - بلعمى ، تاريخ بلعمى ، ج 2 ، ص 670 - 669 .  ( 2 ) . - بلعمى مىنويسد كه گشتاسپ در زمان كشته شدن اسفنديار ، بيمار بود و در اثر همان بيمارى هم بود كه درگذشت . تاريخ بلعمى ، ج 2 ، ص 668 . صاحب مجمل التواريخ و القصص مكان درگذشت گشتاسپ را در حدود بلخ دانسته است . ص 52 .\r\nدر باب گشتاسپ ذكر چند نكته حائز اهميت است : الف - براى گشتاسپ 2 لقب ذكر شده است : 1 - وَدمِهر ( بَدمِهر ) به مناسبت غدرى كه با پسرش اسفنديار كرد . مجمل التواريخ و القصص ، ص 418 . 2 - هربذ ( هيربد ) . خوارزمى ، مفاتيح العلوم ، ص 100 . ب - در بارهء مناسبات گشتاسپ با بخت النصر و بنى اسرائيل ر . ك . طبرى ، تاريخ طبرى ، ج 2 ، ص 455 بلعمى ، تاريخ بلعمى ، ج 2 ، ص 654 - 646 گرديزى ، زين الاخبار ، ص 54 جوزجانى ، طبقات ناصرى ، ج 1 ، ص 145 . ج - در بارهء وزراى گشتاسپ بايد گفت مشهورترين وزير او همان جاماسپ حكيم بود كه پيش از اين ذكرش برفت . نيز مجمل التواريخ و القصص ، ص 92 . گويند گشتاسپ « با وزرا مىگفت كه هر گاه ببينيد كه من ميل بر مداهنه كنم و از طريق سداد انحراف نمايم ، مرا از آن كارى كه خلاف رضاى الهى است ، بازداريد و منع نماييد و مگذاريد كه بدون جهتى بر احدى خشم گيرم و همواره مرا بر كارهاى پسنديده ترغيب كنيد » . ميرخواند ، روضة الصفا ، ج 1 ، ص 627 . در بارهء گشتاسپ و يكى از وزرايش به نام راست‌روشن حكايتى آورده‌اند . گويند گشتاسپ « وزيرى داشت راست روشن نام كه به نام وى فريفته شده بود و بر او اعتماد كلى كرده ، وزير سابق را به سعايت او معزول ساخت . اما از كار راست روشن آگاهى نداشت كه در مزرع دلها و مرتع جانها تخم بدى مىكاشت . ناگاه پادشاه هندوستان بر وى خروج كرده ، گشتاسپ را به مال و رجال احتياج افتاد كه لشگر را تجهيز كرده ، با خصم مقابله نمايد . بعد از تفتيش در خزانه هيچ نيافت . با وزير مشورت نموده ، وزير گفت : مال نزد رعيت است ، بايد تحصيل نوشت . پادشاه دانست كه اين حركت موجب خرابى مملكت است . درين انديشه به جانب صحرا رفت . به جايى رسيد ، ديد كه سگى بر دار كرده بودند . از سبب آن پرسيد . چوپان عرض كرد كه اين سگ ، معتمد من بود كه رمهء خود را به وى سپرده بودم . چون نقصانى فاحش در رمهء من پديد آمد ، تفحص كردم ، دريافتم كه اين سگ با من خيانت كرده و با ماده گرگى الفت گرفته . چشم مىخوابانيد تا گوسفندان را ماده گرگ به قدر احتياج مىربود . گشتاسب از اين سخن ، متنبه شده ، تفتيش حال رعايا و وزير نمود . معلوم شد كه وزير ، خيانتى عظيم انديشيده و مال او را به كلى از ميان برده است . پسر وزير و وزير ، هر دو را بر دار كرد و به حسن كفايت وزير نخستين ، دشمن مدفوع و خزانه آبادان و رعيت و سپاه معمور گشت » . ميرخواند ، روضة الصفا ، ج 1 ، ص 626 - 625 . د - پايتخت گشتاسپ ، شهر بلخ بوده است . بلعمى ، تاريخ بلعمى ، ج 2 ، ص 647 . مستوفى اشتباهاً آن را شهر حلب دانسته است . تاريخ گزيده ، ص 92 . ه - بناهاى چندين شهر به گشتاسپ منسوب است : 1 - گويند گشتاسپ در ولايت دارابگرد پارس ، شهرى سه سو ( مثلث ) بساخت و آن را رام و شتاسپان ناميد كه همين شهر فسا ( پسا ) كنونى است . طبرى ، تاريخ طبرى ، ج 2 ، ص 477 مسكويه تجارب الامم ، ج 1 ، ص 82 اصفهانى ، تاريخ پيامبران و شاهان ، ص 37 مجمل التواريخ و القصص ، ص 52 ثعالبى ، تاريخ غررالسير ، ص 162 نويرى ، نهاية الإرب ، ج 10 ، ص 161 . مستوفى معتقد است كه گشتاسپ شهر فسا را تجديد عمارت كرد . نزهت القلوب ، ص 125 . 2 - شهر بيضا در پارس . ابن بلخى ، فارسنامه ، ص 48 مستوفى ، نزهت القلوب ، ص 112 خواندمير ، مآثر الملوك ، ص 29 ميرخواند ، روضة الصفا ، ج 1 ، ص 624 . 3 - شهر اسروشنه در ماوراءالنهر . ميرخواند ، همان ، ج 1 ، ص 624 خواندمير ، همان ، ص 29 . 4 - قلعهء سمرقند را تجديد عمارت كرد و براى آن حصنى حصين و خندقى بسيار عميق بساخت . مستوفى ، تاريخ گزيده ، ص 93 مستوفى ، نزهت القلوب ، ص 245 . 5 - يكى از هفت آشيان سغد هفت آشيان را گشتاسپ بساخت . رساله شهرهاى ايران ، بند 6 در متون پهلوى ، ص 64 . 6 - ولايت گشتاسفى كه در شروان ، جنوب باكو و نزديك دهانهء رود كور واقع است ، منسوب به گشتاسپ مىباشد . او نهرى بزرگ از آب كور و ارس بريد و از آن جويها برداشت و بر آن ديه‌هاى فراوان بساخت . مستوفى ، نزهت القلوب ، ص 93 - 92 . 7 - گشتاسپ آتشكده‌هاى بسيارى بساخت . از آن جمله آتشكده‌هايى در هند ساخت . طبرى ، تاريخ طبرى ، ج 2 ، ص 477 ثعالبى ، تاريخ\r\nغررالسير ، ص 162 . 8 - آتشكده نميور ( نميسور ، نمور ، ممنور ، نمور ) را در روستاى انارباذ نطنز بساخت و آباديهايى از روستا را بر آن وقف كرد . اصفهانى ، تاريخ پيامبران و شاهان ، ص 37 مجمل التواريخ و القصص ، ص 52 مستوفى ، تاريخ گزيده ، ص 93 مستوفى ، نزهت القلوب ، ص 69 . 9 - آتشكده گواشير . مستوفى ، نزهت القلوب ، ص 139 . 10 - آتشكده بلخ . ابن بلخى ، فارسنامه ، ص 50 . 11 - آتشكده اصطخر در پارس . ابن بلخى ، همان ، همان صفحه . و مشهور است كه گشتاسپ هفت تن از بزرگان را مرتبت داد و به هر يك از ايشان يكى از نواحى مملكت را سپرد . طبرى ، تاريخ طبرى ، ج 2 ، ص 481 477 ابن اثير ، الكامل ، ج 3 قبل از اسلام ، ص 141 . براى آگاهيهاى بيشتر در بارهء هفت خاندان ر . ك . ميترا مهرآبادى ، خاندانهاى حكومتگر ايران باستان ، تهران : فتحى ، 1372 خورشيدى ، چاپ اول . ز گويند ديوانها در زمان گشتاسپ گسترش يافتند . او را دو ديوان بود : ديوان باژ و ديوان هزينه‌ها . آنچه درآمد بود ، در ديوان باژ و آنچه به هزينه بيرون مىشد ، در ديوان هزينه‌ها نوشته مىآمد . او دبيرى داشت كه كارهاى پايتخت را انجام مىداد . اگر منزلت و مقام كسى كاسته مىشد يا تقصير و كوتاهى از او سر مىزد ، براى تعيين كار خود به آن دبير مراجعه مىكرد كه مقام و مرتبه‌اش را معين كند و آن دبير بر طبق رسم و روش معمول عمل مىكرد . وزير گشتاسپ را بزرگ فرماندار مىخواندند . او جانشينى بنام ايران آمارگر داشت كه پيش شاه مىرفت و كارها را گزارش مىكرد . دبيربَد نيز بر ديوان نامه‌ها بود . گشتاسپ دستور داد تا نامه‌ها را با شرح و بسط بنويسند . ر . ك . مسكويه ، تجارب الامم ، ج 1 ، ص 82 ابن بلخى ، فارسنامه ، ص 49 - 48 نويرى ، نهاية الإرب ، ج 10 ، ص 161 . ح - برخى از سخنان گشتاسپ بر جاى مانده است . ر . ك . ميرخواند ، روضة الصفا ، ج 1 ، ص 625 - 624 خواندمير ، مآثر الملوك ، ص 29 . ","page_name":" 591 ","page_number":589},
  {"content":"\r\n\r\nرا بر روى تخت در آنجا نهادند 
  ] و تاجى از فراز تخت بيآويختند .\r\nهمين بودش از گنج و از رنج ، بهر * بديد از پس نوش و ترياك ، زهر\r\nاگر بودن اينست شادى چراست * شد از مرگ درويش با شاه راست\r\nبخور هرچه ورزى و بد را مكوش * به مرد خردمند بسپار گوش\r\n\r\n","description":"","footnote":"","page_name":" 592 ","page_number":590},
  {"content":"\r\n\r\nگذر كرد همراه و ما مانده‌ايم * ز كار گذشته بسى خوانده‌ايم\r\nبه منزل رسيد آن كه پوينده بود * بهى يافت آن كس كه جوينده بود\r\nنگيرد ترا دست جز نيكوئى * چو از پير دانا سخن بشنوى\r\nاكنون در كار بهمن رنج مىبرم و سخنهاى گذشته را بر تو ياد مىكنم « 1 »  .\r\n\r\n","description":"","footnote":" ( 1 ) - در نسخهء ژول مُل ، ص 1356 ، بيت 4409 آمده :\r\nكنون رنج در كام بهمن رويم * خرد پيش دانا بشوتن بريم\r\nليك در نسخهء بروخيم ، ج 6 ، ص 1747 آمده :\r\nكنون رنج در كام بهمن برم * گذشته سخن بر تو بر بشمرم\r\nكه از همين نسخهء اخير در متن آورده شد . ","page_name":" 593 ","page_number":591},
  {"content":"\r\n . \r\n","description":"","footnote":"","page_name":" 594 ","page_number":592},
  {"content":"\r\n\r\nبهمن پادشاهى بهمن اسفنديار نود و نه سال بود\r\n« 1 »  كين خواستن بهمن از بهر خون اسفنديار\r\nچون بهمن بر تخت نيا بنشست ، كمر بر ميان ببست و دست بخشش بگشود .\r\nپس سپاهيان را درم و دينار و سرزمينهاى بسيارى ببخشيد . آنگاه انجمنى از خردمندان و بزرگان و كارآزمودگان بساخت و گفت : همهء شما روشن روانان ، از پير و جوان ، از كار اسفنديار و نيك و بد گردش روزگار به ياد داريد كه رستم در آن هنگام كه زنده بود ، به همراه زال - آن پير مرد افسونگر - چه كرد . فرامرز نيز اكنون در گيتى ، آشكار و نهان ، كينهء ما را مىجويد . من نيز از براى آن دو جنگاور چون نوش‌آذر و نوشزاد - كه هرگز ياد مرگ نمىكردند - و نيز براى كسى چون اسفنديار - كه روزگار بزرگان گيتى به دو تازه بود - و آن سان در زابلستان كشته شدند ، سرم پر از درد و دلم\r\n\r\n","description":"","footnote":" ( 1 ) - در بارهء مدت شاهى بهمن اكثر روايات بر خلاف حكيم فردوسى ، آن را 112 سال دانسته‌اند . ر . ك . بندهش ، ص 156 ثعالبى ، تاريخ غررالسير ، ص 226 ابن بلخى ، فارسنامه ، ص 54 15 بلعمى ، تاريخ بلعمى ، ج 2 ، ص 688 مقدسى ، آفرينش و تاريخ ، ج 3 ، ص 507 مجمل التواريخ و القصص ، ص 53 اصفهانى ، تاريخ پيامبران و شاهان ، ص 22 10 مسعودى ، مروج الذهب ، ج 1 ، ص 225 يعقوبى ، تاريخ يعقوبى ، ج 1 ، ص 193 نويرى ، نهاية الإرب ، ج 10 ، ص 164 ميرخواند ، روضة الصفا ، ج 1 ، ص 628 . صاحب تجارب الامم فى اخبار ملوك العرب و العجم اين مدت را 80 سال دانسته است . ص 135 - 134 . جوزجانى آن را 22 سال آورده است . طبقات ناصرى ، ج 1 ، ص 146 . تنها روايت ايرانشاه با روايت حكيم فردوسى سازگارى دارد ، زيرا مدت شاهى بهمن را 99 سال و چند ماه ذكر كرده است . بهمن نامه ، ص 603 بيت 10439 . ","page_name":" 595 ","page_number":593},
  {"content":"\r\n\r\nپر از خون است و هيچ بجز كينه در مغز ندارم . از درد اسفنديار ، دد و دام نيز سرگشته شد . براستى كه از خون اسفنديار و خون آن جوانان نامدار و سواران جنگى ما نگار ايوان نيز به زارى مىگريد . پس سزاوار باشد اگر هر كه از دودمانى پاك است ، نژاد خود را پست نسازد و بسان شاه آفريدون باشد كه از پِى خون جم ، ضحّاك را از ميان جنگاوران گيتى نابود ساخت . منوچهر نيز سپاهى بزرگ از آمل براى جنگ با تور و سلم سترگ بيآورد و به چين رفت و كين نياى خود را بگرفت و كوهى از كشتگان برپاى كرد . پس از آن چون كى خسرو آمد ، در جنگ با افراسياب دريايى از خون در گيتى روان كرد . سپس پدرم آمد و خون لهراسپ را بخواست . مرا نيز چنان داستانى است . اينك كه فرامرز از براى خون پدرش ، سر به خورشيد تابان برآورد و به كابل رفت و كينهء رستم را بخواست و چنان همهء سرزمين آن را ويران كرد كه زمين را از خون بازنشناختند و پيوسته بر كشتگان اسپ بتاختند من كه بر پيل و شير نيز اسپ مىافكنم ، سزاوارترين كس براى اين كينه‌خواهى هستم . زيرا اگر همهء نامداران گيتى را بشماريد ، هيچ سوارى چون اسفنديار نبينيد . اكنون اين كار را چگونه مىبينيد و چه پاسخى داريد ؟ بكوشيد تا انديشه‌اى فرّخ كنيد .\r\nچون سپاهيان و آنان كه نيكخواه شاه بودند ، گفتار بهمن را بشنيدند ، همگى به آواى بلند گفتند : ما بندگانيم و همه دل به مِهر تو آكنده‌ايم . همانا كه تو از كار گذشته داناترى و از همهء مردان جنگى سزاوارتر هستى . پس همان كارى را در گيتى بكن كه مىخواهى و از آن كار برايت فرّ و نام ببار خواهد آمد . بدان كه هيچكسى سر از فرمان تو نخواهد پيچيد . زيرا كسى را ياراى گذشتن از پيمان تو نيست . چون بهمن چنين پاسخى از سپاهيانش بيافت ، سرش براى آن كينه تيزتر شد . پس همگى بر اين نهادند و برخاستند و آهنگ سيستان بكردند . سپيده‌دم آواى كوس برخاست و آسمان از گَرد سپاهيان به سياهى آبنوس گشت و سد هزار سوار شمشيرزن نامدار روان شدند .\r\n\r\n","description":"","footnote":"","page_name":" 596 ","page_number":594},
  {"content":"\r\n\r\nدر بند انداختن بهمن ، زال را\r\nچون بهمن به نزديكى هيرمند رسيد ، فرستادهء ارجمندى را برگزيد و به نزد زال بفرستاد و او را چنين پيام داد كه : بدان كه روزگار من از براى خون اسفنديار و نيز از كينهء نوش‌آذر و نوشزاد - آن دو شاه گرامى و فرّخ‌نژاد - تلخ شد . پس اينك مىخواهم كه آن كينهء ديرينه را از دل بيرون سازم و همهء رود زابل را پر از خون كنم .\r\nچون فرستاده به پيش زال آمد و اين سخنان را بگفت ، دل زال پر از درد و اندوه گشت و چنين پاسخ داد كه : اگر شهريار در كار اسفنديار بيانديشد ، خواهد دانست كه اين سرنوشت بود و دل من نيز از براى آن پر آزار بود . تو خودت در ميان نيك و بد بودى ، ليك از من تنها سود ديدى و هرگز زيانى نديدى . رستم نيز از فرمان اسفنديار سر نپيچيد و خودت دل رستم را بستهء فرمان او بديدى . اينك بدان كه چون روزگار پدرت - آن شاه گرانمايه و بزرگ - بسر آمد ، آن چنان شد .\r\nبه بيشه درون شير و نرّ اژدها * ز چنگ زمانه نيابد رها\r\nهمانا كه شنيده‌اى سام سوار چه مردانگيهايى در آن روزگار بكرد . اين چنين بود تا به هنگام رستم رسيد . پس رستم شمشير تيز از ميان بركشيد و در پيش نياكان تو ، به هنگام جنگ ، آن همه مردانگى بكرد . او كهتر دايگان تو و از بزرگترين سپاهيانت بود .\r\nليك اكنون رستم با زارى درگذشت و همهء زابلستان از آن كار پر آشوب گشت . اينك اگر تو از پيكار ما باز بگردى و با خوبى در كار ما بيانديشى و با مهربانى به اين كشور آيى و كينه را از دلت بيرون كنى ، همهء گنجها خود و سام را با كمرها و ستامهاى زرّين به پيش تو آورم . زيرا تو شاه هستى و ديگر گردنكشان ، رمهء تو هستند . پس زال به آن فرستاده ، اسپ و دينار و چيزهاى گوناگون بسيارى بداد .\r\nچون آن فرستادهء مايه‌ور به نزد بهمن رسيد ، همهء آنچه را كه زال ديده و شنيده\r\n\r\n","description":"","footnote":"","page_name":" 597 ","page_number":595},
  {"content":"\r\n\r\nبود ، بگفت . ليك بهمن نيكبخت ، پوزش زال را نپذيرفت و سخت برآشفت . پس با دلى پر از درد و آه سرد و سرى پر از كينه به شهر رفت . زال - پسر سام سوار - با همهء نامداران سيستان به پيشواز او آمدند . چون زال به نزديك بهمن رسيد ، از اسپ پياده شد و او را نماز برد و گفت : اكنون هنگام بخشايش و پاك كردن دل از درد و كين است . زيرا زال - پسر سام سوار - با اين دستوار « 1 »  و به خوارى به پيش تو آمده است .\r\nپس ، از براى آن بندگيهايى كه ما كرده‌ايم و تو را در جوانى بپرورانده‌ايم ، بر ما بخشايش آور و ديگر از كار گذشته سخن مگو و از كشتگان ، كين مخواه و هنر بجوى .\r\nبهمن كه چنين شنيد ، از گفتار او برآشفت و بىدرنگ پاى زال را در بند آورد و هيچ پند دستور و گنجورش را نشنيد « 2 »  .\r\nآنگاه از ايوان زال - پسر سام سوار - شتران بسيار را با دينار و گوهرهاى نابسود و هرچه از تخت و گستردنى بود ، به همراه تاجهاى زر و سيم و گوشواره و كمر و اسپان تازى زرّين ستام و شمشيرهاى هندى زرّين نيام و جامه و هميانهاى درم و مشك و كافور و هرچه كه رستم با رنج فراهم آورده و يا گنجهايى كه از شاهان و گردنكشان يافته بود ، بار بكردند . و بدين سان بهمن همهء زابلستان را به تاراج داد و به همهء بزرگان ايران تاج و هميان بداد .\r\nرزم فرامرز با بهمن و كشته شدن او\r\nفرامرز كه در آن هنگام در سرزمين بُست بود ، از آن كار اندوهگين شد و از براى درد نياى خود ، دست خود به كين بشست . پس سپاهيان را گرد آورد و بسيار از رزم تهمتن ياد كرد و به سوى بهمن روى نهاد . چون از آمدن او به بهمن آگهى رسيد ، بر آن تخت شاهنشاهى برآشفت و بنه برنهاد و سپاه را سوار كرده و دو هفته شبانروز\r\n\r\n","description":"","footnote":" ( 1 ) - دستوار به پارسى به معناى عصا است .  ( 2 ) - ثعالبى ، تاريخ غررالسير ، ص 224 . برخى آورده‌اند كه بهمن ، زال را در قفسى آهنين كرد و به هر جا كه رفت ، او را با خود ببرد . ر . ك . مجمل التواريخ و القصص ، ص 53 ايرانشاه ، بهمن نامه . ","page_name":" 598 ","page_number":596},
  {"content":"\r\n\r\nبراند . از آواى شيپور و دراى هندى ايشان ، دل كوه نيز از جاى برمىآمد . [ جنگ درگرفت و 
  ] همه‌جا به سياهى كَرْف گشت و بارانى از تير همچون تگرگى كه از آسمانى كرفگون ببارد ، باريدن گرفت . از چكاچاك تبرزين و چرنگيدن كمانها « 1 »  ، زمين از آسمان نيز جنبان تر شد . سه شبانه‌روز در آن رزمگاه ، پيوسته گرز و تيغ پولادين بباريد و از گَرد سپاهيان ، ابرى در آسمان بسته شد . سرانجام به روز چهارم ، چنان بادى برخاست كه گويى روز همچون شب گشت . آن باد به سوى فرامرز برگشت . شاه ايران كه چنين ديد ، از آن باد شاد گشته و با تيغ تيز از پس سپاه فرامرز برفت و رستاخيزى از آن انجمن برآورد . ديگر هيچ سوار و سركش نامدار بُستى و زابلى و يا از آن پهلوانان شمشيرزن كابلى برجاى نمانْد . همه روى از جنگ برتافتند و فرامرز را رها كردند . كوهى از كشتگان هر دو سپاه در هر سوى برپا شد . فرامرز كه چنين ديد ، با رزمجويان اندكى ، به مردانگى با سپاه ايران روياروى شد . همهء تن فرامرز - كه فرزند شيران و خودش نيز شير بود - پر از زخم شمشير گشته بود . ديگر بدانست كه آن روز ، روز سختى و رنج و دام سرنوشت است و مرگش فرا رسيده است . پس با خود گفت : من در دَم اژدها رفتم و ديگر از اين جايگاه رهايى نيابم . پس در اينجا از گرز و شمشير تيز من ، تا رستاخيز ، نام برجاى خواهد ماند . فرامرز ، اين بگفت و بر دل سپاه ايران بتاخت و اين چنين تا نزديك شاه بيآمد و سران نامدار و دلاور بسيارى را از آن پهلوانان بر خاك افكند . چون پهلوانان ايران چنين ديدند ، برآشوفتند و يكباره همگى بر او تاختند و او را در ميان گرفتند . فرامرز - آن شير ژيان - از زخم ايشان اندوهگين گشت و اسپش نيز از آن همه پيكان سست شد و از بيچارگى به روى درافتاد . ليك فرامرز بىدرنگ دست به گرز گران برد و نيروى خود را به آن گردنكشان\r\n\r\n","description":"","footnote":" ( 1 ) - در نسخهء ژول مُل ، ص 1363 ، بيت 82 آمده :\r\nز چاك تبرزين و جرّ كمان * زمين گشت جنبانتر از آسمان\r\nليك در نسخهء بروخيم ، ج 6 ، ص 1752 در مصرع اول بدين گونه آمده :\r\n« ز چاك تبرزين چرنگ كمان » ^ CENTER . كه البته همين ضبط اخير صحيح است . ","page_name":" 599 ","page_number":597},
  {"content":"\r\n\r\nبنمود . سرانجام از آن همه خون كه ازو رفت ، توان خود را از دست داد و برجاى بايستاد و خاموش گشت . و بدين سان آن نامدار دلير به چنگ بهمن - آن شير غرّان افتاد .\r\nفرامرز را از آن رزمگاه به پيش بهمن آوردند . بهمن كينه‌دار ، چندى به دو نگاه كرد . ليك چون او را بديد ، ديگر به جان ، زينهارش نداد و بفرمود تا دارى بزنند . و بدين گونه كِي أردشير نامدار ، فرامرز را زنده بر دار كرد و تن پيلوار او را نگونسار ساخت . سپس از براى آن كينه ، بارانى از تير بر او بباريد و او را بكشت « 1 » \r\nرها كردن بهمن ، زال را و بازگشتن به ايران\r\n[ پس از اين كه چنين كارهايى برفت ، 
  ] پشوتن گرامى كه دستور بهمن و دلش از كشتن سخت رنجور بود ، در پيش آن شاه برپاى خاست و گفت : اى شاه دادگر و راست ، اگر كينه‌اى در دل داشتى ، اكنون ديگر آن را بخواستى . از اين پس ديگر به تاراج و كشتن و جنگ و جوش فرمان مده و اين همه مخروش . از يزدان بترس و از ما نيز شرم بدار و به اين گردش روزگار بنگر :\r\nيكى را برآرد به ابر بلند * يكى زو شود زار و خوار و نژند\r\nبدان كه نه پدرت - آن شاه لشگرفروز - از براى گاسونه بود كه به سوى سرزمين نيمروز آمد و نه رستم از آن رو به آن نخچيرگاه در كابل رفت كه در چاه نابود گردد .\r\n\r\n","description":"","footnote":" ( 1 ) - ثعالبى مىنويسد كه چنان فرامرز را به زير باران تير گرفتند كه گوشت و استخوان و مغز سرش از هم پاشيده شد . تاريخ غررالسير ، ص 225 . در بارهء سرانجام فرامرز روايت متفاوت ديگرى هم وجود دارد . بر اين اساس فرامرز در هنگامى كه بهمن به سيستان آمده و زال را زندانى ساخته بود ، در هندوستان بود . بهمن به جستجوى او برآمد و سرانجام فرامرز در كشمير كشته شد . گويند كه اسبش خطا كرد و در خندقى پر آب افتاد و بمرد . آنگاه مردهء او را بر دار كردند . مجمل التواريخ و القصص ، ص 53 ايرانشاه ، بهمن نامه . ","page_name":" 600 ","page_number":598},
  {"content":"\r\n\r\nپس اى شاه نيكزاد ، تا هنگامى كه برجاى باشى ، كسى را كه نژاده است ، مرنجان .\r\nبدان كه چون فرزند سام نريمان از براى اين بند به درگاه پروردگار بلند بنالد ، تو اگر چه نيك اختر باشى ، ليك چون زال ، كردگار را داور خود سازد ، تو از آن كار ، پيچان خواهى شد . آگاه باش كه تو اين تاج را از رستم يافتى كه نگاهبان تخت كيان بود و پيوسته از براى آن كمر به ميان بسته بود و رنج مىبرد ، نه از گشتاسپ‌شاه و اسفنديار . از هنگام كى كواذ گرفته تا گاه كى خسرو پاك انديش ، همهء شاهان ، بزرگى خود را به شمشير او داشتند و همهء گيتى به زير پاى او بود . پس اگر خردمندى ، بند از زال بردار و دلت را از راه بدى بازگردان .\r\nچون شاه آن سخنان را از پشوتن بشنيد ، از آن كرده‌هاى كهن خود پشيمان گشت .\r\nپس خروشى از سراپرده برآمد كه : اى پهلوانان دادگر و خردمند ، آهنگ بازگشت كنيد و ديگر هرگز به تاراج و كشتن دست نيازيد . آنگاه بهمن بفرمود تا پاى زال را از بند رها كردند و چيزهاى بسيارى به دو دادند « 1 »  .\r\nسپس به گفتار پشوتن - آن دستور پاكيزه انديش - تن فرامرز كشته را در دخمه نهادند . و بدين سان زال از زندان به ايوان آمد . چون به آنجا رسيد ، رودابه به زارى بگريست و گفت : اى رستم پهلوان و دلير ، اى نبيرهء نريمان نامور و پهلوان ، چه زار گشتى . تو تا زنده بودى ، چه كسى آگاه بود كه گشتاسپ نيز در گيتى شاه است ؟ اكنون گنجت به تاراج رفته و زال در بند گشته و پسرت به زارى با پيكان تير كشته شده است . چشم كسى چنين روزگارى نبيند و زمين از نژاد اسفنديار پاك بادا .\r\nچون از آن سخنان به سوى بهمن و پشوتن فرّخ آگهى رسيد ، پشوتن از آن شيون\r\n\r\n","description":"","footnote":" ( 1 ) - ثعالبى ، تاريخ غررالسير ، ص 225 . ليك برخى از مورخين آورده‌اند كه بهمن ، زال را نيز بكشت . ر . ك . جوزجانى ، طبقات ناصرى ، ج 1 ص 145 . برخى نيز اشتباهاً آورده‌اند كه بهمن ، رستم و زواره را نيز با زال و فرامرز بكشت . ر . ك . طبرى ، تاريخ طبرى ، ج 2 ، ص 484 مسعودى ، مروج الذهب ، ج 1 ، ص 225 . صاحب مجمل التواريخ و القصص روايت مىكند كه بهمن مدت طولانىاى زال را در قلعه‌اى زندانى ساخته بود و در خلال آن زمان بود كه زال چندين كتاب در سير خاندان ايشان و مثالب و نكوهش گشتاسپ و دودمانش بنوشت . همان ، ص 54 . ","page_name":" 601 ","page_number":599},
  {"content":"\r\n\r\nرودابه پر از درد گشت و رخسارش زرد شد . پس به بهمن گفت : اى شاه نو كه همچون ماهى نو بر آسمان هستى ، پگاه سپاه خود را از اين شهر بران زيرا كه ديگر اين كار ، دشوار و سخت گشت . چشم بَدان از تاج تو دور و روزگارت پيوسته سور بادا . سزاوار باشد كه شاهنشاه بيش از اين در خانهء زال نمانَد . و بدين سان چون آفتاب از كوه سر برآورد ، آواى كوس از درگاه برخاست و بهمن سپاهيان را از زابل به سوى ايران و به نزد دليران ايران كشانيد . چون بدانجا رسيد ، ديگر برآسود و با شادى بر تخت بنشست و گيتى را با آيين و داد بداشت و گنج درم بسيارى نيز به درويشان ببخشيد . و بدين گونه برخى ازو شاد بودند و برخى نيز دژم « 1 »  .\r\nبه زنى گرفتن بهمن ، هماى ، دختر خويش را و جانشين كردنش\r\nاردشير را پسرى به نام ساسان و دخترى هنرمند و خردمند و پاك انديش به نام هماى « 2 »  بود كه او را چهرزاد « 3 »  مىخواندند و بهمن از گيتى به ديدار او شاد بود .\r\n\r\n","description":"","footnote":" ( 1 ) - در آثار زير به انتقام بهمن از خاندان رستم در سيستان اشاراتى رفته است : ايرانشاه ، بهمن نامه ، همه صفحات طرسوسى ، داراب نامه ، ج 1 ، ص 5 - 4 دينورى ، الأخبار الطوال ، ص 51 مستوفى ، تاريخ گزيده ، ص 94 ابن اثير ، الكامل ، ج 3 قبل از اسلام ، ص 153 ، ابن بلخى ، فارسنامه ، ص 52 ميرخواند ، روضة الصفا ، ج 1 ، ص 627 گرديزى ، زين الأخبار ، ص 55 - 54 بلعمى ، تاريخ بلعمى ، ج 2 ، ص 687 - 686 . بلعمى روايت مىكند كه اين مادر بهمن يعنى استوريا از بنى اسرائيل بود كه او را به اين كار واداشت . همان ، ص 686 . طبرى مىنويسد كه بهمن اموال بسيارى را كه از سيستانيان بگرفت ، به عنوان روزىِ سپاه و خرج هيربدان و آتشكده‌ها اعلام كرد . تاريخ طبرى ، ج 2 ، ص 484 . مؤلف تاريخ سيستان خبر واحدى در اين باره ذكر كرده است . ر . ك . همان ، ص 34 .  ( 2 ) - لازم به ذكر است كه اين هماى با آن هماى كه دختر گشتاسپ و خواهر و در عين حال زن اسفنديار بوده ، تفاوت داشته و يكى نبوده است . نام هماى به صورت خُمانى هم آمده است . ر . ك . ثعالبى ، تاريخ غررالسير ، ص 225 ابن بلخى ، فارسنامه ، ص 15 . برخى معتقدند كه نام اصلى هماى ، شميران ، سميراندخت و يا سمره بوده و هماى همچون لقب او بوده كه بعدها به او داده شده است . مستوفى ، تاريخ گزيده ، ص 95 مجمل التواريخ و القصص ، ص 418 30 مستوفى ، نزهت القلوب ، ص 68 اصفهانى ، تاريخ پيامبران و شاهان ، ص 38 .\r\nروايت شده كه بهمن بجز هماى ، 2 دختر ديگر به نامهاى بهمن دخت و فرانك ( فرنگ ) هم داشته است . طبرى ، تاريخ طبرى ، ج 2 ، ص 485 بلعمى ، تاريخ بلعمى ، ج 2 ، ص 688 ابن بلخى ، همان ، ص 54 .  ( 3 ) بسيارى لقب او را همچون حكيم فردوسى ، چهرزاد ، چهرآزاد و يا چهرآزادان آورده‌اند . رساله شهرهاى ايران ، بند 45 در متون پهلوى ، ص 68 ثعالبى ، تاريخ غررالسير ، ص 225 خوارزمى ، مفاتيح العلوم ، ص 100 مجمل التواريخ و القصص ، ص 54 30 گرديزى ، زين الاخبار ، ص 55 ميرخواند ، روضة الصفا ، ج 1 ، ص 635 132 .  Justi , Iranisches Namenbuch , p  .\r\nابن بلخى اين لقب را به صورت شهرازاد آورده و معتقد است كه هماى يا خمانى در اصل ، لقب او و شهرازاد اسم او بوده است . فارسنامه ، ص 15 . ","page_name":" 602 ","page_number":600},
  {"content":"\r\n\r\nبهمن - پدر هماى - به آيين پهلوى ، دخترش را به همسرى خود درآورد . و بدين گونه بود كه هماى دلافروز - آن ماه تابنده - از شاه آبستن گشت . ليك چون شش ماه شد ، درد و اندوه او بسيار گشت . بهمن نيز با ديدن او بدانگونه ، از آن اندوه بيمار شد و از پاى درآمد . پس بفرمود تا هماى به نزد او برود . آنگاه همهء بزرگان و نيك اختران را به نزد خود فراخواند و ايشان را بر تخت گرانمايگى بنشاند و گفت : بدانيد كه اين چهرزاد پاك تن ، شادى بسيارى از گيتى نديده است . اينك من اين تاج و تخت و سپاه و گنج و بخت بلند را به دو سپردم پس او و كسى كه ازو زاده شود ، جانشين من در گيتى خواهد شد . او چه دختر بزايد و چه پسر ، اين تخت و تاج و كمر از آن او خواهد گشت « 1 »  .\r\nساسان كه چنين شنيد ، خيره گشت و از شنيدن آن گفتار بهمن ، دلش تيره شد .\r\nپس ، از براى آن ننگ ، همچون پلنگى از ايران برفت و در سه شبانروز خود را به\r\n\r\n","description":"","footnote":" ( 1 ) - طبرى ، تاريخ طبرى ، ج 2 ، ص 485 دينورى ، الأخبار الطوال ، ص 52 - 51 نويرى ، نهاية الإرب ، ج 10 ، ص 164 مسكويه ، تجارب الامم ، ج 1 ، ص 87 . در باب اين روايت ، اتفاق نظر وجود ندارد . اگر چه برخى همچون حكيم فردوسى و مواردى كه در بالا ذكر شد ، بر آن هستند كه هماى - دختر بهمن - از او باردار بوده است ليك ابن بلخى معتقد است كه هماى تا به هنگام درگذشت ، هرگز ازدواج نكرد . فارسنامه ، ص 54 . صاحب مجمل التواريخ و القصص مىنويسد كه بعضى گويند هماى دختر حارث ، ملك مصر بود كه به ازدواج بهمن در آمد و از او باردار بود . ليك همو مىنويسد كه پارسيان معتقدند كه هماى ، دختر بهمن و در عين حال همسرش بوده است . مجمل التواريخ و القصص ، ص 31 - 30 . ","page_name":" 603 ","page_number":601},
  {"content":"\r\n\r\nسرزمين ديگر رسانيد . و بدين گونه آزرده از پيش پدر دور شد و به شهر نيشابور شتافت « 1 »  .\r\nدر آن شهر زنى را از نژاد بزرگان بخواست و از آن پس او را همچون جان خود نگاه داشت و بپرورد . ليك نژاد خود را به هيچكس نگفت و آن را نهان داشت . سرانجام آن زن پاك تن از ساسان - كه از نژاد بهمن بود - فرزندى خوب بزاد كه پدرش نام او را نيز ساسان گذاشت . ليك چندى نگذشت كه روزگارش بسر آمد . چون آن كودك از خردسالى به مردانگى رسيد ، در آن خانه هيچ بجز بينوايى نديد . پس برفت و گَله‌هاى شاه نيشاپور را كه در كوه و دشت رها بودند ، ازو بگرفت و چندى چوپان شاه شد و جايگاهش در كوه و بيابان گشت « 2 »  .\r\nاكنون به كار هماى باز مىگردم كه پس از مرگ بهمن جاى او را بگرفت « 3 » \r\n\r\n","description":"","footnote":" ( 1 ) - طرسوسى معتقد است كه ساسان به هند رفت . داراب نامه ، ج 1 ، ص 9 .  ( 2 ) - در باب ساسان - كه غالباً تنها از يك ساسان نام برده شده - 2 دسته روايت عام وجود دارد . گروهى بر آن هستند كه ساسان در هنگامى كه خود را در رسيدن به شاهى ناكام ديد ، نااميد شد و از ميان مردم بيرون رفت و بر كوهى صومعه‌اى ساخت و در آنجا به عبادت مشغول شد . ر . ك . بلعمى ، تاريخ بلعمى ، ج 2 ، ص 688 ثعالبى ، تاريخ غررالسير ، ص 226 مستوفى ، تاريخ گزيده ، ص 95 . اما بعضى ديگر همچون حكيم فردوسى معتقدند كه او به چوپانى پرداخت . مسكويه ، تجارب الامم ، ج 1 ، ص 88 - 87 دينورى ، الاخبار الطوال ، ص 52 تجارب الامم فى اخبار ملوك العرب و العجم ، ص 135 ابن اثير ، الكامل ، ج 3 قبل از اسلام ، ص 154 . اما طبرى بر آن است كه ساسان به كوهى نزديك استخر پارس رفت و در آنجا هم به عبادت و هم به چوپانى پرداخت . تاريخ طبرى ، ج 2 ، ص 485 . نيز : نويرى ، نهاية الإرب ، ج 10 ، ص 164 .  ( 3 ) - در باب علت درگذشت بهمن 2 دسته روايت بسيار متفاوت وجود دارد . ثعالبى همچون حكيم فردوسى بر آن است كه بهمن بيمار شد و درگذشت . تاريخ غررالسير ، ص 226 . برخى ديگر معتقدند كه بهمن به جنگ اژدهايى در نزديكى دير گجين ، ميان رى و اصفهان برفت و اژدها او را بلعيد . بهمن در هماندم كه توسط اژدها بلعيده مىشد ، وصيت كرد كه هماى را كه از او باردار بوده ، بر تخت بنشانند . براى آگاهيهاى بيشتر در اين باره ر . ك . ايرانشاه ، بهمن نامه ، ص 603 - 591 مجمل التواريخ و القصص ، ص 463 54 طرسوسى ، داراب نامه ، ج 1 ، ص 9 - 8 . طرسوسى در همانجا آورده است كه پس از بلعيده شدن بهمن توسط اژدها ، رشنواد پهلوان كه اتابك هماى بود ، به بزرگان گفت كه : هماى را كه شايسته‌تر و از نژاد ملوك است ، بر تخت بنشانيد .\r\nدر باب بهمن ذكر چند نكته حائز اهميت است : الف - غالباً بهمن را پادشاهى بسيار پر قدرت تصور كرده‌اند كه بر كشورهاى بسيارى دست يازيد و شاهان بسيارى براى او خراج مىفرستادند . مسكويه ، تجارب الامم ، ج 1 ، ص 87 جوزجانى ، طبقات ناصرى ، ج 1 ، ص 145 ابن اثير ، الكامل ، ج 3 قبل از اسلام ، ص 153 نويرى ،\r\n","page_name":" 604 ","page_number":602},
  {"content":"\r\n\r\n\r\n\r\n","description":"","footnote":"\r\nنهاية الإرب ، ج 10 ، ص 164 - 163 . ب - در باب مناسبات بهمن با بنى اسرائيل روايات بسيار ، اما متفاوتى وجود دارد . غالباً بر آن هستند كه مادر بهمن از بنى اسرائيل و نوادهء طالوت بوده است . ر . ك . مسعودى ، مروج الذهب ، ج 1 ، ص 225 مجمل التواريخ و القصص ، ص 30 بلعمى ، تاريخ بلعمى ، ج 2 ، ص 685 ابن بلخى ، فارسنامه ، ص 54 تاريخ سيستان ، ص 34 طبرى ، تاريخ طبرى ، ج 2 ، ص 484 . همچنين آورده‌اند كه زن ديگر بهمن ( به غير از هماى ) دخترى از نسل رحبعم بن سليمان ( ع ) و از جمله اسيران بيت المقدس بود . طبرى ، همان ، ص 484 مجمل التواريخ و القصص ، ص 30 ابن بلخى ، همان ، ص 54 . برخى گفته‌اند كه بهمن در اثر همين خويشاونديها در ابتدا يهودى شد ، ليك بعدها از آن كيش برگشت . در بارهء مناسبات بهمن با بنى اسرائيل و چگونگى رفتار بخت‌النصر و سپس كوروش با قوم مزبور و بازگردانده شدن اسراى بنى اسرائيل به دستور بهمن به سرزمينشان ر . ك . دينورى ، الاخبار الطوال ، ص 51 طبرى ، همان ، ج 2 ، ص 485 458 - 456 تاريخ سيستان ، ص 35 - 34 بلعمى ، همان ، ج 2 ، ص 677 - 670 مسعودى ، مروج الذهب ، ج 1 ، ص 225 ابن بلخى ، همان ، ص 54 - 52 جوزجانى ، همان ، ج 1 ، ص 145 مسكويه ، همان ، ج 1 ص 80 ميرخواند ، روضة الصفا ، ج 1 ، ص 628 - 627 . ج - گويند بهمن با يك ميليون سپاهى به جنگ روميه رفت و بر ايشان خراج نهاد . ثعالبى ، تاريخ غررالسير ، ص 225 بلعمى ، همان ، ج 2 ، ص 687 طبرى ، همان ، ج 2 ، ص 484 اصفهانى ، تاريخ پيامبران و شاهان ، ص 37 ابن بلخى ، همان ، ص 52 نويرى ، نهاية الإرب ، ج 10 ، ص 164 . د - در بارهء مناسبات بهمن با هند . ر . ك . ايرانشاه ، بهمن نامه ، همه جا مجمل التواريخ و القصص ، ص 117 53 . ه - صاحب تجارب الامم فى اخبار ملوك العرب و العجم ، بهمن را معاصر با تبّع اقرن در يمن دانسته است . ص 135 - 134 . و - يكى از وزراى بهمن كه مردى خردمند بوده ، رشتن يا رشتين نام داشته است . ابن بلخى ، همان ، ص 55 . صاحب مجمل التواريخ و القصص پهلوانان بهمن را عبارت دانسته از : اردشير پسر بيژن - بخت النصر - پيروز پسر توس - بارس پرهيزگار - آذر برزين پسر فرامرز - فرهاد و تخاره پسران زواره - بانو گشسپ و زر بانو دختران رستم - رستم گيلى كه او را تور مىخواندند . همان ، ص 92 . ميرخواند حكماى معاصر بهمن را ذيمقراطيس و بقراط حكيم دانسته است . روضة الصفا ، ج 1 ص 629 . و - گويند بهمن مردى فروتن بود و در عنوان نامه‌هايش مىنوشت : « اردشير ، بندهء خدا و خادم خدا و مدبر امور شما » . طبرى ، همان ، ج 2 ، ص 484 بلعمى ، همان ، ج 2 ، ص 684 مسكويه ، همان ، ج 1 ، ص 87 ابن اثير ، الكامل ، ج 3 قبل از اسلام ، ص 153 نويرى ، همان ، ج 10 ، ص 164 ميرخواند ، همان ، ج 1 ، ص 626 . ز - ميرخواند در بارهء رسوم دربار بهمن روايت مىكند كه : « در سالى يك نوبت به احضار رعايا فرمان داده ، از تخت فرود آمدى و نخست شكر و سپاس حضرت آفريدگار بر زبان راندى . آنگاه گفتى كه يك سال شد من بر شما حكومت و سلطنت كردم . اگر امرى از من يا از نواب و عمال من صادر شده است كه رضاى شما بدان مقرون نبوده ، اعلام كنيد تا به غور آن رَسَم . بعد از آن موبد موبدان بر پاى خاسته گفتى كه پادشاهى تو مخلد و مستدام باد كه خاص و عام از تو راضى و شاكرند و حسن سلوك و سيرت تو محمود و مشكور قاطبهء جمهور است . آنگاه شخصى ندا مىكرد كه : اى مردمان ، عمارت كنيد مزارع خود را و با يكديگر به طريق مواخات و موالات سلوك نماييد و زينهار خيانت مكنيد و در هر حال با هم رعايت دوستى نماييد و از خدا بترسيد و از طبع فاسد دور باشيد » . روضة الصفا ، ج 1 ، ص 627 -\r\n626 . نيز ميرخواند در همانجا مىنويسد كه : « آورده‌اند كه گاه عاملى به ولايتى\r\n","page_name":" 605 ","page_number":603},
  {"content":"\r\n\r\n .\r\n\r\n","description":"","footnote":"\r\nفرستادى بر سبيل خفيه ، منهى بر او گماشتى تا از كيفيت معاش او با رعايا اعلام نمودى . اگر عدل كردى ، پايهء او را رفيع گردانيدى و اگر ظلم ورزيدى ، جزاى اعمال او در كنارش نهادى » . همان ، ج 1 ، ص 626 . ليك بندهش دوران شاهى بهمن را دورهء ويرانى ايرانشهر نام مىبرد . ص 140 . ح - ثعالبى روايت مىكند كه بهمن كيش زرتشت را نيرو بخشيد . تاريخ غررالسير ، ص 225 . ط - بناى شهرهاى بسيارى منسوب به بهمن مىباشد : 1 - بهمن در ناحيهء ميشان ( ميسان ) ، در فرات بصره شهرى بساخت كه آن را بهمن اردشير نام كرد و اين شهر همان ابله است . طبرى ، تاريخ طبرى ، ج 2 ، ص 484 مجمل التواريخ و القصص ، ص 54 ابن رسته ، الاعلاق النفيسه ، ص 120 ثعالبى ، تاريخ غررالسير ، ص 220 اصفهانى ، تاريخ پيامبران و شاهان ، ص 38 گرديزى ، زين الاخبار ، ص 55 ابن اثير ، الكامل ، ج 3 قبل از اسلام ، ص 152 . 2 - در سرزمين سواد عراق و در كرانهء رود زاب بالا ( بزرگ ) شهرى بساخت و آن را آباد اردشير ناميد . اكنون دهكدهء همينيا ( همانيه ، بهمينيا ، هميانيان ، همانيا ) نام دارد كه ميان بغداد و نعمانيه ، در وسط بيابان و كنار دجله است و نزديك آن هيچ آبادىاى نيست ، طبرى . همان ، ج 2 ، ص 484 مسكويه ، تجارب الامم ، ج 1 ، ص 87 مجمل التواريخ و القصص ، ص 54 نويرى ، نهاية الإرب ، ج 10 ، ص 164 اصفهانى ، همان ، ص 37 ابن اثير ، همان ، ج 3 قبل از اسلام ، ص 152 . 3 - شهر بهمن آباد در حد سند كه آن را منصوره مىخوانند . گرديزى ، همان ، ص 55 مجمل التواريخ و القصص ، ص 118 . 4 - گويند بهمن بفرمود تا بيت المقدس را آباد كنند . مجمل التواريخ و القصص ، ص 54 . 5 - شهر قندابيل را در ميان مرز هندوان و تركان بنا كرد . مجمل التواريخ و القصص ، ص 117 . 6 - در ناحيهء پارس شهرهاى جهرم ، فسا ، بوشنكا ( بشكان ) را بساخت و يا تجديد عمارت كرد . نيز بر آب رود زكان شهر كوار در فارس بندى بست تا آب آن بالا آمد و ديههاى آن مزروع گشت . ابن بلخى ، فارسنامه ، ص 54 مستوفى ، نزهت القلوب ، ص 125 119 مستوفى ، تاريخ گزيده ، ص 94 خواندمير ، مآثر الملوك ، ص 30 . 7 - شهر بازار اردشير را در يمن بساخت كه بعدها آن را تماشا خواندند . مستوفى ، نزهت القلوب ، ص 253 . 8 - ناحيه ترشيز را در قهستان بساخت . مستوفى ، نزهت القلوب ، ص 143 . 9 - شهر ريغان را در شبانكاره بساخت . مستوفى ، نزهت القلوب ، ص 140 . در رساله شهرهاى ايران بناى شهرهاى آسور و به اردشير و كابل به بهمن نسبت داده شده است . همان ، بند 52 34 در متون پهلوى ، ص 68 - 67 . 10 - روايت شده است كه بهمن آتشكده‌هاى بسيارى بساخت . بلعمى ، همان ، ج 2 ، ص 684 . از جمله در يك روز سه آتشكده در ناحيهء اصفهان بساخت . يكى را به هنگام برآمدن آفتاب در ناحيهء ماربين اصفهان بساخت و آن را شهر اردشير ناميد . ديگرى را به هنگام ظهر كه خورشيد در ميانهء آسمان بود ، در قريهء دارك از روستاى برخوار اصفهان ساخت و آن را ذروان اردشير نام نهاد . سومى را به هنگام غروب آفتاب در اردستان بساخت و آن را مهراردشير ناميد . اصفهانى ، همان ، ص 38 مجمل التواريخ و القصص ، ص 54 مستوفى ، تاريخ گزيده ، ص 94 . نيز بهمن يك آتشكده در ديه جز در ناحيه كرارج اصفهان و آتشكده‌اى ديگر در آتشگاه اصفهان بساخت . مستوفى ، نزهت القلوب ، ص 51 - 50 . ى - برخى از سخنان بهمن بر جاى مانده است . ر . ك . ثعالبى ، تاريخ غررالسير ، ص 220 ميرخواند ، روضة الصفا ، ج 1 ، ص 630 - 629 خواندمير ، مآثر الملوك ، ص 31 - 30 . ","page_name":" 606 ","page_number":604},
  {"content":"\r\n\r\n« هماى » پادشاهى هماى سى و دو سال بود\r\n« 1 »  گذاشتن هماى ، پسر خود را داراب به درياى فرات در تبنگويى\r\nاردشير از آن بيمارى بمرد و دختر دلپذيرش - هماى - از اندوه او پر از خون شد و سوگ بهمن را بداشت و روزگار بسيارى را با بدى بگذراند . . سرانجام هماى بيآمد و تاج بر سر نهاد و راه و آيين ديگرى بيآورد . پس همهء سپاهيان را بار داد و در گنج بگشود و ايشان را دينار ببخشيد . در خِرد و دادگرى از پدرش نيز بگذشت و همهء گيتى از دادگرى او آباد گشت . پيوسته مىگفت : اين تاج ، فرخنده باد و دل بدسگالان ما كَنده بادا . كردار ما همواره نيكى باد و هرگز كسى رنج و درد ما را نبيند . ما هر كسى\r\n\r\n","description":"","footnote":" ( 1 ) - مدت پادشاهى هماى در اكثر روايات 30 سال آمده است . ر . ك . بندهش ، ص 156 ثعالبى ، تاريخ غررالسير ، ص 230 طبرى ، تاريخ طبرى ، ج 2 ، ص 486 يعقوبى ، تاريخ يعقوبى ، ج 1 ، ص 194 - 193 اصفهانى ، تاريخ پيامبران و شاهان ، ص 22 10 ابن بلخى ، فارسنامه ، ص 55 15 مقدسى ، آفرينش و تاريخ ، ج 3 ، ص 508 مجمل التواريخ و القصص ، ص 54 جوزجانى ، طبقات ناصرى ، ج 1 ، ص 147 مسعودى ، مروج الذهب ، ج 1 ، ص 226 . مستوفى اين مدت را 22 سال آورده است . تاريخ گزيده ، ص 95 . تنها اندكى همچون حكيم فردوسى مدت شاهى او را 32 سال دانسته‌اند . ر . ك . ايرانشاه ، بهمن نامه ، ص 603 بيت 10437 ميرخواند ، روضة الصفا ، ج 1 ، ص 635 . ","page_name":" 607 ","page_number":605},
  {"content":"\r\n\r\nرا كه تهيدست بوده و با رنج ، چيزى بدست مىآورده ، توانگر مىكنيم . بزرگان گيتى نيز كه گنجى دارند ، هيچ رنجى نخواهند ديد .\r\nچون هنگام زاييدن هماى برسيد ، آن را از همهء شهر و سپاهيانش نهان داشت ، زيرا آرزوى شاهى و داشتن گيتى را در سر داشت . و بدين سان بود كه در نهان ، پسرى بزاد . ليك از آن كار با هيچكس سخن نگفت و او را به نيكويى نهان داشت .\r\nپس دايهء پاك و آزاده و با شرمى بيآورد و نهانى ، فرزند خود - آن چنان شاخ سبز و برومندى - را به دو داد . از آن پس به هر كسى كه از فرزندش بپرسيد ، گفت كه آن پاك زاده بمرد . هماى باز هم آن تاج شاهى را بر سر نهاد و با پيروزى و شادى بر تخت نشسته بود . پس هماى به هر سو كه شاه و بزرگى ، دشمن او بود ، سپاهى بفرستاد .\r\nهر كار نيك و بدى كه در گيتى رخ مىداد ، از وى نهان نمىمانْد . در گيتى هيچ بجز داد و نيكى نخواست . همهء گيتى از دادگرى او آرام گشت و همه‌جا در كشور تنها به ياد او بودند .\r\nبدين گونه هشت ماه بگذشت تا پسرش درست همچون پدر درگذشته‌اش گشت . پس هماى به درودگرى پاك انديش بفرمود تا تبنگويى نيك از چوب خشك بساخت و آن را با كرف و مشك بياندود . درونش را با ديباى روم نرم كرد و بيرونش را نيز با دبق « 1 »  و موم بيآلود . و بدين سان درون آن را بستر خوابى بساخت و ميانش را پر از مرواريدهاى خوشاب و زر سرخ و عقيق و زبرجد بكرد . يك گوهر شاهوار نيز به بازوى آن كودك شيرخوار ببستند . آنگاه در هنگامى كه كودك ، از خواب مست شده بود ، آن دايهء زبردستش ، او را به نرمى در آن تبنگو بنهاد و او را با پرند چينى بپوشاند و گرم كرد . سپس سرِ تنگ آن گاسونه را با دبق و شاهبوى و موم و مشك ، خشك بكردند و نيمه‌شب بىآن كه سخنى گويند ، آن تبنگو را از پيش هماى ببردند و به آب فرات بيانداختند . آنگاه دو مرد از پسِ آن بشتافتند تا بينند كه آب ، آن\r\n\r\n","description":"","footnote":" ( 1 ) - دبق به نوعى ماده چسبنده شبيه سريش گفته مىشود . ","page_name":" 608 ","page_number":606},
  {"content":"\r\n\r\nشيرخواره را چه مىكند ؟ آن چوب همچون كشتى بر آب مىرفت .\r\nسرانجام چون سپيده سر از كوهسار برآورد ، آن تبنگو در جويبارى كه در آن رخت مىشستند و كارگران ، سرِ آن جوى را با سنگ بسته بودند ، بايستاد . در همان هنگام يكى از گازران « 1 »  ، آن تبنگوى كوچك را بديد . پس برفت و آن را بيرون كشيد .\r\nچون در آن را بگشود و آن گسترده‌ها را برداشت ، در آن كار شگفت‌زده شد . پس او را جامه‌اى بپوشانيد و با دلى شاد و روشن روان و پر اميد ، بشتافت . از سوى ديگر ، آن مردى كه از سوى هماى ، آن كار را مىديد ، شتابان به سوى هماى دويد و آنچه را كه از آن تبنگو و گازر ديده بود ، به دو بگفت . شاه بيدار كه چنين شنيد ، به آن مرد گفت : چيزى را كه ديدى ، بايد نهان بدارى .\r\nپروردن گازر ، داراب را\r\nچون آن گازر ، بيگاه از رود بيآمد ، همسرش به دو گفت : اكنون كه با اين جامه‌هاى نيم خيس بازگشته‌اى ، از چه كسى مزد خواهى يافت ؟ دل آن گازر از براى مردن كودك خردمندش از درد ، پژمرده بود . زن گازر نيز از درد كودك ، نالان و با رخسارى زخم زده و روانى تيره گشته بود . پس گازر به دو گفت : ديگر هوش بسر بازآور زيرا براى تو زشت باشد كه از اين پس بخروشى . اكنون اگر سخن من را نهان مىدارى ، رازى را به همسر سزاوارم خواهم گفت . بدان كه من در آن جويى كه جامه‌ها را بر سنگ مىزنم و چون پاكيزه گردند ، به آب مىافكنم ، تبنگويى ديدم كه كودكى درون آن نهفته بود . اينك چون سرِ آن بسته را باز كنم ، تو را نيز به ديدن آن كودك نياز مىآيد . اگر چه ما را پسرى خردسال بود كه بسيار زندگانى نكرد و بمرد ليك اكنون پسرى ناخواسته ، آراسته با ديبا و گوهر بيافتى . چون گازر ، آن جامه‌ها را بر زمين\r\n\r\n","description":"","footnote":" ( 1 ) - گازُر به معناى رختشوى است . ","page_name":" 609 ","page_number":607},
  {"content":"\r\n\r\nنهاد ، سرِ تنگ تبنگو را بگشود . زن گازر كه آن را بديد ، نام پروردگار گيهان آفرين را بر او بخوانْد . در ميان پرند ، رخسارى تابان درست مانند اردشير ديد كه بالينش پر از مرواريد خوشاب و در پايين پايش عقيق و زبرجد و در دست چپش دينار سرخ و در سوى راستش ياكند بسيار بود . زن كه چنين ديد ، زود پستان پر از شير خود را به دو داد و از خوبى آن كودك دلپذير و از آن همه خواسته ، دلش از اندوه پاك شد . گازر نيز به دو گفت : اين كودك را تا جاودان به جان خود خريدار باشيم زيرا اين كودك نامدارى خواهد شد و در گيتى شهريار خواهد گشت . پس زن گازر آن كودك را همچون فرزند پاك خود بپرورد . به سديگر روز ، نام او را داراب نهاندند ، زيرا او را از آب روان يافته بودند « 1 »  .\r\nروزى آن زن پاك انديش با شوهرش سخن مىگفت . به دو گفت : اكنون مىخواهى اين گوهران را چه كنى ؟ آيا چه كسى تو را در اين كار ، راهنما خواهد بود ؟ گازر به دو گفت : اى همسر نيك ، بهتر آن است كه از اين شهر به بيرون رويم و به شهرى برويم كه كسى ما را نشناسد و نداند كه آيا ما تهيدست و خواريم ، يا شاد و توانگر . پس پگاه آن گازر بنه برنهاد و ديگر از سرزمينش يادى نكرد و به همراه همسرش و داراب برفت . با خود ، هيچ بجز زر و گوهر بار نكردند . و بدين سان شست پرسنگ برفتند و در شهرى ديگر جاى گرفتند . در آن شهر بيگانه بسان توانگرترين كسان جايى براى خود بساختند . پس ، به هر شهرى كه مهتر نامورى در آن بود ، گوهرى [ از آن گوهرها 
  ] بفرستاد و در برابرش ازو جامه و سيم و زر بگرفت . و اين چنين بكرد تا اين كه سرانجام براى او از آن گوهرهاى تبنگو هيچ بجز آن گوهر سرخ نمانْد . روزى زن گازر به دو گفت : ما ديگر از اين كار بىنياز گشته‌ايم . پس چون توانگر شدى ، ديگر به گِرد پيشه\r\n\r\n","description":"","footnote":" ( 1 ) - ثعالبى نيز در باب وجه تسميه داراب مىنويسد : « آنان كودك را داراب ناميدند ، زيرا وى را در ميان درخت و آب يافته بودند ، چه دار در فارسى به معناى درخت است . سپس ب از آخر كلمه افتاده ، دارا مانده » . تاريخ غررالسير ، ص 228 . اين نام همان داريوش است . داريوش يا دارَىَوَاوش  Drayava  مركب از دو جزء  drayah   vahau  جمعاً به معناى دارندهء نيكى است . برهان قاطع ، ص 813 حواشى معين . ","page_name":" 610 ","page_number":608},
  {"content":"\r\n\r\nمگرد . ليك شوهرش به دو گفت : اى همسر پاكيزه و رهنماى ، پيوسته سخن از پيشه مىگويى . آيا چه چيزى بهتر از پيشه است ؟ بدان كه هميشه پيشه از هر كارى برتر است . اينك تو داراب را پاك و نيكو به بار بيآور و ببين تا روزگار چه بار خواهد آورد .\r\nو بدين سان داراب را چنان ارجمند بداشتند كه هيچ گزندى به دو نرسيد . چون چند سال بگذشت ، كودكى با فرّ و يال گشت . در كوى با بزرگان كُشتى مىگرفت و هيچكس را تن و زورى به مانند او نبود . تا اين كه سرانجام همهء كودكان ازو به ستوه آمدند و گازر نيز از كار او به فرياد آمد . پس به دو گفت : اين جامه را بگير و بر سنگ بزن و بدان كه تو را از پيشه جستن نبايد ننگ آيد . ليك داراب از آن پيشه مىگريخت و گازر از درد خون مىگريست . روزگار گازر به دو بخش گشته بود . يا نشان داراب را در دشت مىجست و يا در شهر . روزى او را در جايى كمان در دست ديد كه به آيين ، بر بگشاده و شست بسته بود . پس كمان را ازو بستد و به سردى به دو گفت : اى كودك پر زيان و جنگجوى ، چرا پيوسته به گِرد تير و كمان مىگردى و چرا با اين خردسالى ، اين چنين بدگمان گشته‌اى ؟ داراب كه چنين شنيد ، به گازر گفت : اى پدر من ، تو پيوسته آب مرا تيره مىگردانى . ليك نخست مرا به فرهنگيان بسپار و چون زند و اوستا را به خوبى بيآموختم ، آنگاه مرا به پيشه و خوى و سرشت فرمان بده . ولى اكنون اين كار را از من مخواه . مرد گازر با او سخنان بسيارى گفت و آنگاه او را به فرهنگيان سپرد .\r\nداراب نيز از ايشان فرهنگ بيآموخت و پر منش گشت و از آزار و سرزنش رهايى يافت . پس به پروراننده‌اش گفت : اى پدر ، بدان كه كار گازرى از من نمىآيد . پس دلت را بىانديشه كن و پيشهء مرا سوارى بكن . گازر كه چنين شنيد ، سوار زبردست و رخ‌پيچ « 1 »  و اسپ‌افكن و نيكنامى برگزيد و داراب را براى روزگار درازى به دو سپرد .\r\nآن سوار نيز هر آنچه نياز بود ، از رُخ و سرنيزه و سپر داشتن و اسپ تاختن در آوردگاه و زخم چوگان و تير و كمان و هنر جستن و دورى از دشمن را به دو بيآموخت . داراب\r\n\r\n","description":"","footnote":" ( 1 ) - رخ پيچ به پارسى به معناى عنان پيچ است . ","page_name":" 611 ","page_number":609},
  {"content":"\r\n\r\nدر اين هنرها به جايى رسيد كه پلنگ نيز ياراى جنگ با او را نداشت « 1 »  .\r\nپرسيدن داراب ، نژاد خود از زن گازر و جنگ آوردن به روميان\r\nروزى داراب به گازر گفت : من پيوسته اين سخن را نهان داشته‌ام كه چرا مِهر تو بر\r\n\r\n","description":"","footnote":" ( 1 ) - مجمل التواريخ و القصص ، ص 54 مستوفى ، تاريخ گزيده ، ص 95 ميرخواند ، روضة الصفا ، ج 1 ، ص 628 ثعالبى ، تاريخ غررالسير ، ص 229 - 227 . در بارهء اين روايت حكيم فردوسى اختلاف نظر وجود دارد . غالباً رودى كه صندوق به آن انداخته شد ، بجاى رود فرات ، رود بلخ يا رود كر نزديك استخر دانسته شده است . ر . ك . طبرى ، تاريخ طبرى ، ج 2 ، ص 485 بلعمى ، تاريخ بلعمى ، ج 2 ، ص 689 ثعالبى ، همان ، ص 228 ابن اثير ، الكامل ، ج 3 قبل از اسلام ، ص 154 . طرسوسى از زمرهء معدود كسانى است كه همچون حكيم فردوسى از رود فرات نام مىبرد . داراب نامه ، ج 1 ، ص 11 . طبرى و ابن اثير معتقدند كه صندوق بجاى گازر بدست آسيابانى افتاد . تاريخ طبرى ، ج 2 ، ص 486 الكامل ، ج 3 قبل از اسلام ، ص 154 . طبرى در همانجا آسيابان مزبور را در نواحى استخر متصور گشته است . بلعمى در روايتى متفاوت مىنويسد كه هماى پس از چند روز كه از يافتن صندوق توسط آسيابان گذشته بود ، او را بيافت و كسى را به پيش آسيابان فرستاد و از او خواست تا كودك را نگاه بدارد . از آن پس هماى هر ماه پسر را پيش خود مىخواند تا اين كه داراب بزرگ شد . سپس تا بيست سالگى بفرمود تا همهء هنرها را به او بيآموختند . آنگاه هماى او را بخواند و به شاهى نشاند . تاريخ بلعمى ، ج 2 ، ص 691 - 690 . طرسوسى مىنويسد : هنگامى كه هماى ، داراب را پنهانى بزاد ، تنها يك دايه از اين راز آگاه بود و همان دايه ، داراب را تا 6 ماه شير بداد و آنگاه صندوق را به رود فرات انداختند . صندوق در قصبهء مردو به دست گازرى به نام هرمز افتاد و الى آخر . . . داراب نامه ، ج 1 ، ص 12 - 10 . مقدسى در روايتى ديگرگون مىنويسد : [ هماى 
  ] كودك را در گاهواره‌اى نهاد و مال بسيارى به گروهى داد تا او را پرورش دهند و آنها را از پايتخت خويش بيرون فرستاد و آن دسته فرزند او را بردند و در كشتى نشستند تا اين كه به مذار رسيدند . طوفانى شد كه كشتى را غرق كرد و همهء آنها كه در كشتى بودند ، غرق شدند و گاهواره بر روى آب ماند تا اين كه در ساحل دجله به دست گازرى كه جامه مىشست رسيد . . . » آفرينش و تاريخ ، ج 3 ، ص 507 . جوزجانى در روايتى نزديك به اين مىنويسد كه هماى كودك را در مهدى در آب بلخ انداخت تا اين كه به دست آسيابانى افتاد . هماى كه متفحص آن حال بود ، آسيابان را به نزد خود خواند و باز هم مالى به او داد و به او فرمود كه بايد از آن ديار برود . آسيابان نيز با خانواده‌اش به همراه آن كودك و مهد در كشتى نشست . ليك كشتى غرق شد و آن مهد بر روى آب بماند . باد آن را به دجله آورد و به دست گازرى افتاد . . . الى آخر . جوزجانى ، طبقات ناصرى ، ج 1 ، ص 146 . صاحب تجارب الامم فى اخبار ملوك العرب و العجم در خبرى واحد مىنويسد كه هماى چون داراب را بزاد ، او را به دايگان سپرد . ص 135 . ","page_name":" 612 ","page_number":610},
  {"content":"\r\n\r\nمِهر من نمىجنبد و چهرهء تو نيز مانند چهرهء من نيست . مرا شگفت مىآيد كه چگونه مرا پسر خود مىخوانى و مرا در دكّان در كنار خويش مىنشانى ؟ گازر كه چنين شنيد ، به دو گفت : دريغ آن رنجهاى كهن بگذشته ، اينك اگر منشِ تو از من برتر است و پدر خود را مىجويى ، بدان كه راز تو در پيش مادرت است . روزى چون گازر از خانه بيرون شد و به سوى رود رفت ، داراب در خانه را سخت ببست و شمشيرى در دست گرفت و به زن گازر گفت : كژّى و دروغ مجوى و هرچه از تو بپرسم ، پاسخى راست بگوى . من كدامين كس شما هستم و نژادم چيست و از براى چه در نزد گازر هستم ؟ زن گازر از ترس ، زينهار بخواست و خداوند دادار را به يارى خواند . پس به داراب گفت : مخواه كه خون مرا بريزى . هر آنچه گفتى به تو مىگويم . و بدين سان زن گازر همهء آن سخنان را ، از كار تبنگو و آن كودك شيرخواره و آن دينار و گوهرهاى شاهوار ، به دو بگفت و هيچ سخنى به كژّى نراند . آنگاه به داراب گفت : ما كارگر بوديم و از نژاد بزرگان نبوديم . همهء اين چيزهايى كه هست را نيز از تو داريم و از براى تو بود كه ما زيردستان ، توانگر گشتيم . اكنون ما پرستندهء تو هستيم و فرمان از آن توست . پس بنگر تا چه مىخواهى ، زيرا تن و جان ما از براى تو است .\r\nچون داراب آن سخنان را بشنيد ، خيره بمانْد و بيانديشيد ، آنگاه به زن گفت : آيا گازر همهء آن خواسته‌ها را بپراكند يا اين كه از آنها چيزى مانده كه در اين روز سختى و بيچارگى براى من بهاى يك اسپ باشد ؟ زن به دو گفت : آرى هست و بيش از اين نيز هست . درم و باغ آباد و زمين هست . پس زن گازر همهء دينارهايى را كه بود ، به دو داد .\r\nليك آن گوهر گران نابسوده ، همچنان بمانْد .\r\nداراب با آن دينارها اسپى ارجمند و يك زين و گرز و كمند كم ارزشى بخريد . در آنجا مرزبانى خردمند و بزرگ و پسنديده و راهنماى بود . داراب كه جان تاريكش پر انديشه بود ، به نزديك او خراميد . مرزبان ، داراب را ارجمند بداشت و نگذاشت كه هيچ گزندى از گيتى به دو رسد . در همان هنگام سپاهى از روم براى تاراج آن سرزمين آباد آمد و آن مرزبان در رزم با ايشان كشته شد و سپاهيانش نيز كه چنين\r\n\r\n","description":"","footnote":"","page_name":" 613 ","page_number":611},
  {"content":"\r\n\r\nديدند ، ديگر دست از جنگ كشيدند . از سوى ديگر ، چون به هماى آگهى رسيد كه روميان پاى در اين سرزمين نهادند ، هماى به مردى سپهبد و سپهبد نژاد به نام رشنواد « 1 »  بفرمود تا سپاهيان را به سوى روم ببرد و روم را با شمشير ويران سازد « 2 »  .\r\nرشنواد كه چنين شنيد ، سپاهيان را گرد آورد و ميدانى براى شمارش كردن ايشان بنهاد و آنها را روزى بداد .\r\nچون داراب از آن كار آگاه شد ، شادكام گشت و به نزد رشنواد رفت و نام خود را بنوشت . چون از هر سو سپاهيان فراوانى گرد آمدند ، هماى با مرزبانان پاكيزه انديش از كاخش بيآمد تا سپاه از پيش او بگذرد و او سپاهيان را و نام ديوانهايشان را بشمارد . در همان هنگام داراب را با آن فرّ و شكوه و گرز پولاد بديد كه به گردن برآورده بود و گويى همهء دشت پهناى او بود . چون هماى آن بر و چهرهء دلپذير داراب را بديد ، مهر مادريش بجنبيد و بپرسيد كه : اين سوار با اين شاخ و برز و بالا از كجاست ؟ او دلير و سرافراز است ، ليك جنگ افزارش سزاوار نيست . بارى ، چون هماى ، داراب را فرهمند ديد و همهء سپاهيان را نيز بپسنديد ، روز نيكى را برگزيد تا سپهبد در آن روز سپاهيان را برانَد . و بدين سان آن جنگاوران از پيش هماى برفتند .\r\nآنگاه هماى كارآگاهان بيدارى را نيز بفرستاد تا هيچ سخنى از ايشان نهان نمانَد . آن سپاه ، ايستگاه به ايستگاه برفت و همه‌جا از آن همه سپاهى سياه گشت .\r\nآگاه شدن رشنواد از كار داراب\r\nروزى در راه آن سپاهيان ، باد تندى برآمد كه رشنواد با ديدن آن اندوهگين\r\n\r\n","description":"","footnote":" ( 1 ) - رَشنواد به روايت طرسوسى اتابك هماى بوده است . داراب نامه ، ج 1 ، ص 9 . اين نام به صورت رشتواد نيز ضبط شده است . مجمل التواريخ و القصص ، ص 92 برهان قاطع ، ماده رشتواد .  ( 2 ) مسكويه ، تجارب الامم ، ج 1 ، ص 88 دينورى ، الأخبار الطوال ، ص 51 مجمل التواريخ و القصص ، ص 54 ابن بلخى ، فارسنامه ، ص 55 نويرى ، نهاية الإرب ، ج 10 ، ص 164 مسعودى ، مروج الذهب ، ج 1 ، ص 226 طبرى ، تاريخ طبرى ، ج 2 ، ص 486 . ","page_name":" 614 ","page_number":612},
  {"content":"\r\n\r\nگشت . تندر و باران بود و آسمان پر از خروش و زمين پر از آب شد . پس ، از براى باران به هر سو تاختند و تاژهايى در دشت بساختند . داراب نيز از آن كار اندوهگين گشت و راه گريزى از باران مىجست . ليك او را نه خرگاه و سراپرده و تاژى بود و نه هيچ يار و راهنمايى . چون نگاه كرد ، در ميان جايى ويران ، تاكى « 1 »  بلند و كهن و خسروانى ، ليك گزند يافته بديد . داراب كه تنها و بىيار و جفت بود به زير آن تاك برفت و بخفت .\r\nاز سوى ديگر ، رشنواد سپهبد كه به گِرد سپاه مىگشت ، از كنار آن تاك سست و گزند يافته نيز بگذشت . ناگهان از آن ويرانه و جاى سهمگين خروشى به گوشش رسيد كه مىگفت : اى تاك گزند يافته و سست ، هوشيار و نگهدار اين شاه ايران باش .\r\nزيرا چون او را تاژ و يار و جفتى نبود ، به زير تو آمد و بخفت . رشنواد كه چنين شنيد ، با خود گفت : اين بانگ تندر يا تند باد است . ليك بار ديگر از آن ويرانه خروشى بيآمد كه : اى تاك ، چشم خِرد را مپوشان زيرا فرزند شاه اردشير در تو است . پس اين سخن را به ياد دار و از باران مترس . اين آواز سه بار به گوش رشنواد رسيد . پس دلش از شنيدن آن خروش شگفت‌زده و تنگ شد و به فرزانه‌اى گفت : اين چه مىتواند باشد ؟ كسى بايد به سوى تاك برود . ببينيد كه چه كسى در آن خفته و كيست كه اين چنين بر تن خود آشفته است ؟ برفتند و مرد جوان و خردمندى را با چهره‌اى پهلوانى بديدند كه همهء جامه‌ها و اسپش خيس و تباه گشته و بر روى خاك سياه خفته بود . پس آن كسى كه او را ديده بود ، به پيش رشنواد سپهبد آمد و به دو بگفت .\r\nدل رشنواد پهلوان از شنيدن آن سخن بردميد . پس بفرمود كه : زود او را بخوانيد . چه كسى را ياراى شنيدن خروشى بدين سان است ؟ ايشان نيز برفتند و به داراب گفتند :\r\nاى مرد خفته ، از روى اين خاكها بيدار شو .\r\nچون داراب بر اسپ سوار شد ، بىدرنگ آن تاك فرو ريخت . سالار شاه كه اين\r\n\r\n","description":"","footnote":" ( 1 ) - تاك همان طاق است . ","page_name":" 615 ","page_number":613},
  {"content":"\r\n\r\nشگفتى را بديد ، سراپاى داراب را بنگريست و گفت : اين شگفتى بزرگى است كه هرگز نمىتوان مانند آن را ديد . پس با او به سراپرده شتافت و پيوسته مىگفت : اى خداى دادگر و يگانه ، براستى كه هيچكس چنين شگفتى را در گيتى نديده و از بزرگان كارديده نيز نشنيده است . آنگاه رشنواد بفرمود تا جامه‌هايى فراهم آوردند و جايى را در خرگاه بيآراستند . سپس آتشى بسان كوه برافروخت و داربوى و مشك و شاهبوى بسيارى بسوزانيد .\r\nچون خورشيد از كوهسار سر برآورد ، رشنواد سپهبد آهنگ رفتن كرد . سپس به موبد رهنماى بفرمود تا يك دست جامه از سر تا پا و يك اسپ تازى زرّين ستام و كمر و تيغ زرّين نيام بيآورَد . آنگاه رشنواد همهء آنها را به داراب داد و ازو پرسيد كه : اى مهتر شيردل و نامجوى ، تو كيستى و از كدامين سرزمينى ؟ سزاوار باشد كه مرا راست بگويى . چون داراب سخنان رشنواد را بشنيد ، همهء كار گذشته را همچنان كه آن زن به دو گفته بود ، از كار تبنگو و ياكند بازوى خويش و آن دينار و ديباى كنار خود ، به آن سالار سپاه بگفت . رشنواد كه چنين شنيد ، بىدرنگ كسى را بفرستاد و به دو گفت :\r\nبسان باد برو و آن گازر و زنش و آن مهره را به اينجا بيآور .\r\nرزم داراب با سپاه روم\r\nرشنواد ، اين بگفت و سپاهيان را از آنجا تا روم براند . داراب را نيز پيش رو سپاه كرد . داراب سرنيزه را به زهر آب داد و به نزديك روم آمد . از سوى روم نيز نگاهبان آن سرزمين بيآمد . چون سپاه هر دو شاه با يكديگر روياروى شدند ، بىدرنگ نبرد درگرفت و با هم برآويختند و جوى خون روان ساختند . داراب كه آن سپاه بزرگ را بديد ، همچون گرگ به پيش آمد و چندان از آن سپاه روم بكشت كه گويى روزگار بود كه تيغ در مشت گرفته بود . بدين گونه داراب به مانند شيرى كه نهنگى در دست گرفته بود و اسپى همچون اژدها در زير داشت ، دشمن را بكوفت و بسان شير ژيان تا\r\n\r\n","description":"","footnote":"","page_name":" 616 ","page_number":614},
  {"content":"\r\n\r\nلشگرگاه روميان بتاخت و دريايى از خون روميان روان شد . آنگاه داراب با پيروزى از پيش دشمنان به نزديك آن سالار گردنفراز آمد . رشنواد كه چنين ديد ، او را آفرين بسيار كرد و گفت : اين سپاه شاه ، بىتو مباد . بدان كه چون ما از اين رزم روم بازگرديم ، تو از شاه نوازش بسيار ببينى و اسپ و گنج و تخت و كلاه بيابى . پس سراسر آن شب سپاهيان را بيآراستند و جنگ افزار سواران را پاك بكردند .\r\nچون خورشيد سر برآورد و همه‌جا بسان چراغى روشن گشت ، بار ديگر هر دو سپاه با يكديگر درآويختند و از گَرد آن سپاهيان ، خورشيد تابان نيز سياه شد . چون داراب پيش آمد و بتاخت ، هيچكس از روميان در پيش سپاه برجاى نمانْد . و از آن پهلوانان شمشيرزن نيز چندان نمانْد . پس داراب همچون گرگى به دل سپاه دشمن آمد و آن سپاه بزرگ را پراكنده كرد . آنگاه از آنجا به سوى راست سپاه رفت و جنگ افزار و بنهء دشمن را به چنگ آورد . همهء سپاه روم را در هم دريد . دليران ايران نيز همچون شير از پس او مىتاختند . چندان از آن سپاهيان رومى بكشتند كه خاك آوردگاه از آن همه خون ، گِل شد . داراب چهل جاثليق از دليران رومى را بكشت و با چليپايى در دست بيآمد . رشنواد پهلوان كه اين شگفتى را از داراب بديد ، دلش از شادى بردميد و بر او آفرين كرد و او را بسيار ستود و مهربانى بكرد .\r\nچون شب فرا رسيد و همه‌جا به سياهى كرف گشت ، همه از جنگ بازگشتند ، رشنواد سپهبد نيز در لشگرگاه روميان بيآسود و بند از ميان بگشود . آن شب را رشنواد خواستهء بسيارى به سپاهيان ببخشيد و ايشان را بيآراست . آنگاه كسى را به نزد داراب فرستاد و به دو گفت : اى مرد فريادرس و شيردل ، اكنون ببين كه از ميان اين خواسته‌ها چه چيزى را مىپسندى و كدامين آنها تو را سودمند مىآيد ؟ پس هرچه را كه مىخواهى نگاه دار و هرچه را هم كه نمىپسندى ، ببخش . براستى كه تو از رستم نيز نامىترى . چون داراب چنين شنيد ، شادكام گشت و از براى نام ، نيزه‌اى برداشت . سپس همهء آن چيزهاى ديگر را به سوى رشنواد فرستاد و به دو گفت : پيروز و شاد باشى .\r\n\r\n","description":"","footnote":"","page_name":" 617 ","page_number":615},
  {"content":"\r\n\r\nآنگاه چون شب تيره گشت و آسمان ديباى مشكين بر تن كرد و پاسى از آن شب تيره بگذشت ، بر گِرد دشت ديده‌بانانى بپراكندند و بانگ پاسبان همچون زمين لرزه برخاست . چون روز فرا رسيد و آفتاب سپر زرّين خود را برگرفت ، جنگ جويان نيز از خواب بيدار گشتند . همهء پهلوانان ايران ميان ببستند و از پس روميان بتاختند و با شمشير تيز خود آتش برافروختند و همهء شهرهايشان را بسوختند . چنان از روم و رومى گَرد برانگيختند كه ديگر هرگز كسى از سرزمينش يادى نكرد . چنان خروشى به زارى از روم برآمد كه آن سرزمين دلآراى را رها ساختند . از براى آن كينه ، گيتى بر قيصر تنگ شد و رخسار نامدارانش بىرنگ گشت . پس سرانجام از سوى او فرستاده‌اى به نزد رشنواد آمد و گفت : اگر دادگر سر از داد نپيچد ، بدانيد كه ديگر همهء جنگ جويان از جنگ سير شدند و بخت از روم برگشت . اينك اگر باژ مىخواهيد ، مىپذيريم و بار ديگر پيمانى مىبنديم . قيصر به همراه آن پيام ، خواسته‌هاى بسيار و هميان و بردگان فراوانى نيز به نزد او بفرستاد . رشنواد سپهبد كه چنين ديد ، همهء آنچه را كه بود ، از دينار و گوهرهاى نابسوده ، ازو بپذيرفت .\r\nشناختن هماى ، پسر را\r\nو بدين گونه داراب و رشنواد به شادى از آن جايگاه بازگشتند . در ايستگاهى به آن تاك ويران رسيدند كه رشنواد ، داراب را در آن خفته ديده بود . زن گازر و شوهرش با آن گوهر در آنجا بودند و از ترس خوارى ، دژم گشته بودند . رشنواد ايشان را به نزد خود خواند . آنها نيز به يزدان پناه بردند و به پيش او رفتند . چون رشنواد آن زن و شوهر را بديد ، از ايشان همه گونه بپرسيد و آنها نيز همهء آنچه را كه بود ، از آن تبنگو و گوهر نابسوده و آن رنج و پروردن آن كودك شيرخواره و از اندوه و گردش روزگار به دو بگفتند . رشنواد كه چنين شنيد ، به آن زن و شوهر گفت : همواره پيروز و شاد باشيد .\r\nبراستى كه هرگز كسى در گيتى چنين شگفتىاى نديده و از موبدان نيز نشنيده است .\r\n\r\n","description":"","footnote":"","page_name":" 618 ","page_number":616},
  {"content":"\r\n\r\nپس بىدرنگ رشنواد پاكيزه انديش نامه‌اى به نزد هماى نوشت و همهء آنچه را كه از داراب و آن باران و خوابگاه و جنگ او در آن رزمگاه ديده و نيز سخنانى را كه از گازر در بارهء تبنگو و گوهرها شنيده بود ، و نيز در بارهء آن آوازى كه به گوشش رسيد و اين كه چون داراب بر اسپ سوار شد ، بىدرنگ آن تاك فرو ريخت ، در نامه ياد كرد . سپس فرستاده‌اى را بسان باد روان كرد و آن گوهر سرخ را نيز به دو داد و گفت : بايد كه همچون باد به روى .\r\nفرستاده همچون باد بيآمد و آن ياكند را به نزد هماى بيآورد و آن نامه را به شاه داد و آنچه را كه از رشنواد شنيده بود ، به دو بگفت . چون هماى آن نامه را بخواند و گوهر را بديد ، اشك از ديدگانش فرو ريخت و بدانست كه در آن روز كه به دشت آمد و سپاهيان يكايك از پيش او بگذشتند ، آن جوان پهلوان و فرهمندى كه رخسارش همچون بهار و بالايش بلند بود ، كسى جز فرزند پاك و شاخ گرانمايه و فرهمند او نبوده است . پس گريان به فرستاده گفت : اكنون شاهى ديگر براى گيتى بيآمد . ليك من هرگز از انديشه تهى نبودم و از براى شاهنشاهى پر از درد بودم و دلم از گيتى پر هراس بود . زيرا كه به او ناسپاس گشته بودم . يزدان پسرى به من داد ، ولى من او را به آب فرات انداختم و اين گوهر را بر بازويش ببستم . آن پسر چون پدرش زنده نماند ، خوار شد . اكنون ايزد به نام و پِى پيروز رشنواد ، او را به من باز داد . پس گنجى از دينار فرو ريختند و مِى و مشك و گوهر برآميختند . هماى از آن گنج به هر كه نيازمند بود ، ببخشيد . آنگاه در هفتهء ديگر ، در گنج درم را باز كرد و آن گنج را به هرجا كه مىدانست در آنجا آتشكده‌اى هست و يا زند و اوستا و جشن سده در آنجاست ، ببخشيد و به هر كشورى نيز چيزهاى بسيار بپراكند .\r\nپگاه روز دهم بود كه رشنواد سپهبد با بزرگان و داراب به نزديك شاه آمدند و به هيچكس در آن باره سخنى نگفتند « 1 »  .\r\n\r\n","description":"","footnote":" ( 1 ) - ثعالبى ، تاريخ غررالسير ، ص 230 - 229 طبرى ، تاريخ طبرى ، ج 2 ، ص 486 ميرخواند ، روضة الصفا ، ج 1 ، ص 635 - 634 . روايت ديگرى نيز در اين باره در دست است كه بر اساس آن چون داراب حقيقت كار خود را از گازر دريافت ، جنگ افزار خود را آماده ساخت و بر اسپ سوار گشت و آمادهء رفتن به درگاه هماى شد . در آن هنگام هماى در شهر ماسبذان به ييلاق رفته و ميدانى براى هنرنمايى سواران آماده كرده بود . خود هماى نيز از بالا ، در زير چترى به ايشان مىنگريست . هر كدام كه نيك از عهده بر مىآمد و بر هدف مىزد ، هماى جاه و مقام او را فراتر مىبرد و به گرامىداشت او مىپرداخت . چون داراب به آن ميدان آمد به او گفتند : كيستى ؟ گفت : وظيفهء شما نيست كه از نژاد من جويا شويد ، پيش از آن كه هنر و اثر من بر شما آشكار شود . داراب در آن ميدان هنرنمايىهاى بسيارى كرد و از همه پيشى گرفت . هماى كه به او مىنگريست ، در شگفت بود . ناگهان خون مادريش به جوش آمد و شير از هر دو پستان هماى روان شد . پس از داراب خواست تا حقيقت كار خود را به او بگويد و داراب نيز چنين كرد . . . الى آخر . مقدسى ، آفرينش و تاريخ ، ج 3 ، ص 508 - 507 جوزجانى ، طبقات ناصرى ، ج 1 ، ص 147 - 146 . ","page_name":" 619 ","page_number":617},
  {"content":"\r\n\r\nبر تخت نشاندن هماى ، داراب را\r\nليك شاه ايران پردهء درگاه را فروهشت و يك هفته هيچ‌كسى را راه ندادند . پس شاه تختى از زر و دو زيرگاه پيروزه و لاژورد و يك تاج پر از گوهرهاى شاهوار و دو دستبند و يك گردنبند گوهرنگار و يك جامهء خسروانى زرّين كه بر آن چندين گونه گوهر بافته شده بود ، بيآورد . آنگاه ستاره‌شناس در پيش او بنشست و روز نيكى را از اختر بجست . پس بامداد روز چهارم بهمن ، شاه ، داراب را بار داد . چون داراب به نزديك ايوان رسيد ، هماى بيآمد و از دور او را نماز برد و يك جام پر از ياكند سرخ و جامى ديگر نيز از ياكند زرد بر او بيفشاند و خون بگريست . سپس آن جوان را در برگرفت و ببوسيد و دست به رويش بكشيد . آنگاه او را بيآورد و بر تخت زرّين بنشاند و چشمانش به ديدار او خيره مانْد .\r\nچون داراب بر تخت زرّين بنشست ، هماى با تاج شاهى در دست بيآمد و آن تاج را بر سر داراب نهاد و گيتى را به شاهى او مژده داد . آنگاه ازو پوزش بخواست و به دو گفت : ديگر چنان بدان كه همهء كار گذشته ، باد شد . پس بدى مادر را به دل مگير . همواره تخت شاهى نشستنگاه تو بادا . داراب جوان كه چنين شنيد ، به مادر گفت :\r\n\r\n","description":"","footnote":"","page_name":" 620 ","page_number":618},
  {"content":"\r\n\r\nهمانا كه تو از نژاد پهلوانانى . پس شگفت نباشد اگر دلت به جوش آيد . اينك از براى يك كار بد اين همه مخروش . پروردگار گيهان آفرين از تو خشنود و دل بدسگالانت پر از دود بادا . باشد كه اين سخن از من به يادگار بماند و هرگز كهن نگردد .\r\nهماى فرّخ كه چنين شنيد ، بر او آفرين كرد و گفت : همواره برجاى باشى . آنگاه به موبد موبدان بفرمود تا خردمندان هر كشور و نامداران و شيران سرافراز و دشنه‌گذار سپاه را نيز فراخوانند . پس به ايشان بفرمود تا به شاهى بر داراب - آن نامدار زمين - آفرين بخوانند . چون بدين سان بر تاج داراب شاه آفرين بخواندند و بر آن تخت نو گوهر بيافشاندند ، هماى آنچه كه در نهان كرده و آن اندوههاى بسيارى كه از براى آن خورده بود ، را بگفت . آنگاه گفت : بدانيد كه از بهمن شهريار هيچكس بجز او در گيتى به يادگار نمانده است . پس همگى بايد به فرمان او درآييد ، زيرا او همچون شبان است و شمايان چون رمهء او هستيد . بزرگى و تاج و شاهى از آن اوست و همگى پشت خود را بايد به دو راست نگاه داريد . چون ايشان آن شاخ نورستهء فرخنده را بديدند ، خروشى به شادى برآوردند و چندان گوهر بر داراب شهريار بريختند كه به زير آنها ناپديد گشت . گيتى از شادمانى و داد ، نو شد و هيچ‌كسى را يادى از اندوه و رنج نيآمد . آنگاه هماى به موبدان گفت : اى خردمندان نامور ، اكنون من اين تخت شاهى و گنج و آنچه را كه در سى و دو سال با رنج گرد آورده‌ام ، به او سپردم . شمايان نيز شاد باشيد و ازو فرمان ببريد و يك دَم نيز بىخواست او كارى مكنيد « 1 »  .\r\n\r\n","description":"","footnote":" ( 1 ) - گويند پس از اين كه هماى پسرش داراب در بلخ بر تخت بنشاند ، ترسيد كه روزى داراب به آنچه مادرش با او كرده بيانديشد و مادر را بكشد . پس خواست كه از پيش چشم او دور تر شود . از اين رو از پسرش خواست تا به او اجازه دهد كه به پارس برود و حكومت آنجا با او باشد . داراب نيز چنين كرد . پس هماى به پارس رفت و شهر استخر را در آنجا بنا كرد و به حكومت نشست . در همانجا بود كه درگذشت . چون داراب خبر مرگ مادرش را بشنيد ، با سپاهيانش از بلخ به پارس آمد و در آنجا به حكومت پرداخت . بلعمى ، تاريخ بلعمى ، ج 2 ، ص 692 - 691 ابن اثير ، الكامل ، ج 3 قبل از اسلام ، ص 155 طبرى ، تاريخ طبرى ، ج 2 ، ص 486 .\r\nدر بارهء پادشاهى هماى ذكر چند نكته داراى اهميت مىباشد : الف - به طور كلى صرف نظر از رفتار هماى با پسرش داراب در زمان كودكى او ، دورهء شاهى هماى يك دورهء بسيار مثبت ارزيابى شده است . طبرى در اين باره مىنويسد : او دشمنان را بكشت و از دست‌اندازى به مملكت خويش بازداشت . در طلب رضاى خدا عز وجل سخت بكوشيد و نصرت و ظفر يافت . خراج از رعيت برداشت و رعيت در ايام پادشاهى او در رفاه و ارزانى بود . تاريخ طبرى ، ج 2 ، ص 486 . ابن بلخى در بارهء او مىنويسد : « زنى عاقل با رأى و حزم بوده است . . . در مدت ملك طريق عدل سپرد . بعضى از خراج و رسوم از مردم بيوگند » . فارسنامه ، ص 55 - 54 .\r\nطرسوسى در اين باره مىنويسد : « هماى داد و عدل كردن گرفت و جهان را ايمن كرد و كاروانها روان شد و باج‌ها را برانداخت و از داد و عدل او گرگ با ميش ، آب خوردن گرفت و كبوتران با شاهين پرواز مىكردند و آهوان با پلنگ به چرا مىرفتند » . داراب نامه ، ج 1 ، ص 9 . ثعالبى نيز در وصف حكومت هماى مىنويسد : « بار سنگين پادشاهى را به دوش گرفت و در كشوردارى ، آبادانى و نگاهداشت دور و نزديك كشور و بهبود حال مردم از كوچك و بزرگ بر بسيارى از شاهان فزونى گرفت و دسته‌ها يا لشگريانى را براى جنگيدن با دشمنان و سركوبى آنان روانه كرد و بر پيروزيهايى دست يافت . مردم را با دهشها نواخت و فرمان داد كه بر گرد شهرها بارو بسازند و هر چه بيشتر در آباد سازى كوشيد و كارهايى را كه مايهء نزديكى به خدا بود ، به جاى آورد . مردم از پيامدهاى روزگار خجستهء او بهروزى يافتند و ميوهء نيكيهاى او را چيدند و او را بسيار دوست داشتند » . تاريخ غررالسير ، ص 227 . ب - از جمله كارهايى كه به هماى منسوب است ، اين كه : 1 - پلى بر دجله بست . 2 - آب فرات را براند . 3 - آسياب آبى در زمان او رواج يافت . 4 - بفرمود تا كاريزهاى بسيار بيرون آوردند . 5 - فرمود تا شهرها را بارو كشيدند . گرديزى ، زين الاخبار ، ص 56 . ج - صاحب تجارب الامم فى اخبار ملوك العرب و العجم هماى را معاصر با ذى جيشان پسر تبّع اقرن ، حاكم يمن دانسته است . ص 135 . د گويند بر روى سكهء در هم و دينار هماى اين عبارت نقر شده بود : « بخور بانوى جهان هزار نيروز و مهرجان » . تجارب الامم فى اخبار ملوك العرب و العجم ، ص 135 . ه - غالباً پايتخت هماى را شهر بلخ دانسته‌اند . ر . ك . اصفهانى ، تاريخ پيامبران و شاهان ، ص 38 مجمل التواريخ و القصص ، ص 54 ابن بلخى ، فارسنامه ، ص 54 . برخى هم معتقدند كه پايتخت كيانيان تا زمان هماى ، شهر بلخ بود ، ليك از زمان او به حدود مداين رفت . مسعودى ، مروج الذهب ، ج 1 ، ص 222 گرديزى ، زين الاخبار ، ص 55 . و - بناى شهرهاى بسيارى به هماى منسوب است : 1 - گويند در يكى از جنگهاى سپاهيان هماى با روم ، اسيران بسيارى به دست ايرانيان افتاد . هماى نيز بفرمود تا بنّايان رومى 3 ايوان بزرگ در پارس بسازند . يكى بناى هزار ستون استخر ، ديگرى خهبين در يك فرسنگى دارابگرد و سومى در راه خراسان ، در روستاى كيمره . گويند همهء ابن بناها را اسكندر ويران كرد . ر . ك . طبرى ، تاريخ طبرى ، ج 2 ، ص 486 دينورى ، الأخبار الطوال ، ص 52 مجمل التواريخ و القصص ، ص 55 - 54 اصفهانى ، تاريخ پيامبران و شاهان ، ص 38 . 2 - گويند شهر گلپايگان يا جرفاذقان را هماى بساخت و آن را به نام اصلى خود سمره ناميد . مستوفى ، نزهت القلوب ، ص 68 مستوفى ، تاريخ گزيده ، ص 95 خواند مير ، مآثر الملوك ، ص 31 ميرخواند ، روضة الصفا ، ج 1 ، ص 635 . 3 - گرديزى روايت مىكند كه شهر همدان را نيز هماى بساخت . زين الاخبار ، ص 56 . در رساله شهرهاى ايران آمده كه هماى شهر توگ را بساخت ، بند 45 در متون پهلوى ، ص 68 . ز مكان درگذشت و دخمهء هماى در پارس بوده است . مجمل التواريخ و القصص ، ص 463 55 . همين مؤلف در همانجا آورده كه به يك روايت ديگر دخمهء هماى در شام است . ","page_name":" 621 ","page_number":619},
  {"content":"\r\n\r\nچون داراب از آن تخت كيانى شاد شد و با آرامش تاج بر سر نهاد ، گازر و زنش\r\n\r\n","description":"","footnote":"","page_name":" 622 ","page_number":620},
  {"content":"\r\n\r\nدوان بيآمدند و گفتند : اى شهريار جوان ، اين نشست كيانى بر تو فرخنده و تن بدسگالان ، بنده‌ات بادا . پس داراب بفرمود كه : دَه هميان زر « 1 »  و چند گوهر پر مايه و پنج تخته پارچه از هر گونه‌اى بيآوريد . آنگاه همهء آنها را به آن گازر داد كه از براى او رنج برده بود . سپس به دو گفت : برو و همچنان گازرى پيشه كن تا شايد بار ديگر تبنگويى از آب بيابى كه كودكى همچون داراب در آن باشد . آن زن و شوهر گازر نيز با لبى پر از آفرين از ايوان شاه ايران زمين برفتند . اكنون ديگر اختر گازر بگذشت و به دكّان رفت و جامه‌ها را برداشت و به دشت برد .\r\n\r\n","description":"","footnote":" ( 1 ) - در نسخهء ژول مُل ، ص 1380 ، بيت 315 آمده :\r\nبفرمود دارا كه ده برده زر * بياريد و پر مايه چندى گهر\r\nليك در نسخ بروخيم ، ج 6 ، ص 1774 و مسكو ، ج 6 ، ص 372 در مصراع اول بجاى « برده » ، « بدره » آمده كه صحيح مىباشد . ","page_name":" 623 ","page_number":621},
  {"content":"\r\n . \r\n","description":"","footnote":"","page_name":" 624 ","page_number":622},
  {"content":"\r\n\r\n« داراب » پادشاهى داراب دوازده سال بود « 1 » \r\nساختن داراب ، شهر دارابگرد\r\nاكنون آفرين پروردگار گيهان آفرين را بر شهريار زمين بخوانيم . ابو القاسم - آن شاه خورشيدچهر - گيتى را با داد و مِهر بيآراست . هيچ بجز خوبى و راستى نمىجويد و داد او هرگز كاستى نپذيرد . گيتى از تاج محمود ، روشن و همواره روزگارش خجسته باد . جاودانه جوان و زنده بادا .\r\nو بدين سان آن دهگان سرايندهء پير از گشتاسپ و اردشير نامور و از آن نامداران پاكيزه انديش و داراب و آيين و راه هماى سخن گفت . چون دارا بر تخت كيانى بنشست ، كمر برميان ببست و دست بخشش بگشود . آنگاه به موبدان و خردمندان بيدار دل و بزرگان گفت : بدانيد كه من با رنج و داد ، گيتى را بجستم و سرانجام هم يزدان تاج بر سرم نهاد . هرگز كسى كارى شگفت‌تر از كار من در گيتى ، چه آشكار و چه نهان ، نبيند . ما نيز پاداش اين را با داد مىدهيم تا پس از ما بر ما آفرين كنند . نبايد\r\n\r\n","description":"","footnote":" ( 1 ) - اجماع روايات مورخان و نيز سنت پارسيان ، همين روايت حكيم فردوسى را تأييد مىكنند كه مدت شاهى داراب 12 سال بوده است . ليك اندك رواياتى بجز اين مىگويند . از آن جمله صاحب مجمل التواريخ و القصص در كنار روايت 12 سال ، روايت ديگرى مبنى بر 14 سال شاهى داراب آورده است . ص 55 . صاحب تجارب الامم فى اخبار ملوك العرب و العجم اين مدت را 20 سال دانسته است . ص 136 . ابن اثير نيز مدت شاهى او را 22 سال آورده است . الكامل ، ج 3 قبل از اسلام ، ص 158 . ","page_name":" 625 ","page_number":623},
  {"content":"\r\n\r\nكه هيچكس از رنج ما و يا از فزون خواهى و گنج آكندن ما پيچان شود . روزگار به داد من آباد و دل زيردستان به ما شاد بادا . آنگاه از هر سرزمين باارزش و آبادى ، از هندوستان گرفته تا روم ، با پيشكش و بشار به پيش او برفتند و خشنودى آن شهريار را بجستند .\r\nروزى داراب بيآمد تا گله‌هاى اسپانى را كه رها بودند ، ببيند . چون از پستى به بالاى كوهى رفت ، درياى ژرف و بيكرانى بديد . پس بفرمود تا خردمندان كارآزموده‌اى را از روم و هندوستان بيآورند تا از آن دريا ، رودى به هر كشور برسانند .\r\nآنگاه بفرمود تا شهر سودمندى بسازند و چون در پيرامون آن شهر ديوارش را نيز بساختند ، آن را دارابگرد « 1 »  نام نهادند . سپس بر فراز آن كوه آتشى برافروخت و گروهى به پرستش آتش پرداختند . از هر پيشه‌اى نيز كارگرانى بيآوردند و همهء شهر را با ايشان بيآراستند . پس از آن داراب سپاه بيشمارى را از هر سو بفرستاد و گيتى را از دشمنان نگاه داشت . و بدين گونه گيتى را از بدانديشان بىبيم ساخت و دل بدسگالان را به دو نيم كرد « 2 »  .\r\n\r\n","description":"","footnote":" ( 1 ) - طبرى ، تاريخ طبرى ، ج 2 ، ص 488 مسكويه ، تجارب الامم ، ج 1 ، ص 88 اصفهانى ، تاريخ پيامبران و شاهان ، ص 39 گرديزى ، زين الاخبار ، ص 56 بلعمى ، تاريخ بلعمى ، ج 2 ، ص 692 مستوفى ، نزهت القلوب ، ص 139 124 جيهانى ، اشكال العالم ، ص 115 اصطخرى ، مسالك و ممالك ، ص 110 خواندمير ، مآثر الملوك ، ص 31 حدود العالم ، ص 379 اين مؤلف نام دارابگرد را « داراگرد » آورده است نويرى ، نهاية الإرب ، ج 10 ، ص 164 مجمل التواريخ و القصص ، ص 55 اين مؤلف مىنويسد كه پيش از آن ، آنجا را اسبان فركان مىخواندند . ابن بلخى مىنويسد كه داراب شهر دارابگرد را به صورت مدور در پارس بساخت و در ميان شهر ، حصارى محكم و خندقى بوده و چهار دروازه داشته است كه بعدها ويران گشتند و تنها ديوار و خندق بر جاى ماند . وى روايت مىكند كه آب آن خندق مىزايد و قعر آن پديد نيست . فارسنامه ، ص 129 55 . ثعالبى مىنويسد كه داراب اسيران رومى را در دارابگرد جاى داد و در آن آتشكده‌هايى بساخت . تاريخ غررالسير ، ص 213 . در رساله شهرهاى ايران بناى شهر دارابگرد به دارا پسر داراب منسوب شده است . همان ، بند 42 در متون پهلوى ، ص 67 .  ( 2 ) - روايت مىكنند كه داراب پادشاهى پر قدرت بود و شاهان اطراف ، خراجگزار او بودند . طبرى ، تاريخ طبرى ، ج 2 ، ص 488 جوزجانى ، طبقات ناصرى ، ج 1 ، ص 147 نويرى ، نهاية الإرب ، ج 10 ، ص 164 . ","page_name":" 626 ","page_number":624},
  {"content":"\r\n\r\nشكستن داراب ، سپاه شعيب\r\nاين چنين بود تا اين كه سد هزار سوار نبرده و نيزه‌گزار تازى به سالارى شعيب - نامدارى از نژاد قتيب - به رزم با ايران برفتند . شاه ايران كه چنين ديد ، سپاه بيشمارى به جنگ ايشان ببرد . چون آن دو سپاه با هم روياروى شدند ، گيتى از آن پرخاش جويان دژم شد . زمين به زير آن سپاهيان به ستوه آمد و هيچكس جاى رفتن بر روى زمين را نيافت . از باران ژوپين و تير ، زمين همچون آبگيرى از خون شد . از هر پهلوانى خروش برآمد و در هر سو انبوهى از كشتگان بديدند . سه شبانروز آن جنگ پيوسته بود . در شب چهارم سرانجام عربان روى از جنگ برتافتند و از آن دشت پيكار بگريختند . شعيب نيز در آن رزمگاه كشته شد و بخت عربان برگشت . و بدين سان اسپان تازى بسيارى با زين خدنگ و نيزه و كلاهخود و گبر از آن گريختگان برجاى ماند . داراب - پسر هماى - نيز همهء آنچه را كه از اسپ و تاج و تيغ و كلاه يافته بود ، بر سپاهيان ببخشيد . آنگاه مرزبانى را از ميان سپاهيان برگزيد كه زبان ايشان را بداند . پس او را بفرستاد تا باژ آن سال و سال گذشته را از مردم آن دشت بخواهد .\r\nرزم كردن داراب با فيليپوس و به زنى گرفتن ، دخترش را\r\nپس از آن ، داراب از دشت نيزه‌وران به روم رفت و در آن سرزمين آباد جنگ بجست . شاه روم در آن هنگام فيليپوس « 1 »  بود و شاه سوس « 2 »  نيز با او يكى بود . به\r\n\r\n","description":"","footnote":" ( 1 ) - فيلقوس شكل معرب اين نام است .  ( 2 ) سوس ، شهر و بندرى در تونس ، واقع در ساحل خليج حمامه است . اين بندر كه به وسيلهء فنيقىها در حدود قرن نهم ق . م . بنا شده ، در قديم هدروميتوم خوانده مىشد . حدود العالم ، ص 91 تعليقات مينورسكى نيز مقدسى ، احسن التقاسيم ، ج 1 ، ص 34 . ","page_name":" 627 ","page_number":625},
  {"content":"\r\n\r\nشاه روم نامه نوشتند كه پسر هماى سپاه بيشمارى بيآورده است . چون سالار روم اين سخن را بشنيد ، آن روزگار كهن به يادش آمد . پس سپاه نامدارى از عمّوريه « 1 »  گرد آورد . چون دارا بيآمد ، بزرگان روم آن سرزمينها را تهى كردند . فيليپوس و سران سپاه و پهلوانان و جنگاوران از عمّوريه به جنگ بيرون شدند و در سه روز دو رزم بزرگ كرده شد . به روز چهارم چون خورشيد گيتىفروز ، فروزان گشت ، فيليپوس و سپاهيانش گريزان شدند و براى يكى از ايشان نيز كلاهخود رومى نمانْد . ايرانيان كه چنين ديدند ، زنان و كودكان ايشان را بَرده ساختند و بسيارى را نيز با شمشير و تير بكشتند . و بدين گونه تنها دو بخش از آن سپاه رومى از پيش داراب بگريختند و در شهر عمّوريه پناه گرفتند . ديگر سپاهيان كشته و زخمى شده و بسيارى از پشت نيزه خورده بودند . بسيارى هم از ايرانيان زينهار بخواستند . پس فرستادهء خردمند و بيدارى با خوشى و فروتنى به همراه هميان و برده و بشار و دو تبنگو پر از گوهرهاى شاهوار از سوى فيليپوس به نزد داراب آمد و او را چنين پيام داد كه : من از خدا مىخواهم كه مرا در اين كار راهنما باشد تا فرجام اين رزم را شادى و بزم سازيم . پس مبادا كه از اين پس دل به سوى رزم آوريم . تنها بايد راستى و مردمى كرد ، زيرا كه از كژّى و آز ، كاستى ببار خواهد آمد . بدان كه چون تو خواستى كه شهر عمّوريه را كه نشستنگاه من است ، در دست گيرى ، دل من از براى آبرويم به جوش آمد و از آن رو بود كه جنگ بكردم . اينك تو آن كن كه سزاوار شهرياران است زيرا تو پادشاهى و پدرت نيز شاه بوده است .\r\nچون داراب پيام او را بشنيد ، خردمندان را فراخواند و همهء آن داستان را به پيش\r\n\r\n","description":"","footnote":" ( 1 ) - شهر عَمورّيه كه به زبان يونانى آموريوم  Amorium  گويند ، در شبه جزيره آناتولى ، در جنوب سيورى حصار واقع شده بود . امروزه نام آن عمرانيه است و در استان افيون تركيه قرار دارد . شهيدى مازندرانى ، راهنماى نقشه جغرافيايى شاهنامه فردوسى ، ماده عموريه لسترنج ، جغرافياى تاريخى سرزمينهاى خلافت شرقى ، ص 163 . ","page_name":" 628 ","page_number":626},
  {"content":"\r\n\r\nايشان براند و گفت : اكنون اين كار را چگونه مىبينيد ؟ فيليپوس در اين كار آبروى خود را مىجويد . پس همهء مهتران بر او آفرين خواندند و گفتند : اى شاه بينا دل و پاك كيش ، خود شاهنشاه مهتر مهتران است و همان كارى را كه بهتر است ، برمىگزيند . ليك بدان كه اين نامدار دخترى دارد كه بالايش چون سرو و رخسارش همچون بهار است . هيچ بت‌آرايى چون او در چين هم نبيند و در ميان بتان همچون نگين درخشانى است و اگر شاه او را ببيند ، مىپسندد و آن سرو بلند را به شبستان خود خواهد آورد . شاه ايران كه چنين شنيد ، فرستادهء روم را به پيش خود خواند و آنچه از آن نيكخواهان شنيده بود ، با او بگفت . سپس به دو گفت : به پيش قيصر برو و او را بگوى كه : اگر آبرو مىجويى و مىخواهى كه بىهيچ رنجى در سرزمينت بمانى ، آن دخترى را كه در پس پرده دارى و افسر بانوان است و او را ناهيد مىخوانى و بر اورنگ زرّين مىنشانى ، به همراه باژ روم به پيش من بفرست .\r\nفرستاده كه پيام او را بشنيد ، همچون باد بيآمد و آن گفته را به نزد قيصر ياد كرد .\r\nفيليپوس و سپاهيانش از اين كه داماد شاه روم كسى چون شاه ايران بشود ، شاد شدند . پس در بارهء باژ و ساو سخن گفتند و اين كه روم تا چه اندازه توان دادن آن را دارد . سرانجام بر آن نهادند كه شاه ايران در مهر ماه هر سال ده هزار تخم مرغ زرّين « 1 »  كه سنگينى هر يك نهسد و شست نخود « 2 »  باشد و به همراه هر يك از آنها يك گوهر شاهوار به همان سنگينى از قيصر بستاند . و بدين سان شاه ايران بر آن مرزبانان روم بخشايش آورد . سپس به همهء فرزانگان و بزرگان شهر بفرمود تا دل از هر كار بپرداختند و هر يك با بشارى به همراه دختر شهريار روم برفتند . آنگاه يك تخت زرّين بيآراستند و كنيزان تاجورى بيآوردند و ده بار شتر از ديباى رومى گوهر و زربافت و سيسد بار شتر از گستردنى به همراه او ببردند . ناهيد - آن دلآراى رومى -\r\n\r\n","description":"","footnote":" ( 1 ) - غالب روايات بجاى ده هزار ، صد هزار تخم زرّين آورده‌اند . ر . ك . دينورى ، الاخبار الطوال ، ص 53 جوزجانى ، طبقات ناصرى ، ج 1 ، ص 147 تجارب الامم فى اخبار ملوك العرب و العجم ، ص 136 .  ( 2 ) - 960 نخود برابر با 40 مثقال است . ","page_name":" 629 ","page_number":627},
  {"content":"\r\n\r\nدر تخت روان بنشست و سكوبا و راهب او را راهنماى بودند . در پشت ناهيد نيز شست كنيزك با افسر و گوشوار كه هر يك جام زرّينى پر از گوهرهاى شاهوار در دست داشتند ، روان بودند . و بدين گونه اسقف ، آن ناهيد خوبرخ را به داراب سپرد و آن گوهرها را نيز براى گنجور داراب بشمرد . داراب نيز پس از آن ديگر چندان در آن رزمگاه نماند و سپاهيان را به سوى ايران زمين براند و به شادى با آن دلآرام به سوى پارس رفت و تاج بزرگى بر سر نهاد « 1 »  .\r\nباز فرستادن داراب ، ناهيد را و زادن اسكندر ازو\r\nشبى آن ناهيد ماهروى پر از گوهر و رنگ و بوى و نگار با شهريار ايران بخفته بود . در همان هنگام ناهيد دَم تيزى برزد . شاهنشاه ايران كه از دهان او ، بوى ناخوشى يافته بود ، دژم شد و روى خود از او برتافت . ديگر شاه ايران از براى آن كار دژم گشت و جانش پر از انديشه و ابروانش پر از اخم گرديد . پس پزشكان دانايى را بخواندند و به نزديك ناهيد بردند . از ميان ايشان مرد بينا دل و نيك انديشى پژوهش بكرد تا دارويى بيافت . آن دارو گياهى بود كه سوزندهء كام بود و در روم نامش اسكندر بود « 2 »  .\r\nپزشك آن دارو را بر دهان ناهيد بماليد و ناهيد چندى از براى آن درد بگريست . ليك سرانجام آن بوى ناخوش از ميان برفت و كامش بسوخت و رخسارش بسان ديبا برافروخته گشت . اگر چه آن خوبچهر\r\n\r\n","description":"","footnote":" ( 1 ) - طرسوسى ، داراب نامه ، ج 1 ، ص 311 و بعد ثعالبى ، تاريخ غررالسير ، ص 232 - 231 مجمل التواريخ و القصص ، ص 55 ابن اثير ، الكامل ، ج 3 قبل از اسلام ، ص 160 . مقدسى در يك خبر واحد آورده است كه دارا در جنگ با روميان ، فرزندان ايشان را اسير كرد و پادشاه آنجا را اسير گرفت تا آن كه آن پادشاه در زندان وى جان سپرد . آفرينش و تاريخ ، ج 3 ، ص 508 .  ( 2 ) - گويند اسكندروس ( سكندر ) به زبان رومى به سير گفته مىشد . لغت‌نامه دهخدا ، ماده اسكندروس . طبرى آن گياه را بوتهء سندر يا سندروس دانسته است . تاريخ طبرى ، ج 2 ، ص 491 - 490 . ","page_name":" 630 ","page_number":628},
  {"content":"\r\n\r\nخوشبوى گشت ، ليك ديگر دل داراب دژم گشته بود . و بدين سان بود كه دل پادشاه ايران از پَيوگش « 1 »  سرد شد و او را به نزد فيليپوس بازفرستاد .\r\nناهيد را از داراب كودكى در نهان بود ، ليك با هيچ‌كس در گيتى در اين باره سخن نگفت .\r\nچون نُه ماه بگذشت ، از آن خوبچهر كودكى همچون خورشيد تابان بيآمد . پس ، از براى آن بالا و شكوه و بر بوياى او ، مادرش نام او را اسكندر نهاد زيرا آن نام را از آن رو فرّخ مىداشت كه با آن دارو تندرست گشته بود . قيصر كه چنين ديد ، به هر مهترى مىگفت : قيصرى از نژاد من پيدا گشته است . ليك هيچكس نامى از داراب نمىبرد و اسكندر پسر بود و قيصر همچون پدرش بود زيرا قيصر را ننگ مىآمد كه بگويد داراب از فرزندم سير گشته است « 2 »  .\r\nچون اسكندر بدانگونه از آن مادر پاك بزاد ، كسى به نزد نياى او رفت و آن مژده را بداد . از سوى ديگر ، در آخور قيصر ماديانى زرد رنگ و بالابلند و كارى بود كه همان شب كُرّه‌اى سپيد بزاد كه پاهايش كوتاه و بر او چون بر شير بود . قيصر از زادن آن خشنود گشت و آن را به مُروا بگرفت . پگاه آن فرزند را به نزد خود خواست و آن كرّه‌اسپ را نيز بيآراست و دست بر چشم و يال او بماليد زيرا او با اسكندر همسال بود .\r\nچندين سال بر اين نيز بگذشت و اسكندر دل خسروانى و سخن گفتن پهلوانى گرفت .\r\nقيصر او را از پسر خود نيز برتر مىداشت و بر پهلوانى او را مىآراست . چون اندكى خردمند و كاردان و هوشيار گشت ، جانشين فيليپوس شد . اسكندر همهء هنرهايى را كه براى شاهان نياز بود ، از آموزگار بيآموخت . گويى تنها شايستهء داد و تخت شاهى بود . از سوى ديگر ، پس از آن كه ناهيد به نزد پدرش آمد ، داراب زنى ديگر بخواست و از آن زن ، او را كودكى با فرّ و يال بيآمد كه از فرزند ناهيد كوچكتر بود . در همان روز نام او را دارا نهادند تا از پدرش كامرواتر باشد . ليك چون دوازده سال بگذشت ديگر به آن مُروا و آن يال و دوش شكست\r\n\r\n","description":"","footnote":" ( 1 ) - پَيوگ به پارسى به معناى عروس است .  ( 2 ) - ثعالبى ، تاريخ غررالسير ، ص 232 - 231 مجمل التواريخ و القصص ، ص 55 31 تجارب الامم فى اخبار ملوك العرب و العجم ، ص 137 - 136 مستوفى ، تاريخ گزيده ، ص 95 دينورى ، الأخبار الطوال ، ص 54 جوزجانى ، طبقات ناصرى ، ج 1 ، ص 149 - 148 ابن اثير ، الكامل ، ج 3 قبل از اسلام ، ص 162 - 161 ميرخواند ، روضة الصفا ، ج 1 ، ص 637 - 636 اسكندرنامه ( روايت فارسى كاليستنس دروغين ) ، ص 5 - 3 . ","page_name":" 631 ","page_number":629},
  {"content":"\r\n\r\nآمد . داراب - آن پسر هماى - بپژمرد و او را به سراى ديگر بخواندند . پس بزرگان و فرزانگان را به نزد خود فراخواند و با ايشان فراوان در بارهء تخت شاهى سخن براند و گفت كه : اكنون ديگر دارا پسر دارا شما را به نيكى رهنمون مىشود . پس همگى با شادى گوش به فرمان او باشيد . زيرا اين تخت شاهى ديرى نخواهد ماند و چون روزگار خوشى باشد ، زود به سراى ديگر مىخوانند . شمايان همگى بكوشيد تا مهر و داد بيآوريد و در هنگام شادى ، مرا نيز به ياد آوريد . داراب ، اين بگفت و آه از جگر بركشيد و رخسار چون برگ گلش به زردى گل شنبليد گشت و درگذشت « 1 »  .\r\n\r\n","description":"","footnote":" ( 1 ) - ذكر چند نكته در بارهء داراب حائز اهميت است : الف - روايت شده كه در زمان داراب ، ذى جيشان ، حاكم يمن به جنگ او رفت . ليك در طى كشتار بسيارى كه صورت گرفت ، خود ذى جيشان كشته شد . تجارب الامم فى اخبار ملوك العرب و العجم ، ص 136 . ب - غالباً پايتخت داراب را شهر بابِل ذكر كرده‌اند . ر . ك . طبرى ، تاريخ طبرى ، ج 2 ، ص 488 ابن اثير ، الكامل ، ج 3 قبل از اسلام ، ص 158 نويرى ، نهاية الإرب ، ج 10 ، ص 164 . ليك همچنان كه در مجلدات ديگر اين كتاب بارها ذكر شده ، شاهان غالباً چندين پايتخت داشته‌اند كه در مورد داراب نيز بايد يك پايتخت را همواره در پارس در نظر گرفت . ج - در مورد شهرهايى كه ساختن آنها به داراب منسوب است بايد گفت : پيش از اين در مورد ساخته شدن شهر دارابگرد در پارس سخن به ميان آمد . بجز آن بايد از 2 ناحيهء ديگر نيز نام برد : 1 - شهر دارابشاه در مصر . گرديزى ، زين الاخبار ، ص 56 . 2 - قلعهء رحبه . خواندمير ، مآثر الملوك ، ص 31 . ثعالبى روايت مىكند كه داراب بجز دارابگرد ، شهرهاى نامبردار ديگر و ساختمانهاى باشكوهى پِى افكند . ليك از هيچيك نامى نمىبرد . تاريخ غررالسير ، ص 231 . د اما از كارهايى كه به داراب منسوب است ، بايد از ترتيب يافتن ديوان بريد در زمان او و تعيين اسپان بريد براى منظور فوق ياد كرد . اصفهانى ، تاريخ پيامبران و شاهان ، ص 39 ابن بلخى ، فارسنامه ، ص 55 گرديزى ، زين الاخبار ، ص 56 ثعالبى ، تاريخ غررالسير ، ص 231 نويرى ، نهاية الإرب ، ج 10 ص 164 مسكويه ، تجارب الامم ، ج 1 ، ص 88 طبرى ، تاريخ طبرى ، ج 2 ، ص 488 ابن اثير ، الكامل ، ج 3 قبل از اسلام ، ص 158 مستوفى ، تاريخ گزيده ، ص 95 خواندمير ، مآثر الملوك ، ص 31 . گرديزى روايت مىكند كه داراب رسم مهر نهادن بر درم را بيآورد . همان ، ص 56 . ه - در بارهء القاب داراب ، برخى لقب او را بزرگ يا كبير آورده‌اند . خوارزمى ، مفاتيح العلوم ، ص 100 مجمل التواريخ و القصص ، ص 418 . ابن اثير مىنويسد كه لقب داراب ، چهرآزاد بود ، به معنى جوانمرد . الكامل ، ج 3 قبل از اسلام ، ص 158 . ليك چنان كه پيش از اين ديده شد ، چهر آزاد لقب هماى بوده است . و - ميرخواند ، افلاطون را معاصر داراب دانسته است . روضة الصفا ، ج 1 ، ص 637 . ز گرديزى در بارهء شيوهء حكومت داراب مىنويسد : « مردى عادل بود و رعيت را عدل فرمود و نامها نوشت به اطراف مملكت خويش و همه كاردانان و مرزبانان را فرمود كه : هيچكس بيداد نكنيد و مپسنديد » . زين الاخبار ، ص 56 . ح - ثعالبى علت درگذشت داراب را بيمارى دانسته است . تاريخ غررالسير ، ص 234 . ط - مكان درگذشت و دخمهء داراب در پارس بوده است . مجمل التواريخ و القصص ، ص 463 و 55 . ى - برخى از سخنان داراب بر جاى مانده است . ر . ك . خواندمير ، مآثر الملوك ، ص 32 - 31 . ","page_name":" 632 ","page_number":630},
  {"content":"\r\n\r\nدارا پسر داراب\r\nپادشاهى دارا پسر داراب چهارده سال بود « 1 » \r\nچون دارا سوگ داراب را بداشت ، تاج كيانى بر سر نهاد . دارا مردى تيز و برنا و تند بود كه زبانش از تيغ نيز تيزتر بود . چون بر تخت بنشست ، گفت : اى سران سپاه و پهلوانان سرافراز و دلاوران ، بدانيد كه من نه مىخواهم كه كسى به چاه افتد و نه اين كه كسى را از چاه به سوى تخت و تاج مىخوانم . هر كه سر از فرمان ما بپيچد و يا اندكى دلش از ما به سوى ديگرى بگرايد ، با شمشير او را پاسخ خواهم گفت .\r\nنمىخواهم كه هيچكس راهنماى من باشد . خودم راهنماى و دلگشاى هستم .\r\nبزرگى و شاهى و پيمان و گيتى از آن من است « 2 »  . آنگاه دبير خردمند را پيش خواند و با او از هر درى سخنان فراوانى براند . پس آن دبير فرّخ ، نامه‌اى از دارا پسر دارا\r\n\r\n","description":"","footnote":" ( 1 ) - اكثر قريب به اتفاق مورخان ، مدت شاهى دارا را همچون حكيم فردوسى 14 سال دانسته‌اند . تنها صاحب مجمل التواريخ و القصص در كنار روايتى كه حاكى از 14 سال شاهى اوست ، روايت ديگرى مبنى بر 16 سال شاهى دارا را ذكر مىكند . ص 55 . مسعودى اين مدت را 30 سال دانسته است . مروج الذهب ، ج 1 ، ص 226 .  ( 2 ) - گويند دارا مردى بسيار بدخوى ، گستاخ ، ستمگر ، خودبين و كينه‌جو بود . چون به قدرت رسيد ، خونهاى بسيارى بريخت . بىگناهان را در بيم و هراس افكند . سرانجام چند تن از بزرگان سپاه را نيز بكشت و اموال بزرگان را مصادره كرد . همين امر سبب شد كه دلهاى اعيان و رعايا از او برگردد و چون اسكندر به ايران تاخت ، به او گرويدند و دارا را رها ساختند . ر . ك . ثعالبى ، تاريخ غررالسير ، ص 234 طبرى ، تاريخ طبرى ، ج 2 ، ص 489 - 488 مسكويه ، تجارب الامم ، ج 1 ، ص 89 ابن بلخى ، فارسنامه ، ص 56 - 55 نويرى ، نهاية الإرب ، ج 10 ، ص 165 ميرخواند ، روضة الصفا ، ج 1 ، ص 637 . ","page_name":" 633 ","page_number":631},
  {"content":"\r\n\r\nپسر اردشير به هر سو كه شاه و خودكامه‌اى در آنجا بود ، بنوشت . دارا به آن دبير بفرمود تا نامه‌اى به تيزى دشنه بنويسد كه : هر كسى كه از خواست و فرمان من سر بپيچد ، سر از تنش جدا خواهم ساخت . پس همگى اگر جان بستانيد ، يا جان دهيد ، سر به فرمان من نهيد . آنگاه سرِ گنجهاى پدر را بگشود و همهء سپاهيان را فراخواند و ايشان را روزى و درم و دينار و برگستوان و جوشن و تيغ و گرز گران بداد . به هر يك از سران كار ديدهء سپاه و گردنكشان نيز كشورى را ببخشيد . و بدين سان همهء چيزهاى باارزش را به سپاهيان بداد . از سوى ديگر ، فرستادگانى از سوى هر كشور و نامدار و مهترى ، از هند و روم و فغفور و خاقان چين و كشورهاى ديگر با پيشكش و باژ و ساو به نزد دارا بيآمدند زيرا هيچيك از ايشان را توان پايدارى در برابر او نبود « 1 »  .\r\nسپس دارا شارستانى به نام زرنوش در اهواز بساخت و همهء مردم آنجا از براى آن شادكام گشتند . به تهيدستان و خواهندگان نيز گنج بداد و دادگرى كرد .\r\nمردن فيليپوس و بر تخت نشستن اسكندر\r\nدر همان هنگام فيليپوس در روم درگذشت و چندى در روم رنج و سختى بود .\r\nآنگاه اسكندر بر تخت نيا بنشست و بِهى جست و دست بدى را ببست . در آن هنگام در روم فرزانه‌اى نامدار و خردمند و بيدار به نام ارسطاطالس « 2 »  بود كه همهء آن سرزمين به دو شاد بودند . پس آن نيك انديش به پيش اسكندر رفت و با زبانى گويا در پيش او جاى گرفت و به دو گفت : اى مهتر شادكام ، بدان كه تخت شاهى كسان بسيارى را چون تو ديده و با هيچ‌كس آرامش نخواهد يافت . هر گاه كه با خود بگويى كه من به جايى رسيده‌ام كه ديگر نياز به هيچ راهنمايى در گيتى ندارم ، نادان ترين\r\n\r\n","description":"","footnote":" ( 1 ) - دينورى ، الاخبار الطوال ، ص 54 تجارب الامم فى اخبار ملوك العرب و العجم ، ص 136 بلعمى ، تاريخ بلعمى ، ج 1 ، ص 692 .  ( 2 ) - همان ارسطو . ","page_name":" 634 ","page_number":632},
  {"content":"\r\n\r\nكس خواهى بود ، چون پند دانايان را نشنوى .\r\nز خاكيم و هم خاك را زاده‌ايم * به بيچارگى تن به دو داده‌ايم\r\nپس آگاه باش كه اگر نيك باشى ، نامت برجاى خواهد ماند و بر اين تخت شاهى شادكام خواهى بود . ليك اگر بد كنى ، بجز بدى نبينى و يك شب نيز در گيتى در آسايش نباشى . هيچكس با بدكردارى ، نيكى نيافته است . پس شاه نيز بايد پيوسته نيكى كند . اسكندر كه آن سخنگوى را فرهمند يافت ، با شنيدن آن سخنان او ، آنها را بپسنديد و از آن پس هر كارى را ، از بزم و رزم به فرمان او بكرد و پيوسته او را مىنواخت و چون به پيشش مىرفت ، بر تخت مىنشاندش .\r\nروزى فرستاده‌اى سخنگوى و روشندل و آزاده از نزد دارا به روم آمد تا از آن سرزمين آباد باژ بخواهد . چون اين سخن را به اسكندر بگفت ، اسكندر از آن باژ و ساو كهن اندوهگين گشت و به دو گفت : به نزد دارا برو و او را بگوى كه ديگر رنگ و بوى باژ ما از ميان رفت . زيرا آن مرغى كه همواره تخم زرّين مىكرد ، بمرد و ديگر باژى در كار نيست . فرستاده كه چنين پاسخى شنيد ، بترسيد و از روم ناپديد گشت .\r\nآنگاه اسكندر همهء سپاهيان را فراخواند و در بارهء گذشته با ايشان سخن راند و گفت :\r\nمرد نيك انديش از گردش آسمان گذر نيابد . اينك من بايد گيتى را درنوردم و بد و نيك آن را ببينم . شمايان نيز بايد آماده شويد و دل از سرزمين و آرامشگاه خود بركَنيد .\r\nچون آن بزرگان فرمان اسكندر را بشنيدند ، همگى روى بر خاك نهادند و گفتند : ما همگى بندگان تو هستيم و سر به فرمان قيصر نهاده‌ايم . پس اسكندر در گنجهاى نياى خود را باز كرد و بفرمود تا سپاهش آماده گشتند « 1 »  .\r\n\r\n","description":"","footnote":" ( 1 ) - در ميان مورخان روايت متفاوت و بسيار مشهورى در اين رابطه وجود دارد . گويند چون اسكندر خراجى را كه تا آن هنگام پدرش به دارا مىفرستاد ، قطع كرد « دارا خشمگين شد و نامه نوشت و وى را توبيخ كرد كه از سر جوانى و نادانى ، خراج مرسوم پدر را نداده است . و چوگان و گويى را با پيمانه‌اى كنجد براى او فرستاد و نوشت كه وى كودك است و بايد با گوى و چوگان بازى كند و به پادشاهى نپردازد و اگر چنين نكند و تدبير امور پادشاهى كند ، كس بفرستد و او را ببرد و شمار سپاهيان وى به اندازهء دانه‌هاى كنجد است كه براى او فرستاده است . و اسكندر به پاسخ نوشت كه نامه وى را فهميد و چوگان و گو را مبارك گرفت كه چوگان ، كره را بزند و بكشد و زمين را به كره مانند كرد و گفت كه ملك دارا را به ملك خويش پيوست كند و ولايت او را به حوزهء خويش برد و كنجد را نيز همانند چوگان داند كه روغن دارد و از تلخى و تندى به دور است . و كيسه‌اى پر از خردل با نامه سوى دارا فرستاد و نوشت كه خردل ، اندك است ولى تندى و تلخى و قدرت بسيار دارد و سپاه وى چنان است . و چون جواب اسكندر به دارا رسيد ، سپاه خويش را فراهم آورد و آمادهء پيكار اسكندر شد . اسكندر نيز آماده شد و سوى قلمرو دارا روان شد » . طبرى ، تاريخ طبرى ، ج 2 ، ص 490 - 489 . نيز : ثعالبى ، تاريخ غررالسير ، ص 235 - 234 تجارب الامم فى اخبار ملوك العرب و العجم ، ص 141 - 139 بلعمى ، تاريخ بلعمى ، ج 2 ، ص 698 - 694 مقدسى ، آفرينش و تاريخ ، ج 3 ، ص 509 - 508 ابن اثير ، الكامل ، ج 3 قبل از اسلام ، ص 161 - 160 مسكويه ، تجارب الامم ، ج 1 ، ص 91 - 89 دينورى ، الاخبار الطوال ، ص 57 - 54 مستوفى ، تاريخ گزيده ، ص 96 اصفهانى ، تاريخ پيامبران و شاهان ، ص 39 مسعودى ، مروج الذهب ، ج 1 ، ص 282 - 281 جوزجانى ، طبقات ناصرى ، ج 1 ، ص 148 - 147 ميرخواند ، روضة الصفا ، ج 1 ، ص 663 - 637 . در تجارب الامم فى اخبار ملوك العرب و العجم آمده كه اسكندر در طى نامه‌اى از دارا خواست تا بت‌پرستى ( ؟ ) را كنار گذارد و او را به توحيد دعوت كرد . ليك دارا نپذيرفت . ص 139 - 138 .\r\nنيز طبرى در يك روايت ديگر آورده كه چون دارا خراج عقب افتاده را از اسكندر خواست ، اسكندر به او پيغام داد كه من آن مرغى را كه تخمهاى زرّين مىكرد ، كشتم و گوشت آن را بخوردم و از آن جز پر و پاى نماند . اينك اگر مىخواهى با تو به صلح باشم و اگر هم خواهى ، پيكار كنيم . تاريخ طبرى ، ج 2 ، ص 491 . ","page_name":" 635 ","page_number":633},
  {"content":"\r\n\r\nپگاه از آن شهر و درگاه آن سالار نو در روم بانگ برخاست . در پشت سر سالار روم درفشى پيروزه‌اى بود كه با رنگ سرخ بر آن نوشته بودند . و بدين سان چندان سپاه از روم به قيصر آمد كه راه مور و پشّه نيز بسته شد . دو سپاه با هم روياروى شدند و يك هفته جنگ بكردند . به روز هشتم بر سپاه مصريان شكست آمد و اسكندر سر راه ايران را بست . و بدين سان چندان گوپال و اسپ و برگستوان و گبر و دشنهء هندى و كمر و ستام زرّين و تيغهاى مصرى زرّين نيام و ديبا و دينار بيافت كه اسپان توان بردن آن را نيافتند . بسيارى از سواران بزرگ جنگاور و نامدار مصرى از ايرانيان زينهار بخواستند . آنگاه اسكندر از آنجا آهنگ رفتن به ايران كرد . چون دارا بشنيد كه سپاهى از روم به اين سرزمين آمده است ، چندان سپاهى از استخر روان شد كه آن همه نيزه‌هايشان راه باد را نيز ببست . آن سپاهيان از پارس آهنگ رفتن به روم كرده بودند . پس دارا سپاهيانش را كه شمار ايشان از گياهان نيز بيشتر بود ، به پيش رود فرات آورد و از آن همه جوشن ديگر كسى آب فرات را نيز نديد .\r\n\r\n","description":"","footnote":"","page_name":" 636 ","page_number":634},
  {"content":"\r\n\r\nآمدن اسكندر به فرستادگى خويش نزد دارا\r\nچون اسكندر از آمدن سپاه ايران آگه شد ، به پيش آن سپاه تاخت ، چنان كه تنها دو پرسنگ در ميان دو سپاه مانْد . پس اسكندر گرانمايگان را به پيش خود خواند .\r\nايشان نيز همه گونه با او سخن راندند و سخنان دارا را به او بگفتند . چون اسكندر از گفتار آن راهنمايان سير گشت ، گفت : اكنون تنها چاره اين است كه من همچون فرستاده‌اى به پيش او رَوم و كم و بيش كار او را ببينم . پس اسكندر يك جامهء خسروانى پر نگار و كمرى پر از گوهرهاى شاهوار و يك اسپ خوب زرّين ستام و نيز يك تيغ زرّين نيام درون زين بخواست و دَه سوار رومى كه بتوانند به زبان پارسى سخن بگويند و بشنوند ، برگزيد و سپيده‌دم با آن ده ترزفان نامدار بيآمد .\r\nچون اسكندر به نزديك دارا رسيد ، از اسپ پياده شد و او را نماز برد . شاهنشاه دارا او را بخواند و از او بپرسيد و او را نزديك تختش بنشاند . همهء نامداران ايران از ديدار و بالا و شاخ و زيبايى و فرّ و فرهنگ او شگفت‌زده گشتند و نهانى بر او آفرين بخواندند . اسكندر در همانگاه كه بنشست ، باز برپاى خاست و پيام اسكندر را بداد .\r\nنخست بر شهريار ايران آفرين كرد و گفت : اين سر تاج دار ، جاويد بادا . آنگاه گفت :\r\nاى نيكنام ، بدان كه اسكندر گفت كه : من نه آرزوى جنگ با شاه ايران را دارم و نه مىخواهم كه در سرزمين ايران درنگ كنم . تنها بر آن هستم كه اندكى بر زمين بگردم و گيتى را ببينم . تنها راستى و نيكويى مىخواهم بويژه كه مىبينم تو سالار ايران هستى . پس تو كه اين چنين با سپاهيانت به پيش من آمده‌اى ، از كم و بيش كار من آگاه نيستى . اگر خاك ايران را از من دريغ بدارى ، ما نمىتوانيم همچون ابر بر آسمان برويم . و چون با ما رزم بيآورى ، من نيز با تو رزم كنم و بىجنگ از اين سرزمين نگذرم . اينك روزى را براى نبرد برگزين و ديگر از اين كار باز مگرد . زيرا من از جنگ با سران سر نپيچم اگر چه سپاهى گران نيز به جنگ آمده باشند .\r\n\r\n","description":"","footnote":"","page_name":" 637 ","page_number":635},
  {"content":"\r\n\r\nدارا كه آن دل و خِرد و سخن گفتن و فرّ و بالاى اسكندر را بديد ، [ با خود انديشيد كه : 
  ] اين گويى خود داراست كه با فرّ و تاج و دستبند و گردنبند بر تخت پيلسته بنشسته است . پس به دو گفت : تو كه اين چنين بر فرّ و يالت نشان كيانى پديدار است ، برگوى كه نام و نژادت چيست ؟ تو از اندازهء كهتران برتر هستى و من چنين گمان مىكنم كه خود اسكندرى . با اين فرّ و بالا و گفتار و چهره ، براستى كه آسمان تنها تو را براى شاهى پرورانيده است . اسكندر كه چنين شنيد ، گفت : چنين كارى را هرگز كسى در آشتى و يا در نبرد نكرده است . بدان كه گويندگان درگاه اسكندر نيز بزرگ و افسر تارك خردمندان هستند . پس چگونه چنان شهريارى از خودش پيام مىآورد ؟ خِرد اسكندر اين گونه نيست كه از كار و آيين پيشينيان بگذرد . اسكندر سپهبد ، مرا بدين گونه پيام داد و من نيز همهء آنچه را كه او ياد كرده بود ، به شاه ايران بگفتم .\r\nآنگاه براى او جايگاهى سزاوار بيآراستند . چون دارا - سپهدار ايران - خوان بنهاد ، به سالار بفرمود كه : او را بخوان . بىدرنگ فرستاده را فراخواندند و در جايگاه فرستادگان بنشاندند . چون خوراك بخوردند ، بزم را بيآراستند و مِى و ساز و رامشگران را بيآوردند . اسكندر كه آن مِى خوشگوار را بخورد ، جام را در كنار خود نهاد . بدين گونه چندين جام مى بخورد و هر جام را در كنار خود نهاد و اين نهادن جام ديگر از اندازه بيرون شد . چمانى « 1 »  بيآمد و به دارا گفت : اين مهمان همهء جامها را با خود برمىدارد . دارا كه چنين شنيد ، بفرمود تا ازو بپرسند كه : از چه رو جام نبيذ را در كنار خود نگاه مىدارى ؟ پس چمانى به اسكندر گفت : اى شاهوش ، چرا پيوسته جامهاى زرّين را با خود نگاه مىدارى ؟ اسكندر گفت : اى نيكنام ، جام از آن فرستاده است . ليك اگر آيين و راه ايران بجز اين است ، پس بيا و اين جامهاى زرّين را به سوى گنج شاه ببر . شهريار ايران از ديدن آن آيين او بخنديد و بفرمود تا يك جام پر از گوهرهاى شاهوار به دستش دهند و يك ياكند سرخ نيز بر سرش گذراند .\r\n\r\n","description":"","footnote":" ( 1 ) - چمانى به پارسى به معناى ساقى است . ","page_name":" 638 ","page_number":636},
  {"content":"\r\n\r\nدر همان هنگام ناگهان آن باژخواهانى كه از ايران براى گرفتن باژ به روم رفته بودند ، از سراى خود به آن بزمگاه و به نزد شاه ايران آمدند . چون يكى از ايشان روى اسكندر را بديد ، به نزد شاه رفت و بر او آفرين بكرد و گفت : بدان كه اين مهتر ، خود اسكندر است كه با گرز و افسر بر تخت مىنشيند . در آن هنگام كه شاه به ما بفرمود تا براى باژخواهى به نزد او برويم ، او برآشفت و ما را از براى آن خوار كرد و با سخنان خود با شاه ايران پيكار بكرد . من كه چنين ديدم ، شبانه با اسپ از پادشاهى او بگريختم . براستى كه هرگز كسى را به مانند او در روم نديده‌ايم و اينك نيز او با دليرى به اين سرزمين آمده است تا سپاهيان و گنج و تخت و تاج تو را ببيند .\r\nچون شاه ايران آن گفتار فرستاده را بشنيد ، بيش از اندازه به اسكندر نگاه كرد .\r\nاسكندر بدانست كه ايشان نهانى به آن شهريار گيتى چه گفته‌اند . پس همچنان بود تا اين كه چون روز تيره‌تر گشت و خورشيد گيتىفروز به سوى باختر بگرديد ، اسكندر دلاور به دهليز سراپرده آمد و بر اسپ سوار گشت و به آن سواران بلند اختر و نامدارش گفت : اكنون جان ما ديگر تنها به اين اسپان وابسته است و چون سستى كنند ، تنها باد در دستمان خواهد مانْد . پس همگى سوار بر آن اسپان بادپاى از پيش شاه ايران بگريختند . چون دارا سر و افسر اسكندر را نديد و در تاريكى از چشمش ناپديد گشت ، بىدرنگ نگهبانى را به نزديك سراپردهء آن بدگمان بفرستاد . چون برفتند ، ديدند كه آن بيدار دل - كه بختش همچون بخت پادشاه ايران نخفته بود - از آنجا رفته است . دارا كه چنين ديد ، هزار سوار دلير و پرخاش جوى را از پسِ او بفرستاد . ايشان نيز همچون باد از پس او بتاختند . ليك چون شب تيره بود ، راه را نشناختند و بازگشتند و هيچ سودى بجز رنج پيمودن آن راه دراز را نيافتند « 1 »  .\r\nاز سوى ديگر ، چون اسكندر به سراپردهء خود آمد ، پهلوانان رومى به پيش او رفتند و در آن شب ، شاه را شادكام بديدند كه جامى پر از گوهر در پيش رويش بود .\r\n\r\n","description":"","footnote":" ( 1 ) - ثعالبى ، تاريخ غررالسير ، ص 237 - 235 مسكويه ، تجارب الامم ، ج 1 ، ص 91 . ","page_name":" 639 ","page_number":637},
  {"content":"\r\n\r\nاسكندر به آن پهلوانان گفت : آباد باشيد و به اين اختر فرّخ افكندن « 1 »  ما شاد باشيد .\r\nزيرا اين جام ، پيروزى جان ما است و بخت به فرمان ما خواهد بود . سپاهيان دارا را هم بشمردم و ديدم كه سوارانش كمتر از آن هستند كه شنيده‌ام . پس همگى تيغها را از براى جنگ بركشيد و از اين دشت روان گرديد . بدانيد كه چون در اين جنگ ، تن خود را به رنج بيآوريم ، با آن رنج ، شاهى و گنج بدست خواهيم آورد . پروردگار گيهان آفرين ، يار من و بخت ، همراه من است . بزرگان كه چنين شنيدند ، بر او آفرين خواندند و گفتند : زمين به قيصر آباد بادا . تن و جان ما برخىِ تو باد و پيمان ما تا جاودان چنين باد . براستى كه چه كسى از شاهان را در مردانگى و بالا و ديدار ، ياراى مانندگى به تو است ؟\r\nرزم دارا با اسكندر و شكست يافتن او\r\nچون خورشيد از دل شب تيره سر برآورد و زمين بسان چراغ زرّينى گشت ، شاهنشاه دارا سپاه را براند . همه‌جا از آن همه سپاه ، سياه گشت و بدين گونه دارا سپاهى را كه از گياهان نيز بيشتر بودند ، از رود فرات بيآورد . چون اسكندر از آمدن آن سپاه آگه شد ، كوس بزد و سپاهيان خود را به آن راه آورد . دو سپاه بيكران با هم روياروى شدند . همانا كه هيچكس همچون اسكندر در آن روزگار نبود . زمين به زير آن همه گبر و دشنهء هندى و اسپ و برگستوان و ساز و پهلوانان هر دو سپاه همچون دريا و كوه همچون گَرد شد . پس از دو سو رده بركشيدند . خورشيد نيز از دشنه‌هاى ايشان گرما مىيافت . پيل در پيش سپاه ايستاد و گيتى بسان درياى نيل به جنبش آمد . سواران جنگى از پس و پيل از پيش ايشان روان شدند . همگى دست از جان خويش بشستند . گويى آسمان از خون مىخروشيد و زمين از آن خروش به جوش\r\n\r\n","description":"","footnote":" ( 1 ) - اختر فرّخ افكندن به پارسى به معناى تفأل نيك است . ","page_name":" 640 ","page_number":638},
  {"content":"\r\n\r\nمىآمد . از آن همه نالهء نفير و دراى هندى ، دل خاك نيز از جاى برمىآمد . از آواى اسپان و بانگ سران و چرنگيدن گرزهاى گران ، گويى زمين همچون كوهى جنگى گشته و آسمان نيز از آن همه گَرد به سياهى روى زنگى شده بود . آن پهلوانان پرخاش جوى يك هفته را بدين سان با يكديگر روياروى بودند . به روز هشتم چنان گَرد تيره‌اى برخاست كه خورشيد نيز لاژوردين گشت . آن گَرد ، چشمان سپاه ايران را بپوشانيد و ديگر هيچ بجز خاك آوردگاه نديدند . شاهنشاه دارا كه چنين ديد ، روى از جنگ بپيچيد و همهء آن نامداران پرخاش جوى نيز چنين كردند . و بدين سان آن سپاهيان از آن رزمگاه گريختند و از رود فرات بگذشتند . سپاه اسكندر نيز از پس ايشان بتاختند . يك سپاه پر از اندوه و سپاه ديگر شادمان بود . اسكندر تا لب رود فرات برفت و بيشمار از ايرانيان بكشتند و آنگاه اسكندر به سپاهيانش بفرمود تا رود را رها سازند « 1 »  و از لب رود بازگردند . و بدين سان اسكندر با پيروزى به آن رزمگاهى كه با آن سپاهيان برگزيده « 2 »  بود ، بيآمد .\r\nدو ديگر رزم دارا با اسكندر\r\nچون دارا از پيش اسكندر برفت ، شتابان سوارانى را به هر سو بفرستاد و سران و بزرگان ايران را فراخواند . سپس روزىدهان را بخواند و همه را درم بداد . سرِ ماه همهء سپاه را آباد كرد و بار ديگر به اينسوى رود فرات آمد و سپاه را بر آن پهن دشت\r\n\r\n","description":"","footnote":" ( 1 ) - در نسخهء ژول مُل ، ص 1394 ، بيت 171 آمده :\r\nسپاه از لب رود برگاشتند * بفرمود تا رود بگذاشتند\r\nليك در نسخهء بروخيم ، ج 6 ، ص 1792 در مصراع دوم بجاى « بگذاشتند » ، « نگذاشتند » آمده كه صحيح مىباشد .  ( 2 ) - در نسخهء ژول مُل ، ص 1394 ، بيت 172 آمده :\r\nبپيروزى آمد بدين رزمگاه * كجا پيش بد ناگزيده سپاه\r\nليك در نسخهء بروخيم ، ج 6 ، ص 1792 در مصراع دوم بجاى « ناگزيده « ، « باگزيده » آمده كه صحيح است . ","page_name":" 641 ","page_number":639},
  {"content":"\r\n\r\nبيآراست . اسكندر كه از آمدن او آگه شد ، سپاهيان خود را به پيش ايشان برد . چون دو سپاه روياروى شدند ، ديگر زمين و زمان پرخاش جوى گشت . آن رزم سه روز پيوسته شد و كار چنان گشت كه از آن همه كشته ، جاى بر ايشان تنگ شد . ايرانيان فراوانى كشته شدند و بخت از شاه ايران برگشت . پس چون خورشيد و ماه او را يارى نداد ، پر از درد از آن آوردگاه بازگشت . اسكندر كه چنين ديد ، بسيار پروردگار گيهان آفرين را ياد بكرد و همچون گَرد از پس او بتاخت و به ايرانيان برخروشيد كه :\r\nاى زيردستان گمراه ، از من بيم هيچ آزارى نداشته باشيد و بدانيد كه سپاهيان مرا با شما كارى نيست . همگى در ايوان خويش به زينهار باشيد و تن و جان خود را به يزدان بسپاريد . اگر چه شمايان دست به خون شسته‌ايد ، ليك جان و تنتان از روميان رها گشته است . چون مردم عراق بدين گونه زينهار يافتند ، همگى به سوى روميان گرويدند . آنگاه اسكندر به دشت نبرد آمد و همهء خواسته‌ها را گرد آورد و به سپاهيانش ببخشيد و ايشان را بيآراست و چهار ماه در آن سرزمين بود تا اين كه خود و سپاهيانش آسوده گشتند .\r\nاز سوى ديگر ، شاهنشاه دارا به جهرم - كه كليد گنجهايش در آنجا بود - رسيد .\r\nپس همهء بزرگان پر از درد و سوز و گداز به پيش او آمدند . پدرها چون پسرانشان را نديدند ، خروشان بودند و پسران نيز چون پدرانشان را نيافتند ، همچنين بودند . همهء ايران زمين پر از ناله بود و از چشمان همچون تگرگ ، اشك مىباريد . پس دارا از جهرم به شهر « 1 »  استخر - كه نازِش آزادگان بود - آمد . از آنجا فرستادگانى را به نزد نامداران و پهلوانان هر سو بفرستاد . و بدين سان سپاهيان در ايوان شاه انجمن گشتند . زيرگاهى زرّين بنهادند و دارا بر آن بنشست و آن پهلوانان شاهدوست به\r\n\r\n","description":"","footnote":" ( 1 ) - در نسخهء ژول مُل ، ص 1395 ، بيت 195 آمده :\r\nز جهرم بيآمد به شهر صطخر * كه آزادگان را بدان بود فخر\r\nليك در نسخ بروخيم ، ج 6 ، ص 1793 و مسكو ، ج 6 ، ص 392 در مصراع اول بجاى « شمر » ، « شهر » آمده كه صحيح مىباشد . ","page_name":" 642 ","page_number":640},
  {"content":"\r\n\r\nپيش او برفتند . پس دارا به آن ايرانيان گفت : اى بزرگان خردمند و اى دلاوران بيدار ، ببينيد تا چارهء اين كار چيست ؟ دارا اين سخنان را بگفت و چندى بگريست . آنگاه گفت : امروز مردن با نام بلند بهتر از چنان زندگانىاى است كه دشمنان ، شادكام باشند . از آن هنگام كه نياكان و شاهان ما بوده‌اند ، هر ساله باژى مىگرفتند . روم پيوسته در برابر ما زبون بود . ليك اكنون ديگر بخت ايرانيان شوم گشت . اسكندر تاج بر سر گذاشت و همهء آن پادشاهى را بگرفت . اين چنين هم نمىماند و اكنون به اينجا خواهد آمد و همهء پارس همچون درياى خون خواهد شد . زن و كودك و مرد بَرده خواهند گشت و هيچ برنا و پيرى بر اين سرزمين نخواهد ماند . پس اگر مرا در اين كار ياريگر شويد ، اين درد و رنج و گزند را خواهم گرداند . تا كنون اين گروه شكار بزرگان ايران بودند و همگى از ايران زمين به ستوه آمده بودند . ولى اكنون ايشان پلنگ گشته‌اند و ما شكار آنها شده‌ايم و در هر كارزارى از جنگ گريزانيم . پس اگر همگى پشت به پشت هم دهيد ، سرزمين از دست رفته را به دست خواهيد آورد . بدانيد كه اگر كسى در اين جنگ سستى كند و بكوشد تا جان خود را زنده بيرون ببرد ، ديگر هيچ اميدى به گيتى نبايد داشته باشيد زيرا روم همچون ضحاك گشته و ما به مانند جمشيد شده‌ايم . دارا گريان و با دلى پر از درد و رخسارى زرد و لبى لاژوردين اين سخنان را مىگفت . بزرگان دانا كه چنين شنيدند ، همگى از جاى برخاستند و به زارى در آن ايوان خروشيدند كه : ما بىشهريار ، گيتى را نمىخواهيم . پس همگى روى به جنگ مىآوريم و گيتى را بر دشمن به تنگ خواهيم آورد . دست در دست يكديگر مىدهيم و يا كشته مىشويم و يا سرزمين خود را بازمىيابيم . دارا كه چنين شنيد ، به همهء آن سپاهيان و نامداران كشورش جنگ افزار و درم بداد .\r\n\r\n","description":"","footnote":"","page_name":" 643 ","page_number":641},
  {"content":"\r\n\r\nسديگر رزم اسكندر با دارا و گريختن دارا به كرمان\r\nاسكندر چون از كار دارا آگاه شد ، سپاه خود را برگرفت و به زبان رومى نام يزدان را بر زبان آورد و از عراق روان شد . سپاه اسكندر را ميان و كرانه نبود و روزگار از دارا برگشته بود . شاه ايران چندان سپاه از شهر استخر به رويارويى سپاه اسكندر بيآورد كه گويى زمين نيز به زير ايشان به ستوه آمده بود « 1 »  و آسمان راه رفتن نمىيافت .\r\nبدين سان سپاه دو كشور همگى با نيزه و گرز و دشنه در دست رده بركشيدند و چنان از دو سپاه خروش برآمد كه گوش آسمان نيز دريده شد . از خون آن پهلوانان ، زمين همچون دريا گشت . بر سراسر آن دشت كين ، تنهاى بىسر افتاده بود . پسر را هيچ جاى مهرى بر پدر نبود و آسمان بر ايشان بخشايش نمىآورد . سرانجام چون شب فرا رسيد ، دارا شكست خورد و اسكندر كمر به تاختن ببست . شاه ايران جان خود را از دست دشمنان به در برد و سپاهيان را به كرمان كشانيد .\r\nاسكندر كه چنين ديد ، به استخر پارس - كه ديهيم شاهان و نازِش پارس بود - بيآمد پس خروش بلندى از بارگاه او بيآمد كه : اى مهتران راهنماى ، هر كسى از شمايان كه زينهار بخواهد و از كردهء خود به يزدان پناه ببرد ، در پناه من خواهد بود .\r\nپس اگر نيكخواه من هستيد ، اين را بدانيد . ما به همهء زخميان چيزهايى مىبخشيم و خون دشمن را نمىريزيم . دست خود را از خواسته و چيزهاى ديگران كوتاه مىكنيم و خِرد را به سوى راستى رهنمون مىسازيم . زيرا پروردگار پيروزگر ، اين\r\n\r\n","description":"","footnote":" ( 1 ) - در نسخهء ژول مُل ، ص 1396 ، بيت 223 آمده :\r\nكه گفتى زمين بر بتابد همى * فلك راه رفتن نيابد همى\r\nليك در نسخهء بروخيم ، ج 6 ، ص 1795 در مصراع اول بجاى « بتابد » ، « نتابد » آمده كه صحيح است . ","page_name":" 644 ","page_number":642},
  {"content":"\r\n\r\nفرّهى و بزرگى و ديهيم شاهنشاهى را به ما داد . ليك هر كه از فرمان ما بگذرد ، همانا كه به زير گردن اژدها پايمال خواهد شد . آنگاه اسكندر همهء چيزهايى را كه از آن رزمگاه بيافت ، به سپاهيانش ببخشيد .\r\nاز سوى ديگر ، چون دارا از ايران به كرمان رسيد ، دو بخش از بزرگان سپاه را نديد . در ميان سپاهيان خروشى برپا بود و بر سر يك تن نيز كلاه ديده نمىشد . دارا كه چنين ديد ، بزرگان فرزانه و كسانى را كه با او در آن نبرد بودند ، انجمن بكرد . همهء آن مهتران از بخت بد خويش زار و گريان و بريان شدند . پس دارا به ايشان گفت :\r\nبىگمان اين بد كه از آسمان بر ما رسيد ، از خود ما بود . براستى كه كسى چنين شكستى در گيتى نديده و از كاردانان پيشين نيز نشنيده است كه زن و كودك شهرياران را در بند آورند و تنشان به تير و جگرشان از بخت ، زخم خورده شود .\r\nاكنون اين كار را چگونه مىبينيد ؟ برگوييد كه اين را چه درمانى كنيم تا دشمن را از اين كار پشيمان سازيم ؟ اگر بخشايش كردگار نباشد ، ديگر نه كشور و تخت و تاج و شاهى برايمان خواهد ماند و نه فرزند و گنج و سپاه و همهء روزگارمان تباه خواهد شد . همهء آن گرانمايگان به زارى در پيش دارا گريستند و به آواى بلند گفتند : اى شهريار ، ما همگى از بد روزگار زخم خورده‌ايم . بدان كه ديگر آب از سر بگذشت و كار سپاهيان از كوشش بگذشت . پدر ، بىپسر و پسر ، بىپدر شد و اين كار از آسمان بر سرمان آمد . هر كه مادر و خواهر و دخترى دارد ، همهء آنها در دست اسكندر هستند . همهء آن پوشيده رويان پاك تو كه بر جانت لرزان بودند ، به همراه آن گنجهاى نياكان برترمنش تو كه بىهيچ سرزنشى به دستت آمده بود ، اكنون در دست روميان مانده‌اند . اينك ما را توان پايدارى در برابر او نيست . پس با وى از راه جنگ نكوشيم .\r\nچارهء كار با او تنها نرمى است و بس . زيرا تاج بزرگى براى كسى نخواهد ماند . آن كس كه خردمند است ، مىداند كه اين سرنوشت بر او نيز خواهد گذشت . پس تو خود را زيردست او بنماى و سخنانت را نيز چربتر كن تا ببينيم كه فرجام كار چه مىشود .\r\nهمانا كه گردش آسمان از انديشهء آدمى بيرون است . اينك تو نامه‌اى به نزد او\r\n\r\n","description":"","footnote":"","page_name":" 645 ","page_number":643},
  {"content":"\r\n\r\nبنويس و جان تاريكش را پر انديشه ساز . چرا كه گفته‌اند هر كه زبانش با روشنايى دانش فروزان گشت « 1 »  ، با چاره مىتواند بد را از تن خود بازپس اندازد . چون دارا سخن ايشان را بشنيد ، چنان كه سزاوار آيين شهرياران است ، گفتارشان را بپذيرفت .\r\nنامهء دارا به اسكندر در كار آشتى جستن\r\nپس شاه ايران دبير كارآزموده‌اى را پيش خواند و دبير ، كاغذ و مشك سياه را بيآورد . آنگاه نامه‌اى با داغ و درد و ديدگانى پر خون و رخسارى زرد بنوشت كه : از دارا پسر دارا پسر اردشير به قيصر اسكندر شهرگير . سپس نخست بر كردگارى كه نيك و بد روزگار را ازو ديد ، آفرين بكرد و پس از آن گفت : همانا كه بىگمان خردمند نيز از سرنوشت برنگذرد . از گردش آسمان است كه ما شادمان و يا هراسانيم و گاهى در فراز و گاه در نشيب هستيم . اين رزم ما با سپاهيان ، از مردانگى نبود ، تنها از گردش و بخشش خورشيد و ماه بود . اكنون آنچه مىبايست رخ دهد ، رخ داد . پس ديگر ما از چه رو دل خود را از كار آسمان پر از درد بداريم ؟ اينك اگر بسازى و پيمان ببندى و دلت را از اين جنگ جستن پشيمان كنى ، همهء گنجهاى گشتاسسپ و اسفنديار و آن دستبند و تاج و گوشواره را به همراه هر آنچه خودم با رنج بدست آورده‌ام ، از گنج خود به گنج تو مىفرستم . خودم نيز در هنگام جنگهاى تو يارت خواهم بود و درنگ نخواهم نكرد . پس ديگر شگفت نباشد كه خويشان و پوشيده رويان و فرزند مرا به پيش من بفرستى زيرا شاه نبايد كينه بورزد . بدان كه شاهان برترمنش از زنان هيچ بجز سرزنش نيابند . پس چون آن هوشمند ، نامه را بخوانَد ، بايسته است كه اين چارهء\r\n\r\n","description":"","footnote":" ( 1 ) - در نسخهء ژول مُل ، ص 1398 ، بيت 263 آمده :\r\nكرا گفت آتش زبانه فروخت * بچاره بد از تن تواند سپوخت\r\nليك در نسخهء بروخيم ، ج 6 ، ص 1797 مصرع اول بدين گونه آمده :\r\n« كسى كو به دانش زبانش فروخت » ^ CENTER كه صحيح مىباشد . ","page_name":" 646 ","page_number":644},
  {"content":"\r\n\r\nدانش‌پذير را به كار گيرد .\r\nبدين سان فرستاده‌اى شتابان از كرمان به نزديك اسكندر بدگمان آمد . چون اسكندر آن نامه را بخواند ، گفت : خِرد يار دارا باد . همانا كسى كه به خويشان و پوشيده رويان و فرزند او دست بيازد ، هيچ بجز تختهء گور نبيند و يا اين كه از شاخ درختى به دار كشيده شود . از ما نيز مباد كه رنجى ببيند و مباد كه گنجى از ايشان بخواهيم . اينك روا باشد كه به سوى ايران بازگردى زيرا همهء آن پادشاهى از آن تو است . من نيز يك دَم از پيمانت نگذرم و هيچ كارى بىانديشهء تو نكنم . فرستاده كه چنين شنيد ، شتابان همچون كشتى به نزد شاه ايران كه دل و ديدگانش پر خون بود - بيآمد .\r\nكشته شدن دارا به دست دستوران خود\r\nچون دارا آن پاسخ نامه را بخواند ، از كار گيتى در شگفت ماند . سرانجام گفت :\r\nاين كه من در پيش رومى كمر ببندم ، از كشتن نيز برايم بدتر است . براى من ستودان بهتر از اين ننگ است . چرا كه مرد دانايى بر اين كار داستان زده است كه در آب دريا ، ديگر چكهء باران پديدار نمىگردد . من در جنگها يار همه بودم . ليك اكنون كه كار خودم بدين گونه تنگ گشته ، هيچكس را در گيتى يار خود نمىبينم و كسى بجز ايزد ، مرا فريادرس نيست . چون بدين گونه هيچكس ، از نزديك و دور ، دارا را يار نبود ، نامه‌اى پر از لابه و زيردستى و درد به نزديك فور بنوشت . در آن نامه نخست بر پروردگار آفرين بكرد . آنگاه گفت : اى مهتر هندوان ، اى خردمند و دانا و روشن روان ، همانا كه آگهى يافته‌اى كه چه سرنوشتى بر سرم آمده است . اسكندر سپاهى از روم بيآورد و هيچ سرزمين و خويش و فرزند و تخت و تاج و گنج و سپاهى برايمان نگذاشت . اينك اگر مرا يار باشى تا اين گزند را از خود دور بدارم ، از گنج خود چندان گوهر برايت مىفرستم كه ديگر هيچ رنجى براى گنج نبينى و در گيتى\r\n\r\n","description":"","footnote":"","page_name":" 647 ","page_number":645},
  {"content":"\r\n\r\nنيز نام آور گردى و در نزد بزرگان ، گرامى بشوى . آنگاه دارا فرستاده‌اى را بسان باد به سوى فور فورنژاد بفرستاد .\r\nچون اسكندر از اين كار دارا آگاه شد ، بفرمود تا ناى بركشيدند و بانگ كوس و دراى هندى برخاست . پس چندان سپاهى از استخر بيآورد كه خورشيد نيز راه خود را برآسمان گم كرد . از دو سو خروش سپاهيان برآمد و جنگ جويان ناآرام گشتند .\r\nاسكندر ، به آيين ، ردهء سپاهيان را بركشيد . از آن همه سپاهى ، آسمان نيلگون و زمين ناپديد شد . دارا نيز سپاهيان خود را بيآورد . ليك سپاه ايران به آرزوى خود نمىجنگيدند . همگى دل شكسته و از رزم سير گشته بودند . ديگر بخت از ايرانيان برگشت . پس هيچ با آن روميان نيآويختند « 1 »  و در آن روز ، شير ژيان همچون روباه گشت . گرانمايگان ايران با آن بزرگى ، خوار گشتند و از روميان زينهار بخواستند .\r\nدارا كه چنين ديد ، روى از جنگ برتافت و با هياهو بگريخت . سيسد سوار نامدار ايرانى نيز با شاه ايران برفتند . دارا را دو دستور گرامى بود كه با او در آن دشت نبرد بودند . يكى موبدى به نام ماهيار و ديگرى مردى به نام جانوسپار بود « 2 »  .\r\nچون ايشان بديدند كه ديگر اختر بلند و نام بگذشت و آن كار بىسود شد ، يكى از ايشان به ديگرى گفت : اين شوربخت ، از اين پس ديگر تاج و تخت را به خود نبيند . پس بايد دشنه‌اى بر بر او يا تيغى هندى بر سرش بزنيم تا اسكندر كشورى را به ما بسپارد و ما افسر اين پادشاهى گرديم . آن دو دستور و گنجور دارا بدين گونه با او مىرفتند .\r\nجانوسپار در سوى چپ و ماهيار در سوى راست او مىرفت . چون شب تيره شد « 3 » \r\n\r\n","description":"","footnote":" ( 1 ) - در نسخهء ژول مُل ، ص 1400 ، بيت 312 آمده :\r\nبياويختند ايچ با روميان * چو روبه شد آن روز شير ژيان\r\nليك در نسخ بروخيم ، ج 6 ، ص 1800 و مسكو ، ج 6 ، ص 399 در مصراع اول بجاى « بياويختند » ، « نياويختند » آمده كه صحيح است .  ( 2 ) - اسكندرنامه ( كاليستنس دروغين ) ، ص 9 . برخى نام جانوسپار را به صورت جانوسيار آورده‌اند . مجمل التواريخ و القصص ، ص 93 55 . كنت كورث نام اين دو را به صورت بسّوس و نَبَزْزَن آورده است . كنت كورث ، كتاب 5 ، بند 13 در پيرنيا ، ايران باستان ، ج 5 ، ص 1444 - 1442 .  ( 3 ) - در نسخهء ژول مُل ، ص 1400 ، بيت 323 آمده :\r\nمهين بر چپ و ماهيارش براست * چو شب خيره گشت از هوا باد خاست\r\nليك در نسخ بروخيم ، ج 6 ، ص 1800 و مسكو ، ج 6 ، ص 399 در مصرع دوم بجاى « خيره » ، « تيره » آمده كه صحيح مىباشد . ","page_name":" 648 ","page_number":646},
  {"content":"\r\n\r\nو بادى وزيدن گرفت ، جانوسپار دشنه‌اى در دست گرفت و بر بر و سينهء شهريار ايران بزد . سر آن شاه نامبردار نگون شد و همهء سپاهيان با ديدن اين كار ازو بازگشتند « 1 »  .\r\nاندرز كردن دارا با اسكندر و مردن\r\nآنگاه آن دستور دارا به نزديك اسكندر آمد و او را گفت : اى شاه پيروز رامش‌پذير ، بدان كه ما به ناگهان دشمنت را بكشتيم و ديگر آن تاج و تخت بزرگى بر او بسر آمد . چون اسكندر گفتار جانوسپار را بشنيد ، به ماهيار گفت : اكنون آن دشمنى را كه بر خاك افكندى ، كجاست ؟ بايد به من راست بگوييد . پس هر دو در پيش اسكندر رومى كه دو چشمش پر از درد و خون بود ، برفتند . چون اسكندر به دارا نزديك شد و روى او را بديد و رخسارش را به زردى گل شنبليد و بر او را پر خون بيافت ، بفرمود تا آن دو دستور او را نگاه دارند . آنگاه خودش همچون باد از اسپ به زير آمد و سر داراى زخمى را به روى ران خود نهاد . چون نگاه كرد ، ديد كه دارا اگر چه زخمى شده ، ليك هنوز سخن مىگويد . پس هر دو دست خود را به روى او ماليد و آن افسر خسروانيش را از سر برداشت و جوشن پهلوانيش را بگشود .\r\n\r\n","description":"","footnote":" ( 1 ) - در آثار زير آگاهيهايى در رابطه با جنگهاى دارا و اسكندر تا كشته شدن دارا آمده است : نظامى ، كليات خمسه ، شرفنامه ، ص 1095 - 1048 مجمل التواريخ و القصص ، ص 56 - 55 طبرى ، تاريخ طبرى ، ج 2 ، ص 492 - 489 ثعالبى ، تاريخ غررالسير ، ص 238 - 237 تجارب الامم فى اخبار ملوك العرب و العجم ، ص 144 - 141 بلعمى ، تاريخ بلعمى ، ج 2 ، ص 696 ابن اثير ، الكامل ، ج 3 قبل از اسلام ، ص 164 - 162 دينورى ، الاخبار الطوال ، ص 58 - 57 بندهش ، ص 140 مسكويه ، تجارب الامم ، ج 1 ، ص 92 - 89 ابن خلدون ، العبر ، ج 1 ، ص 186 - 184 گرديزى ، زين الأخبار ، ص 56 اسكندرنامه ( كاليستنس دروغين ) ، ص 10 - 9 .\r\nاز آنجا كه روايت مورخين غربى با آنچه كه توسط مورخان دورهء اسلامى در بارهء دارا و اسكندر نقل شده ، تفاوت بسيار دارد ، لذا براى آگاهى از اين گونه روايات ، از جمله ر . ك . پيرنيا ، ايران باستان ، ج 5 ، همه صفحات . ","page_name":" 649 ","page_number":647},
  {"content":"\r\n\r\nاسكندر كه تن زخمى دارا را بدور از پزشك مىديد ، چندى بگريست . آنگاه به دارا گفت : بدان كه اين كار بر تو آسان و دل دشمنت هراسان خواهد شد . اينك برخيز و بر تخت زرّين بنشين و يا اگر نيرويى دارى بر زين اسپ سوار شو تا من از براى اين درد تو خون بگريم و برايت از هند و روم پزشكانى بيآورم . سپس چون بهتر بشوى ، ما از اينجا رخت بربنديم و اين پادشاهى و تخت را به تو بسپارم . هم اكنون نيز آن كسانى را كه بر تو ستم روا داشتند ، از دارها سرنگون بيآويزم . ديشب از كهن سالان شنيدم كه من و تو از يك شاخ و بيخ هستيم . از شنيدن اين سخن دلم پر خون و لبم پر خروش گشت .\r\nپس چرا از براى فزون خواهى ، دودمان خود را از ميان ببريم ؟ چون دارا اين سخن را بشنيد ، به آواى بلند گفت : همواره خِرد ، يار تو باشد . من چنين مىپندارم كه تو پاداش اين گفتار خود را از دادار پاك خواهى يافت . يكى آن كه به من گفتى كه : ايران و سر تخت و تاج دليران از اين پس باز هم از آن تو خواهد بود پس بدان كه ديگر براى من مرگ نزديك تر از تخت شاهى است و تخت شاهى ايران از من ِ بخت برگشته تهى شد .\r\nبرين است فرجام تخت بلند * خرامش همه رنج و سودش گزند\r\nپس فزون خواه مباش و بد و نيك را از يزدان بشناس و تا زنده باشى ، او را سپاسگزار باش . من ، خود بر اين گفتارم نمونه‌اى هستم تا هر كسى با اين داستان از من پند بگيرد . زيرا آن همه بزرگى و شاهى و گنج از آن من بود و هيچكس نيز از من در رنج نبود . آن همه جنگ افزار و سپاه و تخت و تاج و اسپان گرانمايه و فرزند و خويشان داشتم . تا بخت يار من بود ، زمين و زمان در پيش من بنده بود . ليك اكنون اين گونه از نيكى جدا مانده‌ام و در دست مردمكشان گرفتار آمده‌ام . از فرزند و خويشان نااميد گشته‌ام و ديگر چشمانم سياه شد . هيچكس از خويشانم ، مرا فريادرس نيست و اميدم تنها به پروردگار است و بس . بدين سان زخمى بر خاك و به دام تباهى افتاده‌ام .\r\n\r\n","description":"","footnote":"","page_name":" 650 ","page_number":648},
  {"content":"\r\n\r\nبر اين است آيين چرخ روان * اگر شهريارى اگر پهلوان\r\nبزرگى به فرجام هم بگذرد * شكارست و مرگش همى بشكرد\r\nاسكندر بر آن شاه زخمى كه بر خاك افتاده بود ، خون بگريست . چون دارا آن دل پر درد و آن باران اشك را از رخسار زرد او بديد ، به دو گفت : گريه مكن ، زيرا از اين كار سودى نيست و بهرهء من از آتش ، تنها دود است . سرنوشت من از پروردگار و روزگار چنين بود . اينك همهء اندرزهاى مرا بشنو و هوش به دل آور و آنها را بپذير . اسكندر كه چنين شنيد ، به دو گفت : فرمان از آن توست . هرچه مىخواهى ، بگوى . پس دارا زود زبان برگشود و همهء اندرزهايش را ياد كرد : نخست گفت : اى نامدار ، از كردگار داور گيهان كه آسمان و زمين و زمان و توانايى و ناتوانى را بيآفريده ، بترس . فرزند و خويشان و آن پوشيده رويان خردمند مرا نگاهدار باش و آن دختر پاك تن مرا - كه مادرش او را روشنك ناميد و گيتى را به دو شاد و پدرام كرد - به همسرى خود درآور و او را با آرامش در دربار خود نگاه بدار . بدان كه اگر چنين كنى ، نه از فرزند من سرزنش بيابى و نه از دشمن بدكنش . باشد كه از آن دختر كه پروردهء شهرياران و در خِرد ، افسر نامداران بوده ، فرزند نامدارى بيابى كه نام اسفنديار را نو كند و اين آتش زردشت را بيآرايد و زند و اوستا را در دست بگيرد و اين اختر و جشن سده و فرّ نوروز و آتشكده و اورمزد و ماه و خورشيد و مهر را نگاهدار باشد و جان و چهرهء خود را به آب خِرد بشويد . آيين لهراسپى را تازه كند و كيش كيانى گشتاسپى را بنماياند . بزرگان را در كنار بزرگان و كهتران را در كنار كهتران نگاه دارد و فروزندهء كيش و بهروز باشد .\r\nاسكندر كه چنين شنيد ، به دو گفت : اى شاه نيكدل و راستگوى ، اين پند و اندرز تو را پذيرفتم . بدان كه من بيشتر از آن كه اين نيكوييها را بجاى آورم و خِرد را به اين كار ، راهنماى بيآورم ، در اين سرزمين تو نخواهم ماند . شاه ايران دست اسكندر را در\r\n\r\n","description":"","footnote":"","page_name":" 651 ","page_number":649},
  {"content":"\r\n\r\nدست گرفت و به زارى خروشيد . دست اسكندر را بر دهان خود نهاد و به دو گفت :\r\nيزدان پناه تو باد . تخت شاهى را به تو سپردم و خودم به خاك رفتم و روان را به يزدان پاك سپردم . دارا ، اين بگفت و جانش از تن برآمد . همهء آن انجمن بر او به زارى بگريستند « 1 »  .\r\nاسكندر همهء جامه‌هاى خود را بر تن دريد و خاك بر آن تاج كيانى خود پاشيد .\r\nآنگاه به آيين دارا و آن سان كه فرّ و كيش او بود ، برايش دخمه‌اى بساخت . چون ديگر هنگام خواب جاويد دارا رسيد ، با گلاب روشن ، خون را ازو بشستند و پيكرش را با ديباى رومى زر و گوهربافت بيآراستند . تنش به زير كافور ناپديد شد و از آن پس ديگر كسى روى دارا را نديد . برون دخمه تخت زرّينى نهادند و تاجى از مشك بر سر دارا گذاشتند . آنگاه اسكندر او را درون گاسونهء زر نهاد و بر او خون بگريست . چون گاسونهء دارا را از جاى برداشتند ، همه آن را بر روى دستان خود ، دست به دست ببردند . اسكندر پياده در پيش ايشان مىرفت و بزرگان نيز همگى با ديده‌هايى پر خون بودند . بدين گونه اسكندر تا پيش ستودان دارا برفت و به آيين شاهان ، گاسونهء او را بر آن تخت نهاد .\r\nسپس چون از كار آن دخمهء ارجمند بپرداخت ، دارهاى بلندى در بيرون آن بزد .\r\n\r\n","description":"","footnote":" ( 1 ) - چند نكتهء ديگر در بارهء دارا : الف - صاحب مجمل التواريخ و القصص روايت مىكند كه دخمه دارا در پارس مىباشد . ص 463 . ب - لقب او را كوچك يا دوم آورده‌اند . مجمل التواريخ و القصص ، ص 418 خوارزمى ، مفاتيح العلوم ، ص 100 . ج - بناهايى كه به دارا منسوب هستند عبارتند از : 1 - قلعهء شهرستان در وسط شهر همدان . مستوفى ، نزهت القلوب ، ص 59 مجمل التواريخ و القصص ، ص 56 تجارب الامم فى اخبار ملوك العرب و العجم ، ص 141 . 2 - شهر يا قلعهء ابهر . مستوفى ، نزهت القلوب ، ص 59 مستوفى ، تاريخ گزيده ، ص 96 . 3 - شهر دارابگرد پارس اگر چه بر طبق روايات اكثر مورخان از بناهاى داراب - پدر دارا - بوده ، ليك برخى بناى آن را به دارا نيز منسوب دانسته‌اند . از جمله ر . ك . مقدسى ، آفرينش و تاريخ ، ج 3 ، ص 508 مستوفى ، تاريخ گزيده ، ص 96 . 4 - گويند دارا در بالاى شهر نصيبين در سرزمين جزيره ، شهرى با حصارى محكم بساخت و آن را داران يا داريا ( دارا ) ناميد . اصفهانى ، تاريخ پيامبران و شاهان ، ص 39 طبرى ، تاريخ طبرى ، ج 2 ، ص 488 ابن اثير ، الكامل ، ج 3 قبل از اسلام ، ص 159 گرديزى ، زين الاخبار ، ص 57 مقدسى ، آفرينش و تاريخ ، ج 3 ، ص 508 مجمل التواريخ و القصص ، ص 56 . د - برخى از سخنان دارا بر جاى مانده است . ر . ك . ميرخواند ، روضة الصفا ، ج 1 ، ص 639 . ","page_name":" 652 ","page_number":650},
  {"content":"\r\n\r\nيك دار براى جانوسپار و دار ديگر براى ماهيار بود . پس آن دو بدبخت را زنده بر دار كرد و سر آن شاهكُشان را نگونسار ساخت . آنگاه جنگاوران از ميان سپاه ، هر يك با سنگى در دست برفتند و ايشان را به خوارى و زارى بر دار بكشتند تا مبادا از آن پس كسى شهريارى را بكشد « 1 »  چون ايرانيان بديدند كه اسكندر چگونه بر آن شاه ايران زارى بكرد ، همگى بر او آفرين كردند و او را شهريار زمين خواندند .\r\nنامه نوشتن اسكندر نزد بزرگان ايران\r\nدر همان هنگام مرد بزرگى از كرمان به سوى اصفهان كه بزرگان ايران و پوشيده رويان شاه در آنجا بودند ، بيآمد و درود اسكندر را به ايشان برسانيد و همهء كار دارا را به آنها بگفت . آنگاه از سوى اسكندر گفت : همانا كه دل دوست و دشمن از مرگ شاهان دادگر ، شاد نخواهد شد . بدانيد كه امروز ، ديگر دارا من هستم و اگر او نهان شد ، من آشكارم . نيكويى من از آنچه تا كنون بوده ، فزونتر خواهد شد . پس نبايد دل خويش را از براى آن درد بيآزاريد . چه شاه و چه سپاهى ، سرانجام همهء ما مرگ خواهد بود . و اگر چه روزگار درازى بمانيم ، باز همين راه را بايد بپيماييم . اينك بنه به سوى شهر استخر بيآوريد و به پيوند با ما بنازيد . ايران همان است كه از نخست بوده پس دلشاد و تندرست باشيد .\r\n\r\n","description":"","footnote":" ( 1 ) - در بارهء قاتلان دارا روايات متفاوتى وجود دارد . از آن جمله برخى معتقدند كه اسكندر پيش از جنگ با دارا تفحص كرد تا دريابد كه چه كسى از همه به دارا نزديكتر است و چون اين دو تن را يافت ، به ايشان وعدهء مال فراوان داد و در عوض از آنها خواست تا دارا را بكشند . ايشان نيز به طمع مال چنين كردند . ليك چون دارا كشته شد ، اسكندر آن دو را بياورد و ابتدا مالهايى را كه وعده داده بود ، به ايشان بداد ، آنگاه گفت : من تنها وعدهء مال داده بودم و در برابر حفظ جان شما چيزى نگفته بودم . پس دستور كشتن ايشان را صادر كرد . ر . ك . بلعمى ، تاريخ بلعمى ، ج 2 ، ص 699 - 698 696 . نيز : ثعالبى ، تاريخ غررالسير ، ص 238 نظامى ، كليات خمسه ، شرفنامه ، ص 1098 طبرى ، تاريخ طبرى ، ج 2 ، ص 491 گرديزى ، زين الاخبار ، ص 57 - 56 تجارب الامم فى اخبار ملوك العرب و العجم ، ص 144 - 143 پلوتارك ، كتاب اسكندر ، بند 59 در پيرنيا ، ايران باستان ، ج 5 ، ص 1445 - 1444 . ","page_name":" 653 ","page_number":651},
  {"content":"\r\n\r\nآنگاه از سوى اسكندر پسر فيليپوس بزرگ به نزد بزرگان سالارفش و دليران اسپ‌افكن كينه‌كش و همهء نامداران ايران و هر كشورى نامه‌هايى بنوشتند . به سوى موبدان نيز نامه‌هايى پر از پوزش و نرمى و آفرين بفرستادند . در آغاز نامه نوشت : از پادشاه كيان به سوى كاردانان ايران . آنگاه بر آن پروردگار دادگرى كه گيهان و آشكار و نهان را بيآفريد ، آفرين بكرد . پروردگارى كه هر دو گيتى را از كاف و نون پديد آورد « 1 »  .\r\nهمو كه در فرمان او چون و چرا نيست . پس با ديدن اين چرخ روان ، هيچكس را بجز او توانا و دانا مخوان . هرچه خواست ، به فرمان اوست و ما همه بندگانيم و او پادشاه است . و درود پروردگار بر نامداران باد . از رفتار گيتى هيچ بجز نيكنامى و فرهنگ و داد ياد مگيريد . بدانيد كه مرا در هنگام پيروزى ، اندوه رسيد و به گاه سور ، ماتم آمد .\r\nسوگند به دادار آفتاب بلند كه من نمىخواستم گزندى بر جان دارا رسد . دشمن آن شاه ، خانگى بود . يكى از بندگانش بود و بيگانه نبود . ليك او نيز اكنون پادافرهء ايزدى را بيافت و چون بد كرد ، بد بر سرش آمد . از اين پس شمايان نيز اگر مىخواهيد كه از روزگار ، بخت بيابيد و از من نيز هميان و برده و تاج و تخت پس داد جوييد و فرمان ببريد و از براى اين پيمان ، روانهاى خود را گروگان كنيد . دل روشن من پر از درد داراست و مىكوشم كه اندرز او را بجاى آورم . هر كسى كه به اين بارگاه ما بيآيد ، درم و ارج و تخت و كلاه خواهد يافت . ليك اگر مىخواهد كه در ايوان خود باشد ، پس بايد كه از پيمانش سر نپيچد و آنچه را كه بايد به گنج ما برساند . از آن پس ديگر كسى درد و رنجى نخواهد ديد . همگى درم را به نام اسكندر بزنيد و بكوشيد تا پيمان او را مشكنيد . از اين پس باز هم به آيين خود ، نشستنگاه شاهان پيشين خود را نگاه بداريد . بازارها را بىپاسبان و سرزمين خود را بىديده‌بان نگاه نداريد تا گزندى از دزدان نرسد و همگى دلشاد و سودمند بمانيد . از هر شهرى ، كنيزان زيباى پر از شرم و بيدار دل را كه شايستهء شبستان زرّين ما باشند و پرستيدن كيش ما را بدانند و از\r\n\r\n","description":"","footnote":" ( 1 ) - اشاره به « كن فيكون » است . پروردگار در آغاز خلقت گفت : باش . پس موجود شد . همه چيز از همين يك كلمه به خواست خداوند پديد آمد . ","page_name":" 654 ","page_number":652},
  {"content":"\r\n\r\nآمدن به نزد ما دژم نباشند ، به سوى شبستان ما و نزد آن شاهدوستان بفرستيد . زيرا شايسته نباشد كه بر بردگان ستم آيد . درويشان بيگانه‌اى كه با دلى شادكام و پاك و خسته و گرسنه از شهر ما مىگذرند ، نامشان را در آغاز نامهاى خواهندگان بنويسيد .\r\nهر كسى از شمايان كه مستمند است و از كارزارى گزندى ديده ، دل و پشت آن بيدارگر را بشكنيد و بيخ و شاخ او را از بُن بركَنيد . من هر بدنامى را كه از همين آغاز ، فرجام كار خود را گم كرده است ، زنده بر دار مىكنم . پس همگى دل خود را با داد و دهش توانگر سازيد و افسر آزادگى بر سر نهيد . زيرا كه روزگار شما و ما نيز خواهد گذشت . و بدانيد كه هر كسى كه سر از فرمان ما بپيچد ، سرانجام كيفر آن كار خود را خواهد ديد . چون اسكندر بدين گونه آن نامه‌ها را بفرستاد ، گيتى را با آرامش در برگرفت و از كرمان به شهر استخر بيآمد و آن تاج كيانى را بر سر نهاد .\r\nتو راز جهان تا توانى مجوى * كه او زود پيچد ز جوينده روى\r\nبيآموز دانش تو تا ايدرى * كه آنجا همه بر ز دانش خورى\r\n\r\n","description":"","footnote":"","page_name":" 655 ","page_number":653},
  {"content":"\r\n . \r\n","description":"","footnote":"","page_name":" 656 ","page_number":654},
  {"content":"\r\n\r\n« اسكندر » پادشاهى اسكندر چهارده سال بود « 1 » \r\nآفرين بر آن پروردگارى كه گيهان و زمين و زمان و جاى را بيآفريد . همو كه آرام و كار و آغاز و انجام ازوست . آسمان و زمين و زمان از آن او و كم و بيش گيتى به فرمان اوست . همه چيز از خاشاك ناچيز تا گرزمان « 2 »  گواهى بر هستى اوست . پس بجز او را كردگار گيهان و شناسندهء آشكار و نهان مخوان . و درود پروردگار بر روان محمّد [ ص 
  ] و يارانش باد . سر آن انجمن ياران [ محمّد ( ص ) ، 
  ] على [ ع 
  ] بود كه پيامبر ، او را بندهء برگزيدهء [ خدا « 3 »  
  ] خواند . همهء آن ياران ، پاك و پرهيزگار بودند ليك سخنهاى او از شمار بگذشت . اكنون تاج شاهنشاهى را مىستايم كه بخت او درخشان كنندهء ماه است . شاهى كه با بخشش و فرّ و داد مىباشد و روزگار به فرمان او شاد گشته است . آن دارندهء گوپال و شمشير و تاج و گنج و آسانى و رنج . همو كه خردمند و دانا و چيره سخن است و اگر چه به سال ، جوان است ، ليك به دانش ، كهن سال مىباشد . آن شاه\r\n\r\n","description":"","footnote":" ( 1 ) - اجماع روايات ، مؤيد همين گفتار حكيم فردوسى است كه مدت شاهى اسكندر 14 سال بوده است . تنها برخى آورده‌اند كه روايتى نيز مبنى بر 13 سال و چند ماه موجود است . ر . ك . طبرى ، تاريخ طبرى ، ج 2 ، ص 494 ابن بلخى ، فارسنامه ، ص 58 .  ( 2 ) - گَرْزمان  Garzmn  به پارسى به معناى عرش اعظم خداوند است .  ( 3 ) - مراد لقب خاص ولى ( ولى الله ) است كه از آن ِ حضرت على ( ع ) مىباشد . ","page_name":" 657 ","page_number":655},
  {"content":"\r\n\r\nفرهمند و نيكىشناس كه از براى تاج ، سپاسگزار يزدان است . ستارهء اورمزد « 1 »  نيز از فرّ اوست كه تابان است و ما در سايهء پر او مىنازيم . براستى كه آسمان تا كنون هيچ شاهى همچون شاهنشاه محمود بخشنده زر نيآورده است . به هنگام رزم ، آسمان را نيز خروشان مىكند و چون بزم برايش پيش آيد ، ديگر گوهر مىافشاند . آنگاه كه خشم بيآورَد ، كوه را نيز در هم مىريزد و آسمان را بر خاك مىلرزاند . شاهى است كه پدر بر پدرش شهريار بوده‌اند و گنبد آسمان به دو مىنازد .\r\nنامش تا جاودان برجاى بمانَد و فرجامش نيز بزرگى بادا . و من از آن رو در آغاز اين نامه ، بزرگى و آيين و راه او را ستودم ، زيرا نام نيك را در گيتى ازو ديدم . پس باشد كه فرجام او نيز در گيتى ، نيك گردد . از ديدار او تاج شاهى روشن شده و بخت همچون جوشنى براى او در برابر بديها گشته است . همهء پارسايان و پادشاهان روى زمين به دو مىنازند . آسمان از بخت بارور او روشن است و زمين ، پايهء تخت نامور اوست .\r\nبه گاه رزم همچون ژنده پيل پتياره « 2 »  و به هنگام بزم چون آسمان مِهر و راستكارى است . شيرْشكار است و دد و دام در زينهار او هستند . از آواز گرز او در روز جنگ ، دل شير و چرم پلنگ نيز از هم مىدرد . پس سرش سبز و دلش پر از داد باد و گيتى بىافسر او مباد .\r\nاكنون به سوى آن داستان بازمىگردم و آن را از گفتهء باستان مىسرايم : چون اسكندر بر تخت بنشست ، گفت : خِرد با جان شاهان ، يار باد . زيرا كه تنها ايزد در گيتى پيروزگر است و اگر شاهى ازو نترسد ، بد باشد . بد و نيك ما بىگمان خواهد گذشت و از چنگ روزگار رهايى نخواهيم يافت . هر كه از براى دادخواهى به اين بارگاه ما بيآيد ، چه به هنگام بار دادن ما و يا به گاه نيمه‌شب ، همين كه لب بگشايد ، پاسخ خود را بيابد . اينك كه يزدان پيروزگر ، اين فرّخى را به ما داد و بخت پيروز را يارمان ساخت ، همهء زيردستان ما نيز در كوه و بيابان و دريا و شهر از اينها بهره‌مند\r\n\r\n","description":"","footnote":" ( 1 ) - ستارهء اورمزد به پارسى به ستارهء مشترى گفته مىشود .  ( 2 ) - پتياره به پارسى به معناى بلا است . ","page_name":" 658 ","page_number":656},
  {"content":"\r\n\r\nخواهند شد . از اين پس تا پنج سال از هيچ‌كس در گيتى باژ نمىخواهيم بجز آن كسى كه خود را همتاى ما بداند . چيزهاى بسيارى به درويشان ببخشيم و از توانگران نيز چيزى نخواهيم . چون بدين سان دل اسكندر پادشاه با داد جفت شد و آن سخنان نيكو را بگفت ، از همهء ايران بر آن شهريار دادگر زمين آفرين بكردند . آنگاه آن انجمن پراكنده شد و شاه با سگالشگر بنشست .\r\nنامهء اسكندر نزد دلآراى ، مادر روشنك « 1 » \r\nآنگاه اسكندر بفرمود تا دبير با خامهء رومى و پرند چينى به پيش او برود . آن نويسنده نامه‌اى به سوى مادر روشنك بنوشت كه : يزدان به تو پاداش نيكان را بدهد و پس از اين درد ، تو را آرامش جان دهد . پيش از اين كار نيز نامه‌اى با پندهايى بيشتر از اين [ براى دارا 
  ] نوشته بودم . ليك چون سرانجام ، روزگار از جفت تو برگشت و به دست يك بنده كشته شد ، برايش به آيين شاهان نساجامه بساختم و دل خود را از درد شاه بپرداختم . پيش از آن جنگ ، بسيار ازو آشتى خواستم ليك چون سرنوشت او چنان بود كه نمىبايست بيش از اين در گيتى درنگ كند ، آشتى نكرد . سرانجام دشمن هم از ريختن خون او پيچان شد . اكنون يزدان ، تن او را به بهشت رساند و در جايگاه نيكان ، او را جاى دهد و دشمنش را زهر پيكان بدهد .\r\nنيابد كسى چاره از چنگ مرگ * چو باد خزان است و ما همچو برگ\r\nاينك همهء گيتى به پيش شماست و كسان بسيارى بر آن اندرز دارا گواه هستند كه او روشنك را به من داد . پس اكنون او را زود با كنيزان و دايگان و نيز بزرگان ايران به نزد من بفرستيد تا مگر جان تاريك مرا بزدايد . پس دل خود را پر از نرمى سازيد و از\r\n\r\n","description":"","footnote":" ( 1 ) - طبرى نام او را ماهياهند ذكر كرده و گفته كه او دختر هزار مرد پسر بهرادمه بود . تاريخ طبرى ، ج 2 ، ص 488 . مورخين غربى نام او را سىسى گامبيس آورده‌اند . ر . ك . پيرنيا ، ايران باستان ، ج 5 ، ص 1449 . ","page_name":" 659 ","page_number":657},
  {"content":"\r\n\r\nاين پس در گيتى ، مرا دارا بناميد « 1 »  .\r\nآنگاه نامه‌اى به همانگونه از آن شاه خودكامه به سوى روشنك نوشته شد . در آغاز نامه بر كردگار و پروردگار داناى گيهان ، آفرين بكرد . سپس گفت : همانا كه از نژاد پادشاه ، تنها مردم پارسا زاده شوند . تو نيز دلآراى و خردمند و با ناز و شرم و سخن گفتن خوب و آواى نرم هستى . بدان كه پدرت تو را به ما سپرد و پس از آن درگذشت و با خود نام نيك ببرد . اينك چون به شبستان من بيآيى ، خواهى ديد كه تو شاه من خواهى بود چرا كه تو سر بانوان و زيبندهء تاج و فروزندهء دستبند و تخت پيلسته‌اى . به مادرت نيز نامه‌اى نوشتيم تا تو را به آيين فرزند شاهنشاهان و همچنان كه سزاوار تو باشد ، با كنيز و تاج و تخت و پيلان و به همراه دايه‌ات به پيش موبد اصفهان بفرستد تا با روانى روشن به شبستان ما بيآيى و سر بانوان آن باشى . هميشه دل و شرم ، يارت باد و نهانگاهت شبستان شاهان بادا « 2 »  .\r\nپس فرزانه‌اى شتابان همچون گَرد بيآمد و سخنهاى آن شاه گيتى را به ايشان ياد بكرد . چون دلآراى آن سخنان را بشنيد ، آه سردى از جگر بركشيد و از براى دارا كه در خاك گشته بود ، خون از ديدگان بباريد . آنگاه همچنان كه خون مىگريست ، نويسندهء نامه را به پيش خود خواند و با سخنهاى با مغز و فرّخ ، زود پاسخ آن نامه را بنوشت . نخست بر يزدان دادگر و خداوند آرامش و خرد و هنر آفرين بكرد . سپس گفت : پيوسته از كردگار سپهر - كه پرخاش و آرام و مِهر از اوست - فرّ دارا را مىخواستيم و زبان خود را به نام او مىآراستيم . ليك اكنون كه روزگار او بگذشت و جايگاهش بجاى تخت ، گاسونه گشت ، ديگر نيكويى و بزرگى و پيروزى خسروانى را در گيتى براى تو مىخواهم . خواهان آن هستم كه گيتى به كام تو باشد و بدان كه در نهان نيز همين را كه آشكارا مىگويم ، مىخواهم . من همهء آنچه را كه با مهربانى براى ساختن دخمهء دارا و كيفردادن به ماهيار و جانوسپار بدخواه بكردى ، شنيدم . آسمان\r\n\r\n","description":"","footnote":" ( 1 ) - ن . ك . تجارب الامم فى اخبار ملوك العرب و العجم ، ص 144 .  ( 2 ) - ن . ك . تجارب الامم فى اخبار ملوك العرب و العجم ، ص 145 . ","page_name":" 660 ","page_number":658},
  {"content":"\r\n\r\nاز جانت شاد بادا . همانا كسى كه خون شاه خود را بريزد ، بسيار در گيتى درنگ نيابد .\r\nديگر آن كه پيوسته آشتى بجستى و پند بدادى . براستى كه پرستندگى و بندگى از شاهان نيآيد . اينك تو بجاى دارا ، شاهنشاه ما هستى و چون خورشيد ما برفت ، تو ماهمان هستى . پس پيوسته در گيتى كامروا باشى و نامت بر ايوانها باشد . ديگر آن كه دارا از روشنك ياد كرد و دل ما را به آن آرزو شاد ساخت . بدان كه او كنيز تو است و ما همگى بندگان توييم و به فرمان و خواست تو سر نهاده‌ايم . خودش نيز تو را درود فرستاد و نامه‌اى همچون بوستان بهشتى در پاسخت بنوشت . چون دارا - آن شاه روزگار - تو را برگزيد ، پس كسى را ياراى سرپيچى از خواست او نباشد . ما نيز به همهء مهتران و پهلوانان و جنگاوران بزرگ نامه نوشتيم و در آن به ايشان گفتيم كه فرمان تو همچون فرمان دارا است و نبايد هيچيك از ايشان سر از پيمان تو بپيچند « 1 »  .\r\nآنگاه دلآراى به آن فرستادهء رومى بَرده و هميان و گوهرهاى بسيارى بداد . چون فرستاده به نزد اسكندر رسيد ، همهء آنچه را كه از آن تخت و آيين و بارگاه ايشان ديده و شنيده بود ، به نزد او ياد كرد و گفت : گويى شاه ايران هنوز زنده و بر تخت است . اسكندر از شنيدن گفتار او شاد شد و با آرامش آن تاج كيانى را بر سر نهاد .\r\nبه زنى گرفتن اسكندر ، روشنك را\r\nآنگاه اسكندر مادر خود را از عمّوريه بخواند . چون مادرش بيآمد ، سخنان دارا را با او براند و به دو گفت : به نزد دلآراى برو و با زبانى چرب و نرم با او سخن بگوى .\r\nسپس روشنك را درون پرده ببين و چون او را ديدى ، از ما هزار آفرين بر او بكن .\r\nگردنبند و دستبند و گوشواره و تاجى با گوهرهاى شاهوار و سد شتر با بار گستردنى و ده شتر نيز با بار ديباى زربافت رومى با خود ببر . سى هزار دينار نيز از براى بشار\r\n\r\n","description":"","footnote":" ( 1 ) - ن . ك . تجارب الامم فى اخبار ملوك العرب و العجم ، ص 145 . ","page_name":" 661 ","page_number":659},
  {"content":"\r\n\r\nدرون هميانهايى بكن و سيسد كنيزك رومى و يا بيشتر كه هر يك به آيين خوبان شاهدوست جامى در دست داشته باشند ، به آنجا ببر . به همراه خود نيز نوكرانى را ببر و چيزى از راه و آيين شاهان مكاه .\r\nو بدين سان مادر شاه با ده تن از فرزانگان شيرين زبان ترزفان برفت . چون به نزديك شهر اصفهان رسيد ، بسيارى از بزرگان به پيشواز او آمدند . خود دلآراى نيز با نامداران ، به آيين خويش از ايوان به دهليز آمد و چندان بر مادر اسكندر بشار كردند كه ديگر درم در پيش چشم مردم خوار شد . آنگاه با سگالشگران در ايوان بنشستند و همهء نامداران در پيش ايشان انجمن گشتند . دلآراى ، وَرْدَك « 1 »  بسيارى براى روشنك آماده كرد ، چنان كه تا پرسنگها شتران با بارهاى زرّين و سيمين و رنگين و پوشيدنى و گستردنى و افكندنى و پراكندنى بايستاده بودند . اسپان تازى زرّين ستام و شمشيرهاى هندى زرّين نيام و گبر و كلاهخود و برگستوان و گوپال زرّين و گرز گران و جامه و پارچه‌هاى فراوانى بيآورد كه هيچكس در گيتى بيشتر از آن نديده بود . آنگاه كنيزان را از ايوان بخواستند و چهل تخت روان زرّين بيآراستند . پس روشنك به شادمانى در يك تخت روان با سايه‌بان و به همراه نوكران بنشست . از كاخ دلآراى تا نيمى از راه ، همه جا گوهر و ديبا و اسپ و كلاه بود .\r\nچون بدين سان روشنك به سوى شهر استخر برفت ، همهء بزرگان به پيشواز او آمدند و با لبى پر از خنده و دلى پر از خون ، درون شهر را آذين ببستند . پس بر آن سايبان ديبا درم و مشك بريختند . چون روشنك همچون ماه به شبستان شاه آمد ، اسكندر چندى به آن برز بالا و چهرهء زيباى او نگاه كرد و مِهر او در دلش جاى گرفت . چون مادر اسكندر ، روشنك را بر تخت زرّين بنشاند ، اسكندر ديگر جان خود را بر او افشاند . يك هفته با او بنشست و از بيش و كم كار با او سخن راند . ليك ازو هيچ بجز بزرگى و آهستگى و خردمندى و شايستگى و شرم نديد . چون\r\n\r\n","description":"","footnote":" ( 1 ) - وَرْدَك به پارسى به معناى جهيز عروس است . ","page_name":" 662 ","page_number":660},
  {"content":"\r\n\r\nهوشيارانه در او بنگريست ، دلش مِهر و پيوند او را برگزيد . پس از همه جاى ايران دينار و گوهرهاى شاهوار فراوانى براى بشار بر او ببردند « 1 »  .\r\nهمهء ايران و توران و چين به شاهى بر او آفرين خواندند و همهء گيتى پر از داد و همهء ويرانيها ، آباد گشت .\r\nخواب ديدن كيد پادشاه قنوج « 2 » \r\nتو را چون اين سخن بشنوى ، شگفت خواهد آمد . گويندهء پهلوى چنين گفت كه :\r\nدر هند شاهى خردمند و بينا دل و شادكام به نام كيد « 3 »  بود كه دل و مغز خردمندان و نشست كيان و فرّهء موبدان را داشت . اينك اين شگفتى را بنگر . چنان شد كه كيد دَه شب پِى در پى خوابهايى بديد . پس بفرمود تا همهء دانايان و سگالشگران هندوستان كه در گفتار و دانش توانا بودند ، انجمن گشتند . آنگاه كيد همهء آنها خوابها را در پيش ايشان بگفت و هرچه نهان بود ، در نزد آنها آشكار بكرد . ليك هيچيك از ايشان نتوانست آن خواب را گزارش كند « 4 »  .\r\nپس دلشان پر انديشه و رويشان زرد شد .\r\nسرانجام يكى به كيد گفت : اى شهريار خردمند كه يادگار مهترانى ، بدان كه نامدارى به نام مهران است كه در گيتى بسيار خردمند گشته است . ولى خورد و خوابش در شهر نيست و پيوسته با دد و دام بسر مىبرد . از تخم گياهان كوهى مىخورد و كسانى چون ما را از مردمان نمىشمارد . با ميش كوهى و آهو مىنشيند و از مردم كناره مىگيرد . و بدين سان مرد پرستنده‌اى است كه بخت بلندى دارد و هيچ گزندى نيز از گيتى بر او نمىرسد .\r\nشاه كيد كه چنين شنيد ، به آن دانشمند گفت : اگر از اين پر هنر نيز بگذرى ، ديگر\r\n\r\n","description":"","footnote":" ( 1 ) - طبرى ، تاريخ طبرى ، ج 2 ص 489 .  ( 2 ) - ر . ك . ج 1 از كتاب حاضر ، ص 259 .  ( 3 ) - در اكثر قريب به اتفاق روايات ، اين نام به صورت كيد آمده ليك مسعودى آن را به صورت كند ضبط كرده است . مروج الذهب ، ج 1 ، ص 287 .  ( 4 ) - گزارش كردن خواب به معناى تعبير آن است . ","page_name":" 663 ","page_number":661},
  {"content":"\r\n\r\nهيچ راه چاره‌اى براى ما نباشد . كيد ، اين بگفت و هماندم سوار بر اسپ گشت و از براى آنچه كه در بارهء مهران شنيده بود ، روان شد . آن فرزانگان نيز با كيد سپهبد برفتند تا دژم نباشد . چون سپهبدار به نزد مهران رسيد ، چنان كه سزاوار بود از آن مرد دانا بپرسيد . به دو گفت : اى مرد يزدان پرست كه در كوه با ميش كوهى مىنشينى .\r\nاينك به ژرفى اين خواب مرا گوش كن و هوشيارانه آن را گزارش كن . بدان كه شبى با پاكى و خردمندى و آرامش و بىهيچ ترس و باكى بخفتم . در خواب خانه‌اى همچون كاخى بلند ديدم كه ژنده پيل نژندى درون آن بود . ليك در آن خانه پيدا نبود و تنها سوراخ تنگى در پيش آن بود . ولى آن پيل ژيان از آن سوراخ بگذشت و هيچ گزندى به تنش نيآمد . تن شومش از آن روزن گذشت و سنسور « 1 »  او در اين خانه ماند . شب ديگر در خواب ديدم كه در آن خانه ، تخت از يك نيكبخت تهى گشت .\r\nليك كسى آمد و بر آن تخت پيلسته بنشست و تاج دلافروزى را بر سر نهاد . به سديگر شب كرپاس نغزى در خواب ديدم كه چهار مرد به آن آويخته بودند و از بس كه آن را مىكشيدند ، رخسارشان لاژوردين گشته بود . ليك نه آن كرپاس « 2 »  از آن همه زور دريده شد و نه آن مردم از كشيدن به ستوه آمدند . اى نامدار ، در شب چهارم چنان در خواب ديدم كه مرد تشنه‌اى بر لب جويبارى بود و پيوسته ماهى از درون آب بر او آب مىريخت ، ليك آن تشنه از آب مىگريخت . آن مَرد مىدويد و آب نيز از پسِ او مىتاخت . براستى كه نيك انديش از براى اين خواب چه مىگويد ؟ در شب پنجم جانم چنان درخواب ديد كه شهرى سخت نزديك به آب بود كه چشمان همهء مردمش كور بود ، ليك يكى از ايشان از براى كورى ، خشمگين نبود . از آن داد و دهش و خريد و فروش آنها گويى همهء شارستان فروزان بود . اى مهتر ارجمند ، به شب ششم در خواب ديدم كه شهرى همگى دردمند بودند و از تندرستى درخواست يارى مىكردند . جان آن بيماران به لب رسيده بود و از\r\n\r\n","description":"","footnote":" ( 1 ) - سنسور به پارسى به معناى خرطوم است .  ( 2 ) - كرپاس همان كرباس است . پارچه‌اى كه جهت كفن به كار مىرود . ","page_name":" 664 ","page_number":662},
  {"content":"\r\n\r\nتندرستان چاره مىجستند . باز چون نيمى از شب هفتم گذشت ، در خواب اسپ چموشى را در دشتى بديدم كه دو پا و دو دست و دو سر داشت و با دندان خود گياه را برمىداشت . با دو دهانش مىچريد ، ليك هيچ راهى براى بيرون شدن خوراك از تنش نبود . اى پاك كيش ، در شب هشتم در خواب ديدم كه سه خُم در برابر هم به روى زمين نهاده شده است . دو خُم پر از آب بود . ليك يكى تا ميانش تهى و ساليانى از خشكى آن گذشته بود . از آن دو خُم پر آب ، دو نيكمرد پيوسته آب سرد مىريختند . ليك از ريختن آن نه از آن دو خُم چيزى كم مىشد و نه آن خُم خشك ، تَر مىگشت . به شب نُهم گاوى را در خواب ديدم كه در آفتاب و در كنار آب و گياه خفته بود . گوسالهء كوچكى با تنى لاغر و خشك و بىآبروى در پيش او بود . آن گاو ماده از آن گوساله شير مىخورد و گاو ، فربه و گوساله ، لاغر و بىتوان بود . اينك اگر نمىرنجى و گوش مىدارى ، خواب دهم را نيز بگويم و به پايان ببرم . بدان كه در شب دهم چشمه‌اى را در خواب ديدم كه در دشتى فراخ بود و ايوان و كاخى از آن سر برآورده بود . سراسر آن دشت پر از آب و نم بود . ليك لب آن چشمه سخت خشك بود . اكنون سزاوار باشد اگر نهانى مرا پاسخ دهى كه از اين پس در گيتى چه خواهد شد ؟\r\nپاسخ دادن مهران ، كيد را\r\nچون مهران اين سخنان را از كيد بشنيد ، به دو گفت : از براى اين خوابها ، دل خود را بد مكن . بدان كه نه نام بلند تو كمتر خواهد شد و نه به اين پادشاهى گزند خواهد رسيد . آگاه باش كه اسكندر سپاه گرانى را از روم و سران برگزيدهء ايران خواهد آورد .\r\nپس چون مىخواهى كه تو را آبرو باشد ، خِرد را يار خود ساز و با او جنگ مكن . تو چهار چيز در گيتى دارى ، كه هيچكس از كهتران و مهتران تا كنون مانند آن را به خود نديده‌اند . يكى دخترت مىباشد كه همچون بهشت برين است و افسر تو در زمين از\r\n\r\n","description":"","footnote":"","page_name":" 665 ","page_number":663},
  {"content":"\r\n\r\nبراى او تابان است . ديگر فرزانه‌اى كه در نهان دارى و همهء راز گيتى را با تو مىگويد .\r\nسديگر پزشك ارجمندى است كه در دانايى نام بلندى دارد . و چهارم جامى است كه چون آب در آن بريزى ، نه از آتش گرم مىشود و نه از آفتاب و هرچه از آن خورده شود ، آبش كاستى نيابد . پس چون اسكندر بيآيد ، اگر مىخواهى كه در اينجا درنگ نكند ، تو با اين چهار چيز با او نرمى بجوى و آهنگ جنگ مكن . و بدان كه تو را توان پايدارى در برابر سپاهيان او نيست .\r\nاينك چون در كارت انديشهء فرخ بنهيم ، آن خوابهايت را نيز پاسخ مىدهيم :\r\nنخست آن خانه و سوراخ تنگى كه بديدى و آن پيل كه بىدرنگ از آن سوراخ بيرون مىشد پس تو آن خانه را همچون گيتى بدان و آن پيل نيز شاه ناسپاس و بيدادگر و دروغگويى باشد كه تنها نامى از شاهى دارد . دو ديگر آنچه كه ديدى تاج و تخت از كسى برفت و بخت با كسى ديگر يار شد همان است كه اين گيتى واژگونه يكى را مىبَرَد و ديگرى را به شتاب مىآورد . دلش پست و فرومايه و تنش ناتوان و روانش تيره و آزمند باشد و چون زيردستانش شاد باشند ، دل آن شاه پر از اندوه و لبش پر از آه باشد . سديگر آن كرپاس نغزى كه ديدى كه چهار پاكيزه مغز آن را گرفته و مىكشيدند و نه آن كرپاس نغز از كشيدن دريده شد و نه آن كِشندگانش به ستوه آمدند پس تو آن كرپاس را كيش يزدان بشناس كه آن چهار كِشنده از براى پاسدارى آن بودند . يكى از ايشان كيش دهگان آتش پرست است كه بىباژ ، برسم بدست نمىگيرد . ديگر كيش موسى است كه آن را جهود مىخوانى و مىگويد هيچ بجز اين را نشايد ستودن . ديگر كيش آن پارساى يونانى است كه در دل پادشاه ، داد مىآورد .\r\nو چهارمين كيش ، كيش پاكى از تازيان است كه سر هوشمندان را از خاك برخواهد آورد « 1 »  .\r\nاين چهار كيش پيوسته آن را از يكديگر مىكِشند و بدين سان از براى كيش دشمن يكديگر خواهند شد . پس از اين ، مرد نامدار پاكيزه و نيكخويى از دشت\r\n\r\n","description":"","footnote":" ( 1 ) - در نسخهء مسكو ، ج 7 ، ص 17 بجاى اين بيت ، چنين آمده :\r\nچهارم بيايد همين پاك راى * سر هوشمندان برآرد ز جاى\r\n","page_name":" 666 ","page_number":664},
  {"content":"\r\n\r\nسواران نيزه‌گزار خواهد آمد كه كيش يزدان از براى او به چهار سو « 1 »  شود .\r\nچهارم آن تشنه‌اى كه از آب خوش گريزان بود و ماهى بر او آب مىريخت پس بدان كه روزگارى خواهد آمد كه مرد پاكيزه چون از آب دانش بخورَد ، خوار خواهد گشت و همچون ماهى به دريا مىرود . ليك سر بدكنش به آسمان برخواهد شد .\r\nاگر چه آن دانشمند همهء تشنگان را به نوشيدن آب دانش فرا مىخوانَد ، ليك هيچكس او را پاسخى نخواهد داد . همه گروه گروه از آن مرد دانش‌پژوه مىگريزند و بر او لب به بد مىگشايند . پنجم آن شارستانى كه ديدى كه در آن پر از خريد و فروش بود و گويى روزگار چشم ايشان را بدوخته بود و از كورى ، يكى ديگرى را نمىديد و هيچكس به كس ديگر نمىنگريست پس بدان كه روزگارى خواهد آمد كه چنان شود كه دانا نوكر نادان باشد و مرد دانشمند ، پريشان و خوار گردد و ديگر درخت خِرد براى ايشان بار نيآورَد و دانشمندان ، نادان را بستايند . ليك همهء آن كسانى كه دروغ مىگويند ، مىدانند كه آن ستايش ايشان فروغى نمىگيرد . ششم آن بيمار سستى كه به پرستش يك گروه تندرست برفت پس بدان كه روزگارى خواهد آمد كه ديگر تهيدستان و درويشان زار در پيش چشم توانگران ، خوار خواهند شد و اگر چه با بيچارگى به گِرد آن توانگران مىگردند ، ليك ايشان را هيچ ندهند . كنيز و بنده رايگان و بىارزش خواهد گشت .\r\nهفتم آن اسپ دو سر را ديدى كه هيچ راهى براى بيرون شدن خوراك از تنش نبود پس بدان كه روزگارى خواهد آمد كه مردم تنها با خواسته و چيز شاد مىشوند ، ليك از آن سيرى نمىيابند . نه درويشان از ايشان بهره‌اى مىيابند و نه دانش‌پژوهان و نامداران . همه چيز را تنها براى خود مىخواهند و هيچكس را فريادرس نمىگردند . هشتم آن سه خُم پر آب كه ديدى كه يكى از آنها تا ميانش تهى مانده بود و آن دو خُم پيوسته پر از آب بودند ، ليك ميان آن ديگرى خشك بود پس\r\n\r\n","description":"","footnote":" ( 1 ) - آيا مراد حضرت محمد ( ص ) و اشاره به مذاهب اربعه سنت است ؟ ","page_name":" 667 ","page_number":665},
  {"content":"\r\n\r\nبدان كه از اين پس روزگارى خواهد آمد كه درويش چنان سست و خوار گردد كه اگر در بهاران ، ابرى پر آب گردد ، آفتاب ، آن را از آن درويش پنهان مىكند . باران خود را بر او نمىبارد و دل مرد درويش از درد ، ريش مىگردد . توانگران با زبانى شيرين و چرب به يكديگر مىبخشند ، ليك لب مرد درويش خشك مىگردد و اين گونه روز را شب مىكند .\r\nنهم آن گاو تندرستى كه از آن گوسالهء لاغر شير مىخورد پس بدان كه چون كيوان « 1 »  به بخش ترازو « 2 »  درآيد و گيتى به زير نيروى بازو درآيد ، ديگر كار بيمار تهيدست سست مىگردد و تندرستان ازو چيز مىخواهند . نه هرگز تندرستان بر ايشان گنج خود را مىگشايند و نه رنج را از ايشان باز مىدارند . و دهم آن چشمه‌اى كه ديدى از آب خشك گشته ، ليك در پيرامونش آبهايى همچون مشك است ولى نه از آن چشمه آب روشنى برمىدميد و نه آن آبها را شتاب مىگرفت پس بدان كه از اين پس روزگارى خواهد آمد كه شهريارى در گيتى روى كار مىآيد كه هيچ بهره‌اى از دانش نداشته باشد و جان تاريكش پر از اندوه باشد . همهء گيتى از رنج او تيره گردد و از براى گنج او از همهء نيكىها تهى مىگردد . پيوسته سپاهيان خود را نو مىسازد ليك سرانجام نه آن سپاه خواهد ماند و نه آن شاه . پس از او پادشاه نوآيينى بيآيد كه گيتى با او از بدى زينهار مىيابد و فرّهء ايزدى ازو تابيدن مىگيرد . اكنون هنگام اسكندر است كه افسر تارك مهتران مىباشد . پس چون به اينجا آيد ، تو آن چهار چيز را به او بده و من چنين گمان مىكنم كه بجز اينها ديگر از تو چيزى نخواهد . بدان كه چون او را خشنود بدارى ، از اينجا بگذرد . زيرا مردى دانش‌پژوه و خردمند است .\r\nهيچ‌كس از شاهان گيتى و خردمندان و موبدان را در دانش و خِرد و فرّ و هنر همچون او مدان . در هر كار و هر جايى پيروزگر است .\r\nچون كيد اين سخن را از مهران بشنيد ، شاد گشت و سر و چشم او را بوسه داد و\r\n\r\n","description":"","footnote":" ( 1 ) - كيوان همان ستارهء زحل است .  ( 2 ) بخش ترازو همان برج ترازو و يا برج ميزان است . ","page_name":" 668 ","page_number":666},
  {"content":"\r\n\r\nبا دلآرامى و پيروزى و شادى از پيش آن دانا بازگشت . آن فرزانگان نيز با او برفتند .\r\nسپاه كشيدن اسكندر سوى كيد\r\nچون اسكندر در ايران نگاه كرد ، ديگر بدانست كه آن تخت و تاج از آن او شد .\r\nپس سپاه فراوانى را به سوى كيد هندى براند . هرجا كه اسكندر بدان مىرسيد ، در شارستانها را مىگشودند . ليك اسكندر هيچكس را در آن سرزمين به چيزى نشمرد و كلاه خود را به آسمان برافراخت . چون به آن شارستان بزرگى كه كيد سترگ آن را ميلاد مىخواند ، رسيد سپاه خود را بر سراسر آن سرزمين بگسترانيد و در آنجا فرود آورد . آنگاه نويسندهء نامه را به پيش اسكندر آوردند و بنشاندند . پس اسكندر همچون شيرى كه از شكار خود خشمآگين گردد ، نامه‌اى به سوى كيد نويساند كه : از اسكندر ، شاه پيروزگر ، آن دارندهء شمشير و نام و گوهر . سپس در آغاز نامه بر آن كسى آفرين كرد كه دل خود را به آب دانش بشست . كسى كه بىرنج‌ترين كارها را برمىگزيند و به يزدان پاك گراينده است و اميد و ترس ازو دارد . همو كه مىداند ما شاه و سايهء پروردگار در گيتى هستيم . نامه‌اى به سوى تو نوشتم تا جان تاريكت را روشن سازد . پس چون دبير ، آن را براى تو بخواند ، ديگر درنگ مكن و اگر نامه شب هنگام به تو رسد ، براى رسيدن روز درنگ مدار و بىدرنگ به سوى فرمان ما بگراى .\r\nليك بدان كه اگر سر از فرمان من بپيچى ، سر و تخت و تاجت را به زير پاى خواهم آورد .\r\nچون آن نامه به پيش كيد هندى رسيد و آن فرستادهء اسكندر پادشاه را بديد ، او را بسيار ستود و بنواخت و با خوبى در كنار خود بنشاند . آنگاه به دو گفت : من به فرمان اسكندر شاد هستم و هرگز سر از پيمان او نپيچم . ليك بدان كه اين گونه بىآمادگى نخواهم آمد . زيرا اگر چنين كنم ، نه پروردگار گيهان آفرين بر من مىپسندد و نه‌اسكندر - آن پادشاه زمين . پس كيد هماندم بفرمود تا دبير با خامهء هندى و پرند\r\n\r\n","description":"","footnote":"","page_name":" 669 ","page_number":667},
  {"content":"\r\n\r\nچينى به پيش او برود . و بدين سان زود پاسخ آن نامه را با نامه‌اى آراسته همچون باغ بهشتى بداد . در آن نامه نخست بر كردگار آفرين كرد . آن خداوند پيروزى و روزگار ، خداوند بخشنده و دادگر و مردى و داد و هنر . آنگاه گفت : همانا كه مردم پارسا از پادشاه نامور سر نپيچند . شايسته نباشد كه از آن دارندهء سپاه و تاج و تيغ چيزى را دريغ داريم . بدان كه مرا چهار چيز است كه هيچكس ، چه آشكار و چه نهان ، در گيتى به مانند آنها را ندارد . پس از من نيز هيچكس را اين چهار چيز بدين گونه نخواهد بود . ليك چون اسكندر مرا بفرمايد ، آنها را به پيش او مىفرستم تا كم و بيش او به آنها تازه گردد . پس از آن نيز چون شهريار به من بفرمايد ، به نزدش بيآيم و او را بنده‌وار پرستش كنم .\r\nفرستاده همچون باد بيآمد و آنچه را كه شنيده بود ، به اسكندر بگفت و نامه را به او بداد . اسكندر به آن فرستاده گفت : به نزديك آن نامور بازگرد و او را بگوى كه آن چيست كه كسى ، چه آشكار و چه نهان ، آن را در گيتى نداشته است . زيرا ما هر آنچه بوده ، ديده‌ايم و مىدانيم كه آسمان ديگر چيزى بر اين آفرينش خود نخواهد فزود .\r\nفرستاده كه چنين شنيد ، از نزد شاه بيآمد و به تيزى آتش آن راه را بپيمود . چون به نزديك كيد رسيد ، به دو گفت : شاه مىخواهد بداند كه آن چهار چيزى كه تا كنون كسى در گيتى آنها را نداشته ، چيست ؟ كيد كه چنين شنيد ، آنجا را از بيگانه تهى كرد . آنگاه خودش با راهنمايى بنشست و آن فرستاده را نيز در كنار خود بنشاندند و او را همه گونه بنواختند . سپس كيد شاه به آن فرستاده گفت : بدان كه من دخترى در نهان دارم كه اگر آفتاب بلند نيز او را ببيند ، از ديدار روى آن ارجمند ، تيره مىگردد .\r\nگيسوان كمندش همرنگ كرف است و از لبانش بوى شير مىآيد . بالايش همچون سرو است و چون لب به سخن بگشايد ، گويى از دهانش مرواريد خوشاب مىبارد .\r\nخرد او از ديدار و چهره‌اش نيز برتر است . چون خاموش باشد ، جان شرم است و بس . همانا كه كسى به مانند او در گيتى نديده است . سپهبد نژاد و يزدان پرست است و دلش پر از شرم و پرهيز مىباشد . دو ديگر آن كه جامى دارم كه چون پر از مِى يا\r\n\r\n","description":"","footnote":"","page_name":" 670 ","page_number":668},
  {"content":"\r\n\r\nآب سرد كنى و دو روز با همنشينانت بنشينى ، هيچ از آن جام كم نگردد و پيوسته تو را مِى و يا آب سرد مىدهد . سديگر آن كه پزشكى دارم كه چون سرشك آدمى را ببيند ، بيمارى او را بگويد . اگر او سالها در پيش تخت شاه باشد ، هرگز شاه از هيچ دردى به خود نخواهد پيچيد . چهارم فرزانه‌اى است كه در نزد من است و او را از انجمن نهان داشته‌ام . او همهء سرنوشت را به شاه مىگويد .\r\nفرستادهء نامور كه اين سخنان را بشنيد ، به نزد اسكندر بازگشت . دل آن شاه گيتى با شنيدن گفتار او همچون گل بشكفت و به آن فرستاده گفت : اگر اين گفتار ، راست باشد همانا كه ارزش اين چهار چيز همچون ارزش گيتى باشد . پس چون كيد اينها را به نزد من بفرستد و جان تاريك مرا درخشان سازد ، ديگر سرزمين او را به زير پاى نخواهم كوبيد و با نيكويى از اينجا بازخواهم گشت .\r\nفرستادن اسكندر ، نُه مرد دانا براى ديدن چهار چيز شگفت\r\nپس اسكندر شهريار چندين مرد خردمند و دانشمند و بىگزند از ميان روميان برگزيد . آنگاه نامه‌اى پر از پوزش و رنگ و بوى و نگار به نزد كيد بنوشت كه : نُه تن از رازداران كارآزمودهء خردمند و با فرّ و شرم و راهنماى خود را اينك به نزد تو فرستادم . پس تو آن چيزها را كه گفتى ، به ايشان بنماى و آنگاه بگذار تا آنها در همانجا بمانند . چون من از آن پيران پر هنر و يادگير خود نامه‌اى بيابم كه در آن نامه بگويند كه آن چهار چيز را كه تا كنون كسى در گيتى نديده ، ديديم آنگاه من نامه‌اى بر روى پرند خواهم نوشت كه تا هنگامى كه كيد زنده باشد ، شاه هند خواهد بود .\r\nو بدين سان آن نُه مرد خردمند رومى از نزد اسكندر به سوى كيد شتافتند . چون سالار هند آن سران را بديد ، از ايشان فراوان بپرسيد و پاسخ شنيد . آنگاه چنان كه\r\n\r\n","description":"","footnote":"","page_name":" 671 ","page_number":669},
  {"content":"\r\n\r\nبايسته بود ، ايشان را بنواخت و جايگاه شايسته‌اى بر ايشان بساخت . روز ديگر چون آسمان از تابش خورشيد ، زرد شد ، دختر شاه هند را بيآراستند اگر چه ماه را نيازى به آراستن نيست . در آن خانه تخت زرّينى نهادند و پيرامونش را به آيين چينى بيآراستند . سپس آن خورشيدچهر كه از ناهيد بر آسمان نيز تابنده‌تر بود ، بر آن تخت بنشست . آنگاه كيد شاه ، آن نُه پير مرد بيدار و چرب زبان و گوينده و يادگير را به سوى آن پَيوگ بفرستاد . چون آن پيران رخسار دختر شاه را - كه آن خانه و تخت و تاج ازو درخشان گشته بود - بديدند ، به او خيره گشتند و فرو ماندند و پايشان سست گشت .\r\nآن نُه پير خردمند همچنان با زبانهايى پر از آفرين بر خداوند برجاى خود فرو ماندند .\r\nنه هيچيك را توان گذشتن از برابر او بود و نه دَمى ازو چشم برمىداشتند . چون آن فرزانگان اين گونه تا ديرگاه در آنجا بماندند ، كسى آمد و ايشان را به نزد شاه هند بخواند . آنگاه شهريار هند به آن روميان گفت : از چه رو آن همه درنگ كرديد ؟ او كه چنان چهره‌اى داشت و او را به خوبى از هر اخترى بهره بود ، آدمى بود . ليك يكى از آن روميان به دو گفت : اى شهريار ، همانا كه هيچكس نگارى چون او در ايوان نبيند .\r\nهيچيك از ما نتوانست روى او را به درستى ببيند . ليك تنها اين را مىگوييم و بس كه آدمى همچون او نباشد . اكنون هر يك از ما در بارهء يك اندام آن ماهرو نامه‌اى به نزديك اسكندر شاه مىفرستيم .\r\nپس آن فرزانگان كاغذ و كرف و خامه بگرفتند و در كنار يكديگر بنشستند و هر يك از آن موبدان آنچه را كه ديده بود ، بنوشت . چون نامه‌ها را بنوشتند ، بىدرنگ سوارى از نزد آن پيران به سوى شاهنشاه اسكندر شتافت . چون آن شاه گيتى نامه‌هاى ايشان را بخواند ، از گفتار ايشان در شگفتى ماند . هر يك از ايشان در نامه‌اى يكى از اندام او را ستوده بودند . پس شاه به ايشان چنين پاسخ نوشت كه : بَه‌بَه بر شما پيران كه بهشت را بديدند . اكنون با آن چهار چيز بازگرديد و بيش از اينها چيزى مخواهيد . چون گشادنامهء مرا به او داديد ، با آن شبستان ، بنه برنهيد . ديگر از اين پس كسى كيد را نخواهد آزرد زيرا ازو بود كه در گيتى ، داد بيافتم و بس .\r\n\r\n","description":"","footnote":"","page_name":" 672 ","page_number":670},
  {"content":"\r\n\r\nآوردن نُه مرد دانا ، چهار چيز از كيد هندى به نزد اسكندر\r\nپس آن فرستاده از نزد اسكندر به سوى آن پيران رومى بيآمد . چون آن موبدان پاسخ شهريار را با آن سوار رنجديده بديدند ، از ايوان به آن بارگاه نامور و نزديك شاه هند آمدند و آن پاسخ نامه و پيام اسكندر - آن شاه خودكامه - را براى او بخواندند .\r\nسپهدار هندوستان از اين كه ديد كه ديگر از رنج اسكندر آزاد گشت ، شاد شد . پس سد مرد خردمند و گويا و شيرين زبان از آن هندوان برگزيد و در گنجهاى بىرنج را بگشود و دستبند و تاج و تخت و گوهر و پارچه‌هايى را كه شايسته‌تر بود ، از ميان آنها برگزيد . پس سيسد بار شتر جامه و گوهرهاى شاهوار و ده بار شتر دينار و ده بار شتر نيز درم به همراه يك تخت روان پر مايه از چوب داربوى تر كه زر و گوهر بسيارى بر آن بافته شده بود ، بيآورد . آنگاه بر روى دَه پيل ، تخت زرّين نهاد و بر روى پيلى كه پر مايه‌تر بود ، زين بنهاد . دختر كيد خون بگريست و با آن فرزانه و پزشك برفت .\r\nيكى از نامداران هم آن جام را در دست داشت .\r\nو بدين سان دختر ماهرخ كيد كه از مشك سياه تاجى بر سر نهاده و گيسوان خود را بسان زرهى بر گل ارغوان برافكنده بود ، همچون يك سرو سهى كه ماهى گِرد بر سر آن بود ، به شبستان اسكندر شاه بيآمد . هيچكس را ياراى نگاه كردن به دو نبود .\r\nابروانش كمان و چشمان نرگسش ، مست و سر زلفش بىآن كه تاب داده باشد ، خَم بود . چشمانش همچون دو نرگس بهشتى بود كه گويى آتش از آنها مىباريد . چون اسكندر به آن بالا و روى و موى و سراپاى او نگاه كرد ، پيوسته مىگفت : براستى كه اين براى تو چراغ گيتى است . آنگاه پيوسته در نهان بر آن پروردگار دادگرى كه آسمان و چنين چهر و بالايى بيآفريد ، آفرين بكرد . سپس به همهء خردمندان و\r\n\r\n","description":"","footnote":"","page_name":" 673 ","page_number":671},
  {"content":"\r\n\r\nموبدان سپاه روم بفرمود تا به پيش او آمدند و بنشستند . و بدين گونه او را به آيين مسيحى به همسرى خود درآورد « 1 »  و چندان از گنج خود بر او دينار بريخت كه آن ماهروى را براى راه رفتن در ميان آن دينارها رنج آمد .\r\nآزمودن اسكندر فرزانه و پزشك و جام كيد\r\nچون كار آن سروبُن ساخته شد ، اسكندر به آن مرد دانا بپرداخت تا ببيند دانش او چگونه است . پس جام بزرگى پر از روغن گاو را به نزد آن فرزانهء بزرگ فرستاد و گفت : اين را بر سرين و ميان و بر و پشت و دوش و همهء اندامهاى خود بمال و بيآساى تا خستگى را از تن خود بيافكنى و آنگاه جان و مغز خود را به دانش بيآكنى .\r\nچون آن دانا به روغن نگاه كرد ، گفت : اين بند را شايسته نباشد بر من نهفتن . پس هزار سوزن در آن جام افكند و آن را به نزد شهريار بازفرستاد . چون شاه گيتى به آن سوزنها نگاه كرد ، نهانى آهنگرى بياورد و بفرمود تا مهره‌اى از آهن بساختند . آنگاه زود آن را به سوى مرد دانا بفرستاد . چون دانا به آن آهن نگاه كرد و بر آن دست بماليد ، از آن آهن تيره رنگ ، آيينه‌اى روشن و بىزنگار ساخته شده را به نزد اسكندر بفرستاد . شب هنگام آن را به نزد اسكندر بردند . اسكندر از آن راز با هيچكس سخنى نگفت و آن آيينه را به زير آب نهاد تا اين كه سياه و دژم گشت . آنگاه آن را به نزد آن فرزانه بفرستاد . و بدين سان راز آن آهن در آن كار به درازا كشيد . آن خردمند كه چنين ديد ، آهن را با دارويى چنان از نم بزدود كه ديگر به زودى سياه و دژم نگردد .\r\nسپس آن را به پاكى آب ، به شتاب نزد اسكندر بازفرستاد .\r\n\r\n","description":"","footnote":" ( 1 ) - بايد توجه داشت كه اين از جمله موارد متعددى است كه حكيم فردوسى در جايى كه در بارهء دوران پيش از حضرت مسيح ( ع ) صحبت مىكند ، از دين مسيح ( ع ) و يا مظاهر آن نام مىبرد . ","page_name":" 674 ","page_number":672},
  {"content":"\r\n\r\nچون اسكندر آن را بديد ، آن فرزانه را به نزد خود خواند و از او بپرسيد و او را به زيرگاهى بنشاند . نخست در بارهء آن جام روغن با او سخن گفت تا دانش آن نامور را بازجويد . مرد خردمند به شاه گفت : روغن از اندامها مىگذرد . تو چنان گفتى كه : بهرهء من در دانش از همهء فرزانگان شهر فزونتر است . ليك اى پادشاه ، من در پاسخت چنين گفتم كه : دل مردم پارسا « 1 »  دانا است كه همچون سوزن از پِى و استخوان مىگذرد و اگر سنگ نيز به پيشش آيد ، آن را مىشكند . باز شاه در پاسخ دانا گفت : دلى كه با بزم و رزم و خون ريختن و در هر جايى با دشمن در آويختن سياه گشته باشد ، ديگر سخنان باريك خردمند چگونه از آن مىگذرد ؟ ليك من در پاسخت گفتم كه : اين گفتار چرب و اين روان و دل و خِرد من از موى نيز باريك تر است و دل تو از آهن نيز تاريك تر نيست . باز تو گفتى كه : بر اين ساليان بگذشته و از آن همه خون ريختنها دلم پر از زنگار گشته است . پس ديگر چگونه اين تيرگى به راه خواهد آمد ؟ در پاسخت گفتم : اگر دلت بدگمان شود ، من آن را با دانش آسمان مىزدايم . پس چون به رنگ آب درآيد ، ديگر چگونه زنگار بر او كارگر خواهد شد ؟ اسكندر كه چنين ديد ، آن گفتار نغز او را بپسنديد و دلش بر كار او تيزتر گشت .\r\nپس بفرمود تا گنجور ، جامه و سيم و زر و جامى پر از گوهر بيآورد و به آن دانا سپرد .\r\nآنگاه دانا گفت : بدان كه من گوهرى در نهان دارم كه اگر چه ازو چيزها مىيابند ليك هيچ دشمنى ندارد و همچون خواسته ، جفت اهريمن نيست . در شب پاسبانان از براى آن مزد نخواهند و در راهى كه با آن باشم ، از دزد نترسم . آن دانش است كه در شب پاسبان من است و خِرد ، تاجى براى جان بيدار من مىباشد .\r\nخرد بايد و دانش و راستى * كه كژّى بكوبد در كاستى\r\n\r\n","description":"","footnote":" ( 1 ) - در نسخهء ژول مُل ، ص 1424 ، بيت 408 آمده :\r\nبپاسخ چنين گفتم اى پادشا * كه دانا دل و مردم پارسا\r\nليك در نسخهء مسكو ، ج 7 ، ص 27 مصراع دوم بدين گونه آمده :\r\n« كه دانا دل مردم پارسا » ^ CENTER كه صحيح مىباشد . ","page_name":" 675 ","page_number":673},
  {"content":"\r\n\r\nبراى من در گيتى از شهريار ، چه آشكار و چه نهان ، تنها خوراك و پوشاكى بس باشد . پس ديگر چرا از براى اين گوهرها و فزونيها شادمان گردم و ناگزير شوم كه از آن خواسته‌ها پاسبانى كنم . اينك بفرماى تا اينها را به جاى خود بازگردانند . خِرد جانت را راهنماى بادا . اسكندر كه چنين ديد ، ازو در شگفت گشت و در انديشه فرو رفت . آنگاه به دو گفت : از اين پس ديگر خداوند خورشيد و ماه از من گناهى نخواهد ديد زيرا كه اين خِرد و پند و سخن گفتن سودمند تو را خريدارم .\r\nآزمودن اسكندر ، پزشك هندوستان را\r\nآنگاه اسكندر بفرمود تا آن پزشكى كه چون سرشك آدمى را مىديد ، بيمارى را مىگفت ، به نزدش برود . پس از او پرسيد كه : آيا بدترين بيمارى و دردمندى كه بايد بر آن گريست ، چيست ؟ پزشك گفت : هر كسى كه بيش از اندازه بخورَد و چون بر خوان بنشيند ، خوراك را نشمارد ، تنش چندان تندرست نمانَد . پس همانا كسى بزرگ است كه تندرستى بجويد . اكنون من براى تو گياهانى از هر سو بيآورم و آنها را با يكديگر بيآميزم و دارويى فراهم آورم كه تو بايد تنت را با آن دارو بشويى تا همواره تندرست بمانى و اگر چه آرزوهايت افزون گردد و افزون بخورى ، ليك هيچ گزندى به تو نرسد . آن دارو رنگ چهرهء تو را نيز بجاى آورد و در هر كارى تو را خِردى پاك دهد . خون و مغز در تنت بيفزايد و دلت همچون بهار خرّم ، شاد گردد و بر تن خود كامكار شوى و مويت سپيد نگردد . اسكندر كه چنين شنيد ، به دو گفت : من تا كنون چنين چيزى نشنيده‌ام و هيچيك از شاهان را نيز بدين گونه نديده‌ام . بدان كه اگر تو اين داروى نغز را بجاى آورى و مرا در گيتى به اين كار راهنماى گردى ، تو را به جان خريدار باشم و ديگر از بد بدگمان هيچ گزندى به تو نخواهد رسيد . آنگاه اسكندر براى او جامه‌هاى شاهوار و نيكوييها بساخت و سرش را از همهء پزشكان دانا برافراخت .\r\n\r\n","description":"","footnote":"","page_name":" 676 ","page_number":674},
  {"content":"\r\n\r\nپس آن پزشك با چند تن از آن گروه به كوه رفت . دانش او بسيار بود و زهر را از پادزهر بازمىشناخت . پس گياهان كوهى فراوانى را بكَند و آنچه را كه نيازى نداشت ، بر زمين ريخت و هرچه را كه ترياك « 1 »  بود ، برگزيد . آنگاه آن دارو را چنان كه سزاوار بود ، بيآميخت و تن اسكندر را با آن داروى كوهى بشست و ديرى اسكندر را بدين گونه تندرست بداشت .\r\nليك از براى آن دارو چنان شد كه اسكندر شب را بسيار نمىخوابيد و پيوسته به شادى با زنان مىآميخت . و بدين گونه تنش كاستى بيافت . روزى آن پزشك بيآمد و در سرشك اسكندر از آن كاهش تن نشانى بديد . پس به دو گفت : بدان كه بىگمان تن هر جوانى نيز از خوابيدن بسيار با زنان ، پير مىگردد . من چنين گمان مىكنم كه تو سه شب را بيدار بوده‌اى . پس لب بگشاى و اين را به من بگوى . اسكندر كه چنين شنيد ، به دو گفت : من تندرستم و تنم از هيچ آزارى سست نمىگردد . ليك آن داناى هندوستان كه در آن كار با او همداستان نبود ، چون شب تيره شد ، از نوشته‌اى دارويى براى كاهش بيافت و آن را درست بكرد . از سوى ديگر ، اسكندر آن شب را با هيچ ماه ديدارى نيآميخت و به تنهايى بخفت . پگاه چون پزشك برفت و سرشك او را بديد ، آن دارو را بر زمين ريخت و ديگر با آرامش بنشست و به شادى جامى در دست گرفت . اسكندر بفرمود تا خوان بيآراستند و نوازنده و مِى بيآوردند . آنگاه به آن پزشك گفت : تو كه با آن رنج ، چنان دارويى بيآميخته بودى ، چرا آن را بر زمين ريختى ؟ پزشك گفت : زيرا شاه گيتى ديشب هيچ يارى نجست و به تنهايى بخفت .\r\nاى شهريار ، چون تو تنها بخوابى ، ديگر مرا به هيچ دارويى نياز نباشد . اسكندر كه چنين شنيد ، بخنديد و ازو شاد گشت و به دو گفت : براستى كه گيتى بىهند مبادا .\r\nگويى همهء پزشكان و اخترشناسان تنها در هند انجمن گشته‌اند . آنگاه شاه بفرمود تا يك هميان دينار و يك اسپ سياه زرّين ستام به آن پزشك خردمند دادند و به دو\r\n\r\n","description":"","footnote":" ( 1 ) - ترياك به معناى پادزهر است . ","page_name":" 677 ","page_number":675},
  {"content":"\r\n\r\nگفت : خِرد با انديشهء پاكت يار بادا « 1 »  .\r\nآزمودن اسكندر ، جام كيد را\r\nآنگاه اسكندر بفرمود تا آن جام زرد را پر از آب سرد كنند و بيآورند . از پگاه تا هنگام خواب پيوسته همه از آن آب با خرّمى بخوردند . ليك از براى آن خوردن ، هيچ از آن جام كاسته نشد . آنگاه اسكندر شاه به آن فرزانه گفت : اين دانش را از من نبايد نهان سازى . برگوى كه افزايش آب اين جام از براى چيست ؟ آيا از راه ستاره‌شناسى آن را چنين ساخته‌اند يا با ابزار هندوان چنين كرده‌اند ؟ فرزانه به اسكندر گفت : اى شهريار ، تو اين جام را ناچيز مپندار . زيرا اين را به ساليان بسيارى ساخته‌اند و از براى آن رنجها برده‌اند . آنگاه كه كيد اين جام را بساخت ، همهء مهتران نامور و اخترشناسان كشورهاى گوناگون شب و روز در پيش او بودند .\r\nايشان كار اختر آن جام را نگاه داشتند و روزهاى فراوانى بدان پرداختند . اينك تو نشان اين كار را از آهن ربايى بدان . زيرا كسى آن را آهن ربا ساخته است . و اين چنين است كه نهاد آن آبكش گشته است و اين آب خوش را چون كاستى پذيرد ، از آسمان مىگيرد ، ليك چشم آدمى آن را نمىتواند ببيند .\r\nچون اسكندر گفتار آن دانا را بپسنديد و سخنانش را سودمند يافت ، به پيران شهر ميلاد گفت : من از پِى اين داد ، ديگر تا زنده باشم ، پيمان كيد را نخواهم شكست . اينك من كه اين چهار چيز را ازو يافتم ، ديگر بيش از اين چيزى نجويم « 2 »  .\r\n\r\n","description":"","footnote":" ( 1 ) - در نسخهء ژول مُل ، ص 1426 ، بيت 471 آمده :\r\nپزشك خردمند را داد و گفت * كه با پاك رايت زبان باد جفت\r\nليك در نسخهء مسكو ، ج 7 ، ص 30 در مصراع دوم بجاى « زبان » ، « خرد » آمده كه صحيح مىباشد .  ( 2 ) - روايت ماجراى اسكندر و كيد هندى در آثار زير آمده است : نظامى ، كليات خمسه ، شرفنامه ، ص 1202 - 1197 ثعالبى ، تاريخ غررالسير ، ص 248 - 245 اسكندرنامه ( كالسيتنس دروغين ) ، ص 85 - 58 مجمل التواريخ و القصص ، ص 56 مسعودى ، مروج الذهب ، ج 1 ، ص 293 - 287 خواندمير ، مآثر الملوك ، ص 34 - 32 . ","page_name":" 678 ","page_number":676},
  {"content":"\r\n\r\nآنگاه اسكندر بر دويست اسپ ، خواسته‌ها را برنهاد و سد افسر گوهر نيز بر روى آنها گذاشت همهء آن چيزهايى را كه بود ، از دينار و گوهرهاى نابسوده ، در كوهى نهاد و آن گنجها را در آن كوه ناپديد ساخت . ديگر از آن پس هيچكس در گيتى آن گنجهايى را كه او در آن كوه نهان كرد ، نديد . ليك اسكندر از آن گنجى كه در كوهسار نهان ساخت ، يادگارى با خويشتن بيآورد .\r\nنامهء اسكندر به فور هندى\r\nبدين سان اسكندر گنج خود را در شهر ميلاد بگذاشت و همچون باد سپاه خود را از آنجا به سوى قنّوج براند . چون سپاه خود را به نزديك فور بيآورد ، نامه‌اى پر از شور و جنگ به او بفرمود . نامه را از اسكندر شاهنشاه پسر فيليپوس ، آن فروزندهء آتش و دليرى و توان « 1 »  به سوى فور هندى ، سپهدار هند ، آن بلند اختر و سپاه آراى سند بنويساند . در آغاز نامه خداوندى را آفرين بكرد كه هميشه برجاى بوده و خواهد بود . همانا كسى كه خداوند ، او را پيروز بخت ساخته باشد ، كشور و تاج و تخت برايش خواهد ماند . ليك اگر پروردگار كسى را خوار گيرد ، نژند بگردد و ديگر آفتاب بلند بر او نتابد . تو خود ، شنيده‌اى كه يزدان پاك در اين تيره خاك ، ما را از پيروزى و بخت و فرّهى و ديهيم و تخت شاهنشاهى چه‌ها داده است . ليك اينها هميشه نمانَد و روزگار ما نيز بگذرد و كسى ديگر مىآيد و از اينها برخوردار مىگردد . پس بر اين كانون ماه و پرگار تنگ بايد نام برجاى بماند ، نه ننگ . اينك چون اين نامه را به نزد تو بيآورند . انديشهء تاريك خود را پر از داد كن و از آن تخت\r\n\r\n","description":"","footnote":" ( 1 ) - در اكثر نسخ ، اين بيت بدين گونه آمده :\r\nز شاهنشه اسكندر فيلقوس * فروزندهء آتش و نعم و بوس\r\nليك آوردن واژهء نعم و بوس صحيح به نظر نمىرسد . وولرس حدس مىزند كه در اصل بجاى « نعم و بوس » ، « تهم و توش » بوده است . نسخه بروخيم ، ج 7 ، ص 1836 زيرنويس . ","page_name":" 679 ","page_number":677},
  {"content":"\r\n\r\nبزرگى بر اسپ سوار شو و با هيچ موبد و راهنمايى به سگالش منشين . تنها از ما زينهار بخواه و ديگر هيچ چاره‌اى مساز زيرا كار بر چاره‌گر دراز خواهد شد . ليك اگر يك دم از فرمان ما بگذرى و بلندى و برترى گزينى ، چون با سوارانم به جنگت آيم ، ديگر تو را از اين درنگ كردنت ، پشيمانى خواهد رسيد . چون نامه را بدين گونه بنوشتند ، مُهر اسكندر را بر روى آن نهادند و آن را به دست مرد بينا و راهجويى بفرستادند .\r\nفرستاده به درگاه فور آمد و او را به پيش فور خواندند و نزديك تخت او بنشاندند . فور بزرگ كه آن نامه را بخواند ، برآشفته گشت و بىدرنگ پاسخ تندى بنوشت و بدين سان درختى در پاليز كينه بكاشت . در آغاز نامه گفت : ما بايد از خداوند پاك پر از ترس و بيم باشيم و سخنهاى گزاف نگوييم . زيرا كه لافزن ، بيچاره خواهد شد . تو را شرم و خِرد نيست كه مرا به پيش خود مىخوانى . اگر فيليپوس چنين نامه‌اى به فور نوشته باشد ، تو هم شور به پا كن و رزم بيآغاز . تو از دارا اين چنين دلير گشته‌اى ليك بدان كه اين روزگار بود كه ازو سير گشته بود . چون روزگار خاندانى بسر آيد ، ديگر پند هيچ آموزگارى را نپذيرند . رزم كيد نيز برايت همچون بزمى بود و ديگر چنين مىپندارى كه همهء شاهان به دام تو افتاده‌اند . ولى بدان كه هرگز از آن شاهان كهن چنين نامه و سخنى به ما نرسيد . من فور هستم و نژادم نيز به فور مىرسد و هرگز دودمان ما از قيصران ياد نكرد . در آن هنگام كه دارا از من يارى خواست ، چون روزگار را با او راست نديديم ، او را ژنده پيلانى فرستادم و با زبان ياريش كردم . آنگاه چون دارا به دست آن بنده‌اش كشته شد و بخت از ايرانيان برگشت ، ديگر زهر بُرنده براى تو همچون ترياك گشت . ولى اين دستور بد دارا بود كه آن بد را بر سرش آورد . پس چرا خِرد از سرت ناپديد شد ؟ تو اين همه در جنگ دليرى مكن زيرا كار تو با ما چنين نخواهد بود . اكنون چندان ژنده پيل و سپاه ببينى كه در دشت ، راه را بر باد نيز ببندند . همهء انديشهء تو برترى جستن است و نهاد تو همرنگ اهريمن مىباشد . ليك در گيتى تخم ستيزه‌خويى را مكار و از گزند و بد\r\n\r\n","description":"","footnote":"","page_name":" 680 ","page_number":678},
  {"content":"\r\n\r\nروزگار بترس . آگاه باش كه ما در اين نامه ، نيكويى خواستيم و دلت را به خوبى بيآراستيم .\r\nسپاه آراستن اسكندر به رزم فور\r\nچون آن پاسخ به نزد اسكندر رسيد ، بىدرنگ پهلوانان سپاه را كه شايسته و پيش رو و جوان و به دانش ، كهن سال بودند ، برگزيد و چنان سپاهى به سوى فور هندى براند كه روى زمين همچون دريا گشت . بدانگونه آن سپاه را از هر سو براند چنان كه گويى هيچ راهى بر زمين نمانْد . از بس سراسر آن راه پر از كوه و دريا و راه سخت بود ، آتش جنگ جويان را در دلشان خاموش كرد . از آن راه بى راه و دشوار و تند ، رفتن آن سپاهيان كند گشت . پس چون سپاهيان به ايستگاهى رسيدند ، گروهى از ايشان به نزد اسكندر شاه رفتند و او را گفتند : اى قيصر روم و سالار چين ، همانا كه زمين نيز به زير سپاهيان تو به ستوه مىآيد . نه فور هند جنگ با تو را مىجويد و نه فغفور چين و سالار سند . پس چرا بايد سپاهيان را در اين سرزمين بىارزش و اين چنين راهى تباه سازى ؟ در ميان سپاه هيچ اسپ تندرستى را نمىيابيم كه بتوان با تندى سوار بر آن رزم كرد . تا كنون در هر جايى بر سپاه دشمن پيروز بوده‌ايم . ليك اكنون همه‌جا كوه و دريا در پيش است و هيچكس نيز از جان خود سير نگشته است . پس نام ما را ننگين مساز زيرا هرگز كسى با آب و سنگ جنگ نكرده است .\r\nاسكندر از شنيدن گفتار ايشان اندوهگين گشت و برآشفت و گفت : بدانيد كه در جنگ با ايرانيان هيچيك از روميان را زيانى نرسيد . اين بندگان دارا بودند كه به او بد رساندند و كسى از شمايان زخمى نشد . اينك من بىشمايان از اين راه مىگذرم و خودم با پاى خود به دَم اژدها مىروم . ديگر از آن پس خواهيد ديد كه فور رنجور را چگونه نابود خواهيم كرد تا ديگر نه به رزم بپردازد و نه به سور . آنگاه چون از او بازگردم ، به روم بيآيم و با مردانگى آن سرزمين را نيز به زير آورم . ليك در اين راه ، يار\r\n\r\n","description":"","footnote":"","page_name":" 681 ","page_number":679},
  {"content":"\r\n\r\nمن تنها يزدان و سپاه ايران خواهد بود و نمىخواهم كه روميان ، نيكخواه من باشند .\r\nچون اسكندر شاه بدانسان از آن گفتگو آشفته گشت ، همهء سپاهيان ازو پوزش بخواستند و گفتند : ما همگى بندهء قيصر و تنها به فرمان او هستيم . اگر اسپانمان نيز تباه گردند ، سپاهيان پياده به جنگ خواهند آمد . بدان كه اگر از خون ما خاك را همچون دريا كنند و كوهى از كشتگان به پا سازند و اگر چه آسمان و كوه و سنگ نيز به جنگ ما بيآيند ، هيچكس در روز جنگ پشت ما را نخواهد ديد . ما همه بندگان تو هستيم و فرمان از آن توست . پس چرا از ما آزرده مىشوى ؟ جان ما از براى توست .\r\nچون اسكندر آن سخنان ايشان را بشنيد ، چارهء ديگرى براى رزم بكرد . پس سى هزار تن از آن ايرانيان را كه از نژاد كيان و خويشان دارا و دلاوران و با جنگ افزار بودند ، برگزيد . در پشت سر ايشان چهل هزار تن از سران و جنگاوران و سواران زره‌دار و كارآزمودهء رومى برفتند . در پس آنها هم سران نامدار و با زور و فرّ خزر جاى گرفتند .\r\nآنگاه قيصر دوازده هزار نيزه‌ور نامدار تازى از سرزمينهاى شام و حجاز و يمن برگزيد تا در پشت سر او جاى گيرند و در و دشت را همچون كوه بسازند . شست مرد اخترشناس و موبد و خردمند كارآزموده و نامور را نيز با خود ببرد تا پژوهندهء روزگار نبرد باشند .\r\nاز سوى ديگر ، چون فور از آمدن آن سپاه آگاه شد ، جايى را براى رزمگاه برگزيد .\r\nسپاه انبوهى به دشت آمدند و زمين از آن همه پاى پيلان همچون كوه گشت .\r\nبدين گونه سپاهى تا چهار كُروه « 1 »  بكشيدند . پيلان در پيش سپاه و پهلوانان نيز در پس آنها جاى گرفتند . آنگاه چند تن از كارآگاهان از هندوستان به نزديك اسكندر - آن شاه گيتى - رفتند و به او گفتند كه : بدان كه پيلان بسيارى با فور است كه تا دو كروه اسپها را مىشكنند . هيچ سوارى را ياراى رفتن به نزد او نيست و اگر هم برود ، ديگر راه بازگشتى نخواهد داشت زيرا سرش از آسمان نيز برتر است و آسمان ، ياور\r\n\r\n","description":"","footnote":" ( 1 ) - كُروه به پارسى به معناى ميل است كه ثلث فرسنگ باشد . ","page_name":" 682 ","page_number":680},
  {"content":"\r\n\r\nاوست . آنگاه پيلى را به روى كاغذ بنگاشتند تا اسكندر شاه ببيند . اسكندر كه چنين ديد ، به فيلسوفان روم بفرمود تا پيلى از موم در پيشش بساختند . سپس گفت : اكنون چه كسى با انديشهء پاكيزهء خود چارهء اين را بجاى خواهد آورد ؟ پس آن دانش‌پژوهان در كنار يكديگر بنشستند و چارهء آن كار را بجستند . سرانجام بيش از سه هزار تن از آهنگران ورزيدهء رومى و مصرى و پارسى را انجمن بكرد و ايشان اسپان آهنينى با سواران و زينهاى آهنين بساختند . سپس با ميخ و مس درزهاى آنها را بدوختند و درونشان را پر از نفت سياه كردند و سوار بر گردونه‌هايى در پيش شاه براندند « 1 »  .\r\nچون اسكندر آنها را بديد ، بپسنديد و آن خردمندان را سودمند يافت .\r\nپس بفرمود تا بيش از هزار اسپ ابرش « 2 »  و سرخ و سپيد و سياه آهنين با سوارانى همچنان از آهن بساختند . چه كسى تا كنون سپاهى آهنين ديده است ؟ در آغاز ماه همهء كارها ساخته و پرداخته شد و سپاهى از آهن سر به آسمان برآورد كه سخت به سواران جنگى راستين مىمانست « 3 »  .\r\nجنگ اسكندر با هندوان و كشته شدن فور بر دست او\r\nچون اسكندر به نزديك فور آمد و آن سواران و سپاهيان را از دور بديد ، از دو\r\n\r\n","description":"","footnote":" ( 1 ) - در نسخهء ژول مُل ، ص 1432 ، بيت 590 آمده :\r\nبگردون همى راندند پيش شاه * درونش پر از نفط و كرده سياه\r\nليك در نسخهء بروخيم ، ج 7 ، ص 1842 مصرع دوم بدين گونه آمده :\r\n« درونش بياگنده نفت سياه » ^ CENTER و نيز در نسخهء مسكو ، ج 7 ، ص 37 آمده :\r\n« درونش پر از نفط كرده سياه » ^ CENTER كه البته دو ضبط اخير صحيح مىباشد .  ( 2 ) - اَبْرَش به معناى اسبى است كه نقطه‌هاى مخالف رنگ آن بر آن باشد و يا رنگش سرخ و سفيد در هم آميخته باشد . برهان قاطع ، ماده ابرش .  ( 3 ) - مسكويه ، تجارب الامم ، ج 1 ، ص 92 ابن اثير ، الكامل ، ج 3 قبل از اسلام ، ص 194 - 193 . ","page_name":" 683 ","page_number":681},
  {"content":"\r\n\r\nسپاه خروش و گَرد رزم برخاست . پس همهء پهلوانان پرخاش جوى برفتند و به آن اسپان و نفتها آتش بزدند . همهء هنديان با ديدن آن كار شگفت‌زده و بيچاره گشتند .\r\nچون به آن نفت سياه ، آتش زدند ، برافروخته گشت و از آن رو كه آن سپاه ، آهنين بود ، از آن آتش به جنبش آمد . از سراسر سپاه خروش برآمد و پيلان به جوش آمده و سنسورهايشان آتش گرفت . پيل بانان از ديدن آن كار در شگفت گشتند . پس همهء سپاه هند و آن ژنده پيلان گردنفراز از آنجا بازگشتند . چون سپاه اسكندر آن گريز ايشان را بديدند ، به شتاب از پس آنها برفتند . اسكندر نيز از پس سپاه دشمن همچون باد دمان مىتاخت . اين چنين بود تا اين كه آسمان نيلگون گشت و ديگر هنگام جنگ بگذشت . پس اسكندر با گروههاى روميان در ميان دو كوه فرود آمد . ليك ديده‌بانانى را به هر سو بفرستاد و سپاه را از دشمن نگاه بداشت .\r\nچون روز فرا رسيد و شمش تاج خورشيد پديدار گشت و همه‌جا بسان بلور سپيد شد ، خروش كارناى و ناى سرغين و دراى هندى برخاست . پس سپاهيان جنگ را بيآغازيدند و سرنيزه‌ها را تا به ابر برافراشتند . اسكندر با تيغى رومى در دست به ميان دو ردهء سپاه آمد و سوارى را به نزديك فور فرستاد تا او را بخواند و از دور به او بگويد كه اسكندر به پيش سپاه آمده و جوياى ديدار با تو است تا با تو سخن گويد و گفتارت را بشنود و اگر سخنى به داد گويى ، به آن بگرود . چون فور هندى اين را بشنيد ، از دل سپاه به پيش سپاه شتافت . اسكندر كه او را بديد ، به دو گفت : اى نامدار ، هر دو سپاه از اين كارزار شكسته گشتند . پيوسته دد و دام ، مغز اين مردمان را مىخورد و سُم اسپان بر استخوانها فرود مىآيد . چرا بايد سپاهيان يا كشته شوند و يا اگر هم زنده بمانند ، روى از رزم بپيچند ؟ ما هر دو ، مردانى دلير و جوان و سخنگوى و خردمند و پهلوانيم . پس بيا تا ميانها را ببنديم و چون بايد كه كشور را به چنگ آوريم ، با يكديگر بجنگيم . آنگاه چون يكى از ما پيروز گردد ، اين سپاه و پيل و تخت شاهى از آن او خواهد شد .\r\nچون فور سخنان اسكندر رومى را بشنيد ، با شادى رزم با او را پذيرفت و به دو\r\n\r\n","description":"","footnote":"","page_name":" 684 ","page_number":682},
  {"content":"\r\n\r\nگفت : آيين و راه ، همين است . هر دو بىسپاهيانمان با يكديگر بجنگيم . فور كه بر اسپى همچون اژدها سوار بود ، تن خود را با زور شير ديد . ليك اسكندر را سوارى به باريكى نِى و با جنگ افزارى سبك و اسپى بادپاى و دژم بيافت . پس هر دو دشنه در دست گرفتند و در ميان دو ردهء سپاه بگشتند . اسكندر كه تن فور را همچون پيلى مست با اسپى چون كوه در زير و دشنه‌اى بسان اژدها در دست بديد ، از جنگ با او در شگفت و اندوهگين گشت و ديگر دست از جان و تن بشست . اين چنين با او در آن آوردگاه مىگشت . ناگهان از پشت سپاه خروشى برآمد . دل فور از آن خروش پر از درد شد و بدانسو روى كرد و نگريست . در همان هنگام اسكندر همچون باد بيآمد و آن تيغ تيز را بر آن شيرمرد بزد و سر و گردنش را ببريد و تنش بر خاك افتاد . از سپاه اسكندر بانگ به آسمان برخاست و همهء پهلوانان ايران به پيش او شتافتند . سپاه اسكندر را كوسى از پوست شير بود كه آواى آن از ابر نيز مىگذشت . پس بانگ نفير و آن كوس برخاست و زمين ، آهنين و آسمان به سياهى آبنوس گشت . در آن هنگام هندوان رزمجوى سرگرم جنگ بودند . ليك خروشى از دشت بيآمد كه : اى راستان ، بدانيد كه سر فور هندى - آن شاه سرزمين هندوستان - بر خاك آمد و تن پيلوارش چاك گشت . پس ديگر اكنون شمايان از براى چه كسى اين همه مىجنگيد ؟ اين همه زخم و پايدارى تا به كِى ؟ اينك كه فور چنين شد ، ديگر شمايان بايد از اسكندر بزم و سور بجوييد .\r\nپهلوانان هندوستان كه چنين شنيدند ، همگى بر آن كار همداستان گشتند و برفتند . سر فور را بديدند كه پر از خاك و خون گشته و بر و تنش با شمشير چاك چاك شده است . پس خروشى به زارى از آن سپاه برآمد و همگى جنگ افزار خود را بر زمين بريختند و پر از درد و ناله و خاك بر سر به نزد قيصر رفتند . اسكندر جنگ افزار آن پهلوانان را بديشان باز داد و با ايشان به خوبى سخن راند و گفت : اين چنين بدانيد كه مردى از سرزمين هند بمرده است . پس شمايان نبايد دل خود را به اندوه بسپاريد . اكنون ما شما را بسيار نوازش كنيم و اندوه و ترس را از دلتان بيرون سازيم .\r\n\r\n","description":"","footnote":"","page_name":" 685 ","page_number":683},
  {"content":"\r\n\r\nچنين است رسم سراى سپنج * گهى شاد باشى ازو گه به رنج\r\nبخور هرچه دارى منه بازپس * تو رنجى چرا ماند بايد به كس\r\nقيصر تا دو ماه بر آن تخت شاهى بنشست و همهء گنجهاى فور را بر سپاهيان ببخشيد . در هندوستان پهلوانى سترگ و نژاده به نام سورگ بود . پس اسكندر آن تخت شاهى را به دو داد و گفت : هرگز دينار را نهان مساز و هرچه بدست آوردى ، ببخش و بخور و به اين تخت و تاج سپنجى مناز . زيرا گاهى اسكندر خواهد بود و گاه فور .\r\nگاهى درد و خشم است و گاه بزم و سور . آنگاه اسكندر به سپاهيانش درم و دينار بداد و پهلوانان و كشورش را بيآراست « 1 »  .\r\nرفتن اسكندر به ديدار خانهء كعبه\r\nچون سپاهيان از خواسته بىنياز گشتند ، هنوز زمانى درازى نگذشته بود كه پگاه آواى كوس برخاست و آسمان همچون چشم خروس گشت . از آن همه نيزه و درفشهاى پرنيانى ، ستارگان نيز سرخ و زرد و بنفش شدند . و بدين سان اسكندر كه گروهى از او شاد و گروهى نيز دژم بودند ، به سوى حرم آمد « 2 »  و با ناله و نفير و پيل به ديدار جايگاه اسماعيل برفت كه خانهء حرم را برآورده و از براى آن رنجها برده بود .\r\nخداوند او را به آنجا بخواند و به دو بود كه راه يزدان بر تو درست گشت . آنگاه از براى پاكى آن خانه ، آن را خانهء خود خواند و نيايش‌كنان را بدانجا بخواند « 3 »  .\r\nليك\r\n\r\n","description":"","footnote":" ( 1 ) - ثعالبى ، تاريخ غررالسير ، ص 243 - 241 تجارب الامم فى اخبار ملوك العرب و العجم ، ص 147 - 145 اسكندرنامه ( كاليستنس دروغين ) ، ص 23 - 15 مجمل التواريخ و القصص ، ص 56 مسعودى ، مروج الذهب ، ج 1 ، ص 282 دينورى ، الاخبار الطوال ، ص 58 .  ( 2 ) - دينورى ، الاخبار الطوال ، ص 59 تجارب الامم فى اخبار ملوك العرب و العجم ، ص 148 - 147 اسكندرنامه ( كاليستنس دروغين ) ، ص 106 - 101 طرسوسى ، داراب‌نامه ، ج 2 ، ص 522 - 505 .  ( 3 ) - در نسخهء ژول مُل ، ص 1435 ، بيت 664 آمده :\r\nز پاكى ورا خانهء خويش خواند * نيايش ترا تا ترا پيش خواند\r\nليك در نسخهء بروخيم ، ج 7 ، ص 1846 مصراع دوم بدين گونه آمده :\r\n« نيايش كنان را بدان پيش خواند » ^ CENTER كه صحيح مىباشد . ","page_name":" 686 ","page_number":684},
  {"content":"\r\n\r\nخداى گيهان را هيچ نيازى به جاى و خورد و خواب و كام و ناز نيست . آنجا از روزگار نخست پرستشگاهى بوده كه در آن خداى را ياد مىكرده‌اند .\r\nپس اسكندر به سوى قادسى « 1 »  آمد « 2 »  .\r\nچون به نصر قتيب - كه فرّ و شكوه مكّه به دو بود - از آمدن اسكندر آگهى رسيد ، با سران نبرده و سواران و نيزه‌وران دلاور به پيشواز او رفت . بىدرنگ از مكّه سوارى به نزد اسكندر شتافت و او را گفت كه : بدان كه اين نامدارى كه از راه بيآمده ، نبيرهء اسماعيل نيك اختر - پسر ابراهيم پيغمبر [ ع 
  ] - است . چون نصر به پيش او آمد ، او را بنواخت و پايگاه بزرگى برايش بساخت . نصر از ديدن اسكندر شاد گشت و نژاد خود را به دو بگفت و همهء رازها را بر او بگشود .\r\nاسكندر كه چنين ديد ، به دو گفت : اى مهتر پاك دل و راستگوى ، برگوى كه در اين دودمان شما بجز تو چه كسى مهتر و پسنديده و بهروز است ؟ نصر گفت : اى شاه گيتىستان ، بدان كه بجز من ، خزاعه مهتر اين جايگاه است . چون اسماعيل از اين گيتى درگذشت ، قحطان با سپاه نيرومند و شمشيرزنى از دشت بيآمد و با بيدادگرى ، يمن را بگرفت . بىگناهان بسيارى از ما كشته شدند و روزگار دودمان ما برگشت . ليك پروردگار گيهان آفرين اين كار او را نپسنديد و روزگار او نيز تيره شد . چون قحطان درگذشت ، خزاعه با رنج و بيداد و بىهيچ ترس و باكى بيآمد و اكنون حرم و يمن\r\n\r\n","description":"","footnote":" ( 1 ) - قادسيه در حاشيهء باديه و پنج فرسنگى كوفه ، اولين منزلگاه كاروانهاى مكه و معروف به قادسيهء فرات بوده و نبايد با قادسيهء دجله اشتباه گرفته شود . ر . ك . لسترنج ، جغرافياى تاريخى سرزمينهاى خلافت شرقى ، ص 82 جيهانى ، اشكال العالم ، ص 98 مقدسى ، احسن التقاسيم ، ج 1 ، ص 41 .  ( 2 ) در نسخهء ژول مُل ، ص 1435 ، بيت 667 آمده :\r\nپس آمد سكندر سوى قادسى * جهانگير تا جهرم پارسى\r\nمعنى مصراع دوم دانسته نشد . در نسخهء مسكو ، ج 7 ، ص 41 در نسخهء بدل زيرنويس بجاى جهرم « كهرم » آمده . به دليل دانسته نشدن مفهوم اصلى از آوردن مصراع دوم خوددارى شد . ","page_name":" 687 ","page_number":685},
  {"content":"\r\n\r\nيك سره در دست اوست و بر درياى مصر « 1 »  نيز چيره است . اينك خزاعه سر از راه يزدان بپيچيده و دادگرى و نيكى را فراموش كرده و همه‌جا را در چنگ خود گرفته است . دل نژاد اسماعيل ازو پر از خون است .\r\nچون اسكندر اين سخنان را از نصر بشنيد ، هر كسى را كه از نژاد خزاعه بديد ، بكشت و با خِرد و مردان شمشيرزن خود حجاز و يمن را از ايشان بگرفت . آنگاه نژاد اسماعيل و هر كسى را كه سزاوار بزرگى بود ، بركشيد . سپس خودش پياده به خانهء خدا آمد و اسماعيليان ازو شادكام شدند . در هر گامى كه اسكندر قيصر برمىداشت ، گنجور او دينار بر زمين مىريخت . چون از آنجا بازگشت و به درگاه كاخ آمد ، دينار بسيارى هم به نصر ببخشيد . و بدين سان همهء تهيدستان و كشاورزان ، ازو توانگر شدند .\r\nسپاه كشيدن اسكندر سوى مصر\r\nآنگاه اسكندر شاه سپاه خود را از آنجا براند و به جدّه آمد و فراوان در آنجا بمانْد .\r\nپس به همهء سپاهيان بفرمود تا كشتى و ناوچه‌هاى بسيارى بسازند . سپس اسكندر شاه با آن سپاهيان راهجوى از جدّه به سوى مصر روى نهاد . شاه مصر در آن هنگام قبطون « 2 »  بود كه مىپنداشت سپاه بسيارى دارد . چون قبطون بشنيد كه اسكندر شاه با آن پيروزى و خودنمايى از راه حرم بيآمده ، با سپاه فراوان و بَرده و هميان و تاج و تخت به پيشواز او رفت . اسكندر از ديدار او شاد شد و ديگر همهء آنچه كه دشمنان گفته بودند ، همچون باد گشت . اسكندر شاه يك سال در مصر بمانْد\r\n\r\n","description":"","footnote":" ( 1 ) - درياى مصر كه آن را بحيرهء تنيس خوانند ، به درياى روم پيوسته است و رود نيل در آن مىريزد . حدود العالم ، ص 102 .  ( 2 ) - اين نام به صورت قبطون نيز ضبط شده است . ","page_name":" 688 ","page_number":686},
  {"content":"\r\n\r\nتا خود و سپاهيانش برآسايند « 1 »  .\r\nدر آن هنگام در اندلس « 2 »  زنى خردمند و بخشنده و بهروز و نامور به نام قيدافه « 3 »  شهريار بود كه سپاهيان بيشمارى نيز داشت . قيدافه از ميان سپاهيانش سوارى را كه بتواند درست مانند چهرهء آدمى بنگارد ، بجست و به دو گفت : به سوى اسكندر برو و از ما و سرزمينمان هيچ نامى مبر . گفتار و ديدار و جايگاه نشست او را همچنان كه هست ، به ژرفى بنگر و چهر و رنگ و بالا و سراپاى او را بنگار . نگارنده كه سخنان قيدافه را بشنيد ، كمر به فرمان آن مهتر ببست و بر اسپ سوار شد و شتابان از اندلس به مصر و به نزد قيصر اسكندر ارجمند بيآمد . پس كاغذ و پرگار چينى بيآورد و اسكندر را همچنان كه بر تخت يا سوار بر اسپ بديد ، بنگاريد و زود از آنجا بازگشت . چون قيدافه چهرهء اسكندر را بديد ، اندوهگين گشت و گفت : همانا كه اين مرد با انديشهء پاك و رزم خود گيتى را به زير پاى خواهد كوبيد و هر كه به جنگ او بشتابد ، روزگارش بسر خواهد آمد .\r\nاز سوى ديگر ، اسكندر از قبطون پرسيد كه : آيا چه كسى در گيتى همتاى قيدافه است ؟ قبطون به دو گفت : اى شهريار ، بدان كه هيچ نامدارى در گيتى همچون او نيست . شمار سپاهيانش را هيچكس نمىداند ، مگر اين كه كراسه‌هاى بسيارى را بازجويد . در گنج و بزرگى و شايستگى و آهستگى و خِرد و گفتار ، هيچ‌كس را همانند او در اين روزگار نبينى . شارستانى از سنگ برآورده كه پلنگ نيز توان گرفتن آن را\r\n\r\n","description":"","footnote":" ( 1 ) - ر . ك . اسكندرنامه ( كاليستنس دروغين ) ، ص 143 - 132 طرسوسى ، داراب نامه ، ج 2 ، ص 575 - 523 .  ( 2 ) - اندلس از واژهء اسپانيولى  Andalaucia  گرفته شده و آن ناحيه‌اى است از اسپانيا كه وادى الكوير آن را مشروب مىسازد و جبال سيرامرنا و سيرانوادا آن را پوشيده و شامل هشت ايالت است و چون عرب به هنگام حمله به اسپانيا نخست بر اين ناحيه دست يافت ، نام آن را به تمام اسپانيا داد . برهان قاطع ، ماده اندلس ، حواشى معين .  ( 3 ) اين نام را به صورتهاى قِيذافه ، قِنداقه و قيدانه نيز ضبط كرده‌اند . ر . ك . اسكندرنامه ( كاليستنس دروغين ) ، ص 192 دينورى ، الاخبار الطوال ، ص 60 ثعالبى ، تاريخ غررالسير ، ص 249 . در اسكندر نامه ( كاليستنس دروغين ) ، ص 143 قيدافه حاكم اندلس ، دختر همين پادشاه مصر دانسته شده است . برخى نيز او را همان كيدپا يا نوشابه ملكهء بردع ( در اران ) دانسته‌اند . ر . ك . برهان قاطع ، ماده قيدافه ، حواشى معين . ","page_name":" 689 ","page_number":687},
  {"content":"\r\n\r\nندارد . بالا و پهنايش هر يك چهار پرسنگ است . گنجهاى قيدافه را نيز هيچ اندازه‌اى نباشد .\r\nنامهء اسكندر نزد قيدافه\r\nچون اسكندر اين سخنان را از قبطون بشنيد ، بفرمود تا دبيرى به پيش او آيد .\r\nپس از سوى شاهنشاه اسكندر شهرگير نامه‌اى بر پرند به نزد قيدافهء هوشمند - كه نامش در بزرگى بلند گشته - نوشتند . نخست بر خداوند مهر ، آن فروزندهء ماه و آسمان آفرين كرد . آنگاه گفت : بدان كه خداوند بخشندهء دادگر و راست هر كسى را كه مىخواهد ، فزونى مىبخشد . ليك ما با تندى جنگ با تو را نجستيم و به اين بزرگى و سنگينى تو گرويديم . پس اگر آنگاه كه اين نامه را به نزد تو آورند ، انديشهء تاريكت درخشان شود و بدانى كه تو را توان پايدارى در برابر ما نيست و باژ و ساو به نزد ما بفرستى ، اين كار نشان خردمندى و پيش بينى و توانايى و پاك كيشى تو خواهد بود . ليك اگر اندكى از اين كار سر بپيچى ، سرنوشت را خواهى ديد . پس چون از آنچه كه با دارا و فور كرده‌ام ، پند مگيرى ، ديگر نياز به هيچ آموزگارى نخواهى داشت . آنگاه چون نامه خشك شد ، مُهرى از مشك بر آن نهادند و به فرمان آن شاه نامبردار ، فرستاده‌اى تگاور آن را برداشت و روان شد .\r\nچون قيدافه آن نامهء اسكندر را بخواند ، از گفتار او در شگفتى بماند . پس در پاسخ نامه نخست بر يزدان دادگرى كه زمين را بگسترانيد آفرين بكرد و گفت : آفرين بر آن پروردگارى كه چرخ گردان را برپاى داشت و بد و نيك را در آن جاى بداد و تو را بر فور هند و دارا و آن نامداران سند پيروز بساخت . اينك تو از براى پيروزى بر آن نامداران شمشيركش ، سرخوش گشته‌اى و افسر پيروزى بر سر نهاده‌اى و مرا با ايشان برابر مىكنى . ليك بدان كه فرّ و بزرگى و سپاه و گنج شاهنشاهى من فزونتر از آن است كه من از قيصرى فرمان ببرم و از بيم دادن او بر خود بترسم و پيچان بشوم . بر\r\n\r\n","description":"","footnote":"","page_name":" 690 ","page_number":688},
  {"content":"\r\n\r\nدرگاه من هزاران هزار سپاهى است كه بر هر سد تن از ايشان شهريارى فرمانده مىباشد . اگر زيردستان خود را از هر سو بخوانم ، ديگر جايى براى نشستن در اين سرزمين نمانَد . چون سپاهيان من از اين سرزمين بيآيند ، در پيش هر يك از مهتران ايشان گنجى باشد . پس تو چرا اين همه سخنان گزافه مىگويى ؟ همانا كه از براى كار دارا است كه اين چنين لافزن گشته‌اى . آنگاه بر آن نامه مُهر زرّين بنهاد و آن را با فرستاده‌اى همچون باد روان ساخت .\r\nگرفتار شدن پسر قيدافه به دست روميان\r\nچون اسكندر آن نامهء قيدافه را بخواند ، ناى رويين بزد و سپاه را براند . يك ماه در آن راه بود . چون با سپاهيانش به سرزمين او رسيد ، پادشاهى با سپاه و گنج بسيار به نام فريان بود كه شارستانى با جنگ افزار فراوان داشت كه سر باروى آن به آسمان برافراشته شده بود . اسكندر سپاه خود را به پيش آن بارو آورد . آنگاه بفرمود تا جاثليقان ، گردونه و بلكن « 1 »  بيآورند . و بدين سان اسكندر در يك هفته آن باروى بلند را بگرفت و سپاه ارجمندش به درون شهر رفتند . چون اسكندر به درون آن شهر آمد ، بفرمود تا خون هيچكس را نريزند . در آن شهر ، پسر قيدافه داماد فريان بود .\r\nفريان دختر ارجمندش را به دو داده بود و از براى قيدافه پايگاهش بلند گشته بود . نام آن داماد - كه فريان دل و چشم و گوش خود را به دو داده بود - قيدروش بود . در آنجا مردى به نام شهرگير بود كه آن زن و شوهر به دستش در بند آمده بودند . اسكندر بدانست كه آن مرد چه كسى است و آهنگ آن كرد كه درمان آن كار را بسازد . پس به دستورش كه مردى خردمند و سگالشگر به نام بيطقون بود ، بفرمود تا به پيش او برود . آنگاه اسكندر تاج و تخت خود را به دو داد و او را گفت كه : آن پَيوگ را به پيش\r\n\r\n","description":"","footnote":" ( 1 ) - بلكن به پارسى به معناى منجنيق است . ","page_name":" 691 ","page_number":689},
  {"content":"\r\n\r\nتو مىآورند . تو به آيين شاهان بر تخت كيان بنشين و چون من به پيش تو آيم و تو را اسكندر پسر فيليپوس بخوانم ، به يك سپاهى خشمگين بفرماى تا گردن قيدروش را ببُرد . ليك در همان هنگام من به خواهشگرى نزد تو مىآيم و در پيش تو بسيار كهترى مىنمايم . تو نيز بدور از انجمن نشستنگاهى بساز و چون من بسيار خواهش كنم ، او را به من ببخش . مرد دستور از شنيدن آن سخنان اسكندر دردمند گشت و ندانست كه اسكندر چه چيزى در نهان دارد . آنگاه اسكندر - آن شاه گيتى - به دو گفت : بدان كه اين كار بايد نهان بماند . پس مرا همچون فرستادگان به پيش خود بخوان و چندى در بارهء قيدافه سخن بران و سپس مرا با شادى به همراه ده سوار ديگر بفرست و به من بگو كه : زود برو و پاسخ اين نامه را بيآور . بيطقون كه چنين شنيد ، به اسكندر گفت : به فرمان تو همچنين كنم .\r\nپگاه چون خورشيد دشنهء خود را بركشيد و شب تيره از بيم او ناپديد گشت .\r\nبيطقون با رخسارى پر از شرم و دلى پر از خون بر تخت بنشست و اسكندر نيز كمربسته و با چاره‌گرى در پيش او بايستاد . پس شهرگير جوان پسر قيدافه را كه در بند آورده بود ، گريان بيآورد و دست زن قيدافه را نيز با آن رنگ و بوى در دست گرفته بود . بيطقون كه او را بديد ، گفت : اين مرد كيست كه بايد از اين درد بگريد ؟ قيدروش كه چنين شنيد ، گفت : هوش به سر باز آور زيرا من قيدروش پسر قيدافه هستم و بجز اين دختر فريان هيچ همسرى ندارم . اكنون نيز مىرفتم تا او را به سوى خانهء خود ببرم و همچون جان خويش ازو نگاهدارى كنم . ليك اين چنين با روانى زخم خورده از بخت و تنى زخمى از تير در دست شهرگير در بند آمده‌ام . چون بيطقون سخن او را بشنيد ، سرش پر از دود و دلش پر از خون گشت و برآشفت . پس به دژخيم گفت : اين هر دو را بايد در خاك كنى . او را همچنين با زنش در بند ، با شمشير هندى گردن بزن . در همان هنگام ناگهان اسكندر بيآمد و زمين را ببوسيد و به بيطقون گفت : اى شاه قيصرنژاد ، چه مىشود اگر او را به من ببخشى تا در ميان اين انجمن سرافراز گردم ؟ چرا سر بىگناهى را از براى آن كينه مىبُرى ؟ بدان كه پروردگار\r\n\r\n","description":"","footnote":"","page_name":" 692 ","page_number":690},
  {"content":"\r\n\r\nگيهان آفرين اين كار را بر ما نپسندد . بيطقون بيدار دل كه چنين شنيد ، به دو گفت : همانا كه دو تن را از ريختن خونشان آزاد بكردى . آنگاه بيطقون زود به قيدروش گفت :\r\nسرى را كه از تنت دور مانده بود ، بازبيافتى . اكنون او را با تو به نزد مادرت مىفرستم تا از بيش و كم اين كار با او سخن گويد . پس اگر او براى من باژ و ساو بفرستد ، نيكو باشد و ديگر هيچ جنگى درنگيرد . اينك به اين دستور پاك من كه مرا به رزم يا سور راهنما مىگردد ، بنگر و تو نيز همان خوبىاى را كه او با تو بكرد ، با او بكن و بدان كه دل رادمرد بايد به پاداش بكوشد . آنگاه چون پاسخ نامهء مرا از قيدافه‌شاه بيابد ، او را به خوبى بازگردان . قيدروش كه چنين شنيد ، به بيطقون گفت : بدان كه چشم و دل و گوش خود را ازو برنخواهم داشت و او را همچون جان خود نگاه خواهم داشت زيرا كه همسر و جان خود و گيتى را ازو يافتم .\r\nرفتن اسكندر به پيامبرى سوى قيدافه\r\nآنگاه اسكندر ده تن از مردان رومى نامور را كه همگى رازدار او بودند ، چنان كه سزاوار بود ، برگزيد و به ايشان گفت : اكنون در سراسر اين راه مرا بيطقون بخوانيد . و بدين سان قيدروش روان شد و اسكندر كه چشم و گوش خود را به دو سپرده بود ، از پس او مىرفت . پس همچون آتش اسپ براندند تا اين كه به كوهى رسيدند كه سنگش از بلور و بر آن كوهسار درختان ميوه‌دار بسيارى ، از هر گونه بود . از آن كوه نيز برفتند تا به آن سرزمين رسيدند كه قيدافه‌شاه در آن بود .\r\nچون قيدافه از كار پسرش - قيدروش - آگاه شد ، از براى پسرش هوشيارانه به همراه نامداران و نيك اختران و سپاهى گران به پيشواز ايشان برفت . پسر چون روى مادر را بديد ، از اسپ پياده شد و او را آفرين بكرد . ليك قيدافه به او بفرمود تا بر اسپ سوار گردد . آنگاه همچنان كه دست او را در دست گرفته بود ، اسپ براند .\r\nقيدروش كه رنگ رخسارش ناپديد گشته بود ، از همهء آنچه كه ديده و شنيده بود با\r\n\r\n","description":"","footnote":"","page_name":" 693 ","page_number":691},
  {"content":"\r\n\r\nمادر سخن راند و به دو گفت كه چه رنجى بر شهر فريان بيآمد ديگر نه تاج و تخت برجاى ماند و نه سپاه و گنج . سپس قيدروش به مادر گفت : اينك بدان كه اين مردى كه با پيوگ من مىآيد ، كسى است كه مرا از دست اسكندر پسر فيليپوس رها ساخت . و گرنه اسكندر مىفرمود تا گردنم را بزنند و تنم را در آتش بسوزانند . اكنون هرچه او مىخواهد ، به خوبى بكن و هيچ سخنى از او را نپذيرفته مگذار .\r\nچون قيدافه اين سخن را از پسرش بشنيد ، دلش از آن درد زير و زبر شد . پس آن فرستاده را به نزد خود در ايوان خواند و او را بر تخت گرانمايگان بنشاند . آنگاه ازو بسيار بپرسيد و او را بنواخت و جايگاه بزرگى برايش بساخت . خوردنى و پوشيدنى و گستردنى بسيارى هم ، از هر گونه ، برايش بفرستاد . آن شب بگذشت . بامداد فردا اسكندر به پرسش به درگاه آن شاه آمد . پس ريدكان پرده را برداشتند و او را سوار بر اسپ به درگاه شاه آوردند . چون اسكندر ، قيدافه را بديد كه بر تخت پيلسته بنشسته و تاجى از ياكند و پيروزه بر سر نهاده است و كنيزان بسيارى در پيش او ايستاده‌اند و خود قيدافه جامهء زربافت مكّى بر تن كرده و روى آن نيز پيراهن زر و گوهربافتى بپوشيده و رخسار آن شاه به تابندگى خورشيد است و كاخش پر از ستونهاى بلور و پيرامونش كنيزانى با گردنبند و گوشواره و پاى افزارهاى « 1 »  گوهرنگار بايستاده‌اند ، شگفت‌زده گشت و پنهانى نام يزدان را فراوان بخواند . قيصر آن كاخ را چنان ديد كه ديگر روم و ايران در برابر آن به چيزى انگاشته نمىشدند . پس به پيش آن مهتر آمد و همچون چاپلوسان ، زمين را ببوسيد .\r\nقيدافه كه او را بديد ، بنواخت و ازو بسيار پرسيد و او را بنشاند « 2 »  .\r\nآنگاه چون خورشيد تابان از آسمان بگشت و ديگر هنگام بار دادن بيگانگان بگذشت ، قيدافه\r\n\r\n","description":"","footnote":" ( 1 ) - پاى افزار به پارسى به معناى كفش است .  ( 2 ) - در نسخهء ژول مُل ، ص 1442 ، بيت 828 آمده :\r\nورا ديد قيدافه بنواخت‌اش * بپرسيد بسيار و بشناخت‌اش\r\nليك در نسخهء مسكو ، ج 7 ، ص 50 در مصرع دوم بجاى « بشناخت‌اش » ، « بنشاختش » آمده كه صحيح مىباشد . چون قيدافه اندكى بعد او را بشناخت و در اين هنگام اسكندر را پس از نواختن ، نشانده است . ","page_name":" 694 ","page_number":692},
  {"content":"\r\n\r\nبفرمود تا خوان را بيآراستند و نوازنده و مِى بيآوردند . پس خوانهايى از چوب ساگ و با گل ميخهاى زرّين بر پيلسته بنهاندند و خوردنيهاى بىاندازه‌اى بيآوردند . چون خوردنيها را بخوردند ، مِى آوردند و تبوكهاى زرّين و سيمين بنهادند . پس به نام قيدافه مِى بخوردند . در هنگام مِىخوردن قيدافه - آن شاه گرانمايه - بيش از اندازه به اسكندر نگاه كرد . آنگاه به گنجور خود گفت : آن پرند درخشان را كه آن چهرهء دلپذير بر آن نگاريده شده ، همچنان كه هست به آرامى به نزد من آور و خودت به آن دست مزن . گنجور كه چنين شنيد ، آن را بيآورد و در پيش قيدافه نهاد . چون قيدافه آن را بديد ، ديگر بيش از اندازه به اسكندر نگاه كرد و آن چهره را با او يكى دانست . ديگر بدانست كه او خود قيصر و مهتر آن سپاه نامور است كه خود را بسان فرستاده‌اى درآورده و دليرانه به اينجا آمده است . پس به دو گفت : اى مرد گسترده‌كام ، بيا تا ببينم اسكندر چه پيامى داده است ؟ اسكندر به دو گفت : شاه گيتى با من در ميان بزرگان گفت كه به قيدافهء پاك دل بگوى كه در روزگار هيچ بجز راستى مجوى . به هوش باش تا سر از فرمان ما نپيچى و پيمان بيدار ما را نگاه‌دارى . ليك اگر اندكى روى از ما برتابى ، سپاه دلگسلى را به جنگت بيآورم . من از آن رو كه نشان هنرهاى تو را يافتم ، تيز به جنگ با تو نشتافتم . دانم كه خردمندى و شرم دارى و گيتى از باريك انديشى تو زينهار يافته است . اكنون اگر از باژ و ساژ دادن به ما سر نپيچى و بدانى كه تو را توان پايدارى در برابر ما نيست و سر از كژّى و كاستى بپيچى ، پس هيچ بجز خوبى و راستى نبينى . قيدافه كه اين سخنان را بشنيد ، برآشفت . ليك هيچ درمانى براى آن كار بجز خاموشى نديد . پس به دو گفت : اكنون به خانه برو و با آن مردم دلپذير بيآساى . چون فردا بيايى ، پاسخ تو را مىگويم . اسكندر كه چنين شنيد ، به سوى خانه بيآمد و سراسر آن شب را چاره‌اى مىجست .\r\nچون چراغ روشن خورشيد از كوه سر برآورد و دشت و راغ همچون ديبايى فروزان شد ، اسكندر با لبى پر از خنده و دلى سياه از اندوه به آن بارگاه آمد . سالار بار كه آن فرستاده را بديد ، ازو بپرسيد و او را به نزد شهريار برد . اسكندر همهء آن كاخ را\r\n\r\n","description":"","footnote":"","page_name":" 695 ","page_number":693},
  {"content":"\r\n\r\nپر از بيگانگان يافت . قيدافه را نشسته در سرايى بلورين بديد كه بر آن با عقيق و زبرجد و گوهرهاى شاهوار نگاريده بودند . زمينش يك سره از چوب چندن « 1 »  و داربوى « 2 »  و ستونهايش از مهرهء يمانى « 3 »  و پيروزه بود . اسكندر از ديدن فرّ و شكوه آن جايگاه فرو ماند و پيوسته مىگفت : براستى كه كسى هرگز به مانند اين سراى نشست را نخواهد ديد . پس خرامان به نزديك قيدافه‌شاه آمد . پيشگاه زرّينى بنهادند و قيدافه به دو گفت : اى بيطقون ، چرا اين چنين به كاخ خيره گشته‌اى ؟ همانا كه به مانند اين كاخ در روم نباشد ، كه اين چنين به اينجا خيره و سرگشته شده‌اى .\r\nاسكندر كه چنين شنيد ، به دو گفت : اى شهريار ، تو اين خانه را ناچيز مپندار . تو از آن رو سرت از شاهان ديگر برتر است كه اين همه گوهر در اينجا دارى . قيدافه از كار او بخنديد و از شنيدن آن گفتارش دلشاد شد . سپس كسان خود را از آنجا روانه كرد و آن فرستاده را نزديك خود بنشاند و به دو گفت : اى زادهء فيليپوس ، تو را هم بزم و رزم است و هم خوشى و سختى . اسكندر با شنيدن گفتار او از ترس زرد گشت و روانش پر از درد و رخسارش لاژوردين شد . پس به او گفت : اى مهتر خردمند ، اين گونه سخن گفتن سزاوار تو نيست . يزدان پروردگار را سپاسگزارم كه هيچ مهتر نامدارى در اينجا با من نبود تا به آن شاه گيتى از اين كار آگهى ببرد و گرنه زود جان از تنم بيرون مىساخت . من بيطقون هستم و اين چنين مرا فرزند فيليپوس مخوان . ليك قيدافه او را گفت : با گفتارت با من جنگ مكن زيرا كه تو خود اسكندر هستى . پس چون به چشم خود چهره خويش را ببينى ، ديگر از اين چاره‌گرى بيآساى و خشمگين مشو .\r\nآنگاه قيدافه آن پرندى را كه چهره‌اى دلپذير بر آن نگاريده شده بود ، بيآورد و در پيش او نهاد . براستى كه اگر اين نگار بر آن پرند اندكى مىجنبيد ، ديگر تنها خود\r\n\r\n","description":"","footnote":" ( 1 ) - چندن به پارسى به معناى چوب صندل است .  ( 2 ) - داربوى به پارسى به معناى عود است .  ( 3 ) مهرهء يمانى همان جزع است . مهره‌هاى سياه و سپيدى كه نگين انگشتر كنند و معدن آن در يمن است . فرهنگ جامع شاهنامه ، ماده جزع . ","page_name":" 696 ","page_number":694},
  {"content":"\r\n\r\nاسكندر شهريار بود . اسكندر كه چنين ديد ، لب را به دندان گزيد و ديگر برايش روز همچون شب تيره گشت و گفت : هرگز مبادا كه در گيتى كسى را دشنه‌اى در نهان نباشد . ليك قيدافه به دو گفت : بدان كه اگر اكنون در پيش من دشنه‌ات نيز با تو بود ، نه تو را آن نيرو بود و نه اينجا جاى نبرد و يا راه گريز بود . اسكندر كه چنين شنيد ، گفت :\r\nبدان كه هر كسى از بزرگان كه خواستار گيتى نباشد ، نبايد كه از راه گزند سر بپيچد زيرا كسى كه بددل شود ، در گيتى بلند نگردد . اگر اكنون جنگ افزارم با من بود ، همهء خانه همچون دريايى از خون مىگشت . اگر جگرگاه خود را نيز مىدريدم ، تو را مىكشتم .\r\nپند دادن قيدافه ، اسكندر را\r\nقيدافه از آن كار اسكندر و از آن مردانگى و گفتار تندش بخنديد و به دو گفت : اى شاه شيرفش ، با مردانگى سر از فرمان يزدان مپيچ « 1 »  بدان كه نه فور هند و نه دارا پسر داراب و پهلوانان سند از فرّ تو كشته نشدند . اين روزگار بود كه از آن بزرگان برگشت و بهرهء تو از اختر بيش از ايشان بود . ليك تو اين چنين با مردانگى خود گستاخ گشتى كه مهتر زمان و زمين شدى . ولى همهء نيكوييها را از يزدان بشناس و تا زنده باشى ، او را سپاسگزار باش . تو گفتى كه در گيتى ، دانش از آن من است . ليك من اين گفتار تو را راست نمىبينم . دانش تو چه ارزشى خواهد داشت ، چون اين گونه خودت به دَم اژدها بيآيى به روزگار جوانى براى خود نساجامه بدوزى و خود را بسان فرستاده‌اى درآورى ؟ ولى بدان كه مرا آيين خون ريختن و بيهوده با بزرگان\r\n\r\n","description":"","footnote":" ( 1 ) - در نسخهء ژول مُل ، ص 1444 ، بيت 888 آمده :\r\nبه دو گفت كاى خسرو شيرفش * به مردى مگردان سر خويش كش\r\nليك در نسخهء مسكو ، ج 7 ، ص 53 در نسخه بدل زيرنويس ، مصراع دوم بدين گونه آمده :\r\n« به مردى سر از حكم يزدان مكش » ^ CENTER كه صحيح مىباشد . ","page_name":" 697 ","page_number":695},
  {"content":"\r\n\r\nدر آويختن نيست . آگاه باش كه چون شاهى به كارى توانا باشد و با آن همه باز هم بخشايش آورَد ، دانا خواهد بود . بدان كه هر كه خون شاهى را بريزد ، سرانجام جايگاهش در آتش خواهد بود و بس . پس تو در زينهار باش و با شادى برو و چون از اينجا برفتى كار نويى برساز تا از اين پس ديگر به پيامبرى نيآيى زيرا كه خاك نيز مىداند كه تو اسكندر هستى . من هيچيك از گردنكشان را نمىشناسم كه نشان چهرهء ايشان را نداشته باشم . چهرهء همهء ايشان را بر پرند برايم نگاريده‌اند و آنگاه از اخترشناسان پرسيده‌ام كه آيا مرا از ايشان زينهار خواهد بود يا هراس . اينك تا هنگامى كه در اينجا باشى ، تو را باز هم بيطقون مىخوانم و از آن رو دور از خود مىنشانمت تا كسى راز تو را نداند و نام و آوازت را نشنود . سپس تو را با نيكويى به جاى خودت مىفرستم . ليك تو بايد كه خردمند باشى و پيمان ببندى كه هرگز به فرزند و خويشان و شهر من بدانديش نگردى و مرا همتاى خود بخوانى .\r\nاسكندر كه چنين شنيد ، شاد گشت و از اندوه و انديشهء كشته شدن « 1 »  آزاد شد . پس به دادار دارنده و به كيش مسيح « 2 »  و به تيغ نبرد سوگند خورد كه : تا هنگامى كه اين سرزمين و فرزند تو و بزرگانى كه خويش تو هستند ، برجاى باشند ، هيچ بجز خوبى و راستى نكنم و هرگز به كژّى و كاستى نيانديشم . چون اسكندر سوگند بخورد ، قيدافه به دو گفت : اين پند را نبايد از تو نهان سازم . بدان كه فرزند ديگر من - طينوش - به دانش و پند من بسيار نمىانديشد و خيره‌سر است و داماد فور مىباشد .\r\nپس نبايد كه از نزديك و دور بداند كه تو اسكندر هستى زيرا او از براى\r\n\r\n","description":"","footnote":" ( 1 ) - در نسخهء ژول مُل ، ص 1445 ، بيت 910 آمده :\r\nسكندر شنيد اين سخن شاد گشت * ز تيمار و برگشتن آزاد گشت\r\nليك در نسخهء مسكو ، ج 7 ، ص 54 مصرع دوم بدين گونه آمده :\r\n« ز تيمار و ز كشتن آزاد شد » ^ CENTER كه البته ضبط اخير صحيح است .  ( 2 ) - در اينجا همچون موارد ديگرى در جايى كه حكيم فردوسى از دوره‌هاى پيش از حضرت مسيح ( ع ) صحبت به ميان مىآورد ، نام او را مىبرد . ","page_name":" 698 ","page_number":696},
  {"content":"\r\n\r\nكين فور بر تو بتازد و با جنگ خود ، آسمان را بر زمين آورَد . ليك اكنون با شادى و خرّمى به ايوان برو و هيچ به اندوه گيتى ميانديش .\r\nچاره نمودن اسكندر با طينوش\r\nاسكندر كه ديگر از آن شاه دانش‌پژوه رها شده بود « 1 »  ، با دلى همچون كوه ، برفت و آن شب را بگذرانيد . بامداد از ايوان به نزديك آن شاه آمد . قيدافهء سپهدار در خان پيلسته نشسته بود و همه گرداگردش رده بركشيده بودند « 2 »  .\r\nآن كاخ را با مهره‌هاى يمانى و زر و گوهر بيآراسته بودند . دو فرزند شايستهء قيدافه - طينوش اسپ‌افكن و قيدروش - نيز در پيش قيدافه به گفتارش گوش نهاده بودند . پس پسر كهتر به مادر گفت : اى شاه نيك اختر و دادگر ، چنان كن كه بيطقون از نزد تو با شادى و خشنودى بازگردد و كسى او را در راه نيآزارد و يا از دشمنان نشمارد . زير او كسى است كه جان پاك مرا زنده ساخت . مادر كه چنين شنيد ، به دو گفت : همچنين كنم و او را بسيار بزرگى كنم . آنگاه آن شاه نامور به اسكندر گفت : اكنون نهان را آشكار كن و برگوى كه چه مىخواهى و اسكندر چه انديشه‌اى دارد ؟ اسكندر به دو گفت : اى سرفراز ، ديگر بودن من در نزد تو به درازا كشيد . اسكندر به من گفت به سرزمين او برو و باژ آنها را\r\n\r\n","description":"","footnote":" ( 1 ) - در نسخه ژول مُل ، ص 1445 ، بيت 920 آمده :\r\nسكندر بيامد بدل همچو كوه * كه انديشد از مرگ دانش پژوه\r\nليك در نسخهء مسكو ، ج 7 ، ص 55 آمده :\r\nسكندر بيامد دلى همچو كوه * رها گشته از شاه دانش پژوه\r\nكه ضبط اخير صحيح مىباشد .  ( 2 ) - در نسخهء ژول مُل ، ص 1446 ، بيت 923 آمده :\r\nسپهدار در خان بيارسته بود * همه گرد بر گرد او دسته بود\r\nليك در نسخهء مسكو ، ج 7 ، ص 55 آمده :\r\nسپهدار در خان پيلسته بود * همه گرد بر گرد او رسته بود\r\nكه ضبط مسكو صحيح مىباشد . ","page_name":" 699 ","page_number":697},
  {"content":"\r\n\r\nبخواه و بدان كه اگر در آنجا بسيار درنگ كنى ، سپاهيان خود را خواهم آورد و ديگر نه كشور و تخت و تاج براى او خواهم گذاشت و نه روزگار و شادى و فرّ و بخت .\r\nچون طينوش آن گفتار اسكندر را بشنيد ، همچون باد دمان از جاى بجست و به دو گفت : اى ناكس بىخرد ، همانا كه تو را از مردمان نمىشمارند . آيا نمىدانى كه در نزد چه كسى نشسته‌اى ؟ پس در پيش شاه منشين و نيروى خود را منماى . سرت پر از تيزى و برترى است . ليك به من نمىگويى كه شاه تو چه كسى است . اگر فرّ اين شاه نامدار نمىبود ، سرت را همچون ترنجى از تن جدا مىساختم . من همين امشب از درد فور ، سر تو را از تنت جدا مىسازم و آن را به سپاهيان خواهم نمود . مادرش كه چنين شنيد ، بانگى بر او زد كه سر جنگاورش آسيمه‌تر گشت . قيدافه بفرمود كه : او را از پيش من بيرون كنيد و به دشت بفرستيد . سپس پنهانى به اسكندر گفت : نبايد كه طينوش بىدانش و ديوساز ، نهانى چاره‌اى بسازد و تو را گزندى برساند . تو خودت دانش‌پژوه و خردمندى . پس بنگر تا چه بايد كرد . اسكندر كه چنين شنيد ، به دو گفت : روا باشد كه تو طينوش را به نزد خود بازبخوانى . پس قيدافه‌شاه ، فرزند را به نزد خود بخواند و او را بر آن بارگاه نامور بنشاند . آنگاه اسكندر به او گفت : اى نامدار ، اگر كام دل مىجويى ، آرام باش . بدان كه من از براى اين كار تو ، از تو كينه‌اى به دل نگيرم و هر آنچه گويى ، بپذيرم . اين نژندى من از اسكندر است كه خودش شاد و با تخت و تاج است ، ليك مرا بدين سان فرستاده تا از هر نامورى باژ بخواهم و هر بدى كه از دشمن بخواهد برسد ، بر من آيد . ولى من اكنون انديشهء نيكويى بسازم .\r\nپس مرا بگوى كه اگر من دست اسكندر را در دست گيرم و او را به نزد تو به اين جايگاه نشست تو بيآورم ، چنان كه هيچ سپاه و شمشير و تخت و تاجى نيز با او نباشد ، تو از اين پادشاهى به من چه خواهى داد ؟ چون طينوش اين سخن را بشنيد ، گفت : نبايد اين سخن كه شنيدم ، كهن گردد .\r\nاگر آنچه را كه گفتى ، بجاى آورى و بكوشى و چارهء نيكى بسازى ، من هر آنچه از گنج و هميان و اسپ و مردان شاهدوست باشد ، به تو ببخشم و از تو سپاسگزار باشم .\r\n\r\n","description":"","footnote":"","page_name":" 700 ","page_number":698},
  {"content":"\r\n\r\nخودت نيز از آن پس دستور نيك و گنجور من در اين سرزمين خواهى بود . اسكندر كه چنين شنيد ، از جاى خود برخاست و از براى آن پيمان ، دست او را در دست گرفت . آنگاه طينوش ازو پرسيد كه : آيا اين كار را چگونه و با چه افسونى مىكنى ؟ اسكندر گفت : بدان كه چون از پيش قيدافه‌شاه بازگردم ، تو بايد با من به آن راه بيآيى و هزار سوار نامدار و شايستهء كارزار نيز با خود بيآورى . در آن راه ، در جايى بيشه‌اى ديده‌ام . تو را با سپاهيانت در آنجا به نخيز « 1 »  مىنشانم و خودم از پيش تو به نزد اسكندر مىروم و روان بدانديش او را مىبينم و او را مىگويم كه قيدافه چندان چيز برايت فرستاده كه ديگر به هيچ چيزى نخواهى انديشيد . ليك فرستادهء قيدافه مىگويد كه من را در ميان سپاهيان ياراى آمدن به پيش اسكندر شاه نيست . پس اگر او روا بداند با موبدان و خردمندانش به پيش طينوش بيآيد و چون او را ببيند ، آن خواسته‌ها و گنجهاى آراستهء گوناگون را بپذيرد . و من به اسكندر مىگويم كه چون طينوش تو را بىسپاهيانت ببيند ، ديگر به نزدت خواهد آمد . اگر هم بخواهد بازگردد ، راه برايش گشاده خواهد بود . [ اينك تو اى طينوش بدان كه 
  ] چون اسكندر آن گفتار چرب مرا بشنود ، ديگر به فريب من نيانديشد و به زير آن سايهء درخت بيآيد تا آن تاج و تخت و خواسته‌ها را بيابد . آنگاه تو سپاهيان جنگى خود را به گِرد او بيآور و با كشتن او ديگر آرام بگير . با اين كار تو كامروا خواهى گشت و كيفر من نيز داده خواهد شد و ديگر كسى از آن پس دشمن تو نخواهد بود . چون اسكندر را به چنگ آورى ، ديگر من از آن تو خواهم بود و اگر بفرمايى ، پاسبانت خواهم شد . ليك بدان كه آن هنگام كار من از پيش خواهد رفت كه تو خواسته و كنيز و اسپان آراستهء بسيارى بدينجا آورى . چون طينوش اين سخن را ازو بشنيد ، شاد گشت و همچون سرو آزادى شد . پس گفت : اميد آن دارم كه روز سپيد بر او تيره گردد و از براى آن خونهاى دارا پسر داراب و پهلوانان سند و فور دلير - آن سرافراز هند - كه در گيتى بريخت ، ناگهان\r\n\r\n","description":"","footnote":" ( 1 ) - نخيز به پارسى به معناى كمين است . ","page_name":" 701 ","page_number":699},
  {"content":"\r\n\r\nبه دام من افتد . چون قيدافه گفتار اسكندر را بشنيد و با چشم دل ، آن چارهء او را بديد ، به زير لب بخنديد . سپس اسكندر پر از انديشه از نزد او برفت .\r\nپيمان اسكندر با قيدافه و بازگشتن او\r\nاسكندر سراسر آن شب ديرياز را به چاره‌جويى پرداخت . چون روز فرا رسيد و خورشيد درفش زرّين خود را بر فراز خاك برافراخت و آن پرنيان بنفش شب نگونسار گشت ، اسكندر به نزديك قيدافه شاه آمد . پس چنان كه آيين بود ، ريدكى برفت و او را در آن بارگاه فرود آورد . سپس آنجا را از بيگانه تهى كردند و آن فرستاده را به پيش شاه بردند . چون اسكندر ، قيدافه را بر تخت بديد ، گفت : اورمزد با خِرد تو يار بادا . سوگند به كيش مسيحا و گفتار راست و پروردگار دانايى كه بر زبانم گواه است و سوگند به آيين و كيش چليپاى بزرگ و به جان و سر شهريار سترگ و به زنّار شمّاس و روح القدس كه از اين پس سرزمين اندلس مرا به خود نبيند و نه سپاهى براى جنگ بدانجا فرستم ، نه هيچگونه فريبى به كار ببرم و نه به فرزند پاك تو بد كنم و يا به بد فرمان دهم . با جان خود بر تو راستكار باشم و هرگز بر تو بىمِهرى نجويم .\r\nكسى كه نيكخواه تو باشد ، همچون برادر من خواهد بود و اين تخت تو براى من بجاى چليپاست .\r\nچون قيدافه به آن سوگند اسكندر و آن دل و زبان راست او نگاه كرد ، در سراسر آن كاخ زيرگاه‌هاى زرّين بنهاد و آنجا را با آرايش چينى بيآراست . سپس بزرگان و نيك اختران را فراخواند و همهء آنها را بر آن زيرگاه‌هاى زرّين بنشاند . پس از آن ، دو فرزند گرامى و خويشان خود را بيآورد و گفت : سزاوار باشد كه در اين سراى سپنجى اين همه در رنج نباشيم . نبايد بهرهء من از گردش روزگار ، كينه و كارزار گردد . اسكندر از جنگ سير نخواهد شد و اگر آسمان را هم به زير آورَد ، از براى گنج ، جنگ با ما را خواهان است . ليك همهء گنجهاى گيتى نيز به رنج نيارزد . من بر آن هستم كه با او\r\n\r\n","description":"","footnote":"","page_name":" 702 ","page_number":700},
  {"content":"\r\n\r\nجنگ نسازم و كار را بر اين پادشاهى تنگ نگردانم . پس او را پاسخ پندمندى مىدهيم و اگر پس از آن پند من باز هم جنگ بجويد ، ديگر چنان با سپاهيانم به جنگ او خواهم رفت كه آسمان و ماه نيز بر او بخشايش آورند . بدانيد كه اين آزمايش زيانى نخواهد داشت . باشد كه دوستى در ميان بماند . اكنون در اين كار چه مىگوييد ؟ همهء آن بزرگان سر برافراختند و در پاسخ آن پادشاه گفتند : اى شاه دادگر و راد ، براستى كه كسى مهترى چون تو به ياد ندارد . تنها آن چيزى را مىگويى كه بهتر باشد . خوشا كسى كه مهترى چون تو داشته باشد . اگر آن پادشاه دوست تو گردد ، پس اين همان چيزى است كه مردم پارسا مىخواهند . همهء گنجها در برابر رنج تو ارزشى ندارد ، اگر كه كسى چون اسكندر كه از روم بيآيد و با شمشير خود روى زمين را همچون دريا بسازد ، از درگاه تو با گرفتن چيزهايى بازگردد . براستى كه همهء چيزهاى گيتى به پشيزى نمىارزند . ما نيز هيچ راهى بجز آشتى نمىبينيم زيرا كه مردم جنگجوى ، و الا نيستند .\r\nچون قيدافه گفتار آن خردمندان و موبدان « 1 »  پسنديده و پاك دل را بشنيد ، در گنج بگشود و تاج پدر خود را با دستبند و گردنبند زر بيآورد . تاجى بود كه در آن سرزمين هيچكس را توان سنجيدن ارزش گوهرهاى آن نبود . پس قيدافه به آن فرستاده گفت :\r\nاين را ارزشى نباشد و هر كه بجز او آن را بدارد ، ناروا باشد . چون اسكندر را سزاوار اين تاج بزرگان ديدم ، او را بر فرزند پر مايهء خود نيز برگزيدم . قيدافه را تختى بود كه هفتاد پاره بود و همه را با چاره‌هايى در هم بافته و سرشان را برگردانده بودند و سر پايه‌هايش همچون سر اژدها بود و كسى ارزش گوهرهاى آن را نمىدانست . در آن چهارسد گوهر شاهوار و چهارسد ياكند سرخ - كه سنگينى هر يك چهل و هشت نخود « 2 »  و به رنگ دانهء انار بود - و چهارسد پاره زمرّد به سبزى رنگين كمان به كار رفته بود . قيدافه كه زنى همچون كوههء دريا بود ، دلى به بخشندگى دريا داشت . پس آن\r\n\r\n","description":"","footnote":" ( 1 ) - موبد در اينجا به معناى حقيقى كلمه نيست و مراد روحانيون اندلس بوده است .  ( 2 ) - 48 نخود برابر با 2 مثقال است . ","page_name":" 703 ","page_number":701},
  {"content":"\r\n\r\nتخت را بيآورد . آنگاه پانسد پاره دندان پيل « 1 »  ، هر يك به درازى يك كُروه و چهارسد پوست پلنگ بربرى و هزار چرم رنگين و پر نگار گوزن و سد سگ تيز شكارى - كه پيش از آن كه تير به آهو برسد ، آنها به آهو مىرسيدند - و دويست گاوميش - كه ريدكان آنها را پيش مىراندند - و چهارسد تخت از چوب آبنوس با ديبا و خز بر روى آنها و چهار تخت از چوب داربوى تر و سد اسپ گرانمايهء آراسته را از ايوان ببردند .\r\nسپس بفرمود تا هزار تيغ هندى و دشنه و جوشن كارزار و هزار و دويست كلاهخود بيآورند . پس به گنجور فرمود : اكنون ديگر درنگ مكن و همهء اينها را بر بيطقون بشمار و به او بگوى كه پگاه آماده گردد .\r\nچون سپيده درفش خود را برآورد و روى آسمان بنفش به سپيدى كافور گشت و زمين ، تازه و كوه به زردى سندروس شد ، آواى كوس از درگاه برخاست . پس اسكندر بر اسپ سوار گشت تا دستور بازگشت بگيرد . از سوى ديگر چون طينوش جنگى سپاهيان خود را برنشاند ، از ميدان به درگاه قيدافه آمد و او را پدرود بكرد . و بدين سان ايستگاه به ايستگاه براند تا به آن رزمگاه - كه لشگرگاه اسكندر شاه نامور و نيك اختر بود - رسيد . اسكندر در آن بيشه كه در آن آب روان و چندين درخت بود ، فرود آمد و به طينوش گفت : در اينجا آرام گير و چون آسوده گشتى ، جام مِى در دست بگير تا من بروم و آنچه را گفتم بجاى آورم .\r\nچون اسكندر به سراپردهء خود بازگشت ، همهء سپاهيانش به پيش او رفتند و به شادى خروشيدند و كلاه كيانى او را بپيراستند . زيرا تا كنون سپاهيانش از بازگشت او نااميد گشته بودند و كسى نمىدانست كه روى او را بار ديگر مىبيند . پس همگى با زبانهايى پر از آفرين در پيش او سر بر زمين نهادند . اسكندر شهريار هزار تن از آن نامداران رومى را از ميان سپاه برگزيد . پس آن پهلوانان پرخاش جوى و زره دار با گرز گاوسار در دست با او برفتند و با جنگ افزارشان پيرامون آن بيشه رده بركشيدند .\r\n\r\n","description":"","footnote":" ( 1 ) - مراد از دندان فيل ، همان عاج فيل است ، ليك در اصل عاج فيل با دندان آن تفاوت دارد . ","page_name":" 704 ","page_number":702},
  {"content":"\r\n\r\nآنگاه اسكندر برخروشيد كه : اى مرد تيز ، آيا آهنگ جنگ دارى يا گريز ؟ طينوش كه چنين ديد ، ناگهان برجاى خود بلرزيد و از آن دانش خود پشيمان گشت . پس به دو گفت : اى شاه برترمنش ، اگر ستايش را بر سرزنش بگزينى ، بهتر باشد . بدان كه پيمان تو با مادرم چنين نبود . آيا نگفتى كه از راستى نخواهم گذشت ؟ پس با خويش من - قيدروش - نيز بزرگى كن و براى راستى بكوش . اسكندر كه چنين شنيد ، به دو گفت :\r\nاى شهريار ، چرا اين چنين سست گشته‌اى ؟ تو در زينهار من هستى . پس ترسى به دل راه مده و بدان كه هيچكسى از دودمان شما از سوى من آزارى نخواهد ديد . من از پيمان با قيدافه سر نخواهم پيچيد زيرا كه شاه پيمان شكن ، نيكو نباشد . طينوش كه چنين شنيد ، زود از اسپ پياده گشت و زمين را ببوسيد و زارى نمود . اسكندر شاه دست او را در دست گرفت و به همان گونه كه او بگفت ، با او پيمان ببست . آنگاه به دو گفت : ديگر ميانديش و آرامش گزين چرا كه من هيچ كينه‌اى از تو به دل ندارم .\r\nآنگاه كه مادرت بر تخت زرّين بنشست ، من دست تو را در دست گرفتم و گفتم كه من دست اسكندر - آن شاه زمين - را به همينگونه در دست تو خواهم نهاد . اينك امروز پيمان من با تو به پايان رسيد . همانا كه گفتار خام بر شاه سزاوار نباشد . اسكندر من هستم و آن هنگام نيز من بودم كه به خوبى براى تو آن داستانها را زدم . در آن روز نيز قيدافه آگاه بود كه اين دست اسكندر شاه است كه در دست توست . آنگاه قيصر اسكندر به ريدكى گفت : به زير اين درختان گل افشان ، تختى را بيآراى . پس بفرمود تا خوان بيآراستند و نوازنده و مِى بيآوردند . سپس جامه‌هاى خسروانى رومى و چينى و پهلوى به همراه سيم و زر و كلاه و كمر به او و يارانش كه سزاوار ديد ، ببخشيد و به طينوش بفرمود كه : در اينجا مايست ، زيرا اين بيشهء دور ، جاى تو نيست . به قيدافه نيز بگوى كه : اى زن هوشيار و بينا دل و سگالشگر ، تا آنگاه كه زنده باشم ، با تو راستكار خواهم بود و روان خود را به مِهر تو آكنده خواهم داشت « 1 »  .\r\n\r\n","description":"","footnote":" ( 1 ) - اسكندرنامه ( كاليستنس دروغين ) ، ص 198 - 192 تجارب الامم فى اخبار ملوك العرب و العجم ، ص 153 - 149 مجمل التواريخ و القصص ، ص 57 - 56 مستوفى ، تاريخ گزيده ، ص 96 ثعالبى ، تاريخ غررالسير ، ص 249 . دينورى ماجراى اسكندر و قيدافه را با اندكى تفاوت ذكر كرده است . وى مىنويسد : « گويند و خبر قندافه ملكه مغرب زمين و گسترش خرمى كشور او اهميت و بزرگى و پادشاهى او و اين كه شهر او چهار فرسنگ است و قطعه سنگهايى به طول شصت ذراع در باروى آن به كار رفته است و خبر خردمندى و دورانديشى قندافه به اسكندر رسيد و براى او چنين نوشت : از اسكندر پسر فيلفوس پادشاه چيره بر همهء پادشاهان زمين به قندافه ملكه سَمُرَة ، اما بعد به تو خبر رسيده است كه خداوند چه سرزمينهايى را بر من بخشيده است و چه پيروزى و ساز و برگى براى من فراهم فرموده است . اكنون اگر سخن مرا گوش دهى و فرمان بردار باشى و به خدا ايمان آورى و بتان و شريكانى را كه غير خداوند پرستيده مىشوند ، كنار بگذارى و خراج براى من بفرستى ، از تو مىپذيرم و دست از تو بر مىدارم و از سرزمين تو بر مىگردم و اگر اين پيشنهاد را نپذيرى به سوى تو خواهم آمد و نيرويى جز با توكل به خدا نيست . قندافه براى او چنين نوشت : « سركشى فراوان و به خود شيفتگى تو ، تو را به نوشتن اين نامه واداشته است . اگر مىخواهى بيايى ، بيا تا چيزى را بچشى كه از غير از من نچشيده‌اى . و السلام . چون پاسخ نامه اسكندر چنين بود ، به پادشاه مصر كه در اطاعت اسكندر بود نوشت تا قندافه را به فرمان بردارى از او دعوت كند و او را از بدفرجامى سركشى بترساند . پادشاه مصر همراه صد تن از ويژگان خود نزد قندافه رفت ولى به نتيجه مطلوب دست نيافت و نزد اسكندر برگشت و او را آگاه ساخت . اسكندر آماده شد و با لشگرهاى خود به سوى قندافه حركت كرد و چون به شهر قيروان [ شهرى در تونس 
  ] رسيد كه فاصله آن تا مصر يك ماه راه است آن را با نصب منجنيق‌ها گشود و به سوى قندافه پيش رفت و براى آن دو داستانها و اخبارى است و سرانجام با او پيمان صلح و آشتى نوشت و متعهد شد كه به پادشاهى و كشور قندافه كارى نداشته باشد » . دينورى ، الاخبار الطوال ، ص 60 . ","page_name":" 705 ","page_number":703},
  {"content":"\r\n\r\nرفتن اسكندر به شهر برهمنان\r\nآنگاه اسكندر از آنجا سپاه خود را به شتاب براند تا اين كه به شهر برهمنان رسيد تا از پرهيزگاران آن در بارهء كردارهاى كهن بپرسد . چون برهمنان از آوردن سپاه اسكندر شاه به آنجا آگه شدند ، همگى از كوهى كه در آن به پرستش سرگرم بودند ، فرود آمدند . پس آن خردمندان به نزد اسكندر - شاه موبدان - نامه‌اى بنوشتند . در آغاز نامه ، آن بزرگان ، آفرين پروردگار را بر اسكندر - شهريار گيتى - بدادند و گفتند :\r\nهمواره دانش و نيروى اسكندر شاه فزون و پيروزگر باد . آنگاه گفتند : اى شهريار سترگ ، يزدان ، گيتى بزرگ را به تو داده است . پس از چه رو ديگر به اين سرزمين بىارزش كه جاى پرستندگان خدا است ، روى كرده‌اى ؟ اگر اين آمدن تو به اينجا از\r\n\r\n","description":"","footnote":"","page_name":" 706 ","page_number":704},
  {"content":"\r\n\r\nبراى خواسته و چيز است ، پس بىگمان خِرد تو كاستى پذيرفته است . در نزد ما تنها شكيبايى و دانش است و روانهايمان از براى اين دانش در آرامش مىباشد . ليك بدان كه نه اين شكيبايى را مىشود از ما گرفت و نه از دانش به كسى بد مىرسد . در اينجا هيچ بجز گروهى برهنه كه از كار روزگار به اينجا آمده‌اند ، نخواهى ديد . اگر در اينجا بسيار درنگ كنى ، تو را به خوردن تخم گياهان نياز خواهد رسيد .\r\nو بدين سان فرستادهء برهمنان كه لُنگى از بيخ گياهان بر ميان بسته بود ، به نزد اسكندر شهريار آمد . چون اسكندر آن فرستاده و نامه را بديد ، بىآزارى و راستى كردن را برگزيد . پس همهء سپاهيانش را در همانجا بگذاشت و خودش با نامداران رومى براند . چون آن پرستندگان از آمدن اسكندر شاه آگه شدند ، همگى به پيشواز او رفتند و از آنجا كه ايشان را نه هيچ گنج و نه كشاورزىاى بود ، هر چيز بىارزشى كه داشتند ، با خود ببردند . همگى بر آن پادشاه پر منش زمين آفرين خواندند . اسكندر روى ايشان را بديد و آنگونه آواى ايشان را بشنيد . همهء ايشان با تن و سر و پايى برهنه و لاغر و دوان و جانى پر از دانش بودند كه پوشش ايشان از برگ گياهان و خوراكشان از تخم گياهان بود و از هر بزم و رزمى بيآسوده بودند .\r\nخوردن و خوابيدنشان در دشت و كوه بود و در هر جايى گروههاى برهنه‌اى از ايشان بود . خوراكشان تنها از تخم گياهان و درختان ميوه‌دارى بود كه بر آن كوهسار روييده بودند . همهء آن دشت پر از نخچير بود و خوردن ايشان از گياهان بود و از پوشاك پرهيز مىكردند .\r\nاسكندر كه چنين ديد ، از ايشان در بارهء خواب و خورد و آسايش و رزمشان بپرسيد و گفت : همانا كه خوشى و ناخوشى ، هر دو ، در گيتى هست . پس آيا شمايان چه بهره‌اى از خوشى گيتى داريد ؟ خردمندى از ميان ايشان گفت : اى مرد گيتىستان ، هيچكس از ميان ما هرگز سخنى از رزم نگويد . همگى از پوشيدنى و گستردنى و خوردنى بىنياز هستيم . چون آدمى برهنه از مادر زاده مىشود ، پس ديگر نبايد به پوشش خود بسيار بنازد . زيرا كه از اين گيتى نيز برهنه در خاك مىشود\r\n\r\n","description":"","footnote":"","page_name":" 707 ","page_number":705},
  {"content":"\r\n\r\nو ديگر در آنجا تنها جاى ترس و اندوه و بيم است . از اينروست كه بسترمان زمين است و پوششمان نيز آسمان و ديده به ره دوخته‌ايم تا ببينيم چه هنگامى روزگارمان بسر مىآيد . شاه اين همه براى رسيدن به خواسته و چيز مىكوشد ، ليك آن چيزها به اين كوشش نمىارزند . چون او از اين سراى سپنجى درگذرد ، همهء آن تخت و تاج از او بازخواهد ماند . پس بايد آنگاه كه از اين گيتى درگذرد ، نيكى به همراه خود ببرد .\r\nآنگاه اسكندر ازو پرسيد كه : آيا در گيتى زنده بيشتر است يا مرده كه پس از آن به هيچ چيزى نياز ندارد ؟ مرد خردمند گفت : اى شهريار ، تو اگر سدها هزار مرده نيز بشمارى ، از آن سد هزاران ، يك تن نيز زنده نيست . پس خوشا آن كسى كه در دوزخ افكنده نگردد . آن زنده نيز بايد بميرد و هر كسى مىرود و پاس « 1 »  را به ديگرى مىسپارد . باز اسكندر پرسيد كه : آيا آفتاب بر خشكيها بيشتر مىتابد يا بر آبها ؟ برهمن در پاسخ شاه گفت : اين آب است كه خاك را نگاه مىدارد . اسكندر پرسيد كه : چه كسى بر روى زمين گناهكار است ؟ كسانى كه چندى بر روى زمين جنبيده‌اند و زندگانى مىكنند ، ليك نمىدانند كه در گيتى از چه رو هستند . برهمن گفت : اى مهتر پاك دل و رازجوى ، بدان كه گناهكارترين مردمان ، چيره‌ترين ايشان است كه از براى كين و آز ، خِرد خود را گم كرده باشد . اينك چون مىخواهى اين را بدرستى بدانى ، نخست به خود بنگر كه سراسر زمين در پيش تو است و گويى آسمان خويش توست ، ليك با اين همه پيوسته افزونتر مىخواهى . پس بدان كه روانت با اين كارها آرزوى دوزخ دارد ، مگر اين كه خوى خود را از اين كارها بازدارى .\r\nباز اسكندر پرسيد كه : آيا چه كسى بر جان ما پادشاه است و به راه كژّى چه كسى همراه ماست ؟ برهمن گفت : بدان كه آز بر جان آدمى ، پادشاه است و آن آغاز كين و گناه است . اسكندر پرسيد : اينك برگوى كه گوهر آز چيست ؟ همانا كه بر فزون خواهى بايد گريست . برهمن گفت : آز و نياز دو ديو پتياره هستند كه يكى از\r\n\r\n","description":"","footnote":" ( 1 ) - پاس به پارسى به معناى نوبت است . ","page_name":" 708 ","page_number":706},
  {"content":"\r\n\r\nآن دو لبش از كمى خشك گشته و ديگرى از فزونى ، شب را بىخواب است . پس خوشا كسى كه جانش خِرد پذيرد . چون اسكندر گفتار ايشان را بشنيد ، رخسارش به زردى گل شنبليد گشت . چهرهء خندانش پر از چين شد و با رخسارى زرد اشك به ديده آورد . آنگاه آن شاه فرمانروا از ايشان پرسيد : آيا چه درخواستى از ما داريد ؟ بدانيد كه من گنج خود را از شمايان دريغ نمىدارم و در اين راه هرگز به رنج خود نمىانديشم . يكى از ايشان گفت : اى شهريار بلند ، تو بيا و در پيرى و مرگ را بر ما ببند . اسكندر شهريار به دو گفت : در برابر مرگ ، خواهش به كار نيآيد . چرا از اين اژدهاى تيز چنگ مرگ مىپرهيزى ؟ بدان كه اگر از آهن نيز باشى ، باز هم ازو رهايى نخواهى يافت . جوانى كه روزگار درازى در اين گيتى بماند ، باز هم از روزگار پيرى رهايى نمىيابد . برهمن كه چنين شنيد ، به دو گفت : اى پادشاه دانا و فرمانروا ، تو كه خود مىدانى كه هيچ چاره‌اى در برابر مرگ نيست و هيچ رنج و سختىاى بدتر از پيرى نباشد ، پس چرا اين همه گيتى را با كوشش مىجويى و با خيره‌سرى گل زهر را مىبويى ؟ از تو همين رنجهايت برجاى مانَد و اين كوشش و گنجهايت به دست دشمن رسد . پس چون از براى ديگران تن خود را اين چنين در رنج بدارى ، آن از بىدانشى و نادانى تو باشد . موى سپيد ، پيامى از مرگ است . پس از چه رو اين همه اميد بودن دارى ؟ اسكندر - آن شهريار بيدار دل - گفت : اگر هيچ بنده‌اى تا كنون از سرنوشتى كه كردگار براى او خواسته با نيروى خِرد خود بگذشته باشد ، من نيز چنين مىكنم . ليك بدان كه نه فرزانه و نه مرد پرخاشخر ، هيچيك را ياراى گذشتن از سرنوشت با نيروى كوشش خود نباشد . در جنگ با من نيز هر آن كس كه كشته شد ، همانا كه روزگار و بخت ازو برگشته بود كه سزاوار آن درد و خون ريختن گشت . زيرا كسى كه بيدادگر باشد ، رهايى نخواهد يافت . آنها هم چون از راه خردمندى سر پيچيدند ، پادافرهء ايزدى را بديدند .\r\nكس از خواست يزدان كرانه نيافت * ز كار زمانه بهانه نيافت\r\n\r\n","description":"","footnote":"","page_name":" 709 ","page_number":707},
  {"content":"\r\n\r\nآنگاه اسكندر چيزهاى بسيارى به هر يك از آن برهمنان ببخشيد و ديگر بسيار در پيش ايشان درنگ نكرد و بىهيچ آزارى به آنها از آن جايگاه برفت و راه خاور را در پيش گرفت « 1 » \r\nرفتن اسكندر به درياى خاور و به زمين حبش\r\nاسكندر از شهر برهمنان به جايى رسيد كه درياى ژرف بيكرانى بديد . مردانشان همچون زنان ، پوشيده روى بودند و با جامه و رنگ و بوى مىرفتند . زبانشان نه تازى بود و نه پهلوى و نه چينى و نه تركى و نه خسروى . خوراكشان نيز تنها از ماهى بود و از هيچ جايى راه آوردن چيزى بدانجا نبود . اسكندر كه در آن دريا از ايشان شگفت‌زده گشته بود ، پيوسته نام يزدان بر زبان مىآورد . در همان هنگام ناگاه كوهى تر و تازه و زرد همچون آفتاب از ميان آب سر برآورد . اسكندر شتابان كشتىاى بخواست تا آن را از نزديك به درستى ببيند . ليك يكى از آن فرزانگان شاه به دو گفت :\r\nبدان كه تو را بر اين درياى ژرف راه نباشد . بگذار تا كسى كه چندان بهره‌اى از دانش ندارد ، برود و آن را ببيند . پس سى تن از روميان و پارسيان در آن كشتى بنشستند و برفتند و بديدند كه آن پارهء كوه ، يك ماهى زرد بود . ليك چون آن گروه به دو نزديك گشتند ، بىدرنگ آن كشتى را فرو برد و همچون كوهى در ميان آب ناپديد گشت .\r\nاسكندر و سپاهيانش به آن كار خيره مانده بودند و پيوسته نام يزدان را مىخواندند .\r\nاسكندر رومى كه چنين ديد ، به آن فرزانه گفت : براستى كه دانش بهترين چيز است و از همين رو است كه دانا اين چنين بر همهء بزرگان ، سر مىباشد . اگر شاه به آن سو مىرفت و تباه مىگشت ، ديگر جان اين همه سپاهيان پر از خون مىشد .\r\nسپس اسكندر از آنجا سپاه خود را براند تا اين كه آبگير نويى پديدار شد كه\r\n\r\n","description":"","footnote":" ( 1 ) - ثعالبى ، تاريخ غررالسير ، ص 244 - 243 . ","page_name":" 710 ","page_number":708},
  {"content":"\r\n\r\nپيرامون آن نىهايى بسان درخت و به سختى چوب چنار روييده بود . پهناى آن بيشتر از ده رش و بالاى آن چهل رش بود . همهء خانه‌ها را در آنجا از چوب نى بساخته و پِى آنها را نيز با نِى فرو برده بودند . شايسته نبود كه اسكندر بسيار در آن نِيستان درنگ كند زيرا آب آن را از براى شورى نمىتوانستند بخورند چون اسكندر از آن آب نيز بگذشت ، به جايى رسيد كه درياى ژرفى پديدار گشت . همه‌جا خرم و آبش همچون انگبين و خاكش مشك سارا بود . پس از آن آب بخوردند و آهنگ خواب بكردند . ناگهان مارهاى پيچان بسيارى از آب بيرون آمدند . از آن بيشه نيز كژدمهايى آتشين رنگ بيآمدند و گيتى بر آن خفتگان ، تار و تنگ گشت . در هر گوشه بزرگان و دانايان و پهلوانان فراوانى بمردند و سپس از هر سو سد گراز با دندانهاى درازى همچون الماس بيآمدند و از سوى ديگر نيز شيرهايى بيآمدند كه از گاو نيز بزرگتر بودند و آن سپاهيان را ياراى جنگ با آنها نبود . سپاهيان اسكندر كه چنين ديدند ، در آن نيستان آتش افكندند و چندان از آنها بكشتند كه ديگر راه رفتن سپاهيان تنگ شد .\r\nاسكندر - آن شاه خورشيدفش - از آنجا بشتافت تا اين كه به سرزمين حبش « 1 »  رسيد . در آنجا مردمانى به سياهى پر زاغ و با چشمهايى همچون چراغ بديد . سپاهى زورمند و تناور و بالابلند بودند كه تنشان برهنه بود . چون آن مردم از دور ، گَرد سپاه اسكندر را بديدند ، خروشى به ابر سياه برآمد . هزاران هزار سپاهى از ايشان انجمن گشتند چنان كه ديدهء اسكندر شهريار از ديدن آنها تيره شد . و بدين سان آن مردمان به سوى اسكندر روى نهادند و بسيارى از پرخاش جويان او را بكشتند . سرنيزه‌هاى خود را كه از استخوان بود ، بر تن آن سپاهيان اسكندر فرود مىآوردند . اسكندر شهريار كه چنين ديد ، به سپاهيان فرمود كه جنگ افزار بردارند . خود حبش كه از آن سپاه شيرفش اندوهگين گشته بود ، برهنه به جنگ آمد . ليك سپاهيان اسكندر\r\n\r\n","description":"","footnote":" ( 1 ) - همان حبشه يا اتيوپى امروزين . ","page_name":" 711 ","page_number":709},
  {"content":"\r\n\r\nبيشمار از ايشان بكشتند . پس حبش سر از كارزار بپيچيد . از آن همه خون ريختن ، روى زمين همچون درياى چين گشت . چون سراسر آن در و دشت به خون آلوده شد و در هرجا انبوهى از كشتگان بيافتاد ، اسكندر بفرمود تا بر آن توده‌ها خاشاك بريزند و آنها را به آتش بكشتند . چون شب تيره شد ، آواز گرگى بيآمد . اسكندر كه چنين شنيد ، گبر و كلاهخود بپوشيد . پس پيلى به پيش آمد كه شاخى به رنگ نيل در سر داشت . آن پيل بسيارى از آن نامداران را بكشت و اگر چه فراوان بر او تاختند ، ليك پشت ننمود . سرانجام او را كه كوهى آهنين و پيل گير بود ، با تير بكشتند . سپس اسكندر به شتاب سپاهيان خود را از آنجا براند و فراوان نام دادار گيهان را بخواند « 1 »  .\r\nرسيدن اسكندر به شهر نرم پايان و كشتن اژدها\r\nچون اسكندر به نزديكى نرم پايان رسيد ، مردم بيشمارى در آنجا بديد . هر يك از پهلوانان همچون سرو بلندى بودند . ليك ايشان را اسپ و جوشن و تيغ و گرزى نبود . سپاهى برهنه همچون ديو بودند كه فريادى بسان تندرى خروشان از ايشان برآمد و همچون باد خزان كه بر درختى بوزد ، سنگ باران سختى بكردند . سپاه\r\n\r\n","description":"","footnote":" ( 1 ) - تجارب الامم فى اخبار ملوك العرب و العجم ، ص 147 . دينورى در اين باره بجاى حبشه از سودان نام مىبرد و مىنويسد : « آنگاه [ اسكندر 
  ] آهنگ سرزمين سودان كرد و در آن مردمى را به سياهى كلاغ ديد كه همگان با تن و پاى برهنه در بيشه‌زارها مىگشتند و از ميوه‌ها مىخوردند و اگر گرفتار قحط سال و كمبود مىشدند ، برخى از ايشان برخى ديگر را مىخوردند . و او از ايشان گذشت و خود را به كنار دريا رساند » . الأخبار الطوال ، ص 58 .\r\nبرخى روايت كرده‌اند كه اسكندر پس از سرزمين حبشه يا سودان به عدن ( از نواحى يمن ) رفت و در آنجا تبّع اقرن - پادشاه يمن - پيش او آمد و اظهار فرمانبردارى كرد و اسكندر را به شهر صنعاء در آورد و اسكندر يك ماه در آنجا بود . ر . ك . دينورى ، الأخبار الطوال ، ص 59 - 58 تجارب الامم فى اخبار ملوك العرب و العجم ، ص 147 اسكندرنامه ( كاليستنس دروغين ) ، ص 132 - 107 . ","page_name":" 712 ","page_number":710},
  {"content":"\r\n\r\nاسكندر كه چنين ديدند ، چنان با تير و تيغ به ايشان بتاختند كه گويى روز روشن ، سياه گشت . چون ديگر چندان از آن نرم پايان نماندند ، اسكندر بيآسود و سپاه خود را از آنجا براند « 1 »  .\r\nاسكندر همچنان بتاخت تا به شهرى رسيد كه آن را هيچ ميان و كرانه‌اى نديد .\r\nپس مردم آن به آيين ، همگى با دلى شاد به پيش اسكندر آمدند و همه گونه گستردنى و پوشيدنى و خوردنى براى او و سپاهيانش ببردند . اسكندر از ايشان بپرسيد و آنها را بنواخت و به اندازه بر ايشان پايگاه بساخت . سپس سراپرده را بر دشت كشيدند و سپاهيانش نيز جايى را در آن دشت بجستند . در آنجا كوهى سر به آسمان برآورده ديد كه بر آن كوه مردم اندكى بودند ، ليك چون شب تيره مىشد ، يكى از ايشان نيز در آنجا نمىماند . اسكندر از ايشان پرسيد كه : برگوييد كه راه كدام است و سپاهيان را از چه راهى بايد راند ؟ همهء ايشان بر او آفرين خواندند و گفتند : اى شهريار نامور زمين ، اگر بتوانى از اين كوه بگذرى ، راه خود را خواهى يافت . بدان كه اژدهايى در آن سوى كوه است كه گرگ نيز از رنج زهر او به ستوه مىآيد . سپاه را ياراى گذشتن از پيش او نباشد . دود زهرش تا به ماه برمىآيد و از دهانش آتش مىافروزد و گيسوانش پيل را نيز به دام مىافكند . ما مردمان اين شهر ، همگى نيز در برابر او توانى نداريم .\r\nهر شب او را پنج گاو براى خوراك بايد . ما نيز آنها را پر از انديشه و با نرمى به آن كوه خارا مىبريم تا آن اژدها به اينسوى كوه نيآيد و ما را رنجى نرساند . اسكندر كه چنين شنيد ، از گنج خود به ايشان درم بداد و پنج گاو با خود بيآورد . آنگاه آنها را بكشت و پوست از سرشان بيرون كشيد و آن پوستها را به زهر و نفت بيآكند و به سوى اژدها شتافت . نيز بفرمود تا آن پوستها را برداشتند . آنگاه اسكندر با دَم ، آن پوستها را پر از باد ساخت و يزدان نيكىدهش را ياد كرد . چون اسكندر شاه به نزديكى اژدها رفت ، او را بسان ابرى سياه بديد . زبانش كبود و چشمانش چون خون بود و از دهانش\r\n\r\n","description":"","footnote":" ( 1 ) - اسكندرنامه ( كاليستنس دروغين ) ، ص 98 - 96 . ","page_name":" 713 ","page_number":711},
  {"content":"\r\n\r\nآتش بيرون مىآمد . چون آن گاوها را از سر كوه بيانداختند ، اژدها آنها را همچون باد فرو برد . چون همهء آن پوست و گوشت گاوها را بخورد ، زهر بر اندامش پراكنده شد و همهء روده‌هايش را سوراخ بكرد و به مغز سرش نيز راه بيافت . اژدها كه چنان شد ، چندى سرش را بر آن كوه سنگى بزد . سپاهيان اسكندر نيز بر او تير بباريدند تا اين كه سرانجام آن اژدهاى نخچيرگير همچون كوه از پاى درآمد . پس سپاهيان از آنجا تيز برفتند و تن اژدها را به خوارى در آنجا رها ساختند « 1 »  .\r\nسپس اسكندر سپاهيانش را به كوهى ديگر آورد كه همهء آن مردان پرخاشخر از ديدنش خيره گشتند . كوهى سخت بلند و سر آن همچون تيغ شمشير بود . بر آن تيغ كوه ، بدور از هر كسى ، تخت زرّينى نهاده شده بود و پيرى بر آن تخت زر مرده بود .\r\nهمانا كه او را پس از مرگ نيز فرّ بود . چادرى از ديبا بر او كشيده شده و افسرى از گوهرهاى گوناگون بر سرش بود . پيرامونش يك سره پر از سيم و زر بود . ليك هيچ‌كسى را بر او گذر نبود . هر كسى كه به آن كوهسار مىرفت تا از آن مرده چيزى بردارد ، بىهيچ بيمى بر آن كوه به خود مىلرزيد و پيچان مىشد و مىمرد . اسكندر كه چنين ديد ، به بالاى آن كوه برفت تا آن مرده و سيم و زر او را بنگرد . ناگهان بانگى شنيد كه : اى شهريار ، روزگارى را در گيتى بگذراندى . تخت شاهان بسيارى را از ايشان تهى ساختى و سر خود را به آسمان برافراختى . دوست و دشمن بسيارى را تباه بكردى . ليك اكنون هنگام رفتن تو از اين گيتى برسيد . رخسار اسكندر شاه از شنيدن آن آواز ، به زردى چراغ گشت و با دلى پر از داغ از آن كوه بازگشت « 2 »  .\r\n\r\n","description":"","footnote":" ( 1 ) - تجارب الامم فى اخبار ملوك العرب و العجم ، ص 163 - 162 .  ( 2 ) - تجارب الامم فى اخبار ملوك العرب و العجم ، ص 163 . ","page_name":" 714 ","page_number":712},
  {"content":"\r\n\r\nديدن اسكندر ، شگفتيها به شهر هروم\r\nاسكندر با آن نامداران روم برفت تا به آن شارستانى رسيد كه آن را هروم « 1 »  مىخوانند . آن شهر يك سره در دست زنان بود و هيچكسى را به آن راه نمىدادند . در سوى راست تنشان همچون زنان پستان بسان يك انار بر روى پرنيان داشتند و در سوى چپ همچون مردانى بودند كه در روز نبرد جوشن بر تن كنند . چون اسكندر سرافراز با آن نامداران روم به نزديك شهر هروم رسيد ، به آيين و داد و همچنان كه مردان فرّخ‌نژاد باشند ، نامه‌اى به نام شاه ايران و روم به سوى آن كسانى كه مرز هروم را داشتند ، بنوشت . در آغاز نامه از كردگار سپهر ياد كرد كه بخشايش و داد و مِهر از اوست . آنگاه نوشت : همانا كه هر كسى خِرد داشته باشد ، گيتى را به چيزى نشمارد .\r\nشنيده‌ايد كه ما در زمين چه كرده و سر مهترى خود را تا به كجا برافراخته‌ايم . هر كه سر از فرمان ما بپيچيد ، بسترش خاك تيره گشت . اينك من نمىخواهم كه هيچ جايى در گيتى از ديدار من نهان بماند . پس بدانيد كه چون به شهر شما بيآيم ، آهنگ رزم با شما را ندارم و در دلم آشتى و بزم است . اگر خوانندهء دانا و خردمند و بيدارى داشته باشيد كه اين نامه را براى شما بخواند چون اين نامهء پندمند را بخواند ، همهء ارجمندانتان كمر ببنديد و به پيش ما بيآييد و بدانيد كه كسى از اين آمدن زيان نخواهد ديد . آنگاه اسكندر به فرزانه‌اى رومى بفرمود تا آن نامه را به سوى شهر هروم ببرد .\r\nچون آن دانا به نزديك ايشان رسيد ، همهء آن شهر را پر از زنان يافت و هيچ مردى در آنجا نديد . پس همهء سپاهيان ايشان از براى ديدار آن رومى از شهر به دشت\r\n\r\n","description":"","footnote":" ( 1 ) - گفته شده هروم نام ولايت بردع بوده است . برهان قاطع ، ماده هروم و حواشى معين . مولف صور الأقاليم ناحيهء مزبور را كه شهر زنان بوده در آخر بلاد روس و پس از جزيرهء غازنيا آورده است . ص 118 - 117 . صاحب تجارب الامم فى اخبار ملوك العرب و العجم آنجا را بلاد بريانس ناميده است . ص 157 . ","page_name":" 715 ","page_number":713},
  {"content":"\r\n\r\nآمدند . چون داناى شهر ايشان آن نامه را بخواند ، نشستند و در پاسخ اسكندر نوشتند كه : اى شاه گردنفراز ، جاويد باشى . ما فرستادهء تو را در پيش خود بنشانديم و همهء آن نامه را بخوانديم . نخست اين كه از آن شاهان و آن پيروزى و رزمهاى كهن سخن گفتى . پس بدان كه اگر به شهر هروم سپاهى بيآورى ، از بس در هرجا سُم اسپان بيابى ، ديگر خاك و زمين را نتوانى ديدن . در شهر ما بىاندازه برزن است و در هر برزنى نيز ده هزار زن مىباشند . ما سراسر شب را جامهء جنگى بر تن داريم . از اين همه زنان ، يك تن نيز شوى نداشته است و ما همگى دوشيزه هستيم . تو نيز از هر سو كه به اين سرزمين بيآيى ، هيچ راهى بجز درياى ژرف نبينى . هر زنى از ما كه به شوهر بگرايد ، ديگر هيچيك از ما روى او را نبينيم . پس آن روز ، چه خوش باشد و چه برف و باد باشد ، بايد از آن درياى ژرف بگذرد . آنگاه چون او شوهر كرد ، اگر او را دخترى آيد كه زن آسا و جويندهء رنگ و بوى باشد ، بايد جاودان در همان خانه بماند . ليك اگر آن دختر مردفش و سرفراز باشد ، او را به سوى هروم باز مىفرستند .\r\nاگر هم كه پسر بزايد ، بايد در همانجايى كه هست بماند و او را به ما هيچ دسترسى نخواهد بود . هر شب ده هزار از ما دوشيزگان بر لب جويبار نگاهبانى مىدهيم . چون هر يك از ما در نبردى شيرمردى را از اسپ به زير بيآورد ، تاج زرّينى بر سرش مىگذاريم و او را بر تخت زر مىنشانيم « 1 »  .\r\nپس بدان كه سى هزار زن از ميان ما هستند كه با تاج زر و گوشواره مىباشند زيرا كه هر يك از ايشان در جنگى يكى از مردان گردنكش را بكشته است . تو مرد بزرگ و پر آوازه‌اى هستى . پس در نام را بر خود مبند . زيرا كه اگر چنين كنى ، خواهند گفت كه تو با زن بيآويختى و از آن نيز بگريختى . از اين كار ، تو را چنان ننگى خواهد رسيد كه تا گيتى برجاى است ، كهن\r\n\r\n","description":"","footnote":" ( 1 ) - در نسخهء ژول مُل ، ص 1461 ، بيت 1300 آمده :\r\nيكى تاج زرّينش بر سر نهيم * همان تخت او بر دو پيكر نهيم\r\nليك در نسخهء مسكو ، ج 7 ، ص 76 در نسخه بدل زيرنويس ، مصراع دوم بدين گونه آمده :\r\n« همان تخت زرينه پيكر نهيم » ^ CENTER كه صحيح‌تر به نظر مىرسد . ","page_name":" 716 ","page_number":714},
  {"content":"\r\n\r\nنخواهد گشت . اكنون چون بخواهى كه با نامداران روم به اينجا آيى و پيرامون شهر هروم بگردى ، اگر با راستى و مردمى باشى ، هيچ بجز خوبى و خرّمى نخواهى ديد .\r\nپس چندان سپاه به پيش تو خواهيم آورد كه روى خورشيد و ماه نيز تيره گردد .\r\nچون آن پاسخ نامه را بدين سان بنوشتند ، زنى از ميان ايشان با تاج و جامهء شاهوار و ده سوار خوبروى ديگر به پيامبرى نزد اسكندر برفت . چون خرامان به نزديك اسكندر شاه آمد ، اسكندر چند سپاهى را به پيشواز ايشان بفرستاد . آن زن نامبردار نامه را بداد و پيام آن زنان دلير را ياد بكرد . چون اسكندر آن پاسخ نامه را بديد ، خردمند و بينا دلى را برگزيد و به سوى ايشان پيامى فرستاد و گفت كه : خِرد با مغز مردم يار بادا . بدانيد كه در سراسر گيتى هيچ شهريار و نامدارى نمانْد كه اگر چه بلند و نيك اختر هم باشد ، در پيش من سر كهترى فرود نيآورده باشد . براى من گَرد كافور با خاك سپاهيان و بزم با رزمگاه برابر است . ليك من با اين پيلان و كوس و تبيره زنان و چنين سپاهى كه كوه و دشت نيز به زير سُم اسپانشان به ستوه مىآيد ، به جنگ با زنان نيآمده‌ام . مرا آهنگ ديدار شهر شما است . پس روا باشد كه به نزديك من آييد . آنگاه چون شمايان را ببينم ، سپاه خود را از اينجا برانم و در اينجا فراوان درنگ نكنم . سرِ آن دارم تا ببينم كه آيين و فرّ و سوارى و زيبايى و توانايى شما چگونه است . مىخواهم نهانى از كار و راهتان بپرسم تا ببينم كه چگونه زنى بىمرد مىتواند در گيتى باشد . مىخواهم ببينم كه چون در ميان شما مرگ باشد ، چگونه فزونى مىيابيد و فرجام اين كار چيست ؟ فرستاده كه چنين شنيد ، بيآمد و همهء آن را به زنان بگفت . پس همهء آن بزرگان انجمنى ساختند و گفتند : ما دو هزار زن سخنگوى و دانا و هوشيار برمىگزينيم كه با هر سد تن از ايشان ده تاج زر باشد كه گوهرهاى فراوانى در آنها نشانده باشند . چون اين تاجها اين چنين گرد آيند ، دويست تاج خواهند شد كه هر يك از آنها تنها سزاوار\r\n\r\n","description":"","footnote":"","page_name":" 717 ","page_number":715},
  {"content":"\r\n\r\nشاه است . همهء آنها را مىسنجيم تا سنگينى هر يك با آن گوهران يك و نيم من « 1 »  باشد . چون بدانيم كه اسكندر شاه نزديك گشته است ، همگى به پيشواز او آييم زيرا از دانايى و فرّهى آن شاه به نزد ما آگهى رسيده است .\r\nفرستاده به نزد اسكندر بازگشت و پاسخ ايشان را بگفت . اسكندر سپهبد همهء آن سخنان را خردمندانه يافت . پس او كه از كار آن زنان در شگفت گشته بود ، سپاهيان خود را از آن ايستگاه براند . چون دو ايستگاه بيآمد ، بادى برخاست و پس از آن چنان برفى بيآمد كه تا سر كوهها را بپوشاند . بسيارى از نوكران در آن سرما و برف تباه گشتند . اسكندر باز هم با سپاهيانش در آن سرماى سخت تا دو ايستگاه برفت .\r\nچون به نزديكى شهرى رسيد ، ناگهان دود و ابرى سياه برآمد و [ چنان گرم شد 
  ] كه گويى سپاهيان بر آتش راه مىرفتند . از آن گرما دوش آن آزادگان در زير زره بسوخت .\r\nبدين گونه اسكندر برفت تا اين كه به شهرى رسيد كه مردم آن به سياهى شب تيره بودند . لبانى آويزان و پهن و به سياهى كرف و شَبَه « 2 »  داشتند . ديده‌هايشان همچون خون بود و از دهانشان آتش بيرون مىآمد . آن سپاه زشت چهره ، پيلان بسيارى به سر راه اسكندر ببردند و او را گفتند : بدان كه اين برف و باد دمان - كه از آن به شمايان زيان رسيد - از ما بود . زيرا هرگز كسى از اين راه نگذشته است و ما تنها تو و سپاهيانت را ديديم و بس . آنگاه اسكندر از آنجا با دلى آراسته به سوى شهر زنان آمد . از سوى ديگر آن دو هزار زن با افسر و گوشوار از دريا بگذشتند . در آنجا بيشه‌اى پر از آب و درخت و جايگاهى براى نيكبختان و روشندلان بود . پس در آن مرغزار گستردنيهاى پر از رنگ و نگارى بيافكندند و خوردنيهايى بر روى آنها نهادند . چون اسكندر به شهر هروم رسيد ، آن زنان از آن سرزمين آباد به پيش او رفتند و آن همه تاج و جامه و گوهر و رنگ و بوى را به نزد او بردند . اسكندر آنها را از ايشان بپذيرفت و ايشان را بنواخت و به خرّمى بر ايشان جايگاهى بساخت . چون آن شب بگذشت و روز فرا رسيد ،\r\n\r\n","description":"","footnote":" ( 1 ) - يك و نيم من برابر با يك رطل است .  ( 2 ) - شَبَه نام سنگى سياه و براق است . ","page_name":" 718 ","page_number":716},
  {"content":"\r\n\r\nاسكندر به شهر ايشان درآمد و هرچه مىخواست ، بديد و كم و بيش كار ايشان را جويا شد و آنجا بود تا اين كه رازهايشان را بدانست .\r\nسپاه به باختر راندن اسكندر\r\nچون اسكندر هر چيز را كه مىخواست ، بپرسيد و دريا را بديد ، از آنجا سپاهيان خود را به سوى باختر كشانيد . در آن سو شارستانى بزرگ به پيش او آمد كه مردمان سترگى در آن بودند . موهاى همهء ايشان سرخ و رويشان زرد بود و همگى شايستهء جنگ بودند . پس با فرمانبرى به پيش اسكندر رفتند و همچون ديوانگان دست بر سر زدند . اسكندر از آن سركشان بپرسيد كه : در اينجا چه نشانى از شگفتى مىباشد ؟ پير مردى از ايشان گفت : اى شاه نيك اختر شهرگير ، بدان كه در آن سوى شهر آبگيرى هست كه تا كنون نديده‌ام كسى از آن آب بهره‌مند گردد . زيرا كه خورشيد تابان در آن درياى ژرف ناپديد مىگردد . آنگاه در پس آن چشمه ، گيتى تيره مىشود و آشكاراى گيتى نهان مىگردد « 1 »  .\r\nدر بارهء آن جاى تاريك چندان سخن شنيده‌ام كه هرگز پايان نيابد . مرد خردمند و يزدان پرستى مىگويد كه در آنجا چشمه‌اى هست كه آن را آب زندگانى مىخوانند . آن روشندل پر خرد گفته است كه هر كسى كه از آب زندگانى بخورد ، ديگر هرگز نميرد . آن چشمه راه به بهشت دارد و چون تن خود را در آن بشويى ، همهء گناهانت بريزد . اسكندر كه چنين شنيد ، به دو گفت : چگونه چهارپايان مىتوانند در آن جاى تاريك بروند ؟ مرد يزدان پرست گفت : در آن راه بايد بر كرّه‌اسپ نشست . پس اسكندر به چوپان بفرمود كه همهء گله‌هاى اسپانى را كه رها هستند به لشگرگاه بيآورد . آنگاه دو هزار كرّه‌اسپ كه همگى چهار ساله و شايستهء كارزار بودند ، برگزيد .\r\n\r\n","description":"","footnote":" ( 1 ) - اسكندرنامه ( كاليستنس دروغين ) ، ص 211 - 210 ","page_name":" 719 ","page_number":717},
  {"content":"\r\n\r\nجستن اسكندر ، آب زندگانى\r\nاسكندر بزرگان بيدار دل را فراخواند و سپاهيان را با شادى از آنجا براند . همچنان برفت تا اين كه به سوى شهرى رسيد كه آن را هيچ ميان و كرانه نديد . شهرى پر از باغ و ميدان و ايوان و كاخهاى فراخ بود . پس اسكندر در آنجا فرود آمد و بامداد بىسپاهيانش به نزديك آن چشمه رفت . در آنجا چندان درنگ كرد كه خورشيد زرد گشت و در آن چشمهء لاژوردين فرو شد . چون اسكندر آن شگفتى را كه خورشيد درخشنده از گيتى ناپديد شد ، از يزدان پاك بديد ، با دلى پر از انديشه‌هاى دراز به لشگرگاه خويش بازگشت و آن شب تيره را به ياد پروردگار گيهاندار گذراند .\r\nسپس در انديشهء آن آبى شد كه آن دهگان چون از بخشش ايزدى ياد كرد ، آن را آب زندگانى ناميد . پس هر كسى را از ميان سپاهيانش شكيبا يافت ، برگزيد . آنگاه براى بيش از چهل روز خوردنى برداشت و بشتافت تا ببيند كه چه شگفتىاى خواهد ديد . اسكندر سپاهيان ديگر را در آن شارستان جاى داد و پيش رويى براى ايشان بجست و برپا داشت .\r\nدر اين راه ، خضر [ ع 
  ] - سر نامداران آن انجمن - راهنما و سگالشگر اسكندر بود .\r\nاسكندر كه دل و جان خود را به پيمان او سپرده بود ، به فرمانش بيآمد . اسكندر به خضر گفت : اى مرد بيدار دل ، دل خود را به اين كار تيز بگردان . بدان كه اگر آب زندگانى را به دست آوريم ، بسيار بر پرستش يزدان درنگ خواهيم كرد .\r\nنميرد كسى كو روان پرورد * به يزدان پناهد ز راه خرد\r\nدو مُهره به همراه من است كه در شب تيره چون آبى ببيند ، همچون آفتاب تابيدن گيرد . يكى از اين دو مُهره از آن تو باشد . آن را بگير و به پيش برو و جان و تن خويش را نگاهبان باش . مهرهء ديگر نيز براى من شمالهء راه باشد و با آن به همراه\r\n\r\n","description":"","footnote":"","page_name":" 720 ","page_number":718},
  {"content":"\r\n\r\nسپاهيانم به درون آن تاريكى بروم تا ببينم كه كردگار گيهان بر اين آشكارا چه چيزى را نهان دارد . يزدان ، پناه من و نمايندهء آن آب و راه به من است . تو نيز پيش رو باش .\r\nچون سپاه اسكندر به سوى آب زندگانى گذشت ، خروش الله اكبر از دشت بيآمد .\r\nچون خضر از ايستگاهى مىرفت ، خوردنيهايى گوناگون در آنجا مىگذاشت .\r\nبدين سان دو شبانروز برفت . ليك لب هيچكس به خوردن نجنبيد . به سديگر روز در ميان آن تاريكى دو راه پديدار گشت و در همان هنگام اسكندر شاه ، خضر را گم كرد .\r\nخضر پيامبر به سوى آن زندگانى رفت و سر زندگانى خود را تا به كيوان كشانيد و سر و تن خود را با آن آب روشن بشست . همانا كه خضر هيچ نگهدارى بجز يزدان پاك نجست . پس بخورد و بيآسود و زود برگشت و پروردگار را ستايش و آفرين بكرد .\r\nگفتگوى اسكندر با مرغان\r\nاز سوى ديگر ، چون اسكندر به سوى روشنايى رسيد ، كوه بلند و درخشانى بديد . بر سر آن كوه خارا ستونهايى از چوب داربوى تا به ابر برآورده بودند و بر سر هر ستونى كنامى بزرگ بود و مرغ سبز سترگى بر آن نشسته بود . آن مرغان به زبان رومى سخن راندند و آن شاه پيروز را بخواندند . چون قيصر آواز ايشان را بشنيد ، به نزديك آن مرغان شتافت . مرغى از ميان آنها به اسكندر گفت : اى دلآراى ، از اين سراى سپنجى چه مىجويى ؟ زيرا اگر سر به آسمان نيز برآورى ، باز هم ازو مستمند بازخواهى گشت . اكنون كه به اينجا آمدى ، آيا هيچ زنى و يا باغى برآورده از خشت زرّين نديدى ؟ اسكندر به دو گفت : هم آن زن و همچنين نشستنگاهى را ديده‌ام . چون مرغ اين سخن را بشنيد ، پايين تر نشست . اسكندر يزدان پرست به دو خيره شد . باز مرغ ازو پرسيد كه : آيا در گيتى بانگ رود و آواى مست و سرود را شنيده‌اى ؟ اسكندر گفت : هر كسى كه در روزگار بهره‌اى از شادى نگيرد ، اگر چه دل و جان خود را نيز برفشاند ، كسى او را شاد نخواند . پس آن مرغ از فراز آن ستون داربوى بر خاك\r\n\r\n","description":"","footnote":"","page_name":" 721 ","page_number":719},
  {"content":"\r\n\r\nفرود آمد و به اسكندر گفت : آيا دانايى و راستى برتر است يا كمى و كاستى ؟ اسكندر گفت : همانا كه دانش‌پژوه از هر گروهى سزاوارتر مىگردد . آنگاه آن مرغ با نوك خود چنگالهايش را پاك كرد و از روى آن خاك تيره به سوى ستون آمد و از قيصر پرسيد كه : آيا در شهر تو ايزدپرستى بر كوه نشست دارد ؟ اسكندر گفت : چون مردى پاك انديش شد ، همانا كه جايى بجز كوه براى پرستش نيابد . مرغ كه چنين شنيد ، روشندل و شادكام به كنام خود بازگشت و چون از بخشش رستاخيز زينهار يافت ، با چنگال ، نوك خود را تيز بكرد . سپس به قيصر بفرمود تا بىهيچ گروهى ، پياده به سر كوه برود و ببيند كه بر فراز آن كوه چيست كه هر شادمانى بايد از براى آن بگريد .\r\nديدن اسكندر ، اسرافيل را\r\nچون اسكندر اين سخن را از مرغ بشنيد ، بىگروهش از براى ديدن آنجا به فراز كوه رفت . در آنجا اسرافيل را ديد كه شيپور به دست سر از جايگاه نشست برافراخته و با ديدگان پر اشك و لبى پر باد بايستاده تا چه هنگام فرمان يزدان برسد كه : بِدَم « 1 »  .\r\nچون اسرافيل از فراز آن كوه روى اسكندر را بديد ، همچون تندرى خروشان فرياد بكشيد كه : اى بندهء آز ، اين همه مكوش . زيرا كه روزى يك خروش به گوشَت رسد « 2 »  .\r\nپس اين همه از براى تاج و گنج خود را در رنج مدار و خود را براى رفتن آماده ساز .\r\nاسكندر شهريار كه چنين بشنيد ، به دو گفت : بهرهء من از روزگار اين شد كه در گيتى ، چه آشكار و چه نهان ، هيچ بجز جنبش و گردش نبينم « 3 »  .\r\n\r\n","description":"","footnote":" ( 1 ) - اشاره به دميدن حضرت اسرافيل ( ع ) به فرمان پروردگار در شيپور به هنگام روز رستاخيز است .  ( 2 ) - اشاره به همان خروش شيپور رستاخيز است .  ( 3 ) - اسكندرنامه ( كاليستنس دروغين ) ، ص 210 . ","page_name":" 722 ","page_number":720},
  {"content":"\r\n\r\n[ رفتن اسكندر به تاريكى 
  ]\r\nآنگاه اسكندر نالان از آن كوه فرود آمد و پروردگار نيكىدهش را درود بداد .\r\nسپس با راهجويانى در پيش به آن راه تاريك روى نهاد . چون سپاهيانش به درون تاريكى درآمدند ، از كوهى سياه خروشى برآمد كه : بدانيد كه هر كسى كه در اينجا سنگى را از پيش پاى خود بردارد ، از آنچه كه در دست دارد ، پشيمان خواهد شد .\r\nاگر هم برندارد ، باز هم پشيمان گردد . سپاهيان گوش به آن آواز نهادند و هر كسى از شنيدن آن خروش با خود انديشيد كه : آيا آن سنگ را بردارد يا برندارد ؟ يكى گفت :\r\nاين رنج و پشيمانى از بردن سنگ از براى گناهان ما است . ديگرى گفت : بايد اندكى با خود برداريم تا شايد درد و رنج آن را نچشيم . و بدين سان يكى از آن سنگها با خود ببرد و ديگرى نبرد و سديگر كس نيز از نادانى با خود اندكى برداشت . چون از آن آب زندگانى و تاريكى بيرون آمدند و به دشت رسيدند ، آن كژّى و كاستى پديدار شد . كنار يكى پر از ياكند بود و كنار ديگرى پر از گوهرهاى نابسوده . آن كسى كه چنان زبرجدهايى را به خوارى رها ساخته و تنها اندكى از آنها برداشته بود ، پشيمان شد . و از او پشيمان تر كسى بود كه از آن گوهرهاى پر ارزش سر بتافته و هيچ با خود برنداشته بود . اسكندر دو هفته در آن جايگاه براند و چون آسوده‌تر شد ، سپاه خود را از آنجا براند « 1 »  .\r\n\r\n","description":"","footnote":" ( 1 ) - غالباً در نقل روايات آب حيات و ظلمات ، اين دو را در كنار يكديگر و به لحاظ زمانى ، مرتبط بهم نقل كرده‌اند . ليك چنان كه ديده شد ، حكيم فردوسى اين دو را جدا از هم ذكر كرده است . مكان اين ظلمات را در حدود قطب شمال دانسته‌اند و مربوط به هنگامى بوده كه خورشيد در شش ماه از سال غروب مىكند . مدت بودن اسكندر و سربازانش را در ظلمات بين 18 روز تا 4 ماه آورده‌اند . براى آگاهيهاى بيشتر ر . ك . نظامى ، كليات خمسه ، شرفنامه ، ص 1322 - 1312 اسكندرنامه ( كاليستنس دروغين ) ، ص 210 - 208 طرسوسى ، داراب نامه ، ج 2 ، ص 591 - 584 ثعالبى ، تاريخ غررالسير ، ص 250 - 249 دينورى ، الاخبار الطوال ، ص 61 تجارب الامم فى اخبار ملوك العرب و العجم ، ص 160 - 159 ابن اثير ، الكامل ، ج 3 قبل از اسلام ، ص 171 - 170 مستوفى ، تاريخ گزيده ، ص 97 - 96 بلعمى ، تاريخ بلعمى ، ج 2 ، ص 700 . ","page_name":" 723 ","page_number":721},
  {"content":"\r\n\r\nبستن اسكندر ، بند يأجوج و مأجوج\r\nچون اسكندر خاور را بديد ، به سوى باختر رفت . در سر راهش شارستان پاكى ديد كه گويى هيچ باد و خاكى بر آن نگذشته بود . چون از پشت پيل آواى كوس بيآمد ، بزرگان تا دو كُروه به پيشواز او آمدند . اسكندر شاه كه ايشان را بديد ، بنواخت و گردن آنها را تا به خورشيد برافراخت . آنگاه از ايشان پرسيد : آيا در اينجا چه چيز شگفتى هست ؟ همگى به پيش آن شهريار زبان به ناله از روزگار بگشودند و گفتند :\r\nما را كار سختى در پيش است كه اكنون آن را به شاه پيروز بخت بگوييم . از فراز اين كوه تا به ابر ، دل ما پر از درد و رنج و خون است . چنان از يأجوج و مأجوج آزرده دل هستيم كه نزديك است دل از تن بگسليم . چون گروهى از ايشان به شهر ما آيند ، ديگر بهرهء ما تنها اندوه و رنج خواهد بود . روى ايشان سياه و همچون روى شتر و زبانهايشان نيز سياه و ديده‌هايشان همچون خون و دندانهايشان بسان گراز است .\r\nهيچكس را ياراى رفتن به نزديك آنها نيست . همهء تنشان پر از موهاى نيلىرنگ است و بر و سينه و گوشهايشان همچون نيل مىباشد . آنگاه كه مىخوابند يك گوش خود را بستر خويش مىسازند و گوش ديگر را همچون چادرى به روى تن مىافكنند . از هر مادهء ايشان هزار بچّه زاييده مىشود و شمار ايشان را كسى نداند .\r\nبه هنگام گرد آمدن همچون ستوران مىشوند و به مانند گورخران مىدوند . به گاه بهار كه از ابر خروشى به گوش مىرسد و درياى سبز به جوش مىآيد ، آنگاه كه ابر آن اژدها را از روى كوههء دريا برمىدارد ، آسمان بسان شير مىخروشد و ابر آن اژدها را بر كوه فرو مىافكند . پس گروههايى از ايشان مىآيند و از سالى تا سال ديگر آن خوراك ايشان باشد . پس از آن خوراك ايشان گياهان مىگردد و براى جستجوى آن به هر سو مىدوند . چون سرما فرا مىرسد ، ايشان سخت لاغر مىشوند و آوازشان همچون كبوتر مىگردد . ليك در بهار از براى خوردن آن اژدها به مانند گرگى با\r\n\r\n","description":"","footnote":"","page_name":" 724 ","page_number":722},
  {"content":"\r\n\r\nآوازهاى بزرگ مىغرند . اينك اگر اسكندر پادشاه چاره‌اى بسازد كه دل ما از اين اندوه تهى گردد ، آفرين بسيارى از هر كس خواهد يافت . پس تو كه از يزدان پاك ، بىنياز نيستى ، بزرگى كن و چارهء كار ما را بساز .\r\nاسكندر از كار ايشان در شگفت و اندوه گشت و بيانديشيد . آنگاه به ايشان گفت :\r\nما گنج خود را در اين راه مىدهيم و شمايان نيز بايد يارى كنيد و رنج ببريد . باشد كه به نيروى خداوند يگانه و نيكىدهش ، با چاره‌گرى راه ايشان را برآورم . همهء مردم آن شهر گفتند : اى شهريار ، بد روزگار از تو دور بادا . هر آنچه از ما بخواهى ، همگى بنده‌ات هستيم و تا زنده باشيم ، تو را پرستنده خواهيم بود . هر چيزى كه بخواهى ، برايت مىآوريم ، زيرا كارى بيش از اين نداريم . آنگاه اسكندر بيآمد و به آن كوه نگاه كرد . سپس گروهى از فرزانگان را بيآورد و بفرمود كه : آهنگران را به همراه مس و روى و پتك گران و نيز گچ و سنگ و هيزم بيشمار ، چندان كه به كار ما مىآيد ، به اينجا بيآوريد . پس بيشمار از هر چيزى كه اسكندر بخواست ، به نزد او بردند . چون همهء كارها ساخته شد ، همهء استادان آهنگر و ديوارگر گيتى به پيش اسكندر آمدند تا در آن كار شايسته ياور او باشند . از هر كشورى گروههاى دانشمندان بيآمدند و از دو پهلوى كوه ، دو ديوار تا سر تيغ كوه برآوردند كه پهناى آن سد ارش بود . در آن ديوار ، يك ارش انگِشت « 1 »  و يك ارش نيز آهن بريختند و در ميانشان نيز گوگرد و اندكى مس بپراكندند . همانا كه افسون و چارهء شاهان چنين باشد . و بدين سان از خاك تا تيغ كوه ، در هر رده يك گوهر بريختند . سپس نفت و روغن بسيار با هم بيآميختند و بر روى آن گوهران بريختند . آنگاه يك خروار انگِشت بر روى آنها گذاشتند و اسكندر بفرمود تا در آنها آتش بزدند و سد هزار آهنگر به فرمان آن شهريار پيروزگر چنان در آنها دميدند كه خروش آنها از كوه برآمد و ستاره نيز از گرماى آن آتش به ستوه آمد . و بدين سان آن گوهرها بر آن آتش تيز گداخته گشتند و گيتى از يأجوج و\r\n\r\n","description":"","footnote":" ( 1 ) - اَنْگِشت به معناى زغال است . ","page_name":" 725 ","page_number":723},
  {"content":"\r\n\r\nمأجوج رها گشت و زمين جاى نشستن شد . از براى آن بند نامور اسكندرى بود كه گيتى از جنگ و بدكاران آزاد گشت . بالاى آن بند پانسد ياز « 1 »  و پهناى آن نزديك سد ياز بود مهتران كه چنين ديدند ، بر اسكندر آفرين خواندند و گفتند : زمان و زمين بىتو مبادا . آنگاه از هرچه كه در آنجا بود ، فراوان به نزديك اسكندر شاه ببردند .\r\nاسكندر نيز كه گيتى از كار او در شگفت گشته بود ، آنها را از ايشان بپذيرفت « 2 »  .\r\nديدن اسكندر ، مرده را در ايوان ياكند زرد\r\nاسكندر پس از آن يك ماه نيز راه برفت ، تا اين كه سرانجام هم او و هم سپاهيانش از آن راه رنجه گشتند . اين چنين برفتند تا اين كه به نزديك كوهى رسيدند كه بر آن نه جاى دد و دام بود و نه مردم . بر فراز آن كوه خانه‌اى از ياكند زرد بود كه در سراسر آن چراغدانهاى بلور آويخته و در ميانش چشمهء آب شور بود . گوهر سرخى نيز بجاى چراغ بود و فروغ آن چراغ در آب افتاده و از براى آن گوهر همهء خانه همچون آفتاب روشن گشته بود . در كنار آن چشمه دو تخت زرّين نهاده شده بود و شوربختى را بر آن خوابانيده بودند . تنش همچون مردمان ليك سرش چونان گراز بود و با بيچارگى بر آن تخت ناز مرده بود . به زيرش بسترى از كافور و بر رويش چادرى از ديبا بود .\r\nهر كسى كه به آنجا مىرفت تا چيزى از آنجا ببرد و يا اين كه پا در آن خانه بگذارد ، تنش لرزان مىگشت و بر خاك مىافتاد . ناگهان از آن چشمهء آب شور خروشى بيآمد كه : اى مرد آزمند ، اين همه مشور . چيزهاى بسيارى ديدى كه كسى آنها را نديده بود .\r\n\r\n","description":"","footnote":" ( 1 ) - همان باز ، مقدار از سر انگشتان دست تا آرنج را گويند . برهان قاطع ، ماده ياز .  ( 2 ) - ر . ك . نظامى ، كليات خمسه ، اقبالنامه ، ص 1494 - 1485 طرسوسى ، داراب نامه ، ج 2 ، ص 583 - 582 ابن خردادبه ، مسالك و ممالك ، ص 145 - 139 ثعالبى ، تاريخ غررالسير ، ص 254 - 253 تجارب الامم فى اخبار ملوك العرب و العجم ، ص 166 - 165 مجمل التواريخ و القصص ، ص 57 جوزجانى ، طبقات ناصرى ، ج 1 ، ص 150 - 149 دينورى ، الأخبار الطوال ، ص 62 ابن اثير ، الكامل ، ج 3 قبل از اسلام ، ص 170 - 168 . مكان اين سد در حدود دشت قبچاق دانسته شده است . از جمله : صور الأقاليم ، ص 104 . ","page_name":" 726 ","page_number":724},
  {"content":"\r\n\r\nپس اكنون بايد باز گردى ، زيرا زندگانيت كوتاه شد و تخت شاهى تو بىشاه گشت .\r\nاسكندر از شنيدن آن خروش بترسيد و شتابان همچون دود به لشگرگاه خود بازگشت . سپس همچنان كه خروشان نام يزدان را بر زبان مىآورد ، زود سپاهيان خود را از آنجا براند . بدين گونه اسكندر كه از انديشهء جان خود اندوهگين گشته بود ، از پيش آن كوه ، راه بيابان را در پيش گرفت و گريان و دردمند ، سپاه را براند .\r\nديدن اسكندر ، درخت گويا را\r\nاسكندر از آن راه بيابان به شهرى رسيد و از آن رو كه آواى مردم را بشنيد ، شاد گشت . همهء آن سرزمين پر از باغهاى آباد و دل مردمش از آن خرّمى ، شاد بود . پس همهء بزرگان شهر به پيشواز او آمدند و همگى بر او آفرين بخواندند و زر و گوهر بسيار بر او بيافشاندند . همه مىگفتند : اى شهريار ، جاويد باشى زيرا كه به شهر ما بيآمدى . بدان كه تا كنون هرگز سپاهى به اين شهر نيآمده و كسى نام شاه را نشنيده است . اكنون كه بيآمدى ، جان ما در پيش تو است . روشن روان و تندرست باشى .\r\nاسكندر از ديدار آن مردمان دلشاد گشت و ديگر تن خود را از رنج آن راه بيابان آزاد كرد . پس از ايشان پرسيد كه : آيا در اينجا چه چيز شگفتى هست كه بايد از آن پند گرفت ؟ راهنمايى به دو گفت : اى شاه پيروز و پاك انديش ، در اينجا شگفتىاى هست كه كسى در آشكار و نهان به مانند آن نديده است . درختى در اينجا هست كه دو بُن آن با هم جفت گشته‌اند . براستى كه شگفتىاى همچون آن را نشايد نهفتن . يكى از آن دو بُن ، ماده و ديگرى نرّ است و آن درخت ، درختى سخنگوى و با شاخ و رنگ و بوى مىباشد . در شب ، ماده گويا و بويا مىشود و چون روز فرا رسد ، نرّ گويا مىگردد . اسكندر كه چنين شنيد ، با آن سواران روم و نامداران آن سرزمين برفت و از ايشان پرسيد كه : اكنون چه هنگامى آن درخت به آواى سخت سخن سرا مىگردد ؟\r\n\r\n","description":"","footnote":"","page_name":" 727 ","page_number":725},
  {"content":"\r\n\r\nترزفانى به دو گفت : چون نُه تَسو « 1 »  از روز بگذرد ، اين درخت چنان سخنگوى مىگردد كه نيكبخت آواز آن را بشنود . اسكندر پرسيد كه : اى نيكبخت ، برگوى كه چون از آن درخت بگذريم ، ديگر چه شگفتىاى پيش مىآيد ؟ مرد در پاسخ او گفت :\r\nچون از آن بگذرى ، ديگر جايى برايت نخواهد ماند زيرا راهنما آن را پايان گيتى مىخوانَد .\r\nاسكندر نيكبخت با آن روميان براند تا اين كه به نزديك آن درخت گويا رسيد .\r\nزمينش از گرمى دميده مىشد و از پوست ددان ، خاك را نمىديد . پس از آن مرد گوينده پرسيد كه : اين پوستها چيست و چه كسى اين ددان را اين گونه دريده است ؟ مرد نيكبخت به دو گفت : اين درخت چندين ريدك دارد كه خوراكشان را از گوشت ددان مىجويند . چون خورشيد بر گنبد آسمان بگشت ، اسكندر خروشى ترسناك و ناسودمند از بالا شنيد كه از برگ آن درخت بلند بيآمد . پس بترسيد و از آن ترزفان پرسيد كه : اى مرد بيدار نيك انديش ، اين برگ گويا چه مىگويد كه اين چنين دل را به خوناب مىشويد ؟ مرد گفت : اى نيكبخت ، برگ اين شاخ درخت مىگويد كه اسكندر از چه رو اين همه راه مىپويد ؟ اكنون بايد راهِ رفتن از اين گيتى را بجويد . چون چهارده سال از شاهى او بگذشت ، ديگر بايد از آن تخت بزرگى برود . اسكندر كه چنين شنيد ، دلش از آن رهنمون پر از درد گشت و خون بگريست . پس از آن يك بار نيز لب به سخن نگشود و تا نيمه‌شب پر از اندوه بود . در آن هنگام برگ آن درخت ديگر سخنگوى شد . بار ديگر اسكندر از آن نيكبخت پرسيد كه : اين شاخهء ديگر چه مىگويد ؟ مرد سخنگوى راز از نهفت بگشود و گفت : اين شاخهء ماده مىگويد كه تو پيوسته در اين گيتى فراخ از براى آز و فزون خواهى در رنج هستى . از چه رو اين چنين روان خود را مىآزارى ؟ آز تو همين گشتن تو به گِرد گيتى و آزردن كسان و كشتن پادشاهان است . ليك چون كسى بسيار در گيتى درنگ نخواهد كرد پس روز را بر\r\n\r\n","description":"","footnote":" ( 1 ) - تَسو به پارسى به معناى هر يك از 24 ساعت شبانروز است . ","page_name":" 728 ","page_number":726},
  {"content":"\r\n\r\nخود تيره و تار مساز . اسكندر پادشاه كه چنين شنيد ، از آن ترزفان پرسيد كه : اى مرد روشندل و پارسا ، از او بپرس كه آيا هنگامى كه اين روزگار شوم برايم پيش آيد ، من در روم خواهم بود تا شايد مادرم مرا ببيند و چادرى بر رخسارم كشد ؟ درخت گويا به اسكندر شاه گفت : ديگر راه خود را كوتاه كن و آماده شو . بدان كه نه مادرت و نه خويشان روم و نه پوشيده رويان آن سرزمين ، هيچيك تو را نخواهند ديد . ديرى نمىگذرد كه در شهر ديگرى مرگت فرا خواهد رسيد و اختر از تاج و تخت تو سير خواهد شد .\r\nاسكندر كه دلش با شنيدن آن سخنان از شمشير بخت زخم خورده بود ، به لشگرگاه خود بازگشت و پهلوانان گردنفراز به پيش او رفتند . بزرگان آن شهر نيز پيشكشهايى بساختند و به پيش آن پادشاه بيآوردند . در ميان آنها جوشنى تابان همچون نيل بود كه بالا و پهنايش همچون پوست يك پيل بود . دو دندان ماهى به درازاى پنج ارش بود كه برداشتن آنها نيز دشوار بود . ديگر زره و ديباى پر مايه و سد تخم مرغ ساخته شده از زر بود كه سنگينى هر يك به سنگ درم ، شست من بود .\r\nكرگدنى نيز ساخته شده از زر و گوهر به همراه آنها بيآوردند . اسكندر كه خون دل مىگريست ، آنها را از ايشان بپذيرفت و سپاه خود را از آن شهر براند .\r\nرفتن اسكندر به نزديك فغفور چين\r\nاسكندر از آنجا سپاهيان را به سوى چين كشانيد و در ايستگاهى فرود آورد . پس به دبير فرمود تا از سوى اسكندر شهرگير نامه‌اى بنويسد . در آن نامه همه گونه خوب و زشت بگفت . آنگاه چون نويسنده ، نامه را بنوشت ، خود اسكندر بسان فرستاده‌اى برفت و مرد بينا دل و آزاده‌اى را كه با او يكدل و يك سخن بود برگزيد .\r\nسپس سپاه را به سالار سپاهيان سپرد و پنج تن از دانايان رومى را با خود ببرد .\r\nچون به فغفور از آمدن فرستاده‌اى به سوى چين آگاهى رسيد ، فغفور چندين\r\n\r\n","description":"","footnote":"","page_name":" 729 ","page_number":727},
  {"content":"\r\n\r\nسپاهى را پذيره فرستاد . اسكندر كه به آن بارگاه بزرگ آمد و آن سپاه گزيدهء سترگ را بديد ، با جانى بدانديش و پر انديشه از دهليز به پيش فغفور دويد و او را نماز برد و زمان درازى در آن ايوان بنشست . فغفور ازو پرسيد و او را بنواخت و جايگاه نامورى برايش ساخت .\r\nچون خورشيد همچون چراغ روشنى سر از كوه برآورد ، اسپ بالايى را با جناغ « 1 »  زرّين ببردند و آن فرستادهء شاه را پيش خواندند . اسكندر سخنان فراوانى براند و آنچه مىبايست ، بگفت و نامه را بداد و همهء سخنان قيصر را ياد كرد . در آن نامه آمده بود : از شاه روم ، سالار هر سرزمين ، همو كه همهء شاهان بر او آفرين مىخوانند ، به سوى فغفور و كشورآراى چين . در آغاز نامه چنين نوشته شده بود كه :\r\nآفرين ما بندگان بر پروردگار گيهان آفرين ، آن گيهاندار دادار و راهنما و خداوند پاكى و نيكىفزاينده . سپس چنين آمده بود كه : فرمان ما به سوى چين چنان است كه زمين آباد گردد . پس نبايد آهنگ جنگ با ما كنيد زيرا كه از جنگ بود كه روزگار بر فور و دارا - آن شهريار گيتى - و فريان تازى و ديگر بزرگان تنگ شد . از خاور گرفته تا باختر هيچكس از فرمان ما سر نمىپيچد . شمار سپاهيانم را آسمان نيز نمىداند .\r\nپس اگر سر از فرمان ما پيچى ، همانا كه تن و سرزمين خود را به رنج خواهى افكند .\r\nچون اين نامه را بخوانى ، ساو را فراهم ساز و با بدكردارى تن خود را رنجه مدار . اگر بيآيى و مرا با سپاهيانم ببينى و تو را يكدل و نيكخواه خود ببينم ، اين تاج و تختت را برايت خواهم گذاشت و از بخت هيچ گزندى بر تو نخواهد آمد . ليك اگر در آمدن به پيش من كه شاه تو هستم ، درنگ كنى و همچنان بخواهى كه از ما هيچ گزندى بر تو نرسد ، پس بايد كه همهء چيزهاى شگفت و ناياب چين را از زرّينه و تيغ و اسپ و نگين تا جامه و برده و تخت و پيلسته و ديباى پر مايه و گردنبند و تاج به سوى گنج ما بفرستى و بدين گونه سپاه مرا از راه بازگردانى و ديگر تخت و تاج و گنج تو در پناه\r\n\r\n","description":"","footnote":" ( 1 ) - جَناغ به طاق پيش زين اسب گفته مىشود . جُناغ به معناى دامنهء زين اسب و يا تسمهء ركاب و نيز نوعى از اسباب زايدهء زين است كه براى زينت نقاشى مىكنند . برهان قاطع ، ماده جناغ . ","page_name":" 730 ","page_number":728},
  {"content":"\r\n\r\nخواهد بود .\r\nچون سالار چين چنان نامه‌اى بديد ، برآشفت . ليك خاموشى برگزيد و بخنديد و به فرستاده گفت : همانا كه شاه تو را آسمان جفت است . اينك آنچه از ديدار و بالا و گفتار و مردانگى او مىدانى ، به من بگو . فرستاده گفت : اى سپهدار چين ، هيچكس را بر روى زمين همچون اسكندر مدان . مردانگى و خِرد و بخشش او از هر كسى بدتر است . بالاى او همچون سرو و زورش همچون پيل و بخشش او بسان درياى نيل است . زبانش چونان تيغ بُرنده است ، ليك با چربى و نرمى دالمن را نيز از ابر به زير مىآورد . چون فغفور چين اين سخنان را بشنيد ، انديشهء ديگرى بكرد . پس بفرمود تا در باغى خوان و مِى بيآوردند و همه‌جا را بيآراستند . و بدين سان تا شب فرا رسيد ، چندان مِى بخوردند كه سر آن ميگساران از مِى خيره گشت . آنگاه سپهدار چين به فرستاده گفت : اورمزد با شاه تو يار باد . بدان كه چون روز فرا رسد ، پاسخ آن نامه را خواهم داد . اسكندر كه چنين شنيد ، نيمه‌مست و با ترنجى در دست از ايوان سالار چين برفت .\r\nچون خورشيد از بخش شير سر برآورد و آسمان ، شب را به زير آورد ، اسكندر دلش از انديشهء بد دور شد و به نزديك فغفور رفت . فغفور ازو پرسيد كه : ديشب كه از اينجا بيرون مىرفتى و مِىزده بودى ، بر تو چگونه گذشت ؟ آنگاه فغفور بفرمود تا دبير با كاغذ و مشك و خوشبوى به نزدش رَود . پس پاسخى به گرمى بنوشت و كاغذ چينى را همچون بهشت بيآراست . نخست بر يزدان دادگر ، آن خداوند مردى و داد و هنر و فرهنگ و پرهيز و كيش آفرين بكرد و آفرين پروردگار را نيز بر آن شاه روم بداد . آنگاه نوشت : آن فرستادهء چربگوى با آن نامهء شاه فرهنگ جوى برسيد .\r\nهمهء آن سخنان شاه را بخواندم و در بارهء آن با بزرگان سخن راندم . همهء آنچه را كه از رزم و شور و كار با دارا پسر داراب و فريان و فور گفته بودى و اين كه بر همهء ايشان پيروز گشتى و تو همچون شبانى شدى و همهء شهرياران بسان رمهء تو گشتند ، بخواندم . ليك تو دادگرى خداوند خورشيد و ماه را از براى مردانگى خود و فزونى\r\n\r\n","description":"","footnote":"","page_name":" 731 ","page_number":729},
  {"content":"\r\n\r\nسپاهيانت مدان . آنگاه كه ديگر روزگار مهترى بسر آيد ديگر چه در سور بميرد و چه در كارزار . سرنوشت ايشان چنان بود كه روزگارشان در رزم با تو بسر آيد . پس تو از براى آنچه كه با ايشان كردى ، برترى مجوى . زيرا كه اگر از آهن نيز باشى ، بىگمان از اين گيتى درگذرى . فريدون و ضحّاك و جم كجا رفتند ؟ همگى همچون باد بيآمدند و چون دَم برفتند . بدان كه من نه از تو مىترسم و نه با تو جنگ مىآورم و نه همچون تو خيره‌سر مىگردم . زيرا خون ريختن آيين من نيست و بد كردن سزاوار كيش من نمىباشد . اگر مرا به پيش خود بخوانى ، براى تو شكست خواهد بود . زيرا كه من يزدان پرست هستم و شاه پرست نيستم . پس بيش از آن كه مىپندارى برايت چيزهايى خواهم فرستاد و مرا از اين بخشش هيچ سرزنشى نخواهد رسيد .\r\nاسكندر از شنيدن گفتار فغفور ، جگر خود را زخم خورده يافت و رخسارش رنگ شرمسارى به خود گرفت . پس در دل گفت : از اين پس هرگز مرا در گيتى نبينند كه پنهانى به جايى بروم . آنگاه اسكندر از ايوان به نشستنگاه خود آمد و كمر به بازگشت ببست . از سوى ديگر ، فغفور سرافراز كه از بخشش هيچ رنجى به دلش نيآمد ، در گنج بگشود . پس به گنجور بفرمود تا پنجاه تاج پر گوهر و ده تخت پيلسته و هزار بار شتر سيمينه و زرّينه و هزار بار شتر نيز از ديباى چينى و خز و پرند و كافور و شاهبوى و داربوى و خوشبوى و نيز سنجاب و آس « 1 »  و موى سمور و نافهء مشك و كيمال « 2 »  و تذرو ، از هر يك دو هزار با سد زين سيمين ستام و پنجاه زين زرّين ستام و سيسد شتر سرخ موى با چيزهاى شگفت‌انگيز و ناياب چينى بيآورد . آنگاه مرد دانا و شيرين سخنى را از ميان آن چينينان كهن برگزيد و به او بفرمود تا با درود و پيام به نزد اسكندر شاه برود و او را در چين به ميهمانى بخواند تا چندى به چين بيآيد و در آنجا بماند و نامداران چينى بر او آفرين كنند .\r\n\r\n","description":"","footnote":" ( 1 ) - آس به پارسى همان جانور قاقم را گويند كه سفيد است و سر دُم آن سياه مىباشد و از پوستش پوستين مىسازند . برهان قاطع ، ماده آس .  ( 2 ) كيمال جانورى است با پوست كبودرنگ كه از پوستش پوستين مىسازند . برهان قاطع ، ماده كيمال . ","page_name":" 732 ","page_number":730},
  {"content":"\r\n\r\nفرستادهء فغفور چين با اسكندر - كه نمىدانست خود شاه است - روان شد . چون دريانورد روى اسكندر را بديد ، بشتافت و زود بادبان را بركشيد . آنگاه چون دستور اسكندر به همراه سپاهيانش به نزد او آمدند ، همهء كار خود را به ايشان بگفت .\r\nسپاهش كه چنين ديدند ، بر او آفرين بخواندند و همگى سر بر زمين نهادند . فرستادهء چينى ديگر بدانست كه او خود شاه است . پس فريادكنان ، پياده به راه آمد . ليك اسكندر به دو گفت : پوزش مخواه و در اين باره با فغفور سخن مگوى . آن شب بگذشت و بامداد فردا اسكندر شاه به آيين بر تخت بنشست . سپس به آن فرستاده چيزهايى ببخشيد و به دو گفت : همانا كه روان مسيحا با تو يار است « 1 »  .\r\nبه پيش فغفور چين برو و او را بگوى كه : به نزد ما آبرو بيافتى . اگر در اينجا باشى ، همهء چين از آن توست . اگر هم به جاى ديگرى بخرامى ، باز هم روا باشد . من نيز چندى در اينجا مىآسايم زيرا شايسته نيست اين همه سپاهيان را با تندى برانم . فرستاده كه چنين شنيد ، همچون باد برگشت و پيام قيصر را به فغفور بداد « 2 »  .\r\nرسيدن اسكندر به كشور سند و جنگ كردن\r\nاسكندر شاه يك ماه در آنجا بماند و آنگاه چون آسوده شد ، سپاه خود را براند .\r\nچون از آن درياى سبز « 3 »  بازگشتند ، راه دراز بيابان را در پيش گرفتند و ايستگاه به\r\n\r\n","description":"","footnote":" ( 1 ) - باز هم اشاره به حضرت مسيح ( ع ) پيش از زمان او !  ( 2 ) - ر . ك . نظامى ، كليات خمسه ، شرفنامه ، ص 1242 - 1203 ثعالبى ، تاريخ غررالسير ، ص 253 - 251 تجارب الامم فى اخبار ملوك العرب و العجم ، ص 161 - 160 اسكندرنامه ( كاليستنس دروغين ) ، ص 250 - 221 بلعمى ، تاريخ بلعمى ، ج 2 ، ص 700 مسعودى ، مروج الذهب ، ج 1 ، ص 282 دينورى ، الأخبار الطوال ، ص 62 - 61 ابن اثير ، الكامل ، ج 3 قبل از اسلام ، ص 168 - 165 مسكويه ، تجارب الامم ، ج 1 ، ص 97 - 95 .  ( 3 ) - مراد از درياى سبز يا اخضر همان درياى چين است . ","page_name":" 733 ","page_number":731},
  {"content":"\r\n\r\nايستگاه برفتند تا اين كه به چغوان « 1 »  رسيدند و شهر و باروى بزرگى بديدند . پس همهء بزرگان و نام آوران و خردمندان شهر با پيشكشها و بشارهايى به پيش اسكندر شهريار آمدند . اسكندر زود از ايشان پرسيد كه : آيا در اينجا چه چيز شگفتى داريد ؟ مرد گوينده به دو گفت : اى شهريار ، چيزى كه به كار آيد ، نداريم . در اين شهر تنها درويشى و رنج هست و بجز اينها هيچ‌چيز ديگرى در اينجا نيست .\r\nچون اسكندر گفتار آن گوينده را بشنيد ، با سپاهيانش از چغوان به سوى هند رفت . پس سواران سندى و همهء كسانى كه از كار فور دلخسته گشته و دستها به خون ريختن شسته بودند ، با پيلان و دراى هندى به جنگ او شتافتند . خروش و نالهء كارناى برخاست . مهتر آن سنديان ، سوار سرافراز و خردمندى به نام بنداه بود . و بدين سان جنگى درگرفت و كوهى از كشتگان برپاى شد . چون شب فرا رسيد ، ديگر هيچيك از سنديان بر آن دشت نماندند و همه بگريختند . ليك اسكندر ، سپاه خود را از پس ايشان براند و هشتاد و پنج پيل به همراه تاج زرّين و شمشير و گنج از آنها بدست آورد . در همان هنگام زنان و كودكان و پير مردان ، گريان به سر راه اسكندر شاه آمدند و گفتند : اى شاه بيدار ، هوش به سر باز آور و اين سرزمين را مسوزان و كودكان را مكش . زيرا سرانجام روزگار تو نيز بسر آيد . پس خوشا كسى كه گيتى را به بد نگذراند . ليك اسكندر هيچ مِهرى بر ايشان نيآورد و از ميان آنها زنان و كودكان خردسال و جوان و پير فراوانى را به بردگى درآوردند .\r\nآنگاه اسكندر از راه بُست به سوى نيمروز آمد و در سراسر راه همه‌جا دشمنان را از ميان ببرد . سپس از آنجا با آن انجمن نامداران به سرزمين يمن رفت . چون شاه يمن از آمدن او آگه شد ، به همراه بزرگان يمن برفت و پيشكشهاى با ارزش و زيبايى را كه سزاوار ديد ، برگزيد . پس ده شتر را با بُرد يمانى « 2 »  و پنج شتر را با دينار بار كرد .\r\n\r\n","description":"","footnote":" ( 1 ) - اين نام به صورتهاى چفوان ، جغوان ، خفوان ، حفوان ، موقان و حلوان نيز آمده است . ر . ك . شاهنامه بروخيم ، ج 7 ، ص 1904 شاهنامه مسكو ، ج 7 ، ص 96 .  ( 2 ) - نوعى پارچهء مخصوص يمن . برهان قاطع ، ماده برد . ","page_name":" 734 ","page_number":732},
  {"content":"\r\n\r\nده شتر ديگر را هم با درم بار كرد . همانا كه چون درم باشد ، اندوه به دل راه نيآبد .\r\nديگر هزار سبد پر از لركيماس « 1 »  و بيشمار از ديبا و جامه بود . يك جام زبرجد كه هشتاد و پنج مرواريد درشت ناسفته در آن بود ، به همراه يك جام لاژورد كه شست ياكند زرد در آن و نگينهايى از ياكند سرخ بر آن بود ، بيآورد و همهء آنها را به فرمانبران داد . و بدين سان با آن پيشكشها و بشارها به پيش سراپردهء اسكندر شهريار رسيدند .\r\nاسكندر از آن شاه يمن بپرسيد و او را بنواخت و نزديك خود بر تخت بنشاند . شاه يمن بر اسكندر آفرين بخواند و گفت : تو و سپاهيانت پيروز باشيد . بدان كه اگر دو ماه در اينجا بمانى تا خود و سپاهيانت از رنج راه بيآسايند ، مرا شاد خواهى ساخت .\r\nاسكندر كه چنين شنيد ، بر او آفرين كرد و گفت : هميشه خِرد ، يا تو بادا . آنگاه پگاه شاه يمن از پيش اسكندر بازگشت .\r\nسپاه كشيدن اسكندر سوى بابل\r\nاسكندر از يمن سپاه خود را به سوى بابل كشيد و از گَرد آن سپاهيان همه‌جا ناپديد گشت . يك ماه خود اسكندر با سپاهيانش براندند و هيچيك در آن يك ماه نيآسودند تا اين كه به نزديك كوهى رسيدند كه سر به آسمان برآورده بود و از بس بلند بود ، تيغ كوه ديده نمىشد . بر فراز آن ابر سياهى بود و گويى به كيوان نزديك بود . هرچه گشتند ، از هيچ‌جايى راهى به آن نديدند . اسكندر شاه و سپاهيانش از آن كار فرو ماندند . ليك سرانجام با رنج بسيار از آن كوه خارا نيز بگذشتند . چون همگى از آن رفتن به ستوه آمدند ، در آن سوى كوه درياى ژرفى پديدار شد . سپاهيان از اين كه دريا و دشت و راه بديدند ، شاد گشتند و به سوى آن درياى ژرف براندند و پروردگار گيهان آفرين را بخواندند . در هر سو دد و دام بيشمارى بود و خوراك سپاهيان تنها از\r\n\r\n","description":"","footnote":" ( 1 ) - لركيماس به پارسى به معناى زعفران است . ","page_name":" 735 ","page_number":733},
  {"content":"\r\n\r\nشكار بود .\r\nناگهان از دور ، مردى سترگ و پُر موى با گوشهاى بزرگى پديدار گشت . تنش به زير آن موها به رنگ نيل و دو گوشش به پهناى دو گوش پيل بود . چون پهلوانان اسكندر چنين كسى را بديدند ، او را كِشان كشان به پيش اسكندر بردند . اسكندر كه در او نگريست ، به او خيره ماند و پيوسته نام يزدان را بر او بخواند . آنگاه به دو گفت :\r\nبرگوى كه كيستى و نامت چيست و از اين دريا چه مىيابى ؟ مرد به اسكندر گفت :\r\nاى شاه ، پدر و مادرم نام مرا گوش‌بستر نهادند . اسكندر ازو پرسيد كه : آن چيزى كه در ميان آب است و آفتاب از آن سوى آن برمىآيد ، چيست ؟ مرد گفت : اى شهريار ، هميشه با نامدارى در گيتى زندگانى كنى . بدان كه آن شارستانى همچون بهشت است كه گويى سرشت آن از خاك نيست . پوشش همهء ايوانها و خانه‌هاى آن تنها از استخوان است و بس . بر ايوانهاى آن جنگ افراسياب را از آفتاب نيز روشنتر نگاريده‌اند . چهرهء كى خسرو جنگ جو نيز با آن بزرگى و مردانگى و آهنگ او به خوبى بر آن استخوانها نگاريده شده است . در آن شهر هيچ گرد و خاكى نبينى . خوراك مردمانش نيز تنها از ماهى است و بجز اين هيچ چيزى نمىخورند . اكنون اگر شاه نامبردار فرمان دهد ، من بىهيچ سپاهى به آن شارستان بروم . اسكندر كه چنين شنيد ، به آن گوش‌ور گفت : برو و كسى از ايشان را بيآور ، تا ببينيم چه چيز نويى خواهيم ديد . گوش‌بستر بىدرنگ برفت و به شتاب مردمانى را از آن شارستان بيآورد .\r\nپس هشتاد مرد خردمند و كارآزمودهء برنا و پير با جامه‌هايى از خز و پرند از آب بگذشتند . هر كه از ميان ايشان پير و نام آور بود ، جامى زرّين پر از مرواريد در دست داشت . هر كسى هم كه جوان بود ، با تاجى در دست و سرى به زير افكنده ، به نزد قيصر آمد . همگى بدين سان به پيش اسكندر رفتند و او را نماز بردند و زمان درازى با او سخن گفتند . اسكندر آن شب را در آنجا گذراند و به گاه بانگ خروس ، آواى كوس از درگاه او برخاست . پس سپاه خود را - كه زمين به زير ايشان ناپديد گشته بود - از آنجا به سوى بابل كشانيد .\r\n\r\n","description":"","footnote":"","page_name":" 736 ","page_number":734},
  {"content":"\r\n\r\nنامهء اسكندر نزد ارسطاطاليس و پاسخ يافتن\r\nاسكندر ديگر بدانست كه مرگش نزديك گشت و روزگارش تاريك شد . پس با خود مىانديشيد كه كسى را از نژاد بزرگان برجاى نگذارد كه بتواند از براى جنگ به سوى روم سپاه براند و پاى بر آن خاك آباد بگذارد . چون مغز خود را در اين انديشه خودكامه كرد ، نامه‌اى به سوى ارسطاطاليس بنوشت و بفرمود تا همهء كسانى كه از نژاد كيان هستند ، كمر ببندند و به سوى درگاه او روى كنند تا گمان او را از بدها كوتاه سازند .\r\nچون نامهء اسكندر را به نزد آن فرزانه بردند ، دل ارسطاطاليس پر از بيم گشت .\r\nپس بىدرنگ در پاسخ آن نامه چنين نوشت كه : آن نامهء شاه گيتى برسيد . همانا كه بر تو است كه دست از بدخواهى بردارى . ديگر به آن كار بدى كه گفتى ، ميانديش و از براى آن انديشه كه بكردى ، چيزى به درويشان ببخش . پس بپرهيز و تن خود را به يزدان بسپار و در گيتى هيچ بجز تخم نيكى مكار . بدان كه سرانجام همهء ما مرگ خواهد بود و ما با بيچارگى به دو دل داده‌ايم . ليك هر كسى كه از اين گيتى درگذشت ، پادشاهى را با خود نبرد و چون بمرد ، بزرگى را به كسى ديگر سپرد . بپرهيز و خون بزرگان را مريز زيرا كه با اين كار تا رستاخيز بر تو نفرين خواهد بود . ديگر اين كه چون در ايران شاه و سپاهيانش نباشند ، از سرزمين ترك و هند و سقلاب و چين و هر سوى ديگر سپاهيانى به آنجا خواهند تاخت . آنگاه كسى كه ايران را بگيرد ، شگفت نباشد كه به روم نيز بيآيد و بخواهد تا آن را هم بدست آورد . پس آگاه باش كه نبايد هيچ گزندى به كسانى كه از نژاد كيان هستند ، برسد . همهء بزرگان و آزادگان را به جشن و سور بخوان و هر يك از آن مهتران را - كه تو از براى ايشان بود كه گيتى را\r\n\r\n","description":"","footnote":"","page_name":" 737 ","page_number":735},
  {"content":"\r\n\r\nبه رايگان بيافتى - بر كشورى فرمانروا بساز و هيچيك از ايشان را هم بر ديگرى برترى مده و هيچكس را نيز در گيتى شاه مخوان . بدين سان چون بخواهى كه سپاهى به روم نيآيد ، همهء كيان را در پيش اين سرزمين همچون سپرى بساز .\r\nچون اسكندر چنان پاسخى را بيافت ، انديشه و چارهء ديگرى بكرد . پس بفرمود تا همهء بزرگان و آزادگان روزگار را به پيش او خواندند و در جايى سزاوار بنشاندند .\r\nآنگاه فرمانى بنوشت تا ديگر هيچيك از ايشان نتوانند اندكى نيز از روزگار فزونى بجويند . و بدين سان بر آن نامداران كامجوى نام ملوك الطوائف « 1 »  نهادند .\r\nدر همان شب اسكندر به بابل رسيد و همهء بزرگان را از ديدار خود شاد ديد . ليك در همان شب زنى كودكى زاييد كه هر كسى او را ديد ، از ديدنش در شگفتى ماند .\r\nسرش چون سر شير و بر و دوش او همچون مردمان بود و بر پايش سُمى بود و به مانند گاو ، دُم داشت . آن كودك شگفت در هماندم كه زاده شد ، بمرد . براستى كه سزاوار باشد اگر نژاد از آن زن نگيرند . آن كودك را در همان هنگام به نزد اسكندر شاه بردند . شاه با شگفتى در او نگريست و بىدرنگ اختر بدى پِى افكند « 2 »  .\r\nپس گفت :\r\nاين دودمان را بايد از ميان برد . آنگاه اخترشناسان بسيارى را به نزد خود بخواند و چندى در بارهء آن كودك مرده با ايشان سخن براند . ستاره‌شناسان از ديدن آن سخت اندوهگين گشتند و آن راز را از آن شاه نيكبخت پنهان كردند . ليك اسكندر از اين كار اخترشناسان به جوش آمد و گفت : بدانيد كه اگر هيچ سخنى را نهان بداريد ،\r\n\r\n","description":"","footnote":" ( 1 ) - مسكويه ، تجارب الامم ، ج 1 ، ص 95 - 94 اصفهانى ، تاريخ پيامبران و شاهان ، ص 41 - 40 دينورى ، الأخبار الطوال ، ص 64 ابن اثير ، الكامل ، ج 3 قبل از اسلام ، ص 197 - 196 ابن خلدون ، العبر ، ج 1 ، ص 189 بلعمى ، تاريخ بلعمى ، ج 2 ، ص 699 مقدسى ، آفرينش و تاريخ ، ج 3 ، ص 509 مجمل التواريخ و القصص ، ص 58 مستوفى ، تاريخ گزيده ، ص 97 بندهش ، ص 140 ميرخواند ، روضة الصفا ، ج 1 ، ص 662 - 661 ابن بلخى ، فارسنامه ، ص 58 - 57 تجارب الامم فى اخبار ملوك العرب و العجم ، ص 169 - 168 نويرى ، نهاية الإرب ، ج 10 ، ص 165 ثعالبى ، تاريخ غررالسير ، ص 262 241 - 240 . چنان كه ديده شد ، حكيم فردوسى ايجاد حكومت ملوك الطوائف توسط اسكندر و به توجيه ارسطو را مربوط به اواخر زندگانى اسكندر دانسته ليك بسيارى از مورخان اين امر را مربوط به پس از غلبهء او بر دارا و پيش از سفرهايش مىدانند .  ( 2 ) - اختر بد پِى افكندن به معناى تفأل بد كردن است . ","page_name":" 738 ","page_number":736},
  {"content":"\r\n\r\nهم اكنون سرتان را از تن جدا مىسازم و به كام شيرانتان مىافكنم . چون اسكندر شاه آنگونه برآشفت ، يكى از آن ستاره‌شناسان به دو گفت : اى شاه نامور ، بدان كه موبدان و خردمندان به درستى دانسته‌اند كه تو بر اختر شير زاده شده بودى . پس چون سر آن بچّهء مرده را نيز همچون شير ببينى ، اين پادشاهى تو به زير خواهد آمد و چندى زمين پر آشوب خواهد گشت تا اين كه شاهى بر تخت بنشيند . ستاره‌شناسان ديگرى نيز كه در نزد اسكندر بودند ، همين سخنان را بگفتند . اسكندر كه گفتار ايشان را بشنيد ، اندوهگين گشت و خِرد و مغزش كاستى پذيرفت . پس گفت : همانا كه در برابر مرگ هيچ چاره‌اى نيست و دل من در اين باره هيچ نمىانديشد . زندگانى من بيش از اين نبود و روزگار نه هرگز مىكاهد و نه افزون مىگردد .\r\nنامهء اسكندر به نزديك مادر و اندرز كردن\r\nاسكندر در همان روز در بابل بيمار شد و ديگر بدانست كه آن گزند نزديك گشت . پس دبير كارآزموده‌اى را پيش خواند و هر آنچه در دل داشت ، با او بگفت . و بدين سان نامه‌اى براى مادرش نويساند و در آن گفت : همانا كه آگاهى مرگ را نمىتوان نهفت . بهرهء من از گيتى همين بود كه بود و روزگار آدمى نه مىكاهد و نه فزون مىگردد . تو نيز از مرگ من هيچ اندوهگين مشو ، زيرا كه سخن مرگ در روزگار ، سخن نويى نيست .\r\nهر آن كس كه زايد ببايدش مرد * اگر شهريارست اگر مرد خرد\r\nمن اكنون به بزرگان روم مىگويم كه چون از اين سرزمين بازگردند ، هيچ بجز خواست و فرمان تو نكنند و كسى سر از پيمان با تو نپيچد . به همهء بزرگان ايرانى هم كه به روميان زيانى مىرساندند ، كشورى را سپردم و چون بدين سان هر يك بر كشورى شاه گشتند ، ديگر نيازى به روم نخواهند داشت و سرزمين روم از دشمن در\r\n\r\n","description":"","footnote":"","page_name":" 739 ","page_number":737},
  {"content":"\r\n\r\nآسايش خواهد بود . هر سال سد هزار دينار از گنج من به مردم درستكار « 1 »  ببخشيد .\r\nچون بمُردم ، مرا در مصر در خاك كنيد و سر از گفتار من مپيچيد . اگر از روشنك پسرى زاده شود ، بىگمان نام پدر را زنده خواهد كرد . پس هيچكس بجز او نبايد كه شاه روم گردد . زيرا كه او آن سرزمين را تازه خواهد گردانيد . اگر هم ازو دخترى آمد ، او را به همسرى فرزند فيليپوس درآور و ديگر او را فرزند خود بخوان ، نه داماد من . و ياد مرا در گيتى به او تازه كن . دختر كيد را نيز چون خودش با اين كار همداستان گشت ، با هميان و برده‌هاى نيكخواه و نيز با همان افسر و گوهر و سيم و زرى كه او از نزد پدرش آورده بود ، در كجاوه‌اى ، با ارجمندى به نزد پدرش به هندوستان بفرستيد . من نيز در اينجا همهء كارها را بساختم و با بيچارگى دل به مرگ نهادم .\r\nشمايان هم نخست مرا در نساجامه كنيد و در گاسونهء زرّينى بنهيد و سرم را با شاهبوى آغشته سازيد . زربفت چينى نيز چنان كه سزاوار من باشد ، بر من نهيد . همهء درزهاى گاسونه مرا نيز با كرف و كافور و مشك و خوشبوى بگيريد . پس نخست بالاى آن گاسونه را با انگبين بيآكنيد . آنگاه در زير آن ديباى چينى بنهيد و تن مرا به روى آن گذاريد و روى آن را بپوشانيد . اى مادر پر خِرد ، تا هنگامى كه زنده باشى ، پند مرا نگاهدار باش . هرچه را كه از هند و چين و توران و ايران و مكران آورده‌ام ، تو در نزد خود نگاهدار و آنچه را هم كه افزون باشد ، ببخش . اى مهربان ، از تو مىخواهم كه بيدار « 2 »  و روشن روان باشى و تن خود را بسيار رنجه مدارى ، زيرا كه هيچكس در گيتى جاويد نيست . بىگمان چون روزگار تو نيز بسر آيد ، روانم روان تو را خواهد ديد . پس بدان كه شكيبايى نامىتر از مِهر است و سبكسرى كار كهتران\r\n\r\n","description":"","footnote":" ( 1 ) - درستكار همان خويشكار پهلوى است كه در متن آمده ، ساعى ، متدين . ر . ك . برهان قاطع ، ماده خويشكار ، حواشى معين .  ( 2 ) - در نسخهء ژول مُل ، ص 1483 ، بيت 1817 آمده :\r\nبه تو حاجت آنستم اى مهربان * كه پندار باشى و روشن روان\r\nليك در نسخهء بروخيم ، ج 7 ، ص 1912 و مسكو ، ج 7 ص 105 در مصراع دوم بجاى « پندار » ، « بيدار » آمده كه صحيح مىباشد . ","page_name":" 740 ","page_number":738},
  {"content":"\r\n\r\nباشد . تو كه همواره بر تنم مهربان بودى ، پس اكنون جان پاكم را از يزدان بخواه و با اين خواستنت ، مرا فريادرس باش . زيرا تنها اين كار است كه دستم را خواهد گرفت و بس . به گِرد گيتى بنگر تا ببينى كه كسى نيست كه روانش از مرگ آزرده نباشد . پس روانم بندهء روانت باد و روزگارت همواره فرخنده بادا . چون سرانجام آن نامه را مُهر و بند كردند ، اسكندر بفرمود تا سواران فرستاده‌اى شتابان از بابل به روم آگهى ببردند كه ديگر آن فرّ شاهنشاهى تيره گشت .\r\nمردن اسكندر به بابل\r\nچون سپاهيان از آن درد شاه آگاه گشتند ، گيتى بر آن نامداران سياه شد . پس همگى به آن تخت بزرگى روى نهادند و همه‌جا پر از گفتگو گشت . اسكندر كه از آمدن سپاه آگه شد ، ديگر بدانست كه روزگارش بسر آمد . پس بفرمود تا تخت را از ايوان شاهى به دشت ببرند . سپاهيان با ديدن رخسار بىرنگ شاه اندوهگين گشتند و مىگفتند : براستى كه روزگار بدى است ، آن هنگام كه شهريار روميان از ميان ايشان برود . همانا كه آن سرنوشت شوم فراز آمد و از اين پس اين سرزمين روم ويران خواهد شد و دشمنانمان كام دل خود يافتند . ليك اكنون ديگر روزگار ما تلخ گردد و در آشكار و نهان خروشان شويم .\r\nدر همان هنگام قيصر به آوايى نرم گفت : تا آنگاه كه زنده باشيد ، خِرد و شرم بداريد و چون بخواهيد كه جان و تنتان برخوردار گردد ، يك دم نيز از اندرز من سر نپيچيد . پس از من كار شما نيز همين خواهد بود و روزگار تنها با من بد نكرد .\r\nاسكندر ، اين بگفت و جانش از تن برآمد . و بدين سان آن شاه نامور سپاه شكن درگذشت « 1 »  .\r\nناگهان از سراسر سپاهيان چنان خروشى برخاست كه گوش آسمان نيز\r\n\r\n","description":"","footnote":" ( 1 ) - در باب مكان در گذشت اسكندر روايات مختلفى وجود دارد . برخى همچون حكيم فردوسى مكان درگذشت اسكندر را بابل دانسته‌اند . ر . ك . پيرنيا ، ايران باستان ، ج 7 ، ص 1935 - 1926 گرديزى ، زين الاخبار ، ص 59 ابن بلخى ، فارسنامه ، ص 58 مسكويه ، تجارب الامم ، ج 1 ، ص 95 . اصفهانى مىنويسد كه اسكندر پيش از رسيدن به بابل در ميان راه درگذشت . تاريخ پيامبران و شاهان ، ص 40 . طبرى از سرزمين سواد نام مىبرد . تاريخ طبرى ، ج ، 2 ، ص 489 . ليك گروه ديگر بر آن هستند كه اسكندر در شهرزور درگذشت . ر . ك . بلعمى ، تاريخ بلعمى ، ج 2 ، ص 700 ثعالبى ، تاريخ غررالسير ، ص 258 - 257 ابن بلخى ، فارسنامه ، ص 58 مجمل التواريخ و القصص ، ص 463 58 مستوفى ، تاريخ گزيده ، ص 97 ابن اثير ، الكامل ، ج 3 قبل از اسلام ، ص 171 مسعودى ، مروج الذهب ، ج 1 ، ص 238 . برخى نيز مكان درگذشت اسكندر را بيت المقدس آورده‌اند . ر . ك . دينورى ، الأخبار الطوال ، ص 64 تجارب الامم فى اخبار ملوك العرب و العجم ، ص 168 . اگر چه برخى درگذشت اسكندر را ناشى از بيمارى و از جمله بيمارى گلو درد دانسته‌اند ( ابن اثير ، همان ، ص 171 مسعودى ، همان ، ص 283 ) ليك گويا شواهدى از مسموميت با زهر نيز وجود داشته است . ر . ك . پيرنيا ، همان ، همان صفحات . ","page_name":" 741 ","page_number":739},
  {"content":"\r\n\r\nدريده شد . همگى خاك بر سر ريختند و خون دل بگريستند . آن سراى نشست را به آتش كشيدند و دُم هزار اسپ را ببريدند و زين نگونسار بر آنها نهادند . گويى زمين نيز مىخروشيد . آنگاه آن گاسونهء زرّين را به دشت بردند و ناله‌شان از آسمان نيز بگذشت . سكوبا ، اسكندر را با مشك و گلاب بشست و بر تنش كافور ناب بريخت .\r\nسپس آن شهريار را با ديباى زربافت نساجامه بكردند و تن نامورش را بر روى ديباى چين نهادند و انگبين بر آن بريختند . آنگاه سر آن گاسونهء تنگ را سخت بكردند . و بدين سان آن درخت دلاور و سايه‌گستر برفت .\r\nنمانى همى در سراى سپنج * چه يازى به تخت و چه نازى به گنج\r\nچون گاسونه را از دشت برداشتند ، بر روى دستها ببردند . ليك در همان هنگام ميان روميان و پارسيان بر سر آن گفتگويى درگرفت كه به درازا كشيد . پارسيان مىگفتند : او را تنها بايد در همينجا در خاك كرد . زيرا خاك شاهنشاهان در همينجاست . پس از چه رو مىخواهيد گاسونه را به گِرد گيتى بتازانيد ؟ ليك يك رومى رهنماى گفت : من به نهفتن در اينجا نمىانديشم . سخنم را به درستى بشنويد و بدانيد كه اسكندر در همان جايى به خاك مىرود كه در آنجا زاده شده است . ولى در همان هنگام يكى از پارسيان سخنى بگفت - كه براستى آن را پايه‌اى نيابى . آن\r\n\r\n","description":"","footnote":"","page_name":" 742 ","page_number":740},
  {"content":"\r\n\r\nپارسى گفت : من مرغزارى را به شمايان نشان مىدهم كه از شاهان پيشين به يادگار مانده است و پير كارآزموده‌اى آن را - كه در آن بيشه و آبگيرى هست - خرم « 1 »  ناميده است . چون از كوهى كه در آنجاست ، چيزى بپرسى ، تو را چنان پاسخ مىدهد كه همه آن را بشنوند . پس اكنون آن پير فرتوت را بيآوريد و گاسونه را در همينجا بگذاريد . تا پير از آن كوه بپرسد و كوه پاسخ را بگويد . و بدين سان همگى همچون ميش كوهى به آن بيشه‌اى كه خرم نام داشت ، دويدند و از آن كوه بپرسيدند . كوه در پاسخ گفت : گاسونهء شاهان را از چه رو اين چنين دير نگاه مىداريد ؟ بدانيد كه خاك اسكندر همان شهر اسكندريه‌اى است كه او به هنگام زندگانيش آن را بساخت . چون سپاهيان آن آواز را بشنيدند ، برفتند و به شتاب گاسونه را از آن بيشه ببردند .\r\nشيون فرزانگان بر اسكندر\r\nچون گاسونهء اسكندر را به اسكندريه بردند « 2 »  و در دشت نهادند ، سراسر زمين پر از گفتگو گشت . بيش از سد هزار زن و مرد و كودك در اسكندريه با ديدگانى پر خون بر گاسونهء اسكندر انجمن گشتند . ارسطاطاليس نيز كه در پيش ايشان بود ، بر آن گاسونهء تنگ دست بنهاد و گفت : اى شاه يزدان پرست ، آن دانش و هوش و خِرد تو كجا رفت كه اين گاسونهء تنگ جاى تو شد ؟ چرا به اين روزگار جوانى و كم سالى ، خاك را براى بستر برگزيدى ؟ آنگاه همهء فرزانگان رومى بر او انجمن گشتند . يكى\r\n\r\n","description":"","footnote":" ( 1 ) - خَرْم نام جايگاهى در بابل ، كنار رود فرات مىباشد . شهيدى مازندرانى ، راهنماى نقشهء جغرافيايى شاهنامه فردوسى ، ماده خرم . صاحب برهان قاطع ، اين واژه را به صورت خُرْم ضبط كرده است . ماده خرم .  ( 2 ) - ثعالبى ، تاريخ غررالسير ، ص 258 دينورى ، الأخبار الطوال ، ص 64 بلعمى ، تاريخ بلعمى ، ج 2 ، ص 700 مجمل التواريخ و القصص ، ص 463 58 مستوفى ، تاريخ گزيده ، ص 97 طبرى ، تاريخ طبرى ، ج 2 ، ص 494 489 مسعودى ، مروج الذهب ، ج 1 ، ص 286 - 285 ابن اثير ، الكامل ، ج 3 قبل از اسلام ، ص 173 تجارب الامم فى اخبار ملوك العرب و العجم ، ص 170 . ","page_name":" 743 ","page_number":741},
  {"content":"\r\n\r\nگفت : اى پيل رويينه تن ، چه كسى تو را از پاى افكند و جاى تو را جست ؟ « 1 »  آن همه درست‌انديشىات به كجا رفت ؟ ديگرى گفت : اكنون از آن همه زرى كه نهفتى ، تنت از چه برخوردار است ؟ ديگرى گفت : اى شاه ، هيچكس از دست تو رهايى نيافت .\r\nپس چرا با مرگ دست و پنجه نرم بكردى ؟ ديگرى گفت : همانا كه ديگر از آن همه درد و رنج و جستن پادشاهى و گنج بيآسودى . ديگرى گفت : چون به نزد پروردگار داور به روى ، از هرچه كاشتى ، همان را درو كنى . ديگرى گفت : همانا كه كسى بىنيرو و دستگاه خواهد شد كه خون شاهان را بريزد . ديگرى گفت : ما نيز به زودى همچون تو كه گوهرى نابسوده بودى ، بگرديم . ديگرى گفت : چون استادت تو را ببيند ، آنچه را كه به ياد ندارى ، به تو بيآموزد . ديگرى گفت : اينك كه اسكندر نيز از مرگ رها نشد ، سزاوار باشد كه ما نيز به بيشى و فزون خواهى دست نيازيم . ديگرى گفت : اى برتر از ماه و مِهر ، چرا چهرهء زيباى خود را از انجمن پوشانده‌اى ؟ ديگرى گفت : مرد پر هنر بدان مىكوشد كه چهرهء خود را با زر نپوشاند . اكنون اى مرد دلير و هنرمند ، زر زرد تو را به زير آورده است . ديگرى گفت : اين چنين ديبا بر تن كرده‌اى و چهرهء زيباى خود را از ما بپوشيده‌اى . ليك اكنون سر از آن ديبا برآور ، زيرا كه تاج و دستبند و تخت پيلسته ، تو را مىجويند . ديگرى گفت : از آن بندگان ماهرخ و كنيزان چينى و رومى بريدى و زر در كنار خوددارى . پس به آيين كيان ، زر و ديبا نگاه مدار . ديگرى گفت : اكنون پرسنده از تو مىپرسد كه چرا خون آن بزرگان را ريختى و با سختى به جنگ بيآويختى ؟ آيا آن همه بزرگان را نديدى كه چون مردند ، از گيتى هيچ بجز نام نيك نبردند ؟ پس تو را چه پاسخى به ياد مىآيد ؟ ديگرى گفت : ديگر روزگار تو بگذشت و زبانت از سخن گفتن بازماند . پس هر كه تاج و تخت تو را ديده باشد ، ديگر بايد دست از بزرگى بردارد . زيرا چون بزرگى براى تو نمانْد ، براى ديگرى نيز نمانَد . پس نبايد درخت بزرگى نشاندن . ديگرى گفت : ديگر آن كردار تو باد گشت و\r\n\r\n","description":"","footnote":" ( 1 ) - اين جمله مىتواند اشاره‌اى تلويحى به كشته شدن اسكندر باشد . ","page_name":" 744 ","page_number":742},
  {"content":"\r\n\r\nسر سركشان از تو آزاد شد . اكنون بارگاه بزرگى را در آن گيتى ببينى كه در آن ميش را از گرگ جدا كرده‌اند . ديگرى گفت : چرا در اين سراى سپنجى ، خود را آن چنان رنجه داشتى ؟ اكنون بهرهء تو از آن همه رنج ، اين آمد و گنج تو اين گاسونهء تنگ شد . ديگر نالهء نفير را نمىجويى « 1 »  و بند گاسونه را پسنديده‌اى . ديگرى گفت : اينك چون سپاهيانت بازگردند ، تو بر اين پهن دشت ، تنها بمانى . همانا كه در پس هر كسى كه بنگرى ، فراوان اندوه اين زندگانى را بخورى « 2 »  .\r\nشيون كردن مادر و زن اسكندر بر او\r\nآنگاه مادر اسكندر شتابان بيآمد و فراوان رخسار خود را بر او بماليد و پيوسته مىگفت : اى پادشاه نامور و نيك اختر و پارسا ، اگر چه به من نزديكى ، ليك هم از من و هم از اين كشور و سپاه و انجمن دور گشته‌اى . روانم بندهء روانت باد و دل هر كسى كه از اين كار شاد شد ، كَنده بادا . سپس روشنك پر از درد برفت و گفت : اى شاه آزاده مرد ، اكنون آن دارا پسر داراب‌شاه كه پشت گيتى به دو راست بود ، كجاست ؟ كجايند آن خسرو و اشك و فريان و فور و آن بزرگان سند و شاه شهرزور و ديگر شهرياران كه به هنگام نبرد ، سرشان بر خاك آمد ؟ تو همچون ابر تندى بودى كه تگرگ مىباريدى . ليك من به تو گفتم گويى از اين همه رزم و پيكار و خون ريختن و به تنهايى يا با سپاهيانت با دشمن در آويختن ، ديگر از مرگ زينهار يافته‌اى . به تو گفتم روزگار تو را چندى رهايى داده است . ليك چون گيتى را از بزرگان تهى كردى و آن تاج شاهنشاهى را بيانداختى ، درختى كه كاشتى ببار آمد و اكنون خاك را\r\n\r\n","description":"","footnote":" ( 1 ) - در نسخهء ژول مُل ، ص 1486 ، بيت 1902 آمده :\r\nبجوئى همى نالهء بوق را * پسند آمدت بند صندوق را\r\nليك در نسخهء مسكو ، ج 7 ، ص 109 در مصراع اول بجاى « بجوئى » ، « نجويى » آمده كه صحيح مىباشد .  ( 2 ) - ثعالبى ، تاريخ غررالسير ، ص 261 - 258 مسعودى ، مروج الذهب ، ج 1 ، ص 285 - 283 ابن اثير ، الكامل ، ج 3 قبل از اسلام ، ص 193 - 179 تجارب الامم فى اخبار ملوك العرب و العجم ، ص 171 - 170 . ","page_name":" 745 ","page_number":743},
  {"content":"\r\n\r\nاندوهگسارت مىبينم . و سرانجام چون آن تاج شاهنشاهى به زير آمد ، ديگر بزرگان از سخن گفتن سير گشتند و گاسونهء اسكندر را در خاك نهفتند . همانا كه گيتى از چنين كارى باكى ندارد :\r\nز باد اندر آرد برد سوى دَم * نه داد است پيدا نه خوانم ستم\r\nنيابى به چون و چرا نيز راه * نه كهتر بدين دست يابد نه شاه\r\nهمه نيكويى بايد و مردمى * جوانمردى و خوبى و خرّمى\r\nجز اينت نبينم همى بهره‌اى * اگر كهترى باشى ارى شهره‌اى\r\nاگر ماند ايدر ز تو نام زشت * نيابى عفا . . . و خرّم بهشت\r\nچنين است رسم سراى كهن * سكندر شد و ماند ايدر سخن\r\nچنو سى و شش پادشا را بكشت * نگر تا چه دارد ز گيتى به مشت\r\nبرآورد پر مايه ده شارسان * بشد آن شارسانها كنون خارسان\r\n« 1 » \r\n\r\n","description":"","footnote":" ( 1 ) - بناى شهرهاى هرات ، مرو ، جِى اصفهان ، اسكندريهء مصر ، نجران ، مكران ، قريبه چين ، دمشق ، بردع اران ، صَيدودا در ساحل دريا ، جَرْوين در هند و نيز شهرهايى در يونان به اسكندر منسوب است . ر . ك . رساله شهرهاى ايران ، بند 53 12 در متون پهلوى ، ص 68 65 تجارب الامم فى اخبار ملوك العرب و العجم ، ص 171 167 دينورى ، الأخبار الطوال ، ص 65 مجمل التواريخ و القصص ، ص 57 ثعالبى ، تاريخ غررالسير ، ص 240 ابن بلخى ، فارسنامه ، ص 58 مستوفى ، تاريخ گزيده ، ص 97 خواندمير ، مآثر الملوك ، ص 34 طبرى ، تاريخ طبرى ، ج 2 ، ص 494 مسكويه ، تجارب الامم ، ج 1 ، ص 97 بلعمى ، تاريخ بلعمى ، ج 2 ، ص 700 . ذكر چند نكته در مورد اسكندر حائز اهميت است : الف - برخى مورخان اسلامى ، اسكندر را پيامبر و همان ذو القرنين معروف دانسته‌اند . از جمله ر . ك . نظامى ، كليات خمسه ، اقبالنامه ، ص 1422 و بعد مجمل التواريخ و القصص ، ص 31 . نيز براى آگاهيهاى بيشتر پيرامون ذو القرنين ر . ك . قرآن مجيد ، سورهء كهف ، آيات 100 - 83 طبرسى ، مجمع البيان ، ج 5 و 6 ، ص 490 . ب - بسيارى از پارسيان ، و نيز مورخان اسلامى ، اسكندر را ويرانگر دانسته‌اند و در اين رابطه به وى لقب « ويراى كره » يا همان ويرانكاره ( ويرانگر ) را داده‌اند . مجمل التواريخ و القصص ، ص 418 . اين گروه روايت كرده‌اند كه اسكندر چون بر دارا غلبه يافت ، شهرهاى بسيارى را ويران كرد ، آتشكده‌ها را نابود ساخت ، هيربدان را بكشت . فرمان داد تا اوستا را كه بر صفحات زرين نوشته و در دژ نبشت پارس نگاهدارى مىشد ، بسوزانند . كتب علمى ، نجوم و حكمت پارسيان را تا توانست به ديار خود فرستاد تا آنها را ترجمه كنند و بسيارى از دانشهاى ايرانى از اين طريق به غرب راه يافت . ر . ك . بندهش ، ص 140 رساله شگفتى و ارزشمندى سيستان ، بند 15 - 13 در متون پهلوى ، ص 71 رساله شهرهاى ايران ، بند 5 - 4 در متون پهلوى ، ص 64 ثعالبى ، تاريخ غررالسير ، ص 255 240 بلعمى ، تاريخ بلعمى ، ج 2 ، ص 699 نظامى ، كليات خمسه ، شرفنامه ، ص 1111 - 1106 مقدسى ، آفرينش و تاريخ ، ج 3 ، ص 509 طبرى ، تاريخ طبرى ، ج 2 ، ص 494 - 493 اصفهانى ، تاريخ پيامبران و شاهان ، ص 40 - 39 گرديزى ، زين الاخبار ، ص 59 - 58 ميرخواند ، روضة الصفا ، ج 1 ، ص 653 ابن اثير ، الكامل ، ج 3 قبل از اسلام ، ص 165 - 164 مستوفى ، تاريخ گزيده ، ص 97 . ","page_name":" 746 ","page_number":744},
  {"content":"\r\n\r\nبجست آن كه هرگز نجستست كس * سخن ماند ازو اندر آفاق و بس\r\nسخن به كه ويران نگردد سخن * چو از برف و باران سراى كهن\r\nگذشتيم ازين سدّ اسكندرى * همه بهترى باد و نيك اخترى\r\nدل شهريار جهان شاد باد * ز هر بد تن پاكش آزاد باد\r\nگله كردن فردوسى از پيرى و روزگار\r\nاى آسمان بلند دلآراى ، از چه رو مرا در پيرى مستمند داشته‌اى ؟ چون جوان بودم ، سرم را برافراخته بودى ، ليك به گاه پيرى مرا به خوارى بگذاشتى . پيوسته گل كامكاريم زرد مىگردد و پرنيان برايم از رنج همچون خار مىشود . بالايم كه همچون سرو نازان در باغ بود ، خم شد و چشمانم كه چون چراغى گرامى بودند ، تيره گشتند .\r\nكوهسار سياه گيسوانم پر از برف گشت و سپاهيان ، اين گناه را از شاه مىبينند . تو تا كنون همچون مادرى بودى . ليك اكنون بايد از رنج تو خون بگريم . همانا كه تو را راستكارى و خِرد نيست و از انديشهء تاريك تو پر از درد هستم . ايكاش هرگز مرا نپرورده بودى و يا چون پروردى ، ديگر نمىآزردى . بدان كه هر گاهى كه از اين خاك تيره بگذرم ، اين بىمِهرى تو را با پروردگار داورم خواهم گفت . خروشان و با سرى پر از خاك در پيش يزدان پاك از تو خواهم ناليد . چون روزگار ، مرا از براى پيرى تنگ دل ديد ، دو بهر از گناه خود را به من باز داد . پس آسمان بلند ، مرا چنين پاسخ داد : اى پير گويندهء بىگزند ، چرا نيك و بد را از من مىبينى ؟ اين چنين ناليدن از دانشمند سزاوار نباشد . تو به هر گونه از من برتر هستى و روان خود را با دانش مىپرورانى . تو\r\n\r\n","description":"","footnote":"","page_name":" 747 ","page_number":745},
  {"content":"\r\n\r\nرا آهنگ خورد و خواب و نشستن است و به نيك و بد راه مىجويى . ليك مرا به هر آنچه كه گفتى ، هيچ راهى نيست و خورشيد و ماه نيز از اين دانش آگاه نيستند . پس بدان كه هستى پروردگار ، رازى نيست و او را دژ هيچ كارى ، آغاز و انجام نباشد .\r\nچون بگويد باش هر آنچه خواهد مىشود . و كسى كه بجز اين داند ، بيهوده است .\r\nمن در اين آفرينش تنها بنده‌اى هستم و پرستندهء آفريننده مىباشم . هرچه كردم ، تنها به فرمان او بود و سر از پيمان او برنمىتابم . پس به يزدان بگراى و به دو پناه ببر و به اندازه ، هرچه مىخواهى ، ازو بخواه . هيچكس را بجز او كردگار سپهر و فروزندهء ماه و ناهيد و خورشيد مدان . درود پروردگار بر روان پيامبر [ ص 
  ] و به يارانش .\r\n\r\n","description":"","footnote":"","page_name":" 748 ","page_number":746},
  {"content":"\r\n\r\nاشكانيان\r\nپادشاهى اشكانيان دو سد سال بود « 1 » \r\nگفتار اندر ستايش سلطان محمود\r\n\r\n","description":"","footnote":" ( 1 ) - در مورد مدت شاهى اشكانيان روايات بسيار متفاوتى وجود دارد و به طور كلى تاريخ اين دوره مغشوش مىباشد . در بندهش اين مدت ، دويست و اندى سال ذكر شده است . ص 156 . دينورى و طبرى ، آن را 266 سال دانسته‌اند . الأخبار الطوال ، ص 68 تاريخ طبرى ، ج 2 ، ص 497 . صاحب مجمل التواريخ و القصص اين مدت را 411 سال آورده است . ص 59 . ابن بلخى 429 سال ذكر كرده . فارسنامه ، ص 16 . طبرى بر آن است كه مدت شاهى اشكانيان اگر چه به قول زرتشتيان 266 سال بوده ، ليك به قول مسيحيان 523 مىباشد . همان ، ج 2 ، ص 580 . چنان كه ملاحظه مىشود اختلاف بسيارى در ذكر تاريخ دورهء اشكانى وجود دارد . ليك بايد دانست كه بر اساس مدارك يونانى و رومى اين مدت حدود 480 سال بوده يعنى از سال 256 ق . م . كه سال تأسيس دولت اشكانى توسط اشك اول مىباشد تا سال 224 م . كه سال كشته شدن اردوان پنجم و روى كار آمدن اردشير ساسانى بوده است . اما در بارهء علت اين تفاوت فاحش ، مسعودى چنين مىنويسد : « در ميان پارسيان و ديگر امم در تاريخ اسكندر اختلاف است و آن رازى دينى و شاهى و از رازهاى پارسيان است كه جز موبدان و هيربدان دانشمند بر آن آگاهى ندارند .\r\nمن در پارس و كرمان و ديگر شهرهاى ايران به مطلبى برخوردم كه در هيچيك از كتابهاى پارسيان و كارنامه‌ها و تواريخ ايرانيان موجود نيست . آن نكته اين است كه زردشت در اوستا آورده است كه احوال دولت پارسيان سيصد سال پس از او آشفته شود و چون هزار سال از عهد او بگذرد ، دين و دولت ايرانيان برافتد . به گفتهء زردشتيان فاصلهء بين زردشت و اسكندر قريب سيصد سال است و اردشير بابكان در پانصد و اندى سال بعد از اسكندر به شاهى نشست . اردشير چون شاه شد ، دريافت كه از مدت هزار سال كه زردشت براى عصر سلطنت ايران پيش بينى كرده بيش از دويست سال نمانده است . از بيم آن كه پيش گويى او در زوال دولت ايران ، پارسيان را نااميد سازد و آنان را از يارى به سلطنت وى باز دارد ، بر آن شد كه از پانصد و اندى سال فاصله بين خود و اسكندر نيمى بكاهد [ و بر دولت ساسانى دويست سال بيفزايد 
  ] سپس به تاريخ سازى پرداخته ، در ميان شايع ساخت كه ظهور وى و كشتن اردوان اشكانى دويست و شصت سال پس از اسكندر واقع شده و مدت سلطنت ملوك الطوائف بيش از اين مقدار نبوده است . اين سبب اختلاف بين ايرانيان و ديگر ملل در بارهء تاريخ سالهاى ملوك الطوائف است . » التنبيه والاشراف ، ص 92 - 91 . بدين ترتيب علت ذكر نشدن تاريخ اشكانيان به طور مشروح در شاهنامه فردوسى و ساير تواريخ اسلامى و نيز روايات پارسيان ، تاريخ سازى اردشير بوده است . از اين رو عمده منابع دورهء اشكانى را منابع دشمن يعنى منابع يونانى و رومى تشكيل مىدهند كه با سلسلهء مزبور برخورد داشته‌اند . ","page_name":" 749 ","page_number":747},
  {"content":"\r\n\r\nاكنون به دانش گراى و پادشاه گيتى را به بزم و رزم بستاى . شاه ابو القاسم پر خِرد كه انديشه‌اش پيوسته از خِرد برخوردار است . تا جاودان دلش شاد و از رنج و اندوه آزاد باد . محمود سرافراز فرخنده‌انديش كه نام بزرگى ازو برپاست . آن شاهنشاه ايران و زابلستان و از قنّوج تا مرز كابلستان . آفرين بر او و بر سپاه و دودمان و كشورش باد . سالارش اميرنصر است . كسى كه روزگار نيز به دو شادمان است . همو كه پيروز نام و پيروز بخت است و تير او از درخت نيز مىگذرد . سپهدارش كسى چون ابو المظفّر مىباشد و سر سپاهيانش از ماه نيز برتر است . هميشه تن شاه ، بىرنج و نشستش بر سر گنج بادا . سپهدار نيز شاد و دلش روشن و گنجش آباد باد . تا سپهر گردون برپاست ، هرگز مِهر خود را از اين دودمان مبُراد . پدرانشان همگى شاه بوده‌اند و پسرانشان نيز همگى تاجور و پيروزگر بادا . آفرين بر اين شهريار باد . چهاردهم شوال بود كه از براى خراج مژده دادند و فرمان آن شاه با فرّ و تاج را بگفتند كه از مردان كيش يك سال خراج نخواهند . براستى كه با اين كار گويى روزگار انوشيروان زنده شد . چون روزگار درازى بر اين بگذرد و او چادرِ داد خود را بگستراند ، خواهى ديد كه از براى اين داد و نيك انديشى ، جامهء شاهوارى از آسمان خواهد يافت كه هرگز در بر او كهن نگردد و همواره كلاه كيانى بر سرش بماند . منش او از آسمان نيز برتر رفته پس سرش سبز و تنش بىگزند باد . كسى كه ماه و سال مرا بشمارد ، اين پِى افكندن اختر مرا خوار نخواهد داشت . بنگر كه اين نامه تا جاودان همچون تاج درخشان بر سر خردمندان خواهد بود . همانا كه انوشيروان - پسر كواذ - گفته است كه چون شاه سر از داد بپيچد ، آسمان فرمان او را سياه مىسازد و ديگر ستاره نيز او را شاه نخواند .\r\nستم ، نامهء عزل شاهان بود * چو درد دل بىگناهان بود\r\nپس اين نژاد هنرمند و بادانش و دادگر جاويد بماناد . گيتى بر هيچكس پايدار نخواهد بود و تنها نام نيك به يادگار خواهد ماند . كجا رفتند آن آفريدون و ضحّاك و\r\n\r\n","description":"","footnote":"","page_name":" 750 ","page_number":748},
  {"content":"\r\n\r\nجم و بزرگان تازى و خسروان پارسى ؟ كجايند آن بزرگان ساسانيان ، از بهراميان تا سامانيان ؟ در ميان ايشان ضحّاك نكوهيده‌ترين شاه بود . زيرا كه بيدادگر و ناپاك بود .\r\nليك فريدون فرّخ كه درگذشت ، نامش نمرد و با خود ستايش مردمان را ببرد .\r\nسخن ماند اندر جهان يادگار * سخن بهتر از گوهر شاهوار\r\nهر كه بيدادگر بود و به تخت و گنج بزرگى شاد بود ، هيچ ستايشى نبرد و كامش در گيتى گسسته شد و هيچكس نام او را نمىبرد . اينك از براى اين نامهء شاه مردم نواز - كه همه ساله بر تخت ناز باد - همهء مردم از خانه‌هايشان به دشت آمدند و نيايش ايشان از آسمان نيز برگذشت و گفتند : سر اين تاج دار ، جاويد و گردش روزگار بر او خجسته بادا . در گيتى همواره كام خود را بيابد و نامش را بر ايوانها نوشته ببيند .\r\nهم دودمان و سپاه و كشورش چنين باشند و هم آن اندام و سيماى خسروانيش .\r\nآغاز داستان اشكانيان\r\nاكنون اى مرد سرايندهء فرتوت ، به سوى گاه اشكانيان بازگرد . آيا گوينده در اين نامهء باستان كه از گفتار باستان به ياد مىآورد ، گفت كه پس از روزگار اسكندر ، گيتى و تخت بزرگى از آن چه كسى بود ؟ دهگان داناى چاچ « 1 »  گفت كه : از آن پس ديگر تخت پيلسته از آن كسى نبود . در هر گوشهء گيتى ، يكى از بزرگانى كه از نژاد آرش و دلير و سبكسر و سركش بودند ، اندكى از كشورى را گرفته بود . چون ايشان را به شادى بر تخت بنشاندند ، آنها را ملوك الطوائف خواندند . و بدين سان دويست سال اين گونه بگذشت و در سراسر اين هنگام گويى هيچ شاهى در گيتى نبود . هيچيك از ديگرى ياد نمىكرد و چندى روى زمين بيآسود . اين چاره را اسكندر بكرد تا روم\r\n\r\n","description":"","footnote":" ( 1 ) - منظور يكى از كسانى است كه حكيم فردوسى بخشهايى از شاهنامه را از او روايت كرده است . ","page_name":" 751 ","page_number":749},
  {"content":"\r\n\r\nآباد بر جاى بماند « 1 »  .\r\nنخستين ايشان اشك - از نژاد كواذ - بود . ديگرى شاپور پهلوان فرّخ‌نژاد بود .\r\nديگر از اشكانيان گودرز و بيژن - كه از نژاد كيان بود - و نرسى و اورمزد بزرگ و آرش - كه نامدارى سترگ بود - بودند . چون از آرش بگذرى ، اردوان نامدار و خردمند و روشن روان بود . چون بهرام اشكانى به شاهى بنشست ، گنجى به تهيدستان ببخشيد . او را كه چنگال گرگ را از ميش بگسست ، اردوان بزرگ خواندند . شيراز و اصفهان - كه دانايان ، آن دو شهر را سرزمين بزرگان مىدانند - از آن او بود . در آن هنگام بابك - كه اژدهاى دريا نيز از دام او خروشان بود - از سوى اردوان در استخر بود . ليك چون سرانجام ، هم شاهى و هم نژادشان در گيتى كوتاه شد ، مرد كارآزموده ، ديگر تاريخ ايشان را نگويد . از ايشان هيچ بجز نام نشنيده‌ام و چيزى در نامهء خسروان نديده‌ام « 2 »  .\r\n\r\n","description":"","footnote":" ( 1 ) - ر . ك . ج 5 از كتاب حاضر ، ص .  ( 2 ) - براى آگاهيهاى بيشتر در مورد اشكانيان ر . ك . محمد جواد مشكور و مسعود رجب‌نيا ، تاريخ سياسى و اجتماعى اشكانيان ، تهران : دنياى كتاب ، 1374 خورشيدى ، چاپ سوم و منابع ذكر شده در آن كتاب . ","page_name":" 752 ","page_number":750},
  {"content":"\r\n\r\nساسانيان\r\nاردشير بابكان\r\nآغاز كار ساسانيان\r\nخواب ديدن بابك در كار ساسان\r\nآن هنگام كه اسكندر از گيتى نااميد گشت ، در ميان بزرگان چاره‌اى بيانديشيد تا از آن پس كسى از روم ياد نكند و كشور روم آباد و شاد بماند . براستى كه چون شهريارى به روى زمين دانا باشد ، اين چنين دانش او به بار مىنشيند . چون دارا در آن رزم كشته شد و روزگار دودمانش برگشت ، او را پسرى شادكام و خردمند و جنگى به نام ساسان بود . چون ساسان بدانگونه پدر خود را كشته و بخت را از ايرانيان برگشته ديد ، از برابر آن سپاه روم بگريخت و به دام سختى و رنج درنيآويخت . ليك در هندوستان به زارى بمرد . از ساسان كودك خردسالى برجاى ماند . و به اين گونه پسر بر پسر تا چهارمين ، ساسان نام گرفتند . همهء ايشان شبان و ساربان بودند و پيوسته روزگار را با درد و رنج بسيار مىگذراندند .\r\n[ چهارمين ساسان 
  ] نيز برفت تا مگر با رنج كارى بيابد و پاداشى بگيرد . چون به نزد شبانان بابك « 1 »  رسيد ، به آن دشت بيآمد و بزرگ آن شبانان را بديد و به دو گفت :\r\nآيا تو را به مزدورى نياز هست كه در اينجا روزگار را به سختى بگذراند ؟ سرِ شبانان ، آن ساسان بدبخت را بپذيرفت و بدين سان ساسان روز و شب را با رنج در آنجا مىگذرانيد . چون چندى بگذشت ، ساسان شبان به پايگاه سر شبانى گوسپندان رسيد .\r\n\r\n","description":"","footnote":" ( 1 ) - بابك از سوى اردوان ، فرمانرواى شهر استخر پارس بود . مشكور ، كارنامه اردشير بابكان ، بخش اول ، بند 3 ، ص 175 . ","page_name":" 753 ","page_number":751},
  {"content":"\r\n\r\nاز سوى ديگر ، شبى بابك رودياب بخفته بود . روان روشنش در خواب چنان ديد كه ساسان با تيغى هندى در دست بر پيل ژيانى سوار شد و هر كس كه به نزد او آمد ، بر ساسان آفرين كرد و او را نماز برد . ساسان نيز زمين را به خوبى بيآراست و دل تيره را از اندوه پاك كرد . باز در شب ديگر چون بابك بخفت ، پيوسته در انديشه بود . پس در خواب چنان ديد كه آتش پرستى سه آتش فروزان همچون آذرگشسپ و خرّاد مهر را به نزد ساسان ببرد و آن آتشها در پيش ساسان فروزان بودند و بر روى هر يك از آنها داربوى مىسوخت « 1 »  .\r\nچون بابك از خواب بيدار شد ، روان و دلش پر از آشفتگى گشت . پس همهء دانشمندان و خوابگزاران و بزرگان فرزانه و سگالشگر در ايوان بابك گرد آمدند . بابك نيز زبان بگشود و همهء آن خوابها را به ايشان بگفت .\r\nايشان هم انديشناك به دو گوش سپرده بودند . سرانجام يكى از ايشان گفت : اى شاه سرافراز ، بدان كه بايد به گونه‌اى ديگر در اين كار نگريست . آن كسى را كه تو در خواب ديدى ، به شاهى رسد و سر به آسمان برآورد . اگر هم اين خواب ازو بگذرد و او شاه نگردد ، او را پسرى خواهد بود كه بدانسان از گيتى برخوردار خواهد شد .\r\nچون بابك اين سخن را بشنيد ، شاد شد و به همهء ايشان ، به اندازهء ، پيشكشهايى بداد . آنگاه بفرمود تا آن سر شبان رمه‌ها در آن روز سرد به پيش او بيآيد . سر شبان نيز كه گليم پشمينى بر تن داشت ، پر از برف و با دلى كه از ترس به دو نيم گشته بود ، به نزد بابك آمد . بابك آنجا را از بيگانگان تهى كرد و ريدك و راهنمايان نيز برفتند .\r\nآنگاه از ساسان بپرسيد و او را بنواخت و نزديك خود بنشاند . سپس از نژاد او بپرسيد . شبان كه چنين ديد ، بترسيد و هيچ پاسخى نداد . ليك پس از دَمى به دو\r\n\r\n","description":"","footnote":" ( 1 ) - اين خوابها در كارنامه اردشير بابكان به گونه‌اى ديگر آمده است كه : « بابك شبى چنان به خواب ديد كه خورشيد از سر ساسان بتافت و همهء كيهان را روشنى گرفت . ديگر شب چنين ديد كه ساسان بر پيل سپيد آراسته‌اى نشسته است و هر كه اندر كشور پيرامون ساسان ايستاده است ، او را نماز مىبرد و ستايش و آفرين همى كند . آن سديگر شب همانگونه چنين ديد كه آذر فرنبغ و گشنسپ و برزين مهر به خانه ساسان همى درخشند و روشنى به همهء كيهان همى دهند . » همان بخش اول ، بند 11 - 9 ، ص 176 . ثعالبى مىنويسد كه بابك در خواب ديد كه خورشيد و ماه از پيشانى ساسان برآمده‌اند . تاريخ غررالسير ، ص 274 . ","page_name":" 754 ","page_number":752},
  {"content":"\r\n\r\nگفت : اى شهريار ، اگر شبان را به جان زينهار مىدهى و دستم را به پيمان در دست مىگيرى ، همه چيز را در بارهء نژاد خود خواهم گفت . پس بايد با من پيمان ببندى كه نه آشكار و نه نهان هيچ بدىاى در گيتى بر من نيآورى . بابك كه چنين شنيد ، زبان بگشود و از يزدان نيكىدهش ياد بكرد و گفت : من از براى هيچ‌چيز بر تو گزندى نخواهم آورد و تو را دلشاد و ارجمند خواهم داشت . پس شبان به بابك گفت : اى پهلوان ، بدان كه من پسر ساسان ، نبيرهء اردشير شاه - كه او را بهمن مىخوانند - ، پسر سرافراز اسفنديار پهلوان - كه از گشتاسپ در گيتى به يادگار بود - هستم « 1 »  .\r\nچون بابك اين سخن را بشنيد ، از آن چشمان روشنى كه آن خواب را بديد ، اشك بباريد .\r\nآنگاه به ساسان گفت : به گرمابه برو و در آنجا باش تا برايت جامهء شاهوارى بيآورند .\r\nپس بابك جامهء خسروانى و يك اسپ با ابزار پهلوانى بيآورد و كاخى پر مايه براى او بساخت و او را از آن سر شبانى بدانسان سرافراز كرد . چون ساسان را در آن كاخ جاى داد ، در پيش او ريدك و كنيزانى برپاى كرد و در همه چيز او را سرافراز كرد و از خواسته بىنيازش بساخت . سرانجام دختر پسنديدهء خود را نيز - كه افسر سرش بود - به دو داد « 2 »  .\r\nزادن اردشير بابكان\r\nچون نُه ماه بگذشت ، از آن دختر ماه چهره كودكى همچون خورشيد تابان زاده شد . كودك همانند اردشير شهريار ، فزاينده و فرّخ و دلپذير بود . پس پدرش او را اردشير نام نهاد « 3 »  و به ديدار او آرام يافت و او را در كنار خود با ناز بپرورانيد . روزگار\r\n\r\n","description":"","footnote":" ( 1 ) - ثعالبى مىنويسد كه چون ساسان از خواب بابك آگاه شد ، به دو گفت : « من نيز در خواب ديدم كه پرتوى از پيشانيم بيرون آمد و همهء جهان را روشن كرد . » تاريخ غررالسير ، ص 274 .  ( 2 ) - مشكور ، كارنامه اردشير بابكان ، بخش اول ، بند 20 - 14 ، ص 177 - 176 ثعالبى ، تاريخ غررالسير ، ص 274 .  ( 3 ) - در بارهء نسب اردشير بابكان روايات متفاوتى وجود دارد . حكيم فردوسى چنان كه ديده شد ، بر اساس روايت خداىنامه و كارنامه اردشير بابكان ، اردشير را فرزند ساسان و داماد بابك دانسته است . ليك غالب مورخان اسلامى ، وى را پسر بابك و بابك را پسر ساسان مىدانند . ر . ك . طبرى ، تاريخ طبرى ، ج 2 ، ص 580 دينورى ، الأخبار الطوال ، ص 68 مسعودى ، مروج الذهب ، ج 1 ، ص 238 . در همين رابطه طبرى در روايتى متفاوت آورده است كه ساسان سرپرست آتشكدهء اناهيد شهر استخر پارس بود و زن او از خاندان بازرنگيان پارس ، به نام رامبهشت بود . بابك از اين ازدواج زاده شد و پس از پدرش - ساسان - به جاى او نشست . به روايات طبرى در آن هنگام شاهىِ استخر با يكى از بازرنگيان به نام گوزهر ( جوزهر ، جزهر ) بود . ","page_name":" 755 ","page_number":753},
  {"content":"\r\n\r\nدرازى بر اين بگذشت . اكنون مردم تيز هوش او را اردشير بابكان مىخوانند . اردشير را همه گونه هنر بيآموختند و بدين سان هنر نيز بر نژادش افزوده گشت . در فرهنگ و بالا و چهره گويى خورشيدِ فروزان بر آسمان شد . پس به اردوان از فرهنگ و دانش آن جوان آگهى رساندند و گفتند كه او به گاه رزم همچون شير ژيان و در هنگام بزم بسان ناهيد است . اردوان كه چنين شنيد ، به سوى بابك نامور و پهلوان نامه‌اى نوشت كه : اى مرد دانشمند و پاك انديش ، اى سخنگوى و داننده و رهنما ، شنيده‌ام كه فرزند تو - اردشير - « 1 »  سوار گوينده و يادگيرى است . پس چون اين نامه را بخوانى ، بىدرنگ او را با شادمانى به نزد من بفرست تا من او را هرچه بايست بيآموزم و در ميان پهلوانان سرافراز سازم . پس چون او در كنار فرزند ما باشد ، او را از خويشان خود بشمار خواهيم آورد .\r\nچون بابك آن نامهء شاه را بخواند ، خون بگريست . پس بفرمود تا دبير و آن اردشير نورسيده و جوان به نزد او آيند . آنگاه به دو گفت : اين نامهء اردوان را با روانى روشن نگاه كن و بخوان . من نيز اينك نامه‌اى به نزد آن شاه مىنويسم و آن را به دست نيكخواهى برايش مىفرستم . در نامه مىگويم كه : اينك آن جوان دلاور و پسنديده و دل و ديدهء خود را به نزد تو فرستادم و او را پندهايى بدادم . پس چون به\r\n\r\n","description":"","footnote":" ( 1 ) - چنان كه ملاحظه مىشود ، در اينجا اردشير پسر بابك پنداشته شده است . صاحب مجمل التواريخ و القصص در اين باره مىنويسد كه چون بابك ، دختر خود را به همسرى ساسان - كه از نژاد كيانيان بود - در آورد و از اين ازدواج ، اردشير زاده شد ، از آشكار كردن نسب اردشير و اعلام انتساب او به كيانيان ترسيد و از اين رو اردشير را پسر خود وانمود كرد و به همين خاطر اردشير به اردشير بابكان معروف است . همان ، ص 32 - 31 . در كارنامه نيز سخن از پذيرفتن بابك ، اردشير را به فرزندى خود رفته است . ر . ك . مشكور ، كارنامه اردشير بابكان ، بخش اول ، بند 22 ، ص 177 . نيز ن . ك . ثعالبى ، تاريخ غررالسير ، ص 275 . ","page_name":" 756 ","page_number":754},
  {"content":"\r\n\r\nآن بارگاه بلند آيد ، تو نيز با او چنان كن كه سزاوار آيين شاهان باشد و بدان كه نبايد هيچ گزندى به دو رسد . سپس بابك همچون باد در گنج بگشود و اردشير جوان را همه گونه پيشكشهايى بداد . بابك كه هيچ‌چيزى را از فرزندش دريغ نمىداشت ، همه چيز از ستام زرّين و گوپال و تيغ و ديبا و دينار و اسپ و ريدك و چينى و زربافتهاى شاهنشاهى بيآورد و به پيش آن جوان نهاد . پيشكشهاى بسيارى نيز با دينار و مشك و خوشبوى به همراه اردشير براى اردوان بفرستاد . و بدين سان آن كودك نيك پِى از پيش نياى خود به درگاه اردوان شاه به رى رفت .\r\nآمدن اردشير به درگاه اردوان\r\nچون اردشير به نزديك بارگاه اردوان بيآمد ، شاه را از آمدن آن بارخواه آگاه بكردند . اردوان كه چنين شنيد ، اردشير جوان را با مهربانى به پيش خود بخواند و در بارهء بابك سخنان فراوانى براند و او را در نزديك تخت خود بنشاند . آنگاه در برزن برايش جايگاهى بساخت و همه گونه خوردنى و پوشيدنى و گستردنى برايش بفرستاد . اردشير جوان هم به همراه نامداران به آن جايى كه اردوان بفرموده بود ، بيآمد . چون روز فرا رسيد و همه‌جا به سپيدى روى رومى گشت ، اردشير فرستاده‌اى را پيش خواند و همهء آن پيشكشها را به نزد اردوان شاه بفرستاد . فرستاده نيز به همراه پهلوانى بدانجا برفت . چون اردوان آن پيشكشها را بديد ، بپسنديد و آن جوان را سودمند يافت . پس او را همچون پسر خود نگاه داشت و دَمى نيز او را اندوهى نرساند . از آن پس اردشير در مِىخوردن و خوان و نخچيرگاه با اردوان بود و اردشير او را بسان پدر خود مىدانست .\r\nروزى در نخچيرگاه ، سپاهيان و پسر اردوان شاه پراكنده گشتند . اردوان را چهار پسر بود كه هر يك همچون شهريارى بودند . ليك اردوان تنها با اردشير مىراند و آن جوانمرد براى شاه دلپذير بود . ناگهان از دور گورخرى در دشت پديدار گشت و\r\n\r\n","description":"","footnote":"","page_name":" 757 ","page_number":755},
  {"content":"\r\n\r\nشورى در ميان آن سپاه نيرومند به پا شد . همگى اسپان بادپاى خود را از جاى برانگيختند و گَرد را با خوى « 1 »  درآميختند . اردشير در پيش ايشان بتاخت و چون نزديك شد ، تيرى در كمان براند و بر تهيگاه يك گورخر نرّ بزد . پيكان و پَر آن بر گورخر بگذشت . در همان هنگام اردوان بدانجا شتافت تا آن گور ژيان را كه افكنده شده بود ، ببيند . پس گفت : چه كسى با يك تير چنين گورخرى را بر زمين افكند ؟ براستى كه روان با دست آن كس يار باد . اردشير به دو گفت : اين گورخر را من با تير خود افكندم . ليك پسر اردوان گفت : اين را من افكنده‌ام و اكنون نيز جوياى جفت آن هستم . اردشير كه چنين شنيد ، به دو گفت : اينجا هم دشت است و هم گورخر و تير . پس گورخر ديگرى را اين گونه بيافكن زيرا كه براى سركشان دروغ از گناهان است . ناگهان اردوان از اين سخن اردشير خشمگين گشت و بانگى بر آن مرد جوان زد و با تندى به دو گفت : اين گناه من است كه پروردن ، آيين و راه من مىباشد . چرا بايد تو را با سپاهيانم به بزم و نخچيرگاه مىبردم تا اين چنين از فرزند من بگذرى و بلندى و برترى گزينى ؟ اينك به آخور برو و اسپان تازى ما را ببين و در كنار ريدكان ِ سرايى « 2 »  جايگاهى براى خود بگزين . سالار آخور باش و در هر كار ، يار هر كسى شو « 3 »  .\r\nاردشير كه چنين شنيد ، با چشمى پر از اشك به آن آخور اسپان تازى آمد و مهتر آنجا گشت و با خود مىانديشيد كه : ما را از ارودان - كه تنش دردمند و روانش رنجور باد - چه پيش آمد . آنگاه با دلى پر از اندوه و سرى پر از چاره نامه‌اى به نزد نياى خود بنوشت و همه آنچه را كه رفته بود و اين كه اردوان شاه از چه چيزى آشفته بود ، براى او ياد كرد .\r\nچون آن نامه به نزد بابك رسيد ، از اين كار با هيچ‌كس سخن نگفت و دلش پر از\r\n\r\n","description":"","footnote":" ( 1 ) - خوى به پارسى به معناى عرق تن است .  ( 2 ) - ريدكان سرايى همان غلامان سرايى مىباشند ، غلامان درگاه .  ( 3 ) - مشكور ، كارنامه اردشير بابكان ، بخش اول ، بند 39 - 24 ، ص 179 - 177 ثعالبى ، تاريخ غررالسير ، ص 275 . ","page_name":" 758 ","page_number":756},
  {"content":"\r\n\r\nدرد و رنج گشت . پس از گنج خود ده هزار دينار بيآورد و به دست سوارى به نزد اردشير فرستاد . آنگاه به دبير بفرمود تا به پيش او برود و نامه‌اى به سوى اردشير نويساند كه : اى جوان نورسيدهء كم خِرد ، چون با اردشير به شكار رفتى ، چرا به پيش فرزند او بتافتى ؟ بدان كه تو از چاكران او هستى و از خويشانش نمىباشى . پس او هيچ به تو بد نكرد و اين بد را تو از نابخردى خود كرده‌اى . اكنون كام و خشنودى او را بجوى و هرگز سر از فرمان او مگردان « 1 »  .\r\nاندكى دينار برايت فرستادم و در اين نامه نيز پندهايى بدادمت . هر گاه كه اين دينارها را به پايان رساندى ، باز هم از من بخواه تا اين چنين روزگار بگذرد . آنگاه آن فرستادهء پير و كارآزموده سوار بر اسپى تگاور به نزد اردشير شتافت . چون اردشير آن نامه را بخواند ، دلتنگ شد و دلش به سوى فريب و نيرنگ رفت . پس برفت و سرايى كه سزاوارش نبود ، در نزديك اسپان برگزيد و در آنجا همه گونه گستردنى و پوشيدنى و خوردنى بيآورد و شب و روز با مِى و ساز و رامشگران تنها به خوردن مىپرداخت .\r\nديدن گلنار ، اردشير را و مردن بابك\r\nاردوان كاخ بلندى داشت كه در آن برده‌اى ارجمند و ماهروى و نگارى پر از گوهر و رنگ و بوى به نام گلنار بود كه در نزد اردوان همچون دستور و گنجور او بود .\r\nاردوان شاه او را از جان خود نيز گرامىتر مىداشت و به ديدار او خندان بود . روزى گلنار از فراز بام اردشير را بديد و از ديدن او شادكام شد و مِهر اردشير جوان در دل آن ماهروى جايگير گشت . اين چنين بود تا اين كه شب نزديك شد . پس گلنار كمندى\r\n\r\n","description":"","footnote":" ( 1 ) - مشكور ، كارنامه اردشير بابكان ، بخش اول ، بند 46 - 40 ، ص 179 . ","page_name":" 759 ","page_number":757},
  {"content":"\r\n\r\nبه آن كنگرهء بام بيافكند و چندين گره بر آن بزد و با گستاخى از آن بارو فرود آمد و يزدان نيكىدهش را درود بداد . چون پر از گوهر و بوى و مشك و خوشبوى به نزد اردشير خراميد ، سر اردشير را از آن بالين ديبا برگرفت و چون اردشير از خواب بيدار شد ، او را تنگ در بر گرفت . اردشير جوان به آن خوبروى با آن موى و روى و رنگ و بوى بنگريست . پس به آن ماهروى گفت : تو از كجا خاستى كه اين چنين دل پر از اندوهم را بيآراستى ؟ گلنار گفت : من بنده‌اى هستم كه دل و جان خود را از مِهر تو بيآكنده‌ام . پس چون بخواهى ، به نزديكت آيم و روز تاريكت را درخشان سازم . دل اردشير از ديدار آن دلبر دلپذير شادمان گشت « 1 »  .\r\nچون چندى بر اين بگذشت ، بابك بيدار و كارآزموده بمرد و اين سراى كهن را به ديگرى سپرد . چون از اين كار به اردوان آگهى رسيد ، پر از اندوه و تيره روان گشت . در همان هنگام هر يك از مهتران به ياد دستيابى بر آن سرزمين پارس افتادند . ليك اردوان سپهبد ، پارس را به پسر بزرگتر خود داد و بفرمود تا كوس را به همراه سپاهيان از درگاه به دشت ببرد . اردشير با آگاه شدن از آن كار ، به گونه‌اى ديگر انديشيد . ديگر از براى آن شاه روشندل و دستگير ، گيتى بر دل اردشير تيره شد . او كه دلش پر از ستيز با اردوان بود ، دل از سپاه او برگرفت و از هر سو چاره‌اى براى گريز بجست .\r\nدر همان هنگام اردوان شاه چند تن از اخترشناسان روشن روان را به درگاه خود آورد و اختر و راه خود را از ايشان بپرسيد و اين كه گردش روزگار از آن پس چگونه خواهد بود ؟ اردوان شاه آن اخترشناسان را به نزد گلنار فرستاد تا او از آن اختران آگاه شد . آن كار سه روز به درازا كشيد و در آن هنگام اختر شهريار را بديدند . گلنار نيز سه روز تا سه پاس از شب گذشته به گفتار آن اخترشناسان گوش سپرد و با دلى پر از آرزو و لبى پر از آه پيوسته گفتار ايشان را به ياد داشت . به روز چهارم آن اخترشناسان روشن روان با زيگهايى در دست از كاخ كنيزك به نزد اردوان شهريار برفتند تا آن راز\r\n\r\n","description":"","footnote":" ( 1 ) - ثعالبى ، تاريخ غررالسير ، ص 275 . ","page_name":" 760 ","page_number":758},
  {"content":"\r\n\r\nرا بر او بگشايند . پس آن راز سپهر بلند را و همهء چند و چون كار اردوان را بگفتند . به اردوان گفتند : به زودى چون كهتر سپهبد نژاد و دلاورى از پيش مهترى بگريزد و سپس شهريارى بلند و نيك اختر و سودمند گردد ، دل اردوان شهريار پيچان خواهد شد « 1 »  .\r\nبا شنيدن گفتار ايشان ، دل اردوان - آن مهتر نامور و نيكبخت - سخت اندوهگين گشت .\r\nگريختن اردشير با گلنار\r\nچون شب فرا رسيد و همه جاى كشور به سياهى كرف گشت ، كنيزك به نزد اردشير آمد . اردشير جوان كه او را بديد ، همچون دريا برآشفت و به دو گفت : آيا تو يك روز هم در برابر اردوان شكيبا نيستى ؟ كنيزك آنچه را كه آن اخترشناسان روشن روان به اردوان نامور گفته بودند ، به اردشير بگفت . چون اردشير آن سخنان را از گلنار بشنيد ، ديگر شكيبايى و خاموشى برگزيد . دل آن مرد جوان از شنيدن آن گفتار ، تيز گشت و از آن پس بيشتر راه گريزى بجست « 2 »  .\r\nپس به گلنار گفت : اگر من از رى به سوى ايران - آن سرزمين دليران - بروم ، آيا تو با من مىآيى ، يا اين كه مىخواهى در اينجا نزد شاه بمانى ؟ بدان كه اگر با من بيآيى ، توانگر گردى و افسر كشور شوى . گلنار كه چنين شنيد ، به دو گفت : من بندهء تو هستم و تا زنده‌ام ، از تو جدا نگردم . گلنار اين سخنان را با لبى پر از آه سرد مىگفت و اشك از ديدگان مىباريد .\r\nپس اردشير به آن ماهروى گفت : فردا به ناگزير بايد برويم . آنگاه كنيزك كه سر و جان خود را در دست خود نهاده بود ، به ايوان خود آمد .\r\n\r\n","description":"","footnote":" ( 1 ) - مشكور ، كارنامه اردشير بابكان ، بخش دوم ، بند 6 - 4 ، ص 181 - 180 ثعالبى ، تاريخ غررالسير ، ص 276 .  ( 2 ) - برخى آورده‌اند كه شبى خود اردشير در خواب ديد كه فرشته‌اى از آسمان فرود آمد و به او گفت كه خداوند ، پادشاهى سرزمينها را به او خواهد داد ، پس بايد آماده باشد . چون اردشير از خواب بيدار شد ، ديگر شاد گشت و نيرو گرفت . طبرى ، تاريخ طبرى ، ج 2 ، ص 581 بلعمى ، تاريخ بلعمى ، ج 2 ، ص 877 . ","page_name":" 761 ","page_number":759},
  {"content":"\r\n\r\nچون روز فرا رسيد و همه‌جا از براى خورشيد ، زرد گشت و شب لاژوردين به خَم آمد ، كنيزك در گنجها را باز كرد و به جستجوى گوهرها پرداخت . پس آن چندان كه او را نياز بود ، از ياكند و گوهرهاى شاهوار با خود برداشت و به نشستنگاه خود آمد . سراسر آن روز را با رنج و درد ، همه گونه بيانديشيد تا ببيند كه چگونه از اردوان شاه بگريزد و كار او با آن جوان چه خواهد شد ؟ چون شب فرا رسيد و اردوان بخفت و همه از آنجا برفتند ، كنيزك به شتاب همچون تير ، از آن ايوان بيآمد و آن گوهرها را به نزد اردشير آورد . اردشير را بديد كه جامى در دست دارد و همهء نگاهبانان اسپان نيز از مستى خفته بودند زيرا اردشير از آن رو كه آن شب ناگزير به رفتن بود ، همهء ايشان را مست كرده بود . دو اسپ گرانمايه را نيز در آن آخور برگزيده و زينهايى در زيرشان نهاده بود . چون اردشير روى گلنار را با آن گوهرهاى سرخ و دينارها بديد ، گفت : اكنون بايد رفت و نبايد بيش از اين در اندوه بود . باشد كه به اين روزگار جوانى از چنگ اين اژدها رهايى يابم . پس اردشير بىدرنگ آن جام را در پيش خود بنهاد و لگام بر سر آن اسپان تازى بزد و گبر بپوشيد و با تيغى زهراب داده در دست ، بر اسپ سوار شد . آن ماهرخ نيز بر اسپى ديگر برنشست . و بدين سان دلشاد و راهجوى از آن ايوان به سوى پارس روى نهادند « 1 »  .\r\nآگاهى يافتن اردوان از كار گلنار و اردشير\r\nاردوان چنان بود كه شب و روز بىآن ماهرخ ، روانش روشن نبود و هر روز سر از بالين ديبا برنمىداشت ، مگر اين كه از براى پِى افكندن اختر نيك به چهرهء گلنار بنگرد . چون آن روز فرا رسيد و هنگام برخاستن از آن بالين ديبا برسيد ، كنيزك به بالين او نيآمد . اردوان برآشفت و از كين او پيچان شد . در پيش در ايوان او سپاهيان\r\n\r\n","description":"","footnote":" ( 1 ) - مشكور ، كارنامه اردشير بابكان ، بخش دوم ، بند 15 - 1 ، ص 182 - 180 ثعالبى ، تاريخ غررالسير ، ص 276 . ","page_name":" 762 ","page_number":760},
  {"content":"\r\n\r\nبرپاى ايستاده و تاج و تخت را بيآراسته بودند . پس سالار بار از بارگاه برخاست و به پيش آن شهريار نامور آمد و به دو گفت : همهء گردنكشان و مهتران كشور در پيش در ايستاده‌اند . اردوان شاه به كنيزان گفت : چه چيزى راه گلنار را براى آمدن به اينجا بسته است ؟ چرا او به بالين من نيآمده است ؟ شايد كه كينه‌اى از من به دل گرفته است ؟ ناگهان در همان هنگام دبير بزرگ بيآمد و گفت : ديشب بىهنگام ، اردشير برفته و به همراه خود آن دو اسپ سپيد و سياه شاه نامبردار را نيز برده است . پس ناگاه اين انديشه به دل شاه راه يافت كه [ گلنار 
  ] گنجور او نيز با اردشير برفته است .\r\nدل اردوان - آن مرد جنگى - با اين انديشه از جاى برآمد . پس بر اسپ سرخ‌رنگى سوار شد و سواران جنگى فراوانى را هم با خود ببرد . اردوان چنان آن راه را به تندى بتاخت ، كه گويى در سراسر آن راه بر روى آتش مىرفت . در ميان راه جاى نامورى پر از مردم و چهارپايان بديد . پس از ايشان پرسيد كه : آيا پگاه آواى سُم ستوران را نشنيديد و نديدند كه دو سوار ، يكى بر اسپى سپيد و ديگرى بر اسپى سياه ، شتابان از اينجا بگذرند ؟ يكى از ايشان كه چنين شنيد ، گفت : دو تن سوار بر دو اسپ از اينجا بگذشتند و به دشت درآمدند و از پِى آن سواران نيز يك ميش كوهى پاك همچون اسپى مىتاخت و خاك را مىپراكند . اردوان كه چنين شنيد ، به دستور خود گفت : آن ميش كوهى از چه رو از پسِ ايشان دوان بود ؟ دستور اردوان به دو گفت : آن فرّهء اردشير و پرتو شاهى و نيك اخترى اوست . پس اگر اين ميش كوهى ، اردشير را دريابد ، ديگر از پسِ او متاز . زيرا اين كار بر ما دراز خواهد گشت . اردوان در آن جايگاه فرود آمد و بخورد و بيآسود و سپس باز هم از پِى ايشان بشتافت . اردوان و دستورش در پيش و سپاهيانشان نيز در پس ايشان مىتاختند . اردشير جوان نيز با آن كنيزك همچون باد دمان بتاخت و دَمى نيز درنگ نكرد .\r\nكرا يار باشد سپهر بلند * برو بر ز دشمن نيآيد گزند\r\nسرانجام اردشير جوانمرد از آن تاختن رنجه شد و در همان هنگام از فراز بلندى ،\r\n\r\n","description":"","footnote":"","page_name":" 763 ","page_number":761},
  {"content":"\r\n\r\nآبگيرى را بديد . پس همچنان كه مىتاخت ، به گلنار گفت : اكنون كه اين چنين رنجه گشته‌ايم و اسپانمان نيز ناتوان گشته‌اند ، بايد در پيش آن چشمه فرود آييم و در كنار آن آب بمانيم و چيزى بخوريم و سپس با آسودگى بگذريم . چون هر دو با رخسارى كه از زردى همچون آفتاب گشته بود ، به نزديك آن آب رسيدند ، اردشير خواست تا از اسپ به زير آيد . ليك دو مرد جوان را در كنار آبگير بديد . آن جوانان به آواى بلند گفتند : اكنون كه از كام و دَم اژدها رها شدى ، نبايد در اينجا بايستى و از براى خوردن فرود آيى . چون اردشير آن سخنان را از آن پند گويان بشنيد ، به گلنار گفت : اين سخن را به ياد بسپار . پس سرنيزهء درخشان خود را به آسمان برآورد و سخت بتاخت .\r\nاز سوى ديگر ، اردوان نيز با روانى تيره و رنجور همچون باد از پسِ ايشان مىتاخت . در آن هنگام كه نيمى از روز بگذشت و خورشيد گيتىفروز ، آسمان را بپيمود ، اردوان شارستانى با رنگ و بوى بديد و مردم بسيارى به نزديك او آمدند .\r\nاردوان از آن موبدان نامدار پرسيد كه : آيا آن سوار نبرده ، چه هنگامى از اينجا بگذشت ؟ يكى از ايشان به دو گفت : اى شاه نيك اختر و پاك انديش ، در آنگاه كه خورشيد زرد گشت و شب لاژوردين ، چادر خود را بگسترد ، دو تن پر از گَرد و با دهانى خشك و تشنه از اين شهر شتابان بگذشتند . يك ميش كوهى نيز از پس آن سوار مىتاخت كه هرگز هيچ نگارى را بر ايوان نيز همچون آن نديده‌ام . بال آن همچون سيمرغ و دُمش بسان طاووس و سر و گوش و سُم آن به مانند رَخش دلاور بود . رنگش ارغوانى بود و همچون تند بادى مىتاخت و براستى كه هيچكس ميش كوهىاى را همچون آن به ياد ندارد . دستور اردوان كه چنين شنيد ، به دو گفت : اكنون ديگر بايد از اينجا بازگردى و سپاهى بسازى و آهنگ جنگ كنى زيرا كه كار ديگرگونه شد . چون بخت اردشير در پشت او بنشست و ديگر از اين تاختن ، هيچ بجز باد در دستمان نخواهد ماند « 1 »  .\r\nاينك نامه‌اى براى پسرت بنويس و همهء اين كار\r\n\r\n","description":"","footnote":" ( 1 ) - ميش كوهى در اين روايت نشانهء فرّهء ايزدى بوده كه با رسيدن به اردشير ، شاهى او محرز گشته است . اين روايت در كارنامه به نحو دقيقترى ذكر شده است در آن آمده كه اردوان با آگاهى از فرار اردشير : « اندر زمان چهار هزار مرد سپاه آراست و در پى اردشير ، راه پارس گرفت . چون نيمروز شد ، به جايى رسيد كه راه پارس از آنجا مىگذشت . او پرسيد كه آن دو سوارى كه به سوى اين ناحيه آمدند چه زمان بگذشته‌اند . مردمان گفتند بامدادان كه خورشيد تيغ برآورد ، چون تند بادى از اينجا بگذشتند و ايشان را برّه‌اى بس ستبر از پس همى دويد كه از آن نيكوتر نشايست بود . و مىدانيم كه تا كنون سى فرسنگ زمين را پيموده‌اند و شما ايشان را نتوانيد گرفت . اردوان هيچ نماند و بشتافت . چون به جايى ديگر آمد از مردمان پرسيد كه آن دو سوار چه گاه برگذشتند . ايشان گفتند كه نيمروز همچون تند بادى همى شدند و همراهشان برّه‌اى همى رفت . اردوان شگفت مانده گفت كه انگار كه سواران دوگانه را دانستيم ولى آن برّه چه تواند بودن . او از دستور پرسيد و دستور گفت كه آن فرّه خدايى كيانى است كه هنوز به وى نرسيده . ببايد كه سواره بشتابيم شايد پيش از آن كه آن فرّه به وى رسد ، او را توانيم گرفتن . اردوان با سواران سخت بشتافت و روز ديگر 71 فرسنگ برفتند . گروهى كاروان ، او را پذيره آمدند . اردوان از ايشان پرسيد كه آن دو سوار در كدام جاى به شما پذيره بودند . ايشان گفتند كه ميان شما و ايشان ، زمين سى فرسنگ است و ما را چنين نمودار شد كه با يكى از اين سواران ، برّه‌اى بس بزرگ و چابك بر اسب نشسته بود . اردوان از دستور پرسيد كه آن برّه كه با او بر اسب نشسته بود چه نمايد . دستور گفت كه انوشه باشيد . فرّه كيانى به اردشير رسيده و او را به هيچ چاره نتوان گرفت . پس خويشتن و سواران را رنجه مداريد و اسپان را مرنجانيد و تباه مكنيد . چارهء اردشير از در ديگر خواهيد . » مشكور ، كارنامه اردشير بابكان ، بخش سوم ، بند ، 20 - 7 ، ص 185 - 184 . نيز ن . ك . صورة الأقاليم ، ص 57 . همچنين در كارنامه اردشير بابكان آمده است كه چون اردشير و كنيزك بگريختند « اندر شب به دهى فراز آمدند و اردشير ترسيد مگرش مردم ده بينند و شناسند و گرفتار كنند . اندر ده نرفته به كنار ده گذشت . همچنان كه مىآمد ، دو زن نشسته ديد و يكى از زنان بانگ زد كه مترس اى اردشير كيانى پسر بابك كه از تخمهء ساسان و نوادهء شاه دارا هستى ، چه از هر بدى رسته‌اى و هيچكس تو را نتواند گرفت و تو را پادشاهى ايران شهر بسى سال بايد كرد . تا به دريا بشتاب و چون دريا را به چشم بينى ، مپاى ، چه چون تو را چشم به دريا افتد ، از دشمنان ، بىبيم باشى . اردشير ، خرّم شد و از آن جاى به شتاب برفت . » همان ، بخش دوم ، بند 19 - 16 ، ص 182 . ","page_name":" 764 ","page_number":762},
  {"content":"\r\n\r\nرا براى او بگو تا شايد او نشانى از اردشير بيابد . زيرا نبايد كه آن ميش كوهى ، شيرى گردد . چون اردوان اين سخنان را از او بشنيد ، بدانست كه ديگر آواز او كهن گشت .\r\nپس در آن شارستان فرود آمد و يزدان نيكىدهش را درود داد . بامداد فردا به سپاهيان بفرمود تا بازگردند . خودش نيز با رخسارى به رنگ نِى بيآمد و چون شب تيره شد ، به رى رسيد . آنگاه در نامه‌اى به پسرش نوشت : بدان كه كژّى به تاج ما راه يافت . اردشير چنان از بالين ما برفت كه هيچ تيرى هم بدانسان از كمان نرفته است .\r\nاكنون او به سوى پارس آمده است . پس نهانى او را بجوى و با هيچكس در گيتى در اين باره سخن مگوى .\r\n\r\n","description":"","footnote":"","page_name":" 765 ","page_number":763},
  {"content":"\r\n\r\nگرد كردن سپاه اردشير\r\nاز سوى ديگر ، اردشير به دريا رسيد . پس به يزدان گفت : اى دستگير ، اين تو بودى كه مرا از آن بدكنش - كه هرگز نيكى مبيند - در پناه داشتى . آنگاه اردشير برآسود و دريانوردى را پيش خواند و از آن كار گذشته با او فراوان سخن راند .\r\nدريانورد فرزانه و پير به آن بالا و چهره و بر اردشير نگاه كرد و بدانست كه او از نژاد كيان است . پس از براى آن فرّ و شكوه او شاد گشت و به دريا آمد و شتابان از هر سو ناوچه‌هايى « 1 »  را در آب افكند . در همان هنگام چون مردم از كار آن اردشير نامدار آگهى يافتند ، به پيش آن آبگير بيآمدند و سپاهى در آنجا انجمن گشت . همهء بابكيان استخر با آگاه شدن از اردشير شاه به دو نازيدند و همهء نامداران كشورها كه از نژاد دارا بودند ، چون از اردشير آگاه شدند ، شاد گشتند و گروه گروه از مردمان از دريا و كوه به نزديك اردشير جوان برفتند « 2 »  .\r\nفرزانگان و سگالشگران هر شهرى در نزد او انجمن گشتند . پس اردشير جوان زبان برگشود و گفت : اى نامداران روشن روان ، كسى از ميان اين انجمن نامدار و فرزانگان و مردم سگالشگر نيست كه نشنيده باشد كه اسكندر چه فرومايگىها در گيتى بكرد . همهء نياكان ما را بكشت و با بيدادگرى گيتى را به چنگ آورد . ليك چون من از نژاد اسفنديار در اينجا باشم ، ديگر نبايد كسى چون اردوان در اين سرزمين ، شاه باشد ، سزاوار باشد كه اين را دادگرى نخوانيم و هيچيك از اين داستان ياد نگيريم . اينك اگر با من در اين كار يار باشيد ، اين نام و تخت بلند را براى كسى نخواهم گذاشت . اكنون چه پاسخى مىدهيد ؟ همهء كسانى كه در آن انجمن بودند ، از مردان شمشيرزن گرفته تا سگالشگران ، همگى با شنيدن گفتار اردشير برپاى خاستند و راز دل خود را بازگفتند كه : بدان كه\r\n\r\n","description":"","footnote":" ( 1 ) - ناوچه به پارسى به معناى زورق است .  ( 2 ) - ثعالبى ، تاريخ غررالسير ، ص 277 - 276 . ","page_name":" 766 ","page_number":764},
  {"content":"\r\n\r\nهمهء ما بابك نژادان و ساسانيان با ديدن چهرهء تو شاد گشتيم و از براى اين كين كمر به ميان بنديم . تن و جان ما همگى در پيش تو است و اندوه و شادمانى ما به كم و بيش تو مىباشد . تو به هر دو نژاد از هر كسى برتر هستى و شاهى و برترى براى تو سزاوار است . ما به فرمان تو كوه را همچون دشت بسازيم و با تيغ خود دريايى از خون روان كنيم .\r\nچون اردشير چنان پاسخى از ايشان بشنيد ، سرش از ناهيد و تير نيز برتر شد .\r\nپس بر آن مهتران آفرين بكرد و انديشهء آن كينه را در دل خود بگسترانيد . آنگاه در نزديكى آن دريا شارستانى را پِى افكند كه جايگاهى براى كارهاى گوناگون گشت .\r\nيكى از موبدان در آنجا به اردشير گفت : اى شاه نيك اختر و دلپذير ، چون مىخواهى به شهريارى برسى ، نخست بايد كه پارس را از ايشان پاك سازى . آنگاه با اردوان رزم آورى . زيرا كه هم تو جوانى و هم اخترت جوان است . اردوان از همهء ملوك الطوائف ، به گنج تواناتر است و تو نيز اندوه و رنج خود را از او مىبينى . پس چون او را از تخت به زير آورى ، ديگر كسى را توان پايدارى در برابر تو نخواهد بود .\r\nاردشير گردنفراز كه آن سخنان بايسته و دلپذير را بشنيد ، چون آفتاب از تيغ كوه سر برآورد ، از پيش آن آب به سوى شهر استخر آمد . در همان هنگام از آمدن او به بهمن - پسر اردوان - آگهى رسيد . دل بهمن پر از درد و روانش تيره گشت . پس ديگر هيچ بر آن تخت شاهى درنگ نكرد و سپاه با ساز و برگى بيآورد .\r\nجنگ كردن اردشير با بهمن و پيروزى يافتن\r\nدر آن هنگام شاه شهر جهرم ، نامور كارآزموده دادگر و فرمانروا و پاك انديش و با\r\n\r\n","description":"","footnote":"","page_name":" 767 ","page_number":765},
  {"content":"\r\n\r\nسپاه و ساز و برگى به نام تباك « 1 »  بود كه هفت پسر خجسته داشت . چون از كار اردشير آگه شد ، از پيش بهمن برفت و با سپاه و كوس و شكوه بسيار به سوى اردشير نامور بيآمد . چون چشمش به اردشير سپهبد افتاد ، چنان كه سزاوار بود ، از اسپ به زير آمد و شتابان بيآمد و پاى او را ببوسيد و از ساسان پيشين يادى بكرد . اردشير كه چنين ديد ، او را بسيار نواخت و از براى آن زود آمدن او ، ارج كارش را بشناخت .\r\nليك اردشير از براى تباك انديشناك گشت و دلش از آن پير پر از ترس و باك شد . در هنگامى كه آن راه را مىپيمود ، از اين كه تباك را با آن سپاه بزرگ مىديد ، هوشيار و آماده بود . ولى تباك كه پيرى كارآزموده و بيدار دل بود ، انديشهء اردشير را بدانست .\r\nپس اوستا و زند را بيآورد و گفت : بدان كه اگر دل تباك با تو بد باشد ، همانا كه جان بىمايه‌اش از كردگار بلند بريده است . من در آن هنگام كه از آوردن سپاهيان اردشير شاه به پيش آن آبگير آگه شدم ، چنان از اردوان شاه سير گشتم كه گويى مرد جوانى از پير زنى سير گردد . پس مرا بنده‌اى نيكدل و مهربان و شكيبادل و رازدار بدان . اردشير كه اين سخن را ازو بشنيد ، انديشه‌اش ديگرگون گشت و از آن پس تباك را بجاى پدر خود مىداشت و او را از همهء آن نامداران سرافرازتر مىساخت .\r\nديگر دل اردشير شاه از آن انديشه آزاد شد « 2 »  .\r\nپس به سوى آتش رام خرّاد « 3 »  رفت و در پيش خداوند ستايش بكرد تا او را به نيكى رهنمون باشد و در هر كارى او را پيروز بدارد و درخت بزرگى او را بارور سازد . آنگاه از آنجا به سراپردهء خود رفت و دستور اردشير به همراه سپاهيانش از پيش او بگذشتند . اردشير نيز سپاهيان را درم بداد و آباد ساخت و دادار نيكىدهش را ياد بكرد .\r\nچون سپاهيانى همچون پلنگ دلاور گرد آمدند ، اردشير به جنگ بهمن - پسر\r\n\r\n","description":"","footnote":" ( 1 ) - اين نام در كارنامه اردشير بابكان به صورت بوناك آمده است . بخش چهارم ، بند 3 ، ص 186 .  ( 2 ) - مشكور ، كارنامه اردشير بابكان ، بخش چهارم ، بند 6 - 1 ، ص 186 .  ( 3 ) در كارنامه ، بجاى آتشكدهء رام خرّاد از آتشكدهء فرنبغ نام برده شده است . همان ، بخش چهارم ، بند 10 ، ص 187 . ","page_name":" 768 ","page_number":766},
  {"content":"\r\n\r\nاردوان - برفت . چون با يكديگر نزديك گشتند ، پهلوانان پرخاشخر بيرون شدند و همهء سپاهيان با نيزه و تيغ هندى در دست ، از دو سو رده بركشيدند و همچون شيران جنگى با يكديگر درآويختند و جويى از خون روان ساختند . بدين گونه تا خورشيد زرد شد ، آسمان پر از گَرد و زمين پر از مردان بود . آنگاه چون آسمان پيروزه رنگ شد ، سپاه تباك به جنگ آمد . ليك ناگهان باد و ابرى به سياهى كرف برآمد و اردشير از دل سپاه بيرون آمد . بهمن - پسر اردوان - كه چنين ديد ، با روانى تيره و تنى زخمى از تير بگريخت . اردشير شاه با نالهء نفير و بارانى از تير از پس او بتاخت تا اين كه به شهر استخر رسيد كه بهمن در آنجا شاه بود . از سوى ديگر ، چون آوازهء اردشير شاه در گيتى بپيچيد ، از هر سو سپاهيان بيشمارى به او پيوستند و گنجهاى فراوانى را كه بابك با رنج بيآكنده بود ، به دو نشان دادند . اردشير نيز آن درمهاى آكنده را در ميان ايشان بپراكند و چون نيرومند گشت ، سپاه خود را از پارس براند .\r\nجنگ اردشير با اردوان و كشته شدن اردوان\r\nچون از اين كار به سوى اردوان آگهى رسيد ، دلش پر از بيم و روانش تيره گشت .\r\nپس گفت : آن پند دهنده از اين راز آسمان با من سخن گفته بود . براستى كه با كوشش نمىتوان سرنوشت را از خود دور داشت . من هرگز گمان نمىبردم كه اردشير ، شاهى شهرگير گردد . آنگاه اردوان در گنج بگشود و به سپاهيان روزى بداد و بنه برنهاد . سپاهى از گيل و ديلم بيآمدند و گَرد آن سپاهيان تا به ماه برآمد . از آن سوى نيز اردشير شاه چنان سپاهى بيآورد كه راه باد را نيز ببست . در ميان دو سپاه ، به اندازهء دو\r\n\r\n","description":"","footnote":"","page_name":" 769 ","page_number":767},
  {"content":"\r\n\r\nتير پرتاپ بمانْد . جنگى سخت درگرفت « 1 »  .\r\nاز آن همه نالهء كوس و كارناى و چرنگيدن زنگ و دراى هندى و خروش سپاهيان و لرزش درفشها و تيغهاى بنفشى كه سرها را بر زمين مىريختند ، مار نيز در درون خاك ، بىخواب گشت . و بدين گونه چهل روز چنين جنگى به درازا كشيد « 2 »  و گيتى بر آن زيردستان تنگ گشت . خوردنى ايشان به پايان رسيد و راه آوردن آن نيز بسته شد . كوهى از كشتگان بر آن دشت برپاى شد و زخميان از زندگى به ستوه آمدند . سرانجام ابر سياهى برآمد و باد بسيار ترسناكى برخاست كه دل جنگاوران از براى آن پر از بيم گشت . از آن باد ، كوه به فرياد آمد و دشت بدريد و خروش آن از آسمان نيز بگذشت . سپاهيان اردوان با ديدن آن بترسيدند و همگى يك زبان گفتند : اين كارى ايزدى است كه بر اردوان مىرود . پس ديگر بايد بر اين سپاه گريست . سرانجام در روزى كه كارزار بر ايشان سخت شد ، همهء خردمندان سپاه اردوان زينهار بخواستند . اردشير نيز از دل سپاه بيآمد و\r\n\r\n","description":"","footnote":" ( 1 ) - گفته شده كه اردشير پيش از حمله به اردوان ، به او نامه‌اى نوشت و او را به اطاعت از خود خواند . ليك اردوان سخت خشمگين شد و به فرستادگان اردشير گفت : اين پسر ساسان چوپان ، پاى بر جاى بلند و سهمگين نهاده است . دينورى ، الأخبار الطوال ، ص 68 نيز ثعالبى ، تاريخ غررالسير ، ص 277 . نيز طبرى آورده است كه اردشير در شهر گور بود كه نامه‌اى از سوى اردوان براى او بيآمد ، بدين مضمون : « اى كُرد تربيت شده در خيمهء كردان ، از حد خود برون رفته‌اى و مرگ خويش را پيش خوانده‌اى . كى به تو اجازه داد كه تاج بر سر نهى و ولايت بگيرى و پادشاهان و كسان به اطاعت آرى ؟ كى به تو گفت كه در بيابان ، شهرى بنياد كنى - مقصود گور بود - . » آنگاه در ادامه ، اردوان به او گفته بود كه به شاه اهواز فرمان داده است تا به سوى اردشير آيد و او را بند كرده ، به سوى اردوان فرستد . اردشير در جواب اين نامه نوشت : تاجى را كه به سر نهادم و ولايتها كه بگشودم ، خداى به من عطا كرد و كمك كرد تا جبّاران و شاهان را بكشم . و من اميدوارم كه خداوند ، مرا بر تو نيز ظفر دهد تا سرت را با گنجينه‌هايت به آتشكدهء اردشيرخره فرستم . طبرى ، تاريخ طبرى ، ج 2 ، ص 583 - 582 نيز بلعمى ، تاريخ بلعمى ، ج 2 ، ص 881 - 880 دينورى ، همان ، همان صفحه . آنگاه پس از مدتى باز اردشير به اردوان نامه نوشت تا جايى را براى پيكار آماده كند . اردوان در پاسخ او نوشت : آماده باش تا در آخر مهر ماه به دشت هرمزدگان آيى تا با تو روبرو شوم . اردشير پيش از رسيدن موعد مزبور ، خود را به آن دشت رسانيد و جاى گرفت و خندق زد و چشمه‌اى را كه در آنجا بود ، به تصرف خود درآورد . طبرى ، همان ، ج 2 ، ص 584 - 583 بلعمى ، همان ، ج 2 ، ص 881 . ثعالبى مىنويسد كه اردشير راه رسيدن خوراكى به اردوان و سپاهيانش را بست . تاريخ غررالسير ، ص 277 .  ( 2 ) - در كارنامه اردشير بابكان مدت جنگ چهار ماه ذكر شده است . بخش چهارم ، بند 14 ، ص 187 . ","page_name":" 770 ","page_number":768},
  {"content":"\r\n\r\nچكاچاك تيغها برخاست و بارانى از تير فرو باريد « 1 »  .\r\nاردوان در آن ميان گرفتار گشت و سرانجام از براى تاج ، روان شيرين خود را بداد . مردى به نام خرّاد او را گرفتار ساخت و لگام اسپش را گرفت و او را كه در بند آورده بود ، به پيش اردشير شاه ببرد .\r\nاردشير از دور اردوان را بديد . در همان هنگام اردوان با روانى تيره و تنى زخمى از تير از اسپ فرود آمد . ليك اردشير شاه به دژخيم بفرمود كه : برو آن دشمن پادشاه را بگير و با دشنه ميان او را به دو نيم كن و دل بدسگالان را پر از بيم ساز . دژخيم نيز كه چنين شنيد ، بيآمد و فرمان او را به انجام رسانيد . و بدين سان اردوان نامدار از گيتى ناپديد گشت « 2 »  .\r\nچنين است كردار اين چرخ پير * چه با اردوان و چه با اردشير\r\nكرا تا ستاره برآرد بلند * سپارد مر او را به خاك نژند\r\nدو فرزند اردوان نيز گرفتار گشتند و بدين گونه دودمان آرش « 3 »  به دست اردشير خوار شد . پاى هر دو فرزند اردوان را در بند آوردند و اردشير شاه بلند ، ايشان را به زندان فرستاد . ليك دو فرزند مهترش از روم بگريختند و به دام رنج و سختى درنيآويختند و گريان به هندوستان رفتند . همهء رزمگاه پر از ستام و كمر و جنگ افزار و سيم و زر بود . پس اردشير شاه بفرمود تا آنها را گرد كردند و سپس همهء آنها را به سپاهيان ببخشيد . آنگاه تباك از ميان آن بزرگان برفت و تن اردوان را از خون پاك كرد و خروشان او را از خاك نبرد بشست و به آيين شاهان دخمه‌اى بساخت . سپس تن\r\n\r\n","description":"","footnote":" ( 1 ) - برخى آورده‌اند كه در آن جنگ ، شاپور پسر اردشير وزير ، دبير و يا سپهسالار اردوان بنام داربنداذ ( دربنداز ) را بكشت . طبرى ، تاريخ طبرى ، ج 2 ، ص 584 بلعمى ، تاريخ بلعمى ، ج 2 ، ص 882 .  ( 2 ) - غالباً بر آن هستند كه اين خود اردشير بود كه پس از اردوان تاخت و بر او دست يافت و او را بكشت . آنگاه سر اردوان را كه از تنش جدا ساخته بود ، چندان لگدكوب كرد كه مغزش از سر بيرون زد . ر . ك . طبرى ، تاريخ طبرى ، ج 2 ، ص 584 بلعمى ، تاريخ بلعمى ، ج 2 ، ص 883 - 882 ثعالبى ، تاريخ غررالسير ، ص 277 مجمل التواريخ و القصص ، ص 60 . صاحب مجمل التواريخ و القصص آورده كه اردشير خون اردوان را بخورد . همان صفحه . گويند از اين روز بود كه اردشير را شاهنشاه ناميدند . طبرى ، همان ، همان صفحه بلعمى ، همان ، همان صفحه .  ( 3 ) - مراد اشكانيان هستند كه منتسب به ارش ( آرش ) بوده‌اند . ","page_name":" 771 ","page_number":769},
  {"content":"\r\n\r\nزخمى اردوان را با ديبا بپوشاند و افسرى از كافور بر سرش نهاد . از ميان آن سپاهيانى كه به رى رفتند ، هيچكس پا به درون كاخ اردوان نگذاشت .\r\nآنگاه تباك به سوى اردشير آمد و به دو گفت : اى شاه دانش‌پذير ، تو از من فرمان ببر و دختر اردوان را - كه با فرّ و زيب و تاج و تخت است - بخواه تا آن تاج و گنجى را كه اردوان با رنج گرد آورده بود ، بدست آورى . اردوان پند تباك را بشنيد و بىدرنگ دختر اردوان را بخواست « 1 »  .\r\nسپس اردشير و سپاهيانش تا يكى دو ماه با توانگرى در ايوان اردوان بودند . پس از آن اردشير شاه از رى به سوى پارس آمد و ديگر از رنج و گفتگو برآسود . در آنجا شارستانى پر از كاخ و باغ و چشمه و دشت و مرغزار بساخت كه اكنون دهگان گرانمايه و پير ، آن را خرّه اردشير مىنامد . در آنجا چشمه بيكرانى بود كه اردشير جويهاى فراوانى از آن بگشود و در كنار آن چشمه آتشكده‌اى برآورد و جشن مهرگان و سده را تازه بكرد . پيرامون آن نيز باغ و ميدان و كاخ بساخت و بدين سان جايگاهى فراخ برآورده شد . چون آن شهر ساخته شد ، اردشير - آن شاه با دانش و فرّ و زور - آن را شهر گور ناميد . اردشير پيرامون آنجا روستاهايى بساخت و چون آنها را آباد كرد ، كسانى را در آنجا بنشاند . پس از آن در جايى درياى ژرفى بديد . ليك مىبايست كوهى كه در پيش آن بود ، بريده گردد . پس كارگران ، ميتين « 2 »  بدانجا ببردند و سد جويبار از آن كوه ببريدند و از آن كوه به سوى شهر گور براندند . و بدين گونه آن شارستان پر از سرا و ستور گشت « 3 »  .\r\n\r\n","description":"","footnote":" ( 1 ) - مشكور ، كارنامه اردشير بابكان ، بخش چهارم ، بند 16 ، ص 187 طبرى ، تاريخ طبرى ، ج 2 ، ص 587 بلعمى ، تاريخ بلعمى ، ج 2 ، ص 887 .  ( 2 ) ميتين  Mitin  به معناى كلنگ و ميل آهنى است كه سنگ تراشان با آن سنگ را بتراشند و بشكافند و بِكَنند . برهان قاطع ، ماده ميتين .  ( 3 ) - اين ناحيه همان فيروزآباد كنونى است . ر . ك . رساله شهرهاى ايران ، بند 44 در متون پهلوى ، ص 68 يعقوبى ، تاريخ يعقوبى ، ج 1 ، ص 194 مستوفى ، نزهت القلوب ، ص 114 ابن بلخى ، فارسنامه ، ص 138 - 137 132 مشكور ، كارنامه اردشير بابكان ، بخش چهارم ، بند 19 - 17 ، ص 188 - 187 . اما بناى شهرهاى بسيارى به غير از گور به اردشير بابكان منسوب است : 1 - شهر به اردشير ( بهرسير ، بردسير ، بردشير ) در مداين ، غرب دجله . برخى اين شهر را همان بردسير كرمان دانسته‌اند . 2 - بهمن اردشير ( بهمنشير ، فرات ميسان ) در سواد . 3 - نرم اردشير ( نرماشير ) بم . 4 - رام اردشير ( ريشهر ؟ ) . 5 - رام هرمزد اردشير ( رامهرمز امروزين ) در خوزستان . 6 - انشا اردشير ( كرخ ميسان ) . 7 - بود اردشير ( نود اردشير ، حزّه ، خرّزاد اردشير ) در موصل . 8 - و هشت اردشير . 9 - استاباذ اردشير ( استاد اردشير ، اساباد اردشير ) در كرخ ميسان . 10 - نه اردشير در بيابان سيستان و كرمان . 11 - اتمام شهر زرنگ . 12 - ريو اردشير در پارس . 13 - پسا اردشير ( فسا اردشير ، تن اردشير ، بتن اردشير ، پنيت رشير ، الخطّ ) در ناحيهء قطيف بحرين . برخى آورده‌اند كه علت ناميده شد اين شهر به « تن اردشير » اين است كه اردشير باروى آن را بر روى تن هاى مردم آن كه از وى فرمان نبرده بودند ، نهاد و يك رديف خشت و يك رديف جسد قرار داد . 14 - بادغيس در خراسان . 15 - شوشتر ( تستر ) در خوزستان . ر . ك . اصفهانى ، تاريخ پيامبران و شاهان ، ص 46 - 44 رساله شهرهاى ايران ، بند 40 38 در متون پهلوى ، ص 67 مجمل التواريخ و القصص ، ص 62 - 61 ثعالبى ، تاريخ غررالسير ، ص 280 دينورى ، الأخبار الطوال ، ص 72 طبرى ، تاريخ طبرى ، ج 2 ، ص 585 - 584 بلعمى ، تاريخ بلعمى ، ج 2 ، ص 885 - 884 ماركوارت ، ايرانشهر ، ص 94 - 93 مستوفى ، تاريخ گزيده ، ص 104 - 103 ابن بلخى ، فارسنامه ، ص 61 - 60 . نيز آورده‌اند كه اردشير آبهاى اصفهان را به دست مهر بن وردان قسمت كرد . آبهاى خوزستان را نيز تقسيم كرد و از آنها نهرها جدا كرد ، از جمله نهر مسرقان ( مشرقان ) كه به فارسى آن را اردشيركان مىخوانند . ر . ك . اصفهانى ، همان ، ص 46 ابن بلخى ، همان ، ص 61 مجمل التواريخ و القصص ، ص 62 . ","page_name":" 772 ","page_number":770},
  {"content":"\r\n\r\nجنگ اردشير با كردان\r\nآنگاه اردشير سپاه بيشمارى را از استخر ببرد تا به رزم با كردان برود . او پاداش اين نيكى را از يزدان مىجست كه خون دزدان را بر آن سرزمين بريزد . چون شاه اردشير به نزديك ايشان رسيد ، كردان بيشمارى به جنگش آمدند . اگر چه كارى آسان بود ، ليك دشوار گشت و همهء كشور با كردان يار شدند « 1 »  .\r\nدر برابر هر سوار پارسى سپاه اردشير ، سى سپاهى كُرد بودند « 2 »  .\r\nيك روز تا شب با يكديگر درآويختند و\r\n\r\n","description":"","footnote":" ( 1 ) - در نسخهء ژول مُل ، ص 1509 ، بيت 452 آمده :\r\nيكى كار بد خوار و دشوار گشت * ابا گرد كشور همه يار گشت\r\nليك در نسخ بروخيم ، ج 7 ، ص 1944 و مسكو ، ج 7 ، ص 136 در مصراع دوم بجاى « گرد » ، « كُرد » آمده است كه صحيح مىباشد .  ( 2 ) - در نسخهء ژول مُل ، ص 1509 ، بيت 453 آمده :\r\nيكى لشكرى كرده بد پارسى * فزونتر ز كردان يك دو بسى\r\nليك در ترجمهء عربى شاهنامه در بارهء مصراع دوم آمده : « كان بازاء كل فارس فارسى ثلاثون منهم » . نسخهء مسكو ، ج 7 ، ص 136 . كه البته صحيح مىباشد . ","page_name":" 773 ","page_number":771},
  {"content":"\r\n\r\nسرانجام سپاه اردشير شاه از ايشان بگريختند . از آن همه كشته و زخمى كه بر دشت جنگ افتاده بودند ، جاى آن آوردگاه تنگ شد . بجز شاه با اندكى سپاهى ، ديگر هيچ نامدارى در آن رزمگاه نمانْد . از تابش خورشيد تابان و از گَرد و خاك ، همهء زبانها از تشنگى چاك چاك شد . ليك در همان هنگام درفش شب پديدار گشت و ديگر آن جنگ و جوش و هياهو را فرو نشاند .\r\nاردشير شاه آتشى را بر سوى كوه بديد . پس با همان سپاهيان اندك پير و جوان به سوى آن آتش روى نهاد . چون بدانجا نزديك شد ، شبانانى را ديد كه بر بز و ميشها پاسبانى مىكردند . اردشير شاه و سپاهيانش كه دهانشان پر از گَرد آوردگاه بود ، از اسپ فرود آمدند و اردشير از آن شبانان ، آب بخواست . ايشان نيز آب و ماست براى آنها ببردند . اردشير بيآسود و اندكى از آنچه ديد ، بخورد و آنگاه در شب تيره آن كلاهخود كيانى خود را از سر بيرون كشيد و بجاى بالين نهاد و بخفت . چون سپيده از آن دريا سر برآورد ، شاه ايران نيز از خواب بيدار گشت . سر شبان به بالين او آمد و گفت : روز و شبهايت پدرام باد . چه بدى به تو رسيد كه راهت به اين دشت افتاد و از چه رو خوابگاه تو در آرامشگاهت نبود ؟ شاه ايران از آن سر شبان راه را بپرسيد و گفت : آيا از اينجا در كجا آرامشگاهى خواهم يافت ؟ سر شبان گفت : تو جاى آبادى نخواهى يافت ، مگر اين كه كسى تو را راهنماى گردد . چون چهار پرسنگ از اينجا به روى ، آرامشگاهى پديدار گردد . از آنجا ديگر ديه‌هاى پيوسته به هم ببينى كه يكى از بزرگان نامبردار به هر يك از آن ديه‌ها فرمانرواست .\r\nچون اردشير سپهبد آن سخنان را از سر شبان بشنيد ، چند تن از آن پيران راهبر را با خود ببرد و از آن كوه به ده رسيد . بزرگ آن دِه كه او را بديد ، زود به پيش اردشير رفت و سواران برنا و پير خود را از آنجا تا اردشيرخرّه بفرستاد . چون همهء آن سپاهيان از اردشير شاه آگه شدند ، همگى با دلى شاد روان گشتند . از سوى ديگر ،\r\n\r\n","description":"","footnote":"","page_name":" 774 ","page_number":772},
  {"content":"\r\n\r\nاردشير كارآگاهان خود را به سوى كردان بفرستاد تا نهانى كار ايشان را بجويند . آن ياران نيز برفتند و به نزد شاه ايران بازگشتند و گفتند : بدان كه همهء آن كردان ، نامجوى و شادند و ياد اردشير شاه در دل هيچيك از ايشان نيست . ايشان چنين گمان مىكنند كه اردشير در استخر شكست خورد و بخت از او بگشت . چون اردشير شاه اين سخن را بشنيد ، شاد گشت و سخنان گذشته بر دلش همچون باد شد . پس ده هزار سوار شمشيرزن و هزار كماندار با تير و تركش از ميان آن سپاهيان نامدار برگزيد و با خود بيآورد . چون خورشيد زرد شد ، سپاه خود را از آنجا براند و هر كسى را كه نمىشد با خود برد ، در همانجا بگذاشت . چون نيمى از شب بگذشت و همه‌جا تاريك شد ، شاه ايران به كردان نزديك گشت . همهء آن دشت را پر از كردانى ديد كه خوابيده بودند . چون اردشير سپهبد به بالين آن كردان رسيد ، به شتاب شمشير بكشيد و بر ايشان بتاخت و از خون ايشان افسرى بر سر گياهان نهاد . ديگر همهء دشت پر از سر و دستهاى كردان گشت . بيشمار از آن كردان گرفتار گشتند و ديگر آن سترگى و نابخرديشان خوار شد « 1 »  .\r\nاردشير همهء جايگاههاى ايشان را به تاراج داد و آن هميانها و تاجهايى را كه از ايشان بستد ، به سپاهيانش بداد . كار آن بخشش چنان شد كه اگر پير مردى تشتى پر از دينار را نيز بر سر مىگذاشت و به دشت مىبرد ، هيچكس از براى آن روزگار نيك اختر و شاه دادگر ، به دينار او نگاه هم نمىكرد .\r\nليك اردشير هيچ با مردانگى به آن جنگ ننازيد و به شهر استخر تاخت . آنگاه بفرمود كه : اسپان را نيرومند سازيد و جنگ افزار سواران را درست گردانيد و چون همگى با بزم آسوده گرديد ، ديگر انديشهء روز جنگ كنيد . دليران نيز كه چنين شنيدند ، چون گردگاهشان از كمر آسوده شد ، همگى به خوردن روى نهادند . از سوى ديگر ، باز هم اردشير پر از انديشهء رزم گشت . اينك چون اين داستان را بشنوى ، آن را ياد گير .\r\n\r\n","description":"","footnote":" ( 1 ) - مشكور ، كارنامهء اردشير بابكان ، بخش پنجم بند ، 11 - 1 ، ص 190 - 189 . ","page_name":" 775 ","page_number":773},
  {"content":"\r\n\r\nداستان كرم هفتواد\r\nاينك اين شگفتى را ببين كه چون دهگان راز از نهفت بگشود ، چه گفت . چون دهگان از بالا و پهناى پارس سخن گويد ، مىگويد در كنار درياى پارس شهرى به نام كجاران « 1 »  بود كه مردم بسيارى در آن شهر كوچك بودند و همگى با كوشش ، خوراك خود را فراهم مىساختند . در آن شهر دختران فراوانى بودند كه در جستجوى نانى مىكوشيدند . آن شهر از يك سو به كوه نزديكتر بود . پس همهء گروههاى دختران گرد مىآمدند و هر يك پنبه و دوكدانى از چوب خدنگ با خود به آن كوه مىبردند . در كنار دروازهء شهر همهء گروههاى دختران با يكديگر پيش كوه مىرفتند و در آنجا مىماندند و [ به گاه خوردن 
  ] خوراكهاى خود را با يكديگر مىآميختند و هيچ كم و بيشى در خوردنشان نبود . ديگر هيچ نمىكردند و تنها به پنبه ريسى مىپرداختند . چون شب هنگام به سوى خانه بازمىگشتند ، از آن پنبه‌ها ريسمانى براى نگار جامه بافته بودند .\r\nدر آن شهر بىچيز و خرّم نهاد ، مردى به نام هفتواد « 2 »  بود كه او را نام و آوازه‌اى بود ، زيرا كه هفت پسر داشت . ليك تنها يك دختر داشت و دختران را به چيزى نمىشمرد . روزى آن گروههاى دختران با دوكهاى خود در پيش كوه نشسته بودند .\r\nبه هنگام خوردن ، دوك خود را بگذاشتند و هر خوردنىاى كه داشتند ، با هم برآميختند . آن روز چون آن دختران به آن راه مىآمدند ، آن دختر نيكبخت هفتواد در ميان راه سيبى را بديد كه باد از درختى بر زمين افكنده بود . پس آن را برگرفت . اكنون\r\n\r\n","description":"","footnote":" ( 1 ) - صاحب مجمل التواريخ و القصص ، اين نام را به صورت كجاوران ضبط كرده است . ص 60 . شهيدى مازندرانى آن را در ناحيهء پارس ، جنوب شرقى جهرم دانسته است . راهنماى نقشه جغرافيايى شاهنامه فردوسى ، ماده كجاران .  ( 2 ) - همان هفتان بوخت پهلوى . طبرى و بلعمى اين نام را به صورت ابتنبود آورده‌اند . تاريخ طبرى ، ج 2 ، ص 582 تاريخ بلعمى ، ج 2 ، ص 879 . ","page_name":" 776 ","page_number":774},
  {"content":"\r\n\r\nاين سخن را بشنو تا در شگفتى بمانى . چون آن خوبرخ ميوه را گاز بزد ، در ميان آن كرمى بود . پس آن را با انگشت خود از آن سيب برداشت و به نرمى در آن دوكدان بگذاشت . چون آن دوك و پنبه را برداشت ، به آن دختران گفت : من امروز به نام خداوند بىيار و جفت ، به اختر اين كرم سيب ، با رشتن خود شما را كارى سترگ بنمايانم « 1 »  .\r\nهمهء آن دختران از شنيدن اين سخن شاد و خندان و گشاده‌رخ و سيم دندان گشتند . دختر هفتواد آن روز دو چندان كه هر روز مىرشت ، برشت . آنگاه از آنجا بسان دود بيآمد و آنچه را كه رشته بود ، به مادرش نشان بداد . مادر كه چنين ديد ، با مهربانى بر او آفرين كرد و گفت : اى خوبچهر ، همانا كه از اختر برخوردار گشتى . پگاه چون ريسمانها را بشمرد ، دو چندان كه هر بار با خود مىبرد ، ببرد . چون به پيش آن دختران ريسنده آمد ، به آن دختران نامور گفت : اى ماهرويان و نيك اختران ، بدانيد كه من از اختر آن كرم چندان بريسم كه ديگر مرا هيچ نيازى نباشد . پس همهء آنچه را كه بدانجا برده بود ، برداشت و اگر باز هم بود ، مىرشت .\r\nآنگاه آنچه را كه رشته بود ، به سوى خانه برد . دل مادرش از ديدن آنها همچون بهشت خرّم گشت .\r\nو بدين سان آن دختر پرى روى هر بامداد پاره‌اى سيب به آن كرم مىداد . هرچه آنها پنبه‌ها فزون بود ، باز هم آن دختر افسونگر همهء آنها را مىرشت . روزى مادر و پدر آن دختر پر هنر به دو گفتند : اى ماهرخ ، اين همه كه تو مىرِسى ، شايد كه با يك پرى خواهر گشته‌اى ؟ دختر سيم تن كه چنين شنيد ، زود در بارهء آن سيب و آن كرمى كه در نهان آن بود ، به مادر بگفت و آن كرم فرّخ را نيز به ايشان نشان داد و روشنايى آن زن و شوهر را بيافزود . هفتواد اين كار را به اختر نيك گرفت و ديگر در دل ياد هيچ كارى نمىكرد ، مگر اين كه از اختر كرم سخن مىگفت . و بدين سان روزگار كهن برايش نو شد . اين چنين بود تا اين كه روزگارى بر اين بگذشت و هر روز كار ايشان\r\n\r\n","description":"","footnote":" ( 1 ) - از اين پس نيز هر كار نمايانى كه خاندان هفتواد مىكنند و به هر پيروزى كه دست مىيابند ، آن را ناشى از بخت آن كرم مىدانند . ","page_name":" 777 ","page_number":775},
  {"content":"\r\n\r\nفروزنده‌تر گشت . ليك آن كرم را خوار نگذاشتند و او را با خوردن نيكو بداشتند . كرم تنومند گشت و نيرو گرفت و سر و پشت او به رنگ نيكويى درآمد . ديگر آن دوكدان برايش تنگ شد و گويى پيراهنى همچون مشك سياه بر تنش پديدار گشت و پيكر و بر و پشت او به رنگ لركيماس « 1 »  درآمد . پس برايش تبنگوى پاك سياهى بساختند و جايگاهى در آن براى او فراهم آوردند . هفتواد را ارج و آزرم و خواستهء بسيار رسيد و آن هفت فرزندش نيز توانگر شدند . كار چنان شد كه همه در شهر در بارهء هفتواد سخن مىگفتند . در آن شهر مهترى سرافراز و با سپاه و آبروى بود كه خواست تا با بهانه‌اى از آن بدنژاد « 2 »  دينار بستاند . با آگاهى از اين كار نامداران بسيارى بر هفتواد و آن هفت فرزند پيكار جويش انجمن گشتند و فرياد از شهر كجاران برآمد و همگى با نيزه و تيغ و تير برفتند . هفتواد نيز در پيش ايشان به جنگ آمد و داد مردى را بداد و شهر را در دست گرفت و آن مهتر را بكشت و گوهر و گنج بسيارى از او به دست آورد . مردم بسيارى در نزد او گرد آمدند . پس هفتواد از شهر كجاران به سوى كوه رفت و به همراه همهء آن مردم بر فراز كوه دژى بساخت و درى آهنين نيز بر آن دژ بنهاد و از آن پس آن جايگاه هم براى آرامش او بود و هم جاى كين . بر آن كوهسار چشمه‌اى بود كه هفتواد آن را از فراز كوه به ميان آن دژ آورد . آنگاه بارويى در پيرامون آن برآورد كه هيچ چشمى را توان ديدن سر آن بارو نبود . چون آن تبنگو هم\r\n\r\n","description":"","footnote":" ( 1 ) - لركيماس به پارسى به معناى زعفران است .  ( 2 ) - چنين به نظر مىرسد كه هفتواد و خاندانش از نژاد ديگرى و احتمالاً رنگين پوست بوده‌اند و اين « بدنژاد » ناميده شدن ايشان به همين دليل بوده است . چرا كه در بخش « رزم اردشير با هفتواد و شكست يافتن اردشير » نيز آنجا كه از شاهوى - پسر هفتواد - سخن به ميان مىآيد ، از او با عنوان « سرخ » ياد مىشود . مىتوان احتمال داد كه ايشان با هنديان نسبتى داشته‌اند از آن رو كه در كارنامه اردشير بابكان ، سپاهى كه بعدها به يارى خاندان هفتواد براى جنگ با اردشير آمدند ، سندى معرفى شده است و نيز در همانجا آمده كه ايشان بت‌پرستى را در منطقه رواج داده بودند . همان ، بخش ششم ، بند 4 ، ص 191 . همچنين در احتمالى ديگر مىتوان ايشان را با اعراب مرتبط دانست . در كارنامه آمده كه هفتواد 7 پسر داشت كه هر پسر خود را با هزار مرد به فرمانروايى شهرى گماشته بود . يكى از پسرانش در اروستان ( عربستان ؟ ) بود و با سپاه بسيار از تازيان و ميزونيان ( عمانيان ) به يارى پدر آمد . همان ، بخش ششم ، بند 15 ، ص 192 . در هر حال چنين به نظر مىرسد كه ايشان از اعراب و يا هنديان بوده‌اند و از همين رو آنها را بدنژاد و سرخ مىناميده‌اند . ","page_name":" 778 ","page_number":776},
  {"content":"\r\n\r\nبراى كرم تنگ شد ، آبگيرى از سنگ بر آن كوه بساختند و چون سارو « 1 »  و سنگ از هوا گرم شد ، آن كرم را به نرمى در آن نهادند . از آن پس آن دختر هر بامداد دوان از پيش هفتواد مىرفت و يك لويد « 2 »  پر از برنج براى كرم مىبرد . كرم نيز آن را مىخورد .\r\nپنج سال بر اين بگذشت و آن كرم با شاخ و يال همچون پيلى شد . پس او را با پرند چينى بيآراستند و خوراكش نيز از برنج و انگبين و شير بود . دل هفتواد نادان از آن كرم شاد بود و از او نگاهدارى مىكرد و سپاهيان خود را از درياى چين تا كرمان بگسترانيد . هفت پسرش با ده هزار شمشيرزن و گنج و جنگ افزار بودند و هر پادشاهى كه آوازهء اين داستان را مىشنيد و سپاهى به جنگ ايشان مىآورد ، چون سپاهيانش به كرم نزديك مىشدند ، شكست مىخوردند . و بدين سان بارگاه آن هفتواد نامور چنان شد كه هيچ بادى گَرد آن را نيز نمىتوانست از جاى بجنباند .\r\nرزم اردشير با هفتواد و شكست يافتن اردشير\r\nاز سوى ديگر ، چون اردشير سپهبد از كار هفتواد آگه شد ، شنيدن آن سخنان برايش دلپذير نبود . پس سپاهى بلند اختر و نامجوى را به نزديك او بفرستاد . هفتواد كه از آمدن ايشان آگاه شد ، هيچ يادى از آنها به دل نيآورد و در گوشهء كوه نخچيرگاهى بساخت و سپس خودش با سپاهيانش به سوى رزم بيآمد . چون همهء سپاهيان برآشوفتند و با گرز و تبرزين بر يكديگر بكوفتند ، آن سپاهيان هفتواد از نخجيرگاه بيرون آمدند و چنان از سپاه اردشير بكشتند كه خودشان از آن همه كشتن به\r\n\r\n","description":"","footnote":" ( 1 ) - سارو همان صاروج است .  ( 2 ) - لَويد به معناى ديگ و پاتيل بزرگ سرگشادهء مسين است . برهان قاطع ، ماده لويد . ","page_name":" 779 ","page_number":777},
  {"content":"\r\n\r\nستوه آمدند . هر كه از سپاه اردشير زنده ماند ، به شتاب از آن رزمگاه به نزد او بازگشت . چون اردشير نامدار از آن كشتن و تاراج و دار و گير آگاه شد ، اندوهگين گشت و همهء سپاهيان را بازخواند . آنگاه زود جنگ افزار و درم به ايشان بداد و شتابان به سوى هفتواد آمد . هفتواد بدنژاد سر خود را به آسمان برآورد و گنج و جنگ افزار از آن دژ بيآورد و آن سپاه و كارزار برايش خوار گشت . پسر مهتر هفتواد در آن هنگام در پيش او نبود . ليك چون از رزم پدر آگاه شد ، از آرام و خورد و خواب دست كشيد و با كشتى به اينسوى آب آمد . نام آن سرخ « 1 »  بدخواه و بدخوى ، شاهوى بود . شاهوى با كشتى به نزد هفتواد آمد « 2 »  و دل هفتواد از آمدن آن پسر شاد شد . پس جاى خود را بر سوى راست سپاه بيآراست . چون دو سپاه آراسته و با گنج بسيار و سرى پر از كينه از سوى هفتواد فراهم آمد ، اردشير شاه به ايشان نگاه كرد .\r\nدل جوانش از رنج پير گشت . از دو سو سپاهيان دو رده بركشيدند و از خورشيد و شمشيرها گرما برخاست . چنان آواز كوسى از پشت پيل برآمد كه تا دو كُروه مردم از شنيدنش بيهوش گشتند . خروش نفير و كوس برخاست و زمين به زير آن ميخهاى نعل اسپان جنب جنبان گشت و آسمان از درفش سران لآلگون شد . از آواى گوپالهايى كه بر كلاهخودها مىخورد ، گويى آسمان را بر زمين مىكوبيدند . اسپان بادپاى با تگ خود زمين را مىكَندند و در و دشت پر از سرهاى بىتن شده بود . سپاه هفتواد چنان گشت كه گويى دريا از باد بجنبد . از هر دو سپاه چندان كشته بر آن بيابان بيافتاد كه راه بر مور و پشّه نيز تنگ شد . بدين سان تا آن هنگام كه خورشيد زرد شد ، جنگ بكردند . چون شب چادر لاژوردين خود را برآورد ، اردشير سپاهيان خود را از هر سو بازچيد . در پشت سر او آبگيرى بود . چون ديباى زنگارگون آسمان سياه گشت و شب تيره شد ، از هر دو سپاه ديده‌بانانى بيرون شدند . در همان هنگام\r\n\r\n","description":"","footnote":" ( 1 ) - ر . ك . زيرنويس 2 ص 778 .  ( 2 ) - به روايت كارنامه اردشير بابكان ، اين پسر هفتواد از سوى او حاكم اروستان ( عربستان ؟ ) بود كه با سپاه بسيارى از تازيان و ميزونيان ( عمانيان ) به يارى ايشان آمد . همان ، بخش ششم ، بند 15 ، ص 192 . ","page_name":" 780 ","page_number":778},
  {"content":"\r\n\r\nدشمن اردشير شاه راه رسيدن خوراك را به سپاه او ببست .\r\nتاراج دادن مهرك نوشزاد ، خانهء اردشير را\r\nاز سوى ديگر ، در شهر جهرم مردى از نژاد كيان به نام مهرك نوشزاد بود كه چون از رفتن اردشير و ماندن او بر لب آن آبگير و بسته شدن راه رسيدن خوراك به دو آگه شد ، سپاهيان بيشمارى از هر سو گرد آورد و از جهرم به ايوان اردشير شاه آمد و همهء گنجهاى او را به تاراج داد و هميان و تاج بسيارى به سپاهيانش ببخشيد . چون از كار او به اردشير شاه آگهى رساندند ، بر لب آن آبگير پر از انديشه گشت و پيوسته مىگفت : چرا هنوز خانهء خود را بدرستى نساخته ، جنگ با بيگانه را خواستم . آنگاه بزرگان سپاهش را به نزد خود خواند و با ايشان را در بارهء مهرك فراوان سخن براند و گفت : اى سران سپاه ، اكنون كه كار بر ما اين چنين تنگ شد ، چه مىبينيد ؟ من تلخيهاى بسيارى از روزگار چشيده بودم و ديگر رنج مهرك را در شمار نمىآوردم .\r\nپس همهء آن بزرگان به آواى بلند گفتند : اى شهريار ، چشمت بد روزگار را نبيند . چون تو دشمنى همچون مهرك در نهان داشته باشى ، ديگر چرا بايد به اين سختى گيتى را بجويى . تو بزرگى دارى و همهء گيتى از آن توست . ما نيز همگى بندگان تو هستيم و فرمان از آن تو است . آنگاه اردشير بفرمود تا خوان را بيآراستند و مِى و جام و رامشگران را بخواستند . چندين برّه را هم بر خوان نهادند و همگى به خوردن پرداختند . چون اردشير آهنگ خوردن كرد ، ناگهان تير تيزى بيآمد و در آن برّه فربه فرود آمد و درون آن فرو شد . بزرگان فرزانهء رزمساز كه چنين ديدند ، از خوردن دست كشيدند و از اندوه آهى بكشيدند و يكى از ايشان آن تير را از برّه بيرون كشيد .\r\nناگاه بر آن تير تيز نوشته‌اى بديدند . پس دبير آن بزرگان آن را بخواند . بر آن تير به پهلوى نوشته شده بود كه : اى شاه داننده ، اگر اين سخن را بشنوى ، بدان كه چنين تير تيزى از بام دژ فرود آمد . آگاه باش كه آرامش اين دژ از براى بخت آن كرم است .\r\n\r\n","description":"","footnote":"","page_name":" 781 ","page_number":779},
  {"content":"\r\n\r\nاگر من اين تير را به سوى اردشير مىانداختم ، بر او مىگذشت . اينك نبايد كه شهريارى چون او به جنگ آن كرم آيد . چون آن خواننده ، آن نوشته را از روى چوب تير براى اردشير شهريار بخواند ، دل بزرگان از شنيدن آن سخنان تنگ شد . زيرا از آن دژ تا پيش ايشان [ كه آن تير بپيموده بود 
  ] دو پرسنگ راه بود . آنگاه همهء آن بزرگان ، آفرين دادار را بر فرّ اردشير شاه بخواندند . آن شب را شاه در انديشهء آن كرم بگذراند .\r\nچون روز فرا رسيد و خورشيد به جاى ماه بنشست ، اردشير سپاه خود را از لب آن آبگير برگرفت و به سوى پارس شتافت . ليك سپاه دشمن از پس سپاه او بيآمدند و از هر سو راه را بر اردشير شاه بگرفتند و همهء نامداران سپاه او را بكشتند . اردشير شهريار كه چنين ديد ، همچنان با ويژگانش بتاخت . پس سپاهيان دشمن از پس ايشان خروشيدند كه : سر تخت كرم از بخت او درخشان بادا . هر كسى كه اين را مىشنيد ، در شگفت مىشد و مىگفت براستى كه همچون اين نتوان ديد .\r\nبدين سان اردشير بگريخت و با دلى پر از بيم در فراز و نشيبها بتاخت « 1 »  .\r\nدر همان هنگام شارستان بزرگى ديد . پس با آن اسپانى كه همچون گرگ مىتاختند ، به سوى آنجا راندند . چون اردشير به آنجا نزديك شد ، خانه‌اى ديد كه دو جوان بيگانه در پيش آن ايستاده بودند . آن دو پاكيزه انديش كه اردشير را بديدند ، ازو پرسيدند كه : آيا بيگاه به كجا رفته‌ايد كه اين چنين پر از گَرد راه و آشفته‌ايد ؟ اردشير به ايشان گفت :\r\nاردشير كه از برابر آن كرم و هفتواد و آن سپاه بىهنر و بدنژاد مىگريخت ، از اينسو بگذشت و ما بيهوده ازو بازمانديم . هر دو جوان با شنيدن اين سخن ، پر از درد و تيره روان گشتند و پيچان شدند . پس اردشير را از پشت زين فرود آوردند و هر دو بر او آفرين بخواندند . آنگاه جاى خرّمى را بيآراستند و خوان پسنديده‌اى را بپيراستند و هر دو جوان با شاه بر خوان نشستند و به آواى بلند گفتند : اى سرفراز ، بدان كه اندوه و شادمانى ، هيچيك دراز نمانند . بنگر كه ضحّاك بيدادگر بر سر آن تخت\r\n\r\n","description":"","footnote":" ( 1 ) - مشكور ، كارنامه اردشير بابكان ، بخش ششم ، بند 25 - 18 ، ص 194 - 193 . ","page_name":" 782 ","page_number":780},
  {"content":"\r\n\r\nشاهى چه آورد . همچنين افراسياب - آن مرد بدانديش - كه دل شهرياران ازو پر از درد بود و يا اسكندر كه در اين روزگار بيآمد و شهريار گيتى را بكشت همگى برفتند و از ايشان هيچ بجز نام زشت نمانْد و از اين رو به بهشت خرّم راه نيابند . اينها بر هفتواد نيز نمانَد و سرانجام آن بدنژاد نيز پيچان شود .\r\nدل اردشير شهريار با شنيدن گفتار ايشان همچون گلهاى بهارى تازه شد . گفتار آن دلنوازان ، او را خوش آمد و از آن رو راز خود بر ايشان بگشود و گفت : بدانيد كه من اردشير فرزند ساسان هستم . اكنون مرا پندى دلپذير دهيد و بگوييد كه با آن كرم و با خود هفتواد - كه نام و نژادش در گيتى مباد - بايد چه سازيم ؟ چون سپهدار ايران راز خود بر ايشان بنمود ، آن هر دو جوان ، او را نماز بردند و گفتند : جاويد باشى و همواره دست بدى از تو دور بادا . تن و جان ما نيز پيش تو بنده باد و هميشه روانت پاينده بادا . نخست اين سخنانى را كه از ما بپرسيدى ، پاسخ گوييم تا بدرستى چاره‌اى بسازى . بدان كه تو در جنگ با كرم و با هفتواد بس نيستى . آنها جايى بر فراز كوه دارند كه آن كرم به همراه گنج و گروهشان در آن است . در پيش آن ، شهر و در پشتش دريا است و خود دژ بر فراز كوه مىباشد و راهى دشوار دارد . خود آن كرم نيز مغز اهريمن و دشمن پروردگار گيهان آفرين است . اگر چه او را كرم مىنامى ، ليك در زير پوستش ديو جنگى خونريزى مىباشد . چون اردشير سخنان مهرجوى و دلپذير ايشان را بشنيد ، گفت : آرى اين چنين است و شما از بد و نيك كار ايشان با من آگاهيد .\r\nجوانان با پاسخ خود ، دل هوشمند اردشير را بپيراستند و به دو گفتند : ما بندگانى هستيم كه در پيش تو بايستاده‌ايم و هميشه تو را به سوى نيكى راهنماييم . اردشير از گفتار ايشان شاد گشت . پس شتابان و با دلى پر از داد برفت . آن جوانان نيز به همراه او روان شدند « 1 »  .\r\n\r\n","description":"","footnote":" ( 1 ) - در كارنامه اردشير بابكان نام اين دو جوان ، بُرزك و بُرزآذر آمده است و بر آن اساس ، چنين بوده كه ايشان راه كشتن كرم را به اردشير نماياندند و به او گفتند كه بايد به صورت مرد بيگانه‌اى به درون آن قلعه برود و روى گداخته در دهان كرم بريزد تا نابود شود . ر . ك . همان ، بخش هفتم ، بند 13 - 1 ، ص 197 - 195 . ","page_name":" 783 ","page_number":781},
  {"content":"\r\n\r\nاردشير سرافراز با دلى روشن و يادگير برفت تا به اردشيرخرّه رسيد . چون در آنجا سپاهيان و بزرگان فرزانهء سگالشگر در نزدش انجمن گشتند ، چندى بيآسود و ايشان را روزى بداد . آنگاه به سوى مهرك نوشزاد آمد . مهرك كه ياراى رفتن به جنگ ايشان را نداشت ، گيتى در پيش چشمش تيره گشت . اردشير پادشاه كه به جهرم نزديك شد ، مهرك ناراستكار از او نهان گشت . ليك دل اردشير پادشاه پر از پيكار شد و همچنان بود تا اين كه مهرك گرفتار گشت . پس اردشير با شمشير هندى گردن او را بزد و تن بىسر او را در آتش انداخت . سپس هر كسى را كه از دودمان او بيافت ، بىدرنگ با دشنه بكشت . تنها دخترى از مهرك نهان گشت و همهء شهر به جستجوى او برآمدند « 1 »  .\r\nكشتن اردشير ، كرم هفتواد را\r\nآنگاه اردشير با دوازده هزار سوار كارآزموده كه همگى آهنگ جنگ با كرم كرده بودند ، به آن سو رفت و سپاهيان را به ميان دو كوه آورد . شاه اردشير را سالارى خردمند به نام شهرگير بود . پس شاه به آن پهلوان گفت : در اينجا با روشن روانى بمان و شب و روز سواران خردمند و راهنمايى را براى ديده‌بانى و پاسدارى از سپاه بپاى دار . من نيز اكنون بسان نيايم - اسفنديار - چاره‌اى بسازم « 2 »  .\r\nاگر ديده‌بان شما در روز ، دودى ديد و يا در شب آتشى همچون خورشيد گيتىفروز بديد ، بدانيد كه ديگر كار كرم بسر آمد و بخت از كرم بگرديد . آنگاه از ميان آن بزرگان ، هفت مرد دلير و جنگاور كه راز او را به باد نيز نگويند ، برگزيد . سپس گوهرهاى بسيارى از گنج\r\n\r\n","description":"","footnote":" ( 1 ) - مشكور ، كارنامه اردشير بابكان ، بخش هشتم ، بند 1 ، ص 198 طبرى ، تاريخ طبرى ، ج 2 ، ص 582 بلعمى ، تاريخ بلعمى ، ج 2 ، ص 880 .  ( 2 ) - مراد رفتن اسفنديار ، در جامهء بازرگانان به رويين دژ است كه از آن طريق توانست بر ارجاسپ غالب آيد . ","page_name":" 784 ","page_number":782},
  {"content":"\r\n\r\nهمچون ديبا و دينار و هر گونه چيز ديگرى برگزيد و آن همه خواسته را با چشم خِرد ، ناچيز ديد . دو تبنگو را نيز پر از سرب و ارزيز كرد و ديگ رويينى را نيز بيآورد . چون آن نيرنگها را بكرد ، دَه خر از سالار آخور بخواست . آنگاه خود اردشير همچون خربندگان « 1 »  جامه‌هايى از گليم بپوشيد « 2 »  و با بارى پر از زر و سيم و دلى آزرده و راهجوى از سپاه به سوى دژ روى نهاد . آن دو مرد جوان روستايى را نيز كه روزى او را ميزبان بودند ، با خود ببرد . زيرا هم دوست اردشير بودند و هم سگالشگر او .\r\nچون به نزديك آن دژ رسيدند ، چندى بر آن كوه ببودند . در آنجا شست مرد به نگاهبانى از كرم مىپرداختند و دَمى نيز از آن كار سر نمىتافتند . پس چون ايشان را بديدند ، يك تن از آنها به آواى بلند گفت : در آن تبنگو چه چيزى نهان داريد ؟ اردشير شهريار به دو گفت : در اين بارها همه گونه چيز از پيرايه و جامه و سيم و زر و ديبا و دينار و خز و گوهر دارم . من بازرگانى خراسانى هستم كه از بخت كرم است كه اين همه خواسته دارم . اكنون نيز با شادى به پيش تخت كرم آمده‌ام تا بر پرستش خود بيفزايم . چرا كه از بخت او بود كه كار من راست گشت . نگاهبانان كرم كه چنين شنيدند ، در همان هنگام در دژ را بگشودند و خر و بارهاى او را به درون دژ بردند .\r\nاردشير نيز زود سر بارها را بگشود و چيزهايى را كه ناگزير بود ، ببخشيد . دستار خوانى « 3 »  نيز همچون خربندگان در پيش آن پرستندگان كرم بگسترد . آنگاه در تنبگوها را بگشود و جامهاى نبيذى براى ايشان پر كرد . ليك همهء آن كسانى كه شير و برنج براى خوراك كرم فراهم مىآوردند ، از آن رو كه بايد پاس مىدادند ، جام نبيذ را نپذيرفتند و جايى براى مستى نديدند . اردشير كه از كار ايشان و خوراك كرم آگه شد ، برپاى جست و گفت : برنج و شير فراوانى با من است . اينك اگر مرا دستور مىدهيد ،\r\n\r\n","description":"","footnote":" ( 1 ) - خربنده به كسى اطلاق مىشده كه خر به كرايه مىداده است . برهان قاطع ، ماده خربنده .  ( 2 ) در كارنامه اردشير بابكان آمده كه اردشير ، خود را با جامه‌هايى خراسانى بيآراست . بخش هشتم ، بند 2 ، ص 198 .  ( 3 ) - دستار خوان به پارسى به معناى سفره است . ","page_name":" 785 ","page_number":783},
  {"content":"\r\n\r\nمن سه روز خوراك آن كرم را بدهم تا شايد با اين كار در گيتى پر آوازه گردم و بهره‌اى از اختر آن كرم به من نيز برسد . شمايان نيز سه روز با من به ميگسارى بپردازيد . آنگاه به روز چهارم چون خورشيد گيتىفروز برآيد ، كلبهء فراخى مىسازم و سر تاك « 1 »  آن را از ديوار اين كاخ نيز برتر مىآورم و به فروش مىپردازم تا آبروى من در نزد كرم افزوده گردد .\r\nبا گفتن اين سخنان ، كام اردشير برآورده گشت و ايشان به دو گفتند : تو برو و پرستار آن كرم باش . اردشير نيز بسان خربندگان ، همه گونه چيزى برآورد و آن نگاهبانان و نوكران كرم نيز مِى به دست در آنجا بنشستند و به ميگسارى پرداختند و سرانجام مست شدند . چون زبانشان از مستى سست گشت ، اردشير بيآمد و آن لويد رويين و ارزيز را بيآورد . سپس در آن روز روشن آتشى برافروخت . چون هنگام خوردن آن كرم فرا رسيد ، زبانش را كه به سياهى صنج « 2 »  بود ، همچون هميشه براى خوردن برنج بيرون كرد . ليك ناگهان اردشير جوان آن ارزيز جوشان را فرو ريخت و كرم در آن آبگير ناتوان گشت . پس چنان بانگ شكستى از گلويش برآمد كه همهء آن جايگاهش بلرزيد . آنگاه اردشير به همراه آن جوانان همچون باد برفت و همگى با گوپال و شمشير و تير بر آن پرستاران مست بتاختند و همهء آنها را بكشتند « 3 »  .\r\nسپس دود تيره‌اى از فراز بام دژ برانگيخت و بدين گونه آن دليرى خود را به سالار سپاه خود نشان داد . ديده‌بان كه آن دود را بديد ، شتابان به نزد شهرگير رفت و به دو گفت :\r\nاردشير شاه پيروز گشت . شهرگير - آن پهلوان سپاه - نيز با شنيدن اين سخن ، سپاهيان را به نزديك شاه آورد .\r\n\r\n","description":"","footnote":" ( 1 ) - تاك همان طاق است .  ( 2 ) - صنج به كاسه‌هاى سياه آبنوسى و يا از چوب سياه ديگر گفته مىشود .  ( 3 ) - مشكور ، كارنامه اردشير بابكان ، بخش هشتم ، بند 12 - 2 ، ص 199 - 198 مجمل التواريخ و القصص ، ص 60 مستوفى ، تاريخ گزيده ، ص 103 . ","page_name":" 786 ","page_number":784},
  {"content":"\r\n\r\nكشتن اردشير ، هفتواد را\r\nچون هفتواد از كشته شدن كرم آگه شد ، دلش پر از درد و سرش پر از باد گشت .\r\nپس بيآمد تا دژ را بگيرد . ليك در همان هنگام اردشير شهريار به فراز باروى دژ رفت و اگر چه هفتواد بسيار براى گرفتن دژ كوشيد ، ليك كوشش سودى نداشت زيرا كه شير بر آن بارو گام بگذاشته بود . از سوى ديگر هم سپاهيان اردشير همچون كوهى بدانجا آمدند و گروه هفتواد با داغ و درد گشتند . پس اردشير شاه از فراز باروى دژ به شهرگير گفت : اى پهلوان ، به جنگ بشتاب و بدان كه اگر هفتواد در اين ميانه گم شود ، ديگر هيچ بجز رنج و باد در دست تو نخواهد ماند . من نيز كرم را ارزيز گرم خوراندم و ديگر بخت از ايشان بگشت . چون سپاهيان ايران آواز شاه را شنيدند ، همگى دل گرفتند و كمر به كين خواهى بستند و كلاهخودهاى آهنين خود را بر سر نهادند . در همان هنگام بادى به سوى سپاه كرم برگشت و بىدرنگ هفتواد گرفتار گشت . شاهوى - پسر مهتر و سالار هفتواد - نيز به دست ايرانيان گرفتار آمد . آنگاه اردشير شتابان از دژ فرود آمد و شهرگير پياده به نزد او رفت . اسپ بالاى « 1 »  زرّين ستامى را نيز براى اردشير ببردند و آن شاه نيكنام بر آن سوار شد . سپس اردشير - آن شهريار بلند - بفرمود تا در پيش آن دريا دو دار بلند بزنند و بدين سان آن دو بدخواه را زنده بردار كرد و دل دشمن را از خواب بيدار ساخت . سپس شهرگير از دل سپاه بيآمد و بارانى از تير بر آن دو تن بباريد و ايشان را بكشت . پس از آن اردشير همهء آن خواسته‌ها را به تاراج داد و سپاهيانش از آن همه خواسته آراسته گشتند . همهء فرمانبران هر آنچه را كه در دژ بود ، فرود آوردند . اردشير نيز هر آنچه را كه از ميان آنها پر مايه‌تر و دلپذيرتر بيافت به اردشيرخرّه برد و در آنجا آتشكده‌اى برپا ساخت و\r\n\r\n","description":"","footnote":" ( 1 ) - اسپ بالا به معناى اسب يدك يا اسب جنيبت است . يعنى اسبى كه به همراه اسب خود براى بزرگى مىبرند تا او را سوار بر آن كنند . ","page_name":" 787 ","page_number":785},
  {"content":"\r\n\r\nجشن مهرگان و سده به دو تازه گشت . سپس آن سرزمين و تاج و تخت را به آن دو ميزبان بيدار بخت خود سپرد و خودش با پيروزى و شادى از آنجا برفت و بر سرزمين پارس ، داد خود را بگسترانيد . پس چون سپاهيان و ستورانش در آنجا آسوده گشتند ، سپاه را به سوى شهرزور آورد و چندين سپاه را نيز به همراه مردى شايستهء تاج و تخت به سوى كرمان بفرستاد . آنگاه اردشير كه سر بخت دشمن را نگونسار كرده بود ، از آنجا به سوى تيسفون رفت « 1 »  .\r\n\r\n","description":"","footnote":" ( 1 ) - به طور كلى در بارهء ترتيب جنگهاى اردشير در ميان مورخان ، اختلاف نظر وجود دارد . در تواريخ اسلامى جنگهايى به اين صورت براى اردشير ذكر شده است . 1 - جنگ با فاسين ( ماسر ) حاكم چوپانان ( جوبانان ) در ناحيه دارابگرد پارس . كه اردشير او را بكشت و آن شهر را بگرفت . 2 - جنگ با منوچهر حاكم كونس كه به كشته شدن منوچهر و تسخير شهر او توسط اردشير منجر شد . 3 - كشتن دارا حاكم منطقه لروير ( ارزيز ) و تصرف سرزمين او . 4 - جنگ با شاپور - پسر بابك - كه به روايتى برادر خود اردشير بوده است و بابك پس از كشتن گوزهر ، او را به حكومت استخر پارس رسانده بود . از آنجا كه شاپور به اردشير نامه‌اى فرستاد و از او كه برادر كوچكترش بود ، خواست تا به نزد او برود و از او فرمانبردارى كند ، شاپور خشمگين گشت و برادران ديگرش را بخواند و ايشان را با سپاهى به جنگ اردشير فرستاد . ليك از آن روز كه ايشان طرفدار اردشير بودند ، بازگشتند و شاپور را بند كردند و به اردشير نامه‌اى بنوشتند . چون اردشير به نزد ايشان آمد ، آنها هم تاج شاهى پارس را بر سر اردشير نهادند . ليك چون پس از مدتى ، اردشير آگاه شد كه برادرانش به همراه تنى چند از فرماندهان ، قصد كشتن او را دارند ، همهء برادرانش و آن فرماندهان را بكشت . 5 - مردم دارابگرد پس از مدتى بر اردشير شوريدند و اردشير با سپاهى به سركوبى ايشان رفت و همهء شورشيان را بكشت . 6 - سپس به جنگ بلاش ، حاكم كرمان رفت و او را كشت و شهر را تصرف كرد و پسرش را كه اردشير نام داشت ، به حكومت آنجا گمارد . 7 - آنگاه همچنان كه گفته شد به جنگ هفتواد رفت . 8 - غلبهء بر مهرك نوشزاد و تصرف اردشيرخره . 9 - رفتن به اصفهان و كشتن شاد شاپور ، حاكم آنجا و تصرف اصفهان . 10 - جنگ با نيروفر ( نيلوفر ، بيدوفره ) شاه اهواز ( خوزستان ) كه به تصرف منطقه و گرفتن نيروفر منجر شد . 11 - كشتن بندو ، شاه ميسان و تصرف منطقه . 12 - جنگ با اردوان و كشتن او چنان كه ذكر شد . 13 - تصرف همدان و تمامى نواحى جبال و نهاوند و دينور و آذربايجان و ارمينيه و موصل و سورستان ( سواد ) و شهرهاى مرو و بلخ و هرات و نيشابور و ديگر نواحى خراسان و سيستان و گرگان و كشتن شاهان آن نواحى . گويند اردشير گروهى را در شهر مرو بكشت و سرهايشان را به پارس فرستاد و در پيش آتشكدهء اناهيد استخر بر دار كرد . 14 - آنگاه شاهان ديگرى همچون شاه كوشان و طوران و مكران از او فرمانبردارى كردند و رسول فرستادند . 15 - رفتن اردشير به جنگ سنتروك ( سنطرق ) حاكم بحرين . ليك سنتروك درون حصار رفت و پناه گرفت . يك سال بدين سان در محاصره گذشت تا اين كه قحطى پديد آمد . سپاهيان سنتروك بر او گرد آمدند و آهنگ كشتن او را كردند . ليك او خود را از ديوار حصار بينداخت و بمرد و اردشير بحرين را بگرفت . 16 - تصرف قريه پر ثروت الار ( لار ) از روستاى كوجران از نواحى ساحلى اردشيرخره و كشتن ملكهء آن . به طور كلى گفته شده كه اردشير حدود 90 تن از ملوك الطوائف را بكشت و نواحى ايشان را به تصرف خود در آورد . ر . ك . طبرى ، تاريخ طبرى ، ج 2 ، ص 584 - 581 بلعمى ، تاريخ بلعمى ، ج 2 ، ص 884 - 877 دينورى ، الأخبار الطوال ، ص 69 - 68 مسعودى ، مروج الذهب ، ج 1 ، ص 242 اصفهانى ، تاريخ پيامبران و شاهان ، ص 44 يعقوبى ، تاريخ يعقوبى ، ج 1 ، ص 194 بندهش ، ص 140 . پس از پيروزيهايى كه اردشير بر ملوك الطوائف يافت و با تاخت و تازهاى او و سپاهيانش در بين النهرين ، و رخنه ايشان در استانهاى سوريه و كاپادوكيه ، الكساندسِوِر - امپراطور روم - خطر ايران را جدى يافت و در رأس سپاهى آمادهء مقابله شد . دو سپاه ديگر روم نيز در ارمنستان و فرات مستقر شدند . ليك سپاهيان اردشير به مقابلهء ايشان پرداختند و لشگريان رومى آسيب فراوانى ديدند . با اين همه نتيجهء جنگ چندان مشخص نشد و هر دو طرف ، خود را پيروز اعلام داشتند . ر . ك . لوكونين ، تمدن ايران ساسانى ، ص 80 . ","page_name":" 788 ","page_number":786},
  {"content":"\r\n\r\nچنين است رسم جهان جهان * همى راز خويش از تو دارد نهان\r\nنسازد ، تو ناچار با او بساز * كه روزى نشيب است و روزى فراز\r\nاردشير بابكان\r\nپادشاهى اردشير بابكان چهل سال و دو ماه بود « 1 » \r\nبر تخت نشستن اردشير\r\nاردشير در بغداد « 2 »  بر تخت پيلسته بنشست و تاجى از پيروزه بر سر نهاد و كمر ببست و گرز شاهان را در دست گرفت . از آن پس او را كه سخت به گشتاسپ ماننده بود ، شاهنشاه خواندند . چون اردشير آن تاج بزرگى را بر سر نهاد ، با پيروزى و\r\n\r\n","description":"","footnote":" ( 1 ) - اين مدتى كه به وسيلهء حكيم فردوسى و برخى مورخان براى شاهى اردشير ذكر شده ، در بر گيرندهء تمامى سالهاى جنگ او با ملوك الطوائف و نيز دوران آغاز سلطنت اردشير تا پايان آن مىباشد . كه اگر دورهء مزبور از دوران سلطنت او كسر شود ، دوران جنگهاى اردشير با ملوك الطوائف بيست و اندى سال و دورهء شاهى او 14 سال و چند ماه ( 2 ، 6 يا 10 ماه ) بوده است . ر . ك . ثعالبى ، تاريخ غررالسير ، ص 281 يعقوبى ، تاريخ يعقوبى ، ج 1 ، ص 195 بلعمى ، تاريخ بلعمى ، ج 2 ، ص 886 طبرى ، تاريخ طبرى ، ج 2 ، ص 585 مقدسى ، آفرينش و تاريخ ، ج 3 ، ص 511 مستوفى ، تاريخ گزيده ، ص 105 ابن بلخى ، فارسنامه ، ص 19 . بدين ترتيب آغاز رسمى سلطنت اردشير ، سال 226 م . و پايان آن سال 241 م . بوده است .  ( 2 ) - مراد تيسفون است كه اندكى پيش ياد شد . ","page_name":" 789 ","page_number":787},
  {"content":"\r\n\r\nشادى « 1 »  چنين گفت : بدانيد كه گنج من در گيتى ، دادگرى من است و گيتى از بخت و رنج من زنده مىباشد . هيچكس را ياراى گرفتن اين گنج از من نباشد و هر كسى كه بد كند ، او را بد خواهد رسيد . پس چون گيهاندار پاك از من خشنود باشد ، اين گيتى را از من دريغ نخواهد داشت . همهء گيتى يك سره در پناه من است و دادگرى آيين من مىباشد . نبايد كه هيچكسى - چه از بندگان و يا از مردم نيكخوى - با دلى پر از آرزو از كارداران و سرهنگان و سواران جنگى من بخوابد « 2 »  .\r\nاين بارگاه بر هر كسى ، چه بدخواه و يا نيكخواه گشوده است « 3 »  .\r\nهمهء انجمن با شنيدن اين سخنان بر او آفرين خواندند و گفتند : زمين به دادگرى تو آباد بادا . سپس اردشير سپاهيانى را به هر سو بفرستاد تا سر كينه‌ور هر يك از مهتران را كه با او دشمن باشند ، به راه آورند .\r\nسرگذشت اردشير با دختر اردوان\r\nدر آن هنگام كه اردشير شاه ، اردوان را بكشت و با ريختن خون او گيتى را به چنگ آورد ، دختر او را بخواست تا بگويد كه گنج اردوان در كجاست . دو تن از فرزندان ديگر اردوان به هندوستان رفتند و دو فرزندش هم در زندان و بند اردشير شاه بودند . پسر بزرگتر و پر هنر اردوان - كه بهمن نام داشت - در آن هنگام در\r\n\r\n","description":"","footnote":" ( 1 ) - در نسخهء ژول مُل ، ص 1523 ، بيت 4 آمده است :\r\nچو تاج بزرگى بسر بر نهاد * چنين كرد بر تخت پيروزه ياد\r\nليك چنان كه چند سطر بالاتر ديده شد خود حكيم فردوسى از تخت عاج ( پيلسته ) نام برده است . از اين رو از نسخه بدل نسخهء بروخيم ، ج 7 ، ص 1962 مصرع دوم بدين گونه آورده شد :\r\n« چنين گفت بر تخت پيروز و شاد » ^ CENTER .  ( 2 ) - در نسخهء ژول مُل ، ص 1523 ، بيت 10 آمده :\r\nبخسپد كسى دل پر از آرزوى * گزاينده يا مردم نيكخوى\r\nليك مصراع دوم در نسخهء مسكو ، ج 7 ، ص 155 بدين صورت آمده :\r\n« گر از بنده گر مردم نيكخوى » ^ CENTER كه صحيح‌تر مىباشد .  ( 3 ) - مسعودى ، مروج الذهب ، ج 1 ، ص 238 . ","page_name":" 790 ","page_number":788},
  {"content":"\r\n\r\nهندوستان بود . او كه هيچ بهره‌اى از پادشاهى نديد ، فرستادهء جوان و خردمندى را كه به گفتارش گوش بسپارد ، بيافت و پاره‌اى زهر به دو داد و گفت : به پيش خواهرم برو و او را بگوى كه از دشمن ، مهربانى مجوى . دو برادرتو در هندوستان با رنج و سختى همراه گشته‌اند و دو برادر ديگرت در آنجا با ديدگانى پر از اشك و دلى پر خون در زندان شاه هستند . ليك چگونه كردگار سپهر بر تو بپسندد كه اين گونه از ما مِهر بگسسته باشى ؟ اينك اگر مىخواهى كه بانوى ايران بشوى و در گيتى پسند دليران گردى ، اين زهر هلاهل « 1 »  هندى را بگير و بر اردشير به كار ببر . پس فرستاده به هنگام شب به نزد آن دختر گرامى اردوان رسيد و پيغام را بداد . دل و جان دختر اردوان بر برادرش سوخت و دلش همچون آتش برافروخته گشت و آن زهر را بگرفت .\r\nروزى اردشير شاه به شكار گورخر برفت . چون نيمى از آن روز دراز بگذشت ، اردشير سپهبد از نخچيرگاه بازگشت و از همان راه به سوى دختر اردوان برفت . آن دختر ماه چهر نيز به نزد شاه دويد و آن زهر را با شكر و پست « 2 »  بيآميخت تا شايد بهمن از آن كار ، كامروا گردد . ليك چون اردشير شاه آن را در دست گرفت ، از دستش بيافتاد و بشكست . آن دختر پادشاه زاده از ترس ، لرزان گشت و بىدرنگ دلش بر دو نيم شد . شاه از ديدن آن لرزش او به دو بدگمان گشت . پس به كنيزان بفرمود تا چهار مرغ خانگى را بيآوردند . چون آن مرغها را بر آن پسته‌ها گذاشتند ، آن كار را بيهوده مىپنداشتند . ليك چون مرغان از آن بخوردند ، بىدرنگ مردند . پس ديگر هر گونه گمان نيكى از ميان رفت « 3 »  .\r\nاردشير كه چنين ديد ، بفرمود تا موبد و دستورش به نزديك آن شاه نيك انديش بيآيد . آنگاه اردشير شاه از دستور و موبد خود پرسيد كه :\r\n\r\n","description":"","footnote":" ( 1 ) - هَلاهل نوعى زهر كشنده است كه بىدرنگ مىكشد و هيچ پادزهرى ندارد .  ( 2 ) - پست به نوعى شربت گفته مىشده كه با مغز جو مىساختند .  ( 3 ) - در كارنامه اردشير بابكان در اين باره آمده است كه چون اردشير آهنگ خوردن از آن كرد ، آذرفرنبغ به شكل خروس سرخى در آمد و پريد و پَر خود را به آن زد و آن جام بر زمين افتاد و بشكست . آنگاه گربه و سگى كه در آن جا بودند ، از آن بخوردند و بمردند . بخش نهم ، بند 13 - 11 ، ص 203 - 202 . ","page_name":" 791 ","page_number":789},
  {"content":"\r\n\r\nآيا اگر دشمن را بر تخت بنشانى و او چنان از نوازش تو مست گردد كه بيهوده دست به جان تو يازد ، چنين برآورده‌اى را چه پادافره‌اى خواهد بود و درمان اين خودكرده را چه سازيم ؟ دستور به دو گفت : چون چنين كسى به جان شاه دست بيازد ، بايد سر پر گناه او را از تن جدا ساخت و هيچ پندى را نيز نشنيد . اردشير كه چنين شنيد ، به دو بفرمود كه : پس جان از تن اين دختر اردوان بيرون كن .\r\nموبد روان شد و آن دختر اردوان شاه نيز لرزان و با دلى پر گناه در پيش او برفت .\r\nليك دختر به موبد گفت : اى پر خِرد ، روزگار من و تو نيز بگذرد . ولى اگر مىخواهى به ناگزير مرا بكشى ، بدان كه من از اردشير كودكى دارم . پس اگر من سزاوار خون ريختن و آويختن از دار بلند باشم ، چون اين كودك از مادر پاك خود زاده شود ، آنگاه هرچه پادشاه فرمان دهد ، همان را بكن . موبد تيز هوش كه چنين شنيد ، از همان راه بازگشت و آنچه شنيده بود ، به اردشير بگفت . ليك اردشير به دو گفت : اين سخن را نيز ازو مشنو و كمند بيآور و پادافرهء او را بكن .\r\nزادن شاپور پسر اردشير\r\nموبد در دل خويش گفت : چه بد روزگارى است كه چنين فرمانى از شهريار بيآمد . سرانجام ِ همهء ما ، از برنا و پير ، مرگ باشد . ليك اردشير شهريار هيچ پسرى ندارد و اگر ساليان بيشمارى نيز زنده باشد ، باز هم چون از اين گيتى درگذرد ، تخت شاهى او به دشمنش خواهد رسيد . پس همان بهتر كه از اين كار ناسودمند ، با مردانگى خود چارهء درستى بسازم و اين ماهروى را از كشتن برهانم تا شايد شاه را از اين كار پشيمان سازم . سپس هر گاه كه آن بچّه زاده شد ، اين كينهء پادشاه را بجاى خواهم آورد . اين كارى نيست كه از دل بگذرد . پس اگر خردمند باشم ، بهتر از بىخِردى خواهد بود . آنگاه موبد جايى را در ايوان خود بيآراست تا او را همچون جان و تن خود نگاه بدارد . در دل گفت : روا نخواهم داشت كه باد نيز او را ببيند .\r\n\r\n","description":"","footnote":"","page_name":" 792 ","page_number":790},
  {"content":"\r\n\r\nآنگاه با خود انديشيد كه : دشمن بسيار است و گمان بد و رشك با هر كسى هست .\r\nپس بايد چاره‌اى بسازم تا بدگويان من نتوانند آب بدى در جوى من برانند . موبد به جايى رفت و خايهء خود را ببريد و بر آن داغ و دارو نهاد و ببست . سپس زود بر آن خايه نمك بپاشيد و آن را شتابان همچون دود در پيرايه‌دانى « 1 »  نهاد و بىدرنگ آن را مُهر كرد . آنگاه خروشان و با رخسارى زرد بيآمد و به فرمانبران خود گفت : تخت روانى بيآوريد و چون شب فرا رسد ، مرا به نزد شاه ببريد . و بدين سان او را با آن زارى برداشتند و بر تخت روان بگذاشتند و ببردند . اردشير شاه كه موبد را آنگونه بديد ، به دو گفت : چرا چهرهء خود را به زردى زرير ساخته‌اى ؟ موبد گفت : از براى آن كارى كه كردم ، دلم پر از درد و رخسارم زرد گشت . سپس آن پيرايه داران را با آن مُهر و بند در پيش تخت بلند شاه نهادند و موبد به شاه گفت : شهريار ، اين سپردهء مرا - كه روزمَه « 2 »  آن نيز بر آن نوشته شده - به گنجور خود بسپارد « 3 »  .\r\nچون هنگام زادن دختر اردوان نزديك گشت ، موبد در آن باره با هيچ‌كس راز نگشود . دختر اردوان نيز پسرى خسروآيين و روشن روان بزاد . دستور شاه همه را از ايوان خود دور كرد و نام آن پسر را شاپور نهاد و از آن پس تا هفت سال آن پسر را نهان داشت تا اين كه پسرى شاهفش و با فرّ و يال گشت .\r\nروزى دستور به نزد اردشير آمد ، ليك چهرهء او را پر از اشك ديد . پس به دو گفت :\r\nاى شاه ، جاويد باشى و خِرد ، يار تو باشد . اكنون كه همهء كام خود را از گيتى بيافتى و سر دشمنان را از تخت شاهى برتافتى ، ديگر هنگام شادى و مِى خوردن است ، نه هنگام انديشه پروردن . زيرا هر هفت كشور تو را شاه مىدانند و سپاهيان و درباريان و خردمندانى دارى . شهريار كه چنين شنيد ، به دو گفت : اى موبد پاك دل و رازدار ،\r\n\r\n","description":"","footnote":" ( 1 ) - پيرايه دان به پارسى به معناى حقّه و قوطى است .  ( 2 ) - روزمه يا همان ماه روز به پارسى به معناى تاريخ رخداد چيزى است .  ( 3 ) - دينورى ، الأخبار الطوال ، ص 70 - 69 ، طبرى ، تاريخ طبرى ، ج 2 ، ص 588 - 587 بلعمى ، تاريخ بلعمى ، ج 2 ، ص 888 - 887 . ","page_name":" 793 ","page_number":791},
  {"content":"\r\n\r\nاگر چه روزگار به شمشير ما راست شد و اندوه و رنج و بدى از ما بكاست ، ليك ساليان زندگى من به پنجاه و يك رسيد و گيسوانم كه به سياهى مشك بود ، به سپيدى كافور گشت . اكنون مرا پسرى دلآراى و پيروز و رهنماى مىبايد كه در پيشم بايستد . پدر بىپسر همچون پسرى است كه بىپدر باشد و هيچ بيگانه‌اى او را در برنگيرد . اين تاج و گنج من پس از من به دشمنم خواهد رسيد و از اين همه درد و رنج ، سود من تنها خاك گردد .\r\nآن مرد بيدار و كهن كه چنين شنيد ، در دل گفت : اكنون ديگر هنگام سخن گفتن فرا رسيد . پس به اردشير گفت : اى شاه كهتر نواز و جوانمرد و روشندل و سرفراز ، اگر مرا به جان زينهار مىدهى ، اين رنج را از شهريار برخواهم داشت . شاه به دو گفت : اى مرد خردمند ، چرا بايد جان تو را رنجه سازم ؟ هرچه مىدانى ، بگوى و بر آنها بيافزاى زيرا كه هيچ‌چيز از گفتار خردمند برتر نباشد . دستور به دو گفت : اى شاه روشندل و پاك انديش ، پيرايه‌دانى به نزد گنجور شاه بوده است . اكنون سزاوار باشد كه شاه آن را به نزد خود بخواهد . پس شاه به گنجور خود گفت : آن سپرده‌اى را كه او به تو سپرد ، اكنون خواستار گشته است . آن را به دو باز بده تا ببينيم كه چيست . باشد كه اين چنين انديشناك زندگانى نكنيم . گنجور آن پيرايه‌دان را كه از دستور گرفته بود ، به دو سپرد . شاه به دستور گفت : در اين پيرايه‌دان چيست و مُهر چه كسى بر آن است ؟ دستور گفت : اين خون گرم من است و شرمگاه من مىباشد كه از تنم بريده شده است . تو دختر اردوان را به من سپردى تا او را بكشم . ليك من او را نكشتم ، چون او را فرزندى در نهان بود و من از كردگار گيهان بترسيدم . نخواستم كه با فرمانبرى از تو آزرم خويش را بجويم و بىدرنگ شرمگاه خود را بريدم تا كسى از براى اين كار ، مرا بد نگويد و به من بدگمان نگردد . اكنون شاپور تو هفت ساله است .\r\nهيچ شاهى فرزندى چون او ندارد و همچون ماهى بر آسمان است . او را - كه آسمان نيز از بختش شاد باد - با مهربانى شاپور نام نهادم . مادرش نيز در كنار او برجاى است\r\n\r\n","description":"","footnote":"","page_name":" 794 ","page_number":792},
  {"content":"\r\n\r\nو آن فرزند را راهنماى مىباشد « 1 »  .\r\nاردشير - آن شاه گيتى - از آن موبد در شگفت گشت و به آن كودك بيانديشيد .\r\nآنگاه به آن دستور و موبد خود گفت : اى مرد روشندل پاك انديش ، تو از براى اين كار رنج بسيار بردى . ليك من نمىگذارم كه اين رنج تو كهن گردد . اكنون سد پسر همسال او و مانند بالا و چهره و بر و دوش او بيآور كه همگى جامه‌هايى چون او پوشيده باشند و نبايد كه ميان ايشان هيچ چيزى بيش و كم باشد . آنگاه همهء آن كودكان را به ميدان چوگان بفرست . بدان كه چون يك دشت پر از كودكان خوب‌چهره باشد ، باز هم جانم به مِهر فرزندم خواهد پيچيد و دلم بر آن راستى گواهى و مرا با پسرم آشنايى خواهد داد .\r\nگوى زدن شاپور و شناختن او را ، پدر\r\nپگاه آن دستور شاه بيآمد و آن كودكان را كه چهره و بالا و جامه‌هايشان يكى بود و يكى از ديگرى پيدا نبود ، به ميدان برد . در آن ميدان گويى سورى به پا بود . در ميان آن كودكان ، شاپورشاه بود . چون كودكان به زخم چوگان روى نهادند ، هر يك از ديگرى فزونى مىجست و گوى مىزد . اردشير نيز با تنى چند از ويژگان خود به آن ميدان آمد . چون نگاه كرد و آن كودكان را بديد ، آه سردى از جگر بركشيد . سپس يكى از آن كودكان را با انگشت به آن دستور خود نشان داد و گفت : اين گويى خود\r\n\r\n","description":"","footnote":" ( 1 ) - در كارنامه اردشير بابكان اين جريان به گونه‌اى ديگر آمده بدين گونه كه : روزى اردشير به شكار رفت و اسب او به دنبال گور ماده‌اى گذاشت . ليك گور نر به پيش اردشير آمد و گور ماده را برهانيد و خود را به مرگ سپرد . اردشير آن گور را رها كرد و اسب را به دنبال بچّه گور تازاند . گور ماده كه چنين ديد ، بيامد و بچه‌اش را برهانيد و خود را به مرگ سپرد . اردشير كه اين كار بديد ، بجاى ماند و دلش سوخت و اسب خود را بازگردانيد و با خود انديشيد كه واى بر مردم باد كه اين چارپاى گنگ با نادانى و ناگويايى به يكديگر چنين مهرى ورزند كه جان خويش براى زن و فرزند بسپارند . پس بىدرنگ به ياد آن فرزند خود كه دختر اردوان در شكم داشت ، افتاد و همچنان بر پشت اسب به بانگ بلند بگريست . مشكور ، كارنامه اردشير بابكان ، بخش دهم ، بند 5 - 1 ، ص 206 - 205 . ","page_name":" 795 ","page_number":793},
  {"content":"\r\n\r\nاردشير است . دستور به دو گفت : اى پادشاه ، همانا كه دلت به فرزندى او گواهى داد .\r\nليك اردشير شاه به يكى از بندگان گفت : اى مرد بينا دل و يادگير ، به شادى با آن كودكان بمان و در هنگام چوگان ، گوى را به پيش من بيانداز . پس هر كه از آن كودكان با دليرى همچون شير به ميان سواران آيد و از پيش چشم من گوى را بيرون ببرد و هيچيك از آن انجمن را به چيزى نشمارد همو بىگمان فرزند پاك من و از نژاد و بر و يال و پيوند من مىباشد .\r\nآن بندهء شهريار به فرمان او برفت و گوى را بزد و به پيش سواران افكند . كودكان نيز از پس او همچون تير دويدند ، ليك چون به اردشير نزديك گشتند ، ناكام برجاى خويش بماندند . در همان هنگام شاپور از ميان ايشان به پيش آمد و گوى را از پيش پدر بربود و ببرد و چون دور تر شد ، آن را به كودكان سپرد . دل اردشير از ديدن آن كار چنان شاد شد كه گويى پيرى جوان گردد . سوارانش برفتند و شاپور را از خاك برداشتند و بر روى دست بگذاشتند . آنگاه شاهنشاه او را در بر گرفت و پيوسته بر يزدان دادگر آفرين بخواند . سر و چشم و روى او را ببوسيد و گفت : براستى كه چنين شگفتىاى را نتوان نهفتن . هرگز يادى ازو در دل نداشتم ، زيرا هميشه او را كشته مىپنداشتم . اينك كه يزدان او را از من در گيتى به يادگار گذاشت ، پس اگر كسى سر از خورشيد نيز برآورد ، ديگر نمىتواند از فرمان او بگذرد . آنگاه اردشير از گنج خود گوهر و دينار و ياكند گرانمايهء بسيار بخواست و بر شاپور زر و گوهر و مشك و شاهبوى بريختند چنان كه از آن همه دينار و گوهر سرش ناپديد شد و كسى چهرهء او را نديد « 1 »  .\r\nاردشير بر آن دستور نيز گوهر افشاند و او را بر زيرگاه زر بنشاند و چندان خواسته به او ببخشيد كه همهء كاخ و ايوانش آراسته گشت . سپس بفرمود تا دختر اردوان نيز با شادى و روشن روانى به ديوان آيد . اردشير آن گناهِ كردهء او را ببخشيد و ماهش را از زنگار بزدود . پس از آن فرهنگيان و فرزانگان شهر را بيآورد و نوشتن\r\n\r\n","description":"","footnote":" ( 1 ) - دينورى ، الأخبار الطوال ، ص 70 طبرى ، تاريخ طبرى ، ج 2 ، ص 589 - 588 بلعمى ، تاريخ بلعمى ، ج 2 ، ص 890 - 889 . ","page_name":" 796 ","page_number":794},
  {"content":"\r\n\r\nپهلوى و نشستن شاهوار و سرافرازانه را به همراه جنگاورى و سرنيزه از بالا به دشمن نمودن و مِىخوردن و بخشش و كار بزم و سپاه بستن و كوشش را به دو بيآموخت . آنگاه اردشير نوشته‌هاى روى درم و دينار را نيز ديگرگون كرد و به يك سوى آنها نام اردشير شاه و به روى ديگر آنها نام آن دستور فرّخ را بنوشت . نام آن دستور كارآزموده و راهنماى شاه ، گرانمايه بود « 1 »  .\r\nبر روى نامه‌ها نيز بدين گونه نوشتند و شاه ، فرمان و مُهر و نگين را به دو داد . به تهيدستان نيز كه با كوشش خوراكى فراهم مىآوردند ، گنجى ببخشيد . سپس در جايى كه خارستان بود ، شارستان خرّمى بساخت و اين همانجاست كه آن را جندشاپور مىخوانى و نامى جز اين برايش نمىدانى .\r\nاختر پرسيدن اردشير از كيد هندى\r\nچون شاپور همچون سرو بلندى گشت ، او را بيم گزند از چشم بد بود . اردشير دَمى ازو جدا نبود و شاپور همچون دستور او گشت . ليك اردشير شاه يك روز نيز از جنگ آسوده نمىشد و چون جايى را از دشمن تهى مىكرد ، دشمن ديگرى سر بر مىآورد . پيوسته مىگفت : من در آشكار و نهان از كردگار گيهان مىخواهم كه گيتى را بىهيچ دشمنى بدست آورم و ديگر خود به پرستش يزدان پاك پردازم . دستور فرخندهء او كه چنين شنيد ، به دو گفت : اى شاه روشندل و راهجوى ، كسى را به سوى كيد هندى مىفرستيم . او مردى دانش‌پژوه و فريادرس است و شمار سپهر بلند و همهء شادمانى و گزند آن را مىداند . پس اگر هفت كشور تنها از آن تو خواهد شد ، او با نگاه كردن در اختر تو خواهد دانست .\r\nاردشير شاه كه چنين شنيد ، جوان گرانمايهء تيز هوشى را برگزيد و او را با اسپ و\r\n\r\n","description":"","footnote":" ( 1 ) - در نسخهء مسكو ، ج 7 ، ص 163 نام اين موبد « گران خوار » ضبط شده است . مىتوان به احتمالى او را همان تنسر يا ابرسام معروف دانست . ","page_name":" 797 ","page_number":795},
  {"content":"\r\n\r\nدينار و پرند چينى بسيار به نزد آن داناى هند فرستاد و به دو گفت : به پيش آن دانا برو و او را بگوى كه : اى مرد نيك اختر و راهجوى ، به اختر من بنگر تا ببينى كه من چه هنگام از جنگ مىآسايم و كشور را به چنگ مىآورم . اگر هم برايم چنين نمىشود ، پس ديگر در رنج نباشم و اين گونه گنج خود را نپراكنم . فرستادهء شهريار كه چنين شنيد ، با آن پيشكشها و بشارها به نزد كيد آمد و آنچه را كه شاهنشاه با او گفته بود ، به دو بگفت و همهء رازها را در نزد او بگشود . كيد ازو بپرسيد و اندوهخوار گشت و آنگاه پس از آن پرسشها به سوى دانش و چاره رفت . پس ستاره‌ياب « 1 »  و زيگ « 2 »  هندى بيآورد و اختر او را بگرفت و در آسانى و سود و درد و گزند چرخ بلند بنگريست . آنگاه به آن فرستاده گفت : اختر ايران و شهريار ايران را شمارش كردم .\r\nبدان كه اگر كسى از دودمان شاه ايران با نژاد مهرك نوشزاد بيآميزد ، ديگر اردشير بايد با آرامش بر تخت ناز بنشيند و نبايد به سوى جنگ بازگردد . گنجش نيز فزون مىگردد و رنجش مىكاهد . پس چون اين كار را بكند ، ديگر همهء ايران از آن او خواهد شد و هر آنچه خواسته ، خواهد يافت . آنگاه كيد به آن فرستاده چيزهايى ببخشيد و به دو گفت : هيچ‌چيز از آنچه گفتم را نبايد نهان سازى . بدان كه اگر او از اين كار سر نپيچد ، آسمان نيز آنچه را كه گفتم براى آن ارجمند خواهد كرد .\r\nپس فرستاده به نزد اردشير شهريار بازگشت و آنچه را كه از آن آموزگار بشنيده بود ، به دو بگفت . چون اردشير گفتار او را بشنيد ، دلش پر از درد و رخسارش به زردى زرير گشت و به آن فرستاده گفت : هرگز اين مباد كه من نژادى از دودمان مهرك ببينم و دشمن خود را از كوى به خانه آورم تا به سرزمينم كينه‌جوى گردد . دريغ آن پراگندن گنج و فرستادن مردم و رنج من . از مهرك تنها يك دختر زنده ماند و بس كه هيچكس تا كنون چهرهء او را نديده است . اكنون مىفرمايم تا او را از روم و چين و هند و طراز بجويند و چون او را بيابم ، بر روى آتش بريان مىسازم و خاك را نيز بر او\r\n\r\n","description":"","footnote":" ( 1 ) - ستاره ياب به پارسى به معناى اسطرلاب است .  ( 2 ) زيگ همان زيج است . ","page_name":" 798 ","page_number":796},
  {"content":"\r\n\r\nزار و گريان مىكنم « 1 »  .\r\nآنگاه اردشير چندين سوار را به همراه يك مرد جوينده و كينه‌دار به جهرم فرستاد . ليك چون دختر مهرك از آمدن ايشان آگاه شد ، از خانهء مهرك بگريخت و در گوشه‌اى بنشست . به دهى رفت و در خانهء مهترى جاى گرفت و آن مهتر نيز او را گرامى داشت « 2 »  .\r\nآن دختر خردمند و با زيب و فرّهى نيز بسان سرو سهى بباليد چنان كه در آن سرزمين هيچ همتايى براى او نبود و هيچكسى همچون او سروبالا نبود .\r\nبه زنى گرفتن شاپور ، دختر مهرك را\r\nاكنون سخن كار دختر مهرك را با شاپور پهلوان و شمشيرزن بشنو . چون روزگارى چند بر اين بگذشت ، اختر شهريار ايران فروزان گشت . روزى اردشير شاه ، پگاه با شاپور خردمند به شكار رفت . سواران به هر سو تاختند و دشت را از نخچير تهى ساختند . در همان هنگام از دور ، جاى فراخى پر از باغ و ميدان و ايوان و كاخ پديدار شد . شاپور كه آنجا را بديد ، به سوى آن دِه بتاخت و در پيش خانهء مهتر آن ده فرود آمد . آنگاه شاپور جوان به درون آن باغ انبوه و سبز برفت . در آنجا دخترى بسان ماه بديد كه دولى « 3 »  از چرخ به چاه انداخته بود تا آب بكشد . چون آن ماهرخ روى شاپور را بديد ، بيآمد و بر او آفرين كرد و گفت : اى شاه ، همواره شاد و خندان و بىگزند باشى . اكنون بىگمان اسپت تشنه است و آب اين دِه يك سره شور است .\r\nليك در اين چاه ، آبى سرد و خوش است . پس بفرما تا من آب بكشم . شاپور كه چنين شنيد ، به دو گفت : اى ماهروى ، چرا از براى اين كار خود را رنجه مىدارى ؟\r\n\r\n","description":"","footnote":" ( 1 ) - مشكور ، كارنامه اردشير بابكان ، بخش يازدهم ، بند 10 - 1 ، ص 209 - 208 .  ( 2 ) - در كارنامه اردشير بابكان آمده است كه دختر مهرك 3 ساله بود كه دهقانان او را به نهان بيرون آوردند و به مرد برزگرى سپردند كه بپرورَد . بخش يازدهم ، بند 11 ، ص 209 . ليك اين امر صحيح نمىباشد ، چرا كه از زمان كشته شدن مهرك روزگار زيادى گذشته بود .  ( 3 ) - دول همان دلو را گويند كه با آن از چاه ، آب كشند . ","page_name":" 799 ","page_number":797},
  {"content":"\r\n\r\nنوكرانى به همراه من هستند كه از اين چاه بىبُن ، آب سرد را بيرون كشند . كنيزك كه چنين شنيد ، روى خود را از شاپور جوان بپوشيد و از آنجا دور شد و در پيش جويى بنشست . پس شاپورشاه به نوكرى بفرمود كه : تشتى بيآور و از اين چاه ، آب بكش .\r\nريدك كه چنين شنيد ، دوان بيآمد . در آنجا ريسمان و دول و چرخ روان بود . چون آن دول در چاه ، پر از آب شد ، روى ريدك پر از چين و اخم گشت و نتوانست آن دول گران را از چاه بيرون آورد . شاپورشاه با ديدن اين كار تيز دويد و به آن ريدك گفت :\r\nاى نيم زن ، مگر نه اين كه آن زن چنين دول و چرخ و ريسمانى را داشت و آن همه از چاه ، آب مىكشيد ؟ ليك تو اين چنين دادخواه و پر از رنج گشتى . شاپور شهريار ، اين بگفت و ريسمان را از آن پيش كار بستد . ليك آن كار بر او نيز دشوار گشت . چون شهريار آن چنان از آن دول گران رنج ديد ، بر آن خوبرخ كه دولى به آن سنگينى را بيرون مىكشيد ، آفرين بكرد و [ با خود انديشيد كه : 
  ] همانا كه او از نژاد كيان است .\r\nسرانجام شاپور آن دول را بيرون كشيد . كنيزك كه چنين ديد ، به پيش او آمد و با مهربانى بر او آفرين بكرد و گفت : تا روزگار برجاى است ، جاويد باشى و هميشه خِرد ، آموزگارت باشد . براستى كه به نيروى شاپور - پسر اردشير شاه - بىگمان آب چاه همچون شير مىگردد . شاپور جوان كه چنين شنيد ، به آن دختر خوبروى گفت :\r\nاى خوبگوى ، از كجا مىدانى كه من شاپور هستم ؟ دختر گفت : اين داستان را از لب راستگويان بسيارى شنيده‌ام كه شاپور پهلوانى با زور پيل است و به هنگام بخشندگى همچون درياى نيل مىباشد . سروبالا و رويين تن و در هر چيز مانندهء بهمن است . شاپور با شنيدن اين سخنان ، به دو گفت : اى ماهروى ، هر آنچه از تو بپرسم ، راست بگوى . مرا آشكار كن كه نژاد تو چيست ؟ زيرا كه بر چهرهء تو نشان كيانى مىبينم . دختر گفت : من دختر مهتر اين ده هستم و از براى آن است كه اين چنين خوب و دلاورم . ليك شاپور گفت : بدان كه هرگز دروغ در نزد شهرياران فروغ نگيرد . كشاورز را چنين دختر ماهرويى با اين زور و رنگ و بوى نباشد . كنيزك به دو گفت : اى شهريار ، هر گاه كه به جان ، زينهار و از خشم شاهنشاه ، داد بيابم ، هرچه\r\n\r\n","description":"","footnote":"","page_name":" 800 ","page_number":798},
  {"content":"\r\n\r\nرا مىخواهى در بارهء نژاد خود به تو خواهم گفت . شاپور كه چنين شنيد ، گفت : بدان كه در بوستان ، كينهء دوستان نمىرويد . سخنت را بگوى و از من و اردشير - آن شهريار دادگر و نامور - هيچ بيمى در دل خود راه مده . پس كنيزك به دو گفت : به درستى بدان كه من دختر مهرك نوشزاد هستم كه مرد پارسايى مرا كه خردسال بودم بيآورد و به اين مهتر دِه سپرد . من نيز از بيم اردشير - آن شهريار نامور - اين چنين آبكش و پيش كار گشتم . شاپور كه چنين شنيد ، به پيش آن مهتر آمد و آنجا را از بيگانگان تهى كرد . آنگاه شاپور به آن مهتر كه در پيش او ايستاده بود ، گفت : اين دختر خوبچهر را به من بده و آسمان را بر اين كار گواه ساز . مهتر نيز به فرمان شاپور ، آن دختر را به آيين آتش پرستان به دو داد « 1 »  .\r\nزادن اورمزد پسر شاپور از دختر مهرك\r\nچندى بر اين نگذشت كه آن سرو سهى همچون گل به بار آمد و باردار گشت .\r\nشاپور نيز او را از خانهء آن مهتر به ايوان خود برد و همچون بِهى تازه او را نگاهداشت . چون نُه ماه بر آن ماهروى بگذشت ، كودكى همتاى شاپور بزاد . گويى اسفنديار يا اردشير سوار و نامدار بازآمده بود . شاپور پادشاه نيز او را - كه همچون سروى در ميان فرزد « 2 »  بود - اورمزد « 3 »  نام كرد . هفت سال بدين گونه بگذشت و اورمزد در گيتى بىهمتا گشت . ليك او را از همه نهان مىداشتند و در هيچ‌جايى براى بازى رهايش نمىساختند .\r\nروزى اردشير به همراه شاپور نخچيرگير براى هفت روز به شكار رفت . اورمزد\r\n\r\n","description":"","footnote":" ( 1 ) - مشكور ، كارنامه اردشير بابكان ، بخش دوازدهم ، بند 24 - 1 ، ص 212 - 210 طبرى ، تاريخ طبرى ، ج 2 ، ص 594 - 593 بلعمى ، تاريخ بلعمى ، ج 2 ، ص 899 - 898 .  ( 2 ) - فرزد سبزه‌اى است در نهايت سبزى و تازگى و ترى . بعضى گويند سبزه‌اى باشد كه در روى آبهاى ايستاده بهم مىرسد و در تابستان و زمستان ، سبز و خرّم مىباشد . برهان قاطع ، ماده فرزد .  ( 3 ) اورمزد همان هرمزد است . ","page_name":" 801 ","page_number":799},
  {"content":"\r\n\r\nنيز كه ديگر از آموختن به ستوه آمده بود ، به همراه چند كودك ديگر با چوگان و گوى به آن ميدان شاه درآمد . در همان هنگام اردشير هم با يك كمان و دو چوبهء تير در دست ، به همراه سپاهيانش از نخچيرگاه به ميدان آمد . چون اردشير با موبدان موبد تيز هوش خود به نزديكى ميدان رسيد ، يكى از آن كودكان چوگان را به تيزى بزد و گوى به نزديك شاه افتاد . ليك هيچيك از آن كودكان از پسِ گوى نرفتند و همگى ناكام برجاى بماندند . ناگهان اورمزد از ميان ايشان همچون باد به پيش اردشير شاه شتافت و گوى را از پيش نياى خود برداشت . همهء سپاهيان ازو پر از گفتگو گشتند .\r\nآنگاه چنان خروشى برآورد كه آن شاه بيدار بخت به دو خيره گشت . اردشير كه چنين ديد ، به آن موبد گفت : اى پاك زاد ، بنگر كه تا او از چه كسى نژاد دارد ؟ موبد از هر كه پرسيد ، هيچكس او را نشناخت و همگى خاموش ماندند . پس شهريار به آن موبد فرمود كه : او را از روى زمين بردار و به نزد من آور . موبد برفت و آن كودك را از خاك برگرفت و به پيش آن شاه آزاد مرد ببرد . پس شاه به آن كودك گفت : اى كودك گرانمايه ، تو را از نژاد چه كسى بايد شمرد ؟ ناگهان كودك به آواى بلند گفت : نام و نژاد مرا نبايد نهفت . من پسر شاپور هستم . همو كه پسر توست . من از فرزند مهرك زاده گشته‌ام .\r\nشاه گيتى از او در شگفت گشت و بخنديد و در انديشه فرو رفت . در دل گفت :\r\nاين سرنوشت بود و بيش از اين نبايد اندوه به دل راه دهم . پس شاه بفرمود تا شاپور به پيش او برود . آنگاه بيش از اندازه از او بپرسيد . شاپور از آن كار بترسيد و دلش پر از درد و رخسارش زرد گشت . ليك اردشير به او بخنديد و گفت : اين راز را از من پنهان مدار . اين پسر از هر كه باشد ، رواست . زيرا مىگويند اين بچّهء پادشاه است .\r\nشاپور كه چنين شنيد ، به دو گفت : جاويد باشى . بدان كه او از پشت من است و نام او - كه همچون لاله‌اى درخشان در ميان فرزد است - اورمزد مىباشد . او را چندى از شهريار نهان داشتم تا برومند گردد . آن گرانمايه از پشت من و دختر مهرك است وبىگمان پسر من مىباشد . آنگاه شاپور چندى در بارهء آن آب و چاه براى پدر سخن\r\n\r\n","description":"","footnote":"","page_name":" 802 ","page_number":800},
  {"content":"\r\n\r\nگفت و او بشنيد . اردشير شهريار از شنيدن گفتار او شاد شد و به همراه دستور خود و همچنان كه آن اورمزد دلافروز را در كنار خود گرفته بود ، از آن ميدان به ايوان خود و به سوى تخت خراميد . سپس تخت زرّينى بيآراست و بفرمود تا گردنبند و كلاه زرّينى بيآورند و سر آن كودك خردسال را بيآراستند . آنگاه زر و گوهر بسيارى از گنج بخواستند و اردشير آن اندازه زر و گوهر بر اورمزد بريخت كه سرش هم ناپديد گشت . سپس تنش را از ميان آنها بيرون كشيد و همهء آن زر و گوهرها را به تهيدستان داد و به خردمندان نيز خواستهء بيشترى ببخشيد . آتشكده و ايوان نوروز و كاخ سده را با ديبا بيآراست و پس از آن با مهتران بزمگاهى بساخت و در كنار رامشگران به بزم نشستند . اردشير به آن نامداران و خردمندان شهر گفت : مبادا كه هرگز كسى از گفتار داناى ستاره‌شناس سر بپيچد . كيد هندى گفته بود كه بخت و تخت شاهى و كشور و افسر و گنج و سپاه و تاج شاهى و فرّ و جاه براى تو شاد و خرّم نگردند ، مگر اين كه نژاد مهرك نوشزاد را با نژاد خود بيآميزى . اكنون هشت سال از آن هنگام بگذشته كه روزگار همواره به آرزوى ما گشته است . هفت كشور از آن من گشت و دلم هر آنچه كه از بخت خواست ، بيافت . آنگاه همهء كارداران او را شاهنشاه خواندند « 1 »  .\r\nچاره ساختن اردشير در كار پادشاهى\r\nاكنون سخنانى در بارهء داد و فرهنگ و فرّ و هنرمندى اردشير و نيكخواهى او در هرجا بشنو و همهء آنها را ياد گير . اردشير بكوشيد و آيين نيكويى نهاد و مِهر و داد خود را بر همه بگسترانيد . چون مىخواست سپاهيان درگاهش افزون گردند ، راهنمايانى را به هر سو بفرستاد تا نگذارند هر كسى كه پسر دارد ، او را بىهنر بار آورد و بگويند تا او را سوارى و آيين جنگ با گرز و كمان و تير خدنگ بيآموزد . آنگاه\r\n\r\n","description":"","footnote":" ( 1 ) - مشكور ، كارنامه اردشير بابكان ، بخش سيزدهم ، بند 18 - 1 ، ص 214 - 213 . ","page_name":" 803 ","page_number":801},
  {"content":"\r\n\r\nچون آن كودكان با آن همه كوشش ، نيرومند و بىآهو « 1 »  مىگشتند ، از سرزمين خود به درگاه شاه و آن بارگاه نامور او مىآمدند تا نام ايشان را در شمار سپاهيان بنويسند .\r\nسپس چون جنگى درمىگرفت ، آن جوانان نورسيده با پهلوانان به جنگ مىرفتند .\r\nبا هر هزار تن از آن جوانان سپاهى ، يكى از موبدان كارآگاه مىرفت تا كار ايشان را هوشيارانه بنگرد و در بارهء هر كسى كه از ايشان در جنگ ، بىهنر بود و سست مىشد و يا كسانى كه جنگاور بودند ، به شاهنشاه نامه‌اى بنويسد . چون شاه آن نامه را مىخواند ، به جنگاوران و هنرمندان ايشان جامه‌هاى شاهوار و پر مايه‌ترين چيزها را از گنج خود مىداد و بدهنران را نيز از كار سپاهيگرى باز مىداشت . و بدين گونه بود كه سپاه اردشير به جايى رسيد كه پهناى ايشان را ستاره نيز نديد . اردشير سر سگالشگران سپاه را از همه برتر مىداشت . جارچى در ميان سپاه مىگشت و چنين جار مىزد كه : اى نامداران و پهلوانان شاه ، هر كسى كه خشنودى شاه را بجويد و زمين را به خون دليران بشويد ، از من جامهء شاهوار خواهد يافت و نامش نيز در گيتى به يادگار خواهد ماند . بدين سان اردشير همهء گيتى را با سپاهيانش بيآراست و او چون شبانى گشت و آن پرخاش جويان بسان رمهء او گشتند .\r\nاكنون به چارهء اردشير شاه در ديوان بنگر كه چگونه كار دبيران را برساخت .\r\nاردشير كارآگاهانى در ايوان داشت كه نمىگذاشتند بىدانشان كار را در دست گيرند .\r\nتنها كسانى كه آيين نوشتن و شيوايى گفتار را نگاه مىداشتند و چيره دست بودند ، بدانجا راه مىيافتند و شاهنشاه روزىِ ايشان را نيز فزون مىساخت . ليك كسانى كه توانايى نوشتن و هوش ايشان كمتر بود ، به ديوان اردشير شاه نمىرفتند و براى كار به نزد كارداران مىرفتند . ولى نويسندگان در نزد شهريار مىماندند . اردشير شهريار هر گاه كه دبيران را در درگاه خود مىديد ، ايشان را مىستود و هميشه مىگفت :\r\nنويسندگان با دانش‌اندوزى ، گنج مىآكنند و با خِرد و رنج ، آن را مىپراكنند . شهر و\r\n\r\n","description":"","footnote":" ( 1 ) - بىآهو به پارسى به معناى بىعيب است . ","page_name":" 804 ","page_number":802},
  {"content":"\r\n\r\nسپاهيان و زيردستان دادخواه به ايشان آباد هستند . دبيران همچون پيوند جان من هستند و بر نهان من پادشاه مىباشند . چون كاردارى به سوى كشورى مىرفت ، شاه به دو مىگفت : درم را در نزد خود خوار بدار و بدان كه هرگز نبايد مردم را به گنج بفروشى . زيرا كه اين سراى سپنجى براى هيچكسى نمىماند . همواره راستى و فرزانگى بجوى و آز و ديوانگى از تو دور بادا . از خويشان خود هيچكس را بدانجا مبر و همين سپاهيانى كه تو را دادم ، برايت بس باشند . هر ماه به تهيدستان درم ببخش ليك به بدانديشان چيزى مده . آگاه باش كه اگر كشور را با دادگرى آباد بدارى ، تو نيز از آن داد ، آباد و شاد خواهى ماند . ولى اگر هيچ تهيدستى با بيم بخوابد ، همانا كه جان خود را به زر و سيم فروخته باشى .\r\nهر كسى كه به دادخواهى يا براى كارى شايسته به درگاه شاه مىرفت ، استواران شاه به نزدش مىرفتند و از او در بارهء كارداران مىپرسيدند كه : آيا ايشان دادگرند يا آز مىورزند و چه كسى از براى ايشان با درد مىخوابد ؟ ديگر آن كه : دانايان شهر چه كسانى هستند ؟ ديگر اين كه : از پيران گرانمايه و پارسا چه كسى سزاوار درگاه پادشاه است ؟ زيرا كه شاهنشاه مىگويد : بجز مردم دانشمند و يادگير ، مباد كسى كه از رنج و گنج من شاد باشد . زيرا هيچكسى از مردان دانا و پير نيكوتر نيست . من خواستار كارآزمودگان و نيز جوانان پسنديده و بردبار هستم . همانا كه سزاوار باشد كه جوانان دانا و دانش‌پذير به جاى پيران بنشينند .\r\nهر گاه كه سپاه شاه براى جنگ به جايى مىرفت ، اردشير خِرد و انديشهء درنگ را با خود يار مىساخت . فرستادهء پير و خردمند و دانشمند و يادگيرى را برمىگزيد و با چرب زبانى و به آيين پيامى مىداد تا به بيداد جنگ نكنند . و بدين سان آن فرستاده كه از همهء رازهاى دشمن آگاه بود ، به نزد دشمن مىرفت . اگر دشمن ، خِرد در سر داشت و اندوه و رنج و بدى را بد مىدانست ، سخنش را مىپذيرفت و از براى آن از شهريار ، جامهء شاهوار و گشادنامه و فرمان و يادگار مىگرفت . ليك اگر باز هم آهنگ جنگ داشت و در دلش كينه و در جگرش جوش خون بود ، پس اردشير به همهء\r\n\r\n","description":"","footnote":"","page_name":" 805 ","page_number":803},
  {"content":"\r\n\r\nسپاهيانش درم مىداد تا يك تن نيز دژم نباشند . آنگاه يك پهلوان نامجوى و خردمند و بيدار و آرامجوى و دبيرى با دستگاه و آيين را مىخواست تا سپاه را از بيدادگرى بازدارد . سپس مردى بر پشت پيل مىنشست كه خروشش تا دو كروه مىرفت و بانگ مىزد كه : اى نامداران جنگى ، هر كه دل و آبروى دارد ، بداند كه نبايد به هيچ تهيدست يا توانگر و نامورى رنجى رسد . در هر ايستگاهى كه مىرسيد ، بخوريد و ببخشيد و با اين كار بر آن زيردستان سپاسى بنهيد . هر كه از شمايان يزدان پرست است ، دست به چيزهاى ديگران نيازد . هر كسى كه به دشمن پشت كند ، ديگر بداند كه روزگارش سخت خواهد گشت . يا كشته خواهد شد و يا در بند خواهد آمد و يا نامش از ديوان پاك خواهد شد . اردشير به سالار سپاه مىگفت : در جنگ نه سستى بكن و نه تيزى و پيش دستى . هميشه پيلان را در پيش سپاه نگاه بدار و تا چهار كروه ديده‌بانان و پيش روان سپاه را بپراكن . چون تو را روز رزم پيش آيد ، نخست پيرامون سپاه بگرد و به سپاهيان بگوى كه : اين دشمنانى كه بر اين رزمگاه‌اند ، كسى نيستند . من براى همهء شمايان ، از برنا و پير ، جامهء شاهوارى از اردشير خواهم گرفت . يك تن از ما با سد سپاهى اسپ‌افكن دشمن برابر باشد و سد تن از ايشان در برابر يك تن از سپاهيان ما اندك باشند . چون از دو سو سپاهيان اسپ افكنند ، نبايد كه پهلوانان پرخاش جوى بيآيند و دل سپاه تهى بماند . اگر چه سپاهيان بسيار هم باشند . كارى بكن كه سوى راست سپاه با سوى چپ دشمن بجنگند و سوى چپ سپاه با سوى راست سپاه دشمن بجنگند و سوى چپ سپاه با سوى راست سپاه دشمن بكوشند . ليك سپاهى كه در دل سپاه است ، برجاى خويش بماند و هيچكس از دل سپاه پاى خود را بيرون نگذارد . آنگاه اگر دل سپاه دشمن از جاى جنبيد ، تو نيز با سپاهيانت از دل سپاه به بيرون آى . چون بر دشمن پيروز گردى و او از تو بگريزد ، ديگر خون او را مريز . اگر كسى از دشمنان از تو زينهار خواست ، او را زينهار بده و كينه مدار . چون ببينى كه دشمن به تو پشت كرده ، بىدرنگ به سوى چيزهاى ايشان متاز و جاى خود را تهى مساز . نبايد كه هيچگاه از\r\n\r\n","description":"","footnote":"","page_name":" 806 ","page_number":804},
  {"content":"\r\n\r\nنخيز دشمن بىبيم بشوى زيرا سپاهيان ايشان در در و دشت خواهند بود . سرانجام چون به درستى از دشمن ، در پناه گشتى ، ديگر به هوش باش كه سخنان هيچكس را نشنوى . بهره‌هاى جنگ را تنها به كسانى ببخش كه جنگ جو بودند و با مردانگى دل از جان شيرين خود بشستند . هر كسى كه به دست تو بَرده گردد ، او را به ناگزير به اين بارگاه بيآور تا من از براى ايشان در سرزمينى كه تا كنون خارستان بوده ، شارستانى برآورم . پس اگر مىخواهى كه بىرنج و درد بمانى ، هرگز از اين پندها سر مپيچ . در پيروزى به يزدان بگراى ، زيرا كه او بىگمان تو را راهنما خواهد بود .\r\nاز هرجا كه فرستاده‌اى ترك يا رومى يا ايرانى مىآمد ، مرزبان ازو آگهى داشت و چنين كارهايى را ناچيز نمىپنداشت . در آن راه جايى براى فرستاده ساخته و پرداخته شده بود و همه چيز از پوشيدنى و خوردنى و گستردنى در آن بود . چون كاردار آگاه مىشد كه فرستاده از براى چه به نزد شهريار ايران آمده ، سوارى سرافراز و دبير به نزديك اردشير شاه مىرفت تا سپاهيان ، آن فرستاده را پذيره شوند و تخت پيروزهء شاه را بيآرايند . در هر سو كنيزان با جامه‌هاى زربافت رده برمىكشيدند . آنگاه شاه ايران فرستاده را به پيش خود مىخواند و او را كنار تخت زرّين خود مىنشاند و در بارهء همه چيز او از نيك و بد و نام و آواز او و نيز از دادگرى و بيداد در كشور او و همچنين از آيين و شاه و سپاهيانش پرسشهايى مىكرد . سپس آن فرستاده را به ايوان مىبرد و هر آنچه نياز بود ، مىآراست و او را به خوان و ميگسارى مىخواند و بر تخت زرّينش مىنشاند . آنگاه با سپاهيان بيشمارى ، او را به همراه خود به شكار مىبرد و به هنگام رفتنش نيز جامهء شاهوارى برايش مىآراست .\r\nاردشير موبدان و خردمندان بىآزار و بيدار دلى را به هر سو بفرستاد تا در هر سو شهرهايى بساختند و براى اين كار نيز گنجهايى بپرداختند . و بدين سان براى بينوايانى كه بخت با ايشان يار نبود و خانه‌اى نداشتند ، خانه‌هايى بساختند تا ازو ، چه آشكار و چه نهان ، نام نيك در گيتى به يادگار بماند . اينك من زنده كنندهء نام او هستم . فرجامش نيك باد . اكنون اين شگفتيهايى را ببين كه از دادگرى كرد و گيتى را\r\n\r\n","description":"","footnote":"","page_name":" 807 ","page_number":805},
  {"content":"\r\n\r\nبه داد خود آباد ساخت .\r\nاردشير در هرجا كارآگاهانى را داشت تا از كارها و سخنان آگه شوند . چون توانگرى ، نادار مىشد ، شهريار از آن آگاه مىگشت و چنان كه مىبايست كار او را مىساخت و ديگر روزگارش تيره نمىماند . او را زمين كشاورزى و خانه و كنيز و زيردست مىداد و چنان كه بايسته بود ، كار او را مىآراست تا هيچكسى نيز از آن كار آگه نگردد . كودك او را نيز - اگر شايستگى داشت - به فرهنگيان مىسپرد .\r\nدر هر برزنى دبستان و آتشكده‌اى بود . اردشير نمىگذاشت كه هيچكس نيازمند باشد . مگر كسى كه سختى و نياز خود را پنهان مىداشت . در دادگرى آزرم هيچكس را نمىجست . از داد او همهء گيتى آباد و دل زيردستانش به دو شاد بود .\r\nجهاندار چون گشت با داد جفت * زمانه پى او نيارد نهفت\r\nاكنون به چارهء آن آزاد مرد بنگر كه در نيكنامى چه بنيانى نهاد . اردشير كارآگاهان خردمند و بيدارى به گِرد گيتى فرستاده بود تا اگر در جايى زمينى ويران يا اين كه آب رودهايش كم بود ، خراج را از آن سرزمين بردارند و زمين ايشان را به خوارى رها نسازند . اگر كه دهگانى تنگ دست بود و كارش نابسامان گشته بود ، او را از گنج شاه ، ابزار و چهارپا مىدادند و نمىگذاشتند كه از آنجا برود « 1 »  .\r\nاينك اى شهريار ، اين سخن را از دانا بشنو و گيتى را اين گونه آباد بدار . اگر مىخواهى كه از رنج آزاد و بىآزار باشى و بىهيچ رنجى ، گنج بيآكنى ، پس بىآزارى زيردستان را برگزين تا از براى اين دادگرى از هر كسى آفرين بيابى .\r\n\r\n","description":"","footnote":" ( 1 ) - در نسخهء ژول مُل ، ص 1541 ، بيت 427 آمده :\r\nبدادى ز گنج آلت و چارپاى * نماندى كه پايش نرفتى ز جاى\r\nليك در نسخهء مسكو ، ج 7 ، ص 179 در مصراع دوم بجاى « نرفتى » ، « برفتى » آمده كه صحيح مىباشد . ","page_name":" 808 ","page_number":806},
  {"content":"\r\n\r\nاندرز كردن شاه اردشير ، مهتران ايران را\r\nچون سرانجام همهء زمينهاى روم و چين و ترك و هند ، اردشير را راست شد و از هر يك از آن سرزمينها ، باژ و ساژ به ايران رسيد و ديگر هيچكس را توان پايدارى در برابر شاه ايران نبود ، آنگاه اردشير همهء مهتران را از ايران بخواند و چنان كه سزاوار بود ، بر تخت بنشاند . سپس شاه برپاى خاست و به خوبى چنين گفتار راستى را بيآراست كه : اى نامداران سرزمين ، هر كه بهره‌اى از خِرد داريد ، بدانيد كه اين سپهر تيزگردان نه دادگر است و نه مهربان .\r\nهر آن را كه خواهد برآرد بلند * هم او را سپارد به خاك نژند\r\nنماند بجز نام او در جهان * همه رنج با او شود در نهان\r\nپس هر كه خواهان سرانجام نيك است ، در گيتى هيچ بجز نام نيك برجاى نگذارد . به يزدان بگراى ، زيرا كه او دارنده و نيكىفزاى است . از هر بدى به دادار گيتى پناه ببر ، چرا كه او بر هر نيك و بد تواناست و هر كار سختى را بر تو آسان گرداند و از اوست كه دلافروز و پيروز بخت هستى . نخست از كارهاى من و آنچه كه در گذشته از نيك و بد بكردم ، پند بگير . چون به دادار گيتى پناه بردم ، ديگر دلم از تاج و تخت شادمان شد و اكنون چنان كه سزاوار خداوندى اوست ، بر هفت كشور شاه هستم و همهء گيتى از آن من گشت و از روم و هند باژ مىگيرم . يزدان را سپاسگزارم زيرا كه او مرا زور و اختر بلند و بخت كيوان و خورشيد بداد . ليك چه كسى را ياراى ستودن پروردگار و نيايش او ، آن چنان كه سزاوار مىباشد ، هست ؟ مگر اين كه خود او ما را بزرگى و دارندگى بنمايد و بندگى را به ما ياد دهد . اكنون هر آنچه از داد مىخواهم بكنم ، مىگويم و از دادگرى شاد هستم . بدانيد كه دَه‌يك هر آنچه را كه در شهرها دارم و دهگان و موبد بر آن گواه است ، نمىخواهم و همهء آنها را به همراه باژ\r\n\r\n","description":"","footnote":"","page_name":" 809 ","page_number":807},
  {"content":"\r\n\r\nرمه‌ها به شمايان مىبخشم . ليك هر آنچه كه از اينها افزون داشتيد ، آن را رهنمون ما به سوى گنج ما خواهد آورد . تا كنون آن دَه‌يكى را كه پيش از اين مىگرفتم و آن باژ را - چه كم و يا زياد - همه را براى كارهاى سودمند به كار بردم و همواره سپاهيان بيشمارى در درگاه خود داشتم . همواره خوشى و ناترسى شما را جستم و خواستم تا كيش اهريمنى نهان گردد . شمايان نيز همگى به يزدان دست زنيد و در اين راه بكوشيد و هرگز سر از پيمان او نپيچد . زيرا كه او بخشنده و دارنده است و همو است كه نگارندهء اين آسمان بلند مىباشد . تنها او فريادرس ستمديدگان است . پس به هيچكس جز او منازيد .\r\nنبايد نهادن دل اندر فريب * كه هست از پس هر فرازى نشيب\r\nكجا آن كه برسود تاجش به ابر * كجا آن كه بودى شكارش هزبر\r\nنهالى همه خاك دارند و خشت * خنك آن كه جز تخم نيكى نكشت\r\nاكنون به همهء كسانى كه در اين سرزمين من هستيد و به اندرزم گوش سپرده‌ايد پنج راه را مىنمايانم كه سود آن از تاج و گنج نيز فزونتر خواهد بود .\r\nاندرز كردن اردشير ، مردمان را\r\nپس همگى ، از برنا و پير ، به گفتار اين اردشير نامدار گوش بسپاريد . يكى آن كه هر كسى كه مىداند دادارى هست ، بايد تنها يزدان پاك را بپرستد . دو ديگر آن كه چه زيردست باشيد و چه شهريار ، هرگز دانش را خوار نگيريد . سديگر آن كه بدانى كه هرگز سخن در نزد مرد دانا كهن نگردد . چهارم آن كه همواره از گناه بيش از بند و زندان شاه بترسيد . و پنجم بدانيد كه سخن مردم آهوجوى « 1 »  در نزد ديگران هيچ آبرويى نگيرد .\r\n\r\n","description":"","footnote":" ( 1 ) - آهوجوى به پارسى به معناى عيب‌جوى است . ","page_name":" 810 ","page_number":808},
  {"content":"\r\n\r\nاينك اندرز تازه‌اى بگويم كه از ديده و جان و چيز هم برتر باشد . نخست خوشا كسى كه گيتى را آباد دارد و نهان و آشكارش يكى باشد . و ديگر كسى كه هم به گرمى و نرمى سخن مىگويد و هم خِرد و شرم دارد . هرگز بيهوده سيم نپراكن . زيرا كسى كه از بهر لاف و گزاف چنين كند ، نه مزدى بيابد و نه كسى ازو سپاس دارد و نه يزدان شناسان بر او بپسندند . پس چون ميانه‌روى را برگزينى ، برجاى بمانى و خردمندان ، تو را پاكيزه انديش بخوانند .\r\nاز اينها كه بگذرى ، پنج راه در پيش تو است كه از براى آنها كيش تو تازه گردد .\r\nراههايى كه بر تن آسانى و شادى تو مىافزايند و هرگز با انگبين آنها ، تو را هيچ زهرى نگزايد . يكى آن كه نخواهى با آز از آنچه كه يزدان دادگر به تو بخشيده ، فزونتر بخواهى . زيرا هر كه به بخشش خداوندى خرسند گردد ، توانگر مىشود و گل نوبهارش برومند مىگردد . ديگر آن كه گردن آز را بشكنى و هرگز رازى را به پيش زنان نگويى . سديگر آن كه به جنگ ننازى ، زيرا جنگ ، رنج و درد مىآورد . چهارم آن كه دل خود را از اندوه دور بدارى و از اندوهى كه نيآمده ، دژم نباشى . و پنجم آن كه به كارى كه كار تو نيست ، دست نيازى .\r\nهمگى به اين پند و سخن گفتن سودمند من گوش بسپاريد . اگر مىخواهى جانت افروخته گردد ، دَمى نيز از آموختن مياساى . چون تو را فرزندى باشد ، او را با فرهنگ به بار بيآور و از بازى كردن دورش بدار . همگى اين گفتار ما را ياد بداريد و همهء كسانى كه دادگر و روشندل هستيد ، از آميزش با يكديگر دست مكشيد . دل خود را با چهار چيز - كه از آنها خوبى و سودمندى بدست مىآيد - آرام بداريد : يكى بيم و آزرم و شرم از خداست كه همواره تو را راهبر و راهنماى است . ديگر اين كه تن خود را داد بدهى و دامان كيش را نگاه دارى و دل خود را به فرمان يزدان بيآرايى و مرا همچون تن خويش بخواهى . سديگر آن كه راستى را بيابى و كژّى و كاستى را بدور افكنى . و چهارم آن كه هرگز از خواست شاه گيتى ، در آشكار و نهان ، دل خود را نپيچى . او را با مهربانى همچون تن خود بخواهى و از فرمان او شاد گردى . دلت را به\r\n\r\n","description":"","footnote":"","page_name":" 811 ","page_number":809},
  {"content":"\r\n\r\nفرمان او بسته‌دارى و هرگز روان خود را از پيمانش نپيچى . چون او را با دادگريش نگاهبان خودت ببينى ، همچون جان خويش بر او مهربان باشى . بدان كه اندوه پادشاهى براى شاه است . پس اگر شاهى بداند كه از سوى كارداران و سپاهيانش بر كشورش رنج مىرسد و باز هم دادگرى پيشه نسازد ، همانا كه او شاه نيست و تاج شاهى بر او سزاوار نمىباشد . چنين كسى فرمان شاهنشاهى را سياه كرده و از آن پس او را فرّهى نخواهد بود . شهريار بيدادگر را همچون شير درّنده‌اى در مرغزار بدان . همچنين زيردستى كه فرمان شاه را با رنج و كوشش نگاه ندارد ، زندگانيش با درد و رنج خواهد شد و چندان در اين گيتى نخواهد ماند . پس اگر تو را بهترى و مهترى مىبايد ، بدان كه آنها را با زفتى « 1 »  و برترىجويى بدست نخواهى آورد . دل زيردستان ما شاد و گيتى به داد ما آباد بادا .\r\nستودن خرّاد ، اردشير را\r\nآنگاه چون اردشير شاه بر تخت بنشست ، پير مردى به نام خرّاد - كه روان و زبانش پر از داد بود - به پيش تخت او رفت و به دو گفت : اى شهريار ، تا روزگار بر جاى است ، جاويد باشى . هميشه شاد و پيروز بخت زندگانى كنى و كشور و تاج و تخت به تو شادمان باشند . تو ديگر به جايى رسيدى كه مرغ و ددگان نيز در پيش تخت تو رده بر مىكشند . تو بزرگ سراسر گيتى و سرافرازترين كس بر همهء مهتران تاجور هستى . چه كسى را ياراى ستودن داد توست ؟ همانا كه بنياد تو بر داد و بزرگى بوده است . پس همگى آفرين خود را مىافزاييم و خداى گيهان را نيايش مىكنيم كه در روزگار تو زنده هستيم و در هر كار براى تو نيك انديشيم و اين ديدار و چهره و گفتار خوب و مِهر تو را خريداريم . تو بىهيچ بيمى زندگانى كن زيرا كه ما از تو زينهار\r\n\r\n","description":"","footnote":" ( 1 ) - زفتى به پارسى به معناى بخل است . ","page_name":" 812 ","page_number":810},
  {"content":"\r\n\r\nيافته‌ايم و هرگز مباد كه پيمانت را بشكنيم . اين تو بودى كه راه بدسگالان و دشمنان ما را از چين و هند ببستى . ديگر تاراج و جنگ و جوش از ميان رفت و آواى كوس دشمن به گوش كسى نمىرسد . جاودان روشن روان باشى و هميشه سر و كار تو با موبدان باد . براستى كه هيچيك از شاهان به خردمندى تو نباشند و هيچ انديشه‌اى از خِرد تو نگذرد . چنان بنيان داد را در ايران بيافكندى كه فرزندان ما نيز از آن داد ، شاد باشند . در سخن گفتن به جايى رسيدى كه از خِرد تو مردان كهن ، نو شدند . همهء كسانى كه در ميان اين انجمن ، نژاده هستند ، از تو و داد تو شادمانند . از گفتار توست كه خِردها فزون گشت و گيتى از ديدار روى تو روشن شد . تو براى بخت و تخت و تاج شاهى همچون جامهء شاهوار ايزدى هستى . گيتى هيچ شاهى را چون تو به ياد ندارد . پس همچنان شاد و مهربان و دادگر بمانى . گيتى از شكوه و فرّ تو در زينهار است و خوشا كسى كه به زير سايهء پَر توست . هميشه جايت بر تخت شاهى و گيتى به زير فرمان و خواست تو بادا .\r\nالا اى خريدار مغز سخن * دلت برگسل زين سراى كهن\r\nكه او چون من و چون تو بسيار ديد * نخواهد همى با كسى آرميد\r\nاگر شهريارى و گر پيش كار * تو اندر گذارى و او پايدار\r\nچه با رنج باشى چه با تاج و تخت * ببايدت بستن به فرمان رخت\r\nاگر زاهنى چرخ بگزايدت * چو گشتى كهن نيز ننوازدت\r\nچو سروى دلاراى گردد به خَم * خروشان شود نرگسان دژم\r\nهم آن چهرهء ارغوان زعفران * سر مردم شاد گردد گران\r\n« 1 »  بخسپد روان هر كه بالا بجفت * تو تنها ممان چون كه همراه رفت\r\nاگر شهريارى اگر زيردست * بجز خاك تيره نيابى نشست\r\nكجا آن بزرگان با تاج و تخت * كجا آن سواران پيروز بخت\r\n\r\n","description":"","footnote":" ( 1 ) - در نسخهء بروخيم ، ج 7 ، ص 1994 « نخسپد » آمده است . ","page_name":" 813 ","page_number":811},
  {"content":"\r\n\r\nكجا آن خردمند كنداوران * كجا آن سرافراز جنگى سران\r\nهمه خاك دارند بالين و خشت * خنك آن كه جز نام نيكى نهشت\r\nنشان بس بود شهريار اردشير * چو از من سخن بشنوى يادگير\r\nسپردن اردشير ، كار پادشاهى را به شاپور\r\nچون ساليان زندگى اردشير - آن شاه بيدار - به هفتاد و هشت رسيد ، بيمار گشت .\r\nبدانست كه ديگر مرگ نزديك شد و آن برگ سبز ، زرد خواهد شد . پس به شاپور بفرمود تا به پيش او برود . آنگاه او را بيش از اندازه پند بداد و گفت : اين پيمان مرا به ياد بسپار و همهء گفتار بدگويان را همچون باد بدان . چون سخنانم را بشنيدى ، آنها را به انجام برسان . باشد كه ارزشمند را از بىارزش بازشناسى . من گيتى را با شمشير داد خود راست كردم و مردم نژاده را ارج نهادم . ليك چون همهء گيتى از آن من گشت ، زندگانيم بكاست . اكنون پس از آن همه رنجهاى بسيار كه برديم ، گنجها افزون گشت . از اين پس اين گنج و ناز و آرامش در پيش شما خواهد بود . ليك بدان كه در پيش هر فرازى ، نشيبى خواهد بود .\r\nچنين است كردار گردان سپهر * گهى درد پيش آردت گاه مهر\r\nگهى بخت گردد چو اسپ شموس * به نعم اندرون زفتى آردت بؤس\r\nروزگار اسپى تاخته و سرش را از نيكى برافراخته است . ولى اى پسر ، بدان كه اين سراى فريب ، هرگز تو را بىترس و بيم ، پيوسته شادمان نخواهد داشت . پس چون بخواهى كه روزگارت به بد نگذرد ، نگهدار تن و خِرد خود باش .\r\nچون شهريارى بر كيش باشد ، ديگر پادشاهى و كيش با يكديگر برادر گردند . نه كيش ، بىتخت شاهى بر پاى خواهد بود و نه شهريارى ، بىكيش بر جاى مىماند .\r\nكيش و پادشاهى ، دو بنيادى هستند كه در يكديگر بافته شده‌اند . نه كيش از پادشاه\r\n\r\n","description":"","footnote":"","page_name":" 814 ","page_number":812},
  {"content":"\r\n\r\nبىنياز است و نه بىكيش ، بر شاه آفرين خواهد بود . اين دو چنان پاسبان يكديگر هستند كه گويى هر دو به زير يك چادرند . نه آن از اين بىنياز است و نه اين از آن . هر دو ، دو يار نيكسازند . خردمند داند كه مردى كه بر كيش باشد ، در هر دو گيتى كامروا خواهد بود . چون پادشاه پاسبان كيش باشد ، پس تو اين هر دو را برادر بخوان . هر كسى كه زبان بر شهريارى دادگر بگشايد ، ديگر او را مرد كيش مخوان . چون كسى كه بر كيش باشد ، از پادشاه كينه‌اى داشته باشد ، به هوش باش تا او را پارسا نخوانى .\r\nبدان كه آن سخنگوى با آفرين گفته است كه : چون بنگرى ، در مىيابى كه كيش مغز داد است .\r\nآگاه باش كه تخت شاهان از سه كار خواهد پيچيد . نخست از شهريار بيدادگر . دو ديگر كسى كه بىمايه‌اى را از مرد هنرمند برتر كشد . و سديگر كسى كه همواره فزون خواه باشد و بكوشد كه با گنج ، خود را برتر سازد . پس به بخشندگى و داد و خِرد بناز و هرگز دروغ مگوى . دروغ رخسار پادشاه را تيره خواهد ساخت و سخن بدانديش هرگز فروغ نگيرد .\r\nبه هوش باش تا هرگز نگاهبان گنج مگردى . زيرا كه مردم از براى دينار است كه رنج مىبرند . بدان كه اگر پادشاهى از براى گنج آز بورزد ، همانا كه تن زيردستان خود را در رنج داشته است . زيرا هر جايى كه دهگان باشد ، همان گنج پادشاه است . پس بر شاه بايسته است كه نگاهبان گنج دهگان باشد و رنج او را نيز ببار آورد . همواره بِدان بكوش كه از خشم دور باشى و با مردانگى از گناهكاران چشم بپوش . چون خشم بيآورى و هماندم پشيمان گردى و آهنگ درمان آن را با پوزش بسازى ، مردم پارسا چنين پادشاهى را سبكمايه مىخوانند . چون بدخواهى بر پادشاه ننگ است پس بايد دل خود را به خوبى بيآرايى . اگر شاه اندكى بيم به دل خود راه دهد ، همانا كه خواستهء دل بدگمان بر او چيره گشته است . اى پسر ، هرگز از بخشش ، اندوهى به دل راه مده و ارج همه چيز را نيز تا مىتوانى بدان . چنان بدان كه شاهى تنها بر كسى سزاوار است كه گردش آسمانها را ببخشيده است . هر گاه كه شاه ، اندوه پادشاهى\r\n\r\n","description":"","footnote":"","page_name":" 815 ","page_number":813},
  {"content":"\r\n\r\nخود را بخورد ، بايد با موبدش به سگالش بنشيند و از بيداد و داد از او بپرسد تا موبد آن سخنان را بر دل شاه ياد كند . چون روزى تو را آهنگ شكار آيد ، اگر مِى بخورى ، تو را گزند خواهد رسيد . زيرا كه دو بازى مِى و بزم را با شكار و بيرون رفتن نبايد با هم انجام داد . چرا كه مهتران دانند كه از جنبش مِى ، تن آدمى سنگين مىگردد .\r\nاگر از جايى دشمنى پديدار شد ، ديگر بايد دست از اين كارها كشيد و تيغ را پيراست و درم آورد و از هر پادشاهى سپاهى خواست . كار امروز را به فردا مگذار و بدآموز را بر تخت منشان . هرگز از مردم ساده و بىدانش راستى مجوى زيرا كه از آن جستجو ، تو را كاستى رسد . اگر از ايشان آگهى بدى به تو رسيد ، تو آن سخن را از بدگوى مشنو و اندوهگين مگرد . ايشان نه شاهدوست باشند و نه يزدان پرست . اگر از ايشان پاى گيرى ، سر بيابى . اندازهء مردم ساده و بىدانش شهر چنين باشد . پس تا جاودان از خِرد ، بهره‌مند باشى . از بدى مردم بدنهان بترس زيرا كه گيتى از مردم بدنهان تنگ باشد . با هيچ رازدارى نيز سخن خود را مگوى زيرا كه او را هم يارى خواهد بود و ناگهان سخن خود را در گيتى پراكنده خواهى يافت . آنگاه چون رازت در شهر آشكار شود ، دل خردمندت بىهيچ نرمىاى مىگردد . در آن هنگام چون برآشفته گردى ، خردمندان تو را سبكسر خواهند خواند .\r\nهرگز آهوى « 1 »  ديگران را مجوى ، زيرا آهوجويان نيز از تو آهويى بجويند . بدان كه اگر آرزو بر خِرد تو چيره گردد ، ديگر خردمندان ، تو را از مردمان نشمارند . شاه بايد خردمند و نيكخواه همگان باشد . مبادا كسى كه تيز و برترمنش است و از سرزنشى نمىپيچد ، در نزد تو جايى بگيرد و تو را راهنماى گردد .\r\nچون بخواهى كه پارسايان تو را بستايند ، هر گاه كه پادشاه گشتى ، خشم و كين را رها ساز . هر پادشاهى كه آرزو بر او چيره گردد ، خردمند و يزدان پرست نخواهد بود .\r\n\r\n","description":"","footnote":" ( 1 ) - عيب . ","page_name":" 816 ","page_number":814},
  {"content":"\r\n\r\nسخن فراوان مگوى و پارسايى را در برابر ديدگان ديگران مكن . هر سخنى كه شنيدى ، بهترين آن را ياد بگير و به هوش باش تا كدام برايت دلپذير است . در پيش فرهنگيان سخنان سنجيده بگوى . همگان را بنواز و با همه تازه روى باش ، تهيدستانى را كه از تو چيزى بخواهند ، خوار مكن . بدانديش را در پيش تخت خود منشان . هر كسى كه از گناه خود پوزش بخواست ، تو از او بپذير و كينهء گذشته را مخواه . پيوسته دادگر و پرورنده باش . خوشا مرد بخشنده و بردبار . چون دشمن از تو بترسد و چاپلوس گردد ، تو سپاه خود را بيآراى و كوس را ببند . هنگامى به جنگ برو كه دشمن از جنگ بپرهيزد و چنگش سست گردد . ليك اگر آشتى و راستى بجويد و هيچ كاستىاى در دلش نبينى ، ازو باژ بستان و ديگر كينه مجوى و بدين سان به نزديك او آبرو بيآور . دل خود را با دانش بيآراى ، زيرا كه ارزش به دانش است . پس چون اين را بدانى ، به انجام برسان . بدان كه چون بخشنده باشى ، گرامى گردى و با دانايى و دادگرى است كه پر آوازه شوى .\r\nتو اين پيمان پدر را با روان خويش نگاه بدار و آن را به همينگونه براى فرزندت به يادگار بگذار . چون من آنچه را كه بايسته بود ، براى فرزندم بكردم و هيچكس را در گيتى نيآزردم ، شما هم از اين پيمان من نگذريد و هيچيك از اين گفتارم را به بد نشماريد . تو پند پدر را بدين سان به ياد بسپار و به نيكى بگراى و بدى را همچون باد بدار . با خيره‌سرى روانم را مرنجان و تن ناتوانم را در آتش مسوزان . اى پسر ، هرگز اندوه و رنج كسى را مجوى .\r\nبدان كه چون پانسد سال بر اين بگذرد ، بزرگى شما نيز به پايان رسد « 1 »  .\r\nفرزند و خويشان تو سر از پيمانت بپيچند . همه خِرد و دانش را به كنارى نهند و پند دانايان را نشنوند . يك سره از پيمان راستكارى خود سر بپيچند و به بيداد و ستم و ناراستكارى دست بيازند . گيتى را بر زيردستان تنگ دارند و يزدان پرستان را خوار شمارند .\r\n\r\n","description":"","footnote":" ( 1 ) - اشاره تقريبى به تسلط اعراب بر ايران دارد . ","page_name":" 817 ","page_number":815},
  {"content":"\r\n\r\nپيراهن بدتنى را بر تن كنند و به كيش اهريمنى ببالند . هر آنچه كه ما بسته باشيم ، گشوده گردد و اين كيشى كه ما آن را شسته‌ايم ، آلوده شود . اين پند و اندرزهاى من تباه گردد و سرزمينم روى به ويرانى آورد . من از كردگار گيهان - آن شناسندهء آشكار و نهان - چنين مىخواهم كه شمايان را از هر بدى نگاه بدارد و نيكنامى يارتان باشد .\r\nدرود يزدان و ما بر آن كس كه خردمند و دادگر باشد و در اين پيمان من شكست نيآورد و نكوشد تا اين انگبين مرا كَبَست « 1 »  سازد .\r\nچهل سال و دو ماه از آن روز كه كلاه شاهى بر سر نهادم ، بگذشت . در گيتى شش شارستان بساختم كه هوايشان مشكبوى و آبشان خوش است . يكى از آنها را كه هوايش خوشگوار مىباشد و گويى بجاى آب ، شير در جويهايش روان است ، اردشير خرّه خواندم . شهر ديگر رام اردشير است كه از آن به سوى پارس گذر كردم .\r\nشارستان ديگر اورمزد اردشير است كه از باد آن ، پير ، جوان مىگردد و پر از مردمان و آب و سود و زيان است و سرزمين خوزيان به دو شاد است . شارستان ديگر بركهء اردشير است كه پر از باغ و گلشن و آبگير مىباشد . دو شهر ديگر نيز در سرزمين ميشان و كنار آب فرات هستند كه پر از چشمه و چهارپا و گياه مىباشند و آنها را به نام پادشاه اردشير مىخوانى « 2 »  .\r\nاكنون ديگر به سوى دخمه روى نهاديم . تو نيز گاسونهء مرا در آنجا بگذار و بر تخت بنشين . در گيتى ، چه آشكار و چه نهان ، رنجاى بسيار بردم . پس تو روان مرا با دادگرى شاد بگردان . پيروز و شاد بر تخت بمانى . اردشير ، اين بگفت و ديگر بختش تاريك گشت « 3 » \r\nدريغ آن سر و افسر و تخت او .\r\n\r\n","description":"","footnote":" ( 1 ) - كَبَست به پارسى به معناى حنظل است .  ( 2 ) - ر . ك . صفحه از جلد حاضر .  ( 3 ) - در مورد سرانجام اردشير بابكان ، مسعودى روايت مىكند كه اردشير به دنيا بىعلاقه شد و ترجيح داد كه در آتشكده نشيند و به عبادت پروردگار بپردازد . از اين رو شاپور را جانشين خود ساخت و مدتى در حدود يك سال يا كمتر در آتشكده‌ها به حال زهد بسر برد تا درگذشت . مروج الذهب ، ج 1 ، ص 242 - 241 .\r\n","page_name":" 818 ","page_number":816},
  {"content":"\r\n\r\n\r\n\r\n","description":"","footnote":"\r\nصاحب مجمل التواريخ و القصص مكان درگذشت او را در شهر استخر پارس دانسته است . ص 62 . در باب اردشير ذكر چند نكتهء ديگر خالى از اهميت نيست : الف - اردشير براى تحكيم پايه‌هاى پادشاهى سلسله‌اى كه بنيان نهاده بود ( آن هم پس از آشفتگىهاى دوران تسلط سلوكيها و اشكانيها ) در صدد اقدامات فرهنگى ريشه‌اى با تكيه بر گرايش دينى بر آمد . از اين رو موبدان و هيربدان را به سرپرستى تنسر ( ابرسام ) گرد آورد و مال بسيارى را هزينه كرد و از ايشان خواست تا حد امكان به گردآورى و تأليف كتابهاى دينى ، پزشكى و ستاره‌شناسىاى كه توسط اسكندر ، سوخته و يا به روم برده شده بود ، بپردازند . و بدين سان در كنار گردآورى گوشه‌هايى از آن كتب ، باقيماندهء اوستا نيز مدوّن گشت . ر . ك . ثعالبى ، تاريخ غررالسير ، ص 280 مقدسى ، آفرينش و تاريخ ، ج 3 ، ص 511 پورداود ، يشتها ، ج 2 ، ص 248 . آنگاه اردشير به پادشاهان دور و نزديك و سران نامه نوشت و از ايشان خواست تا در انجام فرمانهاى دينى كوتاهى نكنند . ثعالبى ، همان ، همان صفحه مقدسى ، همان ، همان صفحه . ب - اردشير بابكان را پيش قدم تنظيم طبقات ناميده‌اند و شاهان بعدى در اين امر از او پيروى كردند . خواص او 3 گروه بودند : 1 - اسواران و شاهزادگان كه در طرف راست شاه و به فاصله ده ذراع از او مىايستادند . 2 - مرزبانان و شاهان ولايات مقيم دربار كه به فاصله ده ذراع از طبقه اول مىايستادند . 3 - دلقكان و بذله گويان كه ايشان نيز به فاصله ده ذراع از طبقه دوم جاى مىگرفتند . مسعودى ، مروج الذهب ، ج 1 ، ص 239 . باز در يك تقسيم بندى ديگر كه معرف طبقات نهاده شده توسط اردشير است ، مسعودى از 7 طبقه نام مىبرد : 1 - وزيران . 2 - موبدان . 3 و 4 و 5 و 6 - كسانى كه اهل تدبير بودند و كار ملك و مشورت و حل و عقد امور با حضور ايشان مىشد . 7 - نغمه گران و مطربان و آشنايان صنعت موسيقى . همان ، ج 1 ، ص 240 . ج - اردشير ايران را به 4 منطقه تقسيم كرد و هر منطقه را به يك اسپهبد داد تا بر آن نظارت داشته باشد : 1 - خراسان . 2 - مغرب . 3 - جنوب . 4 - شمال . مسعودى ، همان ، ص 240 گرديزى ، زين الأخبار ، ص 65 . د - اردشير خراسان را نيز به 4 بخش كرد : 1 - بخش نخست را به مرزبان دو مرو ( مرو شاه جهان و مرو رود ) و طالقان و جوزجان سپرد . 2 - بخش دوم را به مرزبان هرات و پوشنگ و بست و سيستان سپرد . 3 - بخش سوم را به مرزبان بلخ و طبرستان واگذاشت . 4 - بخش چهارم را به مرزبان ماوراءالنهر واگذاشت . ثعالبى ، تاريخ غررالسير ، ص 281 - 280 گرديزى ، همان ، ص 66 . ه - از دورهء اردشير به بعد ، شاهان ايران روى خود را از نديمان نهان داشتند و ما بين شاه و طبقه اول 20 ذراع فاصله بود زيرا پرده‌اى كه جلوى شاه بود با شاه 10 ذراع و با طبقه اول نيز 10 ذراع ديگر فاصله داشت . پرده دار يك اسواران زاده بود كه او را خرّم باش مىگفتند و چون او مىمرد ، يك اسواران زادهء ديگر را كه تربيت يافته بود ، به پرده دارى مىگماشتند و هر كه به رتبه پرده دارى مىرسيد ، خرّم باش ناميده مىشد . مسعودى ، همان ، ص 241 . و - در بارهء برخى رسوم دربار اردشير ، ابن بلخى مىنويسد : « نديمان او جمله حكما و اهل فضل بودندى و در هفتهء دو روز به مجلس انس نشستى . يك روز به بارگاه بزرگ با بزرگان دولت شراب خوردى و هر كس را نواختى در خور او بفرمودى . و يك روز در خلوت با حكيمان و فاضلان كى نديم او بودند ، شراب خوردى و از ايشان فايده گرفتى . و سراسر مجلسهاى او سخن جدّ رفتى و هرگز به هزل مشغول نگشتى و باقى روزها هفته به تدبير ملك و گشادن جهان و قمع دشمنان مشغول بود . » فارسنامه ، ص 61 . ز -\r\nنام برخى از بزرگان دربار اردشير بر جاى مانده ، از آن جمله 1 - تنسر ( ابرسام ،\r\n","page_name":" 819 ","page_number":817},
  {"content":"\r\n\r\nچنين است آيين و رسم جهان * نخواهد گشادن به ما بر نهان\r\nانوشه كسى كه بزرگى نديد * نبايستش از تخت شد ناپديد\r\nبكوشند و هر گونه ورزند چيز * نه مردم نه آن چيز ماند بنيز\r\nسرانجام با خاك باشيم جفت * دو رخ را به چادر ببايد نهفت\r\nبيا تا همه دست نيكى بريم * جهان ِ جهان را به بد نسپريم\r\nخنك آن كجا مِى بگيرد به دست * خورد ياد شاهان يزدان پرست\r\nچو جام نبيدش دمادم شود * بخسپد بدانگه كه خرّم شود\r\nاكنون زبان برگشاى و سخن از پادشاهى شاپور و مِى و سور بگوى .\r\n .\r\n\r\n","description":"","footnote":"\r\nسام بن رجيع ) كه هم موبدان موبد و هم دستور ( وزير ) اردشير بود . 2 - فاهر ( ماهر ) موبدان موبد . 3 و 4 و 5 و 6 - هرمز آفريد ، بدروز ( بهروز ؟ ) ، برزمهر و ايزدداد كه همگى حكيم و مصنف كتب علمىاى بودند كه بعدها بسيارى از كتب ايشان به عربى برگردانده شد . مجمل التواريخ و القصص ، ص 94 طبرى ، تاريخ طبرى ، ج 2 ، ص 582 مسكويه ، تجارب الامم ، ج 1 ، ص 114 . ح - لقب اردشير ، « شاهنشاه » ذكر شده است . مجمل التواريخ و القصص ، ص 418 . ط - تصوير اردشير در كتاب صور ملوك بنى ساسان چنين بوده : جامه‌اش مزيّن به دينار ، شلوارش آسمانى رنگ ، تاج سبز در طلا نهاده و نيزه‌اى افراشته در دست . اصفهانى ، تاريخ پيامبران و شاهان ، ص 46 . ك - ثعالبى در وصف او مىنويسد : « اردشير مردى استوار ، خردمند ، به مردمان ، مهربان بود . در برابر ستمكاران ، سختگير ، دوستار بهسازى بود و دلبستهء آبادانى و در فرا گرفتن دانش كوشش مىكرد و آنچه را كه خود در كشور پى افكنده بود ، استوار مىكرد و بر نگاهداشت آن پاى مىفشرد . او بر سخنرانى دراز و نامه‌نگارى مفصل ، توانا بود و در اين دو ، كارآزموده بود و با اين همه سخنانش به هيچ روى بيهوده نبود . » تاريخ غررالسير ، ص 278 . از اردشير سخنان و اندرزهاى بسيارى بر جاى مانده كه بخشى از آنها هم به طور جداگانه به « عهد اردشير » معروف است . ر . ك . مسكويه ، تجارب الامم ، ج 1 ، ص 129 - 114 عهد اردشير ، همه صفحات مسعودى ، مروج الذهب ، ج 1 ، ص 243 240 - 239 مستوفى ، تاريخ گزيده ، ص 104 ثعالبى ، تاريخ غررالسير ، ص 280 - 278 . ","page_name":" 820 ","page_number":818},
  {"content":"\r\n\r\nشاپور پسر اردشير پادشاهى شاپور پسر اردشير سى و يك سال و يك ماه و دو روز بود « 1 » \r\nبر تخت نشستن شاپور\r\nچون شاپور بر تخت دادگرى شاهى بنشست و آن كلاه دلافروز را بر سر نهاد ، همهء خردمندان و بزرگان فرزانه و موبدان در پيش او انجمن گشتند . شاپور به ايشان گفت : اى نامداران و بزرگان دانشمند و سگالشگر ، من فرزند پاك اردشير شاه و سرايندهء دانش و يادگير هستم . پس همگى به فرمان من گوش بسپاريد و يك تن نيز\r\n\r\n","description":"","footnote":" ( 1 ) - در مورد مدت سلطنت شاپور اول ، روايات مختلف اما تقريباً نزديك به هم ذكر شده است . برخى آن را 31 سال دانسته‌اند . ر . ك . ثعالبى ، تاريخ غررالسير ، ص 287 دينورى ، الأخبار الطوال ، ص 73 . ابن بلخى 31 سال و 6 ماه ذكر كرده است . فارسنامه ، ص 63 20 . مسعودى در يك روايت 31 سال و 6 ماه و 18 روز آورده است . مروج الذهب ، ج 1 ، ص 244 . طبرى نيز در يك روايت 31 سال و 6 ماه و 10 روز ذكر كرده است . تاريخ طبرى ، ج 2 ، ص 593 . مسعودى در روايت ديگرى مدت 33 سال را آورده است . همان ، ص 243 . جوزجانى اين مدت را 30 سال دانسته . طبقات ناصرى ، ج 1 ، ص 155 . برخى 30 سال و 15 روز آورده‌اند . طبرى ، همان ، همان صفحه مجمل التواريخ و القصص ، ص 63 . صاحب مجمل التواريخ و القصص در روايت ديگرى 30 سال و 28 روز آورده است . همان صفحه . به طور كلى مىتوان گفت كه شاپور اول در سال 241 م . جانشين پدر شد ، ليك تاج گذارى رسمى او در سال 242 م . انجام پذيرفت . مشكور ، ايران در عهد باستان ، ص 390 . ","page_name":" 821 ","page_number":819},
  {"content":"\r\n\r\nاز پيمانم سر نپيچيد . هر سخنى كه گويم ، در آن پژوهش كنيد و اگر آن را خام يافتيد ، بر من نكوهش كنيد . بدانيد كه پادشاه ، پاسبان گيتى و نگاهبان گنج كهتران و مهتران است . اگر شاه ، دادگر و فرّخ پِى باشد ، بىگمان خِرد پاسبان و نيكخواه او خواهد بود و سرش از ابر سياه نيز مىگذرد . چنين شاهى پيوسته داد و دانش بجويد و روانش با دانش آرامش يابد . ديگر آن كه بكوشد تا خِرد را در كنار داد بدارد و با دانش خود يزدان را سپاسگزار باشد . خوشا مرد دانا و يزدان سپاس . مرد خردمند سزاوار شاهى است و در برابر خِرد ، زر را هيچ ارزشى نيست . هر كسى كه خشنود گشت و آز از دل او دور شد ، توانگر باشد . هر كه آرزويش بيشتر باشد ، درد و اندوه نيز بيشتر است .\r\nپس بكوش تا آز نورزى . به آسايش و نيكنامى بگراى و از مردم ناپاك انديش دورى كن . كسى به چيز ديگران دست مىيازد كه چندان بهره‌اى از دانش نداشته باشد .\r\nمهربانى من بر شما بسيار است و به ناگزير همان آيين اردشير شاه بلند را با شمايان بجاى خواهم آورد . از دهگانان ، از هر سى درم يك درم بخواهم تا به سپاهيان دهم .\r\nبدانيد كه مرا شهر و گنجهاى آباد و دليرى و مردانگى و بنياد است . از چيز كسان نيز بىنياز هستيم ، زيرا كه از براى چيز است كه دوست ، دشمن مىگردد . راه شمايان به پيش ما گشوده است و بر مردم دادخواه ، مهربان هستيم . كارآگاهانى را به هر سو خواهيم فرستاد تا از كار گيتى آگه شويم . همواره خواهان آنيم كه موبدان پاك كيش بر ما آفرين كنند .\r\nمهتران و كهتران كه چنين شنيدند ، همگى بر پاى خاستند و زبان را به خوبى بيآراستند و بر شاپور آفرين بخواندند و بر تاجش زبرجد بيافشاند . آيين اردشير شاه زنده شد و همهء مردمان ، از برنا و پير ، به دو شاد گشتند .\r\nرزم شاپور با روميان\r\nدر همان هنگام به هر سو آگهى رسيد كه تخت شاهنشاهى ايران بيكار شد .\r\n\r\n","description":"","footnote":"","page_name":" 822 ","page_number":820},
  {"content":"\r\n\r\nاردشير - آن شاه خردمند - بمرد و تخت و تاج را به شاپور سپرد . پس ، از هر سرزمين خروشى برخاست و همه از سرزمين قيدافه « 1 »  تا روم از ايران سرپيچيدند . چون از اين كار به شاپور شاه آگهى رسيد ، كوس و درفش و سپاهيان را بيآراست . سپس با سپاه سبكى ، بىبار و بند براند تا به پيش بالوينه « 2 »  رسيد . از قيدافه چنان سپاهى بيرون آمد كه از گَرد ايشان ، خورشيد نيز تيره‌گون گشت . از بالوينه نيز سپاهى به سردارى يك مهتر بيرون شد . نام آن پهلوان سرافراز و سوار و روشن روان كه كمند افكنى نامدار و بلند و در نزد قيصران ارجمند بود ، برانوش « 3 »  بود .\r\nچون از دو سو آواى كوس برخاست ، آن پهلوان نامجوى از دل سپاه بيرون شد .\r\nاز سپاه ايران نيز نامدار دليرى به نام گرشاسپ شير بيرون رفت . از هر دو سپاه فرياد و بانگ كوس برخاست و شاپور پهلوان در دل سپاه بجنبيد . از آن همه نالهء نفير و دراى هندى ، آسمان از جاى درآمد . بر پشت پيل تبيره ببستند و آواى اسپان تا دو كروه برفت . زمين جنب جنبان شد و ابرى از گَرد پديد آمد و سرنيزه‌ها همچون آتش بدرخشيدند . خردمندان نيز مىگفتند براستى گويى از ابر ستاره مىبارد . در همان هنگام ناگاه برانوش جنگى در دل سپاه با دلى پر خون گرفتار گشت . سه هزار تن از آن روميان در ردهء كارزار بالوينه كشته شدند و هزار و دويست تن نيز گرفتار آمدند . دل روميان پر از درد شد . قيصر كه چنين ديد ، مرد تيز هوشى را به نزد شاپور - پسر اردشير شاه - فرستاد و به دو گفت : اين همه از براى دينار خون مىريزى ، ليك چون در روز شمار ، پروردگار داور رهنمون از تو در اين باره بپرسد ، چه خواهى گفت و چه\r\n\r\n","description":"","footnote":" ( 1 ) - سرزمين قيدافه همان كاپادوكيه است كه از شمال به درياى سياه ، از جنوب به كوههاى توروس ، از شرق به رود فرات و از غرب به رود هاليس ( قزل ايرماق ) محدود مىباشد . شهيدى مازندرانى ، راهنماى نقشه جغرافيايى شاهنامه فردوسى ، ماده قيدافه .  ( 2 ) - بالوينه همان كيليكيه يا سيليسيه مىباشد كه تازيان به آن قالوقيه گويند . نام ديگر اين منطقه ، طرسوس مىباشد كه در نزديكى خليج اسكندرون ، در درياى مديترانه واقع است . شهيدى مازندرانى ، راهنماى نقشه جغرافيايى شاهنامه فردوسى ، ماده بالوينه .  ( 3 ) - اين نام به صورت بزانوش هم ضبط شده است . ","page_name":" 823 ","page_number":821},
  {"content":"\r\n\r\nپوزشى خواهى آورد ؟ اينك ما باژى به همانگونه كه بوده ، برايت مىفرستيم . پس ديگر نبايد بر اين دردى بيافزايى . در كنار فرستادن باژ ، از تو فرمان ببريم و بسيارى از خويشان خود را براى گروگان به نزدت بفرستيم . پس چون هر اندازه‌اى كه بخواهى ، باژ بفرستيم ، ديگر روا باشد كه از بالوينه بازگردى . شاپور كه چنين شنيد ، چندان در آنجا ماند تا قيصر ده انبان از پوست گاو باژ و ساو را به همراه هزار ريدك و كنيز رومى و ديباى گرانمايهء بيشمار بفرستاد « 1 »  .\r\n\r\n","description":"","footnote":" ( 1 ) - در همينجا بايد گفته شود كه رويدادهاى زمان شاپور اول با شاپور دوم در شاهنامه فردوسى در هم آميخته است . برخى رويدادهاى شاپور اول به شاپور دوم نسبت داده شده و در آن بخش آمده و بالعكس . ليك در اينجا اندكى در بارهء سياست خارجى شاپور اول سخن گفته مىشود : شاپور از آغاز كار توجه خود را به مسائل خارجى معطوف داشت . وى از يك سو بين روميان و كوشانيان گرفتار بود و از جانب ديگر همواره تحت تهديد چادر نشينانى بود كه بر گذرگاههاى قفقاز فشار وارد مىآوردند . شاهنشاهى كوشان از 2 لحاظ توجه شاپور را به خود جلب كرد : نخست آن كه كشور نامبرده بواسطهء تجارت بين المللى ، ثروتمند شده بود . ديگر اين كه مخالف قدرت شاپور بود . شاپور در سنگ نبشت‌هء مفصل خود در نقش رستم نقل مىكند كه سپاه فاتح او پيشاور ، پايتخت زمستانى شاهان كوشان را متصرف شد و درهء سند را اشغال كرد و از راه شمال از هندوكش گذشته ، ايالت بلخ را تسخير كرد . آنگاه از جيحون گذشت و به سمرقند و تاشكند درآمد و سلسلهء كوشان را منقرض ساخت . از اين پس سلسلهء ديگرى جايگزين آن شد كه دست نشاندهء شاهنشاه ايران گشت .\r\nاز سوى ديگر خبر مرگ اردشير باعث شورش ارمنستان و طغيان الحضر ( هَتْرَ ) شد . شاپور شورش ارمنستان را به زودى فرو نشاند و پس از حيله‌هايى توانست بر الحضر و پادشاه آن - ضيزن - غالب آيد . اين رويداد در شاهنامه فردوسى به شاپور دوم نسبت داده شده و در آن بخش به طور مشروح ذكر شده است ، از اين رو توضيحات بيشتر در همانجا خواهد آمد .\r\nشاپور پس از تسخير الحضر به روم اعلام جنگ كرد و نصيبين را پس از محاصره ، تسخير ساخت . سپس به طرف مغرب رفته ، انطاكيه را نيز در سوريه تصرف كرد . در اين هنگام در روم ، امپراطور جوانى به نام گُرديانوس سلطنت مىكرد . وى پس از فرو نشاندن اغتشاشات داخلى به مقابل شاپور شتافت و او را شكست سختى داد . لژيونهاى رومى ، سپاه شاپور را دنبال كرده ، پس از شكست ديگرى كه بر او در رأس العين ( رشعينا ) وارد آوردند . نصيبين را ديگر بار از او پس گرفتند . لشگر روم از دجله گذشته ، به تهديد تيسفون پرداخت ولى ناگهان گرديانوس كشته شد و جنگ ايران و روم بوسيلهء صلحنامه‌اى كه به سال 244 م . بين شاپور و فيليپ عرب - قيصر تازهء روم - امضاء شد ، به پايان رسيد . به موجب اين معاهده ، قيصر غرامت هنگفتى را تعهد كرد و بين النهرين و ارمنستان را به ايران واگذاشت .\r\nشاپور از آنجا كه سالهاى نخستين پادشاهى خود را به سركوبى خوارزميان و ماديهاى كوهستان و گيلها و ديلمها و گرگانيها و خراسانيها پرداخته بود ، پس از پيروزيهاى خارجى ذكر شده ، خود را شاهنشاه ايران و انيران ( غير ايران ) خواند .\r\nآنگاه پانزده سال پس از جنگ اول با روم ، بار ديگر جنگ با روم آغاز شد . شاپور بسيارى از شهرهاى سوريه و بخصوص انطاكيه را تسخير كرد . در اين هنگام والرين ( والريانوس ، الريانوس ) با سپاه روم به مقابلهء او شتافت . امپراطور روم پس از استرداد انطاكيه در نزديك الرها با لشگر شاپور مصادف شد . در اينجا شاپور نقشهء جنگ را طورى ريخت كه روميان محصور شده ، شكست يافتند . مورخان رومى نوشته‌اند كه مَكريانوس - كه معاون فرمانده كل بود - خيال سلطنت روم را در سر مىپخت ، خيانت كرده ، سپاه روم را عمداً در محاصره انداخت . بدين ترتيب ، والرين - امپراطور روم - با 000 70 لژيون رومى در سال 260 م . گرفتار شد . شاپور خود را شاهنشاه مشرق و مغرب دانست و لقب امپراطورى را به سيريادس - يكى از سرداران پناهندهء رومى - داد . آنگاه بفرمود تا اسيران رومى را در شهرهايى كه خود آنان طبق طرح اردوگاههاى رومى بنا كردند ، مستقر ساختند . ايشان به عنوان متخصص ، معمار ، مهندس و اهل فن در ايجاد كارهاى عام المنفعة بخصوص بناى پلها ، سدها و جاده‌ها خدمت كردند ، كه هنوز آثار آنان در خوزستان باقى است . گويند رفتار شاپور با والرين اهانت آميز بود و با وى مانند برده‌اى رفتار مىكرد و دستهاى او را در زنجير كرده ، هنگام سوار شدن ، پاى بر پشت او مىگذاشت . نيز مسيحيان گويند بعد از مردن والرين ، پوست بدنش را كنده و براى اين كه يادگارى از فتح مزبور باشد ، نگاه داشتند . شاپور به يادبود غلبه خود بر روم و اسارت امپراطور ، دستور داد تصوير والرين را كه در زير پاى او به زانو افتاده و سيريادس - امپراطور منصوب از طرف شاپور - را كه در پيش او ايستاده بر پنج نقش برجسته كه روى صخره‌ها و پرتگاههاى پارس حجارى شده ، منقوش سازند . اين همان موردى است كه حكيم فردوسى از آن در دورهء شاپور اول ياد كرده بود .\r\nشاپور در تعقيب فتح خود ، سوريه و كاپادوكيه را ويران كرد . در هنگام بازگشت مورد حمله اذينه - امير عرب و آرامى كشور تدمر ( پالمير ) - واقع شد . در آن هنگامى كه شاپور به طرف سوريه رهسپار بود ، اذينه كه از دولت روم دل خوشى نداشت ، براى اظهار دوستى با شاپور ، نامه‌اى به شاپور نوشته و هدايايى براى او فرستاد . ليك شاپور كه از لحن گستاخانهء اذينه خشمناك شده بود ، گفت : اين مرد كيست و امير كدام كشور است كه به آقايش چنين گستاخانه نامه مىنويسد ، بايد بيايد و در پيش من به خاك افتد . سپس امر كرد كه همه تحف و هدايا را با حاملين آنها به فرات ريختند . اذينه كه از اين حركت شاپور كين در دل داشت ، منتظر فرصت بود تا اين كه آنگاه كه شاپور با غنايم بسيار از سوريه باز مىگشت و سرمست از فتوحات خود بود ، در صحارى خشك مورد حملهء ناگهانى سواران اذينه واقع شد . اين هجوم ناگهانى سبب گرديد كه نه تنها مقدار مهمى از غنايم ، بلكه حرم شاه نيز به چنگ دشمن افتد . حتى اذينه در 263 م . به تحريك گالينيوس - جانشين والرين - به تيسفون حمله برده و تيسفون را در محاصره گرفت . ولى اين شكست در نظر ايرانيان چيزى از اهميت غلبهء شاپور بر والرين - امپراطور روم - نكاست . مشكور ، ايران در عهد باستان ، ص 394 - 390 نيز طبرى ، تاريخ طبرى ، ج 2 ، ص 590 - 589 بلعمى ، تاريخ بلعمى ، ج 2 ، ص 891 - 890 يعقوبى ، تاريخ يعقوبى ، ج 1 ، ص 195 . ","page_name":" 824 ","page_number":822},
  {"content":"\r\n\r\nآنگاه شاپور پس از هفت روز از روم بيآمد و به اهواز رفت و در آنجا شارستانى به نام شاپورگرد بساخت . براى ساختن آن شهر يك سال رنج ببرد و گنجهاى بسيارى\r\n\r\n","description":"","footnote":"","page_name":" 825 ","page_number":823},
  {"content":"\r\n\r\nبپرداخت . در پارس نيز بر سر راه خوزستان ، شارستان بلند و پاكيزه و سودمندى برآورد . كهن دژى نيز در شهر نيشاپور بساخت و آن را در روز ارد « 1 »  به پايان رسانيد « 2 »  .\r\nشاپور به هر سو كه مىرفت ، برانوش را نيز با خود مىبرد و پيوسته - به دو گوش سپرده بود . در شوشتر رودى بود كه ماهى در آن گذر نمىكرد . پس شاپور به برانوش گفت : اگر مىتوانى ، چون به آنجا برسيم ، پلى بساز كه بالاى آن هزار رش باشد و چون ما باز گرديم ، اين پل با دانايى راهنماى بر جاى بماند . نيز هر اندازه از گنج نياز دارى ، آن را به كار ببر . پس از دانش فرزانگان روم در اين سرزمين بهره بگير .\r\nآنگاه چون اين پل بسر آيد ، به سوى خانهء خود برو و تا زنده هستى ، در آنجا با شادمانى و زينهار و به دور از بدى و دست اهريمنى ، ميهمان خود باش . برانوش كه چنين شنيد ، به كار پرداخت و در سه سال آن پل را به پايان رساند . چون بدين گونه كار پل به انجام رسيد ، او نيز از شوشتر برفت و به سوى خانهء خويش\r\n\r\n","description":"","footnote":" ( 1 ) - اَرْد به روز بيست و پنجم از هر ماه شمسى گفته مىشود . برهان قاطع ، ماده ارد .  ( 2 ) بناى شهرهاى بسيارى به شاپور اول منسوب است كه از آن جمله مىتوان به موارد زير اشاره كرد : 1 - شهر نيشاپور خراسان را بساخت يا آن را به اتمام رسانيد . 2 - شادشاپور ( وَبْها ) در ميسان . 3 - شاپورخواست خوزستان . 4 - بلاش شاپور . 5 - پيروز شاپور در عراق كه همان انبار است . 6 - بشاپور ( بيشاپور ، بشاور ، شاپورخوره ) پارس . 7 - گندشاپور ( گنديشاپور ، جنديشاپور ، به از انديو شاپور ) خوزستان . 8 - آرست ( ؟ ) . 9 - حيره . 10 - شهر پوشنگ و پل آن . 11 - سد شوشتر . ر . ك . رساله شهرهاى ايران ، بند 51 48 43 25 15 13 در متون پهلوى ، ص 68 - 65 مجمل التواريخ و القصص ، ص 64 - 63 اصفهانى ، تاريخ پيامبران و شاهان ، ص 47 مستوفى ، تاريخ گزيده ، ص 105 ثعالبى ، تاريخ غررالسير ، ص 286 ابن بلخى ، فارسنامه ، ص 142 - 141 63 مستوفى ، نزهت القلوب ، ص 125 . در بارهء جديت و سختكوشى شاپور روايت كرده‌اند كه : « وقتى شاپور به محل جندى شاپور رفت كه بنيان نهد ، پيرى بيل نام را آنجا يافت و از او پرسيد : آيا روا باشد كه اينجا شهرى بنيان شود ؟ بيل به دو گفت : اگر در اين سن كه دارم نوشتن توانم آموخت ، روا باشد كه در اينجا شهرى بنيان شود . شاپور گفت : هر دو كار كه پندارى نشود ، بشود . و شهر را رسم كرد . و بيل را به آموزگارى سپرد و مقرر كرد كه به يك سال وى را نوشتن و حساب كردن آموزد . و معلم با وى بماند و سر و ريش او را بتراشيد كه خاطرش بدان مشغول نباشد و در تعليم وى بكوشيد . و پس از مدتى او را پيش شاپور آورد كه تعليم يافته بود و ماهر بود . و شاپور شمار و ثبت مخارج شهر را به وى سپرد و آن ناحيه را ولايت كرد و به از انديو شاپور ناميد كه معنى آن به از انطاكيه باشد . و شهر شاپور نيز نام يافت و همانست كه جنديشاپور خوانند و مردم اهواز ، آنجا را به نام سرپرست بنا ، بيل گويند . » طبرى ، تاريخ طبرى ، ج 2 ، ص 593 - 592 بلعمى ، تاريخ بلعمى ، ج 2 ، ص 896 . ","page_name":" 826 ","page_number":824},
  {"content":"\r\n\r\nروى نهاد « 1 »  .\r\nاندرز كردن شاپور ، پسر خود را اورمزد\r\nشاپور همچنان با دادگرى و خردمندى و بلند اخترى بر تخت شاهى بود . چون سى سال و دو ماه بگذشت ، ديگر فرّ و شكوه شاه پراكنده شد . پس بفرمود تا اورمزد به پيش او رفت . آنگاه به دو گفت : ديگر روى فرزد ، زرد گشت . ليك تو شاهى بيدار باش و همواره داد كن . به هوش باش كه هرگز به شاهى اميدوار مگردى و روز و شب نامهء جمشيد را بخوان . در گيتى هيچ بجز داد و نيكى مكن و هميشه پناه كهتران و فرّ مهتران باش . به دينار خود كم بناز و بخشنده و دادگر و فرخنده باش . چون بخواهى كه بخت يار تو باشد ، هرگز بر كسى كه كم آزار است ، بانگ بلند مزن ، سراسر اين پندهاى مرا از من ياد بگير ، همچنان كه من از اردشير به ياد سپردم . شاپور ، اين بگفت و رنگ رخسارش زرد گشت و درگذشت « 2 »  و دل اورمزد برنا پر از درد شد .\r\n\r\n","description":"","footnote":" ( 1 ) - طبرى ، تاريخ طبرى ، ج 2 ، ص 590 يعقوبى ، تاريخ يعقوبى ، ج 1 ، ص 195 .  ( 2 ) - صاحب مجمل التواريخ و القصص مكان درگذشت شاپور اول را شهر استخر پارس دانسته است . ص 64 . ذكر چند نكته در بارهء شاپور اول لازم مىباشد : الف - شاپور اول نيز در پى اقدامات پدرش فرمان داد تا قطعات راجع به طب و نجوم و جغرافيا و فلسفه را كه نزد هندوان و يونانيان پراكنده بود ، بدست آورده ، جزو اوستا سازند و نسخه‌اى از آن را در گنج شپيگان گذاشتند . پورداود ، يشتها ، ج 2 ، ص 248 . ب - به اجماع مورخين ، مانى در زمان شاپور اول دين خود را بيآورد . از جمله ر . ك . مسعودى ، مروج الذهب ج 1 ، ص 244 - 243 يعقوبى ، تاريخ يعقوبى ، ج 1 ص 197 - 195 ابن بلخى ، فارسنامه ، ص 62 20 مقدسى ، آفرينش و تاريخ ، ج 3 ، ص 511 . ليك حكيم فردوسى اشتباهاً اين رويداد را نيز همچون چند رويداد ديگر در دورهء شاپور دوم ذكر كرده است كه شرح آن بعداً خواهد آمد . ج - لقب شاپور اول « نَبَرده » به معناى جنگى بوده است . خوارزمى ، مفاتيح العلوم ، ص 101 . د - مقدسى رخداد سيل عرم بر ناحيهء سبا را در زمان شاپور اول دانسته است . آفرينش و تاريخ ، ج 3 ، ص 511 . ه - صاحب مجمل التواريخ و القصص آورده است كه داستان ويس و رامين مربوط به زمان شاپور اول بوده و موبد - برادر رامين - از سوى شاپور اول حاكم نواحى خراسان و ماهان بوده است . ص 94 . و در كتاب صور ملوك بنى ساسان تصوير شاپور اول بدين گونه نشان داده شده بود : پيراهن لاجوردى رنگ بر تن ، شلوار وشى كردهء سرخ ، تاج سرخ در ميانهء سبز با نيزه‌اى افراشته در دست . اصفهانى ، تاريخ پيامبران و شاهان ، ص 47 . ز - از شاپور سخنانى بر جاى مانده است . ر . ك . ثعالبى ، تاريخ غررالسير ، ص 287 - 286 مسعودى ، مروج الذهب ، ج 1 ، ص 244 . نيز كتيبه‌هايى از او بر جاى است كه حاوى نكات مهمى در بارهء دورهء شاهى وى مىباشد كه مهمترين آنها كتيبهء كعبهء زردشت است كه شاپور در آن ماجراى پيروزيهاى خود را شرح داده و از روى آن مىتوان به ماهيت سياست خارجى شاپور اول پى برد و از لشكركشيهاى متعدد وى به استانهاى رومى آگاهى يافت . ر . ك . سامى ، تمدن ساسانى ، ج 1 . ح - ثعالبى در وصف شاپور اول مىنويسد : « شاپور در زيبايى ، خردورزى ، هشيارى و با هم داشتن مهربانى و جهاندارى و دلبستگى فراوان به كامروايى همگان مانند پدر بود و در بخشش و سخنورى بر پدر پيشى گرفت . . . شاپور به سامان دادن كارها و استوار ساختن مرزها و گرداندن كارهاى كشور پرداخت و به آباد سازى شهرها و نبرد با دشمنان روى آورد . و با كاشتن نهال دوستى در دل مردم ، شيرينىِ داد و نيكى به كام آنها ريخت و ايشان را به فرمانبردارى و هم رايى با خود فرا خواند . » تاريخ غررالسير ، ص 382 . ","page_name":" 827 ","page_number":825},
  {"content":"\r\n\r\nچه سازى همى زين سراى سپنج * چه نازى به نام و چه يازى به گنج\r\nترا تنگ تابوت بهرست و بس * خورد رنج تو ناسزاوار كس\r\nنگيرد ز تو ياد ، فرزند تو * نه نزديك خويشان و پيوند تو\r\nز ميراث دشنام يا بى تو بهر * همه زهر شد پاسخ پاىزهر\r\nبه يزدان گراى و سخن زو فزاى * كه اويست نيكىده و رهنماى\r\nدرود از تو بر گور پيغمبرش * كه صلوات تاجست بر منبرش\r\n\r\n","description":"","footnote":"","page_name":" 828 ","page_number":826},
  {"content":"\r\n\r\nاورمزد پسر شاپور\r\nپادشاهى اورمزد پسر شاپور يك سال و دو ماه بود « 1 » \r\nاكنون سر تخت و تاج اورمزد « 2 »  شاه را بسان ستارهء اورمزد « 3 »  بيآرايم . شاهىِ او هيچ كمبودى نداشت ، ليك بدىِ شاهى او آن بود كه روزگارش كوتاه بود . چون اورمزد شاه بزرگ بر تخت بنشست ، ديگر ميش در كنار گرگ به آبشخور آمد . در آغاز شاهى گفت : اى خردمندان نامور و كارآزموده ، اينك كه يزدان نيكىدهش اين نيكى و تاج خسروانى را به ما داد ، ما نيز بكوشيم تا نيكى و داد بيآوريم . خوشا كسى كه پند پدر را به ياد دارد . نيكى را با شما يار سازم و نخواهم كه هيچ رازى را از من پوشيده داريد . بدانيد كسى كه سركش گردد ، در نزد مهتران سخت ناخوش باشد .\r\n\r\n","description":"","footnote":" ( 1 ) - برخى اين مدت را يك سال ذكر كرده‌اند . ر . ك . يعقوبى ، تاريخ يعقوبى ، ج 1 ، ص 197 مسكويه ، تجارب الامم ، ج 1 ، ص 132 مسعودى ، مروج الذهب ، ج 1 ، ص 244 . بلعمى يك سال و 10 روز دانسته است . تاريخ بلعمى ، ج 2 ، ص 901 . مسعودى در روايت ديگرى 22 ماه آورده است . همان ، همان صفحه . ثعالبى اين مدت را كمتر از 2 سال آورده است . تاريخ غررالسير ، ص 288 . ابن بلخى 2 سال ذكر كرده است . فارسنامه ، ص 63 . دينورى در يك خبر كاملاً واحد و اشتباه ، اين مدت را 30 سال دانسته است . الأخبار الطوال ، ص 74 . به طور كلى بايد گفت مدت حكومت هرمز اول حدود يك سال بوده و در 273 م . بر تخت نشسته است .  ( 2 ) - همان هرمزد است . نام او به صورت هرمزد اردشير نيز آمده است .  ( 3 ) ستارهء اورمزد به پارسى به معناى ستارهء مشترى است . ","page_name":" 829 ","page_number":827},
  {"content":"\r\n\r\nستيزه‌جو و آزمند همواره نيازمند بماند . رشك نيز شمشير نادان باشد . كسى كه هر كارى را ننگ مىداند ، زندگانى و روزىِ او تنگ خواهد بود . دل مرد فرومايه ، آزمند است . پس تا توانى به گِرد فرومايگان مگرد . تا زنده هستى هرگز به پيش كسانى كه در نزد آنها دانشى نيابى ، مرو . دل خود را با فرهنگ و هوش زنده بدار و تا بتوانى در گيتى به بدى مكوش . خِرد همچون آب و دانش به مانند زمين است . پس بدان كه اين دو از يكديگر جدا نباشند . دل شاهى كه از مِهر دور گردد ، اگر تيره شود ، شگفت نخواهد بود . همهء زيردستان من شادمان و يزدان پرست باد . به خشنودى كردگار گيهان ، در آشكار و نهان ، خِرد يار شمايان باد . چون خردمندان و پارسايان بخواهند در جايى از پادشاه سخن گويند ، بايد كه همواره سخنانى سنجيده گويند زيرا كه گفتار نيكو هرگز كهن نگردد . نبايد كه هيچ بجز نيكويى بگويى زيرا اگر سخنى بد گويى ، كسى آن را نخواهد شنيد . دل پادشاه راز تو را خواهد ديد و گوشش آوازت را خواهد شنيد ، همچنان كه گفته‌اند كه ديوار به گفتار گوش دارد . همهء آن انجمن با شنيدن اين سخنان بر آن شاه بينا دل پاك كيش آفرين بخواندند . آنگاه آن انجمن بزرگ به شادى از پيش آن سرو سايه‌فكن پراكنده گشتند .\r\nآن شاه دانش‌پذير همواره آيين شاپور - پسر اردشير شاه - را نگاه داشت و همه به دو شاد گشتند . براستى كه شاه بخشنده و دادگر چه نيكوست . و بدين گونه با شرم و داد به شاهى پرداخت ، تا اين كه روزگارى بر اين بگذشت و گيسوان مشكينش به سپيدى كافور شد و رخسار همچون گل ارغوانش در پاليز خشك گشت « 1 »  .\r\n\r\n","description":"","footnote":" ( 1 ) - از اين پس در بسيارى موارد كه دوران حكومت يك شاه بسيار كوتاه بوده ، حكيم فردوسى سخن از پير شدن و درگذشت طبيعى آن شاه به ميان مىآورد ، ليك اين امر صحيح به نظر نمىرسد و چنين مىنمايد كه اين دوره‌هاى كوتاه سلطنت با دخالتهاى درباريان بوده و شاهى را از كسى گرفته ، به ديگرى كه بيشتر مورد دلخواهشان بوده ، مىدادند و در خداىنامه‌ها چنين ثبت مىكردند كه شاه قبلى پير شده و در گذشته است . در مورد حاضر نيز با توجه به آنچه كه پيش از اين ديده شد ، ازدواج شاپور اول با دختر مهرك نوشزاد در دههء آخر حكومت اردشير بوده است . از اين رو هرمزد در زمان به قدرت رسيدن ، كمتر از 40 سال سن داشته است . پس نمىتوانسته پس از يك سال حكومت ، پير شده و در گذشته باشد . ","page_name":" 830 ","page_number":828},
  {"content":"\r\n\r\nاندرز كردن اورمزد و مردن\r\nچون اورمزد بدانست كه از مرگ نتوان گريخت ، فراوان خون بگريست . پس در ايوان خود بوب « 1 »  بگسترد و بفرمود تا بهرام به پيش او آيد . به دو گفت : اى پسر پاك زاده كه به مردانگى و دانش سر برآورده‌اى ، اكنون ديگر به من ناتوانى روى نهاده و رنگ رخسارم به رنگ موهايم درآمده است . بالاى همچون سرو سهى من خم آورد و رخسار همچون گل سرخم به زردى به درآمد . پس چون هنگام شاهى تو فرا رسد ، شاهى خردمند و بىآزار باش . به هوش باش تا از دادخواه سر نپيچى و گناه ستمكاران را نبخشايى . چون بخواهى كه تاج از تو فروغ گيرد ، هرگز زبان خود را به گِرد دروغ مگردان . خِرد را همچون روان خود و شرم را بسان دستورت بدان و به خوبى و آواى نرم سخن بگوى . خداوند پيروز ، يارت باد و دل زيردستان ، شكار تو بادا . كينه را رها ساز و از آرزو به دور باش . مبادا كه آرزو بر تو فرمانروا گردد . نبايد كه مردم سخن چين و بىدانش و چاره‌گر به نزد تو راه يابند . از نادان هيچ بجز بدترى نيابى . پس به هوش باش كه به سوى بىدانشان ننگرى . بدان كه كسى كه بىشرم و بسيارگوى باشد ، در نزد هيچكس آبرويى ندارد . خِرد را بر خود مهتر بساز و خشم را بندهء خود كن و هرگز با پرهيزگاران تندى مكن . آگاه باش كه آز به گِرد تو نگردد زيرا كه آز ، خشم و بيم و نياز مىآورد . همواره بردبارى و راستى كن و دل خود را از كژّى و كاستى دور ساز . بپرهيز تا بدنام نگردى زيرا كسى كه بدنام باشد ، گيتى را به كام خود نبيند . هرگز از راه خِرد سر مپيچان . بدان كه شتاب بر دلت پشيمانى خواهد آورد ليك درنگ كردن ، راستى را پديد مىآورد . از راه هنر روى مگردان . آگاه باش كه بردباران ، خشمگين نگردند و چشم خود را از نابودنيها بپوشند . ليك اگر بردبارى\r\n\r\n","description":"","footnote":" ( 1 ) - بوب به پارسى به معناى فرش است . ","page_name":" 831 ","page_number":829},
  {"content":"\r\n\r\nنيز از اندازهء خود بگذرد ، دلاوران گمان به سستى تو خواهند برد . پس بر شاه بايسته است كه خِرد خود را در ميان اين دو راه ميانجى سازد و نه تيزى و نه سستى به كار آورد . خِرد ، جان تو را رهنمون باد . به هوش باش تا آهوجويان به نزد تو راه نيابند .\r\nاگر چه دشمن ، تو را شهريار بخواند ، باز هم دوستى با او را خواستار مشو . زيرا دوستى دشمن همچون درخت سبزى است كه بار آن كَبَست مىباشد و اگر پاى آن را بگيرى ، سرش را بيابى . در فراز و نشيبها هرگز فريب به كار مبر و در دلت نيز انديشهء بد مياور زيرا كه روزگار بدانديش بد خواهد بود . شاهى كه پيمان شكن گردد ، نامداران بر او بخندند . پس خردمند باش زيرا كه خِرد آرايش كار تو و نگهدار گفتار و كردار تو و نيز آرايش گنج و تاج و سپاه و نمايندهء گردش خورشيد و ماه است .\r\nآگاه باش كه هرگز به گنج و ناز ننازى ، زيرا كه اين سراى سپنجى بر تو نيز بسر خواهد آمد . تنها با خردمندان سگالش كن و از آيين شاهان پيشين مگرد . دشمن را با سپاه خود بترسان و به ژرفى در همه سو بنگر . بدان آن ستاينده‌اى كه به ناسزا و از براى رسيدن به آرزوى دل خود كسى را بستايد ، از آن سخن شكست تو را مىجويد . پس مگذار تا در پيش تو دير بماند . كسى كه به ستايش يزدان نپردازد ، تو او را در گيتى از مردمان مدان چرا كه يزدان از مردان ستايش مىخواهد و دل نكوهنده را مىكاهد .\r\nهر كسى كه از گناه گناهكارى چشم پوشيد و به آسانى خشم خود را فرو خورد ، هر روز بر فزونى او افزوده گردد . ليك اگر شتاب بيآورد ، دلش پر از خون خواهد شد .\r\nهر كسى كه از آب دريا نبرد بجويد ، خردمند نباشد . دل خود را همچون كمان و زبانت را بسان تير ساز و اين داستانم را آسان مپندار . آنگاه بر خود گشاى و دستت را راست بدار و تير زبانت را از كمان خِرد بر هر نشانه‌اى كه مىخواهى بران . بدان هر كسى كه مغز در سرش باشد ، همهء انديشه و گفتار او نغز است . هر گاه كه بخواهى با سگالشگرى به سگالش بنشينى ، سخنان خود را در نبودن ديگران بگوى . اگر انديشهء آزمايش ديگران را داشته باشى ، همواره روزگارت در افزايش باشد و جانت از دشمن بيدارتر مىگردد . كسى كه آرزوى دل بر خِردش فرمانروا گشت ، بدان كه\r\n\r\n","description":"","footnote":"","page_name":" 832 ","page_number":830},
  {"content":"\r\n\r\nانديشه‌اش نوايى نگيرد . اگر دوستت تو را گشاده روى ببيند ، رنگ و بوى شاهى تو افزوده گردد « 1 »  .\r\nليك با دشمنانت اخمناك باش و چهرهء خود را به دشمنان ، بىرنگ دار . هر آنچه مىخواهى به تهيدستان ببخش زيرا كه گنج تو سزاوار تهيدستان است . تا مىتوانى جان و دل خود را از رشك دور ساز چرا كه رشك براى تو سرشك گرم و خونين خواهد آورد و هر گاه كه پادشاهى رشك بيآورد ، مردم پارسا بر او نكوهش كنند .\r\nو بدين گونه چون دبير فرّخ اين اندرزهاى شاه را بنوشت ، دستورش آنها را بيآورد و در پيش او نهاد . آنگاه اورمزدشاه آه سردى كشيد و رخسار لآلگونش همچون برگ زرد گشت « 2 »  و درگذشت « 3 »  چون رخسار رنگين شاه به رنگ زر درآمد ، گيتى در\r\n\r\n","description":"","footnote":" ( 1 ) - در نسخهء ژول مُل ، ص 1558 ، بيت 80 آمده :\r\nاگر دوست باشد ترا تازه روى * بيفزايدش نازش و رنگ و بوى\r\nليك در نسخهء مسكو ، ج 7 ، ص 205 بيت مزبور به صورت زير آمده كه صحيح مىباشد :\r\nاگر دوست يابد ترا تازه روى * بيفزايد اين نام را رنگ و بوى\r\n ( 2 ) - در نسخهء ژول مُل ، ص 1558 ، بيت 86 آمده :\r\nجهاندار بر زد يكى باد سرد * شد آن لعل رخسار چون برگ سرد\r\nليك در نسخهء بروخيم ، ج 7 ، ص 2014 در مصراع دوم بجاى « سرد » ، « زرد » آمده كه صحيح مىباشد .  ( 3 ) - ذكر چند نكته در مورد هرمزد اول ، با اهميت است : الف - هرمز در زمان سلطنت پدرش - شاپور - از سوى او به فرمانروايى خراسان رسيد . پس به آنجا رفت و با هياطله جنگيد و بر آنان چيره شد و ايشان را به پرداخت باژ وادار ساخت و در سراسر مرز آنان سنگى سترگ نهاد كه از آن نگذرند . ثعالبى ، تاريخ غررالسير ، ص 288 286 گرديزى ، زين الأخبار ، ص 68 . طبرى روايت مىكند كه چون هرمز در اقدامات خود در خراسان ، استقلال نشان داد ، فتنه‌گران براى شاپور اين توهّم را ايجاد كردند كه هرمز خيال پادشاهى دارد و اگر او را به نزد خود بخواند ، نخواهد آمد . ليك چون اين خبرها به هرمز رسيد ، هرمز به خلوت رفت و دست خود را بريد و آن را در پوششى نهاده ، به سوى شاپور فرستاد و براى او نوشت كه دست خود را از آن سبب بريد كه تهمت را از خود بردارد . زيرا آيين آن زمان چنان بود كه شخص ناقص نمىتوانست پادشاهى كند . گويند چون نامه و دست بريده به پيش شاپور رسيد ، دلش سخت بسوخت و به هرمز نوشت كه اگر همهء اعضاى تنش را نيز ببُرد ، هيچكس را بجز او به شاهى بر نخواهد گزيد . طبرى ، تاريخ طبرى ، ج 2 ، ص 595 - 594 بلعمى ، تاريخ بلعمى ، ج 2 ، ص 900 - 897 . ليك ثعالبى از اين جريان هيچ ذكرى نكرده و آورده كه چون شاپور ، هرمز را به نزد خود خواند ، بدانجا رفت و شاپور از آمدن او شادمان شد . همان ، ص 286 . ب - در كارنامه اردشير بابكان آمده است كه چون هرمز به شاهى رسيد ، توانست به ايران وحدت ببخشد و از روم و هند باژ و ساو بگرفت و قيصر روم و فرمانرواى كابل و شاه هند و خاقان ترك و ديگر شاهان براى درود به درگاه او آمدند . بخش سيزدهم ، بند 21 - 19 ، ص 215 - 214 . ج - گويند هرمز در زمان پادشاهى خود ، مانى را كه از ايران رفته بود ، خواسته و در كاخ خود در دستگرد پناه داد و نوازش كرد . مشكور ، ايران در عهد باستان ، ص 395 . ليك دينورى در يك خبر اشتباه ، هرمز را كسى مىداند كه مانى و پيروانش را بكشت . الأخبار الطوال ، ص 74 - 73 . نيز ابن بلخى ، فارسنامه ، ص 20 . د - براى هرمز القابى همچون دلير ، مردانه ، سركش و پهلوان ذكر كرده‌اند و گويند اين القاب از آن رو به هرمز داده شد كه بسيار دلاور و جنگ آزماى بود و سم اسبانش را به خون دشمنان رنگين مىكرد و سر دشمنان را بسان سرپوش بر نوك نيزه مىزد . ر . ك . ثعالبى ، تاريخ غررالسير ، ص 288 جوزجانى ، طبقات ناصرى ، ج 1 ، ص 155 خوارزمى ، مفاتيح العلوم ، ص 101 مسعودى ، مروج الذهب ، ج 1 ، ص 244 مجمل التواريخ و القصص ، ص 418 مقدسى ، آفرينش و تاريخ ، ج 3 ، ص 512 . ه - بناى شهرهاى رامهرمزد در خوزستان و نيز دستگرد ( دسكره ) ميان بغداد و خوزستان به هرمز منسوب است . ر . ك . رساله شهرهاى ايران ، بند 46 در متون پهلوى ، ص 68 مستوفى ، تاريخ گزيده ، ص 106 ثعالبى ، تاريخ غررالسير ، ص 288 اصفهانى ، تاريخ پيامبران و شاهان ، ص 47 مسعودى ، مروج الذهب ، ج 1 ، ص 244 ابن بلخى ، فارسنامه ، ص 64 يعقوبى ، تاريخ يعقوبى ، ج 1 ، ص 197 . و - تصوير هرمز در كتاب صور ملوك بنى ساسان بدين گونه بوده : پيراهن وشى كردهء سرخ ، شلوار سبز ، تاج سبز در طلا نهاده ، با نيزه‌اى به دست راست و سپرى در دست چپ و سوار بر شير . اصفهانى ، تاريخ پيامبران و شاهان ، ص 47 . ز - ثعالبى در وصف او مىنويسد : « در دادگرى از اردشير و شاپور پيروى كرد . » تاريخ غررالسير ، ص 288 . حمزه اصفهانى در بارهء هرمز مىنويسد : « در صورت و قامت به نياى خود - اردشير - مىمانست و در نيرومندى و جرأت و پر دلى به غايت بود اما تدبير و كاردانى نداشت . » همان ، همان صفحه . ح - برخى از سخنان هرمز بر جاى مانده است . ر . ك . مسعودى ، مروج الذهب ، ج 1 ، ص 245 . ","page_name":" 833 ","page_number":831},
  {"content":"\r\n\r\nپيش چشمان بهرام شاه تيره شد و چهل روز سوگوار و نژند و پر از گَرد بود . و در اين هنگام تخت بلند شاهى نيز بيكار بود .\r\nچنين بود تا بود گردان سپهر * گهى پر ز درد و گهى پر ز مهر\r\nتو گر باهشى ، مشمر او را بدوست * كه چون دست يابد ، بدرّدت پوست\r\nشب نخست از دى ماه بيآمد ، پس ديگر از گفتن بيآساى و جام مِى بردار .\r\n\r\n","description":"","footnote":"","page_name":" 834 ","page_number":832},
  {"content":"\r\n\r\nبهرام پسر اورمزد\r\nپادشاهى بهرام پسر اورمزد سه سال و سه ماه و سه روز بود « 1 » \r\nاكنون كار ديهيم شاهى بهرام را بساز زيرا كه در پادشاهى دراز نماند . چون بهرام با دل و مغزى جوشان از درد پدر بر تخت زر بنشست ، سه سال و سه ماه و سه روز تخت گيتىفروز شاهى به دو شاد بود . همهء ايرانيان نامدار كمر بسته و گريان به پيش او رفتند و آفرين خداوند را بر او بخواندند و گفتند : جاودان بر جاى بمانى زيرا كه تاج كيانى بر تارك تو سزاوار است و پدر بر پدر تو شاه بوده‌اند . رخسار بدسگالانت زرد باد و جان تو از براى آن درگذشته ، بىدرد بادا .\r\nبهرام كه چنين شنيد ، به ايشان گفت : اى مهتران و سواران جنگى و دلاوران ، هرگز در گيتى به سوى بد دست نيازيد . ببينيد كه اين چرخ ناپايدار ، نه پروردهء خود را مىشناسد و نه پروردگارش را . راه آرزو را بر خود ببنديد و آرزوى دل را بر خود فرمانروا نسازيد . آرزوى دل ، مرد را خوار و بىبر سازد و همچون مرغى بىپَر در\r\n\r\n","description":"","footnote":" ( 1 ) - طبرى ، تاريخ طبرى ، ج 2 ، ص 596 ثعالبى ، تاريخ غررالسير ، ص 291 بلعمى ، تاريخ بلعمى ، ج 2 ، ص 902 مجمل التواريخ و القصص ، ص 65 ابن بلخى ، فارسنامه ، ص 65 20 . مستوفى در يك خبر واحد ، اين مدت را 13 سال و 3 ماه دانسته است . تاريخ گزيده ، ص 106 دينورى نيز در خبرى اشتباه ، اين مدت را 17 سال ذكر كرده است . الأخبار الطوال ، ص 74 . ليك بهرام اول در تاريخ 274 م . به قدرت رسيد و تا 276 م . بر قدرت بود . ","page_name":" 835 ","page_number":833},
  {"content":"\r\n\r\nگيتى كند . كسى كه از بدكنش بپرهيزد و تن خود را به بديها آلوده نسازد ، در گيتى شاد و خرّم خواهد بود و به هنگام درگذشتن از اين گيتى نيز از دشمن بىاندوه باشد .\r\nشاه بايد پشتيبان گنج و نوازندهء مردم پارسا باشد . تن شاه پشتيبان كيش است زيرا كه كيش بر سر او همچون كلاه مىباشد . بدان كه هيچ پناهى بهتر از كيش نيست و بىكيش سزاوار نباشد دَم زدن . خوشا كسى كه به هنگام خشم هوشيارترين است و بر روى زمين نيز بىآزارترين و به گاه تنگ دستى دلش راد و شاد مىباشد . براستى كه گيتى بىتن دانايان مباد . هر كه بر دشمنى توانا باشد ، ليك او را به زير پاى نيآورد ، داناست . او كسى است كه گيتى را با دانايى مىگذراند و همواره به سوى دانش مىرود . آگاه باش كه ستيزه‌گرى بر نامجويان خوب نباشد . پس بپرهيز و به گِرد ستيزه مگرد . بدان كسى كه بيكار باشد ، گويى در خواب است و چون بيدار گردد ، پشيمان شود . هرگز با گفتار نيكو و كردار زشت ، ستايش نيابى و بهشت خرّم را نبينى . پيوسته راست گوييد و نيكى كنيد و دل مردمان نيك پِى را مشكنيد . بدانيد كه مرا گنج و دينار بسيار و بزرگى و شاهى و نيرو هست ، پس هرچه داريد بخوريد و هرچه نداريد از گنج ما برداريد . سر هميان ما گشاده است و نبايد كه هيچكس نيازمند بماند .\r\nتخت سپردن بهرام پسر اورمزد پسر خود را - بهرام پسر بهرام - و مردن\r\nبر بهرام نيز روزگار درازى نگذشت كه روزگارش بسر آمد . او را پسرى دلآرام به نام بهرام پسر بهرام بود . پس او را بيآورد و در پيش تخت خود بنشاند و به دو گفت :\r\nاى شاخ سبز درخت ، اگر چه من فراوان از تاج شاد نبودم ليك سراسر روزگار تو فرخنده باد . تاج و تخت با من هيچ راستكارى نكرد . ولى تو فرخنده و پيروز بخت باشى . سراينده و فزاينده باش و شب و روز را با آرامش و خنده بگذران . چنان\r\n\r\n","description":"","footnote":"","page_name":" 836 ","page_number":834},
  {"content":"\r\n\r\nزندگانى بكن كه چون پروردگار در روز شمار از تو بپرسد ، سر از شرم نپيچى . بدان كه گيتى را براى آن ساخته‌اند كه در آن به خوردن بپردازى و از براى بيشى و فزون خواهى نپرداخته‌اند . پس بخريد و بدهيد و روان بپروريد و با خردمندى ، بدى را از ميان ببريد . با داد و دهش گيتى را آباد و دل زيردستان خود را شاد بدار . زيرا گيتى بر هيچكس ، چه بر شهرياران و چه موبدان ، جاويد نخواهد ماند . چون بدين سان بهرام درگذشت و گيتى را به پسرش - بهرام - سپرد ، پسرش او را در دخمه نهاد « 1 »  .\r\n\r\n","description":"","footnote":" ( 1 ) - ذكر چند نكته در بارهء بهرام اول داراى اهميت است : الف - وى در زمان حيات پدرش و پيش از آن كه جانشين شود ، فرمانرواى گيلان و سرزمينهاى كرانهء درياى خزر بود و عنوان گيلانشاه داشت . پيگولوسكايا ، شهرهاى ايران ، ص 227 . ب - در روزگار حكومت بهرام اول ، ملكه زنوبيا ( زينب ) كه پادشاه تدمر بود ، در مقابل روم از ايران كمك خواست . ليك دولت ايران بجاى حمايت جدى از وى ، لشگريان مختصرى به يارى او فرستاد كه سودمند واقع نشد و قشون تدمر شكست خورد . از سوى ديگر اورلين - امپراطور روم - از دخالت پادشاه ايران در كار تدمر خشمگين شد و به فكر جنگ با ايران افتاد . بهرام براى اين كه دل امپراطور را بدست آورد ، هدايايى براى او فرستاد . با وجود اين در سال 275 م . اورلين با سپاهى به قصد ايران حركت كرد . او مردم آلان را كه در قفقاز جاى داشتند ، واداشت كه از سمت شمال به ايران حمله كنند و خود به طرف بيزانس رهسپار شد . در آنجا او حكم قتل عده‌اى از مأموران و سران عاليرتبه را صادر كرد . ولى حكم مزبور پيش از آن كه اجرا شود ، توسط يكى از دبيران به گوش محكومين رسيد و آنان براى نجات خود ، اورلين را كشتند . مشكور ، ايران در عهد باستان ، ص 397 - 396 . ج - مسعودى از جنگهاى او با ملوك شرق ياد كرده است . مروج الذهب ، ج 1 ، ص 245 . د - گويند بهرام اول مانى را با حيله به نزد خود راه داد تا همه يارانش را بشناخت . آنگاه او را بكشت و پوست از تنش جدا كرد و درون پوستش را پر از كاه ساخته ، از يكى از دروازه‌هاى جنديشاپور بيآويخت . آن دروازه از آن پس به دروازهء مانى شهرت يافت . نيز وى 000 12 تن از پيروان مانى را بكشت و بر كسانى كه از آنان بوى بىدينى مىآمد ، سخت گرفت . طبرى ، تاريخ طبرى ، ج 2 ، ص 596 بلعمى ، تاريخ بلعمى ، ج 2 ، ص 902 ثعالبى ، تاريخ غررالسير ، ص 291 - 289 مسعودى ، مروج الذهب ، ج 1 ، ص 245 اصفهانى ، تاريخ پيامبران و شاهان ، ص 48 ابن بلخى ، فارسنامه ، ص 20 . ه - در بارهء خصوصيات اخلاقى بهرام اول روايت كرده‌اند كه : « او مردى درشت خوى و سخت بود و مردم را اهميتى نمىداد و ايشان را خوار مىداشت . سرانجام مردم به موبدان متوسل شدند . وى گفت : بامداد فردا هيچكس از شما از خانه و سراى خويش بيرون نيايد و هيچكس نزد وى نرود ، اگر چه او را بر در ايستاده ببيند . غلامان و اطرافيان را نيز فرمان داد كه هيچكس بر سر او نرود و اگر كسى را خواند ، هيچكس پاسخ او را ندهد و اگر فرمانى داد ، اطاعت نشود . ايشان نيز چنين كردند . بهرام با همان خوى روزهاى پيشين ، شب را به روز آورد و بر تخت بنشست . هيچ‌كس از غلامان و مرزبانان خويش را نديد و به مجلس وزيران و نويسندگان نگريست . در آنجا نيز هيچكس را نديد . پرده دار را خواند . سخنى نشنيد . غلامان را آواز داد . ايشان نيز پاسخ ندادند . هراسناك و بيم زده شد و ندانست كه سبب اين كار چيست . در اين انديشه بود و از كار خود در شگفت كه ناگاه موبدان موبد از در درآمد . وى از ديدار او خشنود شد و از اين حال جويا شد . موبدان موبد گفت : مىدانى كه تو پادشاهى هستى كه از تو فرمانبردارى نكرده‌اند و مردم ، تو را اطاعت نخواهند كرد مگر با مدارا و دوستى . بهرام آگاه شد و به خويش آمد و درشتخويى را رها كرد و خوشخوى و مهربان شد . » مقدسى ، آفرينش و تاريخ ، ج 3 ، ص 513 - 512 . و - مقدسى لقب او را « خودستاى » آورده است . همان ، ص 512 . ليك خوارزمى لقب بهرام را « بردبار » ذكر كرده است . مفاتيح العلوم ، ص 101 . ز - در كتاب صور ملوك بنى ساسان ، نقش بهرام اول بدين گونه بوده : پيراهن و شلوار سرخ ، تاج آسمانى رنگ در ميان دو ردهء طلا ، نيزه‌اى در دست راست و شمشيرى به دست چپ كه بدان تكيه كرده و ايستاده . اصفهانى ، تاريخ پيامبران و شاهان ، ص 48 . ح - ثعالبى در وصف بهرام اول مىنويسد : « در آغاز جوانى به پادشاهى رسيد ، با اين همه از بردبارى ، نيك انديشى ، مهرورزى و سنگينى بهره‌مند بود . مردم از پادشاهى او شاد شدند و به فرخندگى روزگار و پادشاهيش اميد بستند . . . بهرام در نگاهدارى كشور و\r\nچيرگى بر دشمنان و آراستن كارها و افزونى خواسته‌ها و ترساندن دشمنان به شمشيرهاى آخته و بهبود كار آبادانى سخت كوشيد و درفش كشوردارى را برافراشت . » تاريخ غررالسير ، ص 289 . ","page_name":" 837 ","page_number":835},
  {"content":"\r\n\r\nتو از چرخ گردان مدان اين ستم * جز از باد چيزى نيآيد به دَم\r\nچنين بود تا بود چرخ روان * به انديشه رنجه چه دارى روان\r\nچه پويى چه جويى چه شايد بدن * برين داستانها نشايد زدن\r\nروانت كم آزار و فرتوت نيست * نشست تو جز تنگ تابوت نيست\r\nاگر مرگ دارد چنين طبع گرگ * پر از مِى يكى جام خواهم بزرگ\r\nيكى سرو قدّى و سيمين بدن * دلآرام و خوشخوى و شيرين سخن\r\nسمنبوى و زيبا رخ و ماه روى * چو خورشيد ديدار و چون مشك بوى\r\n\r\n","description":"","footnote":"","page_name":" 838 ","page_number":836},
  {"content":"\r\n\r\nبهرام پسر بهرام\r\nپادشاهى بهرام پسر بهرام نوزده سال بود « 1 » \r\nچون بهرام در سوگ بهرام شاه چهل روز كلاه بر سر نهاد ، پهلوانان هوشمند خروشان و نالان و پر از درد و با رخسارى زرد و لبهايى لاژوردين به پيش او رفتند و با او در آن سوگ و درد بنشستند . سپس موبد پاك انديشى به نزد او رفت تا مگر كارى كند كه آن شاه بر تخت بنشيند . و بدين سان يك هفته با او سخت بكوشيد تا اين كه سرانجام بهرام بر تخت نشست .\r\nچون بهرام به شادى بر تخت بنشست و به آيين كيانى تاج بر سر نهاد ، نخست بر كردگار آفرين بكرد همان فروزندهء گردش روزگار و فزايندهء دانش و راستى و گزايندهء كژّى و كاستى . آن خداوند كيوان و سپهر گردان كه از بنده‌اش هيچ بجز داد و مِهر نمىخواهد . آنگاه گفت : اى خردمندان كارآزموده و موبدان پاك دل ، شمايان نيز دانش را بزرگ بداريد و هرگز با شهرياران ، بزرگى مكنيد . بكوشيد و نيكى كنيد و همواره شادى شاه ايران را بخواهيد . همانا كسى را كه يزدان به او فزونى دهد ، او را سخندانى و رهنمونى مىبخشد . همهء كارها با بخشش و داد باد و همهء گيتى از داد ،\r\n\r\n","description":"","footnote":" ( 1 ) - مدت شاهى بهرام دوم حدود 17 سال بوده است ، يعنى از سال 276 م . تا 293 م . ر . ك . طبرى ، تاريخ طبرى ، ج 2 ، ص 596 مسعودى ، مروج الذهب ، ج 1 ، ص 246 مجمل التواريخ و القصص ، ص 65 ابن بلخى ، فارسنامه ، ص 65 21 . طبرى در يك روايت ديگر ، اين مدت را 18 سال دانسته است . همان ، همان صفحه . مستوفى اين مدت را 20 سال ذكر كرده است . تاريخ گزيده ، ص 106 . ","page_name":" 839 ","page_number":837},
  {"content":"\r\n\r\nآباد بادا . مبادا كه دادگرى را به كنارى نهيم و يا از پى آز ، گنج بيآكنيم . گنج من از براى بخشش است چرا كه شاه با نيكى است كه درخشان مىگردد . بدانيد كه هر كس كه خردمند باشد و مردمى « 1 »  بپرورد ، به فرهنگ دست مىيازد و سرِ مردمى ، بردبارى است . ليك چون تيزى كنى ، تنت به خوارى افتد . با تندى و تيزى ، بخت برايت رام نخواهد شد و كامروا نخواهى گشت . هر كسى كه بىبيم و شاد گشت ، ديگر اندوه و رنج او همچون باد شد . توانگرترين كس آن كسى است كه دلى راد داشته باشد و دلش آهنگ گردآورى درم نداشته باشد . اگر تو را چيزى نيست ، اندكى كار كن و بدست بيآور زيرا چون بىچيز باشى ، ارزشى نخواهى داشت و جوانمردى نيابى و نزد ديگران نيز هيچ چاره‌اى نداشته باشى . چون به چيزى خشنود گردى ، تن آسان خواهى شد . ليك اگر آز بورزى ، هراسان مىشوى . هرگز چنان نكوش كه تن خود را به رنج آورى . روان خود را از آز و گنج اندوزى بپيچان . چون بخواهى كه از پروردگار آفرين يا بى ، پس در گيتى ميانه روى برگزين . بدان كه چون كهتران را با دادگرى خشنود بدارى ، از آن داد ، توانگر و شادخواهى ماند . همواره زينهار و راستى مىبايد و نبايد كه كاستى به داد راه يابد . اگر آز دلت را به چنگ خود گيرد ، گويى روانت در كام نهنگ خواهد ماند . چون شاهى از براى آرزويى روان خود را بكاهد ، در آن ميان ، خِرَد او ناتوان مىگردد . آيين چرخ روان چنين است . او به هر كارى تواناست و ما ناتوانيم .\r\nو بدين سان بهرام به آيين و با دادگرى شاهى كرد و دل زيردستانش از داد او شاد بود . چون نوزده سال از پادشاهى او بگذشت ، سرانجام زندگانى بر او بگريست . آن شاه تاجور درگذشت و از اين گيتى خرّم در دخمه‌اى نهفته گشت « 2 » \r\n\r\n","description":"","footnote":" ( 1 ) - مردمى به معناى انسانيت و مروّت است .  ( 2 ) - در مورد بهرام دوم ذكر چند نكته ضرورى است : الف - در زمان بهرام دوم ، امپراطور روم بنام كاروس جنگ بزرگى را با سرمتهاى ما وراء قفقاز آغاز كرد و به مرزهاى ايران رسيد و با سپاه انبوهى به سوى ايران روى آورد . بهرام دوم چون صولت لشگر او را بديد ، سفرايى را براى مذاكرهء صلح فرستاد . ايشان با پير مردى\r\n","page_name":" 840 ","page_number":838},
  {"content":"\r\n\r\n\r\n\r\n","description":"","footnote":"\r\nروبرو شدند كه بر زمين نشسته ، غذايى مركب از گوشت خوك نمك سود و خشك شده و چند دانه نخود سفت مىخورد . و اين همان كاروس بود كه فقط به جبهء ارغوانى كه بر تن داشت ، شناخته مىشد كه امپراطور است . كاروس بدون آن كه فرصتى براى تعارفات معموله باقى بگذارد ، كلاهخود را كه براى پوشانيدن سر بىموى خويش بر سر مىگذاشت ، از سر برداشته ، سوگند ياد كرد كه : هر گاه شاهنشاه ايران سر طاعت پيش نياورد ، ايران را چنان عارى از درخت خواهم كرد كه سر من خالى از مو است . او به قول خود وفا كرد و همه جا مقاومت ايرانيان را در هم شكست و سرزمينهاى بين النهرين را به تصرف در آورد و تا تيسفون پيش رفت . امّا ناگهان رعد و برق شديدى در گرفت و امپراطور را در خيمه‌اش مرده يافتند . او گرفتار برق‌زدگى شده بود . سربازان رومى مرگ او را علامت خشم خدا دانسته ، عقب نشستند و ايران زمين با اين معجزهء شگفت‌انگيز از شرّ سردار جاه طلبى چون كاروس نجات يافت و نوميريَن - قيصر جديد - متاركهء جنگ را اعلام داشت . در سال 283 م . پيمانى بين ايران و روم بسته شد كه به موجب آن ارمنستان و بين النهرين به تصرف روم درآمد . واگذارى اين دو ايالت از طرف شاهنشاه در وقتى كه ناتوان شده بود ، بىجهت نبود . و سبب آن شورش بزرگى بود كه در مشرق ايران عليه حكومت مركزى روى داده بود و در طى آن هرمزد - برادر شاهنشاه - كه نيابت سيستان را داشت ، به قصد تصرف تاج و تخت عصيان كرده و پادشاه كوشان كه بر اثر مشاهدهء كمى قدرت شاهنشاه در فكر كسب قدرت مجدد افتاده بود ، با وى يارى مىكرد . هرمزد به يارى سكاها و كوشانيان و گيلها مىخواست در مشرق ايران دولتى مستقل تأسيس كند . به همين جهت است كه بهرام دوم با شتاب به جنگ با روم خاتمه داده ، به سركوبى شورشيان پرداخت و سيستان را دوباره مسخر كرد و پسرش - بهرام - را سكانشاه كرد . مشكور ، ايران در عهد باستان ، ص 399 - 397 . ب - خوارزمى لقب بهرام دوم را شاهنده به معناى صالح آورده است . مفاتيح العلوم ، ص 101 . ثعالبى براى او لقب « خودستا » را ذكر كرده است و آن را ناشى از خود بزرگبينى و گردنكشى او دانسته است . تاريخ غررالسير ، ص 292 . ليك به نظر مىرسد كه او را با بهرام اول اشتباه كرده باشد . ج - پايتخت بهرام دوم شهر جنديشاپور بوده است . ابن بلخى ، فارسنامه ، ص 65 . د - در بارهء سياست مملكتدارى بهرام دوم ، مسعودى حكايتى آورده است كه : « وى در آغاز پادشاهى به خوشى و لذت و شكار و تفريح پرداخت و به كار ملك نينديشيد و در امور رعيت ننگريست و خاصان و خدمتگزاران و اطرافيان خويش را تيولها داد . در نتيجه ، املاك رو به خرابى نهاد و از آباد كنندگان تهى شد كه در املاك ، اهل نفوذ اقامت گرفتند و جز در املاك تيول ، آبادى نماند و وزيران به رعايت خاصان پادشاه ، ماليات از ايشان مطالبه نكردند كه امور مملكت بدست وزيران او بود . در نتيجه مملكت به ويرانى رفت و آبادى كاهش يافت و موجودى خزانه نقصان گرفت و سربازان نيرومند ، ضعيف شدند و ضعيفان بمردند . تا اين كه يك روز شاه به تفرج و شكار سوار شد و چون شب رسيد و روى سوى مدائن داشت ، موبدان را احضار كرد كه انديشه‌اى به خاطرش رسيده بود . موبد بيامد و همراه شد . شاه با او سخن گفتن گرفت و از روش اسلاف خويش پرسيد . ضمن راه از خرابه‌هايى گذشتند كه از املاك معتبر بوده بود و به دوران وى خراب شده بود و جز جغد ، كس آنجا مقيم نبود . ناگهان جغدى از خرابه‌اى بانگ برداشت و جغد ديگر به پاسخ آن بانگ زد . شاه به موبدان گفت : به نظر تو كسى هست كه او را موهبت فهم گفتار اين پرنده كه در اين شب آرام بانگ مىزند داده باشند ؟ موبدان\r\n","page_name":" 841 ","page_number":839},
  {"content":"\r\n\r\n\r\n\r\n","description":"","footnote":"\r\nگفت : اى پادشاه ، من از آن\r\nكسانم كه خدايم موهبت فهم اين داده است . شاه از او توضيح خواست . گفت كه سخنش درست است . شاه گفت : اين پرنده چه گفت و ديگرى چه جواب داد ؟ موبدان گفت : اين جغد نر با جغد ماده سخن داشت ، مىگفت مرا از خويش تمتع ده تا فرزندانى از ما بيايد كه تسبيح خدا گويند و اعقاب ما در اين جهان بمانند و ياد ما كنند و رحمت فرستند . و جغد ماده گفت : اين كه تو مىگويى اقبال بزرگ و توفيق كامل حال و آينده است ولى شرايطى دارم كه اگر عمل كنى ، تسليم تقاضاى تو خواهم شد . نر گفت : شرط تو چيست ؟ گفت : نخست آن كه اگر تسليم تو شوم و به تقاضاى تو تن دهم ، خرابه بيست ده معتبر را كه در ايام اين شاه جوان بخت ويران شده باشد ، به من ببخشى . شاه گفت : و نر چه گفت . موبدان گفت : جواب وى اين بود كه اگر دوران اين شاه جوان بخت دراز شود ، از املاكى كه ويران مىشود هزار ده به تو خواهم داد . ولى دهات ويران را چه خواهى كرد ؟ گفت : وقتى ما با هم شويم ، نسل پديد آيد و فرزند بسيار شود و به هر يك از فرزندان خويش يك ده ويران دهيم . نر گفت : كارى كه گفتى آسان است و تقاضايت به سهولت انجام مىشود . وعده مىكنم و انجام آن را به عهده مىگيرم . اينك به ما بعد شرط پردازيم . و چون شاه اين سخن از موبدان بشنيد ، در جانش مؤثر افتاد و از خواب غفلت بيدار شد و در آنچه شنيده بود ، انديشه كرد و در دم فرود آمد و به پا ايستاد و با موبدان گوشه گرفت و گفت : اى نگهبان دين و ناصح شاه كه امور فراموش شدهء ملك را با كار رعيت و مملكت كه به تباهى كشيده به ياد او مىآورى ، اين سخن كه گفتى چه بود كه مرا به شور انداختى و چيزهاى فراموش شده را به ياد من آوردى ؟ موبدان گفت : در حضور شاه جوان بخت براى رعيت و مملكت موقعى خوش بدست آوردم و اين سخن را به تمثيل و تذكار از زبان پرنده به جواب شاه گفتم . شاه گفت : اى ناصح خوب ، از اين سخن كه گفتى چه منظور داشتى و از اين جمله چه معنى مىخواستى ؟ مراد چيست و نتيجه كدام است ؟ موبدان گفت : اى ملك جوان بخت ، ملك جز به شريعت و طاعت خدا و عمل به امر و نهى او قوت نگيرد و شريعت نيز جز به ملك قوام ندارد . قوت ملك به مردان است و قوام مردان به مال و مال جز به آبادى حاصل نشود و آبادى جز به عدل صورت نگيرد . زيرا عدل ، ترازوى خداست كه ميان خلق نهاده و سرپرستى بر آن گمارده كه شاه است . شاه گفت : آنچه گفتى درست است . مقصود خويش را نمودار كن و واضحتر بگو . موبدان گفت : بله اى پادشاه ، تو به املاك پرداختى و آن را از صاحبان و آباد كنندگانش كه خراجگزار و ماليات بده بودند ، گرفتى و به اطرافيان و خدمه و مردم بيكار و ديگران دادى كه به سود سريع چشم دوختند و منفعت زود خواستند و آبادى و مآل بينى را كه مايه اصلاح املاك بود ، از نظر دور داشتند و به سبب تقرب پادشاه ، در كار وصول ماليات ايشان سهل انگارى شد و با ديگر ماليات دهندگان و آباد كنان املاك ستم روا داشتند كه املاك را رها كردند ، از ديار خويش برفتند و در املاك اهل نفوذ سكونت گرفتند . و آبادى كم شد و املاك خرابى گرفت و ماليات كاهش يافت و سپاه و رعيت تمام شد و ملوك و اقوام اطراف طمع در ملك ايران بستند كه دانسته‌اند مايه‌هايى كه به وسيلهء آن پايه‌هاى ملك استقرار مىگيرد ، از ميان رفته است . چون شاه اين سخن از موبدان بشنيد ، سه روز در همانجا كه بود مقام گرفت و وزيران و دبيران و ديوانداران را احضار كرد كه دفترها بياوردند و املاك را از خاصان و اطرافيان بگرفتند و به صاحبانش پس دادند كه رسوم سابق را معمول داشتند و آبادى آغاز كردند و آنها كه ضعيف شده بودند ، نيرو گرفتند و زمين آباد شد و ولايت ، حاصل\r\n","page_name":" 842 ","page_number":840},
  {"content":"\r\n\r\nجهان را چنين است آيين و رويشان * هميشه به ما راز دارد نهان\r\n .\r\n\r\n","description":"","footnote":"\r\nفراوان داد و مال بسيار به نزد خراجگيران فراهم آمد و سپاه قوت گرفت و مايه دشمنان ببريد و دربندها مجهز شد . و شاه پيوسته مراقبت امور را به عهده گرفت و در كار خاص و عام نظر كرد و روزگارش سامان يافت\r\nو ملك به نظام آمد تا آنجا كه ايام او را عيد نام دادند كه فراوانى و بركت ، عام بود و عدالت ، شامل . » مسعودى ، مروج الذهب ، ج 1 ، ص 248 - 246 . ه - در كتاب صور ملوك بنى ساسان ، نقش بهرام دوم بدين گونه بوده : پيراهن سرخ وشى كرده ، شلوار سبز ، تاج آسمانى رنگ كه در ميان دو ردهء طلا قرار داشت و با هلال طلايى نشسته بر تخت ، كمانى با زه كشيده در دست راست و 3 تير در دست چپ . اصفهانى ، تاريخ پيامبران و شاهان ، ص 48 . و - در باب علت درگذشت بهرام دوم ، صاحب مجمل التواريخ و القصص مىنويسد : « پادشاهى شكار دوست بود و هم اندر شكارگاه و از آشفتن باد ، چوب سراپرده بر سرش افتاد و از آن بمرد . » ص 65 . ز - برخى از سخنان او برجاى است . ر . ك . خواندمير ، مآثر الملوك ، ص 39 . ","page_name":" 843 ","page_number":841},
  {"content":"\r\n . \r\n","description":"","footnote":"","page_name":" 844 ","page_number":842},
  {"content":"\r\n\r\nبهرام بهراميان\r\nپادشاهى بهرام بهراميان چهار ماه بود « 1 » \r\nچون بهرام بهراميان بر تخت بنشست ، كمر به داد و بخشش ببست . همگان بر تاج او زبرجد افشاندند و او را كرمانشاه « 2 »  خواندند . پس بهرام گفت : بهرهء ما از خداوند دادگر و يگانه ، خِرد و انديشه و داد باد . پدر فرّخم كه پيوسته نيكى مىكرد ، همچون شبانى بود و ديگر شاهان ، رمهء او بودند . پس پيشهء من نيز بسان او نيكويى و انديشه‌ام همواره خوبى و داد باد . مبادا كه در كار شاهى كژى بيآورم ، زيرا اگر چنين كنم ، از كردگار شرمنده خواهم گشت . اين سراى سپنجى براى هيچكس نخواهد\r\n\r\n","description":"","footnote":" ( 1 ) - در باب مدت شاهى بهرام سوم روايات بسيار مختلفى وجود دارد . ثعالبى همچون حكيم فردوسى اين مدت را 4 ماه دانسته است . تاريخ غررالسير ، ص 295 . طبرى 4 سال ذكر كرده است . تاريخ طبرى ، ج 2 ، ص 597 . مسعودى آن را 4 سال و 4 ماه آورده است . مروج الذهب ، ج 1 ، ص 248 . ابن بلخى در روايتى 12 سال و نيم ذكر كرده است . فارسنامه ، ص 66 . نيز برخى 13 سال و 4 ماه آورده‌اند . ابن بلخى ، همان ، ص 21 مستوفى ، تاريخ گزيده ، ص 106 . حتى مدت بسيار اشتباه 40 سال و 4 ماه نيز گفته شده است . ر . ك . مجمل التواريخ و القصص ، ص 65 . ليك همان روايت حكيم فردوسى صحيح مىباشد و بهرام سوم مدت 4 ماه در سال 293 م . به حكومت پرداخت .  ( 2 ) - دانسته نيست كه منظور از اين گفتار حكيم فردوسى چه بوده است . اگر بهرام سوم به شاهى ايران رسيده باشد ، چه دليلى دارد كه كرمانشاه خوانده شود . در ضمن بهرام سوم پيش از رسيدن به قدرت و احتمالاً پس از بر كنار شدن از حكومت ، فرمانرواى سيستان بوده و لقب سكانشاه داشته است ، نه كرمانشاه . ر . ك . طبرى ، تاريخ طبرى ، ج 2 ، ص 597 خوارزمى ، مفاتيح العلوم ، ص 101 اصفهانى ، تاريخ پيامبران و شاهان ، ص 48 مجمل التواريخ و القصص ، ص 418 مستوفى ، تاريخ گزيده ، ص 106 ابن بلخى ، فارسنامه ، ص 65 . ","page_name":" 845 ","page_number":843},
  {"content":"\r\n\r\nماند و تنها نيكويى است كه مىتواند مرا فريادرس گردد . پس به نيكى بگراييم و پيمان ببنديم و تن خود را براى داد و دهش گروگان سازيم . اين خوبى و زشتى است كه از ما به يادگار مىماند . پس تو بجز تخم نيكى مكار .\r\nچون چهار ماه از پادشاهى بهرام بگذشت ، تخت و تاج به زارى بر او بگريست .\r\nچون بهرام بدانست كه مرگ - آن نهنگى كه پيل و گرگ را نيز از پاى درمىآورد - بيامد ، گيتى را به فرزند بسپرد و به دو گفت : آفرين با مهترى تو يار باشد . بپوش و بنوش و بناز و ببخش ليك روزگار را با تاج و تخت خود تيره مساز . چون بدين سان فرّ و بخت از بهرام برگشت ، تاج و تخت را به نرسى سپرد و خود ناچيز شد و درگذشت و در دخمه نهاده شد « 1 »  .\r\nزمانه بدين سان همى بگذرد * نفس مردم آزور نشمرد\r\nاكنون اى بهروز ، مِى لآلگون پيش آور ، زيرا كه سال گوينده به شست و سه رسيد .\r\n\r\n","description":"","footnote":" ( 1 ) - شاهى بهرام سوم به علت درگذشت او به پايان نرسيد ، بلكه او توسط نرسه ( نرسى ) - پسر شاپور اول - از قدرت بر كنار شد . ر . ك . مشكور ، ايران در عهد باستان ، ص 399 .\r\nدر بارهء بهرام سوم ذكر چند نكته از اهميت خالى نيست : الف - پايتخت بهرام سوم شهر جنديشاپور بوده است . ابن بلخى ، فارسنامه ، ص 66 . ب - لقب او را شاهنشاه ذكر كرده‌اند . طبرى ، تاريخ طبرى ، ج 2 ، ص 597 ثعالبى ، تاريخ غررالسير ، ص 295 . ج - در كتاب صور ملوك بنى ساسان تصوير بهرام سوم بدين گونه بوده : پيراهن آسمانى رنگ وشى كرده ، شلوار سرخ ، نشسته بر تخت ، شمشير به دست ، تاجى سبز در ميان دو ردهء طلا . اصفهانى ، تاريخ پيامبران و شاهان ، ص 49 . د - ثعالبى در وصف بهرام سوم مىنويسد : « گفتار درست و كردار نيك را به كار بست و سرنيزه كشور را راست گردانيد و دست بيداد را كوتاه كرد . همان ، همان صفحه . نيز گرديزى مىنويسد : « هر كس به خصومت پيش او آمدى ، در وقت خصم او را حاضر كردى و هر دو را كشتن فرمودى . گفتى : دانم كه از هر دو ، يكى مجرم اند . و به روزگار او هيچكس گناه نيارست كرد . » زين الأخبار ، ص 70 . ","page_name":" 846 ","page_number":844},
  {"content":"\r\n\r\nنرسى پسر بهرام « 1 » \r\nپادشاهى نرسى پسر بهرام نُه سال بود « 2 » \r\nچون نرسى بر تخت پيلسته بنشست و تاج بر سر نهاد ، همهء مهتران - كه از درد پدرش سوگوار بودند - با بشارهايى به پيش او آمدند . نرسى سپهدار بر ايشان آفرين بكرد و گفت : اى مهربانان با داد و كيش ، بدانيد كه كردگار گيهان به ما خِرد و شرم و جوانمردى و انديشه و آواى نرم بداد . اگر مرا از اختر زيانى نرسد ، شما را از من شادمانى خواهد رسيد . چون خردمندى با تو دوست گردد ، او را با خود همچون يك پوست بدان . تو كردار خوب را از توانايان و خِرد را از دانايان بشناس . دليرى از هوشيارى است و دلاور شايستهء ستودن باشد . هر كه از كار بگريزد ، نام و آبروى ازو دور گردد و همانا كه تنبلى و تن آسانى مردم از بددلى ايشان باشد .\r\n\r\n","description":"","footnote":" ( 1 ) - در بارهء نسب نرسى اختلاف نظر وجود دارد . حكيم فردوسى چنان كه ملاحظه مىشود ، او را پسر بهرام سوم دانسته است . ليك بسيارى از مورخان ، نرسى را پسر بهرام دوم دانسته‌اند . از جمله ر . ك . دينورى ، الأخبار الطوال ، ص 74 ابن بلخى ، فارسنامه ، ص 21 . برخى نيز معتقدند كه نرسى پسر شاپور اول و عموى پدر بهرام سوم بوده است . ر . ك . مشكور ، ايران در عهد باستان ، ص 399 .  ( 2 ) - مدت شاهى نرسى همچنان كه حكيم فردوسى ذكر كرده حدود 9 سال بوده است . يعنى از سال 293 م . تا 302 م . ر . ك . طبرى ، تاريخ طبرى ، ج 2 ، ص 597 ثعالبى ، تاريخ غررالسير ، ص 296 مستوفى ، تاريخ گزيده ، ص 106 . صاحب مجمل التواريخ و القصص در يك روايت اين مدت را 9 سال و 5 ماه دانسته است . ص 66 . در همين كتاب دو روايت ديگر مبنى بر 7 سال و يا 7 سال و 5 ماه شاهى نرسى آورده شده است . همان صفحه . ابن بلخى اين مدت را 7 سال و نيم دانسته است . فارسنامه ، ص 21 . دينورى نيز 7 سال ذكر كرده است . الأخبار الطوال ، ص 74 . ","page_name":" 847 ","page_number":845},
  {"content":"\r\n\r\nبدين گونه نرسى نُه سال با خِرد و پند بزيست و در سراسر اين هنگام سخنانش براى همه سودمند بود . چون روزگارش بسر آمد و بخت شوم به پيش او بيآمد و آن كلاهخود پولادين بر سرش همچون موم گشت ، اورمزد - كه فرزند آن شاه نامور و همچون ماه در شب تيره ، فروزان و به درخشانى لاله در ميان فرزد بود - به بالين شاه دويد . نرسى به دو گفت : اى جوان نازديده ، تا مىتوانى به سوى بدى دست مياز . تو جان نرسى و بهرام بخت و سزاوار و زيبندهء تاج و تخت هستى . تو با اين برز بالا و فرّ و دوش ، در هر دانشى بىهمتا هستى . پس مباد كه تاج از تو گريان شود و دل انجمن از تو بريان گردد . گيتى را همچنان كه از پروردگار پاك خود آموخته‌اى ، به آيين شاهى نگاه بدار . هميشه روان و دلت شاد و بزرگى و گنجت آباد بادا . بدان كه سرانجام روزگار تو نيز بگذرد و سپهر روان تو را به زير پاى آورد . پس چنان زندگانى كن كه چون يزدان در روز شمار از تو بپرسد ، او را پاسخى گويى كه روزگارت فرّخ گردد .\r\nنرسى ، اين بگفت و آه سردى از جگر بركشيد و درگذشت « 1 »  .\r\nدر همان روز گويى كه\r\n\r\n","description":"","footnote":" ( 1 ) - در بارهء نرسى ذكر چند نكته ضرورى مىباشد : الف - در آغاز سلطنت نرسى ما بين او و برادرش - هرمزد - بر سر سلطنت ، نزاعى در گرفت و سرانجام نرسى بر هرمزد پيروز شد . مشكور ، ايران در عهد باستان ، ص 399 . ب - در سال 296 م . نرسى به ارمنستان حمله كرد و دليل اين امر ، عدم پذيرش شاهزادگان ساسانى توسط ارامنه بود كه از زمان اردشير تحت تابعيت ايران در آمده بودند . ديوكله‌سين - امپراطور روم - با ديدن اين اوضاع به گالريوس - سردار روم در دانوب - فرمان داد كه به شام رفته ، سپاه روم را براى حمله به ايران قيادت كند . از سوى ديگر نرسى به بين النهرين تاخت . در دو جنگ كه ميان روم و ايران اتفاق افتاد ، نتيجهء قطعى حاصل نشد و در جنگ سوم نزديك حرّان ، روميان كاملاً شكست خورده و تار و مار شدند و تنها گروهى از فراريان از جمله گالريوس و تيرداد خود را به فرات انداخته ، جان بدر بردند . در زمستان سال بعد ( 297 م . ) ديوكله‌سين باز گالريوس را به سردارى لژيونهاى رومى گسيل داشت تا شكست سابق خود را جبران كند . گالريوس كه از واقعهء پيش در كار ايران آزموده شده بود ، با يك شبيخون و حمله ناگهانى بر اردوى ايران فاتح گرديد . نرسى با زخمى كه برداشته بود ، با زحمت گريخت . در اين جنگ ، ارسان - زن نرسى - بدست روميان گرفتار شد . پس از آن نرسى سفيرى نزد گالريوس فرستاده ، خواستار صلح شد . سفير مزبور براى خوش آمد روميان گفت : ايران و روم مانند دو چشم هستند و چنان كه دو چشم انسان قدر يكديگر را مىدانند ، اين دو دولت هم بايد قدر هم را بدانند . گالريوس به سفير ايران پرخاش كرده و رفتار شاپور را با والرين به ياد آورد و او را مرخص كرد و گفت آقاى او - قيصر - به موقع شرايط صلح را اطلاع خواهد داد . سپس سفيرى نزد نرسى فرستاده ، شرايط زير را براى عقد صلح پيشنهاد كرد : 1 - واگذارى پنج ولايت ماوراى رود دجله به روم . 2 - دجله بجاى فرات بايد مرز بين ايران و روم باشد . 3 - عدم دخالت ايران در ارمنستان و واگذارى دژ زنتا در آذربايجان . 4 - ايبرى ( گرجستان ) بايد تحت الحمايهء روم قرار گيرد . 5 - نصيبين ، يگانه محل براى مبادلهء مال التجاره ما بين ايران و روم خواهد بود . گويند مادهء اخير را به خواهش نرسى حذف كردند . به موجب اين معاهده ، ايران از ارمنستان كوچك و مجموعهء ايالات واقع در مشرق دجله محروم گرديد . در هيچ زمان ، دولت روم چنين امتيازى در برابر ايران بدست نياورده بود . اين صلح چون به نفع روم بود ، 40 سال دوام كرد . نرسى بعد از اين صلح ننگين ديگر نتوانست پادشاهى كند و ناچار شد از سلطنت كناره‌گيرى كند و پس از چندى نيز در سال 302 م . از اندوه بمرد . مشكور ، ايران در عهد باستان ، ص 401 - 399 . ج - ابن بلخى پايتخت نرسى را جنديشاپور دانسته است . فارسنامه ، ص 66 . ثعالبى بر آن است كه نرسى تابستانها را در استخر پارس مىگذرانيد و زمستانها در مداين مىماند . تاريخ غررالسير ، ص 296 . در هر حال بايد توجه داشت كه شاهان مزبور غالباً چندين پايتخت داشته‌اند . د - بناى شهر خوارزم به نرسى منسوب است . رساله شهرهاى ايران ، بند 10 در متون پهلوى ، ص 65 . ه - در رساله پهلوى شهرهاى ايران ، لقب نرسى ، يهودگان دانسته شده است . همان صفحه . ليك خوارزمى لقب او را نخشيركان ( نخجيرگان ) به معناى شكارچى حيوانات وحشى دانسته است . مفاتيح العلوم ، ص 101 . و - تصوير نرسى در كتاب صور ملوك بنى ساسان بدين گونه بوده : پيراهن سرخ وشى كرده ، تاج سبز ، ايستاده و شمشيرى را با هر دو دست گرفته . اصفهانى ، تاريخ پيامبران و شاهان ، ص 49 . ز - ثعالبى ، نرسى را بدين گونه توصيف كرده است : « يك روز مِى مىنوشيد و روز ديگر از آن پرهيز مىكرد . جامه‌اى كه يك بار پوشيده بود ، دو بار نمىپوشيد مگر آن كه جامه‌اى بسيار كمياب و پر بها بود . نرسى همنشينان خود را بر مىكشيد و در خوردن و آشاميدن خود را از آنان برتر نمىشمرد ، بلكه با ايشان در خورد و نوش ، انبازى مىكرد . از آنان بالاتر نمىنشست جز در روز بار همگانى . زن بسيار نمىگرفت و تنها به دو آزاده زن از شاهزادگان ، به دو سوگلى بسيار زيبا بسنده مىكرد . به آتشگاه نمىرفت\r\nو چون در اين باره از او پرسيدند ، گفت : بندگى خداوند ، مرا از بندگى آتش باز داشته است . » تاريخ غررالسير ، ص 296 . ","page_name":" 848 ","page_number":846},
  {"content":"\r\n\r\nهرگز نرسى نبود و او را تاج و تختى نبوده است .\r\nچنين است و رازش پديدار نيست * تو را بهره جز گرم و تيمار نيست\r\n\r\n","description":"","footnote":"","page_name":" 849 ","page_number":847},
  {"content":"\r\n . \r\n","description":"","footnote":"","page_name":" 850 ","page_number":848},
  {"content":"\r\n\r\nاورمزد پسر نرسى « 1 » \r\nپادشاهى اورمزد پسر نرسى نُه سال بود « 2 » \r\nچون اورمزد بزرگ بر تخت بنشست ، ديگر چنگال گرگ از نخچير كوتاه گشت .\r\nاورمزد گيتى را بىهيچ بيمى نگاه داشت و كردار اهريمنى را نهان ساخته بود . در آغاز شاهى ، نخست بر كردگار توانا و دانا و پروردگارى آفرين كرد كه شب و روز و آسمان و كيوان و بهرام و خورشيد را بيآفريد . پروردگارى كه پيروزى و فرّهى و دادگرى و تاج شاهنشاهى از اوست . آنگاه گفت : هميشه دل ما پر از داد و دل زيردستانمان شاد بادا . بدان كه فرومايه ستايش نيابد . پس تا مىتوانى پيرامون فرومايگان مگرد . با مرد بدخواه نيز به سگالش منشين و به نيكى بگراى . هر كسى كه از بخشش پروردگار جوياى سپاس باشد ، يزدان بخشنده او را يزدان شناس نخواند .\r\nستايندهء ناسپاس را نيز سزاوار باشد كه به چيزى نشمارند . مردمى كه سخت و بيش از اندازه كار مىكنند ، پيوسته هراسان هستند كه كسى ايشان را دوستدار نباشد . اگر\r\n\r\n","description":"","footnote":" ( 1 ) - همان هرمزد .  ( 2 ) - در مورد مدت شاهى هرمزد روايات مختلفى وجود دارد . حكيم فردوسى و مستوفى اين مدت را 9 سال دانسته‌اند . تاريخ گزيده ، ص 107 . ديگران نيز اين مدت را 7 سال ، 7 سال و 5 ماه ، 7 سال و نيم ، 8 سال ، 6 سال و 5 ماه و حتى 13 سال دانسته‌اند . ر . ك . طبرى ، تاريخ طبرى ، ج 2 ، ص 598 بلعمى ، تاريخ بلعمى ، ج 2 ، ص 904 مسعودى ، مروج الذهب ، ج 1 ، ص 248 ثعالبى ، تاريخ غررالسير ، ص 297 ابن بلخى ، فارسنامه ، ص 21 مجمل التواريخ و القصص ، ص 66 . ليك به طور كلى بايد گفت كه مدت حكومت هرمزد دوم حدود 7 سال بوده است . يعنى از سال 302 م . تا 309 م . ","page_name":" 851 ","page_number":849},
  {"content":"\r\n\r\nهم در كار سستى بيآورند ، سگالشگران ، آنها را رهنمون نخواهند خواند . آگاه باش كه از تن آسان در كارى يارى نخواهى و اگر بر تخت بنشستى ، خود را بزرگ ندارى و سترگ نگردى . هر گاه بدخويى ، تهيدست و خوار شود ، آن را از بد روزگار مىبيند و ديگر پيوسته بيكار مىشود و از بخت نالان مىگردد . او را نه انديشه و دانش باشد و نه زيبندهء تخت گردد . اگر هم خواسته را ازو بگيرند ، جان و مغز و دلش كاسته مىگردد . او به بىچيزى و بدخويى مىسازد و از آن رو كه خِرد ندارد ، باز هم گردن خود را مىافرازد . ليك او را نه خواسته و دانش و انديشه و هنر باشد و نه كيش و نه خشنودى پروردگار دادگر . پس شب و روز شمايان فرخنده و جان بدانديش از تنش كَنده بادا . مهتران كه چنين شنيدند ، بر او آفرين كردند و به گفتار او سر خود را برافراختند .\r\nچون نُه سال بگذشت ، آن اورمزد كه چهره‌اش همچون گلنار بود ، بسان گلى زرد گشت . سر تاجورش از رسيدن مرگ اندوهگين گشت و بىآن كه پسرى بر بالينش باشد ، بمرد « 1 »  .\r\nو بدين سان آن مرد نامور و شيرين سخن از اين سراى\r\n\r\n","description":"","footnote":" ( 1 ) در مورد هرمزد دوم ذكر چند نكته ضرورى است : الف - در زمان هرمزد دوم ، ايران به علت شكست نرسى در برابر روم ، ضعيف شده بود و در مشرق نيز از عهدهء مقابله با كوشانيان بر نمىآمد . پس هرمزد دوم ناچار شد به وسيله ازدواج ، خطر را مرتفع سازد . از اين رو با شاهدختى كوشانى ازدواج كرد و اين كار به منزلهء گروگان براى حسن نيت خانوادهء عروس نسبت به ساسانيان تلقى گرديد . مشكور ، ايران در عهد باستان ، ص 401 . ب - چنان كه ملاحظه مىشود ، حكيم فردوسى در اين مورد نيز از نحوهء درگذشت هرمز دوم ياد نكرده است . ثعالبى به طور مبهم نوشته است : « روزى خوشحال و شادمان به شكار رفت . چندى درنگ نكرد كه شكسته بال برگشت ، در حالى كه گرد مرگ بر او نشسته بود . هنوز روز را شام نكرد كه فرمان يافت . » تاريخ غررالسير ، ص 297 . ليك بلعمى به طور دقيقترى مىنويسد : « هرمز سپاه فرستاده بود به شام و از غسان خراج همى خواست . غسان از قيصر نصرت همى خواست . و پيش از آن كه سپاه روم به شام آيد ، غسان كشته شد و سپاه عرب بيامدند و گرد آمدند ، چهار هزار مرد . پس يك روز [ هرمز 
  ] به صيد شده بود با پنجاه غلام به كنار باديه . اين مردمان تاختن آوردند و او را خسته كردند و از آن بمردند . » تاريخ بلعمى ، ج 2 ، ص 904 . ج - خوارزمى لقب او را كهبذ آورده است . مفاتيح العلوم ، ص 101 . د - بناى روستاى و هشت هرمزد ( بهشت هرمزد ، كورنگ ) در ولايت رام هرمز خوزستان ( ميان ايذه و رامهرمز ) منسوب به اوست . اصفهانى ، تاريخ پيامبران و شاهان ، ص 49 مجمل التواريخ و القصص ، ص 66 . ه - در كتاب صور ملوك بنى ساسان تصوير هرمز دوم بدين گونه بوده : پيراهن سرخ وشى كرده ، شلوار آسمانى رنگ وشى كرده ، تاج سبز ، ايستاده و شمشيرى را با هر دو دست گرفته . اصفهانى همان ، همان صفحه . و - ثعالبى در وصف هرمزد دوم مىنويسد : « او در درشتخويى و سختگيرى ، مانند بهرام دوم بود . مردم از بىگذشتى و ستم پيشگى او ترسيدند و بيم فرمانروايى او به دلها راه يافت و ترس از گزند رفتارش جانها را فرا گرفت . ولى چون به گاه برآمد و دشواريهاى كار كشور را به دست گرفت ، سركشيش به رام بودن و سختيش به نرمى گراييد و بدخوييش به نيك خواهى دگرگون گرديد . و زمين را پر از داد كرد . پس مردم ، او را دوست گرفتند . ويژگان و تودگان ، مهرش را در دل جاى دادند . » تاريخ غررالسير ، ص 297 . مستوفى در بارهء هرمز دوم مىنويسد : « اول پادشاهى از اكاسره كه به نفس خود به ديوان مظالم بنشست ، اوست . سيرت نيكو داشت و داد مظلوم دادى . » تاريخ گزيده ، ص 107 . ","page_name":" 852 ","page_number":850},
  {"content":"\r\n\r\nكهن درگذشت . پس چهل روز سوگ او را بداشتند . ليك تخت شاهى را به خوارى رها ساخته بودند .\r\n\r\n","description":"","footnote":"","page_name":" 853 ","page_number":851},
  {"content":"\r\n . \r\n","description":"","footnote":"","page_name":" 854 ","page_number":852},
  {"content":"\r\n\r\nشاپور ذو الاكتاف\r\nپادشاهى شاپور ذو الاكتاف هفتاد و دو سال بود « 1 » \r\nروزگارى چند ، تخت شاهى ايران ، بىشاه بود و مهتران از براى آن انديشناك بودند « 2 »  .\r\nموبد كه چنين ديد ، در شبستان شاه بنگريست . در آنجا لاله‌رخى به تابندگى ماه بود كه سر مژگانش همچون دشنهء كابلى و زلفانش بسان نوشتهء پيچان بابلى ، يكى در ديگرى بافته و گره زده و سرشان پيچانده بود . آن پرى چهره را از اورمزد بچّه‌اى در نهان بود . پس چون از آن آگه شدند ، همهء گيتى از آن خوبرخ شادمان گشتند و بر فراز سرش تاجى بيآويختند « 3 »  و بر آن تاج ، زر و درم بريختند .\r\nچندى نگذشت كه كودكى به تابندگى خورشيد از آن خوبچهر زاده شد . دهگان سرايندهء موبد نژاد ، مرا از اين داستان چنين ياد كرد كه : موبد نام آن كودك را شاپور\r\n\r\n","description":"","footnote":" ( 1 ) - اجماع روايات مورخين بر همين است . ليك مدت حدود 70 سال نيز از 310 م . تا 379 . ذكر شده است . ر . ك . مشكور ، ايران در عهد باستان ، ص 402 .  ( 2 ) - گويند پس از كشته شدن هرمزد دوم ، يكى از پسرانش كه از زن اول او بود بنام آذرنرسى ( آذرنرسه ) به قدرت رسيد . وى شاهى بسيار ستمگر و خونريز بود . از اين رو بزرگان كشور ، انجمن كرده ، او را پس از چند ماه از سلطنت انداختند و كشتند ( 310 م . ) . سپس يكى از برادرانش را كور كردند و برادر ديگرش را كه هرمزد نام داشت ، به زندان افكندند . ليك هرمزد گريخته و به روميان پناه برد . مشكور ، ايران در عهد باستان ، ص 402 - 401 .  ( 3 ) - ثعالبى ، تاريخ غررالسير ، ص 298 - 297 مقدسى ، آفرينش و تاريخ ، ج 3 ، ص 513 ابن بلخى ، فارسنامه ، ص 21 دينورى ، الأخبار الطوال ، ص 74 . بلعمى معتقد است كه شاپور در زمان كشته شدن پدرش ، كودكى شيرخواره بوده است . تاريخ بلعمى ، ج 2 ، ص 904 . ","page_name":" 855 ","page_number":853},
  {"content":"\r\n\r\nنهاد و به شادمانى زاده شدن او جشنى به پا كرد . گويى آن كودك يك سره فرّهء ايزدى و بر او سايهء درفش خردمندى بود . چون چهل روزه شد ، رود و مِى بخواستند و تخت شاهى را بيآراستند . پس همهء پهلوانان زرّين كمر برفتند و تاج زر را بر فراز او بيآويختند و چون آن نوزاد را به خوبى شير دادند و سير شد ، او را در ميان پرند بپيچيدند و بدين سان آن كودك چهل روزه را به زير آن تاج زر و بر روى تخت پدر فرّخش بنهادند . آنگاه همهء مهتران به شاهى بر او آفرين خواندند و گوهر افشاندند .\r\nموبد خردمند و شايسته و شادكامى به نام مهروى نيز بيآمد و بر زيرگاه زر نشست و در پيش شاپور كمر بندگى ببست . و از آن پس مهروى گيتى را با داد و خِرد نگاه داشت و سپاهيان را به هر نيكىاى رهنمون بود . بدين گونه گنج و سپاه شاپور را بيآكند و ايوان و تخت او را بيآراست .\r\nاين چنين بود تا اين كه پنج سال بگذشت و آن كودك با فرّ و يال و برومند گشت .\r\nشبى شاپورشاه در تيسفون نشسته بود و آن موبد خردمند نيز در پيش او بود . در آن هنگام كه خورشيد با زردى برگشت و چادر لاژوردين شب پديدار شد ، از سوى اروند رود خروشى بيآمد . شاپور كه چنين شنيد ، به موبد گفت : اين خروش از براى چيست ؟ موبد به آن شاه خردسال گفت : اى شاه پهلوان نيكدل و نيك پِى ، اكنون مردم بازارى و چاره‌جوى از كلبه‌هاى كار خود به سوى خانه روى نهاده‌اند . ليك چون مىخواهند يكى از كنار ديگرى بر رود دجله از چنان پل تنگى بگذرند ، هر يك از ترس افتادن در آب ، بر ديگرى شتاب مىگيرند و اين چنين مىخروشند . شاپور كه چنين شنيد ، به موبدان گفت : اى راهنمايان خردمند و نامور ، بايد پل ديگرى بزنيد تا از يك پل بروند و از ديگرى بازآيند و ديگر زيردستان و سپاهيان و نوكران ما اين چنين براى رفتن به رنج نيافتند . پس بدانيد كه براى اين كار بايد درم فراوانى از گنج داد . همهء موبدان از اين كه مىديدند كه درخت نارس ، سبز گشته ، سخت شاد\r\n\r\n","description":"","footnote":"","page_name":" 856 ","page_number":854},
  {"content":"\r\n\r\nشدند . پس آن موبد به فرمان آن كودك تاجور بفرمود « 1 »  تا پلى سازند . دل مادر شاپور نيز ازو شادمان گشت و فرهنگجويان را به نزد او آورد . شاپور به زودى در فرهنگ به جايى رسيد كه از آموزگارانش نيز برتر شد .\r\nچون هفت ساله شد ، آيين ميدان و جنگ و چوگان و در هشت سالگى آيين تخت و تاج نهاد . گويى كه خود بهرام شاه بود . آنگاه به آيين نياكان فرّخ و آن پاكان سرافراز و برگزيدهء خود ، شهر استخر را نشستنگاه خويش ساخت و بدين سان خود را سزاوار نازِش كرد « 2 »  .\r\nبردن طائر عرب ، دختر نرسى را و رفتن شاپور به رزم او « 3 » \r\nچون روزگارى چند بر شاپورشاه بگذشت و آن تاج گيتىفروز او فروزنده شد ، طائر « 4 »  شيردل كه با شمشير خود به آسمان نيز دل مىداد ، از غسّانيان به همراه سپاهى بيشمار از رومى و پارسى و كُرد و بحرينى و قادسى به پيرامون تيسفون آمد و همهء آن سرزمين را به تاراج بداد . هيچكس را ياراى پايدارى در برابر او نبود . چون\r\n\r\n","description":"","footnote":" ( 1 ) - طبرى ، تاريخ طبرى ، ج 2 ، ص 599 بلعمى ، تاريخ بلعمى ، ج 2 ، ص 906 - 905 دينورى ، الأخبار الطوال ، ص 75 ثعالبى ، تاريخ غررالسير ، ص 300 مقدسى ، آفرينش و تاريخ ، ج 3 ، ص 513 گرديزى ، زين الأخبار ، ص 71 .  ( 2 ) - غالباً 2 پايتخت براى شاپور دوم ذكر شده : 1 - شرق مداين . 2 - جنديشاپور . ر . ك . مسعودى ، مروج الذهب ، ج 1 ، ص 254 ابن بلخى ، فارسنامه ، ص 21 مجمل التواريخ و القصص ، ص 67 .  ( 3 ) - پيش از هر توضيحى بايد گفته شود كه اين رويداد به اجماع مورخان مربوط به شاپور اول بوده است ، ليك حكيم فردوسى ، آن را در خلال رويدادهاى مربوط به شاپور دوم آورده است .  ( 4 ) - گويند نام او ساطرون بود و اعراب به او ضيزن مىگفتند . وى داراى قلعه مستحكمى در مقابل تكريت به نام حضر بود . برخى او را از اعراب بنى قضاعه و يا از جرمقيان دانسته‌اند . ر . ك . طبرى ، تاريخ طبرى ، ج 2 ، ص 590 مجمل التواريخ و القصص ، ص 63 ابن بلخى ، فارسنامه ، ص 61 بلعمى ، تاريخ بلعمى ، ج 2 ، ص 891 . ","page_name":" 857 ","page_number":855},
  {"content":"\r\n\r\nطائر از خواهر پدر شهريار - كه نامش نوشه « 1 »  و همچون نوبهار بود - آگه شد ، به ايوان آن ماهروى آمد و از آن رو كه آن گروه دانا و دانش‌پذير نبودند ، او را از ايوانش به بند آورده و ببردند . همهء تيسفون از آن كار پر از گفتگو شد . چون نوشته يك سال با خون دل به نزد طائر ماند ، او را از طائر ، دخترى همچون ماه بيآمد كه گويى خود نرسى با آن تاج و تختش بود . پدرش چون او را بديد ، نامش را مالكه « 2 »  نهاد ، زيرا آن دختر را سزاوار كشورش ديد .\r\nاز سوى ديگر ، چون شاپور بيست و شش ساله و جوانى خسروانى و خورشيدفش شد ، به دشت آمد و سپاهيانش را بديد و دوازده هزار پهلوان را برگزيد كه با هر يك از ايشان يك شتر بادپاى بود . سد مرد راهنما نيز در پيش ايشان بودند .\r\nپس آن پهلوانان شاهدوست بر شتران بنشستند و اسپان را نيز به دست گرفتند . و بدين گونه شاه ايران از پس طائر سرافراز - آن شاه غسّانيان و شير ژيان - برفت و بسيارى از سپاهيان او را بكشت . طائر كه چنين ديد ، به جنگ با او پشت كرد .\r\nخروش دار و گير برآمد و بسيارى از غسّانيان را در بند آوردند . ديگر سپاهيان طائر در يمن پناه بگرفتند . از كودك و مرد و زن ايشان خروش برآمد . ليك شاپور چندان سپاه بيآورد كه راه بر مور و پشّه نيز ببست و طائر را به همراه سپاهيانش در دژ بيافت و ديگر راه جنگ و يا گريز را بر او ببست . يك ماه شب و روز جنگ بود و گياه براى اسپان سپاه طائر در آن دژ اندك بود « 3 »  .\r\n\r\n","description":"","footnote":" ( 1 ) - مستوفى ، تاريخ گزيده ، ص 107 .  ( 2 ) - مستوفى اين نام را به صورت ملكه آورده است . تاريخ گزيده ، ص 108 - 107 . ليك غالباً نام اين دختر را نضيره ذكر كرده‌اند . ر . ك . طبرى ، تاريخ طبرى ، ج 2 ، ص 590 ثعالبى ، تاريخ غررالسير ، ص 284 - 283 مقدسى ، آفرينش و تاريخ ، ج 3 ، ص 511 .  ( 3 ) - چنان كه ملاحظه مىشود ، حكيم فردوسى مدت محاصرهء قلعه را حدود يك ماه دانسته است . ليك مدت 4 سال و يا 2 سال نيز ذكر شده است . ر . ك . طبرى ، تاريخ طبرى ، ج 2 ، ص 590 . ","page_name":" 858 ","page_number":856},
  {"content":"\r\n\r\nدلباخته شدن مالكه دختر طائر بر شاپور\r\nسرانجام پگاه روزى شاپور پهلوان سوار بر اسپ گشت و جوشان و با كمانى در دست و جوشن سياه خسروانى بر تن و درفش لرزان سياه بر فراز سر برفت . در همان هنگام مالكه از فراز ديوار دژ بنگريست و ناگهان درفش شاپور - آن سر نامداران - را بديد . رخسار شاپور را همچون گلبرگ و موهايش را چون مشك و لبان مشكبويش را بسان تبرخون « 1 »  يافت . ديگر خواب و آرام از آن خوبچهره برفت . مالكه كه در آن هنگام پيش دايه‌اش بود ، با دلى پر از مِهر به دو گفت : بدان كه اين شاه بزرگ و خورشيدفش كه اين چنين به كينه‌خواهى آمده ، خون نهان من و همهء گيتى من است .\r\nاكنون اگر چه او براى رزم بيآمده ، تو از سوى من پيامى براى سور به نزد او ببر و او را بگوى كه : من از نژاد نرسى دليرم و با تو از يك نژاد هستم . و از آن رو كه خويش تو و دختر نوشه هستم ، در اين كينه همچون تو مىباشم . پس اگر مرا بخواهى ، بدان كه اين دژ از آن تو خواهد بود و چون ايوان را بيابى ، نگار آن نيز از آن تو مىگردد . اينك بايد كه براى اين كار با دايه‌ام پيمان ببندى و گفتار خود را در بزرگى بر اين كار گروگان سازى . دايه كه چنين شنيد ، به او گفت : آنچه را كه فرمان مىدهى ، به او بگويم و از سوى او برايت آگهى خواهم آورد .\r\nچون شب بر زمين پادشاه گشت و همه‌جا را سياهى فرا گرفت ، زمين به رنگ كرف درآمد و كوه ، نيلگون شد . پس ستاره‌ها همچون چراغدانى پديدار گشتند .\r\nگويى سيسد هزار شماله از آسمان دژ بيآويخته بود . در همان هنگام دايه لرزان و پر از ترس و بيم از طائر برفت . چون به نزديكى سراپردهء شاپور رسيد ، به نزديك راهنمايى بشتافت و به دو گفت : اگر مرا نزد شاه ببرى ، از من تاج و انگشترى خواهى\r\n\r\n","description":"","footnote":" ( 1 ) - تبرخون هم به معناى عناب به كار رفته است كه ميوه‌اى دارويى و سرخ رنگ است و هم به چوبى سرخ‌رنگ و يا بيد سرخ گفته مىشود . در هر حال كنايه از رنگ سرخ است . برهان قاطع ، ماده تبرخون . ","page_name":" 859 ","page_number":857},
  {"content":"\r\n\r\nيافت . آن مرد هوشيار و بينا دل او را از دهليز سراپرده به پيش شاپور شاه پهلوان برد .\r\nدايه در پيش شاپور زمين را ببوسيد و هر آنچه از مالكه شنيده بود ، به او بگفت .\r\nشهريار ايران از شنيدن گفتار او شاد شد و بخنديد و هزار دينار و دو دستبند و يك گردنبند و افسر و چادرى بافته شده از ديباى چين به دو بداد و گفت : با آن ماهروى سخنان خوب فراوانى بگوى . او را بگوى كه شاپور گفت : سوگند به خورشيد و ماه و به كستى « 1 »  زردشت و به فرّ و تاج كه هر چيزى كه از من بخواهى و اگر از پادشاهى من نيز بكاهى ، آن را روا دارم و گوش تو هيچ سخن بدى از من نخواهد شنيد و از كنار تو جدايى نمىجويم و آن را به فرمان يزدان با تخت و تاج و گنج و سپاه خريدارم . چون دايه پاسخ شاپور را بشنيد ، بىدرنگ از سراپرده به دژ شتافت و آنچه را شنيده بود ، به آن سرو سيمين بگفت و او را آگاه كرد كه ديگر ناهيد جفت خورشيد گشت . آنگاه در بارهء بالا و ديدار شاپورشاه كه ديده بود ، با او سخن راند .\r\nبر دست شاپور دادن مالكه ، دژ طائر و كشته شدن طائر\r\nچون خورشيد از سوى خاور تاج خود را بنمود و گل زرد بر روى زمين به رنگ ساگ درآمد ، مالكه كليد خورشخانه و جاى خُمهاى نبيذ را از گنجور و دستور بگرفت . آنگاه براى همهء مهتران و پهلوانان و سران جنگى خوراكها و نبيذ و گل نرگس و شنبليد بفرستاد . سپس چمانى « 2 »  را پيش خواند و به چرب زبانى با او سخنان فراوانى براند و گفت : امشب اين تو هستى كه باده مىدهى . پس به طائر بادهء\r\n\r\n","description":"","footnote":" ( 1 ) - كستى به كمربند مخصوص زرتشتيان گفته مىشود .  ( 2 ) - چمانى به پارسى به معناى ساقى است . ","page_name":" 860 ","page_number":858},
  {"content":"\r\n\r\nساده‌اى بده و بگذار تا باده بنوشند و از مستى به خواب روند « 1 »  .\r\nچمانى كه چنين شنيد ، به دو گفت : من بنده‌ام و به فرمان تو در گيتى زنده‌ام . چون خورشيد در سوى باختر زرد گشت و شب تيره به دو گفت كه بازگردد ، طائر مِى خسروانى بخواست و به نام غسّانيان بنوشيد . آنگاه چون پاسى از آن شب تيره بگذشت ، طائر از بانگ و هياهو بيآسود و بخفت و همگى به سوى خوابگاه رفتند .\r\nدر همان هنگام مالكه ماهروى به كنيزان گفت كه همگى آهسته سخن گويند . و بدين گونه نهانى در دژ را بگشودند . از سوى ديگر ، شاپورشاه كه به آن كار چشم دوخته و از آواى آن مستان خشمگين گشته بود ، چون بر در دژ شماله بيافروختند ، گفت : ديگر بخت بيدار يار ما گشت . پس بفرمود تا مالكهء ماهرخ را در سراپرده به خوبى جاى دادند . آنگاه همهء سپاهيان را گرد آورد و پهلوانان جنگاورى از ميان ايشان برگزيد و چندين سوار و پيادهء شايستهء كارزار با خود به درون آن دژ برد . و بدين سان همهء آن كينه‌هاى كهن را برگرفت و دست به كشتن يازيد « 2 »  .\r\nسپاهيان بيشمارى به همراه طائر از مستى در درون دژ خفته بودند . پس ناگهان سرآسيمه از خواب برخاستند و در هرجا به جنگ پرداختند . ليك هيچيك از ايشان از بيم پشت ننمودند و شاه ايران بسيارى از ناموران آن سپاه را بكشت . چون طائر به دست شاپور در بند شد ، به ناگزير برهنه روان گشت . همهء آن دژ و بند و مردم توانگر بسيارى به جنگ شاپور افتاد .\r\nآن شب بگذشت و پگاه فردا چون خورشيد ، كلاه زرّين خود را بنمود ، در آن دژ\r\n\r\n","description":"","footnote":" ( 1 ) - در نسخهء ژول مُل ، ص 1537 ، بيت 99 آمده :\r\nممان تا بدارند باده بدست * بدان تا بخسپند و گردند مست\r\nليك در نسخهء مسكو ، ج 7 ، ص 224 در مصراع اول بجاى « ممان » ، « همان » آمده كه صحيح مىباشد .  ( 2 ) - طبرى در بارهء نحوهء گشودن دژ مىنويسد كه نضيره ( مالكه ) به شاپور گفت : « كبوترى سبز و طوقدار بگير و پاى آن را با خون ماهانه دوشيزه‌اى كبود چشم بنويس و رها كن كه بر ديوار نشيند و فرو ريزد . و اين طلسم شهر بود كه جز با آن ويران نمىشد . » آنگاه دختر نيز به مست كردن سربازان پرداخت . تاريخ طبرى ، ج 2 ، ص 590 . ","page_name":" 861 ","page_number":859},
  {"content":"\r\n\r\nتخت پيروزه‌اى به آيين نهادند و بار بدادند . چون بار دادن شهريار ايران به پايان رسيد ، مالكه - آن گل نوبهار - با افسرى از ياكند سرخ بر سر و جامه درخشانى از زربافت چينى بر تن به نزديك او رفت . شاپور او را روبروى خود بر روى تخت زرّين بنشاند و آنگاه طائر را كه در بند گشته بود ، به پيش خود بخواند . چون طائر با سرى برهنه بيآمد و آن دختر نامور خود را بديد ، بدانست كه آن جادو كار اوست و آن بدى كه به او رسيد ، از كار او بوده است . پس به شاپور گفت : اى شاه آزاد مرد ، ببين كه فرزند با من چه كرد . پس تو نيز از مِهر او چشم بپوش و از اين پس از بىگناهان خشم بدار . ليك شاپور به آن طائر بدنام گفت : تو چگونه دختر بهرام را از پشت پرده بيآوردى و دودمان ما را رسوا بساختى و آن كينهء آسوده را برانگيختى ؟ آنگاه شاپور به دژخيم بفرمود تا گردنش را بزند و تنش را در آتش بسوزاند . و بدين سان شاپور از براى آن ننگ ، سر طائر را در خون كشيد « 1 »  .\r\nسپس از آنجا برفت و هر كسى از عربان را كه بيافت ، نگذاشت كه هيچ سخنى بگويد و دو دوش او را از دو دستش دور كرد « 2 »  .\r\nهمهء گيتى از كار او در شگفت مانده بود . چون شاپور اين گونه دوش عربان را\r\n\r\n","description":"","footnote":" ( 1 ) - در ادامهء اين ماجرا روايت كرده‌اند كه شاپور با آن دختر ازدواج كرد . ليك نضيره ( مالكه ) سراسر شب از خشونت بسترش كه حرير پر شده از ابريشم بود ، بناليد . شاپور بنگريست كه بىآرامى او از چيست . برگ موردى ديد كه به شكم او چسبيده و آن را خراشيده و خون جارى شده بود . شاپور به دو گفت : پدرت به تو چه غذايى مىداد ؟ دختر گفت : كره و مغز و شيرهء نخل نورس و شراب صافى . شاپور گفت : با پدرت كه چنين غذايت داد چه كردى كه با من كنى ؟ پس بگفت تا گيسوى او را به دُم اسب سركش و تندتازى ببستند و او را از روى زمين پر خار بكشيدند تا پاره پاره شد . ر . ك . طبرى ، تاريخ طبرى ، ج 2 ، ص 592 - 591 ثعالبى ، تاريخ غررالسير ، ص 286 - 283 ابن بلخى ، فارسنامه ، ص 62 بلعمى ، تاريخ بلعمى ، ج 2 ، ص 896 - 891 مقدسى ، آفرينش و تاريخ ، ج 3 ، ص 511 مسكويه ، تجارب الامم ، ج 1 ، ص 132 - 129 دينورى ، الأخبار الطوال ، ص 75 .  ( 2 ) به طور كلى تاخت و تازهاى شاپور دوم به قلمرو اعراب مختلفى همچون بحرين ( الاحساء ) ، اعراب تميم و بكر بن وائل و عبد القيس مستقر در هجر و يمامه و بنى تغلب و بنى حنظله و اياد بود كه گويند با سختى و شدت بسيارى با آنها برخورد كرد ، در هيچ جا فديه نگرفت و به غنيمت نپرداخت و جوى خون روان كرد چندانكه بسيارى از ترس او به ريگزارها و غارها مىگريختند . در هر جا كه مىرسيد ، چاههاى ايشان را پر مىكرد و كشتار بسيارى كرده ، اسراى فراوانى مىگرفت . بسيارى از آن اعراب را نيز به نقاط ديگر كوچانيد . ر . ك . طبرى ، تاريخ طبرى ، ج 2 ، ص 601 - 600 بلعمى ، تاريخ بلعمى ، ج 2 ، ص 909 - 908 ثعالبى ، تاريخ غررالسير ، ص 303 - 301 مسكويه ، تجارب الامم ، ج 1 ، ص 135 - 134 مسعودى ، مروج الذهب ، ج 1 ، ص 251 - 249 يعقوبى ، تاريخ يعقوبى ، ج 1 ، ص 198 . گويند آنچه كه شاپور دوم بر سر اعراب آورد ، مثالى براى نابودى شد ، چنان كه هنگامى كه معاوية بن ابى سفيان به قبيلهء بنى تميم نامه نوشت و ايشان را در برابر حضرت على ( ع ) بشورانيد و برخى از ايشان ، فراخوان معاويه را پذيرفتند حضرت على ( ع ) در شهر كوفه در ضمن خطبه‌اى فرمود : قبيله‌اى كه نيكى را در تباهى بداند و يا از سر بدبختى ، گمراهى را هدايت انگارد ، به نابودى نزديك باشد ، همانگونه كه شاپور قوم اياد را در سواد نابود كرد . مسعودى ، مروج الذهب ، ج 1 ، ص 250 ثعالبى ، تاريخ غررالسير ، ص 301 مقدسى ، آفرينش و تاريخ ، ج 3 ، ص 514 - 513 . اگر چه مىتوان علت خشونت بيش از حد شاپور دوم را با اعراب ، گرفتن انتقام قتل پدرش از ايشان دانست ليك برخى روايت كرده‌اند كه شاپور اين پيش گويى را شنيده بود كه پيامبرى از اعراب خواهد آمد كه دين زردشت را برخواهد انداخت ( مراد حضرت محمد ( ص ) است ) . پس از اين رو با ايشان به خشونت پرداخت . ر . ك . ثعالبى ، همان ، ص 303 - 302 مجمل التواريخ و القصص ، ص 66 . ","page_name":" 862 ","page_number":860},
  {"content":"\r\n\r\nاز مُهره بگشود ، عربان پاچنامهء « 1 »  او را ذو الاكتاف « 2 »  كردند . شاپور از آنجا به سوى پارس بازگشت و همهء گيتى در پيش او نماز برد . هر كسى كه از آسيب شاپور به دوشش زينهار يافت ، از باژ و ساو دادن به او سر نپيچيد . چندى بر اين نيز بگذشت و از آن پس روزگار چهرهء خود را دگرگونه نمود .\r\n\r\n","description":"","footnote":" ( 1 ) - پاچنامه به پارسى به معناى لقب است .  ( 2 ) در مورد اين نحوهء مجازات شاپور دوم نمىتوان به روشنى سخنى گفت . ليك غالباً روايت كرده‌اند كه شاپور دوم شانه‌هاى اعراب را سوراخ مىكرد و حلقهء آهنين از آنها مىگذرانيد و از اين رو پارسيان به او لقب هوبه سُنبا به معناى سوراخ كنندهء كتف ( هوبه به معناى كتف و سنبا به معناى سوراخ كننده ) دادند و اين همان است كه اعراب به طور تلويحى به آن ذو الاكتاف مىگويند . اگر چه برخى نيز لقب ذو الاكتاف را به معناى كسى كه بسيار پر قدرت و با نفوذ است و يا شخص چهار شانه دانسته‌اند . ر . ك . خوارزمى ، مفاتيح العلوم ، ص 102 اصفهانى ، تاريخ پيامبران و شاهان ، ص 50 - 49 مجمل التواريخ و القصص ، ص 418 66 مسعودى ، مروج الذهب ، ج 1 ، ص 250 ابن بلخى ، فارسنامه ، ص 21 مسكويه ، تجارب الامم ، ج 1 ، ص 139 مشكور ، ايران در عهد باستان ، ص 403 . ","page_name":" 863 ","page_number":861},
  {"content":"\r\n\r\nرفتن شاپور به روم و قيصر روم به پوست خر دوختن ، او را\r\nروزى شاپور با آن كه او را تاج و گنج بود ، دل خود را از سرنوشت در رنج داشت .\r\nچون سه پاس از شب تيره بگذشت ، بفرمود تا ستاره‌شناس به پيش او آيد .\r\nستاره‌شناس نيز آرامش و خواب را رها ساخت و با ستاره‌ياب بيآمد . پس با روشنى در قلب الأسد - كه نمايندهء پيروزى هميشگى است - نگاه كرد تا ببيند كه آيا به پادشاه بدى خواهد رسيد يا اين كه فرّهء ايزدى او افزوده خواهد گشت . چون بديد ، به دو گفت : اى پادشاه روشندل و پارسا ، بدان كه كارى با رنج و درد در پيش است كه كسى را ياراى ياد كردن آن به پيش تو نباشد . شاپور كه چنين شنيد ، گفت : اى مرد دانندهء راهجوى ، بگو تا چه چاره‌اى هست تا اين بد از من بگذرد و اختر بد مرا به زير نيآورد ؟ ستاره‌شناس گفت : اى شهريار ، كدام خردمند يا جنگاورى مىتواند با مردانگى يا دانش از اين گردش چرخ ناپايدار و سرنوشت رهايى يابد ؟ هرچه بودنى است ، بىگمان خواهد شد و ما را توان پايدارى در برابر سرنوشت نباشد . شاه گرانمايه كه چنين شنيد ، به دو گفت : دادارى كه اين آسمان بلندگَردان و توانايى و ناتوانى مرا بيآفريد ، پناه ما از هر بدى باشد .\r\nشاپور از آن پس در پادشاهى خود داد بگسترد و چندى بىهيچ رنجى ، به شادى گذراند . چون همهء سرزمينش ازو آباد شد ، آرزو كرد كه به روم آيد و قيصر سرافراز را با آن سپاه و گنج و نيرويش ببيند . پس آن راز و انديشهء خود را با دستور خود كه پهلوانى دادگر و خردمند بود ، بگشود . ليك با هيچكس ديگرى در اين باره سخن نگفت . به دو گفت : اين پادشاهى را با دادگرى بداريد و از داد شاد باشيد . آنگاه دَه كاروان پر مايه شتر بخواست كه بر هر كاروان ، يكى ساربان باشد . سپس آنها را با ديبا و\r\n\r\n","description":"","footnote":"","page_name":" 864 ","page_number":862},
  {"content":"\r\n\r\nگوهرهايى بار كرد و سى شتر را نيز از ديبا بار نهاد و پر از انديشه از آن سرزمين آباد به روم رفت . چون به آنجا رسيد ، در نزديكى شهر ، روستايى بديد كه هم دهگانان و هم شهريان از آن بهره‌مند بودند . پس به خانهء مهترى برفت و از او پرسيد كه : آيا مرا در اينجا جايى هست ؟ مهتر بر او بسيار آفرين بكرد و گفت : ما هيچ ميهمانى همچون تو نيابيم . شاپور آن شب را در آنجا بود و بخورد و چيزهايى ببخشيد . دهگان نيز بر او آفرين بكرد .\r\nچون سپيده برآمد ، شاپور بنه برنهاد و همچون باد به سوى خانهء قيصر آمد . چون به آنجا رسيد ، به نزديك سالار بار رفت و بر او آفرين بكرد و بشارهايى برايش ببرد .\r\nسالار بار از او بپرسيد و گفت : برگوى كه كيستى كه اين چنين روى و شاخ شاهان را دارى ؟ شاپور گفت : من پادشاه نيستم يكى از مردمان پارسى پارسا هستم كه براى بازرگانى از شهر جَز « 1 »  برفتم و كاروانى از خز و جامه‌هاى ريسمانى آورده‌ام . اكنون به اين بارگاه آمده‌ام تا مگر مرا به نزد قيصر راه بگشايند تا هر گوهر و جنگ افزارى را كه از اين بارها سزاوار مىداند ، از اين چاكر بپذيرد و به گنج بسپارد تا من نيز بدان شاد باشم . هرچه هم كه بماند ، به زر و سيم بفروشم . در اين راه به قيصر پناه مىبرم و سپس هر آنچه مىبايد از روم مىخرم و به سوى سرزمين آباد خود در ايران مىبرم .\r\nسالار بار كه چنين شنيد ، از آن درگاه برخاست و به پيش قيصر آمد و اين سخن را بگفت . سپس بفرمود تا پرده را برداشتند و او را از پيش در به نزد قيصر آوردند . چون شاپور به نزديك قيصر رسيد ، چنان كه سزاوار بود ، او را آفرين بكرد . قيصر به شاپور پهلوان بنگريست و دل و ديدهء خود را به آن همه خوبى او سپرد . پس بفرمود تا خوان و مِى بيآوردند و همهء كاخ و ايوان را بيآراستند . در همان هنگام مرد ايرانى بيداد و شومى كه در روم و در نزد قيصر بود ، به دو گفت : اى سزاوار ، سخنى را از من به راز بشنو . بدان كه اين مرد بازرگان نامور كه ديبا به دينارگان مىفروشد ، با اين گفتار و\r\n\r\n","description":"","footnote":" ( 1 ) - جَز جايگاهى در ناحيه زاينده‌رود و يا نزديك آباده فارس بوده است . ر . ك . مستوفى ، نزهت القلوب ، ص 51 شهيدى مازندرانى ، راهنماى نقشه جغرافيايى شاهنامه فردوسى ، ماده جز . ","page_name":" 865 ","page_number":863},
  {"content":"\r\n\r\nديدار و فرّ و نشست ، خود شاپور شاهنشاه است . قيصر كه چنين شنيد ، خيره ماند و چشمش از ديدن روى او تيره گشت . پس نگاهبانى در آنجا بايستاند و با هيچكس در بارهء آن راز سخن نگفت . چون شاپور شاه مست شد ، قيصر او را نگاه داشت و ناگهان نگاهبان بيآمد و او را گرفت و گفت : شگفتا ، تو شاپور - پسر نرسى - هستى .\r\nپس او را به سراى زنان برد و دست او را ببست . براستى كه هيچكس با مردانگى خود از دام رنج و سختى رها نشد .\r\nچون زين مايه دانش نيآيد به بر * چه بايد شمار ستاره‌شمر\r\nآنگاه در كنار آن شاپور مست شماله‌اى بيافروختند و او را به زارى در پوست خر « 1 »  بدوختند . هر كسى با آگاهى از اين كار مىگفت : براستى كه اين شوربخت پيوسته پوست خر را مىجُست و بخت خود را رها ساخت . شاپور بدبخت را بىدرنگ به خانه‌اى تنگ و تاريك ببردند و او را در آنجا انداختند و در خانه را با كليد ببستند و كليد را به كدبانوى آن خانه دادند . نگاهبان به آن زن گفت : او را چندان نان و آب بده كه جانش زود از تن بيرون نشود تا اگر پس از چندى باز هم زنده بماند ، شايد ديگر ارج تخت و تاج را بداند و ديگر كسى كه قيصرنژاد نيست ، به ياد تخت قيصر نيافتد . زن قيصر نيز كه در جاى ديگرى در آن ايوان مىنشست ، در آن خانه را ببست و كليد خانه را به گنجور ماهرخ برگزيدهء خود - كه نژادش به ايرانيان مىرسيد و همهء پدرانش را به ياد داشت - سپرد .\r\nاز سوى ديگر ، قيصر در همان روز سپاه خود را از روم به سوى ايران براند و شاپور را بسته در پوست خر در همانجا بگذاشت . چون قيصر به نزديك ايوان شاپور رسيد ، زود تيغ كين بركشيد . روميان بسيارى از زن و مرد و كودكان ايرانى را در بند آوردند و هيچ چيزى در ايران برجاى نگذاشتند . هيچكس نبود كه به يارى ايرانيان\r\n\r\n","description":"","footnote":" ( 1 ) - برخى پوست گاو گفته‌اند . ر . ك . ثعالبى ، تاريخ غررالسير ، ص 304 - 303 مسعودى ، مروج الذهب ، ج 1 ، ص 252 مقدسى ، آفرينش و تاريخ ، ج 3 ، ص 514 . ","page_name":" 866 ","page_number":864},
  {"content":"\r\n\r\nدر آن سختى و رنج بيآيد و هيچيك از سپاهيان نيز از زنده و يا مردهء شاپورشاه آگه نبودند . همهء ايرانيان از برابر روميان بگريختند و آن سرزمين از مردم تهى شد .\r\nايرانيان بيشمارى نيز ترسا « 1 »  گشتند و به پيش سكوبا « 2 »  رفتند .\r\nرهانيدن كنيزك ، شاپور را از پوست خر\r\nسرانجام چون چندى بگذشت ، آن سپاه از ايران برفتند . از سوى ديگر ، آن كنيزى كه شاپور را نگاه مىداشت ، شب و روز تنهايش نمىگذاشت و از آن رو كه نژاد آن كنيزك به ايرانيان مىرسيد ، از آنچه كه بر سر شاپور آورده بودند ، شاد نبود و شب و روز از براى آن پوست ، گريان و دلش از براى شاپور بريان بود . روزى كنيزك به شاپور گفت : اى خوبروى ، هيچ مترس و با من بگوى كه كيستى كه اين چنين اندام نازك تو در اين پوست خر است و خواب و آرام از تو دور شده است ؟ تو همچون سروى بودى كه ماهى گِرد بر سر آن بود و موهايت نيز بسان مشك سياه بر آن روى ماهت بودند . اكنون آن بالاى همچون سرو تو خميده گشت و تن پيلوارت به مانند نِى شد . دل من پيوسته بر تو مىسوزد و دو چشمم شب و روز گريان است . در اين سختى چه مىجويى كه اين چنين راز خود را با من نمىگويى ؟ شاپور كه چنين شنيد ، به دو گفت : اى خوبچهر ، اگر هيچ مِهرى بر من آورده‌اى ، پس مىخواهم كه با سوگند پيمانى با من ببندى و تا جاودان هرگز اندكى هم از آن نگذرى و به ياد اين درد و گداز من باشى و رازم را به دشمن نگويى . آنگاه من نيز آنچه را كه خواستى ، به درستى برايت خواهم گفت . كنيزك به دادار و زنّار شماس و به تورات هفتاد كَرد « 3 »  و جان مسيحا و سوگ چليپا و به داراى ايران و به مِهر و بيم\r\n\r\n","description":"","footnote":" ( 1 ) - مسيحى .  ( 2 ) اسقف .  ( 3 ) - قديمىترين و مشهورترين تورات كه 72 تن يهودى مصرى آن را در سال 283 ق . م . ترجمه و تأليف كردند . زنجانى ، فرهنگ جامع شاهنامه ، ماده هفتاد كرد . ","page_name":" 867 ","page_number":865},
  {"content":"\r\n\r\nسوگند خورد و گفت : هرگز راز تو را به كسى نگويم و از اين سخن برترى نجويم .\r\nآنگاه شاپور همهء راز خود را با او بگفت و هيچ چيزى را نهان نساخت . سپس به دو گفت : اكنون چون از من فرمان ببرى و دل خود را با اين راز گروگان سازى ، سرت از همهء بانوان برتر خواهد شد و گيتى به زير پايت در خواهد آمد . پس بايد كه به هنگام نان خوردن شير گرمى بيآورى و با هيچ‌كس در اين باره سخن نگويى و اين پوست خر را با شير خيس گردانى . بدان كه پس از من اگر چه ساليانى بگذرد ، هر خردمندى در اين باره سخن خواهد گفت و اين پوست در گيتى افسانه گردد . كنيزك كه چنين شنيد ، از آن پس پيوسته نهانى از هر كسى شير گرم مىخواست و جامى از آن بر روى آتش مىگذاشت و سپس نهانى و بىاين كه هيچ سخنى در اين باره با كسى بگويد ، آن را به نزديك شاپور مىبرد . دو هفته بر اين كار بگذشت و سرانجام همهء آن پوست خر به شير آغشته گشت و شاپور با دلى پر از درد و تنى پر از خون از آن پوست بيرون آمد « 1 »  ، پس به آن كنيزك رازدار گفت : اى نيكساز پاك و بينا دل ، اكنون بايد چاره‌اى ساخت و همه گونه انديشيد تا بتوانيم از اين سرزمين روم - كه هرگز بر چنين سرزمينى آفرين مباد - بگذريم . كنيزك كه چنين شنيد ، به دو گفت : بدان كه فردا پگاه ، اين بزرگان به سوى جشنگاه مىروند . در روم جشنى به پا خواهد شد كه زن و مرد و كودك براى آن به بيرون شهر روند . پس چون كدبانو از براى رفتن به آن جشن خرّم از شهر به دشت برود ، خانه تهى مىشود . آنگاه من چاره‌اى مىسازم و از هيچ گزندى نمىترسم و دو اسپ و دو گوپال و تير و كمان را با روشن روانى به پيش تو مىآورم .\r\n\r\n","description":"","footnote":" ( 1 ) - صاحب مجمل التواريخ و القصص روايتى همچون حكيم فردوسى در اين باره ذكر كرده است . ص 67 - 66 . ليك گرديزى معتقد است كه شاپور از زن قيصر خواست تا او را رها كند . زين الأخبار ، ص 72 . طبرى روايت مىكند كه : « شبى نگهبانان رومى شاپور غافل ماندند و جمعى از اسيران اهواز نزديك وى بودند و [ شاپور 
  ] به آنها گفت تا از مشكهاى روغن زيتون كه آنجا بود ، بر آن پوست خشكيده بريزند . و بريختند و پوست ، نرم شد و از آن درآمد . » تاريخ طبرى ، ج 2 ، ص 605 . نيز ن . ك . مقدسى ، آفرينش و تاريخ ، ج 3 ، ص 514 ثعالبى ، تاريخ غررالسير ، ص 305 - 303 . ","page_name":" 868 ","page_number":866},
  {"content":"\r\n\r\nشاپور كه چنين شنيد ، بر آن دختر پر هنر و پيش بين آفرين بكرد . آنگاه كنيزك با انديشه و خِرد ، دو اسپ گرانمايه از آخور بجُست و تيغ و گوپال و برگستوان و جوشن و كلاهخود پهلوانى نيز براى شاپور بيافت .\r\nچون خورشيد از سوى باختر فرو شد و شب چادر سياه خود را بر سر كشيد ، جان شاپورشاه پر از اين انديشه شد كه پگاه فردا كنيزك چه خواهد ساخت ؟ چون آفتاب از بخش شير سر برآورد و روز فرا رسيد و خواب را از ديدگان مردم بپالود ، همهء كسانى كه در شهر بودند ، به آن جشن رفتند . خوشا كسى كه از جشن بهره‌مند گردد . پس آن كنيزك بسان مردم چاره‌جوى به سوى آن خانه روى نهاد . چون آن ايوان خالى به چنگ او افتاد ، ديگر دل شير و چنگ پلنگ بيافت . پس آن دو اسپ گرانمايه را از آخور به همراه جنگ افزار برگزيدهء سواران پهلوان و هر اندازه كه دينار و مرواريد خوشاب و ياكند و هر چيز ديگرى كه نياز بود ، با خود ببرد . چون همهء آنچه را كه براى رفتن نياز بود ، فراهم آورد و شب فرا رسيد ، كنيزك و شاپور آهنگ رفتن كردند . ليك در همان هنگام دو تن از نگاهبانان از رفتن شاپورشاه آگه شدند . پس هر دو سوار بر اسپ از پِى ايشان بتاختند و به نزد كنيزك و شاپور نامدار برسيدند و هر دو رُخ اسپ او را در دست گرفتند . شاپورشاه كه چنين ديد ، بر روى زين از جاى بجست و سر هر دو نگاهبان را در دست گرفت و ايشان را به خوارى بر زمين افكند .\r\nچون هر دو نگاهبان بر زمين افتادند و كشته شدند ، شاپورشاه و همراهش شتابان برفتند .\r\nگريختن شاپور از روم و رسيدن به ايران زمين\r\nو بدين سان شاپور و كنيزك با شادى به سوى ايران زمين روى نهادند و شب و روز\r\n\r\n","description":"","footnote":"","page_name":" 869 ","page_number":867},
  {"content":"\r\n\r\nبتاختند و به خورد و خواب نپرداختند . بدين گونه از روم و از راه خارستان و بيابان براندند تا به كشور خوزستان رسيدند . چون خود و اسپانشان از آن همه تاختن سست شدند ، جايى را براى فرود آمدن بجستند . در همان هنگام دهى خرّم و پر از باغ و ايوان و جشنگاه بر سر راه ايشان بود . پس شاپور با تنى رنجور از آن راه و گريزان از آن بدى بيآمد و در خانهء باغبانى را بزد . مرد پاليزبان - كه هم نيكدل و هم ميزبان بود - دوان بيآمد . دو تن را با نيزه و زره و كلاهخود بديد . پس از ايشان پرسيد كه : اين چنين بيگاه از كجا بيآمديد و بدين سان بتاختيد ؟ شاپور به دو گفت : اى نيكخواه ، از ما كه راه خود را گم كرده‌ايم ، چه اندازه مىپرسى ؟ بدان كه من مردى ايرانى و چاره‌جوى هستم كه گريزان به اين سرزمين روى نهاده‌ام . از قيصر و سپاهش پر از درد مىباشم و ديگر مبادا كه سر و افسر او را ببينم . اينك اگر امشب ميزبان من باشى و هوشيارى و نگاهبانى كنى ، چنين گمان مىكنم كه اين درختى كه بكارى ، روزى برايت به بار خواهد آمد . باغبان كه چنين شنيد ، به دو گفت : اين خانهء توست و خودم نيز ميهمان تو هستم و هرچه را نيز بتوانم ، مىكوشم و به اينجا مىآورم و با هيچكس سخنى نمىگويم .\r\nشاپورشاه به همراه كنيزك از اسپ فرود آمد و به خانه رفت . زن باغبان نيز چندان كه مىتوانست ، از هر گونه‌اى خوراك فراهم آورد . چون خوراك بخوردند ، زود جايى را براى ميگسارى بپرداختند و باغبان كه از آن مهمان ، خرّم و شادكام شده بود ، مِى بيآورد و در پيش ايشان نهاد . سپس جامى مِى به شاپور داد و گفت :\r\nاين جام مِى را به نام آن كس كه مىبايد ازو ياد كنى ، بنوش . شاپور كه چنين شنيد ، به دو گفت : اى ميزبان هوشيار و اى پاليزبان بيدار ، آن كسى كه مِى مىآورد ، چون به ساليان زندگانى و خِرد از ديگرى برتر باشد ، نخست او مِى مىخورد . اينك چون ساليان زندگى تو اندكى از من بيشتر است ، بايد كه چون به ما مِى مىدهى ، نخست خودت بنوشى . ليك باغبان به دو گفت : اى پر هنر ، نخست آن كسى مِى مىخورد كه او را زيب و فرّ باشد . پس تو اگر چه جوانى ، ولى چون فرهنگ پيران را دارى ، بايد در\r\n\r\n","description":"","footnote":"","page_name":" 870 ","page_number":868},
  {"content":"\r\n\r\nاين كار پيش رو باشى . بدان كه از روى تو شكوه تاج پديدار است و از مويت بوى مشك مىآيد . شاپور با شنيدن اين گفتار بخنديد و جام نبيذ را از باغبان بگرفت .\r\nسپس آه سردى از جگر بركشيد و به آن پاليزبان گفت : اى پاك كيش ، تو را از ايران زمين چه آگاهىاى هست ؟ باغبان گفت : اى كِي منش ، بد دشمن از تو دور باد .\r\nچندان زيان به بدخواه تو برسد كه از قيصر به ايرانيان رسيد . هر كه در ايران بود ، ديگر از آنجا پراكنده شد و هيچ كشتزارى در آن سرزمين نمانْد . از آن همه تاراج و كشتار زن و مرد ، آن انجمن بزرگ پراكنده گشت . بسيارى از ايرانيان نيز ترسا شدند و زنّار ببستند و به پيش سكوبا رفتند و بسيارى از جاثليقان هم كلاه بر سر ، از سرزمين خود دور گشته و در ايرانند . شاپور كه چنين شنيد ، به دو گفت : شاپور - پسر اورمزدشاه - كه همچون ستارهء اورمزد مىدرخشيد ، به كجا رفت كه قيصر اين چنين خيره‌سر گشت و بخت از ايرانيان بگرديد ؟ باغبان گفت : اى سرفراز ، تا جاودان مهترى و ناز براى تو بادا . بدان كه ديگر هيچ نشانى از مرده يا زندهء او به ايران نرسيد .\r\nاكنون همهء كسانى كه در آن سرزمين آباد بودند ، در روم بَرده گشته‌اند . آنگاه آن پاليزبان كه ميزبان شاه بود ، از براى آن زار بگريست . سپس به شاپور گفت : اگر سه روز در اينجا باشى ، اين خانهء من همچون خورشيد گيتىافروز خواهد شد .\r\nكه دانا زد اين داستان از نخست * كه هر كس كه آزرم مهمان نجست\r\nنباشد خرد هيچ نزديك اوى * نياز آورد بخت تاريك اوى\r\nپس در اينجا بمان و بيآساى و مِى بخور و هر گاه كه دلت رام شد ، نام خود را بگوى . شاپور كه چنين شنيد ، به دو گفت : روا باشد زيرا اكنون ميزبان براى ما همچون پادشاه است .\r\n\r\n","description":"","footnote":"","page_name":" 871 ","page_number":869},
  {"content":"\r\n\r\nشناختن ايرانيان ، شاپور را و گرد كردن او سپاه\r\nشاپور آن شب را در آنجا بود و خورد و گفت و شنيد . چون سپيده سر از كوه برآورد و خورشيد بسان درفشى زرّين از مرغزار درآمد ، باغبان به پيش ميهمان خود رفت و به دو گفت : روزت فرخنده و سرت از ابر بارنده نيز برتر باد . براستى كه مرا جايگاهى سزاوار و آرامشگاهى شايستهء تو نبود . شاپور كه چنين شنيد ، گفت : اى نيكبخت ، من اين خانه را بر تاج و تخت نيز برگزيدم . اكنون زند و اوستا و برسم « 1 »  بيآور و هر آنچه از تو بپرسم ، مرا پاسخ گوى . باغبان هرچه شاه به دو فرموده بود ، بيآورد و جايى را براى باژ « 2 »  و برسم بيآراست . سپس با زمزمه به دو گفت : اينك به درستى بگوى كه موبدان موبد كجاست ؟ باغبان گفت : اى مرد نامور و شيرين زبان ، خانهء موبدان موبد درست روبروى خانهء من است . شاه كه چنين شنيد ، نهانى به پاليزبان گفت : برو و از مهتر دِه گل مهر بخواه . باغبان با شنيدن اين سخن ، شتابان برفت و گل مهر بيآورد . آنگاه شاه نگين خود را بر آن گل نهاد و به باغبان داد و او را آفرين كرد و گفت : اين گل را به موبد بده و ببين تا چه مىگويد .\r\nپس سپيده‌دم ، مرد پاليزبان با آن مُهر شاه به پيش موبدان موبد آمد . چون به نزديك درگاه او رسيد ، پهلوانان را از پيش آنجا پراكنده و در آن درگاه را بسته ديد .\r\nپس به آواى بلند از آن بارگاه بار خواست . چون در را بگشودند ، باغبان به نزديك موبد رفت و او را نماز برد و مُهر را به دو بنمود . موبد كه نگاه كرد و آن مُهر را بديد ، دلش از شادى بردميد . سپس چندى به نام آن مُهر بنگريست و به آن باغبان گفت :\r\n\r\n","description":"","footnote":" ( 1 ) - ر . ك . زير نويس ، ص . 449 - 448  ( 2 ) - ر . ك . زير نويس ، ص 449 . ","page_name":" 872 ","page_number":870},
  {"content":"\r\n\r\nاين مُهر چيست ؟ باغبان به دو گفت : اى نامدار ، بدان كه اين سوار اكنون در خانهء من نشسته و يك ماهروى خردمند و با زيب و فرّهى بسان سرو سهى نيز به همراه اوست . موبد كه چنين شنيد ، به دو گفت : برگوى كه نشان بالا و روى اين نامجوى چيست ؟ باغبان گفت : هر كسى كه بهار و سروى را در كنار جويبار نديده ، چون به بالا و رخسار او بنگرد ، دلش از ديدن او آرامش مىيابد . بازوانش همچون ران اسپ و بر او چون بر شير و چهره‌اش به مانند خون است . از مِهر او رنگ شرم مىآيد و از چهره‌اش شكوه تاج پديدار است . چون آن مرد دانا سخنان پاليزبان را بشنيد ، با روشن روانى بدانست كه آن مرد شيردل كسى بجز شاه نيست و آن چهره تنها سزاوار تخت و تاج است . پس فرستاده‌اى بجست و به پيش پهلوان فرستاد و به دو گفت :\r\nبدان كه آن فرّ شاپورشاه پيدا شد . پس تو از هر سو سپاهيان را انجمن بكن . آنگاه فرستادهء موبد به پيش پهلوان شتافت . سپهبد - كه دلى پر از كينه و لبى پر از آه داشت از شنيدن گفتار او شاد شد و به پروردگار دادار گفت : اى گيهاندار ، براستى كه پرستش هيچكس بجز تو روا نباشد . چه كسى مىدانست كه ديگر هرگز شاپورشاه سپاهيان را ببيند و سپاهيان نيز او را ببينند . اى خداوند يكتا و دادگر ، اى گيهاندار و راهنما به نيكى ، تو را سپاسگزاريم .\r\nسپس چون شب درفش سياه خود را برآورد و ستاره و ماه گِرد پديدار شد ، از هر سو و هرجا كه مهترى در آنجا نهان بود ، سپاهى فراز آمد . از هر سو پهلوانان ، يكى يكى و دو تا دو تا سر برافراخته و بتاختند . بدين سان همگى با شادى به درگاه آن پاليزبان ميزبان بيآمدند . آنگاه شاپورشاه بفرمود تا اگر چه آنجا بارگاهى فرومايه بود ، ليك راه را بر ايشان بگشايند . چون همگى به نزديك آن نامجوى برفتند ، يكايك روى خود را بر خاك نهادند . شاه همهء آن بزرگان را در برگرفت و از براى آن بديها بخروشيد و آن سخنانى را كه از قيصر بشنيده و آنچه را كه از آن پوست خر ديده بود را به همراه آن مهربانىاى كه آن بردهء خوبچهر با او بكرد و او را آزاد ساخت ، براى ايشان بگفت . آنگاه گفت : آگاه باشيد كه من جان خود را از كردگار و از او - كه\r\n\r\n","description":"","footnote":"","page_name":" 873 ","page_number":871},
  {"content":"\r\n\r\nروزگارش فرخنده باد - يافتم . بدانيد كه اگر شهريار و فرخنده‌اى بندهء يك بندهء پر هنر شود ، اكنون من بندهء اين بردهء پر هنر گشاده‌دل و دادگر هستم . اينك به هر سو كه سپاهيان و پادشاهى من آنجاست ، كسانى را بفرستيد و ايشان را آگه كنيد .\r\nديده‌بانانى نيز بر راه بپراكنيد و بويژه راه تيسفون را ببنديد . زيرا كه نبايد هيچ آگاهىاى از آن به بيرون رسد . چون قيصر از ما و از پيدا شدن آن فرّ شاهنشاهى آگه شود ، به اينجا بيآيد و سپاهيان مرا و دل و پشت ايرانيان را بشكند . اينك ما را توان پايدارى در برابر او و بخت شادابش نيست . پس چون موبد بيآيد و سپاهيان را بيآورد ، با سپاهيانمان راه را بر پشّه نيز ببنديم و آرايشى ديگرگونه سازيم تا مگر نهانى اين باغ را از گياهان هرزه پاك سازيم . بايد در هر گوشه‌اى ديده‌بانانى بگماريد و روز و شب پاسبانانى را پراكنده سازيد . ديگر از اين پس نبايد كه هيچكس با كمرى گشاده و بىبيم از روميان بخوابد .\r\nشبيخون زدن شاپور و گرفتن قيصر روم\r\nچندى بر اين نگذشت كه شش هزار سپاهى در پيش شاپور گرد آمد . پس شاپور كارآگاهان و بزرگان كارآزموده‌اى را به سوى تيسفون فرستاد تا براى او از كار قيصر در آن بارگاه باشكوه و فرّهى شاپور آگهى آورند . كارآگاهان نيز ناگهان برفتند و پنهانى كارها را بديدند . سپس به پيش آن شاه گردنفراز بازگشتند و گفتند : قيصر با آن همه مِىخوردن و شكار ، ديگر هيچ به كارزار نمىانديشد . سپاهيانش نيز در هر سو پراكنده‌اند و سرگرم تاراج كردن مىباشند . نه روز ، ديده‌بانى دارد و نه شب ، پاسبان .\r\nسپاهيان او همچون رمه‌اى بىشبان هستند . قيصر از آن رو كه از هيچ سو دشمنى نمىبيند ، آنگونه زيستن به آرزوى دل را پسنديده است .\r\nشاپور كه چنين شنيد ، شاد شد و ديگر همهء آن رنجها در پيش چشمش همچون باد گشت . پس سه هزار سوار زره‌دار و برگستوانور ايرانى را برگزيد و در شب تيره\r\n\r\n","description":"","footnote":"","page_name":" 874 ","page_number":872},
  {"content":"\r\n\r\nجوشن بپوشيد و آن سپاه را به سوى تيسفون براند . شبها را تيز مىشتافتند و چون روز فرا مىرسيد ، پنهان مىشدند . تا پيش از دو پرسنگ در پيش سپاهيان و در راه و بى راه ديده‌بانانى گماشته بودند . و بدين گونه برفتند تا اين كه به پيش شهر تيسفون رسيدند . سه پاس از شب گذشته بود كه به لشگرگاه درآمدند . شاپور را هيچ هراسى از قيصر در دل نبود . از آنجا آواى كوس و فرياد پاسبانان و بانگ خروس را بشنيد . آن دشت پر از تاژ و خرگاه بود و هيچكس از تاختن ايشان آگه نبود . قيصر نيز در سراپردهء خود مست بود . از آن همه سپاهى هيچ جايى در آن سرزمين نبود . چون شاپور پهلوان كار را بدانگونه ديد ، سپاهيان را به لشگرگاه دشمن كشانيد و دست ببرد و گرز گران را بركشيد . خروش كارناى و دراى هندى و چرنگيدن گرز به ابر خاست . از هرجا هياهو و چكاچاك برآمد . چنان كه گويى آسمان بتركد و از خورشيد خون بچكد . از آن همه درخشش درفش كاويانى و تيغهاى بنفش در آن شب تيره ، گويى آسمان يك سره پر از ابر شده و تيغ مىباريد . از گَرد سپاهيان ، كوه نيز ناپديد شد و ستاره دورى گزيد . شاپور همهء سراپردهء آن قيصر بىهنر را زير و زبر ساخت . همه‌جا را به آتش كشيدند و آسمان را بر زمين بزدند . بسيارى از آن روميان را بكشتند . همهء دشت پر از پشت و دست و ميان شد « 1 »  .\r\nسرانجام اختر نيك از قيصر بيزار گشت و قيصر گرفتار آمد . بسيارى از نامداران و سواران دلير و برگزيدهء او را نيز از آن سراپرده‌ها گرفتند و در بند آوردند . آرى كردار چرخ بلند اين چنين باشد :\r\nگهى زو فراز آيد و گه نشيب * گهى شادمانى و گاهى نهيب\r\nبىآزارى و مردمى بهتر است * ترا كردگار جهان ياور است\r\nچون روز فرا رسيد و شب دورى گزيد و درفش خورشيد از بالا پديدار شد ،\r\n\r\n","description":"","footnote":" ( 1 ) - بلعمى ، تاريخ بلعمى ، ج 2 ، ص 918 - 910 مسكويه ، تجارب الامم ، ج 1 ، ص 139 - 136 مستوفى ، تاريخ گزيده ، ص 108 طبرى ، تاريخ طبرى ، ج 2 ، ص 605 - 601 . ","page_name":" 875 ","page_number":873},
  {"content":"\r\n\r\nشاپور بفرمود تا دبير با خامه و كاغذ و مشك و خوشبوى به پيش او برود . پس به هر پادشاه و مهترى در هر كشور نامه بنوشتند . در آغاز نامه گفت : آفرين ما بر كردگار گيهان باد . تنها او را به نيكويى دسترس است و در نيرو نيازمند كسى نمىباشد .\r\nهمان آفرينندهء روزگار كه هيچكس بجز او آفريدگار به نيكى نيست . اكنون قيصر چون فرمان يزدان را رها ساخت و در ايران هيچ بجز تخم زفتى نكاشت و خِرد ، راهنماى جانش نبود ، به زارى در بند من افتاده است . او ديگر تاج ايران را به كسى كه سزاوار بود ، سپرد و از اين گيتى هيچ بجز نام زشت نبرد . به نيروى يزدان كه ما را راه بنمود ، آن سپاه و بارگاه او گسسته شد . ديگر هر رومىاى كه در شهر بيابيد ، آنها را از دَم شمشير بگذرانيد . همگى داد بجوييد و از ما فرمان ببريد و بار ديگر با ما پيمان ببنديد . سپس فرستادگانى با آن نامه‌هاى شاپورشاه روشن روان به هر سو شتافتند .\r\nشاپور از لشگرگاه به سوى تيسفون آمد و بىآزار با رهنمون خود بنشست . چون تاج نياكان را بر سر نهاد ، دادار نيكىدهش را ياد بكرد . آنگاه جامهء شاهوارى براى آن پاليزبان بيآراست و بدين گونه روان او را شاد بكرد . سپس به دبيرش بفرمود تا به زندان برود و نام بَردگان را بر كاغذ بنويسد . چون شمردند ، ديدند كه هزار و سد و دو تن از بزرگان نامدار روم كه همگى از خويشان قيصر و مهتران برگزيدهء روم بودند ، در بند آمده‌اند . پس شاه ايران دست و پاى همهء آن كسانى را كه به بدى رهنمون بودند ، ببريد . آنگاه بفرمود تا قيصر روم را به پيش او آورند . نگاهبان برفت و دست قيصر را بگرفت و او را به زارى از زندان بيآورد . شگفتا كه چون آن قيصر ناراستكار تاج شاپور را بديد ، اشكش از ديدگان به رخسار چكيد و روى خود را بر زمين ماليد و پيوسته بر آن تخت و تاج آفرين بكرد . چنان روى و تن خود را بر خاك نهاد كه سراسر زمين را با مژگان خود بِرُفت . شاپور شاه كه او را بديد ، به دو گفت : اى سرشت بدى ، اى كه ترسا و دشمن ايزد هستى و براى پروردگارى كه هيچ انبازى ندارد و او را هيچ آغاز و فرجامى نباشد ، پسرى مىشناسى ، شمايان هيچ سخنى بجز دروغ نمىگوييد . ليك\r\n\r\n","description":"","footnote":"","page_name":" 876 ","page_number":874},
  {"content":"\r\n\r\nآتش بد بىفروغى است . تو اگر قيصر هستى ، پس شرم « 1 »  و خِرد و دلى كه تو را به سوى خوبى رهنمون باشد ، كجاست ؟ چرا مرا در چرم خر بند بساختى و به خوارى بر خاك انداختى ؟ من كه همچون بازرگانان ، گويى به بزم آمده بودم و مرا هيچ كوس و سپاهى نبود كه به رزم آيم . ليك تو ميهمان خود را در چرم خر مىكشانى و خودت به ايران لشگر مىكشى . پس اكنون چنان كارى از مردان راستين ببينى كه ديگر از اين پس نبرد با ايران را نجويى .\r\nقيصر كه چنين شنيد ، به دو گفت : اى شهريار ، چه كسى را توان سرپيچى از فرمان يزدان است ؟ بدان كه اين تخت شاهى بود كه خِرد را از من دور كرد و تنم را به مزدورى ديو درآورد . ليك تو اگر كيفر بد را با نيكى بدهى ، در گيتى همچون داستانى بشوى كه هرگز نامت كهن نگردد و كام تو با اين مردانگى برآيد . من اگر از تو به جان زينهار بيابم ، ديگر گنج دينارم در پيش چشمم خوار مىگردد و از آن پس در درگاه تو همچون بنده‌اى خواهم بود و هيچ بجز آراستن تخت شاه ايران نخواهم جست .\r\nشاپورشاه كه چنين شنيد ، به دو گفت : اى بدكار بدهنر ، چرا اين سرزمين را زير و زبر بساختى ؟ اكنون من نيز به ناگزير همهء كسانى را كه از ايران بَرده ساختى و با خود ببردى ، از تو باز خواهم . نيز بايد كه همهء آن خواسته‌هايى را كه با خود به روم - كه هرگز مباد تا دوباره آن سرزمين شوم را ببينى - بردى ، از سراى خود به پيش اين سپاه سرافراز ايران بيآورى . هرچه را هم كه در ايران ، ويران شده و كنام پلنگان و شيران گشته است ، با دينار خود دوباره بسازى تا كيفر كردار خود را بيابى . ديگر اين كه در برابر هر يك تنى كه از ايرانيان بكشتى ، دَه تن از روميانى را كه از نژاد كيان باشند ، بجويى و با كشتن آنها تاوان بدهى . ديگر بدان كه هيچ نيكبختى درخت ديگران را\r\n\r\n","description":"","footnote":" ( 1 ) - در نسخهء ژول مُل ، ص 1587 ، بيت 430 آمده :\r\nاگر قيصرى كرم و رايت كجاست * به خوبى دل رهنمايت كجاست\r\nليك در نسخ بروخيم ، ج 7 ، ص 2053 و مسكو ، ج 7 ، ص 242 در مصراع اول بجاى « كرم » ، « شرم » آمده كه صحيح‌تر مىباشد . ","page_name":" 877 ","page_number":875},
  {"content":"\r\n\r\nنمىبُرد . پس بايد هر اندازه درخت كه در ايران بريدى ، بكارى و ديوارها را نيز برآورى تا مگر اين خشم را از دلها بكاهى . اكنون من بر تو پوست خر را نمىپسندم و به بندى ديگر مىبندم . ليك آگاه باش كه اگر همهء آنچه را كه گفتم ، بجاى نيآورى ، پوست تو را از سر تا پاى بر تنت خواهند دريد . پس شاپور دو گوش او را با دشنه به دو پاره كرد و بينيش را نيز با آن سوراخ كرد . آنگاه از آن پوست خر ياد بكرد و ماهارى « 1 »  در بينى او نهاد و دو بند گران بر پاهايش گذاشت . سپس همان نگاهبان او را به جايش بازگرداند « 2 »  .\r\nسپاه كشيدن شاپور به روم و رزم او با برادر قيصر\r\nآنگاه ميدانى براى گذشتن سپاهيان بنهادند و ديوان را بيآراستند و كليد در گنجها را بخواستند . پس شاپورشاه با سرى پر از كينه و دلى پر از باد سپاهيان را انجمن بكرد و روزى بداد . سپس از ايران به روم راند و بر سر راه خود پيوسته بكشتند و خانه‌ها را بسوختند و همه‌جا را به آتش كشيدند .\r\nاز سوى ديگر ، چون از ايران به روم آگهى رسيد كه ديگر آن سرزمين آباد ، ويران گشت و قيصر نامدار در شبى تيره و در ميان ردهء كارزار گرفتار شد ، همهء مردم روم گريان شدند و از شنيدن نام شاپور بريان گشتند . همه مىگفتند : براستى كه اين بد را هيچكس بجز قيصر ناجوانمرد نكرد . در آن هنگام قيصر را برادرى جوان و بخشنده\r\n\r\n","description":"","footnote":" ( 1 ) - مهار .  ( 2 ) - در بارهء مجازاتى كه شاپور دوم براى قيصر كرد ر . ك . طبرى ، تاريخ طبرى ، ج 2 ، ص 605 بلعمى ، تاريخ بلعمى ، ج 2 ، ص 917 ثعالبى ، تاريخ غررالسير ، ص 306 گرديزى ، زين الأخبار ، ص 72 مقدسى ، آفرينش و تاريخ ، ج 3 ، ص 515 اصفهانى ، تاريخ پيامبران و شاهان ، ص 50 . ","page_name":" 878 ","page_number":876},
  {"content":"\r\n\r\nو شادكام به نام يانس بود كه پدرش مرده ، ليك مادرش زنده بود . پس سپاهى بر درگاه او انجمن شدند . مادر يانس كه چنين ديد ، او را درم بداد و به دو گفت : آيا نمىبينى كه سپاهى از ايران بيآمده است ؟ اينك برو و كين برادرت را بخواه . چون يانس سخن او را بشنيد ، بجوشيد و گفت : همانا كه كين برادر را نشايد نهفتن . آنگاه كوس بزد و چليپاى بزرگ و سپاه ترسناكى را بيرون آورد .\r\nچون دو سپاه با هم روياروى شدند ، آرام از كينه‌جويان گرفته شد . پس رده بركشيدند و خروش برخاست . يانس نيز در پيش ايشان بشتافت . در يك سوى سپاهيان ، كوه و در سوى ديگر كه انبوه بودند ، رود بود . جنگ درگرفت و چنان ابر و گَرد سياهى از آن رزم برآمد كه ديدگان در آن تيرگى راه را گم كردند . بدين گونه تا خورشيد به زردى گراييد ، باد نبرد به هر سو مىگشت . چندان بكشتند كه از جوشن كشتگان ، روى زمين آهنين شد . شاپور سپاه را از دل لشگر براند و ويژگان خود را از چپ و راست بخواند و به همراه آن مهتران بتاخت . زمين از تاختن ايشان جنب جنبان و سپاه پيچان شد . بدين سان شاپور به سوى سپاه روميان بتاخت . ديگر بزرگ و كوچك در نزد او يكسان بود . يانس كه چنين ديد ، بدانست كه او را توان پايدارى در برابر شاپور نيست . پس گريزان روى از نبرد بپيچيد . ليك شاپور پهلوان از پس ايشان بتافت و با تاختن خود چنان گَردى به پا كرد كه روشنايى را ببرد . در هرجا توده‌اى از كشتگان بيافكند و زمين را به مغز سرها آلوده ساخت . چندان از آن سپاه روم بكشت كه يك دشت پر از سرهاى بىپا و پشت شد . ديگر سپاه و چليپايى در آن دشت نگذاشت و در دژها نيز سكوبا و چليپايى برجاى نگذاشت . از هرجا چندان بهرهء جنگى بگرفت كه همهء سپاهيان در شگفت مانده بودند . آنگاه شاپور همهء آنها را به سپاهيانش بخشيد . تنها گنج خود قيصر بود كه بهرهء شاپور شاه شد زيرا كه او از آن گنج او رنج بسيارى ديده بود . پس همهء سپاه روم گرد آمدند و در بارهء قيصر سخن بگفتند كه : ما را ديگر هيچ مهترى همچون او مباد و هرگز نام قيصر در\r\n\r\n","description":"","footnote":"","page_name":" 879 ","page_number":877},
  {"content":"\r\n\r\nروم مبادا . در روم ديگر هيچ كشتارگاه « 1 »  و چليپاى مسيح و موّشح « 2 »  نمانْد . اكنون كه ديگر زنّار كشيش و چليپاى مطران سوخته شد و آوازهء كيش مسيح [ ع 
  ] اندك گشت ، روم با قنّوج برابر شده است .\r\nبر تخت نشانيدن روميان ، برانوش را و نامه نوشتن او به شاپور\r\nبرانوش مرد خردمندى بود كه روان و زبانش پر از پند بود . پس سپاهيان روم به دو گفتند : از اين پس تو قيصر باش و مهتر اين سپاه شو . تاج را بيافروز و تخت را بيآراى و بدان كه همهء سپاهيان به گفتار تو گوش دارند . آنگاه تخت ساگ را براى او بيآراستند و برانوش با فرّ و تاج بر آن بنشست . بدين سان روميان او را بر آن جايگاه بزرگى بنشاندند و همهء روميان ، او را قيصر خواندند . برانوش بنشست و به كار روم و آن نبرد بيانديشيد . بدانست كه او را از رزم و در آويختن با شاپورشاه بلند گزند خواهد رسيد . پس فرستادهء با شرم خِردى را كه بتواند به آواى نرم دانش بسرايد ، بيافت . آنگاه دبير شيوا و پسنديده و خردمند و كارآزموده‌اى را بيآورد و نزديك خود بنشاند و سخنان باريك خود را به دو بگفت : پس نامه‌اى پر از آفرين دادار بر شاپور - آن شهريار زمين - بنوشت و در آن گفت : تاج تو جاودان پاينده و همهء مهتران در پيش تو بنده بادا . تو خود مىدانى كه بزرگان سرافراز ، تاراج كردن و خون ريختن و در آويختن با مردم بىگناه را چه براى ايران زمين و چه براى سرزمين روم شوم\r\n\r\n","description":"","footnote":" ( 1 ) - در اينجا واژهء مذبح آمده كه به معناى كشتارگاه و قربانگاه است . معنى ديگر مذبح ، كتابخانهء مسيحيان و جايى است كه كتاب مقدسشان را در آنجا مىگذاشتند . ر . ك . لغت‌نامه دهخدا ، ماده مذبح .  ( 2 ) موشّح به معناى حمايل و گلوبند مرصع است ، نيز موشح رومى به نوعى پارچهء بافت روم گفته مىشده است . لغت‌نامه دهخدا ، ماده موشّح . ","page_name":" 880 ","page_number":878},
  {"content":"\r\n\r\nمىدانند . اگر اين كينه نخست از براى ايرج بود ، منوچهر آن را با مردانگى خود درست ساخت . اكنون ديگر تن سلم از براى آن كينه خاك شد و روى زمين از تور نيز پاك گشت . اگر هم اين كين ، كينهء دارا و اسكندر است . پس بدان كه ديگر آن جنگ در روم كهن شد . دارا به دست دو دستور خود كشته شد و ديگر اين كه بخت ازو برگشت . اگر هم كه اين كينه از براى قيصر است كه اين چنين افزوده مىگردد ، پس او كه اكنون در زندان تو در بند است . پس نبايد كه سرزمين روم ويران شود چرا كه هرگز سرزمينى همچون روم نبوده است . اگر تو را آهنگ تاراج و كشتار بود . اكنون كه ديگر همهء روم بىدست و پاى گشتند و زنان و كودكانشان نيز به دست تو بَرده شدند و يا از تيغ و تير تو زخمى گرديدند . پس ديگر گاه آن فرا رسيد كه كينه و خشم خود را كمتر كنى زيرا هرگز كيش و خشم با هم گرد نيآيند . همهء خواسته‌هاى ما برخىِ « 1 »  تو بادا زيرا كه از اين كين جانمان كاسته مىگردد . پس تو دلت را خوش كن و اين همه شهر را مسوزان و ديگر نبايد كه اين كارها تا روز ديگر پيوسته شود . پروردگار گيهان آفرين نيز نپسندد كه شاه با بيدادگرى كين بجويد . درود يزدان گيهاندار بر شاه باد و اختر شاه بلند بادا . آنگاه چون نويسنده اين نامهء كيانى را بنوشت ، خامه را بر زمين نهاد . پس مُهر قيصر را بر آن نهادند و فرستادهء خردمند به سوى شاپورشاه روى نهاد .\r\nفرستاده كه به آنجا رسيد ، آن نامهء قيصر را به شاپور فرّخ‌نژاد بداد . چون آن سخنان نغز نامه را براى شاپور نامور بخواندند ، ديدگان شاپور پر از اشك شد . پس ديگر ابروهاى جنگيش را بىاخم ساخت و بخشايش آورد . بىدرنگ پاسخ آن نامه را بنوشت و هرچه را كه از خوب و زشت برفته بود ، بگفت و اين كه چه كسى ميهمان خود را در پوست خر بدوخت و چه كسى بود كه بازار آن كين كهن را برافروخت . آنگاه نوشت : اينك تو اگر خردمند هستى ، برخيز و به همراه فرزانگان\r\n\r\n","description":"","footnote":" ( 1 ) - برخى به پارسى به معناى فدا و قربان است . ","page_name":" 881 ","page_number":879},
  {"content":"\r\n\r\nپاكيزه انديش به پيش من بيا . پس ديگر چون شمايان را زينهار دادم . جنگ نخواهيم كرد . بدان كه گيتى بر مرد هوشيار تنگ نباشد . فرستاده كه چنين شنيد ، برفت و پاسخ شاپور را براى برانوش ببرد و همهء سخنان او را براى او برشمرد .\r\nرفتن برانوش پيش شاپور و پيمان بستن با او\r\nچون برانوش پاسخ نامه را بديد ، دل پاكش از شادى بردميد . پس بفرمود تا سد تن از مردان نامدار روم به همراه شست خروار درم و گوهر و جامه‌هاى سوارى و سد هزار دينار از براى بشار روان شدند . و بدين سان همهء آن مهتران ، بىكلاه و با سرى برهنه به پيش شاپورشاه آمدند . چون آن دينارها را در پيش شاپور فرو ريختند و گوهرها را هم با آن زر بيآميختند ، شاپور بر ايشان بخشايش آورد و با خوبى هر يك را به اندازه پايگاهى بداد و بنشاند . آنگاه شاپور به برانوش گفت : بدان كه مرد بيدادگر و شومى از سرزمين روم به ايران زمين آمد و همهء شارستانها را خارستان ساخت . اكنون من جايگزين آن شهرهايى را كه ويران شده و كنام پلنگان و شيران گرديده است ، مىخواهم . برانوش كه چنين شنيد ، گفت : هرچه مىخواهى بگو .\r\nاينك كه زينهار بدادى ، ديگر روى خود را متاب . شاه گرانمايهء ايران گفت : اگر مىخواهى كه همهء آن گناهان را ببخشم ، بايد سالى سه بار دويست هزار دينار رومى باژ بدهيد . ديگر آن كه چون بخواهى كه اين كينهء من كوتاه گردد ، بايد كه نصيبين « 1 »  از آن من باشد . برانوش كه چنين شنيد ، گفت : ايران و نصيبين و دشت دليران از آن تو است . من از آن رو اين باژ و ساو را پذيرفتم كه ما را توان پايدارى در برابر خشم و كينهء\r\n\r\n","description":"","footnote":" ( 1 ) - نصيبين شهرى در نزديكى اروند رود و يكى از شهرهاى بين النهرين در فاصلهء شش روز راه به موصل بوده است . شهيدى مازندرانى ، راهنماى نقشه جغرافيايى شاهنامه فردوسى ، ماده نصيبين . ","page_name":" 882 ","page_number":880},
  {"content":"\r\n\r\nتو نيست . آنگاه پيمانى از سوى شاپور شاه بنوشتند كه از آن پس ديگر سپاه خود را به روم نراند مگر اين كه با سزاوارى و خرّمى و آن چنان كه از براى آن روم را هيچ كاستى نرسد . سپس شاپور ايشان را گرامى داشت و بنواخت و به سوى روم روانه كرد . چون ايشان برفتند ، شاپور نيز پروردگار گيهان آفرين را فراوان بخواند و سپاه خود را با شادى به سوى استخر پارس براند زيرا كه در آن هنگام شهر استخر مايهء نازِش پارس بود .\r\nليك چون مردم نصيبين از آن كار آگهى يافتند ، تيز به سوى جنگ بشتافتند و گفتند : نبايد كه شاپورشاه نصيبين را بگيرد و سپاهيان خود را به اينجا بيآورد زيرا كه او كيش مسيحا را درست نمىداند و بر كيش گبر « 1 »  و زند و اوستا است و ما نيز اوستا و آن كيش كهن را نمىخواهيم . و بدين سان آن مردم زيردست ، زبردست گشتند و همهء مردان كيش از براى آن كينه بر اسپ سوار شدند . از سوى ديگر چون به شاپورشاه آگهى رسيد كه سپاه او را به نصيبين راه ندادند ، شاه از كيش مسيحا برآشفته گشت و سپاه بيشمارى را به آن راه فرستاد . پيوسته مىگفت : كيش پيامبرى كه جهودان ، او را بكشند « 2 »  ، شايستهء ستودن نباشد . پس يك هفته در آنجا جنگ بكردند و سپاه ايران بسيارى از سپاهيان نصيبين را بكشتند و بر زنده‌ها نيز بند گران نهادند . مردم نصيبين كه چنين ديدند ، زينهار بخواستند و به سوى شهريار ايران نامه‌اى بنوشتند . شاه نامبردار ايران نيز ايشان را ببخشود و به سپاهيانش بفرمود تا از آنجا بازگردند . از آن پس شاپور در همهء گيتى نامدار و كامكار شد و همه او را شاه\r\n\r\n","description":"","footnote":" ( 1 ) - گَبر واژه‌اى با ريشه‌اى آرامى ، از ريشه و به معناى كافر است و اصلاً به معنى مطلق مشرك و بيرون از دين مىباشد . ليك در ايران پس از اسلام به زرتشتيان اطلاق شده و معنا در اين استعمال ، نوعى استخفاف به كار رفته است . برهان قاطع ، ماده گبر ، حواشى معين .  ( 2 ) - اين گفتار بر مبناى ذهنيت آن دسته از مسيحيان و يا ديگران است كه بر اساس آن حضرت عيسى ( ع ) توسط يهوديان به محاكمه و به صليب كشيده و كشته شد . ليك باور مسلمين بدين گونه نمىباشد و اعتقاد بر اين است كه شخصى كه بسيار شبيه به حضرت عيسى ( ع ) بود ، بجاى او به صليب كشيده شد و حضرت عيسى ( ع ) به خواست خداوند به آسمان برده شد . ","page_name":" 883 ","page_number":881},
  {"content":"\r\n\r\nپيروز مىخواندند « 1 »  .\r\n\r\n","description":"","footnote":" ( 1 ) - در بارهء مناسبات شاپور با روم بايد گفت شاپور دوم پس از 30 سال سلطنت به فكر جبران شكست نرسى از روم افتاد . در اين زمان در روم ، امپراطور نام آورى به نام كنستانتين كبير سلطنت مىكرد . اين امپراطور ، دين مسيح ( ع ) را پذيرفت و بالطبع حمايت از مسيحيان ايران و ارمنستان را نيز به عهده گرفت . از خوشبختى شاپور ، كنستانتين كه امپراطور مقتدرى بود از هرمزد - شاهزادهء فرارى - حمايت مىكرد ، در 337 م . درگذشت ، ليك اين بار نيز جنگ بر سر ارمنستان روى داد . تيرداد - پادشاه ارمنستان - كه روزگارى مسيحيان را به جرم مسيحيت شكنجه مىداد ، اكنون مسيحى متعصبى شده و مردم را به زور وادار به قبول دين مسيح مىكرد . وى در 314 م . در گذشت و جانشينان او نيز لياقت وى را نداشتند . از اين رو آن كشور كه نرسى آن را به ، روم واگذار كرده بود ، از نو به دست ايران افتاد ( 337 م . ) . شاپور بت‌پرستان ارمنستان را بر ضد روم تازه مسيحى تحريك كرد و اعراب را هم واداشت كه به خاك روم حمله كنند . از سوى ديگر كنستانتيوس - جانشين كنستانتين - شخصاً سپهسالارى لشگر روم را در مقابل ايران به عهده گرفت . اين جنگ موقتاً به نفع روميان در ارمنستان خاتمه يافت . در سال 338 م . شاپور نصيبين را - كه مركز مهم روم در بين النهرين بود - مدت 2 ماه محاصره كرد ، ولى نتوانست از عهدهء تسخير آن شهر برآيد . ولى لشكر روم را در دشت شكست داد . شاپور در 341 م . با ارمنستان قرارداد دوستى بست ، بدين شرط كه ارشك پسر تيرداد را كه اسير و كور كرده بود ، بر تخت ارمنستان بنشاند . در سال بعد شاپور به بين النهرين حمله آورد و در نزديكى سنجار با سپاه كنستانتيوس روبرو شد . روميان شكست فاحشى خوردند كه منتهى به قتل عام ايشان گرديد . پس از آن شاپور به محاصرهء نصيبين پرداخت و با فيلهاى جنگى آن را در ميان گرفت . شاپور نزديك بود كه با ايجاد رخنه‌اى در ديوار نصيبين ، آن شهر استوار را بگشايد كه ناگاه خبر هجوم خيونها را به مرزهاى شرقى شنيد . نصيبين را گذاشته ، به سوى شرق به راه افتاد و تا مدت 8 سال مشغول امور داخلى بود . مهاجمهء كوشانيان كوچك و هياطلهء خيونى ، شاهنشاه را مدتى دراز در شرق مشغول داشت ( 357 - 350 م . ) . پس از فتح عاقبت موفق شد كه با اقوام مزبور عقد اتحادى بسته ، باز متوجه روم شود و ايشان را شكست دهد . پس از مدتى باز جنگ در گرفت و شاپور به دژ آمِد - در ديار بكر كنونى - حمله برد و آن قلعه را با زحمت بسيار گشود ( 359 م . ) . سپس بزابد را تسخير كرد . در اين هنگام كنتستانتيوس در گذشت و ژولين امپراطور روم شد ( 362 م . ) . ژولين به همراه برادر شاپور دوم - هرمزد - و متحد ديگرش - شاه ارمنستان - و سپاهيانش به سوى تيسفون تاخت . ليك در طى راه به دليل مقاومت يكى از سرداران ايرانى كشته شد ( 363 م . ) . جانشين او ژووين ، لشگر روم را باز گردانيد و به زودى صلحى به مدت 30 سال بين طرفين بسته شد . به موجب اين پيمان ، ايرانيان ، نصيبين و سنجار و ارمنستان صغير را پس گرفتند . بعلاوه امپراطور متعهد شد كه از ارشك - پادشاه ارمنستان - حمايت نكند و او در نتيجهء رأى شوراى اميران ارمنستان ، معزول و به ايران گسيل شد و در اين كشور ، خود را كشت . فرزندم - زن او - نيز پس از آن كه مدت درازى در دژ ارتگرس مقاومت كرد ، شكست خورد و او را به ايران بردند و كشتند . ممالك قفقاز مانند ايبرى ( گرجستان ) و آلبانى به موجب شرايط صلح از تصرف روم خارج شد و در قيموميت ايران قرار گرفت . پس از ژووين ، والنتين جانشين او شد . او كشور روم را به دو روم شرقى و غربى تقسيم كرد و قسمت شرقى را به برادرش - والنس - داد . در 370 م . روم علناً در امور داخلى ايبرى ( گرجستان ) دخالت كرد و سااوروماس را دوباره در آنجا به تخت نشانيد . شاپور با قشونى داخل ارمنستان شد و اسپاكورس نامى را بر تخت آن كشور نشانيد . باز جنگ بين ايران و روم آغاز شد . تا آن كه طرفين خسته شده ، در 376 . راجع به ارمنستان و ايبرى قرار گذاشتند كه هيچكدام در امور اين دو كشور دخالت نكنند . مشكور ، ايران در عهد\r\nباستان ، ص 407 - 403 . ","page_name":" 884 ","page_number":882},
  {"content":"\r\n\r\nو بدين گونه شاپور چندى با تاج و تخت ببود . شاپور آن كنيزكى كه او را رهانيده و به آن كامكارى رسانيده بود را دلافروز فرّخ‌پِى نام نهاد و از ميان همهء خوبان ، او را دلآرام خود ساخت . به آن باغبان نيز خواسته‌هاى بسيارى بداد و او را آن چنان آراسته روانه ساخت . قيصر هم با آن خوارى و زارى و زخم و گزند در زندان و بند بود و با رنج بسيار هرچه گنج در روم بود ، از هر سو فراز آورد و همه را به شاپور بداد .\r\nاز آن پس چندى با لبى پر از آه بزيست و سرانجام در همان بند و زندان بمرد و كلاه بزرگى را به قيصرى ديگر سپرد . شاپورشاه او را در گاسونه‌اى نهاد و كلاهى از مشك بر سرش گذاشت و به روم فرستاد و گفت : فرجام ما نيز چنين باشد و نمىدانيم كه آرامش ما در كجا خواهد بود .\r\nيكى را همه زفتى و ابلهيست * يكى را خردمندى و فرّهيست\r\nبر اين و بر آن روز هم بگذرد * خردمند مردم چرا غم خورد\r\nچون شاپورشاه همهء كارها را راست بكرد و كين ايرانيان را بگرفت ، بر تخت كيان بنشست و چندى كدخداى گيتى بود . سپس سود و زيان فراوانى به سوى كشور خوزيان بفرستاد . شهرى را در آنجا براى بردگان ساخت و پيوند آن را با همهء گيتى بُريد . نام آن شهر خرّم آباد بود . ليك هيچكس ديگرى را از آن سرزمين خرّم بهره‌اى نبود . شارستان ديگرى در شام بساخت و آن را پيروز شاپور نام نهاد . سديگر شارستان را نيز در اهواز بساخت و درون آن كاخ و بيمارستان برآورد و آن را كنام بردگان ناميدند زيرا كه بردگان در آن خواب و آرام و كام مىيافتند « 1 »  .\r\nو\r\n\r\n","description":"","footnote":" ( 1 ) - بناى شهرهاى بسيارى به شاپور دوم منسوب است : 1 - شهر كرخه را بساخت و از آنجا راهى در زير زمين بساخت كه سواره به جنديشاپور مىرفتند . 2 - بزرج شاپور ( عكبرا ) . 3 - قلعهء ازان ( انزان ؟ ) 4 - تجديد عمارت انبار . 5 - خوره شاپور ( شوش ) در خوزستان . 6 - فرشاپور در هند . 7 - فيروز شاپور ( انبار ) . 8 - نيشابور . 9 - خنى شاپور در باجرمى . 10 - آتشكده ناحيه حروان از جى اصفهان . ر . ك . مجمل التواريخ و القصص ، ص 67 اصفهانى ، تاريخ پيامبران و شاهان ، ص 51 - 50 ثعالبى ، تاريخ غررالسير ، ص 306 مستوفى ، تاريخ گزيده ، ص 109 طبرى ، تاريخ طبرى ، ج 2 ، ص 605 601 بلعمى ، تاريخ بلعمى ، ج 2 ، ص 910 - 909 مسعودى ، مروج الذهب ، ج 1 ، ص 255 دينورى ، الأخبار الطوال ، ص 76 . ","page_name":" 885 ","page_number":883},
  {"content":"\r\n\r\nبدين سان پنجاه سال از شاهى شاپور بگذشت و او را هيچ همتايى در آن روزگار نبود .\r\nآمدن مانى و پيغمبر ناميدن خود « 1 » \r\nدر آن هنگام مرد گويايى از چين بيآمد كه هيچ چهره‌نگارى چون او بر روى زمين نبيند . مردى پر منش به نام مانى بود كه از براى آن زبردستى و هنرمنديش كامروا گشته بود . مىگفت : من با اين چهره‌نگارى خود پيغمبر هستم و از همهء آورندگان كيش در گيتى برترم . مانى از چين به نزد شاپور آمد و ازو بار خواست و در پيامبرى خود ، يارى شاه را بخواست . مانى گشاده‌زبان با شاه سخن گفت و شاپورشاه با شنيدن سخنان او بدگمان شد . سرش تيز گشت و موبدان را به نزد خود بخواند و چندى با ايشان سخنانى براند و گفت : من از اين مرد چينى چيره زبان از كيش خود در گمان افتاده‌ام . پس با او سخن بگوييد و سخنان او را بشنويد تا شايد شما نيز به گفتار او بگرويد . موبدان كه چنين شنيدند ، گفتند : اين مرد ، چهره‌نگار است و بر پايهء موبدان موبد نيست . پس سخن ما را بشنو و او را به اينجا بخوان و بدان كه چون ما را ببيند ، ديگر زبان او گشوده نگردد .\r\nشاپورشاه كه چنين شنيد ، بفرمود تا موبد بيآمد و با مانى بيش از اندازه سخن بگفت . ليك سرانجام مانى از گفتار آن موبد در بارهء كيش كهن فرو ماند . موبد به مانى\r\n\r\n","description":"","footnote":" ( 1 ) - چنان كه پيش از اين در فصل شاپور اول ذكر شد ، مانى به اجماع روايات در زمان شاپور اول بوده است . ليك دانسته نيست كه از چه رو حكيم فردوسى او را در زمان شاپور دوم دانسته است ؟ ","page_name":" 886 ","page_number":884},
  {"content":"\r\n\r\nگفت : اى مرد چهره پرست ، چرا با خيره‌سرى به يزدان دست يازيدى ؟ كسى كه آسمان بلند را با جاى و زمان در آن بيآفريد ، چگونه روشنايى و تاريكى هر دو در اوست ؟ بدان كه گوهر او از هر گوهرى برتر است . او شب و روز و اين سپهر بلند گَردان را بيآفريده كه هم به دو پناه مىبرى و هم ازو گزند مىبينى . پس چرا به آوند چهره مىگروى و پند و كيش مرا نمىشنوى ؟ بدان كه گوينده مىگويد كه يزدان يكى است و تو را هيچ چاره‌اى بجز بندگى كردن نيست . اينك اگر تو اين چهره‌اى را كه ساخته‌اى ، جنبان گردانى ، آنگاه سزاوار باشد كه جنبنده را آوند خود سازى . آيا نمىدانى كه آوند « 1 »  براى تو به كار نمىآيد و كسى اين سخنت را استوار نخواهد دانست . آگاه باش كه اگر اهريمن جفت يزدان بود ، شب تيره همچون روز درخشان مىگشت و همواره روز و شب يكسان بود و گردش روزگار نه فزونى مىيافت و نه كاستى . پروردگار گيهان آفرين در جايى نمىگنجد زيرا كه او از جاى و زمان برتر است . سخنان تو سخنان ديوانگان است و بس و بر اين كار نبايد كه هيچكس تو را يارى كند . و بدين سان آن موبدان موبد سخنان بسيارى بگفت كه با دانش و مردمى همراه بود .\r\nمانى با شنيدن گفتار او فرو ماند و ديگر كارش نابسامان گشت . شهريار ايران كه چنين ديد ، بر مانى برآشفت و روزگار بر او تنگ شد . پس بفرمود تا او را به خوارى از درگاهش به بيرون بردند و گفت : اين مرد چهره پرست سزاوار اين بارگاه نيست . زيرا كه آشوب گيتى يك سره ازوست . پس بايد پوستش را از سر تا پاى بيرون كشيد و آن پوست را نيز به كاه آكنده كرد تا ديگر كسى چنين پايگاهى نجويد . آنگاه بايد او را از دروازهء شهر و نيز در پيش ديوار بيمارستان بيآويخت . پس همچنان كه شاه بفرمود ، مانى را در آن جايگاه بيآويختند . با اين كار همهء گيتى بر شاپور آفرين بخوندند و بر آن كشته خاك پاشيدند « 2 »  .\r\n\r\n","description":"","footnote":" ( 1 ) - آوند به پارسى به معناى برهان است .  ( 2 ) - پيش از اين در حواشى مربوط به بهرام اول گفته شد كه اين بهرام اول بود كه مانى را بكشت . بدانجا رجوع شود . ","page_name":" 887 ","page_number":885},
  {"content":"\r\n\r\nجانشين كردن شاپور ، اردشير ، برادر خود را\r\nشاپور روزگار خود را بدانگونه ساخت كه در باغ ، هيچ گلى را با خار نديدند . از براى دادگرى و خِرد و فرهنگ و آن همه كوشش و بخشش و جنگ او ديگر هيچ دشمنى برايش در هيچ سرزمينى نمانْد و بدى جايى در گيتى نيافت . سرانجام چون ساليان زندگانى شاپور به هفتاد و اندى رسيد ، ديگر از چرخ بلند نااميد گشت . پس بفرمود تا دبير و موبدان موبد و اردشير به پيش او آيند . اردشير برادر كوچكتر و جوان شاپور بود كه بسيار دادگر و خردمند بود . شاپور را پسرى خردسال نيز به نام شاپور بود كه هنوز شادكامى از گيتى نديده بود . پس شاپورشاه در پيش آن بزرگان و دبير به اردشير گفت : اگر با من از داد پيمان مىبندى و از براى آن زبان خود را گروگان مىسازى كه چون فرزند من به مردانگى رسد و باد بزرگى بر او بوزد ، گنج و تخت و سپاهيان را به دو بسپارى و از آن پس تو دستور نيكخواه او باشى ، من اين تاج شاهى را به تو مىسپارم و گنج و سپاهيان را نيز به تو وامىگذارم . اردشير كه چنين شنيد ، در پيش آن بزرگان برنا و پير اين سخن را ازو بپذيرفت كه چون كودك شاپور به مردانگى برسد و سزاوار تخت و تاج كيانى گردد ، او همهء پادشاهى را به دو سپارد و ديگر هيچ بجز نيكخواهى او نخواهد .\r\nشاپور كه اين سخن را در پيش آن بزرگان بشنيد ، تاج و مُهر شاهى گيتى را به اردشير داد . سپس به دو گفت : اينك كه تاج و تخت بزرگى را به تو سپردم ، كار گيتى را بر دل خود آسان مگير . اردشير گفت : من همچون بنده‌اى از گفتارت پيروى خواهم كرد . آنگاه شاپورشاه به دو گفت : اى برادر ، بدان كه شاه بيدادگر بنيان پادشاهى را نگاه\r\n\r\n","description":"","footnote":"","page_name":" 888 ","page_number":886},
  {"content":"\r\n\r\nنخواهد داشت و پيوسته به گنج‌اندوزى دست مىيازد و در زفتى ، سرافرازترين خواهد بود . پس خوشا شاه دادگر يزدان پرستى كه دل زيردستانش ازو شاد باشد و در گيتى پيوسته داد و بخشش كند و همه را نيز به اين رهنمون سازد . كسى كه كشورش را از دشمنان نگاه بدارد و سر و افسرش را تا به ابر برآورد . با دادگرى و آرامش گنج بيآكند و با بخشش ، رنج را از دل خود بزدايد . از گناه گناهكاران چشم بپوشد و راه مردمى را نگاه دارد . براى كسى كه جوياى اين هنرها باشد ، خِرد و هوشيارى و انديشهء درست مىبايد . شاه را به ناگزير هم خِرد مىبايد و هم آموختن از مردم برنا و پير . بدان كه تن زيردستان بجز مردم پاك و يزدان پرست ، گناهكار است . دل و مغز مردم ، دو شاه تن مىباشند و سپاهيان نيز ابزار ديگر تن هستند .\r\nچون مغز و دل مردم آلوده شد و با نااميدى از خِرد تهى گشت ، از براى آن روان نيز شوريده و سرگشته مىگردد . همانا كه سپاهيان هرگز بىپهلوان ، شاد نباشند . به همينگونه چون شاهى بيدادگر شد ، گيتى ازو يك سره زير و زبر خواهد گشت و پس از مرگش نيز بر او نفرين كنند و او را شاه بىكيش بخوانند . پس چشم و خشم خود را به كيش بدار ، زيرا كه كيش ، نگاهدارندهء خشم و چشم است . هر پادشاهى كه راهى بجز اين بجست ، بايد دست و دل از گيتى بشويد . زيردستان كشورش پراكنده گردند و مردان شاهدوست نيز از درگاهش بروند . آيا نشنيده‌اى كه دانا چه سخنى مىگويد كه با آن دلت را از كژّى مىشويد ؟ مىگويد هر شاهى كه مردم او را بستايند ، پيوسته كارش رو به فزايش باشد . ليك مرد ناراستكار ، نكوهيده خواهد بود . پس هرگز پيرامون آزمندان مگرد . اى برادر ، بدان كه خردمندان چندين كار از شهريار مىخواهند : يكى آن كه پيروزگر باشد و به هنگام جنگ روى خود را از دشمن نتابد .\r\nديگر آن كه سپاهيان را با دادگرى نگاه دارد و ارجمندى و برترى مردان نژاده و مهتران را بشناسد و از ايشان نخواهد كه به سپاهيگرى بپردازند . سديگر آن كه در دلش نيز راستى باشد و هرگز داد خود را نكاهد . و چهارم آن كه در گنج خود را به روى زيردستان و نيز درباريان كهن خويش به سختى نبندد و همچون شاخهء درختى ،\r\n\r\n","description":"","footnote":"","page_name":" 889 ","page_number":887},
  {"content":"\r\n\r\nميوهء خود را ببارد . درگاه پادشاه نبايد بىسپاه باشد و اين گشودن در گنج است كه سپاهيان را نگاه مىدارد . پس اگر گنج خود را با دادگرى آباد بدارى ، هم خودت از گنج شاد خواهى بود و هم سپاهيانت . زره خود را همچون آرايش تنت نگاه بدار و شايد كه در شب تيره‌اى تو را به كار آيد و هرگز بسيار از نگاهبانان خود بىبيم مشو .\r\nبدان كه سرانجام بىگمان روزى مرگ به پيش تو نيز - خواه تيره باشى و يا چراغ درخشان روزگار - خواهد آمد .\r\nاردشير - برادر شاپور - كه اين سخنان را بشنيد ، چندى بگريست . شاپور نيز پس از نوشتن اين اندرز يك سال زنده بود و پس از آن درگذشت « 1 »  .\r\nبرفت و بماند اين سخن يادگار * تو اندر جهان تخم زفتى مكار\r\nكه آخر همى روز تو بگذرد * چنين برده رنج تو دشمن خورد\r\nچو آيين هرمزد و بهمن بود * برين كاخ فرّخ نشيمن بود\r\nمى لعل پيش آورم هاشمى * ز خمّى كه هرگز نگيرد كمى\r\n« 2 »  اكنون كه ديگر ساليان زندگانى من به شست و سه رسيد و گوشم كر گشت ، ديگر چرا از گيتى آيين و فرّ بجويم . اينك داستانهاى شاه اردشير را مىگويم و تو گفتارم را ياد گير .\r\n\r\n","description":"","footnote":" ( 1 ) - ذكر چند نكتهء ديگر در مورد شاپور دوم خالى از اهميت نمىباشد : الف - شاپور دوم از براى مرتفع ساختن مناقشات دينى ، آذربد مهر اسپند را بر آن داشت كه اوستا را مرور كرده ، سند و حجتى بر صحت آن بدست دهد . وى خرده اوستا را مرتب ساخت و براى اثبات حقانيت خود امتحان وَر داد ، بدين معنى كه 9 من فلز گداخته به روى سينهء او ريختند و هيچ آسيبى به وى نرسيد و آن روى گداخته بر روى سينهء او چنان شد كه گويى شير بر روى سينه‌اش دوشيده باشند . ر . ك . پورداود . يشتها ، ج 1 ، ص 571 و ج 2 ، ص 248 اصفهانى ، تاريخ پيامبران و شاهان ، ص 51 . ب - صاحب مجمل التواريخ و القصص مكان درگذشت شاپور دوم را شهر تيسفون دانسته است . ص 67 . ج - در كتاب صور ملوك بنى ساسان ، تصوير شاپور دوم بدين گونه بوده : پيراهن و شلوار سرخ وشى كرده ، تاج آسمانى رنگ كه پيرامون آن زرنگار و در ميانهء دو ردهء طلا قرار داشت با هلالى زرّين در وسط ، نشسته بر تخت . اصفهانى ، همان ، ص 50 . د - برخى از سخنان شاپور دوم را ضبط كرده‌اند . ر . ك . خواندمير ، مآثر الملوك ، ص 40 .  ( 2 ) - در نسخهء مسكو ، ج 7 ، ص 256 مصرع اول بدين گونه آمده :\r\n« مى لعل پيش آور اى هاشمى » ^ CENTER . ","page_name":" 890 ","page_number":888},
  {"content":"\r\n\r\nكتابنامه شاهنامه‌ها\r\n1 - فردوسى ، ابو القاسم ، شاهنامه ، تصحيح ژول مول ، تهران : كتابهاى جيبى ، 1363 خورشيدى ، چاپ سوم ، تهران : سخن ، 1373 خورشيدى ، چاپ چهارم .\r\n2 - - ، شاهنامه ، بايسنقرى ، تهران : شوراى مركزى جشن شاهنشاهى ايران ، 1350 خورشيدى ، چاپ اول .\r\n3 - - ، شاهنامه ، تصحيح : ى . ا . برتلس ، مسكو : انستيتوى خاورشناسى فرهنگستان علوم شوروى ، 1963 ميلادى ، چاپ اول .\r\n4 - - ، شاهنامه ، تصحيح : وولّرس ، به اهتمام : عباس اقبال ، تهران : بروخيم ، 1313 خورشيدى ، چاپ اول .\r\nمنابع و تحقيقات\r\n5 - آثار البلاد و اخبار العباد ، ترجمه : محمد مراد بن عبد الرحمن ، تصحيح : سيد محمد شاهمرادى ، تهران : دانشگاه تهران ، 1371 خورشيدى ، چاپ اول ، ج 1 .\r\n6 - ابن اثير ، عز الدين على ، تاريخ كامل ، ترجمه : ابو القاسم حالت ، تهران : علمى ، بىتا ، چاپ اول ، ج 3 ( وقايع قبل از اسلام ) .\r\n7 - ابن بلخى ، فارسنامه ، به اهتمام : گاى لسترنج و آلن نيكلسون ، تهران : دنياى كتاب ، 1363 خورشيدى ، چاپ دوم .\r\n8 - ابن خردادبه ، ابو القاسم عبيدا . . . بن عبدا . . . ، المسالك و الممالك ، ترجمه : حسين قره‌چانلو ، تهران : مترجم ، 1370 خورشيدى ، چاپ اول .\r\n\r\n","description":"","footnote":"","page_name":" 891 ","page_number":889},
  {"content":"\r\n\r\n9 - ابن خلدون ، عبد الرحمن ، العبر ، ترجمه : عبد المحمد آيتى ، تهران : موسسه مطالعات و تحقيقات فرهنگى ، 1363 خورشيدى ، چاپ اول ، ج 1 .\r\n10 - ابن رسته ، احمد بن عمر ، الاعلاق النفيسه ، ترجمه : حسين قره‌چانلو ، تهران : 1356 خورشيدى ، چاپ اول .\r\n11 - اردشير بابكان ، عهد اردشير ، پژوهنده : احسان عباس ، ترجمه : محمد على امام شوشترى ، تهران : انجمن آثار ملى ، 1348 خورشيدى .\r\n12 - اسكندرنامه ( روايت فارسى كاليستنس دروغين ) ، به كوشش : ايرج افشار ، تهران : بنگاه ترجمه و نشر كتاب ، 1343 خورشيدى .\r\n13 - اصطخرى ، ابو اسحاق ابراهيم ، مسالك و ممالك ، به اهتمام : ايرج افشار ، تهران : علمى و فرهنگى ، 1368 خورشيدى ، چاپ اول .\r\n14 - اصفهانى ، حمزة بن حسن ، تاريخ پيامبران و شاهان ، ترجمه : جعفر شعار ، تهران : اميركبير ، 1367 خورشيدى ، چاپ دوم .\r\n15 - اعتماد السلطنه ، محمد حسن ، مرآة البلدان ، تصحيح : عبد الحسين نوائى و ميرهاشم محدث ، تهران : دانشگاه تهران ، 1367 خورشيدى ، چاپ اول .\r\n16 - ايرانشاه بن ابى الخير ، بهمن نامه ، ويراسته : رحيم عفيفى ، تهران : علمى و فرهنگى ، 1370 خورشيدى ، چاپ اول .\r\n17 - بلعمى ، ابو على محمد بن محمد ، تاريخ بلعمى ، تصحيح : ملك الشعراء بهار ، به كوشش :\r\nمحمد پروين گنابادى ، تهران : زوار ، 1353 خورشيدى ، چاپ دوم ، ج 1 .\r\n18 - بهار ، مهرداد ، پژوهشى در اساطير ايران ، تهران : توس ، 1362 خورشيدى ، چاپ اول ، بابك ، 1362 خورشيدى ، چاپ دوم .\r\n19 - پورداود ، ابراهيم ، يشتها ، به كوشش : بهرام فره‌وشى ، تهران : دانشگاه تهران ، 1356 خورشيدى ، چاپ سوم ، ج 1 و 2 .\r\n20 - پيرنيا ، حسن ( مشير الدوله ) ، ايران باستان ، تهران : كتابهاى جيبى ، 1341 خورشيدى ، 9 جلد .\r\n21 - پيگولوسكايا ، ن . و . ، شهرهاى ايران در روزگار پارتيان و ساسانيان ، ترجمه : عنايت الله رضا ، تهران : علمى و فرهنگى ، 1367 خورشيدى ، چاپ اول .\r\n22 - تاريخ سيستان ، تصحيح : ملك الشعراء بهار ، به اهتمام : محمد رمضانى ، تهران : پديده ، 1366\r\n\r\n","description":"","footnote":"","page_name":" 892 ","page_number":890},
  {"content":"\r\n\r\nخورشيدى ، چاپ دوم .\r\n23 - تجارب الامم فى اخبار ملوك العرب و العجم ، تصحيح : رضا انزابىنژاد و يحيى كلانترى ، مشهد : دانشگاه فردوسى ، 1373 خورشيدى ، چاپ اول .\r\n24 - ثعالبى مرغنى ، حسين بن محمد ، تاريخ غرر السير ( شاهنامه كهن ) ، ترجمه : سيد محمد روحانى ، مشهد : دانشگاه فردوسى ، 1372 خورشيدى ، چاپ اول .\r\n25 - جكسن ، ابراهام والنتاين ويليامز ، سفرنامه جكسن ، ترجمه : منوچهر اميرى و فريدون بدره‌اى ، تهران : خوارزمى ، 1369 خورشيدى ، چاپ سوم .\r\n26 - جوزجانى ، منهاج سراج ، طبقات ناصرى ، تصحيح : عبد الحى حبيبى ، تهران : دنياى كتاب ، 1363 خورشيدى ، چاپ اول ، ج 1 .\r\n27 - جيهانى ، ابو القاسم بن احمد ، أشكال العالم ، ترجمه : على بن عبد السلام كاتب ، به اهتمام :\r\nفيروز منصورى ، تهران : به نشر ، آستان قدس رضوى ، 1368 خورشيدى ، چاپ اول .\r\n28 - حدود العالم من المشرق الى المغرب ، ترجمه : ميرحسين شاه ، تعليقات : ولاديمير مينورسكى ، تصحيح : مريم ميراحمدى و غلامرضا ورهرام ، تهران : دانشگاه الزهرا ، 1372 خورشيدى ، چاپ اول .\r\n29 - حموى ، ياقوت بن عبدا . . . ، معجم البلدان ، بيروت : دار صادر ، 1397 قمرى ، ج 1 .\r\n30 - خسروى ، محمد رضا ، جغرافياى تاريخى ولايت زاوه ، مشهد : آستان قدس رضوى ، 1366 خورشيدى ، چاپ اول .\r\n31 - خوارزمى ، ابو عبد الله محمد بن احمد ، مفاتيح العلوم ، ترجمه : حسين خديوجم ، تهران : بنياد فرهنگ ايران ، 1347 خورشيدى ، چاپ اول .\r\n32 - خواندمير ، غياث الدين بن همام الدين ، مآثر الملوك ، تصحيح : ميرهاشم محدث ، تهران : رسا ، 1372 خورشيدى ، چاپ اول .\r\n33 - دادگى ، فرنبغ ، بندهش ، گزارنده : مهرداد بهار ، تهران : توس ، 1369 خورشيدى ، چاپ اول .\r\n34 - دساتير آسمانى ، هند : چاپ سنگى ، 1305 قمرى .\r\n35 - دينورى ، ابو حنيفه احمد بن داوود ، الأخبار الطوال ، ترجمه : محمود مهدوى دامغانى ، تهران :\r\nنشر نى ، 1364 خورشيدى ، چاپ اول .\r\n36 - زند بهمن يسن ، تصحيح و ترجمه : محمد تقى راشد محصل ، تهران : موسسه مطالعات و تحقيقات فرهنگى ، 1370 خورشيدى ، چاپ اول .\r\n\r\n","description":"","footnote":"","page_name":" 893 ","page_number":891},
  {"content":"\r\n\r\n37 - سامى ، على ، تمدن ساسانى ، شيراز : موسوى ، 1342 خورشيدى ، چاپ اول .\r\n38 - شهيدى مازندرانى ، حسين ، راهنماى نقشه جغرافيايى شاهنامه فردوسى ، تهران : مؤسسه جغرافيايى و كارتوگرافى سحاب ، 1371 خورشيدى ، چاپ اول .\r\n39 - صفا ، ذبيح . . . ، حماسه‌سرايى در ايران ، تهران : اميركبير ، 1333 خورشيدى ، چاپ اول .\r\n40 - صور الأقاليم ( هفت كشور ) ، تصحيح : منوچهر ستوده ، تهران : بنياد فرهنگ ايران ، 1353 خورشيدى .\r\n41 - طبرى ، محمد بن جرير ، تاريخ طبرى ( تاريخ الرسل و الملوك ) ، ترجمه : ابو القاسم پاينده ، تهران : اساطير ، 1362 خورشيدى ، چاپ دوم ، ج 1 و 2 .\r\n42 - طرسوسى ، ابو طاهر محمد ، داراب نامهء طرسوسى ، به كوشش : ذبيح الله صفا ، تهران : بنگاه ترجمه و نشر كتاب ، 1356 خورشيدى ، چاپ دوم ، 2 جلد .\r\n43 - عنصرالمعالى ، كى كاووس ، قابوسنامه ، تصحيح : سعيد نفيسى ، تصحيح مجدد : حسين آهى ، تهران : فروغى ، 1368 خورشيدى ، چاپ هفتم .\r\n44 - قمى ، حسين بن محمد بن حسن ، كتاب تاريخ قم ، ترجمه : حسن بن على بن حسن بن عبد الملك قمى ، تصحيح : سيد جلال الدين طهرانى ، تهران : توس ، 1361 خورشيدى .\r\n45 - كارنامهء اردشير بابكان ، به اهتمام : محمد جواد مشكور ، تهران : دنياى كتاب ، 1369 خورشيدى ، چاپ اول .\r\n46 - كريستن سن ، آرتور ، كيانيان ، ترجمه : ذبيح . . . صفا ، تهران : علمى و فرهنگى ، 1368 خورشيدى ، چاپ پنجم .\r\n47 - گرديزى ، عبد الحى بن ضحاك ، زين الأخبار ( تاريخ گرديزى ) ، تصحيح : عبد الحى حبيبى ، تهران : دنياى كتاب ، 1363 خورشيدى ، چاپ اول .\r\n48 - لسترنج ، گاى ، جغرافياى تاريخى سرزمينهاى خلافت شرقى ، ترجمه : محمود عرفان ، تهران :\r\nعلمى و فرهنگى ، 1364 خورشيدى ، چاپ دوم .\r\n49 - ماركوارت ، يوزف ، ايرانشهر ، ترجمه : مريم ميراحمدى ، تهران : اطلاعات ، 1373 خورشيدى ، چاپ اول .\r\n50 - - ، و هرود و ارنگ ، ترجمه : داود منشىزاده ، تهران : بنياد موقوفات افشار ، 1368 خورشيدى ، چاپ اول .\r\n51 - متون پهلوى ، گرد آورنده : جاماسب جى دستور منوچهر جى جاماسب آسانا ، گزارش : سعيد\r\n\r\n","description":"","footnote":"","page_name":" 894 ","page_number":892},
  {"content":"\r\n\r\nعريان ، تهران : كتابخانه ملى ، 1371 خورشيدى ، چاپ اول .\r\n52 - مجمل التواريخ و القصص ، تصحيح : ملك الشعراء بهار ، به اهتمام : محمد رمضانى ، تهران :\r\nخاور ، 1318 خورشيدى ، چاپ اول .\r\n53 - مستوفى ، حمدا . . . ، تاريخ گزيده ، به اهتمام : عبد الحسين نوائى ، تهران : اميركبير ، 1364 خورشيدى ، چاپ سوم .\r\n54 - - ، نزهت القلوب ، به اهتمام : گاى لسترنج ، ليدن : بريل ، 1913 ميلادى ، چاپ اول .\r\n55 - مسعودى ، على بن حسين ، التنبيه و الاشراف ، ترجمه : ابو القاسم پاينده ، تهران : بنگاه ترجمه و نشر كتاب ، 1349 خورشيدى ، چاپ اول .\r\n56 - - ، مروج الذهب ، ترجمه : ابو القاسم پاينده ، تهران : علمى و فرهنگى ، 1365 خورشيدى ، چاپ اول ، ج 1 .\r\n57 - مسكويه ، ابو على ، تجارب الامم ، ترجمه : ابو القاسم امامى ، تهران : سروش ، 1369 خورشيدى ، چاپ اول ، ج 1 .\r\n58 - مشكور ، محمد جواد ، جغرافياى تاريخى ايران باستان ، تهران : دنياى كتاب ، 1371 خورشيدى ، چاپ اول .\r\n59 - - ، ايران در عهد باستان ، تهران : اشراقى ، 1363 خورشيدى ، چاپ چهارم .\r\n60 - - ، تاريخ سياسى و اجتماعى اشكانيان ، تهران : دنياى كتاب ، 1367 خورشيدى ، چاپ اول .\r\n61 - معين ، محمد ، مزديسنا و تأثير آن در ادبيات پارسى ، تهران : دانشگاه تهران ، 1327 خورشيدى ، چاپ اول .\r\n62 - مقدسى ، ابو عبد الله محمد بن احمد ، أحسن التقاسيم فى معرفة الأقاليم ، ترجمه : على نقى منزوى ، تهران : شركت مؤلفان و مترجمان ايران ، 1361 خورشيدى ، چاپ اول .\r\n63 - مقدسى ، مطهر بن طاهر ، آفرينش و تاريخ ، ترجمه : محمد رضا شفيعى كدكنى ، تهران : بنياد فرهنگ ايران ، 1349 خورشيدى ، چاپ اول ، ج 3 .\r\n64 - مهرآبادى ، ميترا ، خاندانهاى حكومتگر ايران باستان ، تهران : فتحى ، 1372 خورشيدى ، چاپ اول .\r\n65 - ميرخواند ، مير محمد بن سيد برهان الدين ، تاريخ روضة الصفا ، تهران : مركزى ، 1338 خورشيدى ، چاپ اول ، ج 1 .\r\n\r\n","description":"","footnote":"","page_name":" 895 ","page_number":893},
  {"content":"\r\n\r\n66 - مينوى خرد ، ترجمه : احمد تفضلى ، تهران : بنياد فرهنگ ايران ، 1354 خورشيدى ، چاپ اول .\r\n67 - نرشخى ، ابو بكر محمد بن جعفر ، تاريخ بخارا ، ترجمه : ابو نصر احمد بن محمد بن نصر القباوى ، تلخيص : محمد بن زفر بن عمر ، تصحيح : سيد محمد تقى مدرس رضوى ، تهران :\r\nتوس ، 1363 خورشيدى ، چاپ دوم .\r\n68 - نظامى ، الياس يوسف ، كليات خمسه ، به اهتمام : م . درويش ، تهران : جاويدان ، 1370 خورشيدى ، چاپ دوم .\r\n69 - نويرى ، شهاب الدين احمد ، نهاية الإرب فى فنون الادب ، ترجمه : محمود مهدوى دامغانى ، تهران : اميركبير ، 1367 خورشيدى ، چاپ اول ، ج 10 .\r\n70 - هنينگ ، والتر برونو ، زردشت سياستمدار يا جادوگر ، ترجمه : كامران فانى ، تهران : نشر پرواز ، 1365 خورشيدى ، چاپ اول .\r\n71 - يعقوبى ، ابن واضح ، تاريخ يعقوبى ، ترجمه : محمد ابراهيم آيتى ، تهران : علمى و فرهنگى ، 1366 خورشيدى ، چاپ پنجم ، ج 1 .\r\n27 .  Justi , Ferdinand , IranischesNamenbuch , Heildesheim : Georg Olms  1963 .\r\nفرهنگها\r\n73 - برهان قاطع .\r\n74 - فرهنگ جهانگيرى .\r\n75 - لغت‌نامه دهخدا .\r\n76 - لغت فرس .\r\n77 - فرهنگ رشيدى .\r\n78 - مجموعة الفرس .\r\n79 - صحاح الفرس .\r\n80 - فرهنگ پايه .\r\n81 - فرهنگ قواس .\r\n82 - فرهنگ آنندراج .\r\n83 - مخزن الادويه .\r\n84 - فرهنگ جامع شاهنامه . ( زنجانى ) 85 - فرهنگ شاهنامه . ( شفق ) 86 - فرهنگ شاهنامه فردوسى . ( نوشين ) 87 - فهرست شاهنامه . ( ولف )\r\n\r\n\r\n","description":"","footnote":"","page_name":" 896 ","page_number":894}
  ]