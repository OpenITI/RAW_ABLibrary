[
  {"content":"\r\n . \r\n","description":"","footnote":"","page_name":" الغلاف 1 ","page_number":1},
  {"content":"\r\n . \r\n","description":"","footnote":"","page_name":" الغلاف 2 ","page_number":2},
  {"content":"\r\n\r\nترجمه\r\nتفسير مجمع البيان\r\nتاليف\r\nامين الاسلام ومفسر بزرگ عالم تشيع\r\nشيخ ابوعلى الفضل بن الحسن الطبرسى ( ره )\r\nمتوفى سال 548\r\nترجمه ونگارش از :\r\nدانشمند معظم جناب آقاى دكتر احمد بهشتى\r\nجلد چهاردهم\r\n\r\n","description":"","footnote":"","page_name":" 1 ","page_number":3},
  {"content":"\r\n\r\nمؤسسه انتشارات فراهانى\r\nمؤلف : علامه بزرگوار مرحوم طبرسى ره\r\nمترجم : آقاى دكتر احمد بهشتى\r\nتصحيح : آقاى رضا ستوده\r\nامور چاپ : على نوراللهى\r\nناشر : مؤسسه انتشارات فراهانى\r\nچاپ : مشعل آزادى\r\nتعداد : 2000\r\nقطع : وزيرى\r\nكاغذ : 80 گرمى اعلاء\r\nتاريخ چاپ اول : تيرماه 1352\r\nصحافى : از مؤسسه مهر آئين\r\nنقاشى پشت جلد : از آتليه آريان\r\nهمه ى حقوق طبع براى ناشر محفوظ است\r\n1 - بازار بين الحرمين تلفن 530465\r\n2 - بازاركاشفى تلفن 27175\r\n\r\n","description":"","footnote":"","page_name":" 2 ","page_number":4},
  {"content":"\r\n\r\n\r\nجلد چهاردهم\r\n\r\nادامه سورهء نحل\r\n- جزء چهاردهم\r\n\r\n[ سوره النحل ( 16 ) : آيات 66 تا 70 
  ]\r\nوَ إِنَّ لَكُمْ فِي الْأَنْعامِ لَعِبْرَةً نُسْقِيكُمْ مِمَّا فِي بُطُونِهِ مِنْ بَيْنِ فَرْثٍ وَ دَمٍ لَبَناً خالِصاً سائِغاً لِلشَّارِبِينَ ( 66 ) وَ مِنْ ثَمَراتِ النَّخِيلِ وَ الْأَعْنابِ تَتَّخِذُونَ مِنْهُ سَكَراً وَ رِزْقاً حَسَناً إِنَّ فِي ذلِكَ لَآيَةً لِقَوْمٍ يَعْقِلُونَ ( 67 ) وَ أَوْحى رَبُّكَ إِلَى النَّحْلِ أَنِ اتَّخِذِي مِنَ الْجِبالِ بُيُوتاً وَ مِنَ الشَّجَرِ وَ مِمَّا يَعْرِشُونَ ( 68 ) ثُمَّ كُلِي مِنْ كُلِّ الثَّمَراتِ فَاسْلُكِي سُبُلَ رَبِّكِ ذُلُلاً يَخْرُجُ مِنْ بُطُونِها شَرابٌ مُخْتَلِفٌ أَلْوانُهُ فِيهِ شِفاءٌ لِلنَّاسِ إِنَّ فِي ذلِكَ لَآيَةً لِقَوْمٍ يَتَفَكَّرُونَ ( 69 ) وَ اللَّهُ خَلَقَكُمْ ثُمَّ يَتَوَفَّاكُمْ وَ مِنْكُمْ مَنْ يُرَدُّ إِلى أَرْذَلِ الْعُمُرِ لِكَيْ لا يَعْلَمَ بَعْدَ عِلْمٍ شَيْئاً إِنَّ اللَّهَ عَلِيمٌ قَدِيرٌ ( 70 )\r\n\r\n","description":"","footnote":"","page_name":" 3 ","page_number":5},
  {"content":"\r\n\r\n\r\nترجمه :\r\nو شما را در چارپايان ، پندى و اندرزى است . از آنچه در شكم آنهاست ، از ميان سرگين و خون ، شير خالص كه براى خورندگان ، گواراست ، شما را مىنوشانيم . و از ثمر درخت نخل و انگور ، شراب و رزق نيكو بدست مىآوريد ، در اين كار ، دليلى است براى مردم عاقل . و پروردگارت بزنبور عسل الهام كرد كه از كوه‌ها و درختان و خانه‌هايى كه از شاخ و برگ انگور مىسازند خانه بگيرد . سپس از همهء ثمرها بخورد و راههاى هموار خدا را بپيمايد . از شكم زنبور نوشابه‌اى به رنگهاى مختلف ، خارج مىشود كه در آن براى مردم شفاست . در اين كار ، براى مردمى كه بينديشند ، دليلى واضح است .\r\nخداوند شما را آفريد ، سپس شما را مىميراند . برخى از شما به پست‌ترين دوره‌هاى عمر مىرسيد ، تا پس از علم چيزى ندانيد . خداوند دانا و قادر است .\r\n\r\nقرائت :\r\nنسقيكم : نافع و ابن عامر و ابو بكر از عاصم و يعقوب و سهل ، در اينجا و در سورهء مؤمنين ، بفتح نون و ديگران بضم نون خوانده‌اند . ابو جعفر در سورهء مؤمنين به تاء خوانده است .\r\nبرخى گويند : ميان « سقيت و اسقيت » فرقى است ، زيرا « سقيته » يعنى :\r\nآب را به او خورانيدم و « اسقيته » يعنى آب را در دسترس او قرار دادم . برخى گويند :\r\n« سقيته ماء و اسقيته » يعنى : از خداوند سؤال كردم كه او را آب دهد . شعر زير بر اساس همين معنى است :\r\n و اسقيه حتى كاد مما ابثه * تكلمنى احجاره و ملاعبه \r\nيعنى : براى او از خداوند طلب آب مىكنم ، تا آنجا كه از اندوه من نزديك است سنگها و بازيگاهايش با من تكلم كنند .\r\nبرخى گويند : هر گاه يك بار آبش دهد گويد : « سقيته » ، و هر گاه همواره آبش دهد ، گويد : « اسقيته » . برخى گويند : هر دو بيك معنى هستند . بدليل شعر لبيد :\r\n سقى قومى بنى مجد و اسقى * نميراً و القبائل من هلال \r\n\r\n","description":"","footnote":"","page_name":" 4 ","page_number":6},
  {"content":"\r\n\r\nيعنى : قوم من بنى مجد را آب داد و من نمير و قبائل بنى هلال را آب مىدهم .\r\n\r\nلغت :\r\nعبرة : پند .\r\nفرث : بقاياى غذا كه پس از هضم و فعل و انفعالات ديگر ، از معده دفع مىشود .\r\nسائغاً : گوارا .\r\nسكر : داراى چهار معنى است : 1 - شرابى كه مست كند 2 - خوردنى . مثل « جعلت عيب الاكرمين سكرا » يعنى : ذم بزرگان را خوراك خويش ساخته‌اى 3 - سكون .\r\nمثل « و ليست بطلق و لا ساكره » يعنى : نه آزاد است و نه ساكن . و مثل « سكرت الريح » يعنى :\r\nباد ساكن شد 4 - معناى مصدرى . يعنى حيران بودن . چنان كه مىفرمايد :  سُكِّرَتْ أَبْصارُنا  يعنى : ديدگان ما حيران شدند ( حجر ، 15 ) ذلل : جمع ذلول ، رام ارذل : پست‌تر .\r\n\r\nاعراب :\r\nبطونه : برخى گويند : مرجع ضمير « انعام » است . و بنا بر برخى از لغات جايز است كه با جمع ، معاملهء مذكر شود . در سورهء مؤمنين ، معاملهء مؤنث شده است  ( نُسْقِيكُمْ مِمَّا فِي بُطُونِها  . آيهء 21 ) برخى گويند : مرجع ضمير ، مفرد « انعام » است . مثل : « و طاب البان اللقاح فبرد » . در اينجا ضمير « برد » به « لبن » برمىگردد . برخى گويند : « انعام » و « نعم » هر دو يكى هستند . مثل :\r\n فان تعهدينى و لى لمة * فان الحوادث اودى بها \r\nيعنى : اگر به ياد موهاى مجعد من هستى ، حوادث روزگار ، آنها را تباه كرد ( در اينجا ضمير « اودى » به معناى « حوادث » برميگردد ) . برخى گويند : « من » براى تبعيض است . يعنى نسقيكم مما فى بطون بعض الانعام .\r\n تَتَّخِذُونَ مِنْهُ  : در بارهء مرجع اين ضمير نيز دو وجه است : 1 - باز مىگردد به مذكور 2 - باز مىگردد به معناى ثمرات .\r\n\r\n","description":"","footnote":"","page_name":" 5 ","page_number":7},
  {"content":"\r\n\r\n فِيهِ شِفاءٌ  : اين ضمير بقولى به عسل و بقولى به قرآن باز مىگردد .\r\n لِكَيْ لا يَعْلَمَ بَعْدَ عِلْمٍ   شَيْئاً  : « شيئاً » ممكن است منصوب باشد به « علم » يا به « يعلم » . بهر كدام منصوب باشد ، ديگرى مفعول لازم دارد . اولى مذهب سيبويه و دومى مذهب فراء است . بنا بمذهب سيبويه فقط يك مجاز لازم مىآيد .\r\n\r\nمقصود :\r\nاكنون خداوند بدنبال دلايل توحيد و صنعتهاى عجيب و حكمتهاى بديع ، مىفرمايد :\r\n وَ إِنَّ لَكُمْ فِي الْأَنْعامِ لَعِبْرَةً  : شما را در شتر و گاو و گوسفند ، پندى و عبرتى و راهنمايى است بر قدرت خداوند .\r\n نُسْقِيكُمْ مِمَّا فِي بُطُونِهِ مِنْ بَيْنِ فَرْثٍ وَ دَمٍ لَبَناً خالِصاً  : و از آنچه در شكم آنهاست از ميان سرگين و خون ، به شما شير خالص مىخورانيم . كلبى از ابن عباس روايت كند كه : هر گاه علف در معده قرار مىگيرد ، قسمت زيرين آن سرگين و قسمت ميان آن شير و قسمت فوقانى آن خون مىشود . خون در عروق و رگها ، و شير در پستان جارى مىشود و سرگين در معده ، مىماند ، بنا بر اين شير بطور خالص به پستان مىآيد و با هيچ ماده‌اى مخلوط نميشود .\r\n سائِغاً لِلشَّارِبِينَ  : شير خالص در گلوى خورندگان جريان پيدا مىكند و براى آنها گواراست .\r\nكبد ، مواد را به نحوى كه مقتضى تدبير الهى است ، تقسيم مىكند . اين مطلب را خداوند بيان مىكند ، تا كسانى كه : منكر زنده شدن مردگان هستند ، توجه پيدا كنند كه خدايى كه قادر است شير سفيد را از خون و سرگين جدا كند ، مىتواند مردگان را نيز از زمين خارج سازد ، بدون اينكه بدنهاى آنها به يكديگر مخلوط شود .\r\n وَ مِنْ ثَمَراتِ النَّخِيلِ وَ الْأَعْنابِ تَتَّخِذُونَ مِنْهُ سَكَراً  : حسن گويد : يعنى ميوهء نخل و تاك نيز براى تو وسيلهء عبرت گرفتن است . برخى گويند : موصول حذف شده ، به تقدير « ما تتخذون » يعنى : ثمرات نخلها و تاكها چيزهايى هستند كه شما از آنها\r\n\r\n","description":"","footnote":"","page_name":" 6 ","page_number":8},
  {"content":"\r\n\r\nمسكرات بدست مىآوريد . ( حذف ماء موصوله ، فراوان است ، مثل :  إِذا رَأَيْتَ ثَمَّ رَأَيْتَ  به تقدير : « اذا رأيت ما ثَم . . . » )  وَ رِزْقاً حَسَناً  : بنا بر اين ميوهء درخت خورما و انگور ، براى تهيهء شراب و فوايد ديگر مورد استفاده قرار مىگيرند . شراب ، ماده‌اى مسكر و از نظر شرع حرام است .\r\nلكن استفاده‌هاى ديگر نظير : سركه ، مويز ، رب ، رطب و خورما حلال است و قرآن آنها را « رزق نيكو » ناميده است . اين معنى از ابن مسعود و ابن عباس و سعيد بن جبير و حسن و قتاده و مجاهد و . . . است .\r\nحاكم در صحيح خود روايت كرده است كه : از ابن عباس در بارهء اين آيه سؤال كردند . پاسخ داد : « سكر » فايدهء حرامى است كه از خورما و انگور برده مىشود و « رزق حسن » فايده‌هاى حلال .\r\nقتاده گويد : اين آيه ، پيش از تحريم شراب ، نازل شده است . آيهء تحريم شراب ، بعد از اين آيه ، در سورهء مائده ، نازل گرديد .\r\nابو مسلم گويد : نيازى به اين مطلب نداريم . اين آيه ، فوايد خورما و انگور را ذكر مىكند ، خواه شراب حلال باشد يا حرام ، زيرا خداوند مردم مشرك را مخاطب ساخته ، نعمتهاى خود را براى آنها شرح ميدهد . آنها شراب را مىنوشيدند و يكى از نعمتهاى آنان بود .\r\nشعبى و جبائى گويند : مقصود از « سكر » نوشابه‌هاى حلال و مقصود از « رزق حسن » خوردنيهاى حلال و لذيذ است . بنا بر اين مقصود اين است كه شما انواع نوشابه‌ها و خوردنيها را از خورما و انگور تهيه مىكنيد .\r\nكسانى كه خواسته‌اند از اين آيه ، استفاده كنند كه شراب انگور و خورما حلال است ، بخطا رفته‌اند ، زيرا خداوند متعال ، فقط كارهاى مردم را بيان مىكند و استفاده هايى كه آنها از خورما و انگور مىگيرند ، مىشمارد . بديهى است كه از اين بيان ، استفاده نميشود كه شراب حلال است .\r\nدر حقيقت ، خداوند متعال ، خبر مىدهد كه اين ميوه را آفريده است ، تا مردم\r\n\r\n","description":"","footnote":"","page_name":" 7 ","page_number":9},
  {"content":"\r\n\r\nاز آنها استفاده كنند ، حالا استفاده‌هايى كه مردم ميگيرند ، ممكن است حلال و ممكن است حرام باشد .\r\nاين تعبير  ( تَتَّخِذُونَ مِنْهُ سَكَراً وَ . . . )  شبيه :  تَتَّخِذُونَ أَيْمانَكُمْ دَخَلًا بَيْنَكُمْ  است ( همين سوره 92 : سوگندهاى خود را به صورت نيرنگ به كار مىبريد . )  إِنَّ فِي ذلِكَ لَآيَةً لِقَوْمٍ يَعْقِلُونَ  : مردمى كه عاقل باشند ، از دلالت درخت خورما و انگور بر قدرت خداوند ، استفاده مىكنند .\r\nمنظور اين است كه همانطورى كه شيرهء خورما و انگور ، بصورتهاى مختلف ، جدا مىشود مورد استفاده قرار مىگيرد ، انسان نيز پس از مرگ و اختلاط با خاك ، بار ديگر بقدرت كاملهء الهى ، از خاك جدا مىشود .\r\nو اوحى ربك الى النحل : حسن و ابن عباس و مجاهد گويند : يعنى خداوند به زنبور عسل الهام كرد . حسن گويد : مقصود از وحى ، اين است كه بر حسب غريزه ، در نهاد زنبور عسل نيرويى قرار داده است كه در نهاد ديگر موجودات نيست .\r\nابو عبيده گويد : وحى در كلام عرب ، به چند وجه است : 1 - وحى نبوت 2 - الهام 3 - اشاره 4 - نوشتن 5 - اسرار وحى نبوت ، مثل :  أَوْ يُرْسِلَ رَسُولًا فَيُوحِيَ بِإِذْنِهِ  ( شورى 51 : يا اينكه رسولى بفرستد و به او وحى كند . ) وحيى كه به معناى الهام است . مثل  وَ أَوْحى رَبُّكَ إِلَى النَّحْلِ  .  وَ أَوْحَيْنا إِلى أُمِّ مُوسى  ( قصص 7 : بمادر موسى الهام كرديم . ) وحى به معناى اشاره ، مثل  فَأَوْحى إِلَيْهِمْ أَنْ سَبِّحُوا  ( مريم 11 : به آنها اشاره كرد كه تسبيح كنند ) . مجاهد گويد : يعنى به آنها اشاره كرد . و ضحاك گويد : يعنى به آنها نوشت .\r\nوحى به معناى راز گفتن ، مثل  يُوحِي بَعْضُهُمْ إِلى بَعْضٍ زُخْرُفَ الْقَوْلِ غُرُوراً  ( انعام 112 : آنها سخن غرور آميز را در نهان با يكديگر راز و نياز مىكنند . ) در نظر عرب ، اصل وحى اين است كه انسان مطلبى را پوشيده ، به ديگرى\r\n\r\n","description":"","footnote":"","page_name":" 8 ","page_number":10},
  {"content":"\r\n\r\nبگويد . اينكه : از ابن عباس روايت شده است كه : « جز قرآن وحيى نيست » منظور وحى خاصى است كه جبرئيل بر پيامبر گرامى اسلام نازل كرده است ، نه انكار معانى مختلف وحى . عرب مىگويد : « اوحى له و اوحى اليه » . عجاج گويد : « اوحى لها القرار فاستقرت » يعنى به او وحى كرد كه قرار گيرد و او قرار گرفت .\r\nمقصود از آيهء شريفه اين است كه خداوند متعال ، به زنبور عسل الهام كرد كه در كوه‌ها و ميان درختان براى خود خانه بسازد . چنان كه مىفرمايد :\r\n أَنِ اتَّخِذِي مِنَ الْجِبالِ بُيُوتاً وَ مِنَ الشَّجَرِ وَ مِمَّا يَعْرِشُونَ  : از كوه‌ها و درختان و سر سايه‌هايى كه از شاخ و برگ مو مىسازند ، براى خود خانه‌هايى بسازند و در آن ، عسل بوجود آورند .\r\nكلمهء « يعرشون » داراى دو لغت است : بضم راء و كسر آن و بهر دو لغت هم قرائت شده است . برخى گويند : اين كلمه يعنى : بنا مىكنند و عرش به معناى سقف خانه است .\r\nكلبى مىگويد : مقصود كندوهايى است كه مردم براى زنبور عسل مىسازند . و اگر خداوند به اين حيوان الهام نكرده بود ، در آنها لانه نميكرد .\r\nعلت اينكه در مورد زنبور عسل ، امر به كار برده است ، با اينكه زنبور عسل عقل ندارد و غير عاقل را نميتوان امر كرد ، اين است كه : چون در مورد آن ، وحى به كار رفته ، بعد هم امر به كار مىبرد و اين يك نوع توسعهء در استعمال است .\r\n ثُمَّ كُلِي مِنْ كُلِّ الثَّمَراتِ  : و بزنبور عسل دستور داديم كه از هر درختى كه ميخواهد ، بخورد .\r\n فَاسْلُكِي سُبُلَ رَبِّكِ ذُلُلًا  : و براه‌هايى كه خداوند برايش قرار داده است و براى راه‌پيمايى هموار و مهيا هستند ، داخل شود .\r\nكلمهء « ذللا » حال است از « سبل » اين قول از مجاهد است .\r\nقتاده گويد : « ذللا » حال است از « نحل » يعنى زنبور عسل بايد در حركت خود مطيع و فرمانبردار خداوند باشد .\r\n يَخْرُجُ مِنْ بُطُونِها شَرابٌ مُخْتَلِفٌ أَلْوانُهُ  : از شكم اين زنبورها عسل ، به\r\n\r\n","description":"","footnote":"","page_name":" 9 ","page_number":11},
  {"content":"\r\n\r\nرنگهاى مختلف ، خارج مىشود ، زيرا عسل گاهى كاملا سفيد و گاهى زرد و گاهى سرخ است ، علت اين است كه زنبور عسل از گلها و گياه‌هاى رنگارنگ ، استفاده مىكند ، از اينرو عسلى كه توليد مىكند ، برنگهاى مختلف است . بايد دانست كه عسل از دهان زنبور خارج مىشود و شبيه آب دهان انسان است . علت اينكه : خداوند مىفرمايد عسل از شكم زنبور خارج مىشود ، اين است كه تصور نشود ، فقط از دهان اوست و به شكم او ارتباطى ندارد .\r\n فِيهِ شِفاءٌ لِلنَّاسِ  : قتاده گويد : يعنى عسل داروى دردهاى مردم است . ابن مسعود مىگفت : دو چيز شفاى دردهاست : قرآن و عسل ، آنها را ترك نكنيد . سدى و حسن گويند : مقصود اين است كه عسل شفاى دردهايى است كه بتوان براى معالجهء آنها از آن استفاده كرد .\r\nمجاهد گويد : ضمير به قرآن برمىگردد . يعنى : از آنجا كه در قرآن احكام حلال و حرام بيان شده است ، مردم مىتوانند از آن شفا گيرند .\r\nتفسير اول از بيشتر مفسران است . و همان ، اقوى است ، زيرا نامى از قرآن بميان نيامده است .\r\nدر زنبور عسل و خود عسل ، دلايل عبرت آموز بسيارى است : يكى اينكه عسل از اين زنبور توليد مىشود ، ديگر اينكه شفا از محلى است كه زنبور نيش مىزند ، يعنى از دهانش . ديگر اينكه : در زنبور بدايع و عجايب بسيارى است . عجيبتر از همه اينكه براى هر گروهى پادشاهى است كه بايد آنها را رهبرى و زمامدارى كند و هر گاه پادشاه از ميان برود ، نظام زندگى آنها متلاشى و پراكنده ميشوند . امير المؤمنين ( ع ) فرمود :\r\nانا يعسوب المؤمنين\r\nيعنى : منم پادشاه و نظم دهندهء مؤمنان .\r\n إِنَّ فِي ذلِكَ لَآيَةً لِقَوْمٍ يَتَفَكَّرُونَ  : در آنچه ذكر كرديم براى مردمى كه فكر كنند ، دلالت روشنى است .\r\nاكنون در بارهء آفرينش و از نيستى بهستى آوردن ما سخن مىگويد :\r\n وَ اللَّهُ خَلَقَكُمْ  : خداوند شما را آفريد و انواع نعمتهاى دينى و دنيوى را در\r\n\r\n","description":"","footnote":"","page_name":" 10 ","page_number":12},
  {"content":"\r\n\r\nدسترستان قرار داد .\r\n ثُمَّ يَتَوَفَّاكُمْ  : سپس شما را مىميراند .\r\n وَ مِنْكُمْ مَنْ يُرَدُّ إِلى أَرْذَلِ الْعُمُرِ  : برخى از شما طول عمر پيدا مىكنيد و بمرحله‌اى مىرسيد كه اندام و حواس شما ضعف پيدا ميكنند و اين دوران ، مرحلهء پستى زندگى است . على ع فرمود : « ارذل العمر » سن هفتاد و پنج سالگى است . نظير اين روايت از پيامبر گرامى نيز روايت شده است . قتاده گويد : سن نود سالگى است .\r\n لِكَيْ لا يَعْلَمَ بَعْدَ عِلْمٍ شَيْئاً  : در اين مرحله ، انسان به حال بچگى برمىگردد و بواسطهء پيرى تمام معلومات خود را فراموش مىكند . بطورى كه گويى هيچ نميدانسته است . برخى گويند : يعنى علم او رو بكاهش و نقصان مىگذارد .\r\n إِنَّ اللَّهَ عَلِيمٌ قَدِيرٌ  : خداوند بمصالح بندگان خويش دانا و بر تدبير و اصلاح حالشان تواناست .\r\n\r\n","description":"","footnote":"","page_name":" 11 ","page_number":13},
  {"content":"\r\n\r\n\r\n[ سوره النحل ( 16 ) : آيات 71 تا 74 
  ]\r\nوَ اللَّهُ فَضَّلَ بَعْضَكُمْ عَلى بَعْضٍ فِي الرِّزْقِ فَمَا الَّذِينَ فُضِّلُوا بِرَادِّي رِزْقِهِمْ عَلى ما مَلَكَتْ أَيْمانُهُمْ فَهُمْ فِيهِ سَواءٌ أَ فَبِنِعْمَةِ اللَّهِ يَجْحَدُونَ ( 71 ) وَ اللَّهُ جَعَلَ لَكُمْ مِنْ أَنْفُسِكُمْ أَزْواجاً وَ جَعَلَ لَكُمْ مِنْ أَزْواجِكُمْ بَنِينَ وَ حَفَدَةً وَ رَزَقَكُمْ مِنَ الطَّيِّباتِ أَ فَبِالْباطِلِ يُؤْمِنُونَ وَ بِنِعْمَتِ اللَّهِ هُمْ يَكْفُرُونَ ( 72 ) وَ يَعْبُدُونَ مِنْ دُونِ اللَّهِ ما لا يَمْلِكُ لَهُمْ رِزْقاً مِنَ السَّماواتِ وَ الْأَرْضِ شَيْئاً وَ لا يَسْتَطِيعُونَ ( 73 ) فَلا تَضْرِبُوا لِلَّهِ الْأَمْثالَ إِنَّ اللَّهَ يَعْلَمُ وَ أَنْتُمْ لا تَعْلَمُونَ ( 74 )\r\n\r\nترجمه :\r\nخداوند برخى از شما را بر برخى در روزى ، برترى داده است . آنان كه در روزى برترى داده شده‌اند ، روزى خود را به بردگان و زيردستان خود رد نمىكنند تا همگى مساوى شوند . آيا نعمت خدا را انكار مىكنيد ؟ خداوند براى شما از جنس خودتان همسرانى قرار داد و از همسران براى شما پسران و يارانى قرار داد و از چيزهاى پاكيزه ، شما را رزق داد . آيا به باطل ايمان مىآورند و به نعمت خدا كفر مىورزند ؟\r\nو جز خداوند يكتا كسانى را پرستش مىكنند كه مالك روزى آنها در زمين و\r\n\r\n","description":"","footnote":"","page_name":" 12 ","page_number":14},
  {"content":"\r\n\r\nآسمان نيستند و قدرتى ندارند ، پس براى خداوند شبيه قرار ندهيد . خدا مىداند و شما نمىدانيد .\r\n\r\nقرائت :\r\nيجحدون : ابو بكر از عاصم به تاء و ديگران به ياء خوانده‌اند . قرائت ياء براى اين است كه منظور غير مسلمين است ، زيرا مسلمانان منكر نعمتهاى خدا نميشوند .\r\nمقصود از قرائت تاء اين است : قل لهم أ فبنعمة اللَّه تجحدون . آيهء بعد « . . . و بنعمة اللَّه هم يكفرون » مؤيد قرائت ياء است .\r\n\r\nلغت :\r\nحفدة : جمع « حافد » . اصل اين كلمه به معناى سرعت در عمل است . علت اينكه به ياران « حفدة » گفته مىشود ، اين است كه آنها در طاعت انسان ، كوشا هستند و سرعت عمل دارند . جميل گويد :\r\n حفد الولائد حولها و استسلمت * بأكفهن ازمة الاجمال \r\nيعنى : كنيزكان ، اطراف او به سرعت مىچرخند و فرمانبرى مىكنند . او مهار شتران را بدست ايشان سپرده است .\r\n\r\nاعراب :\r\n فَهُمْ فِيهِ سَواءٌ  : اين جمله ، اسميه است كه بجاى جملهء فعليه قرار گرفته و در محل نصب است ، زيرا جواب نفى است . يعنى « فيستووا » .\r\nشيئا : يا بدل است از « رزقاً » يا مفعول است براى آن .\r\n\r\nمقصود :\r\nاكنون به بيان يكى ديگر از نعمتهاى خود پرداخته ، مىفرمايد :\r\n وَ اللَّهُ فَضَّلَ بَعْضَكُمْ عَلى بَعْضٍ فِي الرِّزْقِ  : خداوند بمقتضاى حكمت خود ، روزى بعضى را توسعه داده و روزى بعضى را تنگ ساخته است .\r\n فَمَا الَّذِينَ فُضِّلُوا بِرَادِّي رِزْقِهِمْ عَلى ما مَلَكَتْ أَيْمانُهُمْ فَهُمْ فِيهِ سَواءٌ  : در بارهء معناى آن دو قول است :\r\n\r\n","description":"","footnote":"","page_name":" 13 ","page_number":15},
  {"content":"\r\n\r\n1 - آنها بندگان خود را در اموال و همسران شريك خود قرار نميدهند ، تا با يكديگر مساوى شوند ، زيرا اين كار را نقص خود مىدانند و نميتوانند خود را براى آن راضى سازند . اما بندگان مرا در خدايى و فرمانروايى شريك من مىسازند و همانطورى كه مرا عبادت مىكنند تا به من تقرب پيدا مىكنند ، آنها را نيز براى تقرب ، عبادت مىكنند . اين قول از ابن عباس و مجاهد و قتاده است . ابن عباس مىگويد : اين آيه در بارهء نصاراى نجران نازل شده است . مىفرمايد : شما راضى نميشويد كه بندگانتان با شما شريك باشند ، چگونه راضى مىشويد كه : عيسى ( ع ) كه بندهء من است ، شريك من باشد ؟ ! 2 - اينان كه خداوند ، به آنها رزق فراوان بخشيده است ، رازق بندگان خود نيستند ، بلكه خداوند هر دو گروه را - ارباب و بردگان - روزى مىدهد ، زيرا آنچه مولى به بندهء خود مىدهد ، از همان مالى است كه خداوند به او داده است ، بنا بر اين خداوند رازق همهء آنهاست و اربابان و بردگان از اين لحاظ برابر هستند .\r\n أَ فَبِنِعْمَةِ اللَّهِ يَجْحَدُونَ  : آيا اين كافران ، نعمتهايى را كه شمردم ، منكر مىشوند ؟ ! سپس به بيان نعمتى ديگر پرداخته ، مىفرمايد :\r\n وَ اللَّهُ جَعَلَ لَكُمْ مِنْ أَنْفُسِكُمْ أَزْواجاً  : خداوند از جنس شما و كسانى كه به دنيا مىآوريد ، زنانى آفريد تا با آنها انس گيريد .\r\n وَ جَعَلَ لَكُمْ مِنْ أَزْواجِكُمْ بَنِينَ وَ حَفَدَةً  : و از اين همسران براى شما فرزندانى قرار داد ، تا زينت و وسيلهء شادى شما باشند و خدمتگزاران و يارانى قرار داد .\r\nدر بارهء معناى « حفدة » اختلاف است . ابن عباس و حسن و عكرمة گويند :\r\nخدمتگزاران و ياران مقصود است . در روايت والبى است كه : منظور كسانى است كه بوسيلهء دختر ، با انسان نسبت پيدا مىكنند . از امام صادق ( ع ) نيز همين طور روايت شده و قول ابن مسعود و ابراهيم و سعيد بن جبير نيز همين است . در روايتى از ابن عباس نقل شده است كه منظور پسران و پسر زادگانند . در روايت ضحاك از وى مقصود پسران همسر از شوهر ديگر است . مقاتل گويد : « بنين » يعنى پسران كوچك و « حفدة » يعنى\r\n\r\n","description":"","footnote":"","page_name":" 14 ","page_number":16},
  {"content":"\r\n\r\nپسران بزرگ كه براى پدر كار مىكنند .\r\n وَ رَزَقَكُمْ مِنَ الطَّيِّباتِ  : و چيزهايى كه مىپسنديد براى شما مباح كرد و در دسترس شما قرار داد . در اينجا  مِنَ الطَّيِّباتِ  گويد ، زيرا هر چيز طيبى رزق نيست .\r\nرزق چيزى است كه بتوان در آن تصرف كرد و كسى را نرسد كه از تصرف مانع شود .\r\n أَ فَبِالْباطِلِ يُؤْمِنُونَ  : آيا به بتها و هر چه حرام شمرده شده و شيطان در نظرشان آراسته - مثل شتران گوش شكافته و . . . - ايمان مىآورند و تصديق مىكنند ؟\r\n وَ بِنِعْمَتِ اللَّهِ هُمْ يَكْفُرُونَ  : و آيا به نعمتهايى كه برشمرديم ، كفر مىورزند و منكر ميشوند ؟ ابن عباس گويد : منظور ، توحيد ، قرآن و پيامبر است .\r\n وَ يَعْبُدُونَ مِنْ دُونِ اللَّهِ ما لا يَمْلِكُ لَهُمْ رِزْقاً مِنَ السَّماواتِ وَ الْأَرْضِ شَيْئاً وَ لا يَسْتَطِيعُونَ  : آنها بتهايى مىپرستند كه مالك هيچگونه رزقى از آسمان و زمين نيستند و قدرتى هم ندارند . برخى گويند : رزقى كه از آسمان است ، باران و رزقى كه از زمين است ، گياه و ميوه و . . . است .\r\n فَلا تَضْرِبُوا لِلَّهِ الْأَمْثالَ  : در عبادت ، براى خداوند مثل و مانند قرار ندهيد ، زيرا او را شبيه و مانندى نيست كه سزاوار عبادت باشد . ابن عباس و قتاده گويند : خداوند اين جمله را در بارهء بت پرستى آنها فرموده است .\r\n إِنَّ اللَّهَ يَعْلَمُ وَ أَنْتُمْ لا تَعْلَمُونَ  : خدا ميداند كه هر كه خداست ، از داشتن شريك ، منزه است و شما نميدانيد ، بلكه جاهليد . و اگر فكر مىكرديد ، متوجه مىشديد .\r\nبرخى گويند : يعنى خدا ميداند كه شما از بت پرستى چه زيانها مىبريد و شما نميدانيد و اگر مىدانستيد ، از عبادت آنها خوددارى ميكرديد .\r\n\r\n","description":"","footnote":"","page_name":" 15 ","page_number":17},
  {"content":"\r\n\r\n\r\n[ سوره النحل ( 16 ) : آيات 75 تا 77 
  ]\r\nضَرَبَ اللَّهُ مَثَلاً عَبْداً مَمْلُوكاً لا يَقْدِرُ عَلى شَيْءٍ وَ مَنْ رَزَقْناهُ مِنَّا رِزْقاً حَسَناً فَهُوَ يُنْفِقُ مِنْهُ سِرًّا وَ جَهْراً هَلْ يَسْتَوُونَ الْحَمْدُ لِلَّهِ بَلْ أَكْثَرُهُمْ لا يَعْلَمُونَ ( 75 ) وَ ضَرَبَ اللَّهُ مَثَلاً رَجُلَيْنِ أَحَدُهُما أَبْكَمُ لا يَقْدِرُ عَلى شَيْءٍ وَ هُوَ كَلٌّ عَلى مَوْلاهُ أَيْنَما يُوَجِّهْهُ لا يَأْتِ بِخَيْرٍ هَلْ يَسْتَوِي هُوَ وَ مَنْ يَأْمُرُ بِالْعَدْلِ وَ هُوَ عَلى صِراطٍ مُسْتَقِيمٍ ( 76 ) وَ لِلَّهِ غَيْبُ السَّماواتِ وَ الْأَرْضِ وَ ما أَمْرُ السَّاعَةِ إِلاَّ كَلَمْحِ الْبَصَرِ أَوْ هُوَ أَقْرَبُ إِنَّ اللَّهَ عَلى كُلِّ شَيْءٍ قَدِيرٌ ( 77 )\r\n\r\nترجمه :\r\nخداوند در بارهء بندهء مملوكى مثل مىزند كه قادر بر چيزى نيست و كسى كه او را روزى نيكو داده‌ايم و او در آشكار و نهان ، انفاق مىكند . آيا آنها برابرند ؟ ستايش مخصوص خداست ، ولى بيشتر آنها نمىدانند . و خداوند در بارهء دو مرد مثل مىزند كه يكى از آنها گنگ مادرزاد است و قادر بر كارى نيست و سربار سرپرست خويش است و\r\n\r\n","description":"","footnote":"","page_name":" 16 ","page_number":18},
  {"content":"\r\n\r\nبهر طرف او را بفرستد ، خيرى بدست نمىآورد . آيا او و كسى كه مردم را به عدالت امر مىكند و بر راه راست است ، مساوى هستند ؟ ! و علم غيب آسمانها و زمين براى خداوند است و امر قيامت جز مانند يك چشم بهم زدن يا نزديكتر از آن نيست .\r\nخداوند بر هر چيزى قادر است .\r\n\r\nقرائت :\r\nدر قرائت غير مشهور « يوجّه » و « يوجّه » آمده است . اولى بنا بر حذف مفعول و دومى بنا بر اين است كه به معناى « يبعث » ( فرستاده شود ) باشد .\r\n\r\nلغت :\r\nابكم : گنگ مادرزاد . برخى گويند : كسى است كه نتواند سخن گويد .\r\nكل : سنگينى . « كلّت السكين » يعنى كارد ، كند شد و « كَلّ لسانه » يعنى زبانش كند شد .\r\nتوجيه : به جايى فرستادن .\r\n\r\nاعراب :\r\nرزقا : مفعول دوم براى « رزقنا » و به همين دليل اين فعل دو مفعول مىگيرد ، زيرا اگر « رزق » مصدر باشد ، جايز نيست گفته شود :  فَهُوَ يُنْفِقُ مِنْهُ سِرًّا وَ جَهْراً  زيرا انفاق از مال است نه از معناى مصدرى .\r\n\r\nمقصود :\r\nاكنون خداوند متعال ، به بيان گمراهى مشركين پرداخته ، مىفرمايد :\r\n ضَرَبَ اللَّهُ مَثَلًا عَبْداً مَمْلُوكاً لا يَقْدِرُ عَلى شَيْءٍ  : خداوند مثلى مىزند كه مقصود خود را بوسيلهء آن بيان كند و مطلب را بفهم شنوندگان نزديك سازد . مثل اين است : بنده‌اى كه مملوك است و بر هيچ كارى قادر نيست . يعنى اختيارش بدست ديگرى است .\r\n وَ مَنْ رَزَقْناهُ مِنَّا رِزْقاً حَسَناً  : و انسان آزادى كه او را روزى داده‌ايم و صاحب مال و نعمت است .\r\n\r\n","description":"","footnote":"","page_name":" 17 ","page_number":19},
  {"content":"\r\n\r\n فَهُوَ يُنْفِقُ مِنْهُ سِرًّا وَ جَهْراً  : و در آشكار و نهان - بدون ترس و بيم - از آن مال انفاق مىكند .\r\n هَلْ يَسْتَوُونَ  : آيا اينان با هم برابرند ؟ در اينجا فعل را به صورت جمع آورده ، نه مثنى ، زيرا مقصود ، همهء اربابان و بردگان است . مقصود اين است كه : هر گاه دو انسان - كه از لحاظ آفرينش با هم تفاوتى ندارند - اين همه با هم تفاوت دارند كه يكى قادر بر انفاق است و ديگرى عاجز ، چگونه شما ميان سنگ - كه عقل و حركت ندارد - و خدا - كه بر هر چيزى قادر است و روزى خلق را مىرساند - فرق و تفاوتى نمىگذاريد ؟ ! اين است قول مجاهد و حسن .\r\nبرخى گويند : اين مثل در بارهء مؤمن و كافر است ، زيرا پيش كافر خيرى نيست ، در حالى كه مؤمن كسب خير مىكند . اين معنى از ابن عباس و قتاده است . بدين ترتيب ، خداوند ، اختلاف ميان مؤمن و كافر را بيان و مردم را به راه و رسم مؤمنين دعوت و از راه و رسم كافران منع مىكند .\r\n الْحَمْدُ لِلَّهِ  : خدا را بر نعمتهايش بايد سپاسگزارى كرد . اين جمله اشاره به اين است كه تمام نعمتها از خداست . برخى گويند : يعنى : بگوييد : ستايش مخصوص خداوندى است كه ما را بر توحيد و خداشناسى و شكر گزارى راهنمايى كرد و راه بهشت را به ما نشان داد .\r\n بَلْ أَكْثَرُهُمْ لا يَعْلَمُونَ  : ولى بيشتر مردم - يعنى مشركين - نمىدانند كه ستايش ويژهء خداست و همهء نعمتها از جانب اوست .\r\nپس از آن مثلى ديگر مىزند :\r\n وَ ضَرَبَ اللَّهُ مَثَلًا رَجُلَيْنِ أَحَدُهُما أَبْكَمُ لا يَقْدِرُ عَلى شَيْءٍ  : و خداوند دو مرد را مثال مىزند كه يكى از آنها گنگ است و قادر بر تكلم نيست ، زيرا نه مىفهمد و نه مىتواند مقصد خود را به كسى بفهماند . برخى گويند : يعنى نمىتواند خود را اداره كند .\r\n وَ هُوَ كَلٌّ عَلى مَوْلاهُ  : آن مرد ، كل و سربار سرپرست خويش است .\r\n\r\n","description":"","footnote":"","page_name":" 18 ","page_number":20},
  {"content":"\r\n\r\n أَيْنَما يُوَجِّهْهُ لا يَأْتِ بِخَيْرٍ  : سرپرست وى را از او نفعى نيست ، زيرا او را بدنبال هر كارى بفرستد ، نفعى بدست نمىآورد و كارى انجام نمىدهد .\r\n هَلْ يَسْتَوِي هُوَ وَ مَنْ يَأْمُرُ بِالْعَدْلِ  : آيا چنين مردى با كسى كه زبانى گويا دارد و مردم را به عدالت و حق امر مىكند و آنها را به ثواب و نيكى مىخواند ، برابر است ؟ !  وَ هُوَ عَلى صِراطٍ مُسْتَقِيمٍ  : دومى بر راه راست و واضح دين است . هر چه انجام دهد يا ترك كند ، صحيح و معقول است . مقصود اين است كه اين دو ، با يكديگر برابر نيستند ، زيرا در پاسخ اين سؤال ، جز نفى چيزى واقع نميشود . اين آيه نظير  أَ فَمَنْ كانَ مُؤْمِناً كَمَنْ كانَ فاسِقاً لا يَسْتَوُونَ  است ( سجده 18 : آيا مؤمن و فاسق برابرند ؟ نه ، برابر نيستند . ) در بارهء معناى اين مثل نيز دو قول ، نقل كرده‌اند :\r\n1 - اين مثل در بارهء كسى است كه اميد خير از جهت او باشد و كسى كه اميد خير از جهت او نباشد . با اينكه اصل خير از جانب خداوند است ، بنا بر اين چگونه ميان خدا و غير خدا از لحاظ عبادت مىتوان مساوات برقرار كرد ؟ ! 2 - اين مثل در بارهء مؤمن و كافر است . مقصود از آدم گنگ ، كافر و از كسى كه امر به عدالت مىكند ، مؤمن است . اين قول از ابن عباس است .\r\nعطا گويد : مقصود از گنگ ، ابىّ بن خلف و مقصود از كسى كه امر به عدالت مىكند ، حمزه و عثمان بن مظعون است .\r\nمقاتل گويد : گنگ ، هاشم بن عمر بن حارث قرشى است كه كم خير بود و با پيامبر گرامى دشمنى مىكرد .\r\nسپس خداوند به وصف خويش مىپردازد . تا اوصاف كمالى خود را - كه قبلا شمرده است - تأكيد كند :\r\n وَ لِلَّهِ غَيْبُ السَّماواتِ وَ الْأَرْضِ  : علم غيب آسمانها و زمين ، مختص خداوند است .\r\nعلم غيب ، آن است كه : از همهء خلائق پوشيده و براى خدا معلوم است . جبائى گويد\r\n\r\n","description":"","footnote":"","page_name":" 19 ","page_number":21},
  {"content":"\r\n\r\nممكن است معناى آيه اين باشد : براى خداست هر چه كه در آسمانها و زمين است و از نظر شما پنهان است . سپس مىفرمايد :\r\n وَ ما أَمْرُ السَّاعَةِ إِلَّا كَلَمْحِ الْبَصَرِ  : امر قيامت ، در قدرت خداوند ، مانند بهم زدن چشم و بقولى مانند گرداندن چشم است . زجاج گويد : مقصود اين است كه هيچ چيز براى خداوند مشكل نيست . قيامت با همهء عظمتش مانند چشم بر هم زدن است .\r\n أَوْ هُوَ أَقْرَبُ  : يا از چشم بهم زدن هم نزديكتر . بدين ترتيب ، خداوند متعال براى نشان دادن سرعت وقوع قيامت ، مبالغه مىكند .\r\n« او » در اينجا براى يكى از دو امر يا براى بيان شك مخاطب است . برخى گويند : به معناى « بل » است . يعنى : بلكه قيامت ، از چشم بهم زدن هم نزديكتر است .\r\n إِنَّ اللَّهَ عَلى كُلِّ شَيْءٍ قَدِيرٌ  : خداوند بر هر چيزى قادر است و مىتواند قيامت يا چيزهاى ديگر را بوجود آورد ، زيرا « قدير » مبالغه است .\r\n\r\nنظم آيه :\r\nوجه اتصال اين جمله به سابق اين است كه : قيامت ، از امور غيبى است . بلكه بزرگتر و مهمتر از آنهاست ، زيرا ثواب و عقاب و انتقامها در آن روز واقع مىشود . « ساعت » اسم است براى زمان مردن خلق و زنده شدنشان .\r\n\r\n","description":"","footnote":"","page_name":" 20 ","page_number":22},
  {"content":"\r\n\r\n\r\n[ سوره النحل ( 16 ) : آيات 78 تا 80 
  ]\r\nوَ اللَّهُ أَخْرَجَكُمْ مِنْ بُطُونِ أُمَّهاتِكُمْ لا تَعْلَمُونَ شَيْئاً وَ جَعَلَ لَكُمُ السَّمْعَ وَ الْأَبْصارَ وَ الْأَفْئِدَةَ لَعَلَّكُمْ تَشْكُرُونَ ( 78 ) أَ لَمْ يَرَوْا إِلَى الطَّيْرِ مُسَخَّراتٍ فِي جَوِّ السَّماءِ ما يُمْسِكُهُنَّ إِلاَّ اللَّهُ إِنَّ فِي ذلِكَ لَآياتٍ لِقَوْمٍ يُؤْمِنُونَ ( 79 ) وَ اللَّهُ جَعَلَ لَكُمْ مِنْ بُيُوتِكُمْ سَكَناً وَ جَعَلَ لَكُمْ مِنْ جُلُودِ الْأَنْعامِ بُيُوتاً تَسْتَخِفُّونَها يَوْمَ ظَعْنِكُمْ وَ يَوْمَ إِقامَتِكُمْ وَ مِنْ أَصْوافِها وَ أَوْبارِها وَ أَشْعارِها أَثاثاً وَ مَتاعاً إِلى حِينٍ ( 80 )\r\n\r\nترجمه :\r\nو خداوند شما را از شكم‌هاى مادرانتان بيرون آورد ، در حالى كه چيزى نميدانستيد و براى شما گوش‌ها و ديدگان و دلها قرار داد ، شايد شكر كنيد . آيا به مرغها نمىنگرند كه در هوا مسخرند و جز خداوند كسى آنها را حفظ نميكند ؟ ! در اين كار ، براى مردم مؤمن ، آياتى است . و خداوند براى شما از خانه‌هايتان مسكن قرار داد و از پوست چار - پايان خانه‌هايى قرار داد كه در روز كوچ كردن و در روز اقامت ، براى شما سبك باشند و از پشم و كرك و موى آنها براى شما تا روز قيامت ، اثاث و متاع زندگى قرار داد .\r\n\r\n","description":"","footnote":"","page_name":" 21 ","page_number":23},
  {"content":"\r\n\r\n\r\nقرائت :\r\nامهاتكم : در بارهء قرائت آن در سورهء نساء سخن گفتيم .\r\nالم يروا : ابن عامر و حمزه و يعقوب و سهل و خلف به تاء و ديگران به ياء خوانده‌اند . قرائت تاء ، براى اين است كه مثل آيهء پيش به صورت خطاب باشد و قرائت ياء ، به معناى تنبيه كفارى است كه قبلا در بارهء آنها سخن گفته شده است .\r\nظعنكم : كوفيان و ابن عامر به سكون عين و ديگران بفتح عين خوانده‌اند و هر دو بيك معنى هستند . اعشى گويد :\r\n فقد اشرب الراح قد تعلمين * يوم المقام و يوم الظعن \r\nيعنى : تو ميدانى كه من در روز توقف و روز حركت ، شراب مىنوشم .\r\n\r\nلغت :\r\nامهات : اصل اين كلمه « امات » است ، كه « هاء » براى تأكيد ، زياد شده است . مثل « ارقت و اهرقت » افئده : جمع « فؤاد » جو : هواى دور سكن : هر چه كه به آن پناه برند . مسكن . فراء گويد : « سكن » بفتح كاف ، خانه و به سكون كاف ، اهل خانه است . اصل اين كلمه از سكون ضد حركت است . بكارد گويند « سكين » زيرا حيوان را از حركت باز مىدارد .\r\nاثاث : متاع خانه . بديهى است كه اين كلمه ، اسم جمع و معناى آن اسباب خانه است و از جنس خود مفرد ندارد . شاعر گويد :\r\n أ هاجتك الظعائن يوم بانوا * بذى الرأى الجميل من الاثاث \r\nآيا هودج‌ها با اثاثيه‌هاى خوش منظر و زيبا ، در روز حركت آنها ترا به هيجان آوردند ؟\r\n\r\nاعراب :\r\n لا تَعْلَمُونَ شَيْئاً  : جملهء حاليه و ذو الحال « كم » « شيئاً » ممكن است منصوب و\r\n\r\n","description":"","footnote":"","page_name":" 22 ","page_number":24},
  {"content":"\r\n\r\nجانشين مصدر شده باشد و ممكن است مفعول باشد . و « تعلمون » : به معناى « تعرفون » است ، زيرا بيك مفعول اكتفاء كرده است .\r\n أَثاثاً وَ مَتاعاً  : مفعول براى « جعل » .\r\n\r\nمقصود :\r\nاكنون خداوند به بيان نعمتهايى ديگر پرداخته ، مىفرمايد :\r\n وَ اللَّهُ أَخْرَجَكُمْ مِنْ بُطُونِ أُمَّهاتِكُمْ لا تَعْلَمُونَ شَيْئاً  : خداوند شما را از شكم مادرانتان به فضل و نعمت خويش بيرون آورد ، حال آنكه در آن حالت ، به سود و زيان خويش آگاه نبوديد .\r\n وَ جَعَلَ لَكُمُ السَّمْعَ وَ الْأَبْصارَ وَ الْأَفْئِدَةَ  : و بر شما تفضل كرد و به شما حواس كامل و قوهء ادراك بخشيد ، تا بوسيلهء آنها مدركات عالم وجود را بشناسيد و بشما دلى بخشيد كه كانون معارف است و بوسيلهء آن به تفكر و تأمل مىپردازيد .\r\n لَعَلَّكُمْ تَشْكُرُونَ  : تا خدا را بر اين نعمتها سپاسگزارى و ستايش كنيد .\r\nسپس به بيان دليلى ديگر پرداخته ، مىفرمايد :\r\n أَ لَمْ يَرَوْا إِلَى الطَّيْرِ مُسَخَّراتٍ فِي جَوِّ السَّماءِ  : آيا در بارهء مرغان نمىانديشيد كه خداوند آنها را طورى آفريده است كه مىتوانند در جو ، تصرف و بالا و پائين و آمد و شد كنند ؟ آرى آنها بدون تكيه‌گاهى با بالهاى خود در هوا پرواز مىكنند و سقوط نميكنند .\r\n ما يُمْسِكُهُنَّ إِلَّا اللَّهُ  : تنها خداوند است كه آنها را از سقوط بر زمين ، حفظ مىكند . درست همانطورى كه شناگران در آب به شنا مىپردازند و آب وسيلهء حفظ آنهاست ، مرغان نيز در هوا شناورند و خود هوا - كه مخلوق خداوند است - آنها را نگه‌دارى مىكند .\r\nدر حقيقت ، خداوند هوا را در زير بدن آنها نگه مىدارد ، نه خود آنها را نگه مىدارد . بدين ترتيب نگه داشتن هوا را ، نگه داشتن مرغان ناميده است و اين استعمال ، مجازى است ، چه سكون آنها در هوا ، فعل خودشان است .\r\n\r\n","description":"","footnote":"","page_name":" 23 ","page_number":25},
  {"content":"\r\n\r\nخلاصه ، مقصود اين است كه : شما بايد بمرغان نگاه كنيد تا بدانيد كه آنها را تسخير كننده و مدبرى است كه از هيچ كارى عاجز و ناتوان نيست . او چنين موجوداتى را آفريده است ، تا مردم عبرت بياموزند و بر اثر طاعت امر حق ، بپاداش برسند . بديهى است كه اگر خلقت پرندگان تنها بخاطر نعمت بخشى به انسان‌ها بود ، نيز كافى و نيكو بود ، لكن اين فايده را هم خداوند به آن اضافه كرده است .\r\n إِنَّ فِي ذلِكَ لَآياتٍ لِقَوْمٍ يُؤْمِنُونَ  : در اين كار ، براى مردم مؤمن ، دلايلى است نسبت به يگانگى و توانايى خداوند . بديهى است كه تنها مؤمنان از اين دليل استفاده مىبرند .\r\nسپس به بيان نعمتهايى ديگر پرداخته ، مىفرمايد :\r\n وَ اللَّهُ جَعَلَ لَكُمْ مِنْ بُيُوتِكُمْ سَكَناً  : خداوند از خانه‌ها براى شما جايى قرار داده است كه در آن بياساييد . خواه ، خانه‌ها از سنگ باشند يا خاك . بديهى است كه خداوند سنگ و چوب و خاك و ديگر آلات ساختمانى را خلق كرده ، تا مردم از آنها خانه بسازند .\r\n وَ جَعَلَ لَكُمْ مِنْ جُلُودِ الْأَنْعامِ بُيُوتاً تَسْتَخِفُّونَها  : و از پوست چارپايان براى شما خيمه‌هايى آفريد كه حمل و نقل آنها در سفر براى شما آسان باشد .\r\n يَوْمَ ظَعْنِكُمْ وَ يَوْمَ إِقامَتِكُمْ  : اين پوستها در هر حال براى شما سنگينى ندارند ، خواه هنگامى كه براى بدست آوردن آب و چراگاه در حركت هستيد و خواه وقتى كه در يك نقطه ، اقامت مىكنيد .\r\n وَ مِنْ أَصْوافِها وَ أَوْبارِها وَ أَشْعارِها أَثاثاً  : ابن عباس گويد : يعنى از پشم ميش و كرك شتر و موى بز ، براى شما اثاث و وسائل زندگى درست كرد . برخى گويند :\r\nمقصود فرش و گليم و ديگر وسائل خانه است . برخى گويند : منظور لباس و رختخواب است . همهء اين معانى ، يكى هستند .\r\n وَ مَتاعاً إِلى حِينٍ  : و از آنها متاعهاى مورد لزوم و تجارتى در دسترس شما قرار داد و اين نعمت‌هاى خداوند تا روز قيامت ، ادامه دارند . اين معنى از حسن است .\r\n\r\n","description":"","footnote":"","page_name":" 24 ","page_number":26},
  {"content":"\r\n\r\nكلبى گويد : تا وقت مرگ ادامه دارند . مقصود از مرگ ، يا مرگ مالك است يا مرگ حيوان .\r\nبرخى گويند : تا وقتى كه كهنه نشده‌اند ، بدينترتيب ، مىخواهد بفهماند كه اينها فناپذيرند و عاقل نبايد دل به آنها ببندد و نعمتهاى آخرت را فراموش كند .\r\n\r\n","description":"","footnote":"","page_name":" 25 ","page_number":27},
  {"content":"\r\n\r\n\r\n[ سوره النحل ( 16 ) : آيات 81 تا 85 
  ]\r\nوَ اللَّهُ جَعَلَ لَكُمْ مِمَّا خَلَقَ ظِلالاً وَ جَعَلَ لَكُمْ مِنَ الْجِبالِ أَكْناناً وَ جَعَلَ لَكُمْ سَرابِيلَ تَقِيكُمُ الْحَرَّ وَ سَرابِيلَ تَقِيكُمْ بَأْسَكُمْ كَذلِكَ يُتِمُّ نِعْمَتَهُ عَلَيْكُمْ لَعَلَّكُمْ تُسْلِمُونَ ( 81 ) فَإِنْ تَوَلَّوْا فَإِنَّما عَلَيْكَ الْبَلاغُ الْمُبِينُ ( 82 ) يَعْرِفُونَ نِعْمَتَ اللَّهِ ثُمَّ يُنْكِرُونَها وَ أَكْثَرُهُمُ الْكافِرُونَ ( 83 ) وَ يَوْمَ نَبْعَثُ مِنْ كُلِّ أُمَّةٍ شَهِيداً ثُمَّ لا يُؤْذَنُ لِلَّذِينَ كَفَرُوا وَ لا هُمْ يُسْتَعْتَبُونَ ( 84 ) وَ إِذا رَأَى الَّذِينَ ظَلَمُوا الْعَذابَ فَلا يُخَفَّفُ عَنْهُمْ وَ لا هُمْ يُنْظَرُونَ ( 85 )\r\n\r\nترجمه :\r\nو خداوند از آنچه آفريد ، براى شما سايه‌هايى قرار داد و از كوه‌ها براى شما پناهگاهى بساخت و براى شما پيراهنهايى فراهم كرد كه از گرما و سرما شما را حفظ كنند و جامه‌ها و زره‌هايى كه شما را از خطر نگه دارند . اينطور خداوند نعمت خود را بر شما تمام مىكند ، شايد سر تسليم فرود آوريد . پس اگر اعراض كنند ، وظيفهء تو تنها ابلاغ است . نعمت خدا را مىشناسند ، سپس منكر ميشوند و بيشتر آنها كافر هستند .\r\nروزى كه از هر امتى گواهى بر انگيزيم . آن گاه بمردم كافر اجازهء عذر خواهى داده نخواهد شد و به منظور اصلاح و راهنمايى مورد عتاب قرار نخواهند گرفت و هنگامى\r\n\r\n","description":"","footnote":"","page_name":" 26 ","page_number":28},
  {"content":"\r\n\r\nكه مردم ستمكار عذاب را بنگرند ، از آنها تخفيف داده نشود و آنها را مهلت ندهند .\r\n\r\nلغت :\r\nاكنان : جمع « كنّ » پناهگاه . « كن » به معناى پيراهن و زره و . . . آمده است .\r\nاستعتاب : از عتاب است . « استعتبه » يعنى كار او را مورد انكار قرار دادم و در صدد اصلاحش بر آمدم .\r\n\r\nاعراب :\r\n فَإِنْ تَوَلَّوْا  : جمله شرط ، به تقدير : « فان تولوا لم يلزمك تقصير من اجل توليهم » در اينجا جزاى شرط حذف شده ، زيرا كلام دلالت بر آن دارد .\r\n لِلَّذِينَ كَفَرُوا  : در محل رفع و نايب فاعل  « لا يُؤْذَنُ » \r\n\r\nمقصود :\r\nاكنون خداوند به بيان نعمتهاى ديگر پرداخته ، مىفرمايد :\r\n وَ اللَّهُ جَعَلَ لَكُمْ مِمَّا خَلَقَ ظِلالًا  : خداوند از درختها و بناها براى شما سايه‌ها ، بوجود آورد ، تا در پناه آنها از سرما و گرما محفوظ بمانيد .\r\n وَ جَعَلَ لَكُمْ مِنَ الْجِبالِ أَكْناناً  : و در كوه‌ها غارها و پناهگاه‌هايى قرار داد كه در آنجا منزل گيريد .\r\n وَ جَعَلَ لَكُمْ سَرابِيلَ تَقِيكُمُ الْحَرَّ  : ابن عباس و قتاده گويند : يعنى براى شما پيرانهايى از پنبه و كتان و پشم قرار داد تا شما را از گرما و سرما حفظ كند .\r\nدر اينجا فقط حفظ از گرما را ياد كرد با اينكه از لباسها بيشتر براى حفظ از سرما استفاده مىشود ، نه گرما ، زيرا هر چه از گرما مردم را حفظ كند ، از سرما نيز حفظ مىكند ، وانگهى مردم عرب بيشتر با گرما مواجه بودند نه سرما ، بنا بر اين به چيزى احتياج داشتند كه جلو گرما را بگيرد ، نه جلو سرما را . اين مطلب از عطاست .\r\nعلاوه بر اين ، عرب ، با ذكر يكى از دو چيز ، از دومى چشم پوشى مىكند ، زيرا معلوم است . شاعر گويد :\r\n و ما ادرى اذا يممت ارضاً * اريد الخير ايهما يلينى \r\n\r\n","description":"","footnote":"","page_name":" 27 ","page_number":29},
  {"content":"\r\n\r\nيعنى : نميدانم هر گاه زمينى را قصد كنم كه خيرى بدست آورم و از شرى رها گردم ، كداميك از خير و شر به من مىرسند ؟ در اينجا « شر » را حذف كرده است .\r\n وَ سَرابِيلَ تَقِيكُمْ بَأْسَكُمْ  : و براى شما جامه‌هايى آهنين - يعنى زره‌ها - قرار داد تا شما را از ضرب تير و تيغ و نيزهء دشمن حفظ كند .\r\n كَذلِكَ يُتِمُّ نِعْمَتَهُ عَلَيْكُمْ لَعَلَّكُمْ تُسْلِمُونَ  : اينطور خداوند نعمتهاى دنيا را بر شما تمام مىكند ، شايد بدانيد - اى اهل مكه - كه جز خدا كسى بر اينكارها قادر نيست و او را بيكتايى بپرستيد و پيامبرش را تصديق كنيد .\r\n فَإِنْ تَوَلَّوْا فَإِنَّما عَلَيْكَ الْبَلاغُ الْمُبِينُ  : در اينجا به منظور آسايش خاطر پيامبر گرامى اسلام مىفرمايد : اگر آنها اعراض كنند و ايمان نياورند و در بارهء نعمتهاى ما نينديشند و عبرت نگيرند ، بر تو ملامتى نيست ، زيرا تو وظيفه‌اى جز ابلاغ ندارى و اين وظيفه را به خوبى انجام داده‌اى . « بلاغ » اسم مصدر و « تبليغ » مصدر است . مثل « كلام » و « تكليم » . اكنون در بارهء كفار مىفرمايد :\r\n يَعْرِفُونَ نِعْمَتَ اللَّهِ ثُمَّ يُنْكِرُونَها  : آنها نعمتهاى خدا را مىشناسند ، زيرا مىدانند كه آنها را خدا آفريده و عقلشان را خدا كامل كرده و انواع منافع را در دسترس آنها قرار داده است . مع الوصف ، نعمتها را به بتها نسبت مىدهند و از نسبت دادن آنها به خداوند خوددارى مىكنند . آنها شكر بتها مىكنند و مىگويند : از شفاعت بتهاست كه اين نعمتها نصيب و روزى ما شده است و بتها را شريك خدا مىپندارند .\r\nسدى گويد : يعنى آنها محمد ( ص ) را مىشناسند و او را تكذيب و انكار مىكنند .\r\n وَ أَكْثَرُهُمُ الْكافِرُونَ  : بيشتر آنها كافرند . علت اينكه همهء آنها را كافر نميداند ، اين است كه گروهى از آنان ، هنوز به حد تكليف نرسيده‌اند يا كم خرد هستند يا دعوت پيامبر بگوششان نرسيده است ، بنا بر اين چنين افرادى را نميتوان كافر خواند .\r\nبرخى گويند : علت اينكه بيشتر آنها را كافر خوانده ، اين است كه در ميان آنها كسانى هستند كه خداوند علم دارد كه ايمان خواهند آورد ، از اينرو آنان را جدا مىكند . جبائى گويد : اين كلمه خاص و مراد از آن عام است . حسن نيز قريب به همين\r\n\r\n","description":"","footnote":"","page_name":" 28 ","page_number":30},
  {"content":"\r\n\r\nمضمون ، گفته است : مقصود اين است كه همهء آنها كافرند . علت اينكه : بعضى را در كلام نياورده ، اين است كه ميخواهد آنان را تحقير كند .\r\nاز اين آيه بر مىآيد كه : عقيدهء جبريان باطل است ، آنها معتقدند كه خداوند بكافران نعمتى نبخشيده ، هر چه هست عذاب و بدبختى است . حال آنكه از اين آيه استفاده مىشود كه آنها نيز مثل ساير مردم از خوان بىدريغ نعمت الهى استفاده مىكنند .\r\n وَ يَوْمَ نَبْعَثُ مِنْ كُلِّ أُمَّةٍ شَهِيداً  : در روز قيامت ، از هر امتى گواهى عادل مبعوث مىكنيم . اين گواهان پيامبران و افراد عادل هر دوره‌اى هستند كه به اعمال مردم شهادت مىدهند . امام صادق ( ع ) فرمود : براى هر زمانى و امتى ، پيشوايى است و هر امتى در روز قيامت با پيشواى خود مبعوث مىشود . بديهى است كه خداوند به كارهاى مردم عالم است ، لكن فايدهء مبعوث شدن گواهان اين است كه گنهكاران بيشتر مىترسند و بهتر رسوا مىشوند . بخصوص كه گواهان مردمى بزرگ و عاليمقامند . وانگهى وقتى انسان بداند كه گواهان در روز قيامت ، در حضور مردم ، به بدكردارى آنها گواهى مىدهند ، از ارتكاب معصيت ، خوددارى مىكند . تقدير آيه اين است : « و اذكر يوم نبعث . . . »  ثُمَّ لا يُؤْذَنُ لِلَّذِينَ كَفَرُوا  : ابن عباس گويد : يعنى پس از حاضر شدن گواهان بمردم كافر اجازه داده نميشود كه سخن گويند و عذر خواهى كنند . چنان كه در جاى ديگر مىفرمايد :  وَ لا يُؤْذَنُ لَهُمْ فَيَعْتَذِرُونَ  ( مرسلات 36 : به آنها اذن داده نميشود كه عذر - خواهى كنند ) . برخى گويند : يعنى به آنها اذن داده نميشود كه به دنيا برگردند . برخى گويند : يعنى عذر آنها پذيرفته نميشود . بنا بر اين « لا يؤذن » يعنى « لا يستمع » . عدى بن زيد گويد :\r\n فى سماع يأذن الشيخ له * و حديث مثل ما ذى مشار \r\nيعنى : در نغمه‌اى كه شيخ استماع مىكند و حديثى كه بگوارايى و شيرينى عسل سفيد است . اين قول از ابو مسلم است .\r\n وَ لا هُمْ يُسْتَعْتَبُونَ  : آنجا مثل دنيا نيست كه كسى را ملامت كنند ، براى اينكه رفتارش را اصلاح كند و دست از رفتار زشت خود بردارد ، زيرا آخرت ، جاى تكليف و\r\n\r\n","description":"","footnote":"","page_name":" 29 ","page_number":31},
  {"content":"\r\n\r\nعمل نيست ، بلكه جاى پاداش و كيفر است . پس مقصود اين است كه از آنها نميخواهند كه با خوددارى از معصيت ، خدا را از خويش خشنود سازند .\r\n وَ إِذا رَأَى الَّذِينَ ظَلَمُوا الْعَذابَ فَلا يُخَفَّفُ عَنْهُمْ  : همين كه مردم مشرك ، آتش دوزخ را ديدند و به عذاب الهى كشانده شدند ، ديگر تخفيفى نسبت به عذاب آنها قائل نميشوند .\r\n وَ لا هُمْ يُنْظَرُونَ  : و مهلتى هم به آنها داده نميشود ، بلكه عذاب آنها دائمى است ، زيرا وقت ندامت و توبه ، سپرى شده است .\r\n\r\nنظم آيات :\r\nوجه اتصال آيهء  فَإِنْ تَوَلَّوْا . . .  به سابق اين است كه : خداوند به پيامبر خود دستور داد كه آنها را به ياد نعمتهاى الهى افكند و براى آنها استدلال كند . اگر اسلام آوردند ، چه بهتر ! و اگر اسلام نياوردند ، چيزى بر پيامبر نيست ، زيرا وظيفهء او تنها ابلاغ است .\r\nآيه  يَوْمَ نَبْعَثُ مِنْ كُلِّ أُمَّةٍ . .  به  فَإِنَّما عَلَيْكَ الْبَلاغُ . . .  متصل است ، زيرا مقصود اين است كه ما آنها را در برابر اعمالشان كيفر مىدهيم . كيفر آنها روزى است كه از هر امتى گواهى مبعوث كنيم .\r\nابو مسلم گويد : اين آيه ، مربوط است به آيهء :  وَ اللَّهُ خَلَقَكُمْ ثُمَّ يَتَوَفَّاكُمْ . . .  مقصود ، چنين است : ثم يبعثكم يوم يبعث من كل امة . . .\r\n\r\n","description":"","footnote":"","page_name":" 30 ","page_number":32},
  {"content":"\r\n\r\n\r\n[ سوره النحل ( 16 ) : آيات 86 تا 90 
  ]\r\nوَ إِذا رَأَى الَّذِينَ أَشْرَكُوا شُرَكاءَهُمْ قالُوا رَبَّنا هؤُلاءِ شُرَكاؤُنَا الَّذِينَ كُنَّا نَدْعُوا مِنْ دُونِكَ فَأَلْقَوْا إِلَيْهِمُ الْقَوْلَ إِنَّكُمْ لَكاذِبُونَ ( 86 ) وَ أَلْقَوْا إِلَى اللَّهِ يَوْمَئِذٍ السَّلَمَ وَ ضَلَّ عَنْهُمْ ما كانُوا يَفْتَرُونَ ( 87 ) الَّذِينَ كَفَرُوا وَ صَدُّوا عَنْ سَبِيلِ اللَّهِ زِدْناهُمْ عَذاباً فَوْقَ الْعَذابِ بِما كانُوا يُفْسِدُونَ ( 88 ) وَ يَوْمَ نَبْعَثُ فِي كُلِّ أُمَّةٍ شَهِيداً عَلَيْهِمْ مِنْ أَنْفُسِهِمْ وَ جِئْنا بِكَ شَهِيداً عَلى هؤُلاءِ وَ نَزَّلْنا عَلَيْكَ الْكِتابَ تِبْياناً لِكُلِّ شَيْءٍ وَ هُدىً وَ رَحْمَةً وَ بُشْرى لِلْمُسْلِمِينَ ( 89 ) إِنَّ اللَّهَ يَأْمُرُ بِالْعَدْلِ وَ الْإِحْسانِ وَ إِيتاءِ ذِي الْقُرْبى وَ يَنْهى عَنِ الْفَحْشاءِ وَ الْمُنْكَرِ وَ الْبَغْيِ يَعِظُكُمْ لَعَلَّكُمْ تَذَكَّرُونَ ( 90 )\r\n\r\n","description":"","footnote":"","page_name":" 31 ","page_number":33},
  {"content":"\r\n\r\n\r\nترجمه :\r\nو هنگامى كه مشركين شركاى خود را مىبينند ، گويند : پروردگارا اين‌ها هستند شركاى ما كه آنها را مىخوانديم . پس شركا به آنها پاسخ مىدهند كه شما دروغگو هستيد . در آن روز در برابر خداوند سر تسليم فرو مىآورند و نسبت‌هاى دروغى كه مىدادند باطل مىشود . آنها كه كافر شدند و از راه خدا منع كردند ، بر اثر فسادشان ، بر عذاب آنها مىافزاييم . و روزى كه در هر امتى گواهى بر ايشان برانگيزيم از خودشان و ترا بر اين امت ، گواه سازيم . قرآن را بر تو نازل كرديم كه در آن بيان هر چيزى و هدايت و رحمت و بشارت است براى مسلمانان . خداوند فرمان مىدهد شما را به عدالت و نيكى و احسان خويشاوندان و شما را نهى مىكند از زشتى و منكر و ستم . شما را موعظه مىكند ، شايد متذكر شويد .\r\n\r\nلغت :\r\nالقاء : افكندن . « لقىّ » چيزى كه افكنده شده . « القيت اليه مقالة » سخنى براى او گفتم . « تلقّاها » پذيرفت آن را .\r\nسلم : تسليم شدن .\r\nتبيان : بيان . ازهرى گويد : عرب مىگويد : « بينت الشيء تبييناً و تبيانا » .\r\n\r\nمقصود :\r\nاكنون خداوند حال مردم مشرك را در روز قيامت وصف كرده ، مىفرمايد :\r\n وَ إِذا رَأَى الَّذِينَ أَشْرَكُوا شُرَكاءَهُمْ قالُوا رَبَّنا هؤُلاءِ شُرَكاؤُنَا الَّذِينَ كُنَّا نَدْعُوا مِنْ دُونِكَ  : همين كه در روز قيامت ، مردم مشرك ، بتها و شيطانهايى كه شريك خدا قرار داده‌اند ، مىبينند ، گويند : پروردگارا ، اينها هستند شركاى ما كه آنها را در خدايى و پرستش شريك تو قرار داديم و ما را از دين تو گمراه كردند ، بنا بر اين قسمتى از عذاب ما را به آنها برسان . برخى گويند : علت اينكه بتها و . . . را شركاى مشركين دانسته ، اين است كه آنها را در زراعت و چارپايان ، شريك خود قرار مىدادند ، بنا بر اين به خيال خودشان بتها با آنها شريك بودند .\r\n\r\n","description":"","footnote":"","page_name":" 32 ","page_number":34},
  {"content":"\r\n\r\n فَأَلْقَوْا إِلَيْهِمُ الْقَوْلَ إِنَّكُمْ لَكاذِبُونَ  : در اين هنگام خداوند بتها و ديگر شركا را به سخن مىآورد و در پاسخ مشركين مىگويند ، شما دروغ مىگوييد . ما شما را به پرستش خويش دعوت نكرديم . لكن شما به اختيار خويش گمراه شديد . برخى گويند : يعنى بتها و . . . مىگويند : شما دروغ مىگوييد . ما خدا نيستيم . مقصود از القاى سخن ، اظهار آن است ، تا واضح شود و با سخنان ديگر نياميزد .\r\n وَ أَلْقَوْا إِلَى اللَّهِ يَوْمَئِذٍ السَّلَمَ  : قتاده گويد : يعنى مشركين و بتهايشان همگى در روز قيامت ، در برابر امر خداوند تسليم مىشوند و حكمش را مىپذيرند .\r\nبرخى گويند : يعنى مشركين نخوت جاهليت را از دست مىدهند و بدون اختيار ، در برابر خداوند تسليم مىشوند و توحيد خدا را كه منكر بودند مىپذيرند .\r\n وَ ضَلَّ عَنْهُمْ ما كانُوا يَفْتَرُونَ  : آن آرزوهاى دروغ و پوچ دربارهء شفاعت بتها ، باطل مىشود و مىفهمند كه بتها را خيرى و فايده‌اى نيست .\r\n الَّذِينَ كَفَرُوا وَ صَدُّوا عَنْ سَبِيلِ اللَّهِ زِدْناهُمْ عَذاباً فَوْقَ الْعَذابِ بِما كانُوا يُفْسِدُونَ  : آنها كه از دين خدا اعراض كردند ، يا ديگرى را از پيمودن راه حق باز داشتند ، يا مسلمين را از داخل شدن مسجد الحرام جلوگيرى كردند ، علاوه بر عذاب كفر ، آنها را عذابى ديگر مىكنيم ، تا بكيفر فساد خود و كارشكنىها برسند . ابن مسعود گويد :\r\nيعنى افعىها و عقربهايى بجان آنها مىافكنيم كه نيش‌هاى مخوف دارند . ابن عباس و مقاتل گويند : آنها در نهرهايى زرد و مذاب ، شكنجه مىبينند . . .\r\n وَ يَوْمَ نَبْعَثُ فِي كُلِّ أُمَّةٍ شَهِيداً عَلَيْهِمْ مِنْ أَنْفُسِهِمْ  : در روز قيامت ، در هر امتى گواهى بر مىانگيزيم از جنس خود مردم . ممكن است اين گواه ، پيامبر آن امت باشد يا مؤمن عارف ، تا بكردار زشت آنها شهادت دهند .\r\nاز اين آيه برمىآيد كه هيچ عصرى نبايد خالى از فردى عادل باشد كه سخنش بر مردم آن عصر حجت و از جانب خداوند مأمور باشد . اين قول از جبايى و بيشتر عدلى مذهبان است ( يعنى معتزله ) ، مذهب اصحاب اماميه ، نيز همين است . با اين تفاوت كه اماميه مىگويند : اين حجت عادل ، تنها از طرف خدا مىتواند باشد .\r\n\r\n","description":"","footnote":"","page_name":" 33 ","page_number":35},
  {"content":"\r\n\r\n وَ جِئْنا بِكَ شَهِيداً عَلى هؤُلاءِ  : و تو را اى محمد ، بر قومت و امتت ، گواه مىآوريم . اينكه پيامبر را جداگانه ذكر مىكند ، بخاطر تعظيم و تجليل اوست .\r\n وَ نَزَّلْنا عَلَيْكَ الْكِتابَ تِبْياناً لِكُلِّ شَيْءٍ  : قرآن را بر تو نازل كرديم ، تا بيان هر امر مشكلى باشد . يعنى براى اينكه هر امر مشكلى را كه از لحاظ شرعى مورد احتياج مردم باشد ، بيان كند ، زيرا هيچ چيزى نيست كه از لحاظ دينى مورد احتياج مردم باشد و در قرآن كريم تصريح به آن نشده باشد يا رجوع به بيان پيامبر و جانشينانش نداده باشد ، يا به اجماع امت واگذار نشده باشد ، بنا بر اين حكم همهء اينها از قرآن كريم استفاده مىشود .\r\n وَ هُدىً وَ رَحْمَةً  : قرآن كتابى است كه مردم را برشد فكرى و روحى فرا مىخواند و براى مردم نعمتى است ، زيرا همهء احكام در آن آمده است و منجر به نعمتهاى آخرت مىشود .\r\n وَ بُشْرى لِلْمُسْلِمِينَ  : علاوه بر اينها قرآن كريم مردم را بپاداش هميشگى و نعمت پايدار ، بشارت مىدهد .\r\n إِنَّ اللَّهَ يَأْمُرُ بِالْعَدْلِ  : خداوند مردم را به عدالت و انصاف ميان مردم و معاملهء به اعتدال كه از افراط و تفريط و كجى و انحراف ، دور باشد ، امر مىكند .\r\n وَ الْإِحْسانِ  : و همچنين مردم را امر مىكند كه به يكديگر نيكى كنند . كلمهء « احسان » جامع هر خيرى است . اغلب ، به معناى بخشش مال به كار مىرود .\r\nعطا و ابن عباس گويند : عدل ، توحيد و احسان انجام واجبات است .\r\nبرخى گويند : عدالت در كارها و احسان در سخنهاست ، بنا بر اين بايد جز به عدالت كار نكرد و جز بنيكى سخن نگفت .\r\nبرخى گويند : عدالت اين است كه انصاف كند و پاداش بخواهد و احسان اين است كه انصاف كند و پاداش نخواهد .\r\n وَ إِيتاءِ ذِي الْقُرْبى  : همچنين شما را امر مىكند كه دربارهء خويشاوندان نيكى كنيد .\r\n\r\n","description":"","footnote":"","page_name":" 34 ","page_number":36},
  {"content":"\r\n\r\nبرخى گويند : مقصود خويشاوندان پيامبر است كه در آيهء خمس دربارهء آنها فرموده است :  فَأَنَّ لِلَّهِ خُمُسَهُ وَ لِلرَّسُولِ وَ لِذِي الْقُرْبى . . .  ( انفال 41 : خمس مال براى خدا و پيامبر و خويشاوندان اوست ) به همين مضمون از امام باقر روايت شده است كه :\r\n« نحن هم » يعنى : « ذوى القربى » ماييم .\r\n وَ يَنْهى عَنِ الْفَحْشاءِ وَ الْمُنْكَرِ وَ الْبَغْيِ  : و از زشتى و كار ناشناخته و ستم نهى مىكند . در اينجا « فحشاء و منكر و بغى » را جداگانه ذكر مىكند ، با اينكه همهء اينها زشت و ناپسند هستند . منظور اين است كه كارهاى ناپسند را جداگانه تفصيل و شرح دهد ، زيرا « فحشا » ، هر عمل زشتى است خواه آشكار باشد ، خواه پنهان و « منكر » ، هر عمل زشتى است كه در ميان مردم انجام گيرد و بر مردم انكار آن لازم باشد و « بغى » ، تعدى بمردم است .\r\nابن عباس گويد : « فحشا » ، زنا و « منكر » ، هر چيزى است كه مورد انكار شرع باشد و « بغى » ظلم و تكبر است .\r\nسفيان بن عيينه گويد : عدالت ، مساوى بودن آشكار و نهان و احسان ، بهتر بودن پنهان از آشكار و فحشا و منكر ، بهتر بودن آشكار از پنهان است .\r\n يَعِظُكُمْ لَعَلَّكُمْ تَذَكَّرُونَ  : خداوند شما را موعظه مىكند كه اخلاق پسنديده‌اى كه در اين آيه است ، به كار ببنديد تا متذكر شويد و بينديشيد و به حق باز گرديد .\r\nابن مسعود گويد : جامعترين آيات قرآن كه تمام نيكىها و بديها را در بردارد ، همين آيه است .\r\nقتاده گويد : خداوند متعال در اين آيه ، مردم را امر كرد كه مكارم اخلاق را به كار بندند و از اخلاق زشت دورى كنند .\r\nعثمان بن مظعون مىگويد : من بخاطر اينكه پيامبر اسلام مرا همواره باسلام دعوت ميكرد ، حيا كردم و مسلمان شدم ، اما نور اسلام در دلم نتابيده بود . روزى در حضور پيامبر بودم . ناگاه چشمش را به آسمان دوخت ، مثل اينكه مىخواست سؤالى كند . همين كه توجهش از آسمان سلب شد ، علت را سؤال كردم . فرمود :\r\n\r\n","description":"","footnote":"","page_name":" 35 ","page_number":37},
  {"content":"\r\n\r\n- هنگامى كه با تو سخن مىگفتم ، جبرئيل را در هوا ديدم كه اين آيه را بر من نازل كرد :\r\n - إِنَّ اللَّهَ يَأْمُرُ بِالْعَدْلِ وَ الْإِحْسانِ . . . \r\nدر اين وقت ، نور اسلام در دل من تابيدن گرفت و نزد عمويش ابو طالب رفتم و او را از اين جريان با خبر ساختم . وى گفت :\r\n- اى آل قريش ، از محمد ( ص ) پيروى كنيد ، تا رستگار شويد ، زيرا او شما را به اخلاق پسنديده امر مىكند .\r\nسپس نزد وليد بن مغيره رفتم و آيه را براى او خواندم . وى گفت :\r\n- اگر اين سخن را محمد ( ص ) گفته است ، سخن خوبى است و اگر خداى او هم گفته است ، سخن خوبى است .\r\nاز اينرو خداوند ، اين آيه را نازل كرد :   أَ فَرَأَيْتَ الَّذِي تَوَلَّى وَ أَعْطى قَلِيلًا وَ أَكْدى   ( نجم 34 : آيا ديدى كسى را كه اعراض كرد و كم بخشيد و بر خلاف گفتار خود عمل كرد ) .\r\nعكرمه گويد : پيامبر اين آيه را بر وليد بن مغيره قرائت كرد . وى گفت :\r\n- برادر زاده ، اعاده كن .\r\nپيامبر اعاده كرد .\r\nوليد گفت :\r\n- « ان له لحلاوة و ان عليه لطلاوة و ان اعلاه لمثمر و ان أسفله لمغدق و ما هو قول البشر ! » يعنى : اين سخن شيرين و زيباست ، درختى تنومند است كه تنهء آن نيرومند و شاخ و برگ آن پر ثمر است . اين نه سخن بشر است !\r\n\r\nنظم آيات :\r\nوجه اتصال  وَ نَزَّلْنا عَلَيْكَ الْكِتابَ تِبْياناً . . .  به سابق اين است كه : چون بيان كرد كه پيامبران در روز قيامت گواه امت خويشند ، بدنبال آن بيان كرد كه خداوند همه را مكلف ساخته و عذر آنها را با فرستادن قرآن و مطالب عالى آن برانداخته است و هر كس كيفر ببيند ، بواسطهء كردار خودش هست ، همهء اينها در شهادت ، داخل است .\r\n\r\n","description":"","footnote":"","page_name":" 36 ","page_number":38},
  {"content":"\r\n\r\nوجه اتصال  إِنَّ اللَّهَ يَأْمُرُ بِالْعَدْلِ . . .  به سابق اين است كه چون قرآن را تعريف كرد ، بدنبال آن در پيرامون آنچه به آن امر يا نهى كرد ، سخن گفت .\r\nبرخى گويند : متصل است به  وَ يَوْمَ نَبْعَثُ  گويى بعد از ذكر قيامت و گواهان ، مىگويد : خداوند امر به عدالت و نهى از ظلم مىكند . پس بدانيد كه خدا كسى را ظلم نميكند ، بلكه عادل است و احسان مىكند ، از اينرو گواهان را مىآورد تا مردم بدانند كه عذاب آنها از جانب خودشان است .\r\n\r\n","description":"","footnote":"","page_name":" 37 ","page_number":39},
  {"content":"\r\n\r\n\r\n[ سوره النحل ( 16 ) : آيات 91 تا 94 
  ]\r\nوَ أَوْفُوا بِعَهْدِ اللَّهِ إِذا عاهَدْتُمْ وَ لا تَنْقُضُوا الْأَيْمانَ بَعْدَ تَوْكِيدِها وَ قَدْ جَعَلْتُمُ اللَّهَ عَلَيْكُمْ كَفِيلاً إِنَّ اللَّهَ يَعْلَمُ ما تَفْعَلُونَ ( 91 ) وَ لا تَكُونُوا كَالَّتِي نَقَضَتْ غَزْلَها مِنْ بَعْدِ قُوَّةٍ أَنْكاثاً تَتَّخِذُونَ أَيْمانَكُمْ دَخَلاً بَيْنَكُمْ أَنْ تَكُونَ أُمَّةٌ هِيَ أَرْبى مِنْ أُمَّةٍ إِنَّما يَبْلُوكُمُ اللَّهُ بِهِ وَ لَيُبَيِّنَنَّ لَكُمْ يَوْمَ الْقِيامَةِ ما كُنْتُمْ فِيهِ تَخْتَلِفُونَ ( 92 ) وَ لَوْ شاءَ اللَّهُ لَجَعَلَكُمْ أُمَّةً واحِدَةً وَ لكِنْ يُضِلُّ مَنْ يَشاءُ وَ يَهْدِي مَنْ يَشاءُ وَ لَتُسْئَلُنَّ عَمَّا كُنْتُمْ تَعْمَلُونَ ( 93 ) وَ لا تَتَّخِذُوا أَيْمانَكُمْ دَخَلاً بَيْنَكُمْ فَتَزِلَّ قَدَمٌ بَعْدَ ثُبُوتِها وَ تَذُوقُوا السُّوءَ بِما صَدَدْتُمْ عَنْ سَبِيلِ اللَّهِ وَ لَكُمْ عَذابٌ عَظِيمٌ ( 94 )\r\n\r\nترجمه :\r\nهر گاه عهدى بستيدى به عهد خدا وفا كنيد و سوگندها را بعد از محكم كردن آنها نشكنيد كه خدا را بر خويشتن كفيل ساخته‌ايد . خداوند بكردار شما داناست .\r\n\r\n","description":"","footnote":"","page_name":" 38 ","page_number":40},
  {"content":"\r\n\r\nو مانند زنى نباشيد كه رشتهء خود را پس از تابيدن ، پنبه و قطعه قطعه ميكرد ، كه قسمهايتان را ما بين خودتان براى آنكه گروهى از گروهى ديگر بيشتر است ، دستاويز فريب و نيرنگ قرار دهيد . خداوند شما را به اين دستور مىآزمايد و روز قيامت مطالبى را كه دربارهء آن اختلاف داشته‌ايد ، براى شما بيان مىكند . اگر خدا مىخواست ، شما را يك امت ميكرد ، لكن هر كه را خواهد گمراه و هر كه را خواهد هدايت كند و از آنچه ميكرده‌ايد ، بازخواست مىشويد . قسمهايتان را ميان خودتان دستاويز فريب قرار ندهيد كه قدمى بعد از استوار شدنش بلغزد و بكيفر منع مردم از راه خدا برسيد و براى شما عذابى بزرگ باشد .\r\n\r\nلغت :\r\nتوكيد : تشديد و سخت گرفتن . اين تلفظ بلغت اهل حجاز است . اهل نجد ، گويند : « تأكيد » .\r\nانكاث : جمع « نكث » به معناى نقض قسم و مخالفت آن . كسى كه از متابعت امام خارج شود ، « ناكث » گفته مىشود ، زيرا بيعت و عهد خود را شكسته است ، مانند زنى كه از صبح تا شب به رشتن پنبه مشغول باشد و شبانگاهان ، رشته‌ها را پنبه كند .\r\nدخل : فسادى كه در چيزى داخل شود . برخى گفته‌اند : نيرنگ و خدعه .\r\nعلت اينكه قسم را « دخل » ناميده‌اند ، اين است كه : داخل قلب ، بر مخالفت قسم و بيرون آن بر موافقت قسم است . ابو على گويد : هر امر نادرستى « دخل » است و هر چه عيبى داخل آن باشد « مدخول » است .\r\nاربى : تفضيل است از « ربا » يعنى : زيادتر . رباى مال هم از همين معنى است . شاعر گويد :\r\n و اسمر خطى كأن كعوبه * نوى القسب قد اربى ذراعاً على العشر \r\nيعنى : گويا كعبهاى آن نيزهء خطى ، هستهء سخت خورماى قسب است و به اندازهء يك ذراع ، از حد معمول ، زيادتر است . « 1 »\r\n\r\n\r\n","description":"","footnote":"\r\n( 1 ) - خط . جايى است در يمامه كه نيزهء آن مشهور بوده و « قسب » نوعى خورماى خشك است كه هستهء آن از هستهء خورماهاى ديگر سختتر است .\r\n","page_name":" 39 ","page_number":41},
  {"content":"\r\n\r\n\r\nاعراب :\r\nانكاثا : مفعول است ، زيرا معناى مصدر دارد . همچنين « دخلا » .\r\n أَنْ تَكُونَ أُمَّةٌ هِيَ أَرْبى  : به تقدير « بأن تكون . . . » است .  « هِيَ أَرْبى »  مبتدا و خبر و محلا منصوب ، و خبر « تكون » . ممكن است « تكون » فعل تام و جملهء  « هِيَ أَرْبى »  صفت « امة » باشد . در اين صورت  « أَنْ تَكُونَ »  مفعول له است .\r\n\r\nمقصود :\r\nقبلا دربارهء امر به عدل و احسان و نهى از منكر و دشمنى ، سخن گفته شد . اكنون دربارهء وفاى بعهد و نهى از پيمان شكنى ، بحث مىكند و ميفرمايد :\r\n وَ أَوْفُوا بِعَهْدِ اللَّهِ إِذا عاهَدْتُمْ  : ابن عباس گويد : وعده ، از عهد است . مفسران گويند : عهد آن است كه وفاى به آن واجب باشد و وعده آن است كه وفاى به آن بهتر باشد . هر گاه كسى با خداوند متعال عهدى ببندد ، بايد به آن وفا كند ، زيرا وفاى بعهد واجب است ، چنان كه مىفرمايد : هر گاه عهدى با خداوند ببنديد ، به آن عهد وفا كنيد .\r\n وَ لا تَنْقُضُوا الْأَيْمانَ بَعْدَ تَوْكِيدِها  : در اينجا خداوند از پيمان شكنى نهى مىكند . مقصود از پيمان شكنى آن است كه انسان كارى كند كه خلاف مقتضاى عهد و پيمانش باشد . « بعد توكيدها » يعنى : بعد از بستن پيمان و محكم كردن آن به نام خدا و بقولى : يعنى بعد از محكم كردن آن بوسيلهء سوگند .\r\n وَ قَدْ جَعَلْتُمُ اللَّهَ عَلَيْكُمْ كَفِيلًا  : حال آنكه خداوند را بواسطهء پيمانى كه بسته‌ايد كفيل و مراقب خود ساخته‌ايد . برخى گويند : يعنى خداوند را كفيل ساخته‌ايد تا به پيمان خود وفا كنيد ، زيرا كسى كه به خداوند سوگند ياد مىكند ، گويى خداوند را كفيل خود مىسازد كه بر طبق سوگند خود عمل كند . برخى گويند : مقصود اين است كه شخص بگويد : خداوند ، كفيل يا وكيل من است . برخى گويند : منظور اين است كه شخص با ياد كردن نام خدا ، موضوع را تأكيد مىكند ، تا خداوند حافظ آن باشد و كفيل به معناى حافظ است .\r\n\r\n","description":"","footnote":"","page_name":" 40 ","page_number":42},
  {"content":"\r\n\r\n إِنَّ اللَّهَ يَعْلَمُ ما تَفْعَلُونَ  : خداوند به پيمان شكنىهاى شما داناست ، بنا بر اين بايد از پيمان شكنى اجتناب كنيد . اين آيه ، دربارهء كسانى نازل شده است كه : براى حمايت اسلام ، با پيامبر گرامى بيعت كردند خداوند به مسلمانانى كه با پيامبر بيعت كرده بودند ، فرمود : كمى جمعيت مسلمانان و بسيارى جمعيت كفر و شرك ، شما را به - بيعت شكنى وادار نكند ، زيرا خداوند حافظ شماست ، بنا بر اين به پيمان محكمى كه با پيامبر خدا بسته‌ايد ، وفادار بمانيد .\r\nبرخى گويند : اين آيه ، دربارهء قومى نازل شد كه با قومى هم پيمان شده بودند .\r\nقوم ديگر نزد آنان رفته ، گفتند : ما از آنها قويتريم ، پيمان آنها را لغو كنيد و با ما هم پيمان شويد .\r\n وَ لا تَكُونُوا كَالَّتِي نَقَضَتْ غَزْلَها مِنْ بَعْدِ قُوَّةٍ أَنْكاثاً  : مانند آن زنى نباشيد كه پنبهء خود را مىرشت ، سپس رشته‌ها را پنبه ميكرد . اين زن ، از قريش و احمق بود با كنيزان خود از صبح تا ظهر مىرشتند ، آن گاه مشغول پنبه كردن رشته‌ها مىشدند .\r\nاين برنامه ، هميشه ادامه داشت . وى « ريطه » دختر عمرو بن كعب بن سعد بن تميم بن مره بود . او را « خرقاء » مكه مىگفتند . اين مطلب از كلبى است .\r\n« انكاث » جمع نكث ، يعنى باز كردن و پنبه كردن رشته‌ها . از آنجا كه ريطه اين كار را همواره تكرار ميكرد ، اين كلمه ، به صورت جمع آمده است .\r\n تَتَّخِذُونَ أَيْمانَكُمْ دَخَلًا بَيْنَكُمْ  : شما نيز مثل آن زن رشته‌ها را پنبه نكنيد و سوگندهايى كه ياد مىكنيد ، زير پا نگذاريد و سوگندهاى نيرنگ آميز و خائنانه ياد نكنيد .\r\nروش آنها اين بود كه : دربارهء پيمانهاى خود سوگند ياد مىكردند و در باطن ، تصميم مخالفت داشتند ، بدين ترتيب مردم را بگفتار خود مطمئن مىكردند . سپس به راه مكر و خيانت مىرفتند !  أَنْ تَكُونَ أُمَّةٌ هِيَ أَرْبى مِنْ أُمَّةٍ  : سوگندهاى نيرنگ آميز را بدين جهت ياد مىكردند كه مىديدند جمعيت گروه مخالف ، بيشتر و قويتر است ، بنا بر اين منظور اين\r\n\r\n","description":"","footnote":"","page_name":" 41 ","page_number":43},
  {"content":"\r\n\r\nاست : با نيرنگ و دغل ، به منظور مدارا كردن با جمعيت مخالف - كه تعدادشان بيشتر و قوىتر از هم پيمانهاى شماست - بايد پيمانها را نشكنيد ، بلكه در هر حال وظيفهء شما اين است كه به پيمانهاى خود وفادار بمانيد و عهد خود را حفظ كنيد .\r\n إِنَّما يَبْلُوكُمُ اللَّهُ بِهِ  : اين ضمير به « امر » باز مىگردد . يعنى : خداوند شما را بوسيلهء « امر به وفا » مىآزمايد . بديهى است كه اين آزمايش براى تحصيل علم نيست ، زيرا خداوند به همه چيز عالم است . مقصود اين است كه با شما معاملهء « آزمايش كننده » را مىكند ، تا اگر از عهدهء آزمايش بر آمديد ، شما را پاداش دهد و الا نه .\r\n وَ لَيُبَيِّنَنَّ لَكُمْ يَوْمَ الْقِيامَةِ ما كُنْتُمْ فِيهِ تَخْتَلِفُونَ  : روز قيامت كه فرا رسيد ، خداوند چيزهايى را كه دربارهء صحت آنها اختلاف داشتيد ، براى شما بيان و حكم آن را براى شما آشكار مىكند ، تا حق را از باطل بشناسيد .\r\n وَ لَوْ شاءَ اللَّهُ لَجَعَلَكُمْ أُمَّةً واحِدَةً  : اگر خداوند مىخواست ، اين قدرت را داشت كه همهء شما را يك امت قرار دهد و شما را در راه هدايت وادارد ، چنان كه مىفرمايد :\r\n وَ لَوْ شاءَ اللَّهُ لَجَمَعَهُمْ عَلَى الْهُدى  ( انعام 35 : اگر خداوند مىخواست ، آنها را بر هدايت جمع مىكرد ) .\r\n وَ لكِنْ يُضِلُّ مَنْ يَشاءُ وَ يَهْدِي مَنْ يَشاءُ  : لكن خداوند هر كه را بخواهد ، به خود وا مىگذارد تا گمراه شود يا بر اثر گمراهيش ، او را محكوم بگمراهى مىكند و هر كه را بخواهد توفيق مىدهد تا به راه هدايت رود ، يا اينكه بر اثر نيكى ، او را محكوم بهدايت مىكند . دربارهء معانى ضلالت و هدايت ، در سورهء بقره ، گفتگو كرده‌ايم .\r\n وَ لَتُسْئَلُنَّ عَمَّا كُنْتُمْ تَعْمَلُونَ  : سرانجام در برابر كردار نيك و بد خود ، مورد پرسش قرار مىگيريد و بر طبق كردارتان پاداش يا كيفر مىبينيد .\r\n وَ لا تَتَّخِذُوا أَيْمانَكُمْ دَخَلًا بَيْنَكُمْ  : در اينجا خداوند نهى مىكند از سوگندى كه ظاهر آن با باطن آن مخالف باشد يعنى ياد كنندهء سوگند ، بر خلاف نيت باطنى خود سخن مىگويد و تصميم دارد كه سوگند را زير پا گذارد . « 1 »\r\n\r\n\r\n","description":"","footnote":"\r\n( 1 ) - بايد توجه داشت كه گاهى از لحاظ ضرر جانى يا مالى يا ناموسى انسان ناچار\r\n","page_name":" 42 ","page_number":44},
  {"content":"\r\n\r\n فَتَزِلَّ قَدَمٌ بَعْدَ ثُبُوتِها  : تا قدمى بعد از ثابت بودن و استوار بودن بلغزد . اين جمله ، ضرب المثل است . يعنى اگر چنان سوگندى ياد كنيد ، از راه راست و هدايت ، بگمراهى كشانده مىشويد . وقتى مىگويند : فلا نكس لغزش پيدا كرد ، يعنى : از راه راست ، منحرف شد .\r\nبرخى گويند : يعنى سوگندهاى نيرنگ آميز ياد نكنيد كه خدا را - بعد از آنكه از شما راضى شد - نسبت بخويش به خشم مىآوريد ، زيرا ثابتقدم بودن برضاى خدا و لغزش قدم به غضب اوست .\r\nبرخى گويند : اين آيه دربارهء كسانى نازل شده است كه با پيامبر بيعت كرده بودند كه اسلام و مسلمين را يارى كنند ، از اينرو خداوند آنان را از نقض آن بيعت ، نهى كرد .\r\n وَ تَذُوقُوا السُّوءَ بِما صَدَدْتُمْ عَنْ سَبِيلِ اللَّهِ  : پيمان شكنى نكنيد كه گمراه مىشويد و بر اثر منع مردم ، از پيروى دين خدا گرفتار عذاب مىشويد .\r\n وَ لَكُمْ عَذابٌ عَظِيمٌ  : علاوه بر آن عذاب آخرت نيز در انتظار شماست .\r\nاز سلمان فارسى است كه : اين امت ، بواسطهء نقض پيمانها هلاك مىشود .\r\nاز امام صادق ع است كه : نزول اين آيات دربارهء ولايت على ع و گفتار پيامبر است كه فرمود : به على به عنوان امارت مؤمنان سلام كنيد .\r\n\r\nنظم آيات :\r\nآيهء  وَ لَوْ شاءَ اللَّهُ لَجَعَلَكُمْ أُمَّةً واحِدَةً . . .  اتصال به سابق دارد ، زيرا در آيهء پيش بيان كرد كه حق را از باطل و صاحب حق را از اهل باطل جدا و مشخص خواهد كرد . در اين آيه بيان مىكند كه در همين دنيا هم قادر بچنين كارى هست ، لكن در دنيا چنين كارى نمىكند تا نيك و بد از هم جدا شوند و مردم پاداش اعمال نيك خود را استحقاق پيدا كنند .\r\n\r\n\r\n","description":"","footnote":"\r\n( مىشود ، حتى سوگند دروغ ياد كند . چنين موردى به حكم ضرورت و اجبار ، از حكم آيه خارج است . مع الوصف اگر انسان توريه كند ، يعنى الفاظ را طورى به كار برد كه طرف را قانع كند و خودش نيت خلاف واقع نكرده باشد ، بهتر است .\r\n","page_name":" 43 ","page_number":45},
  {"content":"\r\n\r\n\r\n[ سوره النحل ( 16 ) : آيات 95 تا 100 
  ]\r\nوَ لا تَشْتَرُوا بِعَهْدِ اللَّهِ ثَمَناً قَلِيلاً إِنَّما عِنْدَ اللَّهِ هُوَ خَيْرٌ لَكُمْ إِنْ كُنْتُمْ تَعْلَمُونَ ( 95 ) ما عِنْدَكُمْ يَنْفَدُ وَ ما عِنْدَ اللَّهِ باقٍ وَ لَنَجْزِيَنَّ الَّذِينَ صَبَرُوا أَجْرَهُمْ بِأَحْسَنِ ما كانُوا يَعْمَلُونَ ( 96 ) مَنْ عَمِلَ صالِحاً مِنْ ذَكَرٍ أَوْ أُنْثى وَ هُوَ مُؤْمِنٌ فَلَنُحْيِيَنَّهُ حَياةً طَيِّبَةً وَ لَنَجْزِيَنَّهُمْ أَجْرَهُمْ بِأَحْسَنِ ما كانُوا يَعْمَلُونَ ( 97 ) فَإِذا قَرَأْتَ الْقُرْآنَ فَاسْتَعِذْ بِاللَّهِ مِنَ الشَّيْطانِ الرَّجِيمِ ( 98 ) إِنَّهُ لَيْسَ لَهُ سُلْطانٌ عَلَى الَّذِينَ آمَنُوا وَ عَلى رَبِّهِمْ يَتَوَكَّلُونَ ( 99 )\r\nإِنَّما سُلْطانُهُ عَلَى الَّذِينَ يَتَوَلَّوْنَهُ وَ الَّذِينَ هُمْ بِهِ مُشْرِكُونَ ( 100 )\r\n\r\nترجمه :\r\nعهد خدا را به بهاى اندك نفروشيد ، آنچه پيش خداست ، اگر بدانيد ، براى شما بهتر است . آنچه پيش شماست فانى مىشود و آنچه پيش خداست باقى است . آنان كه صبر كردند ، در برابر كارهاى نيكوترشان ، پاداششان مىدهيم . هر زن و مرد با ايمانى كه عمل شايسته كند ، به او زندگى نيكو مىبخشيم و در برابر كارهاى نيكوترشان ،\r\n\r\n","description":"","footnote":"","page_name":" 44 ","page_number":46},
  {"content":"\r\n\r\nپاداششان مىدهيم . هنگامى كه قرآن بخوانى ، از شيطان رجيم ، به خدا پناه ببر . او را بر مردمى كه ايمان آورد ، بر خدا توكل مىكنند ، تسلطى نيست . تنها بر كسانى تسلط دارد كه او را دوست دارند و كسانى كه براى خدا شريك قرار مىدهند .\r\n\r\nقرائت :\r\nو لنجزينهم : ابو جعفر و ابن كثير و عاصم به نون و ديگران به ياء خوانده‌اند .\r\nقرائت ياء بمناسبت جملهء و ما عند اللَّه باق است .\r\n\r\nلغت :\r\nنفاد : فنا . در حديث است كه :\r\nان نافدتهم نافدوك\r\nيعنى اگر بخواهى دليل آنها را باطل كنى و بشكنى ، آنها نيز همين معامله را با تو خواهند كرد .\r\nباقى : چيزى كه دوام و استمرار دارد . ضد آن « فانى » است .\r\nدر اينكه : آيا باقى چگونه بقا پيدا مىكند ؟ ميان متكلمان ، اختلاف است .\r\nبلخى گويد : به بقاء ، باقى مىماند ، بنا بر اين احتياج به يك معناى زايد دارد .\r\nلكن عقيدهء اكثر متكلمان اين است كه احتياج به معناى زايد ندارد ، بقا يعنى استمرار وجود و باقى چيزى است كه ذاتاً « مستمر الوجود است » .\r\nاستعاذه : طلب پناه‌گاه . خداوند ، پناه‌گاه كسانى است كه به او پناه برند و استعاذه كنند . زنى به پيامبر عرض كرد : « از تو به خدا پناه مىبرم » حضرت فرمود : به پناهگاه ، پناه بردى ، به اهلت ملحق شو » .\r\nسلطان : اين كلمه از « تسلط » يعنى قهر و غلبه است . علت اينكه : دليل را « سلطان » گويند ، اين است كه : خصم بوسيلهء دليل مغلوب مىشود . برخى گويند : اين كلمه از « سليط » يعنى روغن زيتون ، گرفته شده است ، بنا بر اين علت اينكه : دليل را « سلطان » گويند ، اين است كه : همچون روغن زيتون ، روشنى بخش تاريكيهاى مشكلات است . در حديث ، از ابن عباس است كه : « ارايت علياً و كان عينيه سراجاً سليط » يعنى :\r\nآيا على را ديدى كه گويا چشمانش دو چراغى بود كه با روغن زيتون شعله مىزد ؟ !\r\n\r\n","description":"","footnote":"","page_name":" 45 ","page_number":47},
  {"content":"\r\n\r\nانما عند اللَّه هو خير : « ما » اسم « ان » و « هو » ضمير فصل و « خير » خبر آن است .\r\nما عندكم ينفد : « ما » مبتدا و « ينفد » خبر آن . همچنين در ما عند اللَّه باق « ما » مبتدا و « باق » خبر است .\r\nو لنجزينهم : ضمير « هم » به « من » برمىگردد و مقصود از آن افراد صالح و مؤمن است .\r\n\r\nشأن نزول :\r\nابن عباس گويد :\r\n- مردى از حضر موت ، بنام « عبدان الاشرع » عرض كرد :\r\n- يا رسول اللَّه ، امرء القيس كندى در مجاورت ملك من زمينى دارد . او به من تجاوز كرده و قسمتى از زمين مرا ضميمهء ملك خود ساخته است . مردم مىدانند كه من راست مىگويم ، ولى نظر بموقعيتى كه او دارد ، كسى به حرف من گوش نمىكند .\r\nپيامبر گرامى اسلام ، در اين باره از « امرء القيس » تحقيق كرد . وى گفت :\r\n- نمىدانم چه مىگويد :\r\nپيامبر وى را به قسم دعوت كرد . عبدان گفت :\r\n- او مردى بىبند و بار است و از قسم خوردن باك ندارد .\r\nپيامبر فرمود :\r\n- اگر گواه ندارى ، بايد به قسمش احترام كنى .\r\nهنگامى كه امرء القيس برخاست كه قسم ياد كند ، اين آيه نازل شد :\r\n-  وَ لا تَشْتَرُوا بِعَهْدِ اللَّهِ ثَمَناً قَلِيلًا . . .   ما عِنْدَكُمْ يَنْفَدُ وَ ما عِنْدَ اللَّهِ باقٍ  .\r\nامرء القيس گفت :\r\n- آرى آنچه در دست من است ، فانى مىشود . وى راست مىگويد . من زمينش را ضميمهء ملك خود ساخته‌ام ، لكن مقدار آن را نمىدانم . او هر چه مىخواهد از زمين من تصرف كند و در مقابل منافعى كه از زمين برده‌ام ، هر چه بخواهد به او مىدهم ،\r\n\r\n","description":"","footnote":"","page_name":" 46 ","page_number":48},
  {"content":"\r\n\r\nبدنبال اين وظيفه شناسى ، اين آيه نازل شد :\r\n-  مَنْ عَمِلَ صالِحاً . . . . \r\n\r\nمقصود :\r\nقبلا از پيمان شكنى نهى كرد ، اكنون همان مطلب را تأكيد كرده ، مىفرمايد :\r\n وَ لا تَشْتَرُوا بِعَهْدِ اللَّهِ ثَمَناً قَلِيلًا  : عهد خداوند را به مال بىارزش و فنا - پذير دنيا نفروشيد ، زيرا اين معامله ، به زيان شماست ، زيرا شما نعمتى بزرگ را به پشيزى فروخته‌ايد و اين كار عاقلانه نيست .\r\n إِنَّما عِنْدَ اللَّهِ هُوَ خَيْرٌ لَكُمْ إِنْ كُنْتُمْ تَعْلَمُونَ  : پاداشى كه در برابر وفاى بعهد و پيمان ، پيش خداست ، براى شما بهتر و پر ارزشتر از متاع بىبهاى دنياست كه در برابر پيمان شكنى به كف مىآوريد . بديهى است نفع اندكى كه باقى بماند ، بهتر است از نفع بسيارى كه فانى شود ، تا چه رسد به نفع بسيارى كه همواره باقى است ، در مقابل نفع اندكى كه فنا پذير است .\r\n ما عِنْدَكُمْ يَنْفَدُ وَ ما عِنْدَ اللَّهِ باقٍ  : در اينجا خداوند مىگويد : ثواب به اين دليل از مال دنيا بهتر است ، كه ثواب از جانب خداست و باقى مىماند و مال دنيا در دست شماست و از بين مىرود .\r\nاكنون در بارهء پاداش صابران مىفرمايد :\r\n وَ لَنَجْزِيَنَّ الَّذِينَ صَبَرُوا أَجْرَهُمْ بِأَحْسَنِ ما كانُوا يَعْمَلُونَ  : آنان كه صبر بر طاعت كنند و نسبت بوفاى بعهد شكيبا باشند ، پاداش آنها را در مقابل كارهاى بهترى كه كرده‌اند ، مىدهيم ، البته منظور از اين كارها ، اعمال واجب و مستحبّ است ، زيرا عمل مباح ، اجرى ندارد و واجب و مستحبّ ، بهتر از مباحند . از اينرو خداوند فرمود : فقط به كارهاى نيكوتر آنها پاداش مىدهيم ، نه هر كارى را .\r\nبرخى گفته‌اند : نيكوتر از نيك ، وجود ندارد ، لكن از اين آيه ، بر مىآيد كه بعضى از كارها نيكو و بعضى از آنها نيكوترند .\r\n مَنْ عَمِلَ صالِحاً مِنْ ذَكَرٍ أَوْ أُنْثى وَ هُوَ مُؤْمِنٌ فَلَنُحْيِيَنَّهُ حَياةً طَيِّبَةً  : اين آيه\r\n\r\n","description":"","footnote":"","page_name":" 47 ","page_number":49},
  {"content":"\r\n\r\nيكى از وعده‌هاى الهى است ، در بارهء زنان و مردان مؤمنى كه با توجه بداشتن ايمان به خدا و انبياء ، عمل نيكو انجام دهند . طبق اين وعده ، آنان از يك زندگى نيكو و پاكيزه ، برخوردار خواهند شد . اما منظور ، از اين زندگى نيكو و پاكيزه چيست ؟ ! در اين باره اقوالى است :\r\n1 - ابن عباس و سعيد بن جبير و عطا گويند : روزى حلال است .\r\n2 - حسن و وهب گويند : قناعت و خشنودى از قسمت الهى است . از پيامبر گرامى نيز چنين روايت شده است .\r\n3 - قتاده و مجاهد و ابن زيد گويند : بهشت است . حسن گويد : زندگى خوش و پاكيزه ، تنها در بهشت است . ابن زيد گويد : مگر نه خداوند از زبان كسانى كه در آخرتند ، مىفرمايد ؟ :  يا لَيْتَنِي قَدَّمْتُ لِحَياتِي  ( فجر 24 : كاش براى اين زندگى توشه‌اى فرستاده بودم ) .\r\n4 - منظور رزق روزانه است .\r\n5 - زندگى پاكيزه در عالم قبر است .\r\n وَ لَنَجْزِيَنَّهُمْ أَجْرَهُمْ بِأَحْسَنِ ما كانُوا يَعْمَلُونَ  : تفسير اين جمله گذشت و تكرار از آن به منظور تأكيد است .\r\n فَإِذا قَرَأْتَ الْقُرْآنَ فَاسْتَعِذْ بِاللَّهِ مِنَ الشَّيْطانِ الرَّجِيمِ  : اى محمد ، هر گاه مىخواهى قرآن بخوانى از شر شيطان كه مطرود درگاه خداوند است ، به خدا پناه ببر .\r\nاين تعبير ، نظير :  إِذا قُمْتُمْ إِلَى الصَّلاةِ فَاغْسِلُوا وُجُوهَكُمْ  است ( مائده 6 : هر گاه بخواهيد به نماز برخيزيد صورتها را بشوييد و . . . ) .\r\nاستعاذه اين است كه مقام پايين‌تر از مقام بالاتر بخواهد كه در برابر دشمن او را پناه دهد و از او دفاع كند ، در ضمن ، استعاذه با اظهار خضوع و مذلت ، همراه است . مقصود اين است كه در وقت قرائت قرآن بايد از وسوسه‌هاى شيطان به خدا پناه برد ، تا از لغزش و اشتباه مصون بماند .\r\nاستعاذه ، در وقت قرائت قرآن ، مستحبّ است ، چه در وقت نماز و چه در غير\r\n\r\n","description":"","footnote":"","page_name":" 48 ","page_number":50},
  {"content":"\r\n\r\nوقت نماز . در اول سورهء « فاتحه » در بارهء اختلاف قراء ، در خصوص لفظ « استعاذه » سخن گفته‌ايم .\r\n إِنَّهُ لَيْسَ لَهُ سُلْطانٌ عَلَى الَّذِينَ آمَنُوا وَ عَلى رَبِّهِمْ يَتَوَكَّلُونَ  : شيطان ، بر كسانى كه به خدا ايمان دارند و بر پروردگارشان توكل مىكنند ، تسلطى ندارد . يعنى نمىتواند آنها را بر كفر و معصيت ، مجبور كند . قتاده گويد : يعنى نسبت به معصيتهايى كه مردم را به آنها دعوت مىكند ، دليلى ندارد .\r\n إِنَّما سُلْطانُهُ عَلَى الَّذِينَ يَتَوَلَّوْنَهُ وَ الَّذِينَ هُمْ بِهِ مُشْرِكُونَ  : تنها بر كسانى تسلط دارد ، كه او را اطاعت كرده ، دعوت او را بپذيرند و از اغواى او پيروى كنند و به سبب اطاعت از او ، براى خداوند شريك قرار دهند .\r\nمجاهد گويد : يعنى كسانى كه در عبادت ، به خدا شرك آورده‌اند .\r\n\r\nنظم آيات :\r\n فَإِذا قَرَأْتَ الْقُرْآنَ . . .  متصل است به آياتى كه مردم را امر باطاعت خداوند كرد . بدنبال آن آيات دستور مىدهد كه از شيطان كه مردم را به معصيت امر مىكند ، به خداوند پناه برند و از او بترسند . علت اينكه فقط پناه بردن به خدا را بهنگام قرائت قرآن اختصاص داده ، اين است كه : قرآن اساس دين و از همهء امور ديگر مهمتر است .\r\nبرخى گويند : متصل است به  وَ نَزَّلْنا عَلَيْكَ الْكِتابَ تِبْياناً . . .  ميان اين دو قسمت ، يك سلسله امرها و نهىها به صورت جملهء معترضه ، قرار داد ، سپس برگشت باصل مطلب و دستور داد كه در موقع قرائت قرآن به خداوند پناه برند .\r\n\r\n","description":"","footnote":"","page_name":" 49 ","page_number":51},
  {"content":"\r\n\r\n\r\n[ سوره النحل ( 16 ) : آيات 101 تا 105 
  ]\r\nوَ إِذا بَدَّلْنا آيَةً مَكانَ آيَةٍ وَ اللَّهُ أَعْلَمُ بِما يُنَزِّلُ قالُوا إِنَّما أَنْتَ مُفْتَرٍ بَلْ أَكْثَرُهُمْ لا يَعْلَمُونَ ( 101 ) قُلْ نَزَّلَهُ رُوحُ الْقُدُسِ مِنْ رَبِّكَ بِالْحَقِّ لِيُثَبِّتَ الَّذِينَ آمَنُوا وَ هُدىً وَ بُشْرى لِلْمُسْلِمِينَ ( 102 ) وَ لَقَدْ نَعْلَمُ أَنَّهُمْ يَقُولُونَ إِنَّما يُعَلِّمُهُ بَشَرٌ لِسانُ الَّذِي يُلْحِدُونَ إِلَيْهِ أَعْجَمِيٌّ وَ هذا لِسانٌ عَرَبِيٌّ مُبِينٌ ( 103 ) إِنَّ الَّذِينَ لا يُؤْمِنُونَ بِآياتِ اللَّهِ لا يَهْدِيهِمُ اللَّهُ وَ لَهُمْ عَذابٌ أَلِيمٌ ( 104 ) إِنَّما يَفْتَرِي الْكَذِبَ الَّذِينَ لا يُؤْمِنُونَ بِآياتِ اللَّهِ وَ أُولئِكَ هُمُ الْكاذِبُونَ ( 105 )\r\n\r\nترجمه :\r\nو هر گاه آيه‌اى را بجاى آيه‌اى قرار دهيم - حال آنكه خداوند به آنچه نازل مىكند داناتر است - گويند : تو نسبت دروغ مىدهى ! بلكه اكثر آنها نمىدانند . بگو :\r\nجبرئيل از جانب پروردگارت ، به حق نازل كرده است ، تا مردم مؤمن را ثابت قدم سازد و هدايت و بشارتى براى مسلمانان باشد . ما مىدانيم كه آنها مىگويند : بشرى او را تعليم مىدهد . زبان كسى كه چنين نسبتى به او مىدهد ، غير فصيح و اين قرآن زبان عربى آشكار است . آنان كه به آيات خدا ايمان نمىآورند ، خداوند هدايتشان نمىكند و براى آنها عذابى دردناك است . تنها كسانى نسبت دروغ مىدهند كه به آيات خدا ايمان\r\n\r\n","description":"","footnote":"","page_name":" 50 ","page_number":52},
  {"content":"\r\n\r\nندارند و اينان ، خودشان دروغگو هستند .\r\n\r\nقرائت :\r\nيلحدون : كوفيان - بجز عاصم - بفتح ياء و حاء و ديگران بضم ياء و كسر حاء خوانده‌اند . هر دو قرائت به يك معنى است . لكن در قرآن مصدر باب افعال به كار رفته و بنا بر اين قرائت دوم ، مناسبتر است (  وَ مَنْ يُرِدْ فِيهِ بِإِلْحادٍ  : حج 25 ) لسان : در قرائت غير مشهور « اللسان » آمده است .\r\n\r\nلغت :\r\nتبديل : برداشتن چيزى و گذاشتن چيزى ديگر به جاى آن . تبديل و استبدال و ابدال به يك معنى هستند .\r\nلسان : زبان . عرب به قصيده گويد : « لسان فلان » يعنى زبان فلان كس است .\r\nشاعر گويد :\r\n لسان السوء تهديها الينا * و حنت و ما حسبتك ان تحينا \r\nيعنى : تو قصيدهء بدى بما اهدا مىكنى . گمراه شدى و گمان نمىكردم كه گمراه شوى .\r\n\r\nمقصود :\r\nاكنون از حالات كافران خبر داده ، مىفرمايد :\r\n وَ إِذا بَدَّلْنا آيَةً مَكانَ آيَةٍ  : هر گاه آيه‌اى را نسخ كنيم و بجاى آن آيه‌اى ديگر قرار دهيم . به اين ترتيب كه هم آيه را و هم حكم آن را برداريم يا اينكه تنها حكم آن را برداريم و خود آيه را باقى گذاريم .\r\n وَ اللَّهُ أَعْلَمُ بِما يُنَزِّلُ  : و خداوند به مصالح احكامى كه مىفرستد داناتر است ، بنا بر اين در هر زمانى آنچه مصلحت است مىفرستد . بديهى است كه مصالح با اختلاف زمانها تغيير مىكنند ، چنان كه با اختلاف اجناس و صفات نيز تغيير مىكنند .\r\n قالُوا إِنَّما أَنْتَ مُفْتَرٍ  : مشركين مىگويند : تو فقط نسبت دروغ به خداوند مىدهى .\r\n\r\n","description":"","footnote":"","page_name":" 51 ","page_number":53},
  {"content":"\r\n\r\nابن عباس گويد : آنها مىگفتند : محمد ص اصحاب خود را مسخره مىكند ، امروز آنها را دستورى مىدهد و فردا دستورى ديگر . او دروغگوست و تمام اين حرفها از خود اوست .\r\n بَلْ أَكْثَرُهُمْ لا يَعْلَمُونَ  : بلكه بيشتر آنها نمىدانند كه نسخ از جانب خداست .\r\nيا اينكه نمىدانند كه نسخ جايز است و چرا حكم تغيير مىكند ؟\r\n قُلْ نَزَّلَهُ رُوحُ الْقُدُسِ مِنْ رَبِّكَ بِالْحَقِّ  : اى محمد ، به آنها بگو كه تغيير حكم را جبرئيل از جانب پروردگارت آورده و حق و صحيح است .\r\n لِيُثَبِّتَ الَّذِينَ آمَنُوا  : تا با حجت‌ها و دلايل روشن خود ، مردم مؤمن را ثابتقدم سازد و بر تصديق و يقين آنها افزوده شود . مقصود از ثابتقدم كردن آنها اين است كه آنها را با الطاف و حمايت خويش دعوت مىكند كه بر ايمان و طاعت استوار بمانند .\r\n وَ هُدىً وَ بُشْرى لِلْمُسْلِمِينَ  : و قرآن هدايت و بشارت دهندهء مسلمانان است به بهشت و پاداش .\r\n وَ لَقَدْ نَعْلَمُ أَنَّهُمْ يَقُولُونَ إِنَّما يُعَلِّمُهُ بَشَرٌ  : ما مىدانيم كه كفار مىگويند : قرآن از جانب خداوند نيست ، بلكه بشرى او را تعليم مىدهد .\r\nابن عباس گويد : قريش مىگفتند : بلعام - كه آهنگرى رومى و مسيحى در مكه بود - او را تعليم مىدهد .\r\nضحاك گويد : مقصود سلمان فارسى است . قريش مىگفتند : پيامبر ، داستانها را از سلمان فرا مىگيرد .\r\nمجاهد و قتاده گويند ، مقصود غلامى رومى از « بنى الحضرمى » است كه نامش « يعيش » يا « عائش » بود . و كتابى داشت . او اسلام آورد و نيكو مسلمانى بود .\r\nعبد اللَّه بن مسلم گويد : در جاهليت ، دو غلام مسيحى بودند از اهالى « عين التمر » كه نام يكى از آنها « يسار » و نام ديگرى « خير » و شغلشان تيز كردن شمشيرها بود .\r\nآنها كتابى به زبان خويش داشتند كه قرائت مىكردند . پيامبر هر گاه از كنار آنها مىگذشت ، توقف مىكرد و به خواندن آنها گوش مىداد . قريش گفتند : پيامبر از آنها\r\n\r\n","description":"","footnote":"","page_name":" 52 ","page_number":54},
  {"content":"\r\n\r\nياد مىگيرد .\r\nاكنون براى باطل كردن و تكذيب سخن آنها مىفرمايد :\r\n لِسانُ الَّذِي يُلْحِدُونَ إِلَيْهِ أَعْجَمِيٌّ  : زبان كسى كه مىگويند پيامبر از او چيز مىآموزد ، عربى فصيح نيست . در اينجا نمىگويد : « عجمى » زيرا اين كلمه منسوب است به « عجم » و عجم يعنى غير عرب . لكن « اعجمى » منسوب است به « اعجم » و او كسى است كه زبان فصيح ندارد ، خواه عربى باشد ، خواه عجمى . مثلا سيبويه فارسى « عجمى » است اگر چه زبانش ، لغت عربى است .\r\nبرخى گويند : « يلحدون » به معناى « يرمون اليه و يزعمون » است . يعنى زبان كسى كه گمان مىكنند كه به تو قرآن مىآموزد ، غير فصيح است و به عربى سخن نمىگويد .\r\nچگونه پيامبر ، قرآن را كه عاليترين و شيواترين سخن است ، از او مىآموزد ؟ !  وَ هذا لِسانٌ عَرَبِيٌّ مُبِينٌ  : اين قرآن به زبان عربى آشكار است و هيچ ترديدى در آن نيست . هر گاه عرب از آوردن مثل قرآن عاجز باشند - در حالى كه قرآن به زبان آنهاست - چگونه كسى كه زبان فصيح ندارد ، مىتواند نظير آن را بياورد و به پيامبر تعليم دهد ؟ ! زجاج گويد : قرآن را به عربى بودن توصيف كرده و منظور اين است كه صاحب آن ، زبانش عربى است .\r\nبدنبال اين آيه ، در برابر گفتار تهمت آميز كافران ، به تهديد آنها پرداخته ، مىفرمايد :\r\n إِنَّ الَّذِينَ لا يُؤْمِنُونَ بِآياتِ اللَّهِ لا يَهْدِيهِمُ اللَّهُ وَ لَهُمْ عَذابٌ أَلِيمٌ  : اى محمد ، آنان كه به معجزات و دلايل روشن ايمان نمىآورند ، خداوند آنها را بر ايمان استوار نمىدارد و به راه بهشت هدايت نمىكند و آنها را عذابى دردناك است .\r\nدر اينجا هدايت را از مردم بىايمان سلب مىكند . ظاهراً منظور از اين هدايت پاداش ايمان باشد ، نه هدايتى كه به معناى راهنمايى است و براى عموم مردم است .\r\nچنان كه در اين آيه :  أَمَّا ثَمُودُ فَهَدَيْناهُمْ فَاسْتَحَبُّوا الْعَمى عَلَى الْهُدى  ( فصلت 17 : ثمود\r\n\r\n","description":"","footnote":"","page_name":" 53 ","page_number":55},
  {"content":"\r\n\r\nرا راهنمايى كرديم و آنها كورى را بر هدايت ترجيح دادند ) همين معنى اراده شده است .\r\nسپس مىفرمايد : اينها تهمت و افترا مىبندند .\r\n إِنَّما يَفْتَرِي الْكَذِبَ الَّذِينَ لا يُؤْمِنُونَ بِآياتِ اللَّهِ  : كسانى تهمت مىبندند و چنين دروغهايى را اختراع مىكنند كه دلائل خدا را قبول ندارند و تصديق نمىكنند ، نه كسانى كه اهل ايمان هستند ، زيرا ايمان از چنين كارهايى مانع مىشود .\r\n وَ أُولئِكَ هُمُ الْكاذِبُونَ  : اى محمد ، تو دروغگو نيستى ، بلكه آنها دروغگو هستند . اين جمله ، دروغ را بكافران اختصاص و نشان مىدهد كه دروغگويى يكى از عادات آنهاست . علاوه بر اين ، در اين آيه ، نهى و منع از دروغ نيز كرده است ، زيرا مىگويد : دروغ ، كار كسانى است كه ايمان ندارند . در روايت است كه از پيامبر گرامى سؤال كردند : آيا مؤمن زنا مىكند ؟ فرمود : ممكن است . پرسيدند : مؤمن دزدى مىكند ؟ فرمود . ممكن است . پرسيدند : مؤمن دروغ مىگويد : فرمود : نه . آن گاه همين آيه را قرائت كرد .\r\n\r\nنظم آيات :\r\nدر بارهء اتصال  وَ إِذا بَدَّلْنا آيَةً مَكانَ آيَةٍ  به سابق ، دو وجه گفته‌اند : 1 - اين آيه ، دنبالهء وصف كسانى است كه اولياى شيطان هستند و در آيهء  « عَلَى الَّذِينَ يَتَوَلَّوْنَهُ »  وصف آنها گذشت . يعنى آنها دوست شيطانند و در بارهء آيه‌اى كه بجاى آيه‌اى ديگر قرار مىگيرد ، مىگويند : تو افترا مىبندى 2 - اين آيه ، از سابق جداست و دنبالهء آياتى است كه در بارهء كارهاى كافران بود . وجه اول بهتر است .\r\n\r\n","description":"","footnote":"","page_name":" 54 ","page_number":56},
  {"content":"\r\n\r\n\r\n[ سوره النحل ( 16 ) : آيات 106 تا 110 
  ]\r\nمَنْ كَفَرَ بِاللَّهِ مِنْ بَعْدِ إِيمانِهِ إِلاَّ مَنْ أُكْرِهَ وَ قَلْبُهُ مُطْمَئِنٌّ بِالْإِيمانِ وَ لكِنْ مَنْ شَرَحَ بِالْكُفْرِ صَدْراً فَعَلَيْهِمْ غَضَبٌ مِنَ اللَّهِ وَ لَهُمْ عَذابٌ عَظِيمٌ ( 106 ) ذلِكَ بِأَنَّهُمُ اسْتَحَبُّوا الْحَياةَ الدُّنْيا عَلَى الْآخِرَةِ وَ أَنَّ اللَّهَ لا يَهْدِي الْقَوْمَ الْكافِرِينَ ( 107 ) أُولئِكَ الَّذِينَ طَبَعَ اللَّهُ عَلى قُلُوبِهِمْ وَ سَمْعِهِمْ وَ أَبْصارِهِمْ وَ أُولئِكَ هُمُ الْغافِلُونَ ( 108 ) لا جَرَمَ أَنَّهُمْ فِي الْآخِرَةِ هُمُ الْخاسِرُونَ ( 109 ) ثُمَّ إِنَّ رَبَّكَ لِلَّذِينَ هاجَرُوا مِنْ بَعْدِ ما فُتِنُوا ثُمَّ جاهَدُوا وَ صَبَرُوا إِنَّ رَبَّكَ مِنْ بَعْدِها لَغَفُورٌ رَحِيمٌ ( 110 )\r\n\r\nترجمه :\r\nآنان كه پس از ايمان ، به خدا كافر شدند . مگر كسانى كه مجبورشان كردند و دلشان به ايمان مطمئن است ، ولى كسانى كه دلشان براى كفر باز است ، غضب خدا بر آنهاست و براى آنها عذابى بزرگ است ، زيرا آنها زندگى دنيا را بر آخرت ترجيح\r\n\r\n","description":"","footnote":"","page_name":" 55 ","page_number":57},
  {"content":"\r\n\r\nدادند و خداوند مردم كافر را هدايت نمىكند . خداوند بر دلها و گوشها و چشمهاى ايشان مهر زده است و آنان در غفلت هستند . بناچار ، در آخرت آنها زيانكار هستند . آن گاه ، خداوند براى كسانى كه پس از گرفتارى ، مهاجرت و جهاد و صبر كردند ، - پس از آن گرفتارى - آمرزگار و رحيم است .\r\n\r\nقرائت :\r\nفتنوا : ابن عامر بفتح فاء و تاء و ديگران بضم فاء و كسر تاء خوانده‌اند .\r\nقرائت دوم به خاطر اين است كه : آيه در بارهء افراد ضعيفى مثل صهيب ، عمار و بلال است كه در مكه گرفتار شدند و آنها را مجبور كردند كه مرتد شوند . بعضى از آنها - مثل عمار كه بعداً مهاجرت كرد - تقيه كردند .\r\nقرائت اول به خاطر اين است كه : آنها بر اثر اظهار تقيه ، خويشتن را بفتنه افكندند ، زيرا هنوز چنين رخصتى از جانب خداوند به آنها داده نشده بود . اين رخصت هنگامى به آنها داده شد كه آيهء :  إِنَّ الَّذِينَ تَوَفَّاهُمُ الْمَلائِكَةُ ظالِمِي أَنْفُسِهِمْ  . . .\r\n إِلَّا الْمُسْتَضْعَفِينَ . . .  ( نساء 98 ) و آيهء  مَنْ كَفَرَ بِاللَّهِ مِنْ بَعْدِ إِيمانِهِ . . .  نازل شد .\r\n\r\nاعراب :\r\n مَنْ كَفَرَ بِاللَّهِ  : زجاج گويد : در محل رفع و بدل است از « الكاذبون » و مبتداء نيست .\r\nكوفيان گويند : شرط است و جواب آن حذف شده .\r\n مَنْ شَرَحَ بِالْكُفْرِ  : مبتداء و خبر آن  فَعَلَيْهِمْ غَضَبٌ . . . \r\n أَنَّهُمْ فِي الْآخِرَةِ هُمُ الْخاسِرُونَ  : ممكن است در محل رفع و فاعل « جرم » باشد . در اين صورت ، اين فعل به معناى « وجب » است و « لا » براى رد كلام سابق است .\r\nممكن است به معناى « لا بد من انهم فى الآخرة . . . » باشد و حرف جر حذف شده باشد .\r\n ثُمَّ إِنَّ رَبَّكَ  : خبر « ان »  « لَغَفُورٌ رَحِيمٌ »  است و « ان » تكرار شده و نمونهء آن در قرآن بسيار است .\r\nآيهء بعد :  ثُمَّ إِنَّ رَبَّكَ لِلَّذِينَ عَمِلُوا السُّوءَ  نيز چنين است .\r\n\r\n","description":"","footnote":"","page_name":" 56 ","page_number":58},
  {"content":"\r\n\r\n\r\nشأن نزول :\r\nگويند : آيهء  إِلَّا مَنْ أُكْرِهَ وَ قَلْبُهُ مُطْمَئِنٌّ بِالْإِيمانِ  در بارهء عمار و پدرش ياسر و مادرش سميه و صهيب و بلال و خباب نازل شده است . اينان مورد شكنجهء كفار واقع شدند .\r\nپدر و مادر عمار بقتل رسيدند و عمار ، هر چه مىخواستند به زبان آورد و نجات يافت . پس از آن خداوند پيامبر را از ماجرا خبر داد ، برخى گفتند : عمار كافر شده است . فرمود :\r\nهرگز . عمار از سر تا پايش پر از ايمان است و ايمان با خون و گوشت او در آميخته است .\r\nعمار با چشم گريان ، شرفياب حضور پيامبر شد . پيامبر فرمود :\r\n- چه پشت سر دارى ؟\r\nعرض كرد :\r\n- يا رسول اللَّه ، بدى و زشتى . من خدايان آنها را به نيكى ياد كردم و خودم را به شما رسانيدم .\r\nپيامبر در حالى كه چشمانش را مسح مىكرد ، فرمود :\r\n- اگر باز هم در چنگ آنها گرفتار شدى ، سخن گذشته را تكرار كن .\r\nاين قول از ابن عباس و قتاده است .\r\nمجاهد گويد : در بارهء مردمى از اهل مكه ، نازل شده است كه ايمان آورده ، بعزم مدينه از مكه خارج شدند . قريش به آنها رسيدند و گرفتارشان كردند و آنها از روى كراهت ، سخن كفر بر زبان آوردند .\r\nبرخى گفته‌اند : پدر و مادر عمار ، نخستين شهيدان اسلام هستند .\r\nمنظور از  مَنْ كَفَرَ بِاللَّهِ  و  مَنْ شَرَحَ بِالْكُفْرِ صَدْراً  عبد اللَّه بن سعد بن ابى سرح از قبيلهء بنى عامر است .\r\nگويند : آيهء  ثُمَّ إِنَّ رَبَّكَ لِلَّذِينَ هاجَرُوا . . .  دربارهء عياش ابى ربيعه ، برادر رضاعى ابو جهل و ابى جندل بن سهيل بن عمرو و وليد بن مغيره « 1 » ! و . . . افراد ديگرى\r\n\r\n\r\n","description":"","footnote":"\r\n( 1 ) - در اينجا نام وليد بن مغيره در رديف مهاجران آمده است ، ولى - چنان كه قبلا هم گفتيم - وى سرسختانه با اسلام مبارزه كرد و به حال شرك ، در مكه بهلاك رسيد .\r\n","page_name":" 57 ","page_number":59},
  {"content":"\r\n\r\nاز اهل مكه نازل شده است . اينان در چنگ مشركين گرفتار شدند و به ميل آنها سخن گفته ، رهايى يافتند ، سپس مهاجرت كردند .\r\n\r\nمقصود :\r\n مَنْ كَفَرَ بِاللَّهِ مِنْ بَعْدِ إِيمانِهِ  : دربارهء تقدير اين جملهء اختلاف است . گويند :\r\nخلاصهء معناى آن اين است : هر كس به خدا كافر شود و از اسلام باز گردد و سينه را براى كفر بگشايد ، گرفتار خشم خدا مىشود و براى اوست عذابى بزرگ .\r\n إِلَّا مَنْ أُكْرِهَ وَ قَلْبُهُ مُطْمَئِنٌّ بِالْإِيمانِ  : مگر اينكه كسى را اجبار كنند و به زبان اظهار كفر كند و دلش به ايمان ، اطمينان داشته باشد . در اين صورت ، وى را گناهى نيست .\r\nبرخى گويند : اين آيه ، متصل است به آيهء پيش . يعنى : كسى نسبت دروغ مىدهد كه پس از ايمان ، به خدا كافر شده باشد . سپس كسى كه مجبورش كرده باشند و دلش از نور ايمان روشن باشد ، استثنا مىكند و مىفرمايد :\r\n وَ لكِنْ مَنْ شَرَحَ بِالْكُفْرِ صَدْراً فَعَلَيْهِمْ غَضَبٌ مِنَ اللَّهِ  : لكن كسانى كه قلبشان آمادگى پذيرش كفر دارد ، بر آنهاست خشم خداوند و در آخرت ، گرفتار عذاب خواهند شد .\r\nاكنون خداوند به عذابى بزرگ ، براى آنها اشاره كرده ، مىفرمايد :\r\n ذلِكَ بِأَنَّهُمُ اسْتَحَبُّوا الْحَياةَ الدُّنْيا عَلَى الْآخِرَةِ  : زيرا آنان زندگى زودگذر دنيا و لذائذ آن را بر زندگى جاودانى آخرت ، ترجيح دادند و هر چه كردند ، براى دنيا كردند ، نه براى آخرت .\r\n وَ أَنَّ اللَّهَ لا يَهْدِي الْقَوْمَ الْكافِرِينَ  : و خداوند مردم كافر را هدايت نمىكند و به راه بهشت راهنمايى نمىكند .\r\n أُولئِكَ الَّذِينَ طَبَعَ اللَّهُ عَلى قُلُوبِهِمْ وَ سَمْعِهِمْ وَ أَبْصارِهِمْ  : خداوند بر دلها و گوشها و ديده‌هاى آنان مهر زده است . دربارهء معناى « مهر زدن بر دل و گوش و چشم » در سوره بقرهء ، سخن گفته‌ايم .\r\n\r\n","description":"","footnote":"","page_name":" 58 ","page_number":60},
  {"content":"\r\n\r\n وَ أُولئِكَ هُمُ الْغافِلُونَ  : و اينان در غفلت به سر مىبرند . با اينكه آنها بطور كامل در غفلت نيستند و به خاطرات خود توجه دارند ، آنها را غافل معرفى مىكند ، علت اين است كه به سر انجام كار خود در آخرت ، توجه ندارند . برخى گويند : مقصود اين است كه آنها بمنزلهء افراد غافل هستند و اين خود مذمت و نكوهشى است براى آنها .\r\n لا جَرَمَ أَنَّهُمْ فِي الْآخِرَةِ هُمُ الْخاسِرُونَ  : اين جمله ، زيانكارى آنها را با تأكيد بيان مىدارد ، زيرا آنها بواسطهء محروميت از بهشت و نعمتهاى آن و بواسطهء گرفتارى در عذاب جهنم ، براستى زيانى بزرگ تحمل مىكنند .\r\n ثُمَّ إِنَّ رَبَّكَ لِلَّذِينَ هاجَرُوا مِنْ بَعْدِ ما فُتِنُوا ثُمَّ جاهَدُوا وَ صَبَرُوا إِنَّ رَبَّكَ مِنْ بَعْدِها لَغَفُورٌ رَحِيمٌ  : آنان كه در راه خدا عذاب ديدند و براى رهايى از شر مشركين سخن كفر بر زبان آوردند ، سپس مهاجرت كردند و با شكيبايى در خدمت پيامبر ، به جهاد پرداختند ، خداوند نسبت به آنها آمرزگار و رحيم است .\r\n\r\nنظم آيات :\r\nآيهء اخير مربوط است به  إِلَّا مَنْ أُكْرِهَ وَ قَلْبُهُ مُطْمَئِنٌّ بِالْإِيمانِ  خداوند بيان مىكند كه پس از اظهار كفر و رهايى از دست كفار و مهاجرت و جهاد ، آنها را از آمرزش و رحمت خود برخوردار مىسازد . اين نظر از ابو مسلم است .\r\nبرخى گويند : نظر به اينكه در آيهء پيش دربارهء زيانكاران سخن گفته بود ، اكنون دربارهء مهاجرين مجاهد كه تجارتشان سودمند است ، سخن مىگويد .\r\n\r\n","description":"","footnote":"","page_name":" 59 ","page_number":61},
  {"content":"\r\n\r\n\r\n[ سوره النحل ( 16 ) : آيات 111 تا 115 
  ]\r\nيَوْمَ تَأْتِي كُلُّ نَفْسٍ تُجادِلُ عَنْ نَفْسِها وَ تُوَفَّى كُلُّ نَفْسٍ ما عَمِلَتْ وَ هُمْ لا يُظْلَمُونَ ( 111 ) وَ ضَرَبَ اللَّهُ مَثَلاً قَرْيَةً كانَتْ آمِنَةً مُطْمَئِنَّةً يَأْتِيها رِزْقُها رَغَداً مِنْ كُلِّ مَكانٍ فَكَفَرَتْ بِأَنْعُمِ اللَّهِ فَأَذاقَهَا اللَّهُ لِباسَ الْجُوعِ وَ الْخَوْفِ بِما كانُوا يَصْنَعُونَ ( 112 ) وَ لَقَدْ جاءَهُمْ رَسُولٌ مِنْهُمْ فَكَذَّبُوهُ فَأَخَذَهُمُ الْعَذابُ وَ هُمْ ظالِمُونَ ( 113 ) فَكُلُوا مِمَّا رَزَقَكُمُ اللَّهُ حَلالاً طَيِّباً وَ اشْكُرُوا نِعْمَتَ اللَّهِ إِنْ كُنْتُمْ إِيَّاهُ تَعْبُدُونَ ( 114 ) إِنَّما حَرَّمَ عَلَيْكُمُ الْمَيْتَةَ وَ الدَّمَ وَ لَحْمَ الْخِنْزِيرِ وَ ما أُهِلَّ لِغَيْرِ اللَّهِ بِهِ فَمَنِ اضْطُرَّ غَيْرَ باغٍ وَ لا عادٍ فَإِنَّ اللَّهَ غَفُورٌ رَحِيمٌ ( 115 )\r\n\r\nترجمه :\r\nروزى بيايد كه هر كسى از خويشتن دفاع كند و هر كس سزاى عمل خود را مىبرد و آنها ستم نمىبينند و خداوند دربارهء قريه‌اى مثل مىزند كه مردم آن در\r\n\r\n","description":"","footnote":"","page_name":" 60 ","page_number":62},
  {"content":"\r\n\r\nامن و آرامش بودند و روزى فراوان ، از هر جا براى آنها مىآمد و كفران نعمتهاى خدا كردند و خداوند بواسطهء كردارشان ، بر آنها لباس گرسنگى و ترس پوشانيد .\r\nپيامبرى از خودشان نزد آنها آمد و آنها وى را تكذيب كردند و در حالى كه ستمكار بودند ، عذاب ، گريبانگيرشان شد . از آنچه خداوند روزى شما كرده است ، بخوريد كه حلال و پاكيزه است و شكر نعمت خدا را بجا آوريد ، اگر او را مىپرستيد . همانا مردار و خون و گوشت خوك و آنچه نام غير خدا بر آن ياد شده بر شما حرام كرده است و هر كه ناچار شود ، در حالى كه زياده‌روى و تجاوز نكند ، خداوند آمرزگار و رحيم است .\r\n\r\nقرائت :\r\nو الخوف : عباس بن فضل بنقل از ابى عمرو اين كلمه را به نصب و ديگران به جر خوانده‌اند : نصب آن بنا بر اين است كه عطف بر لباس الجوع و جر آن بنا بر اين است كه عطف بر « الجزع » باشد و همين اولى است .\r\n\r\nلغت :\r\nانعم : جمع « نعمة » مثل « شده و اشد » برخى گويند : جمع « نعم » است مثل « عفن و اغصن » . برخى گويند : مفرد آن « نعماء » است . مثل « بأساء و ابؤس » اذاقها اللَّه : معناى حقيقى آن « خداوند قريه را چشانيد » است . لكن در اينجا معناى استعارى آن مراد است . يعنى پوشانيد آن را . مثل « اركب هذا الفرس و ذقه » يعنى : اين اسب را سوار شو و او را بيازماى . شاعر گويد :\r\n فذاق فاعطته من اللين جانباً * كفى و لها ان يغرق السهم حاجز \r\nيعنى : كمان را آزمود . اين كمان به اندازهء كافى در اختيار بود و تير را به شدت رها مىكرد .\r\nديگرى گويد :\r\n و ان اللَّه ذاق حلوم قيس * فلما رأى خفتها قلاها \r\nخداوند بردباريهاى طايفهء قيس را آزمود و چون بىحلمى آنها را مشاهده كرد ، آنها را طرد كرد .\r\n\r\n","description":"","footnote":"","page_name":" 61 ","page_number":63},
  {"content":"\r\n\r\n\r\nاعراب :\r\n يَوْمَ تَأْتِي  : نصب « يوم » يا بخاطر اين است كه  لَغَفُورٌ رَحِيمٌ  در آن عمل كرده يا به تقدير « اذكر » است .\r\n\r\nمقصود :\r\n يَوْمَ تَأْتِي كُلُّ نَفْسٍ تُجادِلُ عَنْ نَفْسِها  : چون روز قيامت فرا رسد ، همهء افراد براى دفاع از خويش با فرشتگان به جدال و بحث پرداخته ، دلائلى مىآورند كه قابل قبول نيست . مىگويند : به خدا سوگند ، ما مشرك نبوده‌ايم . پيروان آنها هم مىگويند :\r\nپروردگارا ، اينان ما را گمراه كردند . پس عذاب آنها را زياد كن .\r\n وَ تُوَفَّى كُلُّ نَفْسٍ ما عَمِلَتْ وَ هُمْ لا يُظْلَمُونَ  : هر كس جزاى نيك و بد خود را مىگيرد و ستمى به كسى نميشود .\r\n وَ ضَرَبَ اللَّهُ مَثَلًا  : خداوند مثلى مىزند .\r\n قَرْيَةً كانَتْ آمِنَةً مُطْمَئِنَّةً  : دربارهء قريه‌اى كه مردم آن در امنيت كامل به سر - مىبردند و با اطمينان خاطر زندگى مىكردند و نيازى به تغيير مكان و نقل و انتقال نداشتند ، زيرا ترسى نداشتند و از لحاظ زندگى در تنگى نبودند .\r\n يَأْتِيها رِزْقُها رَغَداً مِنْ كُلِّ مَكانٍ  : روزى فراوان ، از جاها و بلاد ديگر ، براى آنها آورده مىشد . چنان كه مىفرمايد :  يُجْبى إِلَيْهِ ثَمَراتُ كُلِّ شَيْءٍ  ( قصص 57 :\r\nهر گونه ميوه‌اى در آنجا جمع مىشد )  فَكَفَرَتْ بِأَنْعُمِ اللَّهِ  : مردم اين قريه ، به نعمت‌هاى خداوند كفر ورزيدند و شكر آنها را بجاى نياوردند .\r\n فَأَذاقَهَا اللَّهُ لِباسَ الْجُوعِ وَ الْخَوْفِ بِما كانُوا يَصْنَعُونَ  : خداوند آنها را گرفتار گرسنگى ترس و بيم كرد و اين بر اثر كردار زشتشان بود .\r\nدر اينجا اثر ترس و گرسنگى را لباس ناميده است ، زيرا اثر گرسنگى و لاغرى مانند لباس ، بر بدن انسان ظاهر مىشود . برخى گويند : همانطورى كه لباس بدن را فرا مىگيرد ، آنها را گرسنگى و ترس فرا گرفت .\r\n\r\n","description":"","footnote":"","page_name":" 62 ","page_number":64},
  {"content":"\r\n\r\nابن عباس و مجاهد و قتاده گويند : مقصود از اين قريه ، مكه است كه خداوند هفت سال مردم آن را گرفتار گرسنگى و بدبختى كرد ، تا آنجا كه ظرفهاى پوستين و پشمهاى آغشته به خون و حشرات بدن حيوانات را مىخوردند و در عين حال از پيامبر و يارانش بيمناك بودند . اين جريان هنگامى بود كه پيامبر دربارهء آنها نفرين كرد و از خداوند مسألت داشت كه قوم « مضر » را همچون قوم يوسف ، هفت سال دچار قحطى و بدبختى كند .\r\nبرخى گويند : مقصود قريه‌اى است كه پيش از پيامبر اسلام ، خداوند پيامبرى بسوى آنها فرستاد و آنها كافر شدند و او را كشتند و خداوند آنها را گرفتار عذاب كرد .\r\n وَ لَقَدْ جاءَهُمْ رَسُولٌ مِنْهُمْ  : خداوند بسوى مردم آن قريه ، يعنى مكه ، پيامبرى از خودشان فرستاد ، تا از او پيروى كنند .\r\n فَكَذَّبُوهُ  : آنها وى را تكذيب و نبوتش را منكر شدند .\r\n فَأَخَذَهُمُ الْعَذابُ وَ هُمْ ظالِمُونَ  : آنها در حالى كه ستمكار بودند ، به عذاب ترس و گرسنگى - كه در آيهء پيش بيان شد - و شكستهاى بدر و . . . گرفتار شدند .\r\nكسانى كه قريه را جاى ديگرى غير از مكه دانسته‌اند ، مىگويند : اين آيه هم شرح حال مردم همان قريه است .\r\nاكنون مؤمنين را مخاطب ساخته ، مىفرمايد :\r\n فَكُلُوا مِمَّا رَزَقَكُمُ اللَّهُ حَلالًا طَيِّباً  : اگر چه صيغهء امر به كار برده ، ولى منظور ، اباحه است يعنى شما مىتوانيد از غنيمتها و ديگر روزيهاى حلال استفاده كنيد .\r\n وَ اشْكُرُوا نِعْمَتَ اللَّهِ  : و شكر نعمتهايى كه براى شما آفريده و بر شما حلال كرده است ، بجاى آوريد .\r\n إِنْ كُنْتُمْ إِيَّاهُ تَعْبُدُونَ  : اگر خداى يكتا را پرستش مىكنيد .\r\n إِنَّما حَرَّمَ عَلَيْكُمُ الْمَيْتَةَ وَ الدَّمَ وَ لَحْمَ الْخِنْزِيرِ وَ ما أُهِلَّ . . . \r\nتفسير دو آيهء فوق در سورهء بقره ، آمده است ( رجوع شود به آيه‌هاى 172 و 173 ) .\r\n\r\n","description":"","footnote":"","page_name":" 63 ","page_number":65},
  {"content":"\r\n\r\n\r\n[ سوره النحل ( 16 ) : آيات 116 تا 119 
  ]\r\nوَ لا تَقُولُوا لِما تَصِفُ أَلْسِنَتُكُمُ الْكَذِبَ هذا حَلالٌ وَ هذا حَرامٌ لِتَفْتَرُوا عَلَى اللَّهِ الْكَذِبَ إِنَّ الَّذِينَ يَفْتَرُونَ عَلَى اللَّهِ الْكَذِبَ لا يُفْلِحُونَ ( 116 ) مَتاعٌ قَلِيلٌ وَ لَهُمْ عَذابٌ أَلِيمٌ ( 117 ) وَ عَلَى الَّذِينَ هادُوا حَرَّمْنا ما قَصَصْنا عَلَيْكَ مِنْ قَبْلُ وَ ما ظَلَمْناهُمْ وَ لكِنْ كانُوا أَنْفُسَهُمْ يَظْلِمُونَ ( 118 ) ثُمَّ إِنَّ رَبَّكَ لِلَّذِينَ عَمِلُوا السُّوءَ بِجَهالَةٍ ثُمَّ تابُوا مِنْ بَعْدِ ذلِكَ وَ أَصْلَحُوا إِنَّ رَبَّكَ مِنْ بَعْدِها لَغَفُورٌ رَحِيمٌ ( 119 )\r\n\r\nترجمه :\r\nبراى آن توصيف‌هاى دروغى كه زبانهايتان مىكند ، نگوييد : اين حلال و اين حرام است ، كه دروغ به خدا ببنديد . كسانى كه دروغ به خدا بندند ، رستگار نميشوند .\r\nبهره‌اى ناچيز است و براى آنهاست عذابى دردناك . و بر يهوديان آنچه را از پيش براى تو نقل كرده‌ايم ، حرام كرديم . ما ستمشان نكرده‌ايم ، بلكه خودشان در حق خود ستم كردند .\r\nآن گاه پروردگارت نسبت به كسانى كه از روى نادانى بدى كرده و از پى آن توبه\r\n\r\n","description":"","footnote":"","page_name":" 64 ","page_number":66},
  {"content":"\r\n\r\nآورده و بصلاح آمده‌اند ، پروردگارت از پى آن ، آمرزگار و رحيم است .\r\n\r\nاعراب :\r\n مَتاعٌ قَلِيلٌ  : خبر براى مبتداى محذوف ، يعنى « متاعهم بهذا الذى فعلوه متاع قليل » .\r\n\r\nمقصود :\r\nسابقاً دربارهء چيزهاى حلال و چيزهاى حرام ، سخن گفت . اكنون دستور مى - دهد كه از مخالفت دستورهاى او خوددارى كنند . از اينرو ميفرمايد :\r\n وَ لا تَقُولُوا لِما تَصِفُ أَلْسِنَتُكُمُ الْكَذِبَ هذا حَلالٌ وَ هذا حَرامٌ  : چيزهايى را كه زبانهاى شما بدروغ آنها را حلال يا حرام شمرده‌اند ، حلال يا حرام نشماريد و نگوييد : مردار حلال است و شترى كه ده شكم زاييده ، حرام است .\r\n لِتَفْتَرُوا عَلَى اللَّهِ الْكَذِبَ  : و با اين سخن ، نسبت دروغ به خدا ندهيد و احكامى كه زاييدهء فكر شماست به خداوند متعال نبنديد .\r\n إِنَّ الَّذِينَ يَفْتَرُونَ عَلَى اللَّهِ الْكَذِبَ لا يُفْلِحُونَ  : زيرا كسانى كه به خداوند نسبت دروغ مىدهند ، از عذاب خدا نجات نمىيابند و خيرى نمىبينند .\r\n مَتاعٌ قَلِيلٌ  : در اين دنيا چند روزى بيشتر ، از متاع اندك آن بهره‌مند نميشوند .\r\n وَ لَهُمْ عَذابٌ أَلِيمٌ  : اما در آخرت ، گرفتار عذابى دردناك خواهند شد .\r\n وَ عَلَى الَّذِينَ هادُوا حَرَّمْنا ما قَصَصْنا عَلَيْكَ مِنْ قَبْلُ  : و بر يهوديان حرام كرديم ، چيزهايى كه قبلا براى تو شرح داديم . مقصود مطالبى است كه در سورهء انعام ذكر شده است . در آنجا فرمود :  وَ عَلَى الَّذِينَ هادُوا حَرَّمْنا كُلَّ ذِي ظُفُرٍ  ( انعام 146 : و بر يهوديان حرام كرديم هر ناخن دارى را . . . ) اين معنى از حسن و قتاده و عكرمه است . بديهى است كه سورهء انعام پيش از اين سوره ، نازل شده است .\r\n وَ ما ظَلَمْناهُمْ  : ما از اين راه ، بر آنها ظلمى روا نداشتيم .\r\n وَ لكِنْ كانُوا أَنْفُسَهُمْ يَظْلِمُونَ  : بلكه آنها از راه معصيت و كفران نعمتها و انكار انبياء به خود ظلم كردند و سزاوار شدند كه چيزهاى حلال بر آنها حرام گردد ،\r\n\r\n","description":"","footnote":"","page_name":" 65 ","page_number":67},
  {"content":"\r\n\r\nزيرا بر اثر رفتارهاى زشت ، مصلحتها تغيير كرد .\r\nاكنون دربارهء آنهايى كه بر اثر وعد و وعيد الهى توبه كنند ، مىفرمايد :\r\n ثُمَّ إِنَّ رَبَّكَ لِلَّذِينَ عَمِلُوا السُّوءَ بِجَهالَةٍ ثُمَّ تابُوا مِنْ بَعْدِ ذلِكَ وَ أَصْلَحُوا إِنَّ رَبَّكَ مِنْ بَعْدِها لَغَفُورٌ رَحِيمٌ  : اى محمد ، پروردگار تو نسبت به كسانى كه از روى نادانى كار زشتى مىكنند ، سپس توبه كرده ، در صدد اصلاح نيت و رفتار خود برمىآيند ، آمرزگار و رحيم است .\r\nبديهى است كه جهالت انسان را به كار زشت دعوت مىكند ، همانطورى كه دانايى انسان را به نيكى فرا مىخواند . برخى گويند : جهالت آنها از خود زشتيها يا از كيفر آنهاست . برخى گويند : جهالت اين است كه انسان به كار زشتى اقدام كند و به خود وعده دهد كه از آن توبه خواهد كرد .\r\nدر آيهء فوق  « إِنَّ رَبَّكَ »  به منظور تأكيد ، و نيز بازگشت ضمير « من بعدها » به عملى كه از شخص سر زده ، تكرار شده است .\r\n\r\nنظم آيات :\r\nآيهء  وَ عَلَى الَّذِينَ هادُوا حَرَّمْنا ما قَصَصْنا . . .  متصل است به آنچه كه قبلا حرام يا حلال شمرده شده است ، تا بيان كند كه چيزهايى كه يهوديان حلال يا حرام مىشمردند ، در تورات نبوده ، چنان كه در قرآن هم نيست .\r\nبرخى گويند : منظور بيان اين مطلب است كه : هر گاه بر يهوديان ، بواسطهء معصيتشان همه چيز حرام نشده است ، چگونه بر مسلمانان حرام مىشود ؟\r\n\r\n","description":"","footnote":"","page_name":" 66 ","page_number":68},
  {"content":"\r\n\r\n\r\n[ سوره النحل ( 16 ) : آيات 120 تا 124 
  ]\r\nإِنَّ إِبْراهِيمَ كانَ أُمَّةً قانِتاً لِلَّهِ حَنِيفاً وَ لَمْ يَكُ مِنَ الْمُشْرِكِينَ ( 120 ) شاكِراً لِأَنْعُمِهِ اجْتَباهُ وَ هَداهُ إِلى صِراطٍ مُسْتَقِيمٍ ( 121 ) وَ آتَيْناهُ فِي الدُّنْيا حَسَنَةً وَ إِنَّهُ فِي الْآخِرَةِ لَمِنَ الصَّالِحِينَ ( 122 ) ثُمَّ أَوْحَيْنا إِلَيْكَ أَنِ اتَّبِعْ مِلَّةَ إِبْراهِيمَ حَنِيفاً وَ ما كانَ مِنَ الْمُشْرِكِينَ ( 123 ) إِنَّما جُعِلَ السَّبْتُ عَلَى الَّذِينَ اخْتَلَفُوا فِيهِ وَ إِنَّ رَبَّكَ لَيَحْكُمُ بَيْنَهُمْ يَوْمَ الْقِيامَةِ فِيما كانُوا فِيهِ يَخْتَلِفُونَ ( 124 )\r\n\r\nترجمه :\r\nابراهيم ، پيشوايى بود ، براى خداوند نيايشگر و به راه راست . و از مشركان نبود . سپاسگزار نعمتهاى خداوند . خدا او را برگزيد و به راه راست هدايت كرد .\r\nدر اين جهان به او نيكى داديم و در آخرت از صالحان است . آن گاه به تو وحى كرديم كه از كيش ابراهيم كه به راه راست بود و مشرك نبود ، پيروى كنى . همانا « روز شنبه » بر كسانى لازم شمرده شد كه در بارهء آن اختلاف كردند . پروردگار تو ، در روز قيامت در ميان آنها ، در بارهء آنچه در آن اختلاف مىكرده‌اند ، حكم خواهد كرد .\r\n\r\n","description":"","footnote":"","page_name":" 67 ","page_number":69},
  {"content":"\r\n\r\n\r\nمقصود :\r\n إِنَّ إِبْراهِيمَ كانَ أُمَّةً قانِتاً لِلَّهِ حَنِيفاً  : در بارهء معناى « امة » اختلاف است . برخى گويند : يعنى مقتدا و معلم خير . ابن اعرابى گويد : « امة » يعنى مرد عالم . بيشتر مفسران قرآن نيز همين نظر را تأييد مىكنند . قتاده گويد : يعنى ، پيشواى هدايت . برخى گويند : علت اينكه ابراهيم را « امة » ناميده‌اند ، اين است كه قوام و پايدارى امت بوجود اوست . برخى گويند : علت اين است كه وى به اصلاح عمل امت ، قيام كرده است . مجاهد گويد : علت اين است كه او در عصر خود تنها فرد يگانه پرست بوده و بنا بر اين « امت توحيد » منحصر در وجود مبارك او بوده است ، ديگران همگى كافر بوده‌اند .\r\nدر بارهء معناى « قانت » ابن مسعود گويد : يعنى كسى كه مطيع خداست و همواره بعبادت مشغول است . حسن گويد : يعنى نمازگزار .\r\nحنيف ، يعنى در راه طاعت و اسلام ، مستقيم بود و به بيراهه نمىرفت .\r\nآرى چنين بود قهرمان توحيد :\r\n- معلم خير ، عالم ، مطيع خدا و به راه راست .\r\n وَ لَمْ يَكُ مِنَ الْمُشْرِكِينَ  : او اهل شرك نبود ، بلكه يكتا پرست بود .\r\n شاكِراً لِأَنْعُمِهِ اجْتَباهُ وَ هَداهُ إِلى صِراطٍ مُسْتَقِيمٍ  : او به نعمتهاى خدا معترف بود و شكر گزارى مىكرد . خداوند او را از ميان مردم اختيار كرد و برسالت و رهبرى انسانها برگزيد و او را به راه راست - يعنى اسلام و توحيد - رهنمون گشت .\r\n وَ آتَيْناهُ فِي الدُّنْيا حَسَنَةً  : ما در اين جهان به او نعمتى نيكو بخشيديم تا خودش و اولادش خوشدل باشند . اين نعمت ، همان است كه ما مىگوييم : « خدايا بر محمد و آلش درود فرست ، هم چنان كه بر ابراهيم و آلش درود فرستادى . » حسن گويد : اين نعمت ، رسالت و نبوت است .\r\nقتاده گويد : اين نعمت اين است كه پيروان هر دينى ابراهيم را دوست مىدارند .\r\nبرخى گويند : مقصود اين است كه خداوند همه جا ستايشگر اوست . خداوند او را مىستايد : وى همواره خدا را اطاعت كرد و در راه تحصيل خشنوديش كوشيد تا امام و\r\n\r\n","description":"","footnote":"","page_name":" 68 ","page_number":70},
  {"content":"\r\n\r\nمقتداى خلق شد و مردم بنور او هدايت يافتند .\r\nبرخى گويند : اين نعمت ، همان است كه خداوند دعاى وى را اجابت كرد و نبوت را در فرزندانش قرار داد .\r\n وَ إِنَّهُ فِي الْآخِرَةِ لَمِنَ الصَّالِحِينَ  : او در آخرت از مردم شايسته است .\r\nدر اينجا مناسب بود ، ابراهيم را در عاليترين درجهء صلاحيت و شايستگى قرار دهد ، زيرا موقعيت او چنين اقتضايى را داشت ، لكن چنين نكرد ، تا مردم را به شايستگى ترغيب كند و نشان دهد كه مردم صالح ، با پيامبران در يك رديفند .\r\nاين خود براى مردم صالح افتخارى بزرگ است كه ابراهيم خليل با همهء عظمت مقامى كه دارد ، از آنها باشد . گذشته از اين ، خداوند ، پيامبر اسلام را نيز دعوت مىكند كه از كيش ابراهيم پيروى كند و خود را در همان صفى قرار دهد كه ابراهيم از آنهاست .\r\n ثُمَّ أَوْحَيْنا إِلَيْكَ أَنِ اتَّبِعْ مِلَّةَ إِبْراهِيمَ حَنِيفاً  : آن گاه ، اى محمد ، به تو وحى كرديم كه از كيش ابراهيم - كه در دعوت بتوحيد و مبارزهء با بتها به راه راست بود - پيروى كنى .\r\n وَ ما كانَ مِنَ الْمُشْرِكِينَ  : او از اهل شرك نبود .\r\nپرسش :\r\nگفته‌اند : پيامبر ما افضل از ابراهيم است . چرا در اينجا خداوند امر كرده است كه از ابراهيم كه مقامش پايينتر است پيروى كند ؟ ! پاسخ :\r\nشكى نيست كه ابراهيم ، پيش از پيامبر اسلام ، راه توحيد و حقجويى را سپرده است . پيامبر اسلام ، اگر چه افضل از ابراهيم است ، ليكن دنباله رو اوست و اين مانعى ندارد .\r\n إِنَّما جُعِلَ السَّبْتُ عَلَى الَّذِينَ اخْتَلَفُوا فِيهِ  : حسن گويد : يعنى « روز شنبه » وسيلهء لعن و مسخ كسانى شد كه در بارهء آن اختلاف كرده ، نخست حرام ، سپس حلال شمردند . از اينرو خداوند آنها را لعن و مسخ كرد .\r\n\r\n","description":"","footnote":"","page_name":" 69 ","page_number":71},
  {"content":"\r\n\r\nممكن است منظور اين باشد كه چون در روز شنبه از شكار ماهى ممنوع شده بودند ، روز جمعه ، تورهاى ماهيگيرى را به آب مىانداختند تا ماهىها در آن جمع شوند ، سپس روز يكشنبه ، تور را با ماهىها از آب بيرون مىآوردند . اختلاف آنها در بارهء همين كار بود .\r\nمجاهد و ابن زيد گويند : يعنى يهوديان مأمور شدند كه احترام روز شنبه را حفظ كنند ، زيرا به آنها دستور داده شده بود كه جمعه را احترام كنند و آنها در اين باره اختلاف كرده بودند .\r\nبرخى گويند : يهوديان و مسيحيان در بارهء « روز شنبه » اختلاف كردند . گروهى مىگفتند : بهترين روزها شنبه است كه خداوند در آن روز از خلقت اشيا فارغ شد و گروهى مىگفتند : بهترين روزهاى هفته ، يكشنبه است كه روز شروع آفرينش است .\r\n وَ إِنَّ رَبَّكَ لَيَحْكُمُ بَيْنَهُمْ يَوْمَ الْقِيامَةِ فِيما كانُوا فِيهِ يَخْتَلِفُونَ  : روز قيامت كه فرا رسيد ، خداوند در مورد مسائل دينى كه در بارهء آنها اختلاف مىكردند ، حكم خواهد كرد و حق و باطل را تميز خواهد داد . آن گاه معلوم خواهد شد كه كدام دسته بر حق و كدام دسته ، بر باطل بوده‌اند .\r\n\r\nنظم آيات :\r\nوجه اتصال آيهء اخير ، به آيات سابق اين است كه : خداوند در آيهء سابق امر كرد كه مردم از حق پيروى كنند و در بارهء آن اختلاف نكنند . در اين آيه نشان مىدهد كه چگونه بر مردمى كه از پيروى حق خوددارى كردند و دربارهء آن باختلاف افتادند ، سختگيرى كرد و آنها را در تنگى و سختى قرار داد .\r\nابو مسلم گويد : يهوديان و مسيحيان ، ابراهيم را از خود مىدانستند . خداوند اين ادعا را رد كرد . سپس در آيهء بعد ، برد مطلبى ديگر پرداخت . آنها تعظيم « روز شنبه » را بر خود لازم مىشمردند و فكر مىكردند ، نسخ اين حكم ، ممكن نيست .\r\nلكن خداوند به آنها خاطر نشان مىكند كه اين عقيده هم مانند عقيدهء سابق ، غلط و بىاساس است .\r\n\r\n","description":"","footnote":"","page_name":" 70 ","page_number":72},
  {"content":"\r\n\r\n\r\n[ سوره النحل ( 16 ) : آيات 125 تا 128 
  ]\r\nادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ وَ جادِلْهُمْ بِالَّتِي هِيَ أَحْسَنُ إِنَّ رَبَّكَ هُوَ أَعْلَمُ بِمَنْ ضَلَّ عَنْ سَبِيلِهِ وَ هُوَ أَعْلَمُ بِالْمُهْتَدِينَ ( 125 ) وَ إِنْ عاقَبْتُمْ فَعاقِبُوا بِمِثْلِ ما عُوقِبْتُمْ بِهِ وَ لَئِنْ صَبَرْتُمْ لَهُوَ خَيْرٌ لِلصَّابِرِينَ ( 126 ) وَ اصْبِرْ وَ ما صَبْرُكَ إِلاَّ بِاللَّهِ وَ لا تَحْزَنْ عَلَيْهِمْ وَ لا تَكُ فِي ضَيْقٍ مِمَّا يَمْكُرُونَ ( 127 ) إِنَّ اللَّهَ مَعَ الَّذِينَ اتَّقَوْا وَ الَّذِينَ هُمْ مُحْسِنُونَ ( 128 )\r\n\r\nترجمه :\r\nبا حكمت و موعظهء نيكو به راه پروردگارت دعوت كن و با آنچه بهتر است با آنها بگفتگو پرداز . خداوند به كسانى كه از راهش منحرف شده‌اند و به كسانى كه هدايت شده‌اند ، داناتر است . اگر آنها را كيفر دهيد ، برابر كردارشان آنها را مجازات كنيد و اگر صبر كنيد ، صبر براى صابران بهتر است . و صبر كن كه صبر تو جز بتوفيق خداوند نيست و بر آنها غمگين نباش و از نيرنگ آنها دلتنگ نشو . خداوند با پرهيزكاران و با كسانى است كه نيكوكارند .\r\n\r\n","description":"","footnote":"","page_name":" 71 ","page_number":73},
  {"content":"\r\n\r\n\r\nقرائت :\r\nضيق : ابن كثير اين كلمه را در اينجا و در سورهء نمل به كسر ضاد و ديگران بفتح ضاد خوانده‌اند . فتح ضاد به اين مناسب است كه در اصل « ضيّق » بوده سپس مخفف شده .\r\nممكن است به معناى مصدر باشد .\r\nبرخى گفته‌اند : هر دو بيك معنى هستند .\r\nابو على گويد : هر گاه بفتح ضاد هم بخوانيم ، بهتر است مصدر باشد ، نه صفت .\r\nابو عبيده گويد : « ضيق » به كسر ، تنگى معاش و « ضَيْق » بفتح ، تنگى دل است .\r\n\r\nمقصود :\r\nاكنون خداوند پيامبر خود را امر مىكند كه مردم را دعوت به حق كند .\r\nمىفرمايد :\r\n ادْعُ إِلى سَبِيلِ رَبِّكَ بِالْحِكْمَةِ  : مردم را بوسيلهء قرآن ، بدين خداوند دعوت كن ، زيرا دين ، يگانه راه رسيدن بخشنودى خداوند است .\r\nدر اينجا قرآن را حكمت ناميده است ، زيرا بمنزلهء سدى است در برابر فساد و امور ناپسند .\r\nبرخى گويند : حكمت ، يعنى شناسايى نيك و بد و صلاح و فساد كارها ، زيرا از بركت شناسايى است كه از فساد جلوگيرى مىشود و مردم به راه صواب و راستى و كارها و گفتارهاى نيكو و پسنديده ، راه مىيابند .\r\n وَ الْمَوْعِظَةِ الْحَسَنَةِ  : همچنين مردم را از راه موعظهء نيكو به راه خدا دعوت كن .\r\nموعظهء نيكو يعنى ترغيب و تشويق مردم به ترك زشتيها و به انجام كارهاى پسنديده . بطورى كه زشتىها در نظر آنها تنفر آور و نيكىها در نظر آنها لذتبخش جلوه كند . واعظ نيكو سخن ، دلهاى مردم را نرم مىكند و بذر خشوع و خضوع را در دلهاى مردم مىافشاند .\r\nابن عباس گويد : حكمت يعنى نبوت و موعظهء حسنه ، موعظه‌هاى قرآنى است .\r\n وَ جادِلْهُمْ بِالَّتِي هِيَ أَحْسَنُ  : و بوسيلهء قرآن كه بهترين دليلهاست ، با آنها\r\n\r\n","description":"","footnote":"","page_name":" 72 ","page_number":74},
  {"content":"\r\n\r\nبه بحث و گفتگو بپرداز .\r\nمقصود اين است كه عفريت شرك را در نهاد مشركين بكام هلاك افكن و با مدارايى و ملايمت ، آنها را نصيحت كن تا ترا اجابت كنند و به راه خدا آيند . « جدل » يعنى از راه استدلال ، نيروى خصومت و مخالفت مخالف را در هم شكستن و او را به راه راست آوردن .\r\nبرخى گويند : مقصود اين است كه باندازهء قدرت فهم و تحملشان با آنها بحث و گفتگو كند ، نه بيشتر ، چنان كه در حديث آمده است : ما پيامبران مأموريم كه با مردم به قدر عقلشان سخن گوييم . « 1 »  إِنَّ رَبَّكَ هُوَ أَعْلَمُ بِمَنْ ضَلَّ عَنْ سَبِيلِهِ  : خداوند به كسى كه از راه دين ، منحرف و گمراه شده است ، داناتر است .\r\n وَ هُوَ أَعْلَمُ بِالْمُهْتَدِينَ  : و نيز به حال كسانى كه براى هدايت پذيرى ، استعداد و آمادگى دارند ، آگاه‌تر است . چنين خدايى صلاح حال مردم را بهتر مىداند و آنچه در بارهء آنها امر مىكند ، صلاح است .\r\n وَ إِنْ عاقَبْتُمْ فَعاقِبُوا بِمِثْلِ ما عُوقِبْتُمْ بِهِ  : اگر خواستيد كسى را مجازات كنيد ، به اندازهء خطايش او را مجازات كنيد ، نه بيشتر .\r\nشعبى و قتاده و عطا گويند : بعد از آنكه مشركين در جنگ احد ، كشتگان احد را مثله كردند و شكم حمزه را شكافتند و هند ، جگر او را بيرون آورد و ديگران گوش و بينى او را بريدند ، مسلمانان گفتند : اگر بر آنها دست يافتيم ، زندگان آنها را هم مثله خواهيم كرد ، تا چه رسد به مردگان آنها . از اينرو اين آيه نازل شد .\r\nمجاهد و ابراهيم و ابن سيرين گويند : اين آيه عام است و شامل هر ظلمى - اعم از غضب و . . . - مىشود .\r\nحسن گويد : اين آيه ، پيش از آنكه پيامبر مأمور جنگ با همهء مشركان گردد ، نازل شده است . در اين آيه ، فقط مأمور مىشود با كسانى بجنگد كه با او جنگيده‌اند .\r\nنظير  فَإِنْ قاتَلُوكُمْ فَاقْتُلُوهُمْ  ( بقره 191 : اگر با شما جنگيدند ، آنها را بكشيد ) .\r\n\r\n\r\n","description":"","footnote":"\r\n( 1 ) -\r\nامرنا معاشر الانبياء ان نكلم الناس على قدر عقولهم .\r\n","page_name":" 73 ","page_number":75},
  {"content":"\r\n\r\n وَ لَئِنْ صَبَرْتُمْ لَهُوَ خَيْرٌ لِلصَّابِرِينَ  : اگر دست از مجازات آنها برداريد و شكيبايى كنيد و تلخى صبر را بچشيد ، بهتر است ، زيرا پاداش آن بزرگ است .\r\n وَ اصْبِرْ وَ ما صَبْرُكَ إِلَّا بِاللَّهِ  : اى محمد ، در ابلاغ رسالت ، صبر كن و آزار و اذيتها را تحمل كن و مطمئن باش كه خداوند ترا بر صبورى و بردبارى توفيق مىدهد و كارها را براى تو آسان مىكند .\r\nبرخى گويند : يعنى چيزهايى كه صبر لازم دارند ، بر آنها صبر كن كه خدا ترا توفيق مىدهد .\r\n وَ لا تَحْزَنْ عَلَيْهِمْ  : و از اعراض مشركين ، غمگين مباش ، زيرا سرانجام بر آنها پيروز مىشوى و اگر آنها اعراض مىكنند ، بر تو ملامتى نيست . تو به وظيفهء خود عمل كردى و امر خدا را بمردم رسانيدى .\r\nبرخى گويند : يعنى بر كشتگان احد غمگين مباش ، زيرا خداوند مقام آنها را بالا برده و در بهشت جاى داده است .\r\n وَ لا تَكُ فِي ضَيْقٍ مِمَّا يَمْكُرُونَ  : از اينكه آنها با تو و يارانت ، نيرنگ مىكنند ، دلتنگ نباش ، زيرا خداوند نيرنگشان را بخودشان باز مىگرداند و شما را از شر ايشان حفظ مىكند .\r\n إِنَّ اللَّهَ مَعَ الَّذِينَ اتَّقَوْا  : خدا با كسانى است كه از شرك و زشتىها و گناهان كبيره بپرهيزند و آنها را يارى و حفظ مىكند .\r\n وَ الَّذِينَ هُمْ مُحْسِنُونَ  : و با كسانى است كه نيكوكار باشند .\r\nحسن گويد : يعنى از آنچه بر آنها حرام است مىپرهيزند و در آنچه بر آنها واجب است ، نيكوكارند .\r\n\r\n","description":"","footnote":"","page_name":" 74 ","page_number":76},
  {"content":"\r\n\r\n\r\nسورهء بنى اسرائيل\r\n( آغاز جزء پانزدهم ) تمام اين سوره مكى است ، بجز ، پنج آيهء آن :\r\n1 -  لا تَقْتُلُوا النَّفْسَ . . . . \r\n2 -  لا تَقْرَبُوا الزِّنى . . . . \r\n3 -  أُولئِكَ الَّذِينَ يَدْعُونَ . . . . \r\n4 -  أَقِمِ الصَّلاةَ . . . \r\n5 -  وَ آتِ ذَا الْقُرْبى . . . \r\nاين قول از حسن است .\r\nقتاده و معدل - بنقل از ابن عباس - گويند : آيات مدنى سوره از  وَ إِنْ كادُوا لَيَفْتِنُونَكَ . . .  تا  وَ قُلْ رَبِّ أَدْخِلْنِي مُدْخَلَ صِدْقٍ . . .  ( 73 تا 80 ) يعنى هشت آيه است .\r\n\r\nشمارهء آيات :\r\nبنا بر شمارهء كوفيان ، 121 آيه و بنا بر شمارهء ديگران 110 آيه است . بنا بر شمارش كوفيان  لِلْأَذْقانِ سُجَّداً . . .  ( 107 ) يك آيه است .\r\n\r\nفضيلت سوره :\r\nابى بن كعب ، از پيامبر گرامى نقل كرده است كه :\r\n- هر كس سورهء بنى اسرائيل را قرائت كند و هنگام خواندن آيه‌اى كه دربارهء پدر و مادر است ، دچار رقت قلب شود ، در بهشت اجرى به او داده مىشود كه برابر دو هزار و چهار صد پيمانه و هر پيمانه‌اى از تمام نعمتهاى دنيا بهتر است .\r\nحسن بن ابى العلا از امام صادق ( ع ) روايت كرده است كه :\r\n\r\n","description":"","footnote":"","page_name":" 75 ","page_number":77},
  {"content":"\r\n\r\n- هر كس سورهء بنى اسرائيل را در هر شب جمعه بخواند ، نمىميرد تا قائم ( ع ) را درك كند و از اصحاب و يارانش باشد .\r\n\r\nتفسير :\r\nخداوند سورهء نحل را بيادى از پيامبر گرامى اسلام ، خاتمه داد . اكنون سورهء بنى اسرائيل را به ياد او و شرح سفر ملكوتى وى به « مسجد الاقصى » آغاز كرده ، مىفرمايد :\r\n\r\n","description":"","footnote":"","page_name":" 76 ","page_number":78},
  {"content":"\r\n\r\n\r\n[ سوره الإسراء ( 17 ) : آيات 1 تا 3 
  ]\r\nبِسْمِ اللَّهِ الرَّحْمنِ الرَّحِيمِ\r\nسُبْحانَ الَّذِي أَسْرى بِعَبْدِهِ لَيْلاً مِنَ الْمَسْجِدِ الْحَرامِ إِلَى الْمَسْجِدِ الْأَقْصَى الَّذِي بارَكْنا حَوْلَهُ لِنُرِيَهُ مِنْ آياتِنا إِنَّهُ هُوَ السَّمِيعُ الْبَصِيرُ ( 1 ) وَ آتَيْنا مُوسَى الْكِتابَ وَ جَعَلْناهُ هُدىً لِبَنِي إِسْرائِيلَ أَلاَّ تَتَّخِذُوا مِنْ دُونِي وَكِيلاً ( 2 ) ذُرِّيَّةَ مَنْ حَمَلْنا مَعَ نُوحٍ إِنَّهُ كانَ عَبْداً شَكُوراً ( 3 )\r\n\r\nترجمه :\r\nمنزه است كسى كه شبى بندهء خود را از مسجد الحرام به مسجد الاقصى - كه اطرافش را مبارك ساخته‌ايم - برد ، تا آيات خود را نشانش دهيم . خداوند شنوا و بيناست . موسى را كتاب داديم و كتابش را وسيلهء هدايت بنى اسرائيل قرار داديم كه غير از من ذريهء كسانى را كه با نوح سوار كرديم ، مورد اعتماد قرار ندهند . نوح بنده‌اى سپاسگزار بود .\r\n\r\nقرائت :\r\nالا تتخذوا : ابو عمرو اين كلمه را به ياء و ديگران بتاء خوانده‌اند . قرائت اول بخاطر اين است كه : آيه در مقام خطاب نيست و ضمير آن به « بنى اسرائيل » باز - مىگردد . قرائت دوم ، از باب انصراف از غيبت به خطاب است و از لحاظ معنى ، با قرائت\r\n\r\n","description":"","footnote":"","page_name":" 77 ","page_number":79},
  {"content":"\r\n\r\nنخست تفاوتى ندارد .\r\n\r\nاعراب :\r\nسبحان : مفعول مطلق براى فعل محذوف .\r\n أَلَّا تَتَّخِذُوا  : در اين باره ، سه وجه محتمل است :\r\n1 - « ان » ناصبه و معناى آن « كراهة ان يتخذوا من دونى وكيلا » است .\r\n2 - « ان » به معناى « اى » است ، زيرا بعد از كلام تام آمده و معناى آن « اى لا تتخذوا » است .\r\n3 - « ان » زايده و تقدير آن « قلنا لا تتخذوا » است .\r\n ذُرِّيَّةَ مَنْ حَمَلْنا  : ممكن است مفعول دوم  « أَلَّا تَتَّخِذُوا »  باشد ، زيرا اين فعل ، دو مفعول مىگيرد ، بنا بر اين ، كلمهء « وكيلا » در معنى جمع است . مثل  « وَ حَسُنَ أُولئِكَ رَفِيقاً »  .\r\nاحتمال ديگر اين است كه منادى باشد به تقدير « يا ذرية من . . . » ممكن است اين كلمه را مرفوع بخوانيم تا بدل از ضمير « لا تتخذوا » يا مجرور بخوانيم تا بدل از « بنى اسرائيل » باشد .\r\n\r\nشأن نزول :\r\nگفته‌اند : اين آيه دربارهء رفتن پيامبر ، از مكه به مسجد الاقصى نازل شده است .\r\nپس از آنكه پيامبر اسلام نماز مغرب و عشا را در مسجد الحرام خواند ، معراجش آغاز گرديد و همانشب مراجعت كرد و نماز صبح را نيز در مسجد الحرام خواند .\r\nبر طبق اين آيه ، پيامبر اسلام ، شبانگاه از مسجد الحرام تا مسجد الاقصى برده مىشود . اين قسمت مورد اتفاق همهء مسلمانان است .\r\nبرخى احتمال داده‌اند كه سفر پيامبر ، روحانى بوده و در خواب صورت گرفته است ، لكن اين احتمال باطل است ، زيرا خواب ديدن ، معجزه نيست و نمىتواند برهانى باشد .\r\nروايات بسيارى وارد شده است كه داستان معراج آسمانى پيامبر را به تفصيل\r\n\r\n","description":"","footnote":"","page_name":" 78 ","page_number":80},
  {"content":"\r\n\r\nشرح مىدهند . بسيارى از صحابه ، مثل ابن عباس ، ابن مسعود ، جابر بن عبد اللَّه ، حذيفه ، عايشه ، ام هانى و . . . اين روايات را از پيشواى بزرگ اسلام نقل كرده‌اند . بعضى از راويان ، مطالب بيشترى نقل كرده‌اند و برخى كمتر . اين مطالب را مىتوان به چهار دسته تقسيم كرد :\r\n1 - دسته‌اى از مطالب ، بخاطر تواتر اخبار ، قطعى و يقينى هستند .\r\n2 - دسته‌اى ديگر ، مطالبى است كه مورد قبول عقل است و با اصول ناسازگار نيست . ما اين مطالب را تجويز مىكنيم و قطع داريم كه در بيدارى بوده است نه در خواب .\r\n3 - پاره‌اى از مطالب با اصول دين سازگار نيست ، لكن ممكن است آنها را طورى تأويل كنيم كه مخالفتى نداشته باشد . بهتر اين است كه اين مطالب را به نحوى كه با اصول سازگار باشد ، تأويل كنيم .\r\n4 - پاره‌اى ديگر ، بر حسب ظاهر نادرست بوده ، به هيچ وجه قابل تأويل نيستند .\r\nاين مطالب را بهتر است قبول نكنيم .\r\nدستهء اول كه قطعى و يقينى است ، اين است كه فى الجمله ، پيامبر گرامى اسلام مسافرتى كرده است . دستهء دوم اين است كه پيامبر ، در آسمانها گردش كرد و پيامبران و عرش و سدرة المنتهى و بهشت و جهنم و . . . را ديد . دستهء سوم اين است كه : وى گروهى را ديد كه از نعمتهاى بهشت ، برخوردارند و گروهى را مشاهده كرد كه گرفتار عذاب آتش هستند . اين دسته را اينطور توجيه مىكنيم كه پيامبر صفت يا نام آنها را مشاهده كرده است . دستهء چهارم اين است كه او آشكارا با خداوند سخن گفت و خدا را به چشم ديد و بر تخت خداوندى در كنارش نشست و . . . پذيرفتن اين مطالب ، موجب تشبيه خداوند بموجودات جسمانى است و خداوند منزه از تشبيه است . همچنين روايت شده است كه : شكم پيامبر را شكافتند و او را شستشو دادند . بديهى است كه او از هر بدى و عيبى پاك است . وانگهى چگونه ممكن است قلب انسان را بوسيلهء آب ، از آلودگيهاى معنوى و اخلاقى و اعتقادى پاك كرد .\r\nيكى از رواياتى كه دربارهء معراج پيامبر نقل شده ، اين است كه پيامبر فرمود :\r\n\r\n","description":"","footnote":"","page_name":" 79 ","page_number":81},
  {"content":"\r\n\r\n- من در مكه بودم . جبرئيل نزد من آمد و گفت :\r\nاى محمد ، برخيز .\r\nمن برخاستم و بسوى در رفتم . ديدم جبرئيل و ميكائيل و اسرافيل ، دم در هستند .\r\nجبرئيل ، « براق » را كه بزرگتر از الاغ و كوچكتر از قاطر و صورت او مانند صورت انسان و دمش مانند دم گاو و گردنش مانند گردن اسب و پاهايش مانند پاهاى شتر و بر او زينى از بهشت و از قسمت ران داراى دو بال بود ، نزد من آورد و گفت :\r\n- سوار شو .\r\nمن سوار شدم و رفتم تا به بيت المقدس رسيدم . . . در آنجا فرشتگانى ديدم كه براى نويد و احترام من از جانب خداوند بزرگ ، از آسمان آمده بودند . من در بيت المقدس نماز خواندم .\r\n( در پاره‌اى از روايات آمده است كه پيامبران نيز آمده بودند و ابراهيم و موسى و عيسى در ميان آنها بودند ) .\r\nآن گاه جبرئيل دستم را گرفت و مرا بر روى « صخره » نشانيد و از همانجا معراج آسمانى من آغاز گرديد . در آسمان اول ، شگفتيها و ملكوت آن را مشاهده كردم . در آنجا فرشتگان بر من سلام كردند من هرگز جايى به نيكى و زيبايى آسمان اول نديده بودم . سپس جبرئيل مرا به آسمان دوم برد . در آنجا عيسى بن مريم و يحيى بن زكريا را ملاقات كردم . سپس مرا به آسمان سوم برد . در آنجا يوسف را ديدم . سپس مرا به آسمان چهارم برد . در آنجا ادريس را ديدم . سپس مرا به آسمان پنجم برد . در آنجا هارون را ديدم . آن گاه مرا به آسمان ششم برد . در آنجا ارواحى ديدم كه در يكديگر موج مىزدند و كروبيان در ميان آنها بودند . در آسمان هفتم مخلوقات و فرشتگان ديگرى ديدم .\r\nدر حديث ابو هريره است كه :\r\n- در آسمان ششم موسى و در آسمان هفتم ابراهيم را ديدم .\r\nسپس هم چنان به سير صعودى خود ادامه داديم تا به « اعلى عليين » رسيديم . . .\r\n\r\n","description":"","footnote":"","page_name":" 80 ","page_number":82},
  {"content":"\r\n\r\nدر اينجا من با خداى خويش به گفتگو پرداختم . بهشت و جهنم را ديدم . عرش و سدرة - المنتهى را مشاهده كردم . آن گاه به مكه مراجعت كردم . بامدادان ، دربارهء اين سفر آسمانى براى مردم سخن گفتم . ابو جهل و مشركين مرا تكذيب كردند . مطعم بن - عدى گفت :\r\n- گمان مىكنى در يك ساعت ، راه دو ماهه را پيموده‌اى ؟ ! چه دروغ عجيبى ! سپس قريش گفتند :\r\n- از ديده‌هاى خود براى ما تعريف كن .\r\nفرمود :\r\n- در راه بيت المقدس به كاروان بنى . . . برخوردم . آنها شترى را گم كرده و در جستجوى آن بودند و دربار آنها قدح بزرگ و ضخيمى پر از آب ، بود . من آب را نوشيدم و كاسه را در جاى خود پنهان كردم . آنها تحقيق كردند و دانستند كه راست مىگويد . گفتند :\r\n- اين يك نشانه ! و فرمود :\r\n- در راه به شتران بنى . . . رسيدم . بچه شتر ماده‌اى از آنها فرار كرده و دستش شكسته بود . آنها تحقيق كردند و دانستند كه درست مىگويد . گفتند :\r\n- اين هم نشانى ديگر ! گفتند :\r\n- ما را از كاروان خودمان ، خبر ده .\r\nفرمود :\r\n- كاروان شما را در تنعيم ديدم .\r\nسپس نشانيها و خصوصيات كاروان را شرح داد و فرمود :\r\n- در پيشاپيش كاروان ، شترى خاكسترى رنگ حركت مىكرد كه بر پشت آن دو خم گرد بود و هنگام طلوع خورشيد ، كاروان به مكه خواهد رسيد .\r\n\r\n","description":"","footnote":"","page_name":" 81 ","page_number":83},
  {"content":"\r\n\r\nآنها رو به بيابان گذاشته ، مىگفتند :\r\n- محمد ، در ميان ما حكم آشكارى كرد و راستى و دروغى گفتارش معلوم خواهد شد .\r\nآنها هم چنان در بيابان در انتظار طلوع خورشيد ، نشسته بودند ، تا - به خيال خودشان - دروغ او را ثابت كنند . يكى از آنها گفت :\r\n- به خدا خورشيد طلوع كرد ! ديگرى گفت :\r\n- به خدا ، اينك شتران آمدند و در پيشاپيش آنها شترى خاكسترى رنگ ، در حركت است .\r\nآنها از اين جريان حيران شدند و ايمان نياوردند .\r\nدر تفسير عياشى از امام صادق ( ع ) روايت شده است كه :\r\n- همين كه پيامبر را به آسمان اول بردند ، بهر فرشته‌اى رسيد ، خوشحال شد .\r\nسپس بفرشته‌اى برخورد كه محزون و افسرده بود . به جبرئيل فرمود :\r\n- بهر فرشته‌اى رسيدم ، شاد شد ، جز اين فرشته ! او كيست ؟\r\nگفت :\r\n- اين فرشته ، مالك ، خازن جهنم است . خداوند او را اينطور آفريده است .\r\nپيامبر فرمود :\r\n- اى جبرئيل ، از او تقاضا كن كه جهنم را به من نشان دهد .\r\nجبرئيل گفت :\r\n- اى مالك ، اين است محمد ، رسول خدا . او مىگويد بهر فرشته‌اى برخورده ، شادى كرده است مگر تو .\r\nمالك گفت :\r\n- خداوند مرا اينطور آفريده است .\r\nجبرئيل گفت :\r\n- تقاضاى او اين است كه جهنم را به او نشان دهى .\r\n\r\n","description":"","footnote":"","page_name":" 82 ","page_number":84},
  {"content":"\r\n\r\nمالك ، طبقى از طبقات جهنم را به پيامبر نشان داد و ديگر تا وقت مرگ ، خنده نكرد .\r\nاز ابو بصير نقل شده است كه امام صادق ع فرمود .\r\n- جبرئيل پيامبر را به جايى از آسمان برد و او را رها كرده ، گفت :\r\n- هيچ پيامبرى تا كنون به جاى تو نيامده بود .\r\n\r\nمقصود :\r\n  سُبْحانَ الَّذِي أَسْرى بِعَبْدِهِ   : كلمهء « سبحان » براى تنزيه و پاك ساختن خداوند از عيبهاست . گاهى هم اين كلمه ، براى تعجب به كار مىرود . يعنى : پاك و منزه است خداوندى كه بندهء خود محمد ( ص ) را ببرد ! بديهى است كه اين حادثه ، يكى از شگفتيهاى قدرت خداوند است و آنان كه قدر عظمت او را درك نكرده و براى او شريك ، قائل شده‌اند ، بايد تعجب كنند .\r\nبديهى است كه : تعجب ، سبب تسبيح است و مسبب به جاى سبب ، نشسته :\r\nبنا بر اين « سبّح » يعنى « عجّب » .\r\n  لَيْلًا   : گويند معراج پيامبر به وقت شب ، يك سال پيش از هجرت بود .\r\n  مِنَ الْمَسْجِدِ الْحَرامِ   : بيشتر مفسران گويند :\r\n- پيامبر در آن شب ، در خانهء « ام هانى » خواهر على ( ع ) و همسر هبيرة بن ابى وهب مخزومى ، خوابيده بود و معراجش از همانجا آغاز گشت . در اينجا مقصود از مسجد الحرام مكه است . بديهى است كه مكه و حرم ، سراسر مسجد است .\r\nحسن و قتاده گويند :\r\n- سفر پيامبر از خود مسجد الحرام آغاز گشت .\r\n  إِلَى الْمَسْجِدِ الْأَقْصَى   : مبدء سير پيامبر مسجد الحرام و پايان آن مسجد الاقصى يعنى بيت المقدس ، شمرده شده است .\r\nعلت اينكه مسجد مذكور را « اقصى » ( دور ) گفته‌اند ، دورى مسافت آن تا مسجد الحرام است .\r\n\r\n","description":"","footnote":"","page_name":" 83 ","page_number":85},
  {"content":"\r\n\r\n  الَّذِي بارَكْنا حَوْلَهُ   : مسجد الاقصى جايى است كه اطراف آن را با بركت ساخته‌ايم و داراى درختان و ميوه‌ها و گياهان و امنيت و فراوانى نعمت است و احتياجى نيست كه نيازمنديهاى مردم آن از جاهاى ديگر تأمين شود .\r\nمجاهد گويد :\r\n- يعنى اطراف آن را مبارك ساختيم ، زيرا آنجا را مقر پيامبران و محل نزول فرشتگان گردانيده‌ايم . بدين ترتيب ، از آلودگى شرك ، پاك است و پيامبران در آنجا به پرستش خداوند يكتا پرداخته‌اند و مشركان - كه بازار خود را كساد ديده‌اند - از آنجا رخت بربسته‌اند .\r\nبنا بر اين اطراف مسجد الاقصى هم از بركات دينى و هم از بركات دنيوى برخوردار است .\r\n  لِنُرِيَهُ مِنْ آياتِنا   : مقصود از بردن پيامبر اين بود كه شگفتىهاى دلائل ما را بنگرد . يكى از دلائل شگفت انگيز اين است كه ظرف يك شب از مكه به مسجد الاقصى رفت . ديگر ديدن انبياء . ديگر معراج آسمانى و . . .\r\n  إِنَّهُ هُوَ السَّمِيعُ الْبَصِيرُ   : خداوند سخن مردمى كه پيامبر را تصديق يا تكذيب كنند ، مىشنود و به سير و معراج پيامبر ، بصير است .\r\n وَ آتَيْنا مُوسَى الْكِتابَ  : ما بر موسى تورات نازل كرديم .\r\n وَ جَعَلْناهُ هُدىً لِبَنِي إِسْرائِيلَ  : و تورات را وسيلهء ارشاد بنى اسرائيل قرار داديم .\r\n أَلَّا تَتَّخِذُوا مِنْ دُونِي وَكِيلًا  : و به آنها امر كرديم كه در موقع سختىها و گرفتاريها به كسى اعتماد نكنند و تنها به خداوند توجه داشته باشند .\r\nبرخى گفته‌اند : يعنى به پروردگار خود توكل كنند .\r\n ذُرِّيَّةَ مَنْ حَمَلْنا مَعَ نُوحٍ  : معناى اين جمله ، بر حسب وجوه مختلف اعراب ، تفاوت پيدا مىكند . بنا بر وجه اول ، يعنى : به بنى اسرائيل دستور داديم كه ذريهء كسانى را كه با نوح بر كشتى سوار كرديم ، مورد اعتماد قرار ندهند .\r\n\r\n","description":"","footnote":"","page_name":" 84 ","page_number":86},
  {"content":"\r\n\r\n إِنَّهُ كانَ عَبْداً شَكُوراً  : نوح يكى از بندگان خدا بود كه همواره وى را سپاسگزارى مىكرد و مىگفت : الحمد للَّه . برخى گفته‌اند :\r\n- او در آغاز خوردن و آشاميدن مىگفت : بسم اللَّه و در پايان آن مىگفت : الحمد للَّه .\r\nاز امام باقر و امام صادق ( ع ) روايت است كه :\r\nنوح ، بامدادان و شامگاه ، مىگفت :\r\n- خدايا تو را شاهد مىگيرم كه نعمتهاى دينى و دنيوى من همه از تست . ترا شريكى نيست . بر من است كه ترا سپاسگزارى كنم ، تا از من خشنود شوى . پس از اينكه از من خشنود شدى ، باز هم وظيفهء من سپاسگزارى است .\r\nاين بود سپاسگزارى نوح .\r\n\r\nنظم آيات :\r\nوجه اتصال آيهء  وَ آتَيْنا مُوسَى الْكِتابَ  به سابق اين است :\r\n- يعنى : منزه است خدايى كه محمد را ببرد و همهء آيات را به او نشان داد ، هم چنان كه آيات و معجزات آشكار را به موسى نشان داد .\r\nبرخى گويند :\r\n- يعنى : پيامبرى تو چيز تازه‌اى نيست . ما براى تو كتاب آسمانى و دلائل محكم فرستاده‌ايم ، همانطورى كه تورات را بر موسى نازل كرديم . چرا اينان موسى را قبول دارند و ترا انكار مىكنند ؟ ! در حالى كه ميان تو و او فرقى نيست .\r\nبرخى گويند :\r\n- يعنى اينان همانطورى كه مسافرت آسمانى و معراج ترا منكر مىشوند ، موسى را هم مورد انكار قرار دادند .\r\n\r\n","description":"","footnote":"","page_name":" 85 ","page_number":87},
  {"content":"\r\n\r\n\r\n[ سوره الإسراء ( 17 ) : آيات 4 تا 8 
  ]\r\nوَ قَضَيْنا إِلى بَنِي إِسْرائِيلَ فِي الْكِتابِ لَتُفْسِدُنَّ فِي الْأَرْضِ مَرَّتَيْنِ وَ لَتَعْلُنَّ عُلُوًّا كَبِيراً ( 4 ) فَإِذا جاءَ وَعْدُ أُولاهُما بَعَثْنا عَلَيْكُمْ عِباداً لَنا أُولِي بَأْسٍ شَدِيدٍ فَجاسُوا خِلالَ الدِّيارِ وَ كانَ وَعْداً مَفْعُولاً ( 5 ) ثُمَّ رَدَدْنا لَكُمُ الْكَرَّةَ عَلَيْهِمْ وَ أَمْدَدْناكُمْ بِأَمْوالٍ وَ بَنِينَ وَ جَعَلْناكُمْ أَكْثَرَ نَفِيراً ( 6 ) إِنْ أَحْسَنْتُمْ أَحْسَنْتُمْ لِأَنْفُسِكُمْ وَ إِنْ أَسَأْتُمْ فَلَها فَإِذا جاءَ وَعْدُ الْآخِرَةِ لِيَسُوؤُا وُجُوهَكُمْ وَ لِيَدْخُلُوا الْمَسْجِدَ كَما دَخَلُوهُ أَوَّلَ مَرَّةٍ وَ لِيُتَبِّرُوا ما عَلَوْا تَتْبِيراً ( 7 ) عَسى رَبُّكُمْ أَنْ يَرْحَمَكُمْ وَ إِنْ عُدْتُمْ عُدْنا وَ جَعَلْنا جَهَنَّمَ لِلْكافِرِينَ حَصِيراً ( 8 )\r\n\r\n","description":"","footnote":"","page_name":" 86 ","page_number":88},
  {"content":"\r\n\r\n\r\nترجمه :\r\nبه بنى اسرائيل ، در تورات اعلام كرديم كه دو بار در روى زمين فساد مىكنيد و راه طغيان و برترى جويى پيش مىگيريد . همين كه وعدهء نخستين فساد ، فرا رسيد ، بندگانى از خويش ، صاحب شوكت و نيرويى سخت ، بر شما مسلط مىگردانيم ، تا ديار شما را زير پا گذارند ( و شما را بقتل رسانند ) اين وعده ، حتمى است . سپس بر ضد آنها دولت به شما داديم و شما را بمالها و فرزندان مدد كرديم و جمعيت شما را بيشتر ساختيم . اگر نيكى كنيد ، براى خود نيكى كرده‌ايد و اگر بدى كنيد ، براى خود بدى كرده‌ايد و چون وعدهء ديگر فرا رسيد ، ( دشمنان را بر شما مسلط مىسازيم ) تا شما را دچار غم و اندوه سازند و مثل دفعهء اول ، داخل مسجد گردند و بهر چه تسلط يافتند ، نابود سازند . ممكن است پروردگارتان ، شما را رحم كند و اگر باز گرديد ، باز مى - گرديم . ما جهنم را زندان كافران قرار داده‌ايم .\r\n\r\nقرائت :\r\nشاميان و كوفيان - بجز حفص - « ليسوء » و كسايى « لنسوء » و ديگران « ليسوؤوا » خوانده‌اند .\r\nوجه قرائت اول اين است كه ضمير فعل به خداوند برمىگردد . يا اينكه به « بعث » - كه استفادهء از « بعثنا » مىشود - برمىگردد .\r\nوجه قرائت دوم اين است كه مشابه افعال پيشين : « رددنا ، امددنا و . . . » است . در اينجا در حقيقت ، بد آورى منسوب است به كسانى كه در خانه‌ها گشته‌اند . اما علت اينكه :\r\nبه خداوند نسبت داده شده ، اين است كه كار آنها با قوت و نيروى خداوندى صورت گرفته است .\r\nوجه قرائت سوم ، به تقدير : « بعثناهم ليسوؤوا وجوهكم » است كه بقرينهء سابق حذف شده . اين قرائت با مطالب سابق و مطالب بعد ، سازگارتر است .\r\nكلمهء « وجوهكم » مفعول به براى « ليسوؤوا » است و مقصود از « وجوه » صاحبان وجوه است . مثل  كُلُّ شَيْءٍ هالِكٌ إِلَّا وَجْهَهُ  ( قصص 88 : هر چيزى هلاك شونده است\r\n\r\n","description":"","footnote":"","page_name":" 87 ","page_number":89},
  {"content":"\r\n\r\nجز ذات خداوند ) و مثل : « وجوه يؤمئذ ناضرة و وجوه يؤمئذ مسفرة . ضاحكة مستبشره » ( قيامت 22 و عبس 38 : چهره‌هايى آن روز شاداب است . و بعضى چهره‌ها آن روز روشن ، خندان و شادان است ) . « 1 »\r\n\r\nلغت :\r\nقضاء : داورى كردن . اين كلمه به معناى خلقت و ايجاد نيز به كار رفته است .\r\nمثل : « فقضاهن سبع سماوات » ( فصلت 12 : آنها را هفت آسمان آفريد ) به معناى واجب كردن نيز به كار رفته . مثل :  وَ قَضى رَبُّكَ أَلَّا تَعْبُدُوا إِلَّا إِيَّاهُ  ( همين سوره 23 : خداوند واجب كرده است كه جز او را نپرستيد ) همچنين به معناى اعلام و اخبار ، به كار رفته است .\r\nدر اينجا همين معنى مقصود است .\r\nعلو : برترى .\r\nجوس : گردش در خانه‌ها . حسان گويد :\r\n و منا الذى لاقى بسيف محمد * فجاس به الاعداء عرض العساكر \r\nيعنى : و از ماست كسى كه با شمشير محمد ، لشكر انبوه دشمنان را شكست داد و خانه‌هاى آنها را زير پا گذاشت .\r\nبرخى گويند : اين كلمه به معناى جستجو كردن چيزى است .\r\nكرة : بازگشت .\r\nنفير : گروهى از مردان . زجاج گويد : ممكن است جمع نفر باشد مثل عبيد و عبد .\r\nتتبير : هلاك كردن .\r\nحصير : حبس . لبيد گويد :\r\n و قماقم غلب الرجال كأنهم * جن لدى باب الحصير قيام \r\nيعنى : آنها بزرگانى هستند داراى گردن‌هاى سطبر كه گويى بر در زندان ايستاده‌اند !\r\n\r\n\r\n","description":"","footnote":"\r\n( 1 ) - بديهى است كه مثالهاى اخير ، نمىتواند شاهد براى مدعى باشد ، زيرا كلمهء « وجوه » در معناى اصلى خود به كار رفته است .\r\n","page_name":" 88 ","page_number":90},
  {"content":"\r\n\r\n\r\nمقصود :\r\nاز آنجا كه در آيهء پيش در پيرامون فرمان خود به بنى اسرائيل سخن گفت ، اكنون به بيان سرگذشت آنها پرداخته ، مىفرمايد :\r\n وَ قَضَيْنا إِلى بَنِي إِسْرائِيلَ فِي الْكِتابِ لَتُفْسِدُنَّ فِي الْأَرْضِ مَرَّتَيْنِ  : ما در تورات به بنى اسرائيل اعلام كرديم كه بطور قطع ، نسلهاى شما در بلاد خود - يعنى بيت المقدس - دو بار فساد خواهند كرد .\r\nمقصود از فساد ، ستم و گرفتن مال مردم و كشتن انبيا و خونريزى است .\r\nبرخى گويند : فساد نخستين آنها كشتن زكريا و فساد دوم آنها كشتن يحيى است .\r\nاين قول از ابن عباس و ابن مسعود و ابن زيد است . اينان اضافه مىكنند كه : پس از قتل زكريا ، خداوند شاپور ذو الاكتاف را - كه يكى از سلاطين ايرانى بود - بر آنها مسلط كرد و پس از قتل يحيى ، بخت نصر را كه مردى بابلى بود بر آنها مسلط ساخت .\r\nمحمد بن اسحاق گويد : فساد اول ايشان قتل شعيا و فساد دوم ايشان ، كشتن يحيى بود ، ولى زكريا بمرگ طبيعى از دنيا رفت . بر اثر فساد اول گرفتار حملهء بخت نصر و بر اثر فساد دوم گرفتار حملهء مردى بابلى شدند .\r\nقتاده گويد : فساد اول ، حملهء جالوت بود كه بدست داود كشته شد و فساد دوم ، حملهء بخت نصر بود .\r\nابو على جبايى گويد : خداوند بيان فرموده است كه آنها در روى زمين فساد مىكنند ، اما چه فسادى مىكنند ؟ معلوم نيست .\r\n وَ لَتَعْلُنَّ عُلُوًّا كَبِيراً  : و راه سركشى و گستاخى پيش مىگيريد و فرمان خدا را زير پا مىگذاريد و بمردم ستم مىكنيد . در نتيجه سزاوار خشم خداوند خواهيد شد .\r\n فَإِذا جاءَ وَعْدُ أُولاهُما بَعَثْنا عَلَيْكُمْ عِباداً لَنا أُولِي بَأْسٍ شَدِيدٍ  : در اينجا « وعد » مصدر و بجاى مفعول يعنى « موعود » قرار گرفته است . يعنى : همين كه نخستين فساد شما صورت گرفت ، بندگانى از خويش كه صاحب شوكت و نيرو هستند ، بر شما مسلط مىگردانيم تا شما را سر كوفت دهند و بكيفر كفر و سركشى خود گرفتار شويد . اين آيه ، شبيه :\r\n\r\n","description":"","footnote":"","page_name":" 89 ","page_number":91},
  {"content":"\r\n\r\n أَنَّا أَرْسَلْنَا الشَّياطِينَ عَلَى الْكافِرِينَ تَؤُزُّهُمْ أَزًّا  ( مريم 83 : ما شيطان‌ها را بسوى كافرها فرستاده‌ايم و بر آنها مسلطشان ساخته‌ايم تا آنها را تحريم كنند ) مىباشد . اين معنى از حسن است .\r\nجبائى گويد : يعنى مردمى مؤمن را فرمان داديم كه با شما بجنگ و جهاد پردازند ، زيرا ظاهر « عبادا لنا و بعثنا » غير از اين نيست .\r\nابو مسلم گويد : ممكن است آنها مردمى مؤمن بوده‌اند كه خداوند ايشان را مأمور جهاد با بنى اسرائيل كرده و ممكن است مردمى كافر بوده‌اند كه يكى از پيامبران خدا آنها را تشويق بجنگ با بنى اسرائيل كرده ، تا يكديگر را تباه كنند ، زيرا « ز هر طرف كه شود كشته سود اسلام است ! »  فَجاسُوا خِلالَ الدِّيارِ  : زجاج گويد : يعنى آنها ديار بنى اسرائيل را زير پا گذاشتند و همه جا گردش كردند ، تا اگر كسى باقى مانده است ، او را بقتل رسانند .\r\n وَ كانَ وَعْداً مَفْعُولًا  : آنچه وعده شده بود ، قطعى و حتمى بود .\r\n ثُمَّ رَدَدْنا لَكُمُ الْكَرَّةَ عَلَيْهِمْ  : سپس دولت را به شما برگردانيديم و شما را در برابر آنها مورد حمايت قرار داديم و زندگى شما را به وضع سابق برگردانيديم .\r\n وَ أَمْدَدْناكُمْ بِأَمْوالٍ وَ بَنِينَ  : و مال و اولاد شما را زياد كرديم و شما را صاحب نيرو و استعداد گردانيديم .\r\n وَ جَعَلْناكُمْ أَكْثَرَ نَفِيراً  : و جمعيت شما را بيشتر از جمعيت دشمنانتان گردانيديم .\r\n إِنْ أَحْسَنْتُمْ أَحْسَنْتُمْ لِأَنْفُسِكُمْ  : اگر در گفتار و كردارتان ، نيكى پيشه كنيد ، فايده و پاداش آن به خود شما باز مىگردد . در دنيا بر دشمنان غالب مىشويد و در آخرت ، پاداش نيكى خود را از خداوند مىگيريد .\r\n وَ إِنْ أَسَأْتُمْ فَلَها  : و اگر بدى پيشه كنيد ، زيان آن به خود شما باز مىگردد . از آنجا كه اين جمله ، در مقابل جملهء پيش است ، از اين جهت ، « فلها » گفته است . مثل « اساء الى نفسه » در مقابل « احسن الى نفسه » ، بنا بر اين « فلها » يعنى « فاليها » مثل « لهم اللعنة »\r\n\r\n","description":"","footnote":"","page_name":" 90 ","page_number":92},
  {"content":"\r\n\r\n( غافر 40 : عليهم اللعنة ) .\r\nبرخى گفته‌اند : معناى اين جمله ، اين است : اگر بدى كنيد ، جزا و كيفر براى شماست . هر گاه بتوان كلام را حمل بر معناى ظاهر كرد ، بهتر آن است كه از آن عدول نشود .\r\nدر هر صورت ، اين خطاب ، متوجه بنى اسرائيل است ، زيرا مقتضاى نظم كلام همين است . ممكن است خطاب بامت پيامبر ما باشد ، بنا بر اين ، جملهء معترضه خواهد بود . چنان كه خطيب و واعظ در ضمن نقل داستان ، مردم را موعظه مىكند ، سپس بر سر نقل داستان مىرود . خداوند متعال ، نخست داستان سركشى بنى اسرائيل را گفت ، سپس اشاره كرد كه بر اثر سركشى آنها گرفتار حملات كوبندهء دشمنان شدند ، آن گاه بيان كرد كه آنها توبه كردند و توبهء آنها را پذيرفت و آنها را بر دشمن مسلط گردانيد .\r\nبدنبال اين مطالب ، مسلمانان را مخاطب ساخته ، فرمود : هر كه نيكى كند ، فايدهء نيكى به خودش باز مىگردد و هر كه بدى كند ، زيان آن دامنگير خودش مىشود ، تا آنها را به نيكى تشويق و از بدى ترسانيده باشد .\r\n فَإِذا جاءَ وَعْدُ الْآخِرَةِ  : همين كه زمان دومين فساد و سركشى شما فرا رسيد ، دشمنان شما به شما حمله‌ور شدند و بر شما غالب گشتند و ديار شما را به تصرف درآوردند .\r\n لِيَسُوؤُا وُجُوهَكُمْ  : تا شما را بوسيلهء كشتار و اسيرى ، دچار رنج و مشقت و حزن و اندوه گردانند .\r\nبرخى گويند : يعنى سران و بزرگان شما دچار حزن و اندوه گردند . بديهى است كه حزن و اندوه آنان موجب حزن و اندوه ديگران خواهد شد .\r\n وَ لِيَدْخُلُوا الْمَسْجِدَ كَما دَخَلُوهُ أَوَّلَ مَرَّةٍ  : و داخل بيت المقدس و نواحى آن گردند . در اينجا مقصود از « مسجد » مسجد اقصى و كنايه از سرزمين بنى اسرائيل است .\r\nهمانطورى كه « مسجد الحرام » را كنايه از « حرم » و سرزمين مكه به كار مىبرند . مراد ، اين است كه : دشمنان بر سرزمين بنى اسرائيل تسلط پيدا مىكنند ، زيرا داخل شدن\r\n\r\n","description":"","footnote":"","page_name":" 91 ","page_number":93},
  {"content":"\r\n\r\nآنان در آن سرزمين ، بدون تسلط ، امكان ندارد . از اين جمله استفاده مىشود كه :\r\nدشمنان تنها در بار دوم ، وارد مسجد نشدند ، بلكه در بار اول نيز وارد شده بودند . اين مطلب را قبلا بيان نكرده بود .\r\n وَ لِيُتَبِّرُوا ما عَلَوْا تَتْبِيراً  : ديگر اينكه سرزمين مغلوب شما را درهم بكوبند و تباه سازند . ممكن است « ما » مصدريه و با فعل بعدى تأويل مصدر و مضاف حذف شده باشد . يعنى : « ليتبروا مدة علوهم » در مدت تسلط خود شما را سركوفت دهند و هلاك سازند .\r\n عَسى رَبُّكُمْ أَنْ يَرْحَمَكُمْ  : اى بنى اسرائيل ، اگر باز هم توبه كنيد و خدا را فرمان بريد ، ممكن است بعد از انتقام و كيفر ، به شما رحم كند .\r\n وَ إِنْ عُدْتُمْ عُدْنا  : اگر باز هم راه فساد پيش گيريد ، شما را كيفر مىدهيم و دشمن را بر شما مسلط مىسازيم ، چنان كه پيش از اين انجام داديم . اين معنى از ابن - عباس است . وى گويد : آنها پس از كيفر اول و دوم ، بار ديگر ، بسوى فساد بازگشتند و خداوند مؤمنان را بر آنها مسلط گردانيد تا آنها را بكشند و تا روز قيامت از آنها جزيه بگيرند .\r\n وَ جَعَلْنا جَهَنَّمَ لِلْكافِرِينَ حَصِيراً  : ابن عباس گويد : يعنى ما جهنم را زندان مردم كافر قرار داده‌ايم .\r\n\r\nداستان :\r\nمفسران قرآن كريم ، در بارهء اين ماجرا اختلافات سختى دارند . بهتر اين است كه مهمترين و بهترين مطالب آنها را در اينجا بطور اختصار ، بياوريم :\r\nهمين كه براى بار اول ، بنى اسرائيل سركشى كردند ، خداوند پادشاه ايران را - و بقولى بخت نصر و بقولى پادشاه بابل - بر آنها مسلط گردانيد . وى آنها را محاصره كرد و بيت المقدس را گشود . برخى گفته‌اند : بخت نصر پس از « سخاريب » پادشاه بابل و از دست نشانده‌هاى نمرود و از زنى بدكاره تولد شده بود . او بر بيت المقدس غالب شد و مسجد را ويران كرد و تورات را سوزانيد و لاشه‌هاى مردار را در مسجد افكند\r\n\r\n","description":"","footnote":"","page_name":" 92 ","page_number":94},
  {"content":"\r\n\r\nو در مقابل خون يحيى ( ع ) هفتاد هزار نفر بكشت و فرزندان آنها را اسير كرد و خانه هاى آنها را غارت كرد و اموال ايشان را برد و هفتاد هزار نفر به اسيرى گرفت و آنها را به بابل برد و مدت يكصد سال در بردگى مجوسيان به سر بردند . آن گاه خداوند آنها را مشمول فضل و رحمت خود قرار داد و پادشاهى ايرانى - كه خداشناس بود - مأمور ساخت تا آنها را به بيت المقدس بازگرداند . آنها مدت يكصد سال ، در بيت المقدس اقامت كردند و در اين مدت ، به راه راست مىرفتند و وظايف خود را انجام مىدادند .\r\nبار ديگر بسوى فساد و طغيان رفتند و يكى از پادشاهان روم ، بنام « انطياخوس » بسوى آنها شتافت و بيت المقدس را ويران كرد و مردم آن را به اسيرى گرفت .\r\nحذيفه گويد : پادشاه روميه با آنها جنگيد و آنها را اسير كرد .\r\nمحمد بن اسحاق گويد : بنى اسرائيل خدا را معصيت مىكردند . در ميان آنها جوانانى بودند و خداوند از آنها درمىگذشت . اولين بلائى كه بر اثر گناهكارى بر آنها نازل شد ، اين بود كه خداوند پيش از حضرت زكريا ، شعيا را بسوى آنها فرستاد . او كسى بود كه بشارت ظهور حضرت عيسى ( ع ) و بعثت حضرت محمد ( ص ) را بايشان داد .\r\nآنان را پادشاهى بود كه شعيا او را ارشاد و راهنمايى مىكرد . شاه بيمار شد و « سخاريب » با ششصد هزار پرچم بسوى بيت المقدس آمد . شعيا براى شاه ، بدرگاه خدا دعا كرد و بهبود يافت . لشكريان سخاريب ، همگى مردند ، جز پنج نفر ايشان كه خود سخاريب هم از اين عده بود و فرار كردند . بنى اسرائيل به تعقيب آنها پرداختند و سخاريب را اسير كردند . خداوند دستور داد ، او را آزاد كنند ، تا برود و قوم خود را از واقعه با خبر گرداند . آنها وى را رها كردند و هفت سال بعد ، از دنيا رفت . هنگام مرگ پسر زادهء خود بخت نصر را جانشين خود گردانيد .\r\nپس از هفده سال ، پادشاه بنى اسرائيل مرد و اوضاع زندگى آنها ديگرگون شد .\r\nدعويداران سلطنت ، به جان يكديگر افتادند و بكشتار يكديگر پرداختند . شعيا در ميان آنها سخنرانى كرد و در ضمن پندها و اندرزها آنها را از عواقب اين كارها بر حذر داشت . خواستند وى را بكشند . فرار كرد و در تنهء درختى مخفى شد . آنها درخت را\r\n\r\n","description":"","footnote":"","page_name":" 93 ","page_number":95},
  {"content":"\r\n\r\nبريدند و شعيا را دو نيم كردند . خداوند ، سبط هارون ، ارميا را بسوى ايشان فرستاد .\r\nاو همين كه ناپسند آنها را مشاهده كرد ، از ميان ايشان برفت و ايشان را به حال خود گذاشت .\r\nبخت نصر و لشكريانش داخل بيت المقدس شدند و كردند آنچه كردند و همراه اسيران بنى اسرائيل به بابل بازگشتند . اين ، نخستين بار بود .\r\nبرخى نيز گفته‌اند : سبب آن كشتن يحيى بن زكريا بود . زيرا پادشاه شهوت - پرست بنى اسرائيل مىخواست با دختر زنى زناشويى كند و يحيى او را منع كرد . اين خبر به مادر دختر رسيد و كينهء يحيى را در دل گرفت و شاه را وادار بقتل وى كرد .\r\nگويند : خون پاك يحيى هم چنان مىجوشيد ، تا وقتى كه بخت نصر هفتاد هزار نفر از ايشان بقتل رسانيد ، يا هفتاد و دو هزار نفر . پس از آن خون يحيى از جوشش بيفتاد .\r\nهمه گفته‌اند : يحيى بن زكريا در فساد دوم كشته شده است .\r\nمقاتل گويد : فاصلهء ميان فساد اول و فساد دوم دويست و ده سال بود .\r\nبرخى گويند : دفعهء اول بخت نصر و دفعهء دوم پادشاهان ايران و روم ، با بنى - اسرائيل جنگيدند و اين هنگامى بود كه يحيى را شهيد كردند . از آنها يكصد و هشتاد هزار نفر كشته شدند و بيت المقدس ويران گرديد و هم چنان ويران بود تا عمر بن الخطاب آن را بنا كرد و ديگر هيچ رومى بدون ترس وارد آن نشد .\r\nبرخى گويند : دفعهء اول جالوت و دفعهء دوم بخت نصر با آنها جنگيد .\r\nو اللَّه اعلم\r\n\r\n","description":"","footnote":"","page_name":" 94 ","page_number":96},
  {"content":"\r\n\r\n\r\n[ سوره الإسراء ( 17 ) : آيات 9 تا 12 
  ]\r\nإِنَّ هذَا الْقُرْآنَ يَهْدِي لِلَّتِي هِيَ أَقْوَمُ وَ يُبَشِّرُ الْمُؤْمِنِينَ الَّذِينَ يَعْمَلُونَ الصَّالِحاتِ أَنَّ لَهُمْ أَجْراً كَبِيراً ( 9 ) وَ أَنَّ الَّذِينَ لا يُؤْمِنُونَ بِالْآخِرَةِ أَعْتَدْنا لَهُمْ عَذاباً أَلِيماً ( 10 ) وَ يَدْعُ الْإِنْسانُ بِالشَّرِّ دُعاءَهُ بِالْخَيْرِ وَ كانَ الْإِنْسانُ عَجُولاً ( 11 ) وَ جَعَلْنَا اللَّيْلَ وَ النَّهارَ آيَتَيْنِ فَمَحَوْنا آيَةَ اللَّيْلِ وَ جَعَلْنا آيَةَ النَّهارِ مُبْصِرَةً لِتَبْتَغُوا فَضْلاً مِنْ رَبِّكُمْ وَ لِتَعْلَمُوا عَدَدَ السِّنِينَ وَ الْحِسابَ وَ كُلَّ شَيْءٍ فَصَّلْناهُ تَفْصِيلاً ( 12 )\r\n\r\nترجمه :\r\nاين قرآن ، بسوى راست‌ترين راه‌ها هدايت مىكند و مؤمنان را نويد مىدهد كه : مردم نيكوكار برايشان اجرى بزرگ است و آنان كه بجهان ديگر ايمان ندارند ، براى آنها عذابى دردناك ، مهيا كرده‌ايم . انسان همانطورى كه دعاى خير مىكند ، دعاى شر ، مىكند و موجودى شتابزده است . شب و روز را دو آيت قرار داديم و آيت شب را محو كرديم و آيت روز را وسيلهء ديدن قرار داديم تا از فضل پروردگارتان طلب روزى كنيد\r\n\r\n","description":"","footnote":"","page_name":" 95 ","page_number":97},
  {"content":"\r\n\r\nو شمارهء سالها و حساب را بدانيد و هر چيزى را بطور كامل تفصيل داده‌ايم .\r\n\r\nلغت :\r\nمبصرة : درخشان و روشنى بخش . ابو عمرو گويد : مقصود اين است كه نور روز وسيلهء ديدن است . چنان كه مىگويند : « ليل نائم » يعنى شبى كه وسيلهء خواب مردم است و « سرّ كاتم » يعنى رازى كه مردم آن را كتمان كنند .\r\nكسايى گويد : « ابصر النهار » يعنى : روز ، روشن است . برخى گويند : « مبصرة » يعنى : چيزى كه در وقت آن مردم مىبينند . مثل « رجل مخبث » يعنى : مردى كه اهلش خبيث و « رجل مضعف » يعنى : مردى كه اهل او ضعيف است .\r\nيدع : اين كلمه در معنى داراى واو است ، لكن واو آن را نمىنويسند .\r\n\r\nاعراب :\r\n أَنَّ لَهُمْ أَجْراً كَبِيراً  : به تقدير : « بأن لهم اجراً كبيرا » است .\r\n وَ أَنَّ الَّذِينَ لا يُؤْمِنُونَ . . .  : عطف بر  أَنَّ لَهُمْ أَجْراً . . .  اگر « ان » را بنا بر استيناف به كسر بخوانيم جايز است ، لكن قرائت نشده .\r\nاعتدنا : در اصل « اعددنا » است ، كه دال تبديل به تاء شده تا تضعيف نشود .\r\n كُلَّ شَيْءٍ  : منصوب به فعل مقدر كه بوسيلهء « فصلناه » تفسير شده است .\r\n\r\nمقصود :\r\n إِنَّ هذَا الْقُرْآنَ يَهْدِي لِلَّتِي هِيَ أَقْوَمُ  : اين قرآن مردم را بديانت و طريقتى هدايت مىكند كه راستترين راه‌ها و ديانت‌هاست . از لحاظ استعمال ، گفته مىشود :\r\n« هداه الطريق و للطريق و الى الطريق » .\r\nبرخى گويند : يعنى : بسوى كلمه‌اى هدايت مىكند كه معتدلترين و صحيحترين كلمات است ، يعنى : كلمهء توحيد .\r\nبرخى گويند : يعنى بسوى حالتى هدايت مىكند كه معتدلترين حالات است .\r\nيعنى : توحيد و ايمان به خدا و پيامبران و عمل نيكو . اين معنى از زجاج است .\r\n وَ يُبَشِّرُ الْمُؤْمِنِينَ الَّذِينَ يَعْمَلُونَ الصَّالِحاتِ أَنَّ لَهُمْ أَجْراً كَبِيراً  : و مردم\r\n\r\n","description":"","footnote":"","page_name":" 96 ","page_number":98},
  {"content":"\r\n\r\nمؤمن و نيكوكار را نويد مىدهد كه در برابر طاعات ايشان را پاداشى بزرگ است .\r\n وَ أَنَّ الَّذِينَ لا يُؤْمِنُونَ بِالْآخِرَةِ أَعْتَدْنا لَهُمْ عَذاباً أَلِيماً  : و نيز ايشان را نويد مىدهد كه براى مردمى كه به عالم آخرت ، ايمان ندارند ، عذاب دردناك جهنم ، مهيا كرده‌ايم .\r\nعلت اينكه عذاب را اجر مىنامند ، اين است كه همچون اجرت ، در برابر عمل قرار مىگيرد . دادن پاداش بنفع مردم مؤمن و بر خداوند واجب است ، زيرا از راه فضل و كرم ، بر خويشتن واجب كرده است كه پاداش نيكان را عطا كند .\r\n وَ يَدْعُ الْإِنْسانُ بِالشَّرِّ دُعاءَهُ بِالْخَيْرِ  : در بارهء معناى اين جمله اقوالى است :\r\n1 - گاهى كه انسان دچار خشم شده است ، در بارهء خود و بستگان و مال خود دعايى مىكند كه نبايد مستجاب شود . همانطورى كه در حال عادى بسود خود دعا مىكند .\r\nبديهى است كه اگر چنين دعايى مستجاب شود ، موجب بيچارگى و هلاك دعا كننده ، خواهد شد ، لكن خداوند چنين دعايى را بفضل و رحمت خود مستجاب نمىكند . اين معنى از ابن عباس و حسن و قتاده است .\r\n2 - مقصود اين است كه : انسان گاهى براى اينكه زودتر منفعت بدست آورد ، طلب شر مىكند .\r\n3 - يعنى همانطورى كه انسان امور مباح را بوسيلهء دعا مسألت مىكند ، چيزهاى حرام را هم درخواست مىكند .\r\n وَ كانَ الْإِنْسانُ عَجُولًا  : يعنى انسان شتابزدگى مىكند و همانطورى كه در بارهء خود دعاى خير مىكند ، دعاى شر ، مىكند .\r\nابن عباس گويد : يعنى انسان بر هيچ يك از غم و شادى صبر نمىكند و بىتاب است .\r\nنيز از وى روايت شده است كه منظور آدم است كه چون نفخهء الهى بنافش رسيد ، عجله كرد و خواست برخيزد ، ولى نتوانست . در اينجا خداوند فرزندان آدم را در شتابزدگى تشبيه به آدم كرده است . مقصود از شتابزدگى ، خواستن چيزى است كه وقت آن نرسيده است .\r\n وَ جَعَلْنَا اللَّيْلَ وَ النَّهارَ آيَتَيْنِ  : شب و روز را دو دليل قرار داديم كه بر يگانگى\r\n\r\n","description":"","footnote":"","page_name":" 97 ","page_number":99},
  {"content":"\r\n\r\nآفريدگار خود ، دلالت دارند ، زيرا هر يك از آنها داراى فايده‌هايى هستند : روز براى كسب و كار و شب براى آسايش و كم و زياد شدن مدت آنها . ديگر اينكه هر كدام سپرى شود ، ديگرى فرا مىرسد ، و اين خود دليل است بر حادث بودن آنها ، زيرا قديم نبايد به سر آيد . هر گاه چيزى حادث باشد ، نيازمند خالق و احداث كننده است . شب و روز دلالت دارند كه آفريدگار آنها توانا و داناست . ما يقين داريم كه بشرى آفرينندهء شب و روز نيست ، زيرا بشر از چنين كارى عاجز است . پس آفرينندهء شب و روز ، قديم و قادر و عالم است . علم و قدرت او از ذات اوست و او را مثل و مانندى نيست و هر كارى براى او مقدور است .\r\nبرخى گويند : مقصود از « آيتين » خورشيد و ماه است .\r\n فَمَحَوْنا آيَةَ اللَّيْلِ  : ابن عباس گويد : يعنى نور شب را با پردهء سياهى مىپوشانيم .\r\n وَ جَعَلْنا آيَةَ النَّهارِ مُبْصِرَةً  : و آيت روز ، يعنى خورشيد را روشنى بخش عالم هستى قرار داده‌ايم تا مردم اطراف خود را ببينند .\r\nبرخى گويند : يعنى شب را ظلمانى ساخته‌ايم تا چشم‌ها اطراف خود را نبينند ، همانطورى كه نوشتهء محو شده ، قابل ديدن نيست و روز را روشن ساخته‌ايم تا چشم‌ها اطراف خود را بنگرند و چيزها ادراك شوند ، بنا بر اين « آيت ليل » خود شب و « آيت نهار » خود روز است . و اين از شگفتيهاى بلاغت قرآن كريم است .\r\nبرخى گويند : « آيت ليل » ظلمت شب و « آيت نهار » نور روز است . مقصود اين است كه : ظلمت شب را بنور روز محو مىكنيم و نور روز را با ظلمت شب ، جز اينكه يكى از آنها بقرينهء ديگرى حذف شده است .\r\nاكنون به بيان اينكه مقصود از ظلمت شب و روشنايى روز چيست ، پرداخته ، مىفرمايد :\r\n لِتَبْتَغُوا فَضْلًا مِنْ رَبِّكُمْ  : براى اينكه شب استراحت كنيد و روزها از راه‌هاى مختلف ، طلب روزى كنيد . در اينجا جملهء : « لتسكنوا فى الليل » را بخاطر اينكه در جاهاى ديگر ، بيان شده ، حذف كرده است .\r\n\r\n","description":"","footnote":"","page_name":" 98 ","page_number":100},
  {"content":"\r\n\r\n وَ لِتَعْلَمُوا عَدَدَ السِّنِينَ وَ الْحِسابَ  : ديگر اينكه : بوسيلهء حساب شب و روز ، شمارهء سالها و ماهها و سرآمد بدهيها و قراردادها را ضبط كنيد و خوبيهاى ايام عمر را بدانيد و به پايان زندگى خود توجه داشته باشيد . بديهى است كه اگر وجود شب و روز نبود ، هيچ يك از اين حسابها براى شما روشن نبود .\r\n وَ كُلَّ شَيْءٍ فَصَّلْناهُ تَفْصِيلًا  : ما هر چيزى را بطور واضح و روشن تفصيل و تميز مىدهيم و با بيان رسا ، بيان مىكنيم ، تا اشتباه نشود و مخفى نماند .\r\n\r\nنظم آيات :\r\nآيهء نخست ، متصل است به :  عَسى رَبُّكُمْ أَنْ يَرْحَمَكُمْ  ، زيرا چون بنى اسرائيل را امر كرد كه به راه راست باز گردند و توبه كنند و اسلام را بپذيرند ، بيان كرد كه : اين راه راست ، همانا قرآن است كه مردم را به بهترين دين هدايت مىكند .\r\nبرخى گويند : متصل است به :  وَ آتَيْنا مُوسَى الْكِتابَ  يعنى : همانطورى كه تورات را بر موسى نازل كرديم قرآن را - كه هادى مردم به بهترين و راست‌ترين راه است - بر محمد نازل كرديم .\r\nبرخى گويند : متصل است به :   سُبْحانَ الَّذِي أَسْرى   مقصود اين است كه : خداوند بندهء خود را بمعراج برد و كتاب خود قرآن را بر او نازل كرد .\r\nآيهء  وَ يَدْعُ الْإِنْسانُ بِالشَّرِّ  به آيهء سابق كه در پيرامون بشارت كفار است به عذاب ، متصل است . بدنبال آن آيه ، مىگويد : اهل كفر ، از روى جهل و عناد ، در فرا رسيدن عذاب ، شتاب مىكنند ، لكن خداوند به خواستهء شتاب آميز آنان توجهى نمىكند و آنچه بصلاح انسان است ، به او مىدهد . در آيهء بعد مىگويد : خداوند نعمتهاى گوناگونى از قبيل شب و روز و . . . براى انسان آفريده است ، گو اينكه سپاس اين نعمتها را بجا نمىآورد .\r\n\r\n","description":"","footnote":"","page_name":" 99 ","page_number":101},
  {"content":"\r\n\r\n\r\n[ سوره الإسراء ( 17 ) : آيات 13 تا 15 
  ]\r\nوَ كُلَّ إِنسانٍ أَلْزَمْناهُ طائِرَهُ فِي عُنُقِهِ وَ نُخْرِجُ لَهُ يَوْمَ الْقِيامَةِ كِتاباً يَلْقاهُ مَنْشُوراً ( 13 ) اقْرَأْ كِتابَكَ كَفى بِنَفْسِكَ الْيَوْمَ عَلَيْكَ حَسِيباً ( 14 ) مَنِ اهْتَدى فَإِنَّما يَهْتَدِي لِنَفْسِهِ وَ مَنْ ضَلَّ فَإِنَّما يَضِلُّ عَلَيْها وَ لا تَزِرُ وازِرَةٌ وِزْرَ أُخْرى وَ ما كُنَّا مُعَذِّبِينَ حَتَّى نَبْعَثَ رَسُولاً ( 15 )\r\n\r\nترجمه :\r\nهر انسانى عملش را بگردنش افكنده‌ايم و روز قيامت برايش كتابى بيرون مىآوريم كه آن را در برابر خود گشوده مىبيند . كتاب را بخوان . امروز خودت براى حسابگرى اعمالت كافى هستى . هر كه هدايت شود ، فايدهء هدايت براى خود او و هر كه گمراه شود ، زيان گمراهى متوجه خود اوست . هيچ كس بار ديگرى را بدوش نمىكشد و عذاب نمىكنيم ، جز اينكه پيامبرى مبعوث كنيم .\r\n\r\nقرائت :\r\nنخرج : ابو جعفر « يخرج » بضم ياء و فتح راء و يعقوب بفتح ياء و ضم راء و ديگران بضم نون و كسر راء خوانده‌اند .\r\nقرائت نخست ، يعنى : عملش بيرون آورده مىشود . در اين صورت « كتاباً » حال است . قرائت دوم ، يعنى : عملش بيرون مىآيد . طبق اين قرائت ، نيز « كتاب » حال است .\r\n\r\n","description":"","footnote":"","page_name":" 100 ","page_number":102},
  {"content":"\r\n\r\nطبق قرائت سوم ، « كتاب » مفعول به است . ممكن است تميز يا حال باشد . كلمهء « منشوراً » طبق هر سه قرائت حال است .\r\nيلقاه : ابو جعفر و ابن عامر « تلقّيه » بضم تاء و فتح لام و تشديد قاف خوانده‌اند .\r\nشاهد قرائت متن ، آيهء  وَ إِذَا الصُّحُفُ نُشِرَتْ  ( تكوير 8 : هنگامى كه نامه‌ها گشوده شوند ) و شاهد قرائت « تلقّيه » آيهء :  وَ يُلَقَّوْنَ فِيها تَحِيَّةً وَ سَلاماً  است ( فرقان 75 : در آنجا به تحيت و سلام برمىخورند . )\r\n\r\nلغت :\r\nانسان : اين كلمه هم بمردم گفته مىشود ، هم بزن . هر گاه بخواهند زن و مرد را مشخص كنند ، مىگويند : « رجل و امرأة » . اشتقاق اين كلمه ، به نظر بصريان از « انس » يا « انس » و بر وزن « فعلان » است . كوفيان اين كلمه را از « نسيان » مشتق مىدانند و گويند :\r\nاصل آن « انسيان » بوده و ياء حذف شده است . مىگويند : دليل اين مدعى اين است كه :\r\nعرب در تصغير آن « انيسيان » مىگويد .\r\nطائر : در اصل به معناى پرنده و در اينجا مقصود عمل انسان است . همانطورى كه مردم پرندگان را بفال نيك يا بد مىگيرند ، عمل نيز بفال بد و نيك ، گرفته مىشود .\r\nبنا بر اين « طائر » استعاره است براى عمل انسان .\r\nرسم عرب اين بود كه در وقت سفر ، اگر پرنده از راست به چپ مىرفت ، بفال بد مىگرفتند و اگر از سمت چپ براست مىرفت ، بفال نيك مىگرفتند ، زيرا هر گاه به طرف راست مىرفت ، براى تير انداز ممكن بود كه او را صيد كند و هر گاه به طرف چپ مىرفت ، ممكن نبود .\r\nابو زيد مىگويد : كلمهء طائر را تنها در مورد پرندگان به كار نمىبردند ، بلكه به آهو و . . . نيز طائر مىگفتند .\r\nعلت اينكه : مىگويد طائره فى عنقه يعنى عملش در گردنش هست و نمىگويد :\r\nدر دستش ، اين است كه : مىخواهد بفهماند كه عمل همچون طوقى بر گردن انسان است و هرگز از انسان جدا نمىشود . عرب كلمهء « عنق » را به معناى ذات شخص به كار مىبرد . مثلا\r\n\r\n","description":"","footnote":"","page_name":" 101 ","page_number":103},
  {"content":"\r\n\r\nهر گاه به برده‌اى بگويند : « عنقك او رقبتك حر » ( يعنى گردن تو آزاد است ) آزاد مىشود . چنان كه ابو حنيفه گفته است ، زيرا گردن ، بجاى همهء بدن است . ولى اگر بگويد : « يدك او شعرك حر » ( يعنى دست يا موى تو آزاد است ) برده آزاد نمىشود ، زيرا دست يا مو به جاى همهء بدن به كار نمىرود . شافعى مىگويد : اينها فرقى ندارند و در هر دو صورت ، برده آزاد مىشود .\r\n\r\nاعراب :\r\nبنفسك : در محل رفع و فاعل است براى « كفى » حسيباً : تميز .\r\nابو بكر سراج گويد : يعنى : « كفى الاكتفاء بنفسك » بنا بر اين فاعل محذوف و جار و مجرور در محل نصب و « حسيباً » حال است .\r\n\r\nمقصود :\r\nاز آنجا كه قبلا مردم بدكار را تهديد كرده بود ، در اينجا در صدد بيان كيفيت آن بر آمده ، مىفرمايد :\r\n وَ كُلَّ إِنسانٍ أَلْزَمْناهُ طائِرَهُ فِي عُنُقِهِ  : ابن عباس ، مجاهد و قتاده گويند : يعنى هر انسانى عمل نيك و بدش را بگردنش افكنده‌ايم . يعنى : همچون طوقى در گردن اوست و هرگز از او جدا نمىشود . علت اينكه : عمل را طائر گفته ، اين است كه عرب چنين كرده ، گويد : « جرى طائره بكذا » يعنى عملش اينطور جارى شد . نظير آن در قرآن اينهاست :  قالُوا طائِرُكُمْ مَعَكُمْ  ( يس 19 : گفتند : عملتان با خودتان است ) و  إِنَّما طائِرُهُمْ عِنْدَ اللَّهِ  ( اعراف 131 : همانا عملشان پيش خداست ) .\r\nحسن گويد : « طائر آدمى » يعنى چيزهاى با ميمنت و شوم او . مقصود هر چيزى است كه انسان بفال بد يا نيك مىگيرد .\r\nابو عبيده و قتيبى گويند : طائر انسان يعنى : بهرهء او از نيك و بد . علت اينكه :\r\nگردن را ذكر كرده ، اين است كه اين عضو ، محل طوق طلايى است كه به گردن نيكوكاران افكنده مىشود و محل زنجيرى است كه به گردن بدكاران .\r\n\r\n","description":"","footnote":"","page_name":" 102 ","page_number":104},
  {"content":"\r\n\r\nبرخى گويند : منظور از طائر ، نامهء عمل است .\r\nبرخى گويند : يعنى براى هر انسانى از وجود خودش دليلى قرار داده‌ايم . او اگر نيكوكار است ، طائرش نيكو و اگر بدكار است ، طائرش بد است .\r\n وَ نُخْرِجُ لَهُ يَوْمَ الْقِيامَةِ كِتاباً يَلْقاهُ مَنْشُوراً  : روز قيامت كه فرا رسيد ، كتابى را برايش بيرون مىآوريم كه فرشتگان نگهبان ، عمل او را در آن ثبت و ضبط كرده‌اند . اين كتاب ، بطور سرگشاده ، به او عرضه مىشود ، تا بخواند و بمضمون آن آگاه گردد . ممكن است ضمير « له » به انسان يا به عمل باز گردد .\r\n اقْرَأْ كِتابَكَ  : و به او گفته مىشود : كتابت را بخوان . قتاده گويد : كسانى كه در دنيا خواندن بلد نبودند در آنجا مىتوانند بخوانند .\r\nجابر بن خالد بن نجيح از امام صادق ( ع ) روايت كرده است كه :\r\n- انسان با خواندن آن كتاب ، تمام اعمال خود را بخاطر مىآورد ، گويى همه را در همان ساعت ، انجام داده است . از اينرو مىگويد :  يا وَيْلَتَنا ما لِهذَا الْكِتابِ لا يُغادِرُ صَغِيرَةً وَ لا كَبِيرَةً إِلَّا أَحْصاها  ( كهف 49 : واى بر ما ! اين چه كتابى است كه هيچ كار كوچك و بزرگى را فرو گذار نكرده و همه را به حساب آورده است . )  كَفى بِنَفْسِكَ الْيَوْمَ عَلَيْكَ حَسِيباً  : امروز خودت براى حسابگرى اعمالت ، كافى هستى . علت اينكه : انسان را براى حسابگرى اعمال خود كافى دانسته ، اين است كه : چون انسان در روز قيامت ، اعمال خود را بنگرد كه ثبت شده و توجه كند كه سزاى كردار خود را بطور عادلانه ، بدون كم و زياد ، مىبيند ، اعتقاد پيدا مىكند و از روى خضوع و تضرع ، بدرگاه خدا اعتراف مىكند و هيچ راهى براى انكار او باقى نمىماند .\r\nآن روز براى اهل محشر ثابت مىشود كه كسى ظلم نمىبيند .\r\nحسن گويد : اى پسر آدم ، چقدر خداوند نسبت به تو منصف و عادل است كه ترا حسابگر اعمال خودت قرار داده است !  مَنِ اهْتَدى فَإِنَّما يَهْتَدِي لِنَفْسِهِ  : هر كس در دنيا به راه دين هدايت شود ، نتيجهء آن به خودش باز مىگردد .\r\n\r\n","description":"","footnote":"","page_name":" 103 ","page_number":105},
  {"content":"\r\n\r\n وَ مَنْ ضَلَّ فَإِنَّما يَضِلُّ عَلَيْها  : و هر كس از راه دين گمراه گردد ، زيان و كيفر گمراهى دامنگير خودش خواهد شد .\r\n وَ لا تَزِرُ وازِرَةٌ وِزْرَ أُخْرى  : هيچ كس بار ديگرى را بدوش نمىكشد . يعنى هر كس مسئول گناهان خودش هست و هيچ كس بكيفر گناهان ديگرى عذاب نخواهد شد .\r\nاز پيامبر گرامى اسلام روايت شده است كه :\r\n- دست راست تو به درد دست چپ تو نمىنالد ! ( لا تحن يمينك على شمالك ) اين فرمايش پيامبر مثلى است عالى و دلنشين ! برخى مىگويند : اطفال كفار ، همراه پدرانشان در آتش جهنم هستند . لكن اين آيه ، بر بطلان اين سخن ، دلالت دارد .\r\n وَ ما كُنَّا مُعَذِّبِينَ حَتَّى نَبْعَثَ رَسُولًا  : ما هيچ كس را دچار عذاب نخواهيم كرد ، مگر اينكه پيامبرى بفرستيم و اتمام حجت كنيم و راه عذر و بهانه را ببنديم . اين خود دليل عدالت پروردگار است .\r\nپاره‌اى از امور ، بايد بوسيلهء پيامبران بمردم گفته شود و جنبهء دينى دارند ، لكن پاره‌اى از امور ، جنبهء عقلى دارند و مردم بوسيلهء عقل خود مىتوانند تشخيص دهند و به نيكى و بدى آنها پى برند . كيفر مردم در برابر اين دسته از امور آن هم در دنيا خلاف عدالت خدا نيست ، لكن لحن آيه ، عموميت دارد و نشان مىدهد كه : بدون فرستادن پيامبران ، خداوند مردم را نه در برابر امور شرعى كيفر مىدهد و نه در برابر امور عقلى . نه در دنيا و نه در آخرت .\r\nبيشتر مفسران قرآن مىگويند : مقصود اين است كه خداوند ، پيش از بعثت پيامبران نه در دنيا كسى را عذاب مىكند و نه در آخرت . بديهى است كه بعثت پيامبران براى بيان امورى است كه عقل مردم از ادراك آنها قاصر است ، بنا بر اين ، آيه ، اختصاص دارد به امورى كه جنبهء شرعى دارد ، نه امور عقلى ، زيرا امور عقلى از قبيل ايمان به خدا ، اگر ترك شوند ، در برابر آنها كيفر ، جايز است ، هر چند پيامبرى از جانب خداوند ، مبعوث\r\n\r\n","description":"","footnote":"","page_name":" 104 ","page_number":106},
  {"content":"\r\n\r\nنشود . البته اين مطلب ، در صورتى صحيح است كه - بنا بگفتهء بعضى - امور عقلى و شرعى را بتوانيم از يكديگر جدا كنيم .\r\nوانگهى گروهى از محققان گويند : اگر چه كيفر ، در برابر اين امور ، جايز است ، ليكن خداوند پيش از ارسال پيامبران ، از راه فضل و كرم و احسان ، كسى را در برابر ترك امور عقلى كيفر نمىدهد .\r\nخلاصه اينكه : خداوند پيش از فرستادن پيامبران كسى را كيفر نمىدهد ، بلكه بايد پيامبران بيايند و حقايق را براى مردم روشن كنند و آنچه را مردم با عقل خود تشخيص مىدهند ، به سمع آنها برسانند ، تا اعتقاد آنها كامل شود و شك و ترديد از ميان برود .\r\nاين آيه ، همين مطلب را بيان مىكند . از آيه برنمىآيد كه : اگر خداوند پيامبرى نفرستاد ، نيكو نيست كه مردم بدكار را كيفر دهد ، مگر اينكه فرض كنيم كه در بعثت پيامبر ، لطفى است ، زيرا در اين صورت ، سزاوار نيست كه خداوند كسى را عقاب كند ، مگر اينكه لطف خود را - بوسيلهء بعثت پيامبر - شامل حال او گرداند و عذر او را بدينوسيله ، قطع كند .\r\n\r\n","description":"","footnote":"","page_name":" 105 ","page_number":107},
  {"content":"\r\n\r\n\r\n[ سوره الإسراء ( 17 ) : آيات 16 تا 22 
  ]\r\nوَ إِذا أَرَدْنا أَنْ نُهْلِكَ قَرْيَةً أَمَرْنا مُتْرَفِيها فَفَسَقُوا فِيها فَحَقَّ عَلَيْهَا الْقَوْلُ فَدَمَّرْناها تَدْمِيراً ( 16 ) وَ كَمْ أَهْلَكْنا مِنَ الْقُرُونِ مِنْ بَعْدِ نُوحٍ وَ كَفى بِرَبِّكَ بِذُنُوبِ عِبادِهِ خَبِيراً بَصِيراً ( 17 ) مَنْ كانَ يُرِيدُ الْعاجِلَةَ عَجَّلْنا لَهُ فِيها ما نَشاءُ لِمَنْ نُرِيدُ ثُمَّ جَعَلْنا لَهُ جَهَنَّمَ يَصْلاها مَذْمُوماً مَدْحُوراً ( 18 ) وَ مَنْ أَرادَ الْآخِرَةَ وَ سَعى لَها سَعْيَها وَ هُوَ مُؤْمِنٌ فَأُولئِكَ كانَ سَعْيُهُمْ مَشْكُوراً ( 19 ) كُلاًّ نُمِدُّ هؤُلاءِ وَ هَؤُلاءِ مِنْ عَطاءِ رَبِّكَ وَ ما كانَ عَطاءُ رَبِّكَ مَحْظُوراً ( 20 )\r\nانْظُرْ كَيْفَ فَضَّلْنا بَعْضَهُمْ عَلى بَعْضٍ وَ لَلْآخِرَةُ أَكْبَرُ دَرَجاتٍ وَ أَكْبَرُ تَفْضِيلاً ( 21 ) لا تَجْعَلْ مَعَ اللَّهِ إِلهاً آخَرَ فَتَقْعُدَ مَذْمُوماً مَخْذُولاً ( 22 )\r\n\r\n","description":"","footnote":"","page_name":" 106 ","page_number":108},
  {"content":"\r\n\r\n\r\nترجمه :\r\nو چون بخواهيم قريه‌اى را هلاك كنيم عياشانش را بسيار كنيم تا در آن سركشى كنند و گفتار خداوند بر آنها راست گردد و ويرانش كنيم . پس از نوح مردم بسيارى را هلاك كرده‌ايم و همين بس كه پروردگارت بگناهان بندگان آگاه و بيناست . هر كه جهان گذران را خواهد ، در اين جهان هر چه خواهيم بهر كه اراده كنيم ، زود دهيم . سپس جهنم را نصيبش كنيم كه با سرزنش و دورى از رحمت حق ، وارد آن شود و هر كس آخرت را بخواهد و براى آن كوشش كند و اهل ايمان باشد ، كوشش آنان مورد سپاسگزارى است و پاداش دارد . و همه را ، آن گروه و اين گروه را ، از بخشش پروردگارت كمك دهيم و بخشش پروردگارت ، منع شدنى نيست . ببين چگونه برخى را بر برخى برترى داده‌ايم و درجات آخرت بزرگتر و برترى آن بيشتر است . با خداوند يكتا ، خدايى ديگر قرار نده كه نكوهيده و سرشكسته خواهى شد .\r\n\r\nقرائت :\r\nامرنا : عموم اين كلمه را بفتح همزه و ميم خوانده‌اند . يعقوب « آمرنا » خوانده .\r\nقرائت على ع و حسن و ابو العاليه و قتاده و جماعتى نيز همين است . ابن عباس و ابو عثمان نهدى « امّرنا » خوانده‌اند . حسن و يحيى بن يعمر « امرنا » بفتح همزه و كسر ميم خوانده‌اند .\r\nابو عبيده گويد : « امرنا » يعنى « اكثرنا » ( زياد كرديم ) شاعر گويد :\r\n ان يغبطوا يهبطوا و ان امروا * يوماً يصيروا للهلاك و النفد \r\nيعنى : اگر غبطه خورند ، كم مىشوند و اگر بسيار شوند ، سر انجام به هلاكت و نيستى نزديك مىشوند .\r\nابو على گويد : « امرنا » يا به معناى « اكثرنا » ( فراوان ساختيم ) است ، يا به معناى امر كرديم و فرمان داديم . و بنا بر اين مقصود اين است كه چون بخواهيم مردم قريه‌اى را هلاك كنيم ، به افراد ثروتمند آنها فرمان مىدهيم و آنها نافرمانى مىكنند و هلاكشان مىكنيم .\r\n\r\n","description":"","footnote":"","page_name":" 107 ","page_number":109},
  {"content":"\r\n\r\nقرائت « آمرنا » نيز به معناى « اكثرنا » است . همچنين « امّرنا » ، بديهى است كه اگر به معناى دستور بگيريم ، لازم مىآيد كه تنها افراد متنعم ، از جانب خداوند مكلف باشند ، در حالى كه همهء مردم مكلف هستند . جايز نيست كه اين كلمه را به معناى امارت دادن بگيريم ، زيرا در هر قريه‌اى يك امير بيشتر نيست .\r\nدر مورد قرائت اخير نيز ، گفته‌اند : همان معناى بسيار كردن را مىدهد . « 1 » از جاهايى كه امر به معناى كثرت آمده ، اين شعر است :\r\n و الاثم من شر ما يصال به * و البر كالغيث نبته امر \r\nيعنى : گناه ، بدترين چيزهايى است كه انسان را دچار كيفر مىسازد و نيكى ، همچون باران ، گياهش فراوان است .\r\nهمچنين در حديث است كه :\r\n« خير المال سكة مأبورة و مهرة مأمورة »\r\nيعنى :\r\nبهترين مال زراعتى است كه اصلاح شده باشد و كره اسب ماده‌اى است كه بزايد و\r\n\r\n\r\n","description":"","footnote":"\r\n( 1 ) - چنان كه در متن آمده است ، براى همهء قراءتها دو معنى ممكن است : 1 - امر را به معناى فرمان دادن بگيريم 2 - به معناى زياد كردن .\r\nلكن معناى اول را به دو جهت ، نمىتوانيم بپذيريم : يكى اينكه از خود آيه ، استنباط مىشود كه متعلق امر ، فسق است و معلوم است كه خداوند كسى را امر به فسق نمىكند . ديگر اينكه : اگر امر به معناى فرمان دادن است ، چرا فقط به مترفين قريه ، امر بشود و ساير ساكنين قريه ، از امر خداوند خارج باشند ؟ ! در مورد معناى دوم ، اين اشكالها وارد نيستند و بنا بر اين منظور اين است كه مترفين را از لحاظ مال و اولاد ، در قريه زياد مىكنيم و مهلتشان مىدهيم تا مرتكب فسق و فجور شوند ، آن گاه هلاكشان سازيم .\r\nاشكالى كه در مورد معناى اول ذكر كرديم از صاحب كشاف است . لكن ممكن است گفته شود كه : از آيه ، بر نمىآيد كه متعلق امر ، فسق است ، بلكه منظور اين است كه خداوند آنها را امر به طاعت كرده و آنها نافرمانى كرده‌اند . اما اينكه چرا فقط بمترفين قريه ، امر كرده ، بخاطر اين است كه آنان رئيس و بزرگ مردم قريه‌اند و ساير مردم تابع و پيرو آنها هستند . پيامبر گرامى فرمود :\r\n« الناس على دين ملوكهم »\r\nيعنى : مردم بدين پادشاهان هستند .\r\nبا اين همه ، بهتر اين است كه « امر » را به معناى مجازى حمل كرده ، گوئيم : مقصود اين است كه خداوند نعمت خود را براى آنها فراوان ساخت و آنها بجاى شكر گزارى و وظيفه شناسى راه فسق و فجور را پيشه كردند .\r\n","page_name":" 108 ","page_number":110},
  {"content":"\r\n\r\nفراوان شود . آنها كه « امر » را به معناى فراوانى نمىگيرند ، مىگويند : كلمهء « مأموره » به معناى « مؤمره » است و علت اينكه : « مأموره » گفته ، اين است كه اجزاى كلام با يكديگر جفت باشند . مثل « الغدايا و العشايا » در حالى كه جمع « غداة » « غدايا » نيست .\r\n\r\nلغت :\r\nترفه : نعمت . برخى گويند : « مترف » يعنى كسى كه به حال خود واگذارده شده است ، تا هر چه خواهد بكند .\r\nتدمير : هلاك كردن .\r\nمذموم و مذؤوم : مورد مذمت و سرزنش .\r\nمدحور : مطرود و دور شده . گويند : « اللهم ادحر عنا الشيطان » يعنى : خدايا شيطان را از ما دور كن .\r\n\r\nاعراب :\r\n كَمْ أَهْلَكْنا  : « كم » منصوب است به « اهلكنا » .\r\n كَفى بِرَبِّكَ  : باء براى زينت است . مثل « جاء بثوبك ثوباً » و ما بعد آن در محل رفع و فاعل است . شاعر گويد :\r\n و يخبرنى عن غائب المرء هديه * كفى الهدى عما غيب المرء مخبرا \r\nدر اينجا « الهدى » بعد از « كفى » مرفوع شده است . يعنى : سيرهء شخص از نهان او خبر مىدهد و كافى است كه سيرهء اشخاص معرف باطن آنها باشد .\r\nيصليها : جملهء حاليه .\r\n لِمَنْ نُرِيدُ  : بدل از « له » .\r\nمذموماً : حال از ضمير مستتر در « يصليها » .\r\nكلا نمد : « كلا » منصوب است به « نُمدّ » .\r\nهؤلاء : بدل از « كلا » يعنى : « نمد كل واحد من هؤلاء و هؤلاء » .\r\n\r\nمقصود :\r\n وَ إِذا أَرَدْنا أَنْ نُهْلِكَ قَرْيَةً أَمَرْنا مُتْرَفِيها فَفَسَقُوا فِيها فَحَقَّ عَلَيْهَا الْقَوْلُ \r\n\r\n","description":"","footnote":"","page_name":" 109 ","page_number":111},
  {"content":"\r\n\r\n فَدَمَّرْناها تَدْمِيراً  : از آنجا كه عقلا جايز نيست كه خداوند پيش از ارتكاب معصيت ، ارادهء عذاب كند ، زيرا عذاب عقوبت است و عقوبت ، نتيجهء گناه است و هر گاه گناهى انجام نگرفته باشد ، دادن كيفر روا نيست و هر گاه دادن كيفر روا نباشد ، ارادهء آن هم روا نيست ، از اينرو در تأويل و تقدير اين آيه ، اختلاف كرده و وجوهى گفته‌اند :\r\n1 - يعنى : هر گاه پس از اتمام حجت و فرستادن پيامبران ، بخواهيم اهل قريه‌اى را هلاك كنيم ، رؤساى قريه را به طاعت و پيروى پيامبران امر مىكنيم و اين امر را همواره تكرار مىكنيم و دلايل بىشمارى براى آنها آماده مىسازيم ، تا بر معصيت - كاران اتمام حجت شود و ترسانيده شوند ، ولى آنها هم چنان در معصيت‌ها غوطه‌ور مىشوند و از فرمانبردارى ما امتناع مىكنند . در اين وقت ، واجب مىشود كه به تهديد خود جامهء عمل بپوشانيم و آنها را هلاك سازيم .\r\nعلت اينكه : فقط « مترفين » يعنى طبقهء متنعم و مرفه را ذكر مىكند ، اين است كه : ديگران تابع آنها هستند و هر امرى كه به آن طبقه شود ، براى همهء مردم است .\r\nبنا بر اين ، جملهء  أَمَرْنا مُتْرَفِيها  جواب « اذا » است .\r\nبازگشت آنچه از ابن عباس و سعيد بن جبير ، روايت شده - كه مقصود اين است كه آنها را امر بطاعت مىكنيم و آنها معصيت مىكنند - به همين معنى است . مثل : « امرتك فعصيتنى » يعنى : ترا امر به طاعت كردم و تو مرا معصيت كردى .\r\nشاهد درستى اين معنى ، آيه‌هاى پيش است :  مَنِ اهْتَدى فَإِنَّما يَهْتَدِي لِنَفْسِهِ وَ مَنْ ضَلَّ  . . .  وَ ما كُنَّا مُعَذِّبِينَ حَتَّى نَبْعَثَ رَسُولًا  .\r\n2 -  أَمَرْنا مُتْرَفِيها  صفت « قريه » است . يعنى : هر گاه بخواهيم قريه‌اى را - كه طبقهء مرفه آن را امر كرده‌ايم و آنها نافرمانى كرده‌اند ، هلاك كنيم - . . . بنا بر اين جواب « اذا » محذوف است و نيازى هم به آن نيست ، زيرا ظاهر است . مثل :  حَتَّى إِذا جاءُوها وَ فُتِحَتْ أَبْوابُها  . . .  فَنِعْمَ أَجْرُ الْعامِلِينَ  ( زمر 74 ، 73 : تا وقتى كه آمدند و درهاى آن گشوده شد . . . و اجر صاحبان عمل نيكوست ) در اين آيه ، جواب « اذا » حذف شده است . شاعر گويد :\r\n\r\n","description":"","footnote":"","page_name":" 110 ","page_number":112},
  {"content":"\r\n\r\n حتى اذا سلكوهم فى قتائده * شلا كما تطرد الجمالة الشردا \r\nيعنى : هنگامى كه آنها را به گردنهء « قتائده » رسانيدند ، آنها را طرد مىكردند ، همانطورى كه شتربان شتران نافرمان را طرد مىكند . در اين شعر نيز جواب « اذا » حذف شده است .\r\n3 - در اين آيه ، تقديم و تأخير است . يعنى : هنگامى كه افراد متنعم قريه‌اى را امر به طاعت كنيم و آنها نافرمانى كنند ، ارادهء هلاكشان مىكنيم . ممكن است شاهد اين وجه ، اين آيه باشد :\r\n-  وَ إِذا كُنْتَ فِيهِمْ فَأَقَمْتَ لَهُمُ الصَّلاةَ فَلْتَقُمْ طائِفَةٌ مِنْهُمْ مَعَكَ  ( نساء 102 :\r\nهر گاه تو در ميان ايشان باشى و نماز به پا دارى ، بايد گروهى از ايشان با تو به نماز بايستند ) بديهى است كه جملهء « فلتقم . . . » قبل از جملهء « فاقمت . . . » مىباشد ، زيرا اقامهء نماز ، آوردن نماز بطور كامل است .\r\nشاهد ديگر ، اين آيه است :\r\n-  إِذا قُمْتُمْ إِلَى الصَّلاةِ فَاغْسِلُوا وُجُوهَكُمْ  ( مائده 6 : هر گاه به نماز بايستيد ، صورتتان را بشوييد ) بديهى است كه شستن صورت ( و گرفتن وضو ) پيش از ايستادن به نماز است .\r\n4 - كلمهء اراده ، در معناى حقيقى خود به كار نرفته ، بلكه منظور معناى مجازى يعنى : نزديك بودن هلاك است نه ارادهء هلاك . مثل اين جمله‌ها :\r\n- اذا اراد المريض ان يموت خلط فى ما كله و يسرع الى ما تتوق نفسه .\r\nيعنى : هر گاه مرگ بيمار نزديك شود ، غذاهاى مضر مىخورد و زندگيش دشوار مىشود .\r\n- اذا اراد لتاجر ان يفتقر اتاه الخسران - يعنى : هر گاه دوران فقر تاجر نزديك شود ، زيان مىبيند .\r\nبديهى است كه بيمار ارادهء مرگ و تاجر ارادهء فقر نمىكند ، لكن از آنجا كه معلوم است بيمار در شرف مرگ و تاجر در شرف فقر است ، چنين استعمالى صحيح است .\r\n\r\n","description":"","footnote":"","page_name":" 111 ","page_number":113},
  {"content":"\r\n\r\nدر كلام عرب ، مجاز ، استعاره ، اشاره و كنايه فراوان است و بخاطر همين مزاياست كه زبان آنها در عاليترين درجهء فصاحت و بلاغت ، قرار دارد .\r\nبه نظر ما وجه اول ، از تمام وجوه ديگر ، صحيحتر و به صواب نزديكتر است . اين وجه در صورتى صحيح است كه « امر » را در آيه به معناى « دستور دادن » و ضد « نهى » بدانيم .\r\nلكن بنا بر قرائتهاى ديگر ، اين وجه صحيح نيست و بايد يكى از سه وجه اخير را اختيار كرد .\r\nاكنون به بيان نمونه‌هايى كه در قرنهاى گذشته ، نسبت بمردم قريه‌ها انجام شده است ، پرداخته ، مىفرمايد :\r\n وَ كَمْ أَهْلَكْنا مِنَ الْقُرُونِ مِنْ بَعْدِ نُوحٍ  : ما امتهاى بسيارى را پس از نوح تا زمان تو هلاك كرده‌ايم . آنها مردمى بودند كه حقيقت را تكذيب مىكردند .\r\nكلمهء « كم » به معناى تكثير و « رب » به معناى تقليل است .\r\nعبد اللَّه بن ابى اوفى مىگويد : قرن يكصد و بيست سال و محمد بن قاسم مىگويد :\r\nيكصد سال و كلبى مىگويد هشتاد سال و برخى گفته‌اند چهل سال است .\r\n وَ كَفى بِرَبِّكَ بِذُنُوبِ عِبادِهِ خَبِيراً بَصِيراً  : علم و آگاهى خداوند به گناهان بندگان ، براى آنها كافى است . او مردم گناهكار را كيفر مىدهد و هيچ يك از گناهان آنها را فراموش نمىكند .\r\nاكنون اين نكته را بيان مىكند كه او با بندگان خود بمقتضاى مصلحت ، رفتار مىكند :\r\n مَنْ كانَ يُرِيدُ الْعاجِلَةَ عَجَّلْنا لَهُ فِيها ما نَشاءُ لِمَنْ نُرِيدُ  : عاجله ، نعمتهاى دنياست كه فورى و زودگذر است . هر كس در طلب نعمتهاى دنيا باشد ، در حدودى كه خواست ما باشد ، آن هم براى هر كس كه خودمان اراده كنيم ، در همين جهان فراهم مىسازيم . در اينجا فراهم شدن نعمتهاى دنيا تابع خواست انسان نيست ، بلكه تابع خواست خداوند است ، زيرا ممكن است انسان چيزى بخواهد كه در آن مفسده باشد ، بنا بر اين هر چه انسان بخواهد ، ممكن است خداوند نخواهد . وانگهى از جملهء\r\n\r\n","description":"","footnote":"","page_name":" 112 ","page_number":114},
  {"content":"\r\n\r\n لِمَنْ نُرِيدُ  استفاده مىشود كه بسا انسان از روى حرص و آز ، ارادهء دنيا مىكند ، لكن خداوند دنيا را به او نمىدهد و اگر هم بدهد ، كمى مىدهد !  ثُمَّ جَعَلْنا لَهُ جَهَنَّمَ يَصْلاها مَذْمُوماً مَدْحُوراً  : آن گاه براى او جهنم مهيا مىكنيم كه در شعلهء آن مىسوزد و گرفتار ملامت و دورى از رحمت پروردگار است .\r\nاز ابن عباس روايت است كه پيامبر فرمود :\r\n- معناى آيه ، اين است : هر كس بوسيلهء انجام دستورات دينى بخواهد منافع دنيوى بدست آورد و قصدش تحصيل خشنودى خدا و خانهء آخرت نباشد ، خداوند تا حدودى كه بخواهد از نعمتهاى دنيا در دسترس او قرار مىدهد و در عالم آخرت ، او را بهره‌اى نيست ، زيرا خداوند نعمت دنيا را به افرادى مىدهد ، كه بوسيلهء آن راه طاعت بپيمايند ولى آنها بسوى معصيت مىروند ، بنا بر اين خداوند آنها را كيفر مىدهد .\r\n وَ مَنْ أَرادَ الْآخِرَةَ وَ سَعى لَها سَعْيَها وَ هُوَ مُؤْمِنٌ فَأُولئِكَ كانَ سَعْيُهُمْ مَشْكُوراً  :\r\nهر كس خير آخرت و نعمت بهشت بخواهد و در اين راه سعى كند - يعنى خدا را فرمان برد و از معصيتها دورى كند - و در عين حال به يگانگى خداوند و رسالت پيامبران معتقد باشد ، سعى آنها و عبادات آنها بدرگاه خداوند مقبول است .\r\nقتاده گويد : معناى مشكور بودن سعى آنان اين است كه : خداوند حسنات آنها را افزايش مىدهد و از بديهاى آنها در مىگذرد . مقصود اين است كه : سعى آنها در خور سپاسگزارى است و پاداش دارد .\r\nاز حسن روايت شده است كه :\r\n- آخرت را طلب كنيد ، زيرا نديدم كسى را كه طالب آخرت باشد ، و به آن نرسد .\r\nطالب آخرت ، ممكن است به دنيا هم برسد و نديدم كسى را كه طالب دنيا باشد و به آخرت برسد . گاهى چنين افراد به دنيا هم نمىرسند !  كُلًّا نُمِدُّ هؤُلاءِ وَ هَؤُلاءِ مِنْ عَطاءِ رَبِّكَ  : هر يك از اين دو گروه را : آنها كه دنيا را مىخواهند و آنها كه آخرت را مىخواهند ، از بخشش پروردگارت ، بهره‌مند خواهيم كرد .\r\n\r\n","description":"","footnote":"","page_name":" 113 ","page_number":115},
  {"content":"\r\n\r\nحسن گويد : يعنى از نعمتهاى دنيا مردم نيك و بد را برخوردار خواهيم كرد .\r\nبنا بر اين مقصود اين است كه : در اين دنيا نعمتهاى خود را در دسترس افراد مؤمن و كافر قرار مىدهيم ، اما در عالم آخرت ، فقط مردم متقى از نعمتهاى ما بهره‌مند مىشوند .\r\n وَ ما كانَ عَطاءُ رَبِّكَ مَحْظُوراً  : آرى ، بخشش پروردگارت از كافر - بخاطر اينكه كافر است - و از فاسق - بخاطر اينكه فاسق است - منع نمىشود .\r\nپرسش :\r\nآيا جايز است كه انسان از عمل خود ، هم دنيا را بخواهد و هم آخرت را ؟\r\nپاسخ :\r\nبله ، جايز است ، به شرطى كه دنيا را تابع آخرت قرار دهد . مثل اينكه سرباز مجاهد ، هدفش زنده كردن دين باشد و در ضمن غنيمت‌هاى جنگى را هم تابع اين هدف قرار دهد .\r\n انْظُرْ كَيْفَ فَضَّلْنا بَعْضَهُمْ عَلى بَعْضٍ  : اى محمد ، بنگر كه چگونه بعضى را بر بعضى برترى بخشيده‌ايم . گروهى را غنى و گروهى را فقير ساخته‌ايم . گروهى را ارباب و گروهى را برده ، قرار داده‌ايم . گروهى را تندرست و گروهى را بيمار گردانيده‌ايم .\r\nهمهء اينها تابع مصلحت مىباشند .\r\n وَ لَلْآخِرَةُ أَكْبَرُ دَرَجاتٍ وَ أَكْبَرُ تَفْضِيلًا  : درجات و مراتب آخرت ، عاليتر و برتر است . لكن درجات و مراتب آخرت ، تابع اعمال انسان است ، بنا بر اين سزاوار است كه رغبت مردم و كوشش آنها براى آخرت بيشتر باشد .\r\nدر روايت است كه :\r\n- ما بين عاليترين درجات بهشت و پايين‌ترين درجات آن ، به اندازهء فاصلهء ميان زمين تا آسمان است .\r\n\r\nدلالت آيه :\r\nاز اين آيه ، بر مىآيد كه : طاعت خداوند باعث افزايش روزى دنيا نمىشود ،\r\n\r\n","description":"","footnote":"","page_name":" 114 ","page_number":116},
  {"content":"\r\n\r\nبلكه باعث افزايش درجات آخرت مىشود .\r\n لا تَجْعَلْ مَعَ اللَّهِ إِلهاً آخَرَ  : برخى گويند : اين خطاب متوجه پيامبر عاليقدر اسلام و منظور امت اوست : برخى گويند : يعنى اى شنونده يا اى انسان ، در اعتقاد و اقرار و رغبت و تمايل خود ، با خداوند يكتا خدايى قرار مده .\r\n فَتَقْعُدَ مَذْمُوماً مَخْذُولًا  : زيرا اگر چنين كنى ، در تمام عمر مورد ملامت عقلا هستى و دچار خوارى مىشوى و كسى يارى تو نمىكند . ديگر خداوند هم ترا به حال خود مىگذارد و كمك خود را از تو باز مىدارد ، تا همان كسى كه شريك خدا پنداشته‌اى از تو يارى كند ! برخى گويند : « قعود » به معناى نشستن نيست ، بلكه به معناى خوارى و زيانكارى و ناتوانى است . چنان كه وقتى مىگويند : « قعد به الضعف من القتال » يعنى : از جنگ ، عاجز شد .\r\n\r\nنظم آيات :\r\nآيهء اول ، متصل است به آيهء  حَتَّى نَبْعَثَ رَسُولًا  يعنى : خداوند ، جز بعد از فرستادن پيامبران ، و صادر كردن امر و نهى و تمام كردن نعمت و ظهور سركشى از مردم كافر و فاجر ، عذاب نمىكند .\r\nبرخى گويند : متصل است بداستان بنى اسرائيل و كيفرى كه در مرحلهء اول و مرحلهء دوم ، گريبانگير آنها كرد . در اينجا بيان مىكند كه كار خداوند ، بر طبق سنت دائمى و هميشگى صورت گرفته است ، زيرا او هنگامى مردم قريه‌ها را هلاك مىكند كه « مترفين » و رؤساى متنعم قريه‌ها را امر بطاعت كند و آنها سركشى كنند ، بنا بر اين هلاك شدن آنها از راه استحقاق است و بى سبب نيست .\r\n\r\n","description":"","footnote":"","page_name":" 115 ","page_number":117},
  {"content":"\r\n\r\n\r\n[ سوره الإسراء ( 17 ) : آيات 23 تا 25 
  ]\r\nوَ قَضى رَبُّكَ أَلاَّ تَعْبُدُوا إِلاَّ إِيَّاهُ وَ بِالْوالِدَيْنِ إِحْساناً إِمَّا يَبْلُغَنَّ عِنْدَكَ الْكِبَرَ أَحَدُهُما أَوْ كِلاهُما فَلا تَقُلْ لَهُما أُفٍّ وَ لا تَنْهَرْهُما وَ قُلْ لَهُما قَوْلاً كَرِيماً ( 23 ) وَ اخْفِضْ لَهُما جَناحَ الذُّلِّ مِنَ الرَّحْمَةِ وَ قُلْ رَبِّ ارْحَمْهُما كَما رَبَّيانِي صَغِيراً ( 24 ) رَبُّكُمْ أَعْلَمُ بِما فِي نُفُوسِكُمْ إِنْ تَكُونُوا صالِحِينَ فَإِنَّهُ كانَ لِلْأَوَّابِينَ غَفُوراً ( 25 )\r\n\r\nترجمه :\r\nپروردگارت دستور داده است كه جز او را نپرستيد و به پدر و مادر ، نيكى كنيد .\r\nاگر يكى از آنها يا هر دو نزد تو به پيرى رسند ، به آنها مگو : خسته و ملول شدم و آنها را مرنجان و با آنها سخنى ملايم و احترام آميز ، بگوى و از روى مهربانى نزد آنها پر و بال فروتنى بگشاى و بگو : پروردگارا آنها را رحم كن ، هم چنان كه مرا در كودكى پرورش دادند . پروردگار شما به آنچه در دلهاى شماست ، داناتر است . شما اگر شايسته باشيد ، خداوند نسبت به توبه كنندگان ، آمرزگار است .\r\n\r\nقرائت :\r\nكوفيان - بجز عاصم - « يبلغان » و ديگران « يبلغنّ » قرائت كرده‌اند . قرائت اخير ، بهتر است ، زيرا فاعل آن « احدهما » است و « كلاهما » عطف بر آن است . بنا بر قرائت اول ، « احدهما او كلاهما » تأكيد يا بدل است از فاعل « يبلغان » كه به « والدين » برمىگردد .\r\nاف : اين كلمه در اينجا و در سورهء انبياء و احقاف ، بقرائت مكيان و شاميان و\r\n\r\n","description":"","footnote":"","page_name":" 116 ","page_number":118},
  {"content":"\r\n\r\nيعقوب و سهل ، بفتح فاء است . اهل مدينه ، به كسر و تنوين فاء و ديگران بكسر فاء و بدون تنوين خوانده‌اند .\r\nقرائت نخست ، بنا بر اين است كه كلمه ، مبنى بر فتح و اسم فعل است به معناى « اتضجّر » « 1 » قرائت دوم ، بنا بر اين است كه تنوين تنكير بر آن اضافه شده باشد . مثل « صَهٍ و مَهٍ » و قرائت سوم بنا بر اين است كه معرفه باشد نه نكره .\r\nاصل اين كلمه ، مصدر است . زجاج هفت وجه در آن جايز دانسته : فتح فاء ، ضم فاء و كسر فاء و هر يك از آنها با تنوين و بدون تنوين . وجه هفتم « افّى » . ابن انبارى به تخفيف فاء مفتوح نيز اضافه كرده . ابو الحسن گويد : « اف » بهتر است .\r\n\r\nاعراب :\r\nبالوالدين : متعلق به قضى . يعنى : « قضى بالوالدين احسانا » ممكن است به تقدير « اوصى بالوالدين . . . » باشد . و حذف آن بخاطر دلالت كلام است . نظير آن شعر زير است :\r\n عجبت من دهماء اذ تشكونا * و من ابى دهماء اذ يوصينا \r\n خيراً بها كأننا خافونا \r\nيعنى : تعجب دارم كه دهماء از ما شكايت مىكند و از ابى دهماء كه ما را سفارش مىكند كه در بارهء او نيكى كنيم ، مثل اينكه ما ترسيده‌ايم . در اينجا « يوصينا » در « خيراً » عمل كرده است .\r\n كَما رَبَّيانِي  : كرحمة تربيتهما . يعنى : رحمت و محبتى كه هنگام تربيت ايشان پديدار مىگشت . برخى گويند : كاف به معناى « على » است .\r\n\r\nمقصود :\r\nقبلا در بارهء نهى از شرك و گناهان سخن گفت . اينك در بارهء امر به يكتا پرستى و فرمانبردارى حق ، مىفرمايد :\r\n وَ قَضى رَبُّكَ أَلَّا تَعْبُدُوا إِلَّا إِيَّاهُ  : ابن عباس ، حسن و قتاده ، گويند : يعنى پروردگارت\r\n\r\n\r\n","description":"","footnote":"\r\n( 1 ) - يعنى ملول و خسته شدم\r\n","page_name":" 117 ","page_number":119},
  {"content":"\r\n\r\nامر حتمى كرده است . ربيع بن انس گويد : يعنى پروردگارت لازم و واجب كرده است .\r\nمجاهد گويد : يعنى پروردگارت سفارش كرده است كه او را پرستش كنيد و جز او را پرستش نكنيد .\r\nپرسش :\r\nممكن است گفته شود : امر مىكنند كه چيزى باشد نه چيزى نباشد ، زيرا معناى امر ، ارادهء چيزى كردن است و اراده ، هنگامى است كه چيزى را بخواهند نه اينكه نخواهند . ( در حالى كه آيه مىگويد : امر كرده است كه نپرستيد . . . ) پاسخ :\r\nمقصود اين است كه خداوند اراده كرده است كه شما او را از روى اخلاص .\r\nپرستش كنيد و كراهت دارد از اينكه جز او را پرستش كنيد ، اين مقصود را بوسيلهء امر  أَلَّا تَعْبُدُوا إِلَّا إِيَّاهُ  ( امر كرده است كه جز او را نپرستيد ) بيان كرده است .\r\n وَ بِالْوالِدَيْنِ إِحْساناً  : و نيز دستور داده است كه در بارهء پدر و مادر نيكى كنيد .\r\n إِمَّا يَبْلُغَنَّ عِنْدَكَ الْكِبَرَ أَحَدُهُما أَوْ كِلاهُما  : اى انسان ، اگر پدر و مادرت يا يكى از آنها ، نزد تو زنده ماندند ، تا بسن پيرى رسيدند . . . بديهى است كه انسان در سن پيرى حال كودك پيدا مىكند و احتياج دارد كه از او حمايت و سرپرستى كنند .\r\nدر اينجا فقط بدوران پيرى پدر و مادر اشاره كرده است ، حال آنكه : در هر حال اطاعت پدر و مادر لازم است ، علت اين است كه : در اين دوران ، آنها به خدمت و كمك ، بيشتر احتياج دارند . در بارهء عيسى ع مىفرمايد :  وَ يُكَلِّمُ النَّاسَ فِي الْمَهْدِ وَ كَهْلًا  ( آل عمران 46 : در گهواره و در دوران پيرى با مردم سخن مىگويد ) با اينكه اين مطلب اختصاص بعيسى ندارد ، زيرا همهء مردم در دوران پيرى سخن مىگويند . مقصود اين است كه : عيسى همانطورى كه در دوران كودكى با مردم سخن مىگويد ، زنده مىماند و بعداً هم با مردم تكلم مىكند . در جاى ديگر مىفرمايد :  وَ الْأَمْرُ يَوْمَئِذٍ لِلَّهِ  ( انفطار 82 : در آن روز ، فرمان خداى راست ) بديهى است كه فرمان هميشه براى خداست ، لكن در روز قيامت ، فقط اين فرمان به خدا اختصاص دارد و بس .\r\n\r\n","description":"","footnote":"","page_name":" 118 ","page_number":120},
  {"content":"\r\n\r\nبرخى گويند : منظور اين است كه اگر تو به سن كبر رسيدى و مكلف شدى و نزد تو پدر و مادر باشند . . .\r\n فَلا تَقُلْ لَهُما أُفٍّ  : به آنها اف مگو « 1 » . از امام هشتم ع روايت شده است كه امام صادق ع فرمود :\r\n- اگر خداوند در منع نافرمانى والدين ، لفظى كوتاه‌تر از اين كلمه ، سراغ داشت ، همان را به كار مىبرد .\r\nدر روايت ديگر است كه :\r\n- كمترين حد نافرمانى پدر و مادر ، گفتن اف است و اگر خداوند ، چيزى آسانتر و كوچكتر از آن ، در نافرمانى پدر و مادر سراغ داشت ، از آن منع مىكرد .\r\nدر روايت ديگر است كه :\r\n- عاق والدين ، هر چه مىخواهد بكند . او هرگز داخل بهشت نمىشود .\r\nبنا بر اين مقصود اين است كه : پدر و مادر را نبايد آزار كرد . چه كم چه زياد .\r\nمجاهد گويد :\r\n- مقصود اين است كه : اگر پدر و مادر بمرحله‌اى از پيرى و سستى برسند كه در خود بول كنند ، نبايد از آنها اظهار تنفر كنى ، بلكه بايد نسبت به آنها همان رفتارى را داشته باشى كه آنها در دوران كودكى تو داشتند . بديهى است كه شخص خشمگين ، زياد « اف » مىگويد . اين كلمه بر خشم و تنفر گوينده ، دلالت مىكند .\r\nابو عبيده گويد :\r\n- « اف » و « تف » چركى است كه ميان انگشتان فتيله مىشود .\r\nابن عباس گويد :\r\n- كلمهء كراهت است .\r\nبرخى گويند :\r\n- معناى آن چيز بد بوست .\r\n\r\n\r\n","description":"","footnote":"\r\n( 1 ) - يعنى : نگو ملول شدم .\r\n","page_name":" 119 ","page_number":121},
  {"content":"\r\n\r\nدر مثل است كه : « أبرّ من النسر » يعنى : از باز شكارى نيكوتر و فرمانبردارتر است . مىگويند : مقصود اين است كه جوجهء باز وقتى كه بزرگ مىشود و هنوز به پرواز در نيامده ، به جوجه‌هاى كوچكتر از خود غذا مىدهد ، هم چنان كه پدر و مادر به او غذا مىدادند .\r\n وَ لا تَنْهَرْهُما  : و آنها را با درشتى و فرياد ، مرنجان . برخى گويند : يعنى : هر چه از تو خواستند ، به آنها بده و خوددارى نكن . مثل :  وَ أَمَّا السَّائِلَ فَلا تَنْهَرْ  ( الضحى 10 :\r\nسائل را محروم نكن ) .\r\n وَ قُلْ لَهُما قَوْلًا كَرِيماً  : و با آنها با نرمى و لطف و مهربانى سخن بگو و سخن لغو و زشت ، در برابر آنها بر زبان نياور و از اين راه ، آنها را گرامى بدار . در حقيقت ، گفتار پسنديده و گرامى ، دليل گرامى بودن كسى است كه انسان با او سخن مىگويد .\r\nسعيد بن مسيب گويد :\r\n- يعنى : در حضور ايشان مثل بندهء گنه‌كار ، در برابر سرورى درشتخو ، سخن بگو .\r\n وَ اخْفِضْ لَهُما جَناحَ الذُّلِّ مِنَ الرَّحْمَةِ  : در برابر آنها هر چه مىتوانى از لحاظ گفتار و كردار ، فروتنى و كوچكى كن . منظور از « ذل » خوارى نيست ، بلكه نرمى و تواضع است . تعبير گشودن پر و بال تواضع و نرمخويى ، در برابر پدر و مادر ، تشبيهى است كه : مرغى را بخاطر مىآورد كه پر و بال خود را مىگشايد و جوجه‌هاى خود را در زير آن پناه مىدهد . خداوند بزرگ مىفرمايد : پدر و مادر را در زير پر و بال احسان و محبت خويش ، پناه ده ، همانطورى كه آنها در دوران كودكى تو ، پر و بال محبت خود را بر سر تو گشودند و ترا بزرگ كردند . عرب ، هر گاه بخواهد كسى را توصيف كند كه در برابر پدر و مادر ، نرمخو و مهربان است ، مىگويد : « او خافض الجناح است » .\r\nامام صادق ( ع ) فرمود :\r\n- يعنى : جز با مهربانى و دلسوزى به آنها نگاه نكن و صداى خود را بلندتر از صداى آنها نگردان و دستت را بالاى دست آنها قرار نده و از جلو آنها راه نرو .\r\n\r\n","description":"","footnote":"","page_name":" 120 ","page_number":122},
  {"content":"\r\n\r\n وَ قُلْ رَبِّ ارْحَمْهُما كَما رَبَّيانِي صَغِيراً  : در بارهء آنها دعا كن و از خداوند بخواه كه در زندگى و بعد از مرگ ، آمرزش و رحمت خود را نصيب آنها گرداند ، زيرا آنها در كودكى ترا تربيت كرده‌اند . اين ، در صورتى است كه آنها مؤمن باشند .\r\nاز اين آيه ، برمىآيد كه : دعاى فرزند براى پدر و مادرى كه از دنيا رفته‌اند ، مورد قبول خداوند است و گرنه ، چه فايده‌اى دارد كه بگويد : در بارهء آنها دعا كن .\r\nبرخى گويند : خداوند ، فرزند را امر مىكند كه به پدر و مادر پير ، نيكى كند ، زيرا محبت فرزندان جوان ، نسبت به مادر پير كم است . لكن دستور نمىدهد كه : پدر و مادر در بارهء فرزندان نيكى كنند ، زيرا محبت پدر و مادر نسبت به فرزندان بسيار است . علت اينكه فقط دوران پيرى را ذكر كرده ، اين است كه : پدر و مادر در اين دوران ، احتياج بكمك دارند ، زيرا در سن پيرى ضعيفند و احتياج دارند كه فرزندان مخارج زندگى آنها را تأمين كنند .\r\nدر حديث است كه پيامبر فرمود :\r\n- بينيش به خاك ماليده شود ! بينيش به خاك ماليده شود ! بينيش به خاك ماليده شود ! عرض كردند :\r\n- يا رسول اللَّه ، كى ؟ ! فرمود :\r\n- كسى كه پدر و مادرش يا يكى از آنها به سن پيرى رسند - و كارى نكند كه داخل بهشت شود .\r\nاين روايت را مسلم در صحيح خود آورده است .\r\nابو اسيد انصارى روايت كرده است كه :\r\n- ما در حضور پيامبر گرامى بوديم . مردى از بنى سلمه آمد و گفت :\r\n- يا رسول اللَّه ، آيا پس از مرگ پدر و مادرم ، كار نيكى مانده است كه در بارهء آنها انجام دهم ؟\r\nفرمود :\r\n\r\n","description":"","footnote":"","page_name":" 121 ","page_number":123},
  {"content":"\r\n\r\n- آرى . نماز بر آنها ، طلب آمرزش ، وفا كردن به عهدشان ، احترام دوستشان و صلهء رحم آنها .\r\nقتاده گويد :\r\n- اينطور دانستيد و به اين دستور امر شديد ، بنا بر اين آنچه خداوند بر شما تعليم كرده ، بگيريد و به ادب خداوند ، گرايش پيدا كنيد .\r\n رَبُّكُمْ أَعْلَمُ بِما فِي نُفُوسِكُمْ  : خداوند به قصدهاى باطنى شما داناتر است و مىداند كه قصد شما نيكى است يا نافرمانى ، بنا بر اين هر كس كه : خطايى از او سر زد و قصدش نافرمانى پدر و مادر نيست ، خداوند از خطايش چشم پوشى مىكند . برخى گويند : يعنى خداوند به همهء اسرار باطنى شما آگاه است . برخى گويند : يعنى علم خداوند ، ثابت‌تر است .\r\n إِنْ تَكُونُوا صالِحِينَ فَإِنَّهُ كانَ لِلْأَوَّابِينَ غَفُوراً  : اگر شما صالح باشيد و راه طاعت خدا را بپيماييد ، خداوند آمرزندهء توبه كنندگان است . مجاهد گويد : اواب ، كسى است كه اهل توبه و عبادت باشد و از گناهان خود باز گردد . از امام صادق ( ع ) نيز چنين نقل شده است .\r\nقتاده گويد : « اوابين » كسانى هستند كه اهل طاعت و احسان باشند .\r\nسعيد بن مسيب گويد : كسانى هستند كه : گناه كنند ، سپس توبه كنند ، پس از توبه ، باز هم گناه و توبه كنند .\r\nابن عباس گويد : كسانى هستند كه در سختىها به خداوند رجوع كنند .\r\nنيز از ابن عباس روايت شده است كه : آنها تسبيح كنندگانند . مؤيد آن ، آيهء  يا جِبالُ أَوِّبِي مَعَهُ  است ( سبا 10 : اى كوه‌ها ، با او تسبيح كنيد ) .\r\nبرخى گويند : مقصود كسانى است كه ميان مغرب و عشا نماز مىگزارند ، روايتى هم به همين مضمون وارد شده است .\r\nهشام بن سالم از امام صادق ( ع ) روايت كرده است كه :\r\n- چهار ركعت نماز ، كه در هر ركعتى پنجاه مرتبه ، سورهء قل هو اللَّه ، خوانده شود ، نماز اوابين است .\r\n\r\n","description":"","footnote":"","page_name":" 122 ","page_number":124},
  {"content":"\r\n\r\n\r\n[ سوره الإسراء ( 17 ) : آيات 26 تا 30 
  ]\r\nوَ آتِ ذَا الْقُرْبى حَقَّهُ وَ الْمِسْكِينَ وَ ابْنَ السَّبِيلِ وَ لا تُبَذِّرْ تَبْذِيراً ( 26 ) إِنَّ الْمُبَذِّرِينَ كانُوا إِخْوانَ الشَّياطِينِ وَ كانَ الشَّيْطانُ لِرَبِّهِ كَفُوراً ( 27 ) وَ إِمَّا تُعْرِضَنَّ عَنْهُمُ ابْتِغاءَ رَحْمَةٍ مِنْ رَبِّكَ تَرْجُوها فَقُلْ لَهُمْ قَوْلاً مَيْسُوراً ( 28 ) وَ لا تَجْعَلْ يَدَكَ مَغْلُولَةً إِلى عُنُقِكَ وَ لا تَبْسُطْها كُلَّ الْبَسْطِ فَتَقْعُدَ مَلُوماً مَحْسُوراً ( 29 ) إِنَّ رَبَّكَ يَبْسُطُ الرِّزْقَ لِمَنْ يَشاءُ وَ يَقْدِرُ إِنَّهُ كانَ بِعِبادِهِ خَبِيراً بَصِيراً ( 30 )\r\n\r\nترجمه :\r\nحق خويشاوندان و مستمندان و ماندگان راه را بده و اسراف مكن كه اسراف كنندگان ، برادران شيطان‌ها هستند و شيطان نسبت به پروردگار خود ، كفر ورزيد . اگر به انتظار رحمت پروردگارت ، از آنها اعراض كنى ، با آنها سخنى نرم بگوى و دستت را بستهء گردنت مگردان و آن را بتمامى مگشاى كه در پس زانوى ملامت و حسرت مىنشينى .\r\nپروردگارت ، روزى را براى هر كه خواهد ، گشايش دهد و تنگ گيرد . او به حال بندگان خود آگاه و بيناست .\r\n\r\nلغت :\r\nتبذير : پراكنده كردن مال است بوسيلهء اسراف . مثل پاشيدن و پراكندن بذر .\r\n\r\n","description":"","footnote":"","page_name":" 123 ","page_number":125},
  {"content":"\r\n\r\nبديهى است كه اگر مال را در راه صحيح پراكنده كنند ، تبذير گفته نمىشود .\r\nنابغه گويد :\r\n ترائب يستضيء الحلى فيها * كجمر النار بذر بالظلام \r\nيعنى : سينه‌هاى بلورينى كه زيورها در آن مىدرخشند . به دانه‌هاى آتش مىمانند كه ظلمتها را پراكنده مىسازند .\r\nاعراض : روى گردانى ، از روى تنفر يا مشغول شدن به چيزى بهتر . گاهى هم منظور از روى گردانى از كسى خوار شمردن اوست . مثل  وَ أَعْرِضْ عَنِ الْجاهِلِينَ  ( اعراف 199 : از مردم نادان اعراض كن ) .\r\nمحسور : محزون و اندوهگين . « دابة حسير » يعنى : حيوانى كه بر اثر تند رفتن ، فرومانده باشد . در قرآن كريم مىفرمايد :  يَنْقَلِبْ إِلَيْكَ الْبَصَرُ خاسِئاً وَ هُوَ حَسِيرٌ  ( ملك 4 : نظر ، در حالى كه از هدف دور مانده ، و وامانده شده است ، به تو باز مىگردد ) شاعر گويد :\r\n ان العسير بها داء مخامرها * فشطرها نظر العينين محسور \r\nيعنى : شترى كه بار نمىبرد ، مرضى دارد كه در جسمش نفوذ كرده و چشم اميد از او برداشته شده است .\r\n\r\nاعراب :\r\n إِمَّا تُعْرِضَنَّ  : ان تعرضن . « ما » زايده است .\r\nابتغاء : مفعول له و بقولى حال است به تقدير « مبتغيا »  رَحْمَةٍ مِنْ رَبِّكَ تَرْجُوها  : راجياً اياها . جملهء « ترجوها » در محل جرّ و صفت « رحمة » است . ممكن است در محل نصب و حال از ضمير « تعرضن » باشد .\r\n\r\nمقصود :\r\nاكنون خداوند ، پيامبر خود را تشويق مىكند كه حق اشخاص را بدهد و به آنها انفاق كند .\r\n وَ آتِ ذَا الْقُرْبى حَقَّهُ  : حق خويشاوندان را كه خداوند براى ايشان واجب\r\n\r\n","description":"","footnote":"","page_name":" 124 ","page_number":126},
  {"content":"\r\n\r\nكرده است ، عطا كن . اين معنى از ابن عباس و حسن است . سدى گويد : مقصود دادن حق خويشاوندان پيامبر است . وى گويد : هنگامى كه عبيد اللَّه زياد ، امام سجاد را نزد يزيد مىفرستاد ، به مردى شامى فرمود :\r\n- قرآن را خوانده‌اى ؟\r\n- آرى - آيا آيهء ،  وَ آتِ ذَا الْقُرْبى حَقَّهُ  را خوانده‌اى ؟\r\n- شما همان خويشاوندانى هستيد كه خداوند دستور داده است كه حقش اداء شود ؟\r\n- آرى ! همين مطلب از امام باقر و امام صادق ( عليهما السلام ) نيز روايت شده است .\r\nاز ابو سعيد خدرى روايت شده است كه : چون اين آيه نازل شد ، پيامبر ، فدك را بفاطمه ( ع ) داد .\r\nعبد الرحمن بن صالح گويد : مأمون نامه‌اى به عبد اللَّه بن موسى نوشت و در بارهء فدك از وى سؤال كرد ، وى حديث بالا را در پاسخ مأمون نوشت . مأمون ، فدك را بفرزندان فاطمه ( ع ) ، تسليم كرد .\r\n وَ الْمِسْكِينَ وَ ابْنَ السَّبِيلِ  : و زكات را كه حق مستمندان و مسافرانى است كه از بلاد خود دور مانده و مخارجشان تمام شده است ، به ايشان بده .\r\n وَ لا تُبَذِّرْ تَبْذِيراً  : ابن عباس و ابن مسعود گويند : مبذر كسى است كه مال را بناحق خرج مىكند . مجاهد گويد : اگر كسى به اندازهء « يك چارك » در راه باطل صرف كند ، مبذر است و اگر همهء مال خود را در راه حق خرج كند ، مبذر نيست .\r\nاز امام صادق ( ع ) روايت شده است كه : على ع به عنايت فرمود :\r\n-\r\nكن زاملة للمؤمنين و ان خير المطايا امثلها و لا تكن من المبذرين\r\n: يعنى : براى مردم مؤمن ، باربردار باش كه بهترين مركبها آنهايى هستند كه رام‌تر باشند و از اسراف كاران مباش .\r\n\r\n","description":"","footnote":"","page_name":" 125 ","page_number":127},
  {"content":"\r\n\r\n إِنَّ الْمُبَذِّرِينَ كانُوا إِخْوانَ الشَّياطِينِ  : مردم مسرف ، پيروان شيطان‌ها هستند و راه آنها را مىپيمايند . به كسى كه ملازم سفر است ، مىگويند : « اخو السفر » يعنى :\r\nبرادر سفر و به كسى كه تابع شيطان است ، گويند : « اخ الشيطان » يعنى : برادر شيطان .\r\nبرخى گويند : يعنى آنها در آتش جهنم ، رفيق شيطان‌ها هستند .\r\n وَ كانَ الشَّيْطانُ لِرَبِّهِ كَفُوراً  : شيطان همواره بخداى خويش ، كفر ورزيده است .\r\n وَ إِمَّا تُعْرِضَنَّ عَنْهُمُ ابْتِغاءَ رَحْمَةٍ مِنْ رَبِّكَ تَرْجُوها فَقُلْ لَهُمْ قَوْلًا مَيْسُوراً  :\r\nهر گاه نتوانى بخاطر تنگدستى به آنها نيكى كنى و در صدد برآيى كه از خداوند طلب گشايش كنى و اميدوار باشى كه با كمك خداوند بتوانى از آنها دستگيرى كنى ، آنها را وعدهء نيكو ده و با آنها - تا آنجا كه ممكن است - به نرمى سخن گوى .\r\nروايت شده است كه : چون اين آيه ، نازل شد ، هر گاه كسى از پيامبر سؤال مىكرد و چيزى نداشت كه بخشش كند ، مىفرمود :\r\n- خداوند ما و شما را از فضل خود روزى دهاد !  وَ لا تَجْعَلْ يَدَكَ مَغْلُولَةً إِلى عُنُقِكَ  : دستت را بگردنت نبند و از كسانى نباش كه به كلى اهل بذل و بخشش نيستند . اين جمله بطور مبالغه آميزى از بخل و تنگ - چشمى نهى مىكند .\r\n وَ لا تَبْسُطْها كُلَّ الْبَسْطِ  : و همهء دارايى خود را بذل و بخشش نكن ، تا مثل كسى كه طورى دست خود را باز مىكند كه هيچ چيز در آن نمىماند ، نباشى . اين جمله ، كنايه از اسراف است .\r\n فَتَقْعُدَ مَلُوماً   مَحْسُوراً  : زيرا اگر چنين كنى ، در پس زانوى غم مىنشينى و خود را ملامت مىكنى و چيزى نخواهى داشت . اين معنى از سدى و ابن عباس است .\r\nقتاده گويد : يعنى عاجز و پشيمان مىشوى . امام صادق ( ع ) مىفرمايد : يعنى از لباس ، برهنه مىمانى . محسور يعنى عريان . جبائى گويد : مقصود اين است كه : اگر امساك كنى ، مورد ملامت و مذمت ، واقع مىشوى و اگر اسراف كنى ، حسرت زده و غمگين\r\n\r\n","description":"","footnote":"","page_name":" 126 ","page_number":128},
  {"content":"\r\n\r\nخواهى شد .\r\nكلبى گويد : يعنى هر چه دارى بذل و بخشش نكن كه چون افراد بعدى بيايند و چيزى نداشته باشى كه به آنها دهى ، زبان به سرزنش تو مىگشايند .\r\nروايت شده است كه : زنى پسرش را نزد پيامبر گرامى فرستاد و گفت به پيامبر عرض كن : مادرم به زرهى احتياج دارد . اگر گفت : صبر كنيد تا برسد ، بگو : مادرم به پيراهنت ، احتياج دارد .\r\nپسر نزد پيامبر گرامى آمد و پيام مادر را ابلاغ كرد . حضرتش جامه را از تن بيرون آورد و به او داد .\r\nاز اينرو اين آيه ، نازل شد .\r\nگفته‌اند : بر اثر اين بخشش ، در خانه نشست و براى نماز بيرون نيامد ، زيرا جامه‌اى نداشت كه بپوشد ، از اينرو كفار او را ملامت كرده ، گفتند : محمد ، خوابش برده و مشغول لهو و لعب است و نماز را ترك كرده است .\r\n إِنَّ رَبَّكَ يَبْسُطُ الرِّزْقَ لِمَنْ يَشاءُ وَ يَقْدِرُ  : خزانه‌هاى خداوند ، پر و گسترده است لكن بر طبق مصلحت ، روزى افراد را گاهى توسعه مىدهد و گاهى تنگ مىگيرد .\r\n إِنَّهُ كانَ بِعِبادِهِ خَبِيراً بَصِيراً  : او به احوال بندگان دانا و بمصالح آنها بصير است ، بنا بر اين براى يكى روزى را توسعه مىدهد و براى ديگرى تنگ مىگيرد و تدبير او بر طبق مصلحت افراد است .\r\n\r\nنظم آيات :\r\nآيهء اخير ، متصل است به آيهء سابق ، زيرا ترغيب مىكند كه انسان با اعتماد به خداوند ، بذل و بخشش كند و از بخل خوددارى نمايد و در زندگى مقتصد و ميانه‌رو باشد ، زيرا خداوند ، با كمال قدرتى كه دارد ، گاهى روزى افراد را توسعه مىدهد و گاهى تنگ مىسازد ، تا مراعات مصلحت ايشان را كرده باشد ، بنا بر اين بندگان خدا برعايت مصلحت و پيمودن راه اقتصاد و ميانه‌روى سزاوارترند .\r\n\r\n","description":"","footnote":"","page_name":" 127 ","page_number":129},
  {"content":"\r\n\r\n\r\n[ سوره الإسراء ( 17 ) : آيات 31 تا 35 
  ]\r\nوَ لا تَقْتُلُوا أَوْلادَكُمْ خَشْيَةَ إِمْلاقٍ نَحْنُ نَرْزُقُهُمْ وَ إِيَّاكُمْ إِنَّ قَتْلَهُمْ كانَ خِطْأً كَبِيراً ( 31 ) وَ لا تَقْرَبُوا الزِّنى إِنَّهُ كانَ فاحِشَةً وَ ساءَ سَبِيلاً ( 32 ) وَ لا تَقْتُلُوا النَّفْسَ الَّتِي حَرَّمَ اللَّهُ إِلاَّ بِالْحَقِّ وَ مَنْ قُتِلَ مَظْلُوماً فَقَدْ جَعَلْنا لِوَلِيِّهِ سُلْطاناً فَلا يُسْرِفْ فِي الْقَتْلِ إِنَّهُ كانَ مَنْصُوراً ( 33 ) وَ لا تَقْرَبُوا مالَ الْيَتِيمِ إِلاَّ بِالَّتِي هِيَ أَحْسَنُ حَتَّى يَبْلُغَ أَشُدَّهُ وَ أَوْفُوا بِالْعَهْدِ إِنَّ الْعَهْدَ كانَ مَسْؤُلاً ( 34 ) وَ أَوْفُوا الْكَيْلَ إِذا كِلْتُمْ وَ زِنُوا بِالْقِسْطاسِ الْمُسْتَقِيمِ ذلِكَ خَيْرٌ وَ أَحْسَنُ تَأْوِيلاً ( 35 )\r\n\r\nترجمه :\r\nفرزندانتان را از بيم فقر نكشيد ، ما روزى آنها و شما را مىدهيم . كشتن آنها گناهى بزرگ است . نزديك زنا نشويد كه كارى زشت و بد راهى است . نفسى را كه خداوند محترم داشته ، جز به حق نكشيد و هر كه به ستم كشته شود ، براى وليّش تسلطى قرار داده‌ايم . ولىّ نبايد در قتل اسراف كند ، زيرا او نصرت يافته است . و بمال يتيم نزديك\r\n\r\n","description":"","footnote":"","page_name":" 128 ","page_number":130},
  {"content":"\r\n\r\nنشويد مگر به آنچه كه نيكوتر است ، تا وقتى كه به قوت خويش رسد و بعهد وفا كنيد كه از پيمان ، پرسيده خواهد شد و هنگامى كه پيمانه مىدهيد ، پيمانه را تمام دهيد و با ميزان درست وزن كنيد كه اين كار بهتر و سرانجام آن نيكوتر است .\r\n\r\nقرائت :\r\nخطا : ابو جعفر و ابن عامر - بروايت ابن ذكوان - « خطاً » بفتح خاء و طاء بدون الف خوانده‌اند . ابن كثير « خطاءً » خوانده ، ديگران « خطاً » خوانده‌اند . حسن « خطاء » و بروايتى « خَطاً » خوانده .\r\nخطا : كارى است از روى عمد صورت نگيرد و بنا بر اين كيفر ندارد . « أخطأ و خَطِىء » داراى يك معنى هستند . شاعر گويد :\r\n عبادك يخطئون و انت رب * كريم لا يليق بك الذموم \r\nيعنى : بندگان تو خطا مىكنند و تو پروردگارى بزرگ هستى كه سرزنش آنها لايق مقامت نيست .\r\nدر قرآن كريم مىفرمايد :  لا تُؤاخِذْنا إِنْ نَسِينا أَوْ أَخْطَأْنا  ( بقره 286 : اگر فراموش يا خطا كنيم ما را مؤاخذه مكن ) شاعر گويد :\r\nيعنى : مردم ، امير را سرزنش مىكنند ، با اينكه خودشان بخطا رفته‌اند و نبايد راهنما را ملامت كرد ، بنا بر اين قرائت ابن عامر : « خَطَا » به معناى « اخطاء » است .\r\nممكن است « خَطَا » به معناى « خِطْأ » باشد . نظير : « مِثل و مَثل و شبه و شَبَه . . . » قرائت ابن كثير « خِطاء » ممكن است مصدر باب مفاعله باشد ، اگر چه چنين استعمالى در زبان عرب سراغ نداريم ، لكن باب تفاعل آن استعمال شده است . مثل : « تخاطأت النبل أحشاءه » و باب تفاعل بباب مفاعله دلالت دارد ، زيرا مطاوعهء آن است . اما وجه قرائت « خِطْأ » روشن است ، زيرا اين كلمه مصدر و به معناى گناهى است كه بطور عمد صورت گيرد . فاعل آن « خاطئ » است . چنان كه مىفرمايد :  لا يَأْكُلُهُ إِلَّا الْخاطِؤُنَ  ( الحاقه 37 : جز گنهكاران از آن نمىخورند ) كلمهء « خطاء » مثل « عطاء » اسم مصدر است .\r\nاولى از « اخطأت » و دومى از « اعطيت » است .\r\n\r\n","description":"","footnote":"","page_name":" 129 ","page_number":131},
  {"content":"\r\n\r\nفلا يسرف : كوفيان - بجز عاصم - اين كلمه را به تاء و ديگران به ياء خوانده‌اند .\r\nبنا بر قرائت دوم ، فاعل ممكن است به قاتل و ممكن است به ولىّ باز گردد .\r\nبديهى است كه قاتل در كلام ذكر نشده است لكن از كلام استفاده مىشود . اگر ضمير به ولى باز گردد ، منظور اين است كه او نبايد در قتل اسراف كند و كسانى را بكشد كه مرتكب قتل نشده‌اند . و اگر ضمير بقاتل باز گردد ، منظور اين است كه او حق نداشته است مرتكب قتل شود و بنا بر اين قتل ناحق او اسراف است . چنان كه در بارهء خوردن اموال يتيمان مىفرمايد :  وَ لا تَأْكُلُوها إِسْرافاً  ( نساء 6 : اموال آنها را از روى اسراف نخوريد ) .\r\nبنا بر قرائت اول نيز مخاطب يا قاتل است يا ولىّ . به قاتل مىگويد : نبايد كسى را به ستم بكشى ، زيرا از تو قصاص مىكنند . يا اينكه به ولى مىگويد : نبايد در قتل اسراف كنى و غير از قاتل ، ديگرى را بكشى .\r\nقسطاس : كوفيان - بجز ابو بكر - اين كلمه را بكسر قاف و ديگران بضم قاف خوانده‌اند و هر دو بيك معنى هستند .\r\n\r\nمقصود :\r\nاكنون ضمن عطف به سابق ، مىفرمايد :\r\n وَ لا تَقْتُلُوا أَوْلادَكُمْ خَشْيَةَ إِمْلاقٍ  : فرزندان خود را از ترس تنگدستى نكشيد . ممكن است « لا تقتلوا » منصوب و عطف بر  أَلَّا تَعْبُدُوا  باشد و ممكن است نهى و مجزوم باشد . خداوند آنها را از فرزندكشى نهى مىكند ، زيرا آنان دختران خود را زنده بگور مىكردند .\r\n نَحْنُ نَرْزُقُهُمْ وَ إِيَّاكُمْ  : ما كفيل روزى ايشان و شما هستيم .\r\n إِنَّ قَتْلَهُمْ كانَ خِطْأً كَبِيراً  : كشتن آنها در جاهليت ، گناهى بزرگ بود ! امروز نيز چنين است .\r\n وَ لا تَقْرَبُوا الزِّنى  : زنا نزديكى با زنى است كه در عقد انسان نباشد و به شبهه نيز نباشد .\r\n\r\n","description":"","footnote":"","page_name":" 130 ","page_number":132},
  {"content":"\r\n\r\n إِنَّهُ كانَ فاحِشَةً  : بزنا نزديك نشويد ، زيرا معصيتى بزرگ است . يعنى همان طورى كه زنا در جاهليت ، زشت شمرده مىشد ، امروز هم زشت است . نظير اين تعبير ، در قرآن مجيد ، بسيار است .\r\n وَ ساءَ سَبِيلًا  : و زنا بد راهى است . اشاره به اين است كه : عقل ، زنا را زشت مى - شمارد ، زيرا فرزند احتياج به پدر و مادر دارد و نمىتوان زناكاران را بر يكديگر ترجيح داد ، در نتيجه نسبت فرزند به والدين ، قطع مىشود و قانون ارث از بين مىرود وصلهء رحم و حقوق پدر و مادر ، نسبت به اولاد ، منتفى مىشود . همهء اينها از نظر عقل ، زشت و ناپسند است .\r\nاز على ( ع ) روايت است كه پيامبر گرامى اسلامى فرمود :\r\n- زنا را شش خصلت است : سه خصلت در دنيا و سه خصلت در آخرت . اما خصلت هاى دنيوى آن ، يكى اينكه نور صورت را مىبرد ، ديگر اينكه روزى را قطع مىكند .\r\nسوم اينكه فناى انسان را نزديك مىسازد . اما خصلتهاى اخروى آن ، خشم پروردگار ، بدى حساب و دخول در آتش يا جاويدان ماندن در آتش است .\r\n وَ لا تَقْتُلُوا النَّفْسَ الَّتِي حَرَّمَ اللَّهُ إِلَّا بِالْحَقِّ  : جز به حق ، خون كسى را نريزيد . خون ناحق را خداوند تحريم كرده است . لكن كسى كه كافر يا مرتد يا مرتكب قتل ناحق شده يا زناى محصنه كرده است ، قتلش حق است و حرام نيست .\r\n وَ مَنْ قُتِلَ مَظْلُوماً فَقَدْ جَعَلْنا لِوَلِيِّهِ سُلْطاناً  : كسى كه بنا حق كشته شود ، به ولى او حق داده‌ايم كه قاتل را بكشد يا از او خونبها بگيرد يا او را عفو كند . اين معنى از ابن عباس و ضحاك است . قتاده گويد : ولىّ او فقط حق قصاص دارد .\r\n فَلا يُسْرِفْ فِي الْقَتْلِ إِنَّهُ كانَ مَنْصُوراً  : قبلا تفسير اين جمله را نوشته‌ايم .\r\n وَ لا تَقْرَبُوا مالَ الْيَتِيمِ إِلَّا بِالَّتِي هِيَ أَحْسَنُ حَتَّى يَبْلُغَ أَشُدَّهُ  :\r\nتفسير اين جمله نيز در سورهء انعام آمده است .\r\n وَ أَوْفُوا بِالْعَهْدِ  : و به عهد خود وفا كنيد و در مورد مال يتيم و غير آن به مفاد وصيت رفتار نمائيد .\r\n\r\n","description":"","footnote":"","page_name":" 131 ","page_number":133},
  {"content":"\r\n\r\nبرخى گويند : هر چه خداوند به آن امر يا از آن نهى كرده ، عهد است . در عين حال ، گاهى انسان چيزهايى را از راه عهد و نذر بر خود واجب مىسازد .\r\n إِنَّ الْعَهْدَ كانَ مَسْؤُلًا  : عهد نيز مورد پرسش قرار مىگيرد و انسان در مقابل آن كيفر و پاداش مىبيند . برخى گويند : يعنى : از خود عهد سؤال مىكنند كه به چه چيز ترا نقض كردند ؟ چنان كه از دخترهاى زنده بگور شده ، مىپرسند : چرا كشته شده‌اند ( تكوير 8 )  وَ أَوْفُوا الْكَيْلَ إِذا كِلْتُمْ  : هر گاه براى مردم چيزى را پيمانه مىكنيد ، حقوقشان را بطور كامل ادا كنيد و چيزى از آن كم نكنيد .\r\n وَ زِنُوا بِالْقِسْطاسِ الْمُسْتَقِيمِ  : زجاج گويد : قسطاس يعنى ميزان ، خواه كوچك باشد خواه بزرگ . حسن گويد : قپان است . مجاهد گويد : اين كلمه ، رومى و به معناى عدل است . يعنى : بوسيلهء ميزانى كه در آن ضرر و زيانى نباشد ، وزن كنيد .\r\n ذلِكَ خَيْرٌ  : قتاده گويد : يعنى ثواب اين كار ، بيشتر است . عطاء گويد : يعنى به خدا نزديك است . برخى گويند : مقصود اين است كه : اگر در دنيا پيمانه و وزن را بدقت ، انجام دهيد ، براى دنياى شما بهتر است . زيرا باعث خوش نامى شما مىشود و مردم شما را امانتدار مىشناسند .\r\n وَ أَحْسَنُ تَأْوِيلًا  : و همچنين سرانجام اين كار ، در عالم آخرت هم بهتر است .\r\nبدين ترتيب ، خداوند متعال مردم را تشويق مىكند كه : مردم رعايت حقوق يكديگر را بكنند و در داد و ستدها اجناس را بدقت بپيمايند يا وزن كنند .\r\n\r\n","description":"","footnote":"","page_name":" 132 ","page_number":134},
  {"content":"\r\n\r\n\r\n[ سوره الإسراء ( 17 ) : آيات 36 تا 40 
  ]\r\nوَ لا تَقْفُ ما لَيْسَ لَكَ بِهِ عِلْمٌ إِنَّ السَّمْعَ وَ الْبَصَرَ وَ الْفُؤادَ كُلُّ أُولئِكَ كانَ عَنْهُ مَسْؤُلاً ( 36 ) وَ لا تَمْشِ فِي الْأَرْضِ مَرَحاً إِنَّكَ لَنْ تَخْرِقَ الْأَرْضَ وَ لَنْ تَبْلُغَ الْجِبالَ طُولاً ( 37 ) كُلُّ ذلِكَ كانَ سَيِّئُهُ عِنْدَ رَبِّكَ مَكْرُوهاً ( 38 ) ذلِكَ مِمَّا أَوْحى إِلَيْكَ رَبُّكَ مِنَ الْحِكْمَةِ وَ لا تَجْعَلْ مَعَ اللَّهِ إِلهاً آخَرَ فَتُلْقى فِي جَهَنَّمَ مَلُوماً مَدْحُوراً ( 39 ) أَ فَأَصْفاكُمْ رَبُّكُمْ بِالْبَنِينَ وَ اتَّخَذَ مِنَ الْمَلائِكَةِ إِناثاً إِنَّكُمْ لَتَقُولُونَ قَوْلاً عَظِيماً ( 40 )\r\n\r\nترجمه :\r\nچيزى را كه در بارهء آن علم ندارى ، پيروى مكن كه گوش و چشم و دل ، همگى در برابر آن مسئول هستند . در روى زمين به تكبر راه مرو كه هرگز زمين را نمىشكافى و به بلندى كوه‌ها نمىرسى . همهء اينها ، زشت‌هايش پيش خداوند ناپسند است . اينهاست حكمتهايى كه پروردگارت به تو وحى كرده است . با خداى يكتا خدايى ديگر قرار نده كه با ملامت و دورى از رحمت حق ، در جهنم سرنگون خواهى شد . آيا پروردگارتان\r\n\r\n","description":"","footnote":"","page_name":" 133 ","page_number":135},
  {"content":"\r\n\r\nپسران را ويژهء شما ساخت و فرشتگان را دختران خويش گرفت . راستى كه سخنى هول انگيز مىگويند !\r\n\r\nقرائت :\r\nسيئة : ابن عامر و اهل كوفه ، بضم همزه خوانده و كلمه را اضافه به هاء كرده‌اند و ديگران « سيئة » به نصب و تنوين و بدون اضافه .\r\nقرائت نخست ، به خاطر اين است كه قبلا امورى ذكر شده است كه پاره‌اى از آنها نيك و پاره‌اى از آنها بد است . خداوند خاطر نشان مىكند كه آنهايى كه بد هستند ، پيش او مكروه و ناپسند مىباشند ، زيرا خداوند چيز نيكو را مكروه نمىشمارد . بديهى است كه طبق قرائت دوم « مكروها » را نيز بايد « مكروهة » بخوانيم .\r\nممكن است گفته شود : از آنجا كه تأنيث غير حقيقى است ، چه مانعى دارد كه كلمهء دوم را مذكر آوريم ، لكن اين حرف صحيح نيست ، زيرا حتى اگر مؤنث غير حقيقى هم باشد ، بهتر است كه هر دو كلمه ، با تاء تأنيث باشد . بخاطر اينكه : قبلا مؤنث ، ذكر شده است . جملهء « و الارض ابقل ابقالها » را به همين جهت ، قبيح شمرده‌اند .\r\nقرائت دوم به خاطر اين است كه : كلام با « و احسن تأويلا » خاتمه يافت . در آيات بعد هم چيز نيكويى وجود ندارد ، از اينرو « سيئة » خوانده‌اند . در اين صورت « مكروها » را بايد بدل بگيريم نه صفت . يا اينكه حال از ضمير مستتر در ظرف باشد . بدل مثل صفت نيست كه احتياج بضميرى دارد كه بموصوف برگردد .\r\n\r\nلغت :\r\nقفو : دنبال كردن اثر . قيافه هم از همين اصل است ، زيرا تابع و اثر كسى است كه سبقت گرفته .\r\nخرق : شكافتن .\r\nمرح : خوشحالى شديد\r\n\r\nاعراب :\r\n كُلُّ أُولئِكَ  : براى جمع كم است و هر گاه بخواهند جمع بسيار بگويند ،\r\n\r\n","description":"","footnote":"","page_name":" 134 ","page_number":136},
  {"content":"\r\n\r\n« كل هذه » گويند .\r\n ذم المنازل بعد منزلة اللوى * و العيش بعد اولئك الايام \r\nيعنى : بعد از آن منزل و بعد از آن ايام ، همهء منزلها و زندگى مورد مذمت واقع شدند .\r\nبنا بر اين بوسيلهء « اولئك » هم مىتوان به عاقل اشاره كرد ، هم به غير عاقل .\r\n كانَ عَنْهُ مَسْؤُلًا  : ضمير به « كل » برمىگردد . يعنى از همهء اين اشياء پرسش به عمل مىآيد . ممكن است به انسان برگردد .\r\nطولا : مصدر و جانشين حال است . ذو الحال يا فاعل فعل است يا جبال . برخى هم آن را تميز گرفته‌اند .\r\nفتلقى : اين فعل منصوب است به اضمار « ان » زيرا در جواب نهى واقع شده است .\r\n مَلُوماً مَدْحُوراً  : حال .\r\nمرحاً : تميز . ممكن است مصدر و جانشين حال باشد .\r\n\r\nمقصود :\r\nاكنون مىفرمايد :\r\n وَ لا تَقْفُ ما لَيْسَ لَكَ بِهِ عِلْمٌ  : چيزى را كه نشنيده ، نديده و ندانسته‌اى ، نگو : شنيده ، ديده و دانسته‌ام . اين معنى از ابن عباس و قتاده است .\r\nحسن گويد : يعنى پشت سر مردم حرف مزن و از آنها غيبت نكن . محمد بن حنفيه گويد : يعنى شهادت دروغ نده .\r\nاصل اين است كه : اين آيه نسبت به هر گفتار يا كردار يا تصميمى كه از روى علم نباشد ، عموميت دارد . گويى چنين مىگويد : جز آنچه را كه علم بدرستى آن دارى نگو و جز آنچه را كه بدرستى آن يقين دارى ، انجام نده و جز آنچه را كه به صحت آن اطمينان دارى ، معتقد نباش . گروهى از اصحاب ما به اين آيه ، استدلال كرده‌اند بر اينكه :\r\nعمل بقياس و خبر واحد ، جايز نيست ، زيرا از اينها علم بدست نمىآيد و طبق اين آيه ،\r\n\r\n","description":"","footnote":"","page_name":" 135 ","page_number":137},
  {"content":"\r\n\r\nخداوند از پيروى آنچه معلوم نيست ، نهى كرده است .\r\n إِنَّ السَّمْعَ وَ الْبَصَرَ وَ الْفُؤادَ كُلُّ أُولئِكَ كانَ عَنْهُ مَسْؤُلًا  : گوش از آنچه شنيده و چشم ، از آنچه ديده و دل از آنچه خواسته ، مسئول است . مقصود اين است كه صاحبان گوش و چشم و دل ، مسئوليت دارند ، از اينرو مىفرمايد :  كُلُّ أُولئِكَ . . . \r\nبرخى گويد : يعنى همهء اين اعضا مسئوليت دارند و از خود آنها سؤال خواهد شد .\r\nوالبى از ابن عباس نقل كرده است كه : خداوند از بندگان خود سؤال مىكند كه اين اعضا را در چه چيز به كار برده‌اند .\r\nعلى بن ابراهيم در تفسير از امام باقر ( ع ) روايت كرده است كه پيامبر گرامى اسلام فرمود :\r\n- روز قيامت ، بنده ، در حضور خداوند ، قدم از قدم برنمىدارد ، تا از چهار چيز از او سؤال شود ، مىپرسد : عمرت را در چه راهى صرف كردى ؟ بدنت را در چه راهى فرسوده ساختى ؟ مالت را از كجا بدست آوردى و در چه راهى صرف كردى ؟ و ديگر از محبت ما اهل بيت .\r\n وَ لا تَمْشِ فِي الْأَرْضِ مَرَحاً  : در روى زمين از روى خود خواهى و تكبر ، راه مرو . زجاج گويد : يعنى در روى زمين از روى خود خواهى و فخر فروشى راه نرو .\r\nبرخى گويند : مرح ، يعنى : شادى كردن به چيز باطل .\r\n إِنَّكَ لَنْ تَخْرِقَ الْأَرْضَ وَ لَنْ تَبْلُغَ الْجِبالَ طُولًا  : در اينجا خداوند ، اشاره به ضرب المثلى كرده ، مىفرمايد : اى انسان ، تو بر اثر تكبر ، زمين را در زير پاى خود نمىشكافى و بر اثر تجاوز از حد خود ، به كوه‌هاى بلند نخواهى رسيد . يعنى : به آنچه مىخواهى نمىرسى ، همانطورى كه اين كارها را خود نمىتوانى انجام دهى ، بنا بر اين چرا بكارى تن مىدهى كه براى تو خيلى بزرگ است و به صلاح تو نيست .\r\nاين مطلب را بدين جهت مىگويد كه : برخى از مردم هنگام راه رفتن ، كبر مىفروشند و براى قدرت نمايى ، پاهاى خود را بر زمين مىكوبند و سر و گردن خود را راست مىگيرند . خداوند مىفرمايد : اينان در حقيقت ، ضعيف و ناتوانند و نمىتوانند پاى\r\n\r\n","description":"","footnote":"","page_name":" 136 ","page_number":138},
  {"content":"\r\n\r\nخود را طورى به زمين بكوبند كه شكافته شود و گردن خود را طورى راست بدارند كه به كوه‌هاى بلند برسد . بدين ترتيب ، خداوند به بندگان خود درس تواضع ، مروت و وقار مىدهد .\r\n كُلُّ ذلِكَ كانَ سَيِّئُهُ عِنْدَ رَبِّكَ مَكْرُوهاً  : اشاره به همهء مطالبى است كه گذشت و از آنها نهى شد . يعنى : همهء امورى كه از آنها نهى شد ، گناهشان نزد خداوند متعال ناپسند است . او اينها را نمىپسندد و نمىخواهد كه بندگان مرتكب شوند .\r\n( بنا بر قرائت اول ، « ذلك » اشاره بهمهء مطالبى است كه به آنها امر يا از آنها نهى شد و معناى آيه ، اين است : همهء اينها بدشان پيش خداوند ناپسند است و بنا بر قرائت دوم اشاره به چيزهايى است كه از آنها نهى شده . يعنى : همهء اينها بد و پيش خدا ناپسند هستند ) .\r\nاز اين آيه ، استفاده مىشود كه عقيدهء جبريان باطل است ، زيرا طبق اين آيه ، خداوند كارهاى زشت را نمىپسندد و هر گاه نپسندد ، چگونه ممكن است مردم را بر آنها اجبار كند . بديهى است كه يك چيز نمىتواند هم پسنديدهء خداوند و هم ناپسند او باشد .\r\n ذلِكَ  : اشاره به امرها و نهىهايى است كه گذشت .\r\n مِمَّا أَوْحى إِلَيْكَ رَبُّكَ مِنَ الْحِكْمَةِ  : اين حكمتها - كه انسان را با نيكىها و بديها و فرق ميان آنها آشنا مىسازند - از چيزهايى هستند كه خداوند ، به تو - اى محمد ( ص ) - وحى كرده است .\r\n وَ لا تَجْعَلْ مَعَ اللَّهِ إِلهاً آخَرَ  : اين خطاب ، به پيامبر ، اما مقصود ديگران است ، براى اينكه بهتر در دلها اثر كند . چنان كه فرمايد :  لَئِنْ أَشْرَكْتَ لَيَحْبَطَنَّ عَمَلُكَ  ( زمر 65 : اگر شرك بياورى ، عملت دچار آفت زندگى مىشود ) يعنى : با خداوند يكتا ، خدايى ديگر قرار مده .\r\n فَتُلْقى فِي جَهَنَّمَ مَلُوماً مَدْحُوراً  : زيرا اگر اين كار را انجام دهى با سرزنش و دورى از رحمت حق ، سرنگون جهنم مىشوى .\r\n\r\n","description":"","footnote":"","page_name":" 137 ","page_number":139},
  {"content":"\r\n\r\n أَ فَأَصْفاكُمْ رَبُّكُمْ بِالْبَنِينَ وَ اتَّخَذَ مِنَ الْمَلائِكَةِ إِناثاً  : در اينجا خطاب ، متوجه كسانى است كه فرشتگان را دختر خدا مىپنداشتند ، يعنى : آيا خداوند پسران را ويژهء شما ساخت و شما را به آن برگزيد و براى خود دختر اختيار كرد و در عين حال شما را نيز در داشتن دختر ، شريك خود ساخت و آنچه - به خيال شما - بهتر بود به شما داد و آن چه پست‌تر بود به خودش اختصاص داد ؟ !  إِنَّكُمْ لَتَقُولُونَ قَوْلًا عَظِيماً  : چه سخنى مىگوييد كه گناه آن بزرگ و كيفر آن سخت است ! زيرا آنچه نمىپسنديد به خدا نسبت مىدهيد و فرشتگان را - كه برترين مخلوقات هستند - در رديف پست‌ترين مخلوقات مىآوريد .\r\n\r\n","description":"","footnote":"","page_name":" 138 ","page_number":140},
  {"content":"\r\n\r\n\r\n[ سوره الإسراء ( 17 ) : آيات 41 تا 44 
  ]\r\nوَ لَقَدْ صَرَّفْنا فِي هذَا الْقُرْآنِ لِيَذَّكَّرُوا وَ ما يَزِيدُهُمْ إِلاَّ نُفُوراً ( 41 ) قُلْ لَوْ كانَ مَعَهُ آلِهَةٌ كَما يَقُولُونَ إِذاً لابْتَغَوْا إِلى ذِي الْعَرْشِ سَبِيلاً ( 42 ) سُبْحانَهُ وَ تَعالى عَمَّا يَقُولُونَ عُلُوًّا كَبِيراً ( 43 ) تُسَبِّحُ لَهُ السَّماواتُ السَّبْعُ وَ الْأَرْضُ وَ مَنْ فِيهِنَّ وَ إِنْ مِنْ شَيْءٍ إِلاَّ يُسَبِّحُ بِحَمْدِهِ وَ لكِنْ لا تَفْقَهُونَ تَسْبِيحَهُمْ إِنَّهُ كانَ حَلِيماً غَفُوراً ( 44 )\r\n\r\nترجمه :\r\nدر اين قرآن مطالب آموزندهء گوناگون آورديم كه پند گيرند ، اما جز بر دورى و تنفر آنها نمىافزايد . بگو : اگر با خداوند ، خدايان ديگر بود - چنان كه - مىگويند - بسوى صاحب عرش راهى مىجستند . خداوند ، از آنچه مىگويند ، منزه و برتر است . آسمانهاى هفت گانه و زمين و هر چه در آنها هست ، تسبيح او مىكنند .\r\nموجودى نيست ، جز اينكه به ستايش او تسبيح خوان است ولى شما تسبيح آنها را نمىفهميد . خداوند حليم و آمرزگار است .\r\n\r\nقرائت :\r\nليذكروا : كوفيان بجر عاصم ، در اينجا و در سورهء فرقان به سكون ذال خوانده‌اند و ديگران در هر دو سوره بفتح ذال و كاف و تشديد هر دو . شاهد قرائت دوم ،\r\n\r\n","description":"","footnote":"","page_name":" 139 ","page_number":141},
  {"content":"\r\n\r\nاين آيه است :  لَقَدْ وَصَّلْنا لَهُمُ الْقَوْلَ لَعَلَّهُمْ يَتَذَكَّرُونَ  ( قصص 51 ) بديهى است كه تذكر بهتر از ذكر است ، زيرا به تدبر شباهت دارد و مقصود « ذكر يا تذكر » در مقابل فراموشى نيست . مثل  كِتابٌ أَنْزَلْناهُ إِلَيْكَ مُبارَكٌ لِيَدَّبَّرُوا آياتِهِ وَ لِيَتَذَكَّرَ أُولُوا الْأَلْبابِ  ( ص 29 :\r\nكتاب مباركى كه بر تو نازل كرديم تا در آيات آن بينديشند و خردمندان بوسيلهء عقل خود آن را دريابند ) .\r\nشايد قرائت اول ، اين آيه است  خُذُوا ما آتَيْناكُمْ بِقُوَّةٍ وَ اذْكُرُوا ما فِيهِ  ( بقره 63 : آنچه به شما داديم با نيرو بگيريد و آنچه در آن است درك كنيد ) بنا بر اين « ذكر » نيز به معناى ادراك آمده است . منظور ، ياد آورى ، كه در مقابل فراموشى است ، نيست .\r\nاهل مدينه و شام و ابو بكر « كما يقولون » و « يسبح له » به ياء خوانده‌اند . ضمير « يقولون » به مشركين بر مىگردد .\r\nبصريان « كما تقولون » به تاء و « عما يقولون » به ياء و « تسبح له » به تاء خوانده‌اند .\r\nحفص اولى و دومى را به ياء و سومى را به تاء خوانده است .\r\nدر مورد « عما يقولون » دو احتمال است : 1 - عطف است بر « كما يقولون » 2 - خداوند خويشتن را از دعوت آنان منزه ساخته ، مىفرمايد : از آنچه آنها مىگويند ، خداوند برتر و منزه است .\r\nدر مورد « يسبح » هم به تاء صحيح است ، هم به ياء .\r\n\r\nمقصود :\r\nاكنون خداوند با آنان كه قبلا از آنها ياد شد . به بحث و گفتگو پرداخته ، مىفرمايد :\r\n وَ لَقَدْ صَرَّفْنا فِي هذَا الْقُرْآنِ لِيَذَّكَّرُوا  : ما در اين قرآن ، دليلهاى خود را - كراراً - ذكر مىكنيم و معانى و مثل‌ها و هر چه كه عبرت آموز و حكمت آميز است به تفصيل ياد مىكنيم ، تا آنها در بارهء آن بينديشند و به حق بودن آن يقين پيدا كنند .\r\nقسمت‌هايى كه از اين جمله حذف شده ، بخاطر دلالت كلام و علم شنونده است .\r\n وَ ما يَزِيدُهُمْ إِلَّا نُفُوراً  : اما اين كافران ، از اين مطالب ارزنده ، بهره‌اى\r\n\r\n","description":"","footnote":"","page_name":" 140 ","page_number":142},
  {"content":"\r\n\r\nنمىبرند و همواره بر تنفر آنها نسبت به حق ، افزوده مىشود . در اينجا مىگويد :\r\nقرآن ، نفرت آنها را افزايش مىدهد ، زيرا بر اثر نازل شدن قرآن ، بود كه آنها نسبت به حقيقت ، تنفر بيشترى پيدا كردند . چنان كه مىفرمايد :  فَلَمْ يَزِدْهُمْ دُعائِي إِلَّا فِراراً  ( نوح 6 : دعوت من آنها را بيشتر فرارى كرد ) .\r\nپرسش :\r\nاگر با نازل شدن ، قرآن بر تنفر و گمراهى آنها افزوده مىشود ، فايده حكمت نزول آن چيست ؟\r\nپاسخ :\r\nفايده و حكمت آن ، اتمام حجت و بسته شدن راه بهانه تراشى بر روى آنهاست .\r\nوانگهى فايدهء ديگر قرآن اين است كه گروهى هم اصلاح و هدايت مىشوند . در صورتى كه اگر قرآن نازل نمىشد ، آنها هدايت نمىشدند . همان كسانى هم كه با نازل شدن قرآن ، بر تنفرشان افزوده مىشود ، اگر قرآن نازل نمىشد ، مرتكب فسادى بزرگتر مىشدند . پس بخاطر همين جهات است كه نازل شدن قرآن ، بر طبق حكمت و مصلحت است . زياد شدن تنفر آنها اين بود كه : با مشاهدهء آيات و دلائل آن ، مىگفتند :\r\nاينها حيله‌ها و نيرنگهاست و در بارهء آن نمىانديشيدند .\r\n قُلْ لَوْ كانَ مَعَهُ آلِهَةٌ كَما يَقُولُونَ إِذاً لَابْتَغَوْا إِلى ذِي الْعَرْشِ سَبِيلًا  :\r\nبگو اى محمد ( ص ) : اگر خدا را چنان كه مىگويند - يا چنان كه مىگوييد - شريكهايى بود ، آنها نيز به جستجوى راهى مىپرداختند ، كه آنها را به مالك عرش نزديك سازد و تقاضا مىكردند كه پيش خداوند منزلتى پيدا كنند ، زيرا آنها نيز علم داشتند كه خداوند بر آنها عظمت و برترى دارد . اين معنى از مجاهد و قتاده است .\r\nبيشتر مفسران قرآن گويند : يعنى : شركاى خداوند ، راهى مىجستند كه با خداوند برابرى كنند و در صدد شكست او برآيند ، زيرا آنهايى كه در خداوندى با يكديگر شريكند ، در صفات ذات ، نيز با يكديگر برابرند و هر كدام مىكوشد ، كه رقيب را از ميان بردارد و قلمرو آفرينش را از وجود رقيب و همكار ، پاك گرداند .\r\n\r\n","description":"","footnote":"","page_name":" 141 ","page_number":143},
  {"content":"\r\n\r\nدر حقيقت ، اين آيه اشاره است به دليل « تمانع » يعنى « جهان دو خدايى » صحنهء جنگ و مزاحمت خدايان و كانون آشوب و فساد خواهد بود ! اكنون خداوند ، خود را از اينكه داراى شريك باشد ، منزه شمرده ، مىفرمايد :\r\n سُبْحانَهُ وَ تَعالى عَمَّا يَقُولُونَ عُلُوًّا كَبِيراً  : خداوند از آنچه آنها مىگويند ، آن قدر برتر و بالاتر است كه حدى براى آن تصور نمىشود .\r\nدر اينجا بجاى « تعالياً كبيراً » گفته است :  عُلُوًّا كَبِيراً  مثل  تَبَتَّلْ إِلَيْهِ تَبْتِيلًا  ( مزمل 8 : بسوى خداوند توجه كن و از ديگران ببر ) .\r\nمقصود از برترى صفات خداوند اين است كه : هيچ صفتى با صفات او برابرى نمىكند ، زيرا هيچ كس قادرتر و عالمتر از او نيست .\r\nعرش را به خود نسبت مىدهد و مىگويد : صاحب عرش و منظور تعظيم عرش است . ممكن است منظور از عرش ، جهان هستى باشد .\r\n تُسَبِّحُ لَهُ السَّماواتُ السَّبْعُ وَ الْأَرْضُ وَ مَنْ فِيهِنَّ  : معناى تسبيح ، در اينجا دلالت آسمانها و زمين بر يگانگى و عدالت و بيهمتايى خداوند است و اين تسبيح معنوى ، بمنزلهء تسبيح لفظى است . بسا كه : تسبيح معنوى - كه راهنما و دليل است - از تسبيح لفظى قوىتر باشد ، زيرا موجب علم مىشود .\r\n وَ إِنْ مِنْ شَيْءٍ إِلَّا يُسَبِّحُ بِحَمْدِهِ  : هيچ موجودى نيست ، جز اينكه او را به تسبيح و حمد خداوند ، زبانى است و از جهت آفرينش خود ، بر قدرت و يكتايى حق دلالت مىكند ، زيرا تمام موجودات - بجز خداوند - حادث هستند و در برابر خداوند تعظيم و نيازمندى خود را به يك آفريدگار ناآفريده ، اثبات مىكنند ، بنا بر اين ، موجودات عالم هستى ، دليل هستى ذاتى قديم و بىنياز هستند . او با موجودات غير قديم ، فرق دارد .\r\nحسن گويد : يعنى هر يك از زندگان او را تسبيح مىكنند .\r\nابراهيم و جماعتى گويند : هر چيزى - اعم از حيوانات وحشى و پرندگان و جمادات - حتى جيقهء در و غرش سيلاب ! - تسبيح خوان خداست .\r\n\r\n","description":"","footnote":"","page_name":" 142 ","page_number":144},
  {"content":"\r\n\r\n وَ لكِنْ لا تَفْقَهُونَ تَسْبِيحَهُمْ  : لكن شما انسانها نغمهء تسبيح خوانى اين موجودات را ادراك نمىكنيد ، زيرا در آنها نظر نمىكنيد و دقيق نمىشويد . « 1 »  إِنَّهُ كانَ حَلِيماً غَفُوراً  : چنين خداى بزرگى ، داراى حلم و آمرزگار است .\r\nشما را مهلت مىدهد و در كيفر كفر شما تعجيل نمىكند و هر گاه توبه كنيد ، از گناه شما در مىگذرد .\r\n\r\n\r\n","description":"","footnote":"\r\n( 1 ) - مولوى گويد :\r\n گر ترا از غيب ، چشمى باز شد * با تو ذرات جهان همراز شد \r\n جملهء ذرات عالم در نهان * با تو مىگويند روزان و شبان \r\n ما سميعيم و بصير و باهشيم * با شما نامحرمان ما خامشيم \r\n نطق آب و نطق خاك و نطق گل * هست محسوس حواس اهل دل \r\n","page_name":" 143 ","page_number":145},
  {"content":"\r\n\r\n\r\n[ سوره الإسراء ( 17 ) : آيات 45 تا 48 
  ]\r\nوَ إِذا قَرَأْتَ الْقُرْآنَ جَعَلْنا بَيْنَكَ وَ بَيْنَ الَّذِينَ لا يُؤْمِنُونَ بِالْآخِرَةِ حِجاباً مَسْتُوراً ( 45 ) وَ جَعَلْنا عَلى قُلُوبِهِمْ أَكِنَّةً أَنْ يَفْقَهُوهُ وَ فِي آذانِهِمْ وَقْراً وَ إِذا ذَكَرْتَ رَبَّكَ فِي الْقُرْآنِ وَحْدَهُ وَلَّوْا عَلى أَدْبارِهِمْ نُفُوراً ( 46 ) نَحْنُ أَعْلَمُ بِما يَسْتَمِعُونَ بِهِ إِذْ يَسْتَمِعُونَ إِلَيْكَ وَ إِذْ هُمْ نَجْوى إِذْ يَقُولُ الظَّالِمُونَ إِنْ تَتَّبِعُونَ إِلاَّ رَجُلاً مَسْحُوراً ( 47 ) انْظُرْ كَيْفَ ضَرَبُوا لَكَ الْأَمْثالَ فَضَلُّوا فَلا يَسْتَطِيعُونَ سَبِيلاً ( 48 )\r\n\r\nترجمه :\r\nهر گاه قرآن بخوانى ، ميان تو و آنها كه به آخرت ايمان ندارند ، پرده‌اى پوشيده ، قرار مىدهيم . و بر دلهايشان پوشش‌هايى افكنيم كه آن را نفهمند و در گوشهاى آنان ، سنگينى است و هر گاه پروردگارت را در قرآن به يكتايى ياد كنى ، از تو روى گردان شده ، بگريزند . ما داناتريم كه هنگامى كه به تو گوش مىدهند ، براى چه گوش مىدهند و نيز داناتريم به هنگامى كه با يكديگر راز و نياز مىكنند : هنگامى كه ستمگران گويند : جز مردى جادو شده ، پيروى نمىكنيد . بنگر كه چگونه براى تو مثلها زدند و گمراه شدند و راهى نتوانند يافت .\r\n\r\n","description":"","footnote":"","page_name":" 144 ","page_number":146},
  {"content":"\r\n\r\n\r\nلغت :\r\nوقر : سنگينى گوش و بكسر واو يعنى : بار نفور : جمع نافر . هر اسم فاعلى كه مصدر آن بر وزن « فعول » باشد ، بر همين وزن جمع بسته مىشود . مثل : ركوع ، سجود ، شهود .\r\nنجوى : مصدرى است كه جانشين صفت شده ، بنا بر اين مىتواند بر مفرد ، مثنى و جمع ، دلالت كند .\r\n\r\nاعراب :\r\n أَنْ يَفْقَهُوهُ  : اين كلمه در محل نصب و مفعول له است .\r\nنفورا : حال . يعنى : نافرين . برخى گويند : مصدر است . يعنى : نفروا نفورا :\r\n\r\nشأن نزول :\r\nگفته‌اند : اين آيه ، در بارهء قومى نازل شده است كه شبها پيامبر را - هنگامى كه نزد كعبه قرآن و نماز مىخواند - اذيت مىكردند و به او سنگ مىپراندند و او را از دعوت مردم بدين ، منع مىكردند خداوند ميان آنها و پيامبر ، حايل ايجاد كرد كه او را اذيت نكنند . اين قول از زجاج و جبائى است .\r\n\r\nمقصود :\r\nدر آيات پيش ، براى پيرامون مضامين عالى و دلنشين قرآن كريم ، سخن گفت .\r\nاكنون در بارهء حال آنها در موقع قرائت قرآن مىفرمايد :\r\n وَ إِذا قَرَأْتَ الْقُرْآنَ جَعَلْنا بَيْنَكَ وَ بَيْنَ الَّذِينَ لا يُؤْمِنُونَ بِالْآخِرَةِ حِجاباً مَسْتُوراً  : اى محمد ، هنگامى كه قرائت قرآن مىكنى ، ميان تو و مردم مشرك ، كه بآخرت ايمان ندارند ، پردهء پوشيده‌اى قرار مىدهيم .\r\nكلبى گويد : آنان ابو سفيان ، نضر بن حرث ، ابو جهل و ام جميل ، همسر ابو لهب‌اند . هنگامى كه پيامبر گرامى قرآن مىخواند ، خداوند او را از ديدگان ايشان پنهان مىپنداشت و در حالى كه از كنارش مىگذشتند ، او را نمىديدند .\r\nاخفش گويد : مقصود از « حجاب مستور » يا پردهء پوشيده ، « حجاب ساتر » يعنى :\r\n\r\n","description":"","footnote":"","page_name":" 145 ","page_number":147},
  {"content":"\r\n\r\nپردهء پوشنده است . گاهى بجاى فاعل ، مفعول به كار مىبرند . مثل : مشئوم و ميمون كه به معناى شائم و يامن است .\r\nبرخى گويند : كلمهء مستور به معناى ساتر نيست ، بلكه به معناى « ذو ستر » يعنى صاحب پوشش است . همين قول ، درست است .\r\nبرخى گويند : يعنى : پرده‌اى كه از چشمها پوشيده است . اين پرده ، از قدرت خداوند ، ميان پيامبر و مشركين كشيده مىشد ، بطورى كه نه پيامبر را مىديدند و نه پرده را .\r\nابو مسلم گويد : يعنى هر گاه قرآن بخوانى ، ميان تو و ايشان فرق مىگذاريم ، به اين ترتيب كه : قرآن براى تو و مؤمنين وسيلهء هدايت و شفا و براى مشركين وسيلهء كرى و كورى از ادراك حق و حقيقت خواهد بود . مقصود از « حجاب » همين تفاوتى است كه ميان ايشان و مشركين است . لكن اين معنى ، بعيد به نظر مىرسد .\r\n وَ جَعَلْنا عَلى قُلُوبِهِمْ أَكِنَّةً أَنْ يَفْقَهُوهُ وَ فِي آذانِهِمْ وَقْراً  : تفسير اين قسمت ، در سورهء انعام گذشت .\r\n وَ إِذا ذَكَرْتَ رَبَّكَ فِي الْقُرْآنِ   وَحْدَهُ وَلَّوْا عَلى أَدْبارِهِمْ نُفُوراً  : هر گاه خدا را در قرآن بيگانگى ياد كنى و شرك را باطل سازى ، آنها از تو روى گردان شده ، از تو دور مىشوند . مقصود ، كفار قريش است . ابن عباس گويد : مقصود شياطين هستند كه با شنيدن « بسم اللَّه الرحمن الرحيم » دور مىشوند . برخى گويند : « لا إله الا اللَّه » را مىشنوند ، دور مىشوند .\r\n نَحْنُ أَعْلَمُ بِما يَسْتَمِعُونَ بِهِ إِذْ يَسْتَمِعُونَ إِلَيْكَ وَ إِذْ هُمْ نَجْوى  : ما از حال اينها بىخبر نيستيم و مىدانيم كه غرض آنها از گوش دادن به قرآن ، چيست ؟ مقصود اين است كه ما به حال آنها در موقع استماع قرآن و هنگامى كه از پيش تو برمىخيزند و به راز و نياز پرداخته ، برخى ترا ساحر و برخى ترا كاهن و برخى ترا شاعر ، مىنامند ، آگاهيم .\r\nگويند : مقصود ، ابو جهل ، زمعة بن اسود ، عمرو بن هشام و خويطب بن عبد -\r\n\r\n","description":"","footnote":"","page_name":" 146 ","page_number":148},
  {"content":"\r\n\r\nالعزى است كه جمع شدند و در بارهء پيامبر گرامى به مشورت پرداختند . ابو جهل گفت :\r\nاو ديوانه است . زمعه گفت : او شاعر است . خويطب گفت : او كاهن است . سپس نزد وليد بن مغيره رفتند و نظرات خود را بر او عرضه داشتند . او هيچ يك از اين نظريه‌ها را نپسنديد و گفت : ساحر است .\r\n إِذْ يَقُولُ الظَّالِمُونَ إِنْ تَتَّبِعُونَ إِلَّا رَجُلًا مَسْحُوراً  : در اين باره چند وجه گفته‌اند :\r\n1 - يعنى : ظالمان مىگويند : شما از مردى پيروى مىكنيد كه جادو شده و كارش بهم آميخته است . منظور آنها از اين سخن ، دور كردن و متنفر ساختن مردم از پيامبر بود .\r\n2 - مقصود از « مسحور » كسى است كه دچار خدعه و دستخوش علت شده است .\r\nامرء القيس گويد :\r\n ارانا موضعين لحتم غيب * و نسحر فى الطعام و فى الشراب \r\nيعنى : ما به سرعت بسوى مرگ مىشتابيم ، در حالى كه از وقت آن بىخبريم و سرگرم و گرفتار طعام و شراب هستيم . ديگرى گويد :\r\n فان تسألينا فيم نحن فاننا * عصافير من هذا الانام المسحر \r\nيعنى : اگر از ما بپرسى كه در چه حالى هستيم ؟ ما گنجشكهايى آشفته حال ، از اين مردميم ! 3 - يعنى : شما از مردى پيروى مىكنيد كه خداوند او را بسان شما بشرى آفريده است ، ولى داراى سحر است .\r\n4 - در اينجا « مسحور » به معناى ساحر است ، چنان كه در بارهء  حِجاباً مَسْتُوراً  گفتيم . در وجه اخير ، اشكال كرده‌اند . لكن سه وجه اول ، قابل اعتماد است ، بنا بر اين ، آيه در صدد اين است كه : حال كسى كه دشمن دين و مخالف حق است و گويى بر دلش پوششى است كه چيزى را نمىفهمد و در گوشش پنبه‌اى است كه چيزى را نمىشنود ، بيان كند . چنين كسى از حق روى گردان و گريزان است و با جاهلانى چون خود ، به راز و نياز و گفتگو\r\n\r\n","description":"","footnote":"","page_name":" 147 ","page_number":149},
  {"content":"\r\n\r\nمىپردازد . آنان چنان از فهم دليل و برهان عاجزند كه صاحب آن را گيج و آشفته حال و جادو شده ، معرفى مىكنند ، زيرا نمىتوانند در برابر گفتار او مقاومت كنند و از مبارزه با آن عاجزند .\r\nاكنون از روى تعجب مىفرمايد :\r\n انْظُرْ كَيْفَ ضَرَبُوا لَكَ   الْأَمْثالَ  : ببين ، اى محمد ، آنها چگونه در بارهء تو مثل زده و حقيقت امر را مشتبه ساخته ، مىگويند : تو ديوانه ، ساحر و شاعر هستى ؟ !  فَضَلُّوا فَلا يَسْتَطِيعُونَ سَبِيلًا  : با اين سخن ، از راه حق گمراه شدند و نمىتوانند تدبيرى به كار برند و براى تكذيب تو راهى بجويند . از اينرو مبهوت و حيران مانده‌اند .\r\nبرخى گويند : يعنى نمىتوانند تدبيرى به كار برند و براى جلوگيرى مردم از پيروى تو و اثبات مدعاى خود ، راهى بيابند .\r\nبرخى گويند : يعنى از راه راست - يعنى دين اسلام - گمراه شده‌اند و راهى بسوى آن ندارند .\r\n\r\n","description":"","footnote":"","page_name":" 148 ","page_number":150},
  {"content":"\r\n\r\n\r\n[ سوره الإسراء ( 17 ) : آيات 49 تا 52 
  ]\r\nوَ قالُوا أَ إِذا كُنَّا عِظاماً وَ رُفاتاً أَ إِنَّا لَمَبْعُوثُونَ خَلْقاً جَدِيداً ( 49 ) قُلْ كُونُوا حِجارَةً أَوْ حَدِيداً ( 50 ) أَوْ خَلْقاً مِمَّا يَكْبُرُ فِي صُدُورِكُمْ فَسَيَقُولُونَ مَنْ يُعِيدُنا قُلِ الَّذِي فَطَرَكُمْ أَوَّلَ مَرَّةٍ فَسَيُنْغِضُونَ إِلَيْكَ رُؤُسَهُمْ وَ يَقُولُونَ مَتى هُوَ قُلْ عَسى أَنْ يَكُونَ قَرِيباً ( 51 ) يَوْمَ يَدْعُوكُمْ فَتَسْتَجِيبُونَ بِحَمْدِهِ وَ تَظُنُّونَ إِنْ لَبِثْتُمْ إِلاَّ قَلِيلاً ( 52 )\r\n\r\nترجمه :\r\nو گفتند : آيا هنگامى كه استخوان و خاك شده‌ايم ، با خلقتى تازه ، زنده مىشويم ؟\r\nبگو : سنگ باشيد يا آهن يا مخلوقى از آنها كه در نظرتان بزرگ است . خواهند گفت :\r\nچه كسى ما را زنده مىكند ؟ بگو : همان كه بار اول شما را آفريده است . اما آنها سرهاى خود را - با مسخرگى - بسوى تو تكان داده ، گويند : قيامت ، كى خواهد بود ؟ بگو : ممكن است نزديك باشد . روزى كه شما را بخواند و حمدكنان او را اجابت كرده ، گمان كنيد كه جز مدت كمى توقف نكرده‌ايد .\r\n\r\nقرائت :\r\nدر بارهء « اءِذا و اءِنا » در سورهء رعد ، بحث شده و احتياجى به اعادهء آن نيست .\r\n\r\n","description":"","footnote":"","page_name":" 149 ","page_number":151},
  {"content":"\r\n\r\n\r\nلغت :\r\nرفات : هر چيز كهنه و شكسته . كلماتى كه بر اين وزن هستند ، معمولا در چيز - هاى شكسته و كهنه ، استعمال مىشوند . مثل : حطام ، دقاق ، تراب و . . .\r\nمبرّد گويد : رفات ، چيزى است كه كاملا كوفته و نرم شده باشد . فراء گويد :\r\nاين كلمه ، اسم جمع است .\r\nانغاض : حركت دادن و بلند كردن و به زير آوردن سر . شاعر گويد : « أصك نغضاً لا يني مستهدجا » يعنى : زانوانش به حركت درآمده‌اند و از شتاب عاجز نيست .\r\n\r\nاعراب :\r\nاذا : در محل نصب است به فعلى كه « مبعوثون » بر آن دلالت مىكند . البته معمول آن نيست ، زيرا كلمهء بعد از « ان » و لام ابتداء در ما قبل آن عمل نمىكند .\r\nبحمده : حال است ، يعنى حامدين .\r\nيدعوكم : اين جمله در محل جر است ، زيرا مضاف اليه يوم است .\r\nتستجيبون : عطف بر يدعوكم .\r\n وَ تَظُنُّونَ إِنْ . . .  : جملهء حاليه .\r\n\r\nمقصود :\r\nاز آنجا كه قرآن كريم ، در بارهء زنده شدن مردگان ، مطالبى بيان داشته است ، اكنون در بارهء انكار آن از طرف كفار ، مىفرمايد :\r\n وَ قالُوا أَ إِذا كُنَّا عِظاماً وَ رُفاتاً أَ إِنَّا لَمَبْعُوثُونَ خَلْقاً جَدِيداً  : ابن عباس گويد : رفات يعنى : غبار . و مجاهد گويد : يعنى : خاك . مقصود اين است كه منكران قيامت مىگفتند : آيا پس از آنكه مرديم و گوشت بدن ما متلاشى شد و استخوان و خاك شديم ، بار ديگر از نو آفريده خواهيم شد ؟ اين جمله ، به صورت استفهام و مقصود ، انكار قيامت است .\r\n قُلْ كُونُوا حِجارَةً أَوْ حَدِيداً  : اى محمد ، به آنها بگو : هر چه مىتوانيد در مخالفت ، بكوشيد . اگر مىتوانيد به محكمى سنگ و سختى آهن بشويد . . .\r\n\r\n","description":"","footnote":"","page_name":" 150 ","page_number":152},
  {"content":"\r\n\r\n أَوْ خَلْقاً مِمَّا يَكْبُرُ فِي صُدُورِكُمْ  : يا آفريده‌اى كه پيش شما بزرگتر و سختتر باشد . هر چه بشويد از قلمرو قدرت خداوند ، خارج نخواهيد شد . سرانجام قيامت فرا مىرسد و شما بيد قدرت الهى زنده خواهيد شد . در اينجا خداوند متعال ، مطلب را به صورت امر بيان كرده است ، تا بيشتر ، الزام آور باشد .\r\nابن عباس و سعيد بن جبير گويند : مقصود ، از آفريده‌اى كه پيش آنها بزرگتر و سختتر است ، مرگ مىباشد . يعنى : اگر شما خود مرگ ، هم باشيد ، سرانجام خداوند شما را مىميراند و . . . بديهى است كه در نظر اولاد آدم ، هيچ چيز بزرگتر از مرگ نيست .\r\nمجاهد گويد : مقصود ، آسمانها و زمين و كوه‌ها است .\r\n فَسَيَقُولُونَ مَنْ يُعِيدُنا قُلِ الَّذِي فَطَرَكُمْ أَوَّلَ مَرَّةٍ  : هر گاه ، اين مطلب را به آنها بگويى ، خواهند گفت : چه كسى ما را پس از مرگ ، زنده مىكند ؟ ! به آنها بگو :\r\nهمان كه شما را بار اول از نيستى به هستى آورد ، زيرا كسى كه قدرت دارد چيزى را از نيستى به هستى آورد - اگر قدرتش از ميان نرود - برايش سهل‌تر است كه همان چيز را پس از فنا ، از نو بسازد ، زيرا اختراع هر چيزى از تكرار آن دشوارتر است . اين مطلب را از اينرو ، عنوان مىكند كه : آنها منكر اين نبودند كه خداوند آنها را از نيستى به هستى آورده است .\r\n فَسَيُنْغِضُونَ إِلَيْكَ رُؤُسَهُمْ  : اما آنها سرهاى خود را از روى مسخرگى و بىاعتنايى حركت خواهند داد و به اين مطالب ، توجهى نخواهند كرد .\r\n وَ يَقُولُونَ مَتى هُوَ  : و از تو مىپرسند : قيامت كى خواهد بود ؟\r\n قُلْ عَسى أَنْ يَكُونَ قَرِيباً  : بگو : ممكن است نزديك باشد ، زيرا هر چه آمدنى است ، دور نيست . حسن مىگويد : گويى تو هرگز به دنيا نيامده‌اى و گويى همواره در عالم آخرت بوده‌اى !  يَوْمَ يَدْعُوكُمْ فَتَسْتَجِيبُونَ بِحَمْدِهِ  : اى مردم مشرك ، ممكن است روزى كه خداوند بوسيلهء فرشتگان شما را از قبرها بسوى صحراى محشر فرا مىخواند ، نزديك\r\n\r\n","description":"","footnote":"","page_name":" 151 ","page_number":153},
  {"content":"\r\n\r\nباشد . اين همان وقتى است كه براى اولين بار ، در صور إسرافيل دميده خواهد شد . در اين وقت ، فرشتگان مىگويند : اى استخوانهاى پوسيده و اى پوستهاى خاك شده ، به حال اول بازگرديد . شما با اضطرار و پريشانى اين دعوت را اجابت مىكنيد و زبان را به ستايش خداى يگانه ، مىگشاييد .\r\nجملهء  فَتَسْتَجِيبُونَ بِحَمْدِهِ  يعنى « تستجيبون حامدين » مثل « جاء فلان بغضبه » يعنى : « جاء غضبان » .\r\nبرخى گويند : يعنى : شما اين دعوت را اجابت مىكنيد و معترفيد كه ستايش خدا راست كه بمردم نعمت بخشيده است . آن روز نمىتوانيد منكر اين حقيقت بشويد ، زيرا در آنجا معرفتها بديهى هستند .\r\nسعيد بن جبير گويد : آنها از قبرها خارج مىشوند و مىگويند : خدايا تو منزهى و ستايش ويژهء تست . لكن اين حمد و تسبيح براى آنها سودى ندارد .\r\n وَ تَظُنُّونَ إِنْ لَبِثْتُمْ إِلَّا قَلِيلًا  : و گمان مىكنيد كه توقف شما در دنيا كوتاه بوده است ، زيرا اين تغيير و تحول ، خيلى سريع انجام مىگيرد .\r\nحسن گويد : آنها مدت توقف خود را در دنيا كوتاه مىشمارند ، زيرا مىبينند مدت توقف آنها در آخرت ، طولانى است .\r\nبرخى از مفسران قرآن كريم ، معتقدند كه : اين آيه ، خطاب به مؤمنين است ، زيرا آنها هستند كه خدا را با ستايش ، اجابت و در برابر احسانش ، او را حمد مىكنند و مدت توقف خود را در عالم برزخ كوتاه مىشمارند ، زيرا در قبرهاى خود با خوشى گذرانيده و عذابى نديده‌اند . بديهى است كه روزهاى شادى و نشاط ، كوتاه هستند .\r\n\r\n","description":"","footnote":"","page_name":" 152 ","page_number":154},
  {"content":"\r\n\r\n\r\n[ سوره الإسراء ( 17 ) : آيات 53 تا 57 
  ]\r\nوَ قُلْ لِعِبادِي يَقُولُوا الَّتِي هِيَ أَحْسَنُ إِنَّ الشَّيْطانَ يَنْزَغُ بَيْنَهُمْ إِنَّ الشَّيْطانَ كانَ لِلْإِنْسانِ عَدُوًّا مُبِيناً ( 53 ) رَبُّكُمْ أَعْلَمُ بِكُمْ إِنْ يَشَأْ يَرْحَمْكُمْ أَوْ إِنْ يَشَأْ يُعَذِّبْكُمْ وَ ما أَرْسَلْناكَ عَلَيْهِمْ وَكِيلاً ( 54 ) وَ رَبُّكَ أَعْلَمُ بِمَنْ فِي السَّماواتِ وَ الْأَرْضِ وَ لَقَدْ فَضَّلْنا بَعْضَ النَّبِيِّينَ عَلى بَعْضٍ وَ آتَيْنا داوُدَ زَبُوراً ( 55 ) قُلِ ادْعُوا الَّذِينَ زَعَمْتُمْ مِنْ دُونِهِ فَلا يَمْلِكُونَ كَشْفَ الضُّرِّ عَنْكُمْ وَ لا تَحْوِيلاً ( 56 ) أُولئِكَ الَّذِينَ يَدْعُونَ يَبْتَغُونَ إِلى رَبِّهِمُ الْوَسِيلَةَ أَيُّهُمْ أَقْرَبُ وَ يَرْجُونَ رَحْمَتَهُ وَ يَخافُونَ عَذابَهُ إِنَّ عَذابَ رَبِّكَ كانَ مَحْذُوراً ( 57 )\r\n\r\n","description":"","footnote":"","page_name":" 153 ","page_number":155},
  {"content":"\r\n\r\n\r\nترجمه :\r\nبه بندگانم بگو : چيزى بگوئيد كه نيكوتر است . شيطان ميان آنها را بهم مىزند زيرا شيطان براى انسان ، دشمنى آشكار است . پروردگار شما به حال شما داناتر است .\r\nاگر بخواهد شما را رحم مىكند و اگر بخواهد شما را عذاب مىكند و ما ترا نفرستاده‌ايم كه مراقب و مسئول آنها باشى . پروردگارتان به حال كسانى كه در آسمانها و زمينند ، داناتر است . ما برخى از پيامبران را بر برخى برترى بخشيده و داود را زبور داده‌ايم . بگو :\r\nآنان را كه - جز خداوند يكتا - خدا پنداشتيد ، بخوانيد . آنها نمىتوانند زيانى را از شما دور كنند يا به ديگرى برسانند . همانهايى كه به نظر آنها خدا هستند ، بسوى پروردگارشان تقرب مىجويند ، تا معلوم شود كه كدامشان به خدا نزديكترند ؟ و اميد رحمت او دارند و از عذاب او بيمناكند ، زيرا عذاب پروردگارت ، حذر كردنى است .\r\n\r\nلغت :\r\nوسيله : قربت و نزديكى . واسل يعنى راغب . لبيد گويد : « بلى كلّ ذى دين الى اللَّه واسل » يعنى : هر ديندارى به خدا نزديك است .\r\nسؤال و طلب داراى يك معنى هستند .\r\n\r\nاعراب :\r\nيقولوا : جواب شرط محذوف . ابو عثمان معتقد است كه اين فعل بجاى فعل امر نشسته است . مثل :  تُؤْمِنُونَ بِاللَّهِ وَ رَسُولِهِ  ( صف 11 : به خدا و رسولش ايمان بياوريد ) اولئك : مبتدا .\r\n الَّذِينَ يَدْعُونَ  : صفت يبتغون : خبر  أَيُّهُمْ أَقْرَبُ  : مبتدا و خبر . ممكن است بدل باشد از « يبتغون » .\r\n\r\nشأن نزول :\r\nمشركين ، در مكه ، اصحاب پيامبر را آزار مىكردند . اصحاب از پيامبر اجازه مىخواستند كه با آنها بجنگند ، ولى پيامبر مىفرمود : در اين باره ، دستورى از خداوند\r\n\r\n","description":"","footnote":"","page_name":" 154 ","page_number":156},
  {"content":"\r\n\r\nبه من نرسيده است . از اينرو خداوند فرمود ، قل لعبادى . . . اين مطلب ، از كلبى است .\r\n\r\nمقصود :\r\nاكنون خداوند بندگان خود را امر مىكند ، كه از كارها و گفتارهاى بهتر پيروى كنند .\r\n وَ قُلْ لِعِبادِي يَقُولُوا الَّتِي هِيَ أَحْسَنُ  : اى محمد ، به بندگان من بگو ، گفتارها و راه و رسم‌هايى براى خود انتخاب كنند كه بهترين گفتار و راه و رسم است .\r\nتعبير : بندگان من ، به منظور تعظيم بندگان مؤمن است . برخى هم گفته‌اند :\r\nمنظور همهء افراد مكلف است .\r\nبقولى يعنى : اى محمد ، آنها را امر كن كه بهترين كلمات - يعنى كلمهء شهادتين و هر چه پيش خدا پسنديده است - بگويند .\r\nحسن گويد : يعنى امر كنند به آنچه خدا امر كرده و نهى كنند از آنچه خدا نهى كرده است .\r\nبرخى گويند : يعنى مؤمنين با بهترين عبارات ، از يكديگر تمجيد كنند و بگويند : رحمك اللَّه . يعفر اللَّه لك .\r\nابو مسلم گويد : يعنى به بندگان من بگو كه چون سخن تو و سخن مشركين را مىشنوند ، هر چه بهتر است بگويند و از آنچه نيكوتر است ، پيروى كنند . نظير :\r\n  فَبَشِّرْ عِبادِ الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَهُ   ( زمر 18 : بندگانم را كه سخن را مىشنوند و بهترش را پيروى مىكنند ، بشارت ده )  إِنَّ الشَّيْطانَ يَنْزَغُ بَيْنَهُمْ  : شيطان در ميان آنها فساد مىكند و آنها را به دشمنى يكديگر وامىدارد .\r\n إِنَّ الشَّيْطانَ كانَ لِلْإِنْسانِ عَدُوًّا مُبِيناً  : شيطان ، همواره دشمن سرسخت آدم و اولادش بوده است .\r\nاكنون خداوند ، هر دو گروه را مخاطب ساخته ، مىفرمايد :\r\n رَبُّكُمْ أَعْلَمُ بِكُمْ  : خداوند به حال شما داناتر است و طبق مصلحت ، به تدبير\r\n\r\n","description":"","footnote":"","page_name":" 155 ","page_number":157},
  {"content":"\r\n\r\nامور زندگى شما مىپردازد .\r\n إِنْ يَشَأْ يَرْحَمْكُمْ أَوْ إِنْ يَشَأْ يُعَذِّبْكُمْ  : جبايى گويد : مقصود اين است كه :\r\nخداوند مالك رحمت و عذاب است ، بنا بر اين بايد به او اميدوار بود و از او ترسيد .\r\nحسن گويد : يعنى اگر بخواهد بوسيلهء توبه ، به شما رحم مىكند و اگر بخواهد بوسيلهء اصرار بر معصيت ، شما را عذاب مىكند .\r\nبرخى گويند : يعنى اگر بخواهد به شما رحم مىكند و از مكه خارج مىسازد ، تا از آزار و اذيت مشركين خلاص شويد : و اگر بخواهد آنها را بر شما مسلط مىسازد كه شما را عذاب كنند .\r\nبرخى گويند : يعنى اگر بخواهد بفضل خويش به شما رحم مىكند و اگر بخواهد بعدل خويش شما را عذاب مىكند .\r\nمعناى اخير ، بهتر است .\r\nاكنون ، خطاب به پيامبر كرده ، مىفرمايد :\r\n وَ ما أَرْسَلْناكَ عَلَيْهِمْ وَكِيلًا  : ما ترا موكل آنها نساخته و نگهبان و مراقب اعمال آنها قرار نداده‌ايم . خواه مؤمن شوند و خواه سرپيچى كنند . مقصود اين است كه تو در مقابل اعمال آنها مؤاخذه نمىشوى ، زيرا ترا فرستاده‌ايم كه آنها را دعوت به ايمان كنى . اگر ترا اجابت كنند ، به نفع خودشان است و اگر اجابت نكنند ، چيزى بر تو نيست ، زيرا سرزنش آن متوجه خود ايشان مىشود .\r\n وَ رَبُّكَ أَعْلَمُ بِمَنْ فِي السَّماواتِ وَ الْأَرْضِ  : خداوند به فرشتگان كه در آسمانهايند و پيامبران كه در زمينند . داناتر است . مقصود اين است كه خداوند فرشتگان و انبياء را بخاطر ميل باطنى اختيار نكرده است ، بلكه بخاطر اين است كه به باطن ايشان عالم بوده و آنها را لايق و شايسته ، شناخته است .\r\nبرخى گويند : يعنى خداوند به حال مردم داناتر است ، از اينرو آنها را در صورت و روزى و احوال ، مختلف ساخته است . همانطورى پيامبران را نيز بر يكديگر برترى بخشيده است .\r\n\r\n","description":"","footnote":"","page_name":" 156 ","page_number":158},
  {"content":"\r\n\r\n وَ لَقَدْ فَضَّلْنا بَعْضَ النَّبِيِّينَ عَلى بَعْضٍ  : پيامبران اگر چه در عاليترين مراتب فضيلت ، قرار دارند ، لكن آنها نيز داراى طبقاتى بوده ، بعضى بر بعضى برترى دارند ، زيرا درجه ، ثواب ، اعجاز و كتاب برخى عاليتر است . از آنجا كه خداوند به باطن چيزها عالم بود ، پيامبر اسلام را براى نبوت اختيار كرد و او را بر ساير انبيا برترى بخشيد .\r\nهمانطورى كه ميان آنها نيز تفاوتى وجود دارد . براى ابراهيم آتش را رام و براى يونس آهن را نرم كرد . به سليمان سلطنت بخشيد و با موسى تكلم كرد و به پيامبر اسلام مزايايى بخشيد كه به هيچ كس نداده بود و او را خاتم پيامبران گردانيد .\r\nسپس فرمود :\r\n وَ آتَيْنا داوُدَ زَبُوراً  : حسن گويد : هر كتابى زبور است . لكن اين نام ، به كتاب داود اختصاص يافته ، همانطورى كه « فرقان » به قرآن اختصاص پيدا كرده است . اگر چه تمام كتاب‌هاى آسمانى ، فرقان و جدا كنندهء حق و باطلند .\r\nزجاج گويد : ذكر نام داود ، بخاطر اين است كه : به آنها بگويد : شما منكر برترى حضرت محمد ( ص ) و نازل شدن قرآن نشويد ، زيرا ما بداود نيز زبور بخشيديم .\r\nاكنون به پيامبر خود مىفرمايد :\r\n قُلِ ادْعُوا الَّذِينَ زَعَمْتُمْ مِنْ دُونِهِ  : اى محمد ، به اين مشركين - كه غير خدا را مىپرستند - بگو : آنان را كه مىپنداريد خدا هستند ، بخوانيد تا زيانها را از شما دور كنند و حال شما را نيكو سازند .\r\n فَلا يَمْلِكُونَ كَشْفَ الضُّرِّ عَنْكُمْ وَ لا تَحْوِيلًا  : آنها هيچ قدرتى ندارند و نمى - توانند زيانى را از شما دور كنند يا حال شما را نيكو سازند . يعنى : نمىتوانند قحطى را بفراوانى و فقر را به بىنيازى و بيمارى را به تندرستى تبديل كنند . برخى گويند :\r\nيعنى نمىتوانند زيان شما را به ديگرى منتقل سازند . مقصود اين است كه : هر كس عجز دارد ، لايق خدايى و پرستش نيست .\r\nمقصود از « من دونه » فرشتگان ، مسيح و عزير است كه به آنها نسبت خدايى داده مىشد . اين مطلب از ابن عباس و حسن است . برخى گويند : مقصود جن است ، زيرا قومى\r\n\r\n","description":"","footnote":"","page_name":" 157 ","page_number":159},
  {"content":"\r\n\r\nاز عرب ، جن را مىپرستيدند ، ابن مسعود مىگويد : همين جنيان نيز اسلام آوردند ، اما آنها دست از پرستش خود برنداشتند .\r\nجبائى گويد : سپس خداوند متوجه انبيا - كه آيهء قبل در بارهء آنها بود - شده ، مىفرمايد :\r\n أُولئِكَ الَّذِينَ يَدْعُونَ يَبْتَغُونَ إِلى رَبِّهِمُ الْوَسِيلَةَ  : آنان كه آنها را خدا مىخوانند ، كوشش مىكنند كه از راه عبادت و اطاعت ، بدرگاهش قرب و منزلت پيدا كنند .\r\n أَيُّهُمْ أَقْرَبُ  : تا معلوم شود كه قرب و منزلت كداميك ، پيش خداوند بيشتر است .\r\nمقصود اين است كه : پيامبران با مقام بلند و شرافتى كه پيش خدا دارند ، جز خدا را پرستش نمىكنند ، بنا بر اين ، پرستش خداوند يكتا و ترك شرك و دوگانه پرستى براى شما لازم‌تر است ، بدين ترتيب ، مىخواهد مردم را تشويق كند كه به انبيا اقتدا كنند .\r\nبرخى گويند : يعنى فرشتگان و حضرت مسيح و . . . كه شما آنها را خدا مىدانيد ، خود بندگان مطيع خداوند هستند و كوشش مىكنند ، كه از راه عبادت ، بدرگاه او تقرب پيدا كنند و خود را برحمت او نزديكتر سازند . يا اينكه هر كدام مىخواهند بفهمند كه كداميك به رحمت خدا و اجابت او نزديكتر هستند .\r\n وَ يَرْجُونَ رَحْمَتَهُ   وَ يَخافُونَ عَذابَهُ  : با اينهمه ، آنها براى خود طلب مغفرت كرده ، در برابر طاعت ، اميد رحمت و در برابر سركشى بيم عذاب دارند و مثل همهء بندگان ديگر خدا ، طريق بندگى مىپويند .\r\n إِنَّ عَذابَ رَبِّكَ كانَ مَحْذُوراً  : عذاب پروردگارت دشوار است و همه بايد از آن بپرهيزند .\r\nدر پيرامون معناى « وسيله » ذيل آيهء  وَ ابْتَغُوا إِلَيْهِ الْوَسِيلَةَ  ( مائده 35 ) سخن گفته‌ايم .\r\n\r\n","description":"","footnote":"","page_name":" 158 ","page_number":160},
  {"content":"\r\n\r\n\r\n[ سوره الإسراء ( 17 ) : آيات 58 تا 60 
  ]\r\nوَ إِنْ مِنْ قَرْيَةٍ إِلاَّ نَحْنُ مُهْلِكُوها قَبْلَ يَوْمِ الْقِيامَةِ أَوْ مُعَذِّبُوها عَذاباً شَدِيداً كانَ ذلِكَ فِي الْكِتابِ مَسْطُوراً ( 58 ) وَ ما مَنَعَنا أَنْ نُرْسِلَ بِالْآياتِ إِلاَّ أَنْ كَذَّبَ بِهَا الْأَوَّلُونَ وَ آتَيْنا ثَمُودَ النَّاقَةَ مُبْصِرَةً فَظَلَمُوا بِها وَ ما نُرْسِلُ بِالْآياتِ إِلاَّ تَخْوِيفاً ( 59 ) وَ إِذْ قُلْنا لَكَ إِنَّ رَبَّكَ أَحاطَ بِالنَّاسِ وَ ما جَعَلْنَا الرُّؤْيَا الَّتِي أَرَيْناكَ إِلاَّ فِتْنَةً لِلنَّاسِ وَ الشَّجَرَةَ الْمَلْعُونَةَ فِي الْقُرْآنِ وَ نُخَوِّفُهُمْ فَما يَزِيدُهُمْ إِلاَّ طُغْياناً كَبِيراً ( 60 )\r\n\r\nترجمه :\r\nهيچ قريه‌اى نيست ، جز اينكه پيش از روز قيامت هلاكش مىكنيم يا بعذابى سخت ، گرفتارش مىسازيم . اين مطلب ، در لوح محفوظ ، ثبت شده است . ما را از فرستادن معجزاتى كه مىخواهند ، جز تكذيب گذشتگان ، چيزى منع نمىكند . ما به قوم ثمود ، آن شتر را آشكارا داديم و به آن ستم كردند . ما معجزه‌ها را جز براى بيم دادن نمىفرستيم .\r\nهنگامى كه به تو گفتيم كه پروردگارت مردم را احاطه كرده است . رؤيايى كه به تو نشان\r\n\r\n","description":"","footnote":"","page_name":" 159 ","page_number":161},
  {"content":"\r\n\r\nداديم و درختى كه در قرآن ملعون شمرده شده است ، جز فتنه‌اى براى مردم نيست . ما آنها را مىترسانيم ، اما جز بر طغيان سخت آنها ، نمىافزايد .\r\n\r\nلغت :\r\nمسطور : مكتوب ، نوشته . شاعر گويد :\r\n و اعلم بان ذا الجلال قد قدر * فى الصحف الاولى الذى كان سطر \r\nيعنى : بدانكه خداوند بزرگ ، در كتابهاى نخستين ، آنچه نوشته شده است ، به تدبير و مصلحت خويش بيان داشته است .\r\nمنع : جلوگيرى كردن از فعل . بديهى است كه خداوند بر هر كارى قادر است و نمىتوان در راه او مانعى ايجاد كرد ، زيرا قدرت او بىپايان است . اين تعبير ، در مورد پروردگار متعال ، در صورتى جايز است كه نخواهد فعلى را انجام دهد .\r\n\r\nاعراب :\r\n وَ ما مَنَعَنا أَنْ نُرْسِلَ بِالْآياتِ إِلَّا أَنْ كَذَّبَ بِهَا  : « ان » اول در محل نصب و « ان » دوم در محل رفع است . يعنى : « ما منعنا الارسال الا تكذيب الاولين » .\r\nمبصرة : حال .\r\n وَ الشَّجَرَةَ الْمَلْعُونَةَ  : تقدير آن « و ما جعلنا الشجرة الملعونة فى القرآن الا فتنة للناس » يعنى : درختى كه اهل آن و خورندگان ثمر آن ملعون هستند . اينان كافر و فاجر هستند .\r\n فَما يَزِيدُهُمْ إِلَّا طُغْياناً كَبِيراً  : فما يزيدهم التخويف . « طغياناً » مفعول دوم .\r\n\r\nمقصود :\r\nاكنون به بيان پند و اندرز پرداخته ، مىفرمايد :\r\n وَ إِنْ مِنْ قَرْيَةٍ إِلَّا نَحْنُ مُهْلِكُوها قَبْلَ يَوْمِ الْقِيامَةِ أَوْ مُعَذِّبُوها عَذاباً شَدِيداً  :\r\nهيچ قريه‌اى نيست جز اينكه پيش از فرا رسيدن قيامت ، مردمش را هلاك يا اينكه به عذابى سخت ، گرفتارش مىكنيم . بديهى است كه مردم صالح قريه مىميرند و مردم ناصالح ، در همين دنيا گرفتار عذاب سپس هلاك خواهند شد ، زيرا پيش از فرا رسيدن\r\n\r\n","description":"","footnote":"","page_name":" 160 ","page_number":162},
  {"content":"\r\n\r\nقيامت مردم مىميرند و شهرها و آباديها ويران مىشوند . آن گاه قيامت فرا مىرسد .\r\nاين معنى از جبائى و مقاتل است .\r\nابو مسلم گويد : مقصود ، قريه‌هايى است كه در كفر و گمراهى به سر مىبرند ، نه قريه‌هاى ايمان و منظور از هلاك كردن ، درهم كوبيدن است .\r\n كانَ ذلِكَ فِي الْكِتابِ مَسْطُوراً  : اين مطلب ، حتمى است و خلافى ندارد . مقصود اين است كه خداوند اين مطلب را در كتابى كه براى فرشتگان نوشته است ، يعنى لوح محفوظ ، ثبت كرده است .\r\n وَ ما مَنَعَنا أَنْ نُرْسِلَ بِالْآياتِ إِلَّا أَنْ كَذَّبَ بِهَا الْأَوَّلُونَ  : در اين باره اقوالى است :\r\n1 - هيچ چيز ما را از فرستادن آياتى كه مىخواستند ، باز نداشت ، جز تكذيب پيشينيان . مقصود اين است كه : چيزهايى كه قريش مىخواهند ، از قبيل طلا كردن كوه صفا و جارى كردن چشمه‌اى از زمين و . . . عمل نمىكنيم ، زيرا اگر عمل كنيم ، آنها ايمان نمىآورند و سزاوار مىشوند كه هر چه زودتر آنها را كيفر دهيم و اين بزيان خود آنهاست . همانطورى كه ما امتهاى پيشين را اجابت كرديم و آياتى را كه مىخواستند براى آنها فرستاديم و آنها تكذيب كردند و ما آنها را گرفتار عذاب كرديم ، زيرا حكم آياتى كه مردم درخواست مىكنند ، اين است كه اگر تكذيب كنند و ايمان نياورند ، دچار عذاب شوند ، لكن در مورد اينها ارادهء ما اين است كه آنها را بوسيلهء چنين عذابى از ميان مىبريم ، زيرا در ميان ايشان كسانى هستند كه خودشان يا فرزندانشان ايمان مىآورند و دين اسلام را يارى مىكنند . بعلاوه ، امت و شريعت حضرت محمد ( ص ) تا قيامت باقى خواهد ماند ، از اينرو خواستهء آنها را اجابت نمىكنيم . بخصوص كه آيات قرآنى و ديگر معجزات آشكار ، براى بر طرف شدن ترديد و برداشته شدن عذرها كافى هستند .\r\n2 - ما آياتى را كه مىخواهند ، نمىفرستيم ، زيرا علم داريم كه آنها ايمان نمىآورند ، بنا بر اين فرستادن آيات ، كار بيهوده‌اى خواهد بود . همانطورى كه پيش از آنها آياتى فرستاديم و مردم ايمان نياوردند .\r\n\r\n","description":"","footnote":"","page_name":" 161 ","page_number":163},
  {"content":"\r\n\r\nمعجزه ، بر دو قسم است : 1 - برخى از معجزات ، طورى هستند كه بدون آنها نبوت را نمىتوان شناخت . بديهى است كه چنين معجزاتى بايد ظاهر شوند ، خواه مردم ايمان بياورند ، خواه ايمان نياورند .\r\n2 - برخى ديگر ، از روى لطف بوده ، موجب افزايش ايمان خواهند شد . اين معجزات را هم خداوند بلطف خود ظاهر مىسازد .\r\nمعجزاتى كه از اين دو دسته ، خارجند ، خداوند ظاهر نمىسازد .\r\n3 - ما آيات را نمىفرستيم ، زيرا پدران و اسلاف شما ، چنين آياتى را خواستند و چون فرستاديم ، ايمان نياوردند . شما نيز تابع روش آنها هستيد . همانطورى كه آنها ايمان نياوردند ، شما هم ايمان نخواهيد آورد .\r\nاين قول از ابو مسلم است .\r\n وَ آتَيْنا ثَمُودَ النَّاقَةَ مُبْصِرَةً  : ما براى قوم ثمود ، شتر را كه معجزه‌اى آشكار و مسلم بود ، فرستاديم ، چنان كه مىفرمايد :  وَ جَعَلْنا آيَةَ النَّهارِ مُبْصِرَةً  ( همين سوره 12 :\r\nآيت روز را روشن و آشكار ساختيم ) .\r\nبرخى گويند : يعنى براى آنها شترى بينا فرستاديم .\r\nبرخى گويند : يعنى براى آنها شترى فرستاديم كه راه هدايت را به آنها نشان مىداد و آنها را از گمراهى باز مىداشت .\r\nمنظور ، ناقهء صالح است كه : چنان كه خواسته بودند ، از سنگ خارج شد .\r\n فَظَلَمُوا بِها  : ولى قوم صالح ، به اين معجزه ، كافر شدند و منكر شدند كه از جانب خداست .\r\nبرخى گويند : يعنى بر اثر كشتن آن شتر ، به خود ظلم كردند .\r\n وَ ما نُرْسِلُ بِالْآياتِ إِلَّا تَخْوِيفاً  : ما آيات و معجزات خود را بدست پيامبران ظاهر مىگردانيم ، تا مردم از ديدن آنها پند گيرند و از عذاب خدا بترسند و ايمان آورند .\r\nاكنون خداوند پيامبر خود را مخاطب ساخته ، مىفرمايد :\r\n وَ إِذْ قُلْنا لَكَ إِنَّ رَبَّكَ أَحاطَ بِالنَّاسِ  : اى محمد ، به ياد آورد هنگامى كه به تو\r\n\r\n","description":"","footnote":"","page_name":" 162 ","page_number":164},
  {"content":"\r\n\r\nگفتيم : پروردگارت به احوال و كردار نيك و بد مردم علم دارد و مىداند كه چه كسى سزاوار پاداش و چه كسى سزاوار كيفر است . او بر كيفر و پاداش مردم نيز قادر است ، بنا بر اين همگان در قبضهء قدرت او هستند و هيچ كس را ياراى آن نيست كه از اراده و مشيت او خارج شود . اين معنى از ابن عباس است .\r\nحسن گويد : مقصود اين است كه : خداوند به همه چيز عالم است و مىداند كه آنها - بر اثر اينكه بخواسته‌هايشان ترتيب اثر نداده و معجزاتى كه خواسته‌اند ، نياورده‌اى - قصد آزارت را دارند .\r\nبدين ترتيب ، پيامبر خود را تشويق مىكند كه به تبليغات خود ادامه دهد و به او وعده مىدهد كه او را از اذيت و آزار قوم حفظ خواهد كرد .\r\nمقاتل گويد : يعنى خداوند به اهل مكه احاطه دارد و سرانجام مكه را براى تو فتح مىكند .\r\nفراء گويد : يعنى امر خداوند مردم را احاطه كرده است .\r\nجبايى گويد : خداوند به آوردن آنچه مىخواهند ، قادر و بمصالح آنها عالم است . او كارى مىكند كه به صلاح مردم باشد ، بنا بر اين به تبليغات خود ادامه بده ، زيرا اگر خداوند ، آنچه را مىخواهند بياورد ، بخاطر اين است كه مىداند لطفى در آن نهفته است و اگر نياورد ، بخاطر اين است كه مىداند مصلحتى در آن موجود است .\r\n وَ ما جَعَلْنَا الرُّؤْيَا الَّتِي أَرَيْناكَ إِلَّا فِتْنَةً لِلنَّاسِ وَ الشَّجَرَةَ الْمَلْعُونَةَ فِي الْقُرْآنِ  : در اين باره اقوالى است :\r\n1 - مقصود از « رؤيا » رؤيت و ديدن چشم است . اين مطلب همان است كه در اول سوره ، در داستان معراج پيامبر ، از مكه به مسجد الاقصى و از آنجا به آسمانها ، بيان شد . جز اينكه : چون معراج در شب بود و بامدادان پيامبر مردم را از آن مطلع ساخت ، نام آن را « رؤيا » و « فتنه » گذاشت ، زيرا مقصود از « فتنه » امتحان و دشوارى تكليف است ، و هر كس تصديق كند ، پاداش بسيار بگيرد و هر كس تكذيب كند ، كيفر سخت ببيند .\r\n\r\n","description":"","footnote":"","page_name":" 163 ","page_number":165},
  {"content":"\r\n\r\nاين قول ، از ابن عباس ، سعيد بن جبير ، حسن ، قتاده و مجاهد است .\r\n2 - از ابن عباس روايت شده است كه : منظور خوابى است كه پيامبر در مدينه ديد . او در خواب ديده بود كه داخل مكه شده است ، از اينرو رهسپار مكه شد ، ولى مشركين در حديبيه ، راه را بر او گرفتند و نگذاشتند داخل مكه شود ، در نتيجه بعضى دچار شك و ترديد شدند و گفتند : يا رسول اللَّه ، مگر نه بما خبر داده بودى كه داخل مكه خواهيم شد ؟ فرمود : به شما گفته بودم كه همين امسال داخل مىشويم ؟ گفتند :\r\n- نه .\r\nفرمود :\r\n- انشاء اللَّه ، داخل خواهيم شد .\r\nآن سال ، از همانجا باز گشتند و سال ديگر مكه را فتح كردند . از اين رو اين آيه ، نازل شد :  لَقَدْ صَدَقَ اللَّهُ رَسُولَهُ الرُّؤْيا بِالْحَقِّ  ( فتح 27 : خداوند ، در جواب به پيامبر خود راست گفت ) .\r\nاين قول از جبائى است .\r\nاين خواب ، براى مردم فتنه و امتحان بود ، به همان دليل كه گفتيم .\r\n3 - مقصود اين است كه پيامبر در خواب ديد كه : بوزينگانى بر منبرش بالا مىروند و پائين مىآيند . او از اين خواب دلگير شد .\r\nسعيد بن يسار ، روايت كرده است كه : پيامبر گرامى اسلام ، پس از اين خواب ، ديگر نخنديد ، تا از دنيا رفت . از امام باقر و امام صادق ( ع ) نيز همين طور روايت شده است .\r\nگفته‌اند : بنا بر اين ، منظور از « شجرهء ملعونهء در قرآن » بنى اميه است . خداوند به پيامبر خبر داد كه آنها بر مقامش تسلط مىيابند و ذريه‌اش را مىكشند .\r\nمنهال بن عمرو روايت كرده است كه : بر على بن حسين ( ع ) وارد شده ، پرسيدم :\r\nچگونه صبح كردى ؟\r\nفرمود :\r\n\r\n","description":"","footnote":"","page_name":" 164 ","page_number":166},
  {"content":"\r\n\r\n- به خدا ، صبح كردم مثل بنى اسرائيل كه در دست فرعونيان اسير بودند و پسرانشان را مىكشتند و زنانشان را زنده مىگذاشتند . كسى كه بعد از پيامبر ، بهترين مردم است بر منبرها لعن مىشود . هر كه ما را دوست بدارد ، حقش را كم مىدهند .\r\nبه حسن گفتند :\r\n- اى ابو سعيد ، حسين بن على را كشتند .\r\nاو گريه كرد ، تا گونه‌هايش تر شدند ، سپس گفت :\r\n- واى بر امت بيچاره‌اى كه : زنا زاده‌اش پسر پيامبرش را مىكشد ! ابن عباس و حسن گويند : شجرهء ملعونه ، درخت زقوم است .\r\nابو مسلم گويد : يهود است .\r\nمعناى آيه اين است : خوابى كه ديده‌اى و درخت ملعون را براى مردم فتنه‌اى قرار داديم . اينكه درخت زقوم را فتنه مىنامد ، بخاطر اين است كه : مشركين مىگفتند :\r\nآتش درخت را مىسوزاند . چگونه ممكن است ، درخت در آتش برويد ؟ ! اما مردم مؤمن ، تصديق كردند . در روايت است كه ابو جهل مىگفت : محمد شما را به آتشى وعده مىدهد كه سنگ را مىسوزاند . در عين حال گمان مىكند كه در آنجا درخت مىرويد ! اينكه مىگويد :  « فِي الْقُرْآنِ »  يعنى : آن درخت ، در قرآن ذكر شده است .\r\n وَ نُخَوِّفُهُمْ فَما يَزِيدُهُمْ إِلَّا طُغْياناً كَبِيراً  : ما بوسيلهء داستان امتهايى كه هلاك شده‌اند ، آنها را مىترسانيم . يا بوسيلهء آيات آنها را مىترسانيم . لكن آنها در كفر و سركشى و گمراهى بيشتر غوطه‌ور مىشوند .\r\n\r\n","description":"","footnote":"","page_name":" 165 ","page_number":167},
  {"content":"\r\n\r\n\r\n[ سوره الإسراء ( 17 ) : آيات 61 تا 65 
  ]\r\nوَ إِذْ قُلْنا لِلْمَلائِكَةِ اسْجُدُوا لِآدَمَ فَسَجَدُوا إِلاَّ إِبْلِيسَ قالَ أَ أَسْجُدُ لِمَنْ خَلَقْتَ طِيناً ( 61 ) قالَ أَ رَأَيْتَكَ هذَا الَّذِي كَرَّمْتَ عَلَيَّ لَئِنْ أَخَّرْتَنِ إِلى يَوْمِ الْقِيامَةِ لَأَحْتَنِكَنَّ ذُرِّيَّتَهُ إِلاَّ قَلِيلاً ( 62 ) قالَ اذْهَبْ فَمَنْ تَبِعَكَ مِنْهُمْ فَإِنَّ جَهَنَّمَ جَزاؤُكُمْ جَزاءً مَوْفُوراً ( 63 ) وَ اسْتَفْزِزْ مَنِ اسْتَطَعْتَ مِنْهُمْ بِصَوْتِكَ وَ أَجْلِبْ عَلَيْهِمْ بِخَيْلِكَ وَ رَجِلِكَ وَ شارِكْهُمْ فِي الْأَمْوالِ وَ الْأَوْلادِ وَ عِدْهُمْ وَ ما يَعِدُهُمُ الشَّيْطانُ إِلاَّ غُرُوراً ( 64 ) إِنَّ عِبادِي لَيْسَ لَكَ عَلَيْهِمْ سُلْطانٌ وَ كَفى بِرَبِّكَ وَكِيلاً ( 65 )\r\n\r\nترجمه :\r\nو چون بفرشتگان گفتيم : آدم را سجده كنيد ، همگى سجده كردند ، بجز شيطان كه گفت : آيا براى كسى سجده كنم كه او را از خاك آفريده‌اى ؟ گفت : آيا همين است كه او را بر من برترى داده‌اى ؟ اگر مرا تا روز قيامت مهلت دهى ، فرزندان\r\n\r\n","description":"","footnote":"","page_name":" 166 ","page_number":168},
  {"content":"\r\n\r\nوى را جز اندكى مهار خواهم كرد . گفت : برو . هر كس از آنها پيروى تو كند ، سزاى شما جهنم است كه سزاى تمام است . هر كس از آنها را كه توانى بصداى خود گمراه كن و سواره نظام و پياده نظام خود را بر آنها بسيج كن و در اموال و اولادشان شريك باش . و شيطان جز وعدهء فريب ، به آنها نمىدهد . ترا بر بندگان من تسلطى نيست .\r\nهمين بس كه پروردگارت نگهبان است .\r\n\r\nقرائت :\r\nرجلك : حفص اين كلمه را به كسر جيم و ديگران به سكون خوانده‌اند هر گاه به سكون جيم خوانده شود ، جمع راجل است . مثل : راكب و ركب ، صاحب و صحب ، تاجر و تجر . اما اگر به كسر جيم بخوانيم ، صفت و به معناى راجل ( يعنى پياده ) است ، شاعر گويد :\r\n اما اقاتل عن دينى على فرس * و لا كذا رجلا الا باصحاب \r\nيعنى : آيا براى دينم ، سواره و پياده ، جز همراه اصحابم نمىجنگم ؟ در شعر زير « رجل » به كار رفته است :\r\n هم ضربوا عن فرجها بكتيبة * كبيضاء حرس فى جوانبها الرجل \r\nيعنى : آنها با لشكرى شبيه كوه حرس كه اطراف آن را پيادگانى محاصره كرده باشند ، از مرز آن گذشتند .\r\n\r\nلغت :\r\nاحتناك : از بيخ و بن كندن و همه را فرا گرفتن . « احتنك الجراد الزرع » يعنى :\r\nملخ ، همهء مزرعه را خورد . شاعر گويد :\r\n اشكو اليك سنة قد اجحفت * جهد الى جهد بنا و اضعفت \r\nو احتنكت اموالنا و جلفت يعنى : پيش تو از سالى شكايت مىكنم كه بما سختگيرى و اجحاف كرد و اموال ما را به كلى از بين برد .\r\nموفور : كامل شده . زهير گويد :\r\n\r\n","description":"","footnote":"","page_name":" 167 ","page_number":169},
  {"content":"\r\n\r\n و من يجعل المعروف من دون عرضه * يفره و من لا يتق الشتم يشتم \r\nيعنى : هر كس پايهء زندگى را بر نيكى گذارد ، كامل مىشود و هر كس از سخن زشت نپرهيزد ، از سخن زشت ديگران مصون نيست .\r\nاستفزاز : با تردستى و سرعت ، كسى را لغزانيدن و او را از راه صواب دور كردن .\r\nاستطاعت : نيرويى در اعضا كه بتوانند كارها را انجام دهند . طوع و طاعت ، رام بودن براى انجام كار .\r\nاجلاب : راندن . ابن اعرابى گويد : « اجلب الرجل على صاحبه » يعنى : او را تهديد كرد و سپاهيان خود را بر سر او فرود آورد .\r\n\r\nاعراب :\r\nطينا : زجاج گويد : اين كلمه حال است . يعنى : او را آفريده‌اى در حالى كه از خاك است . ممكن است به تقدير « من طين » باشد . مثل :  أَنْ تَسْتَرْضِعُوا أَوْلادَكُمْ  ( بقره 233 : ان تسترضعوا لاولادكم ) برخى گفته‌اند : تميز است .\r\nا رايتك : اين كاف ، محلى از اعراب ندارد ، زيرا حرف خطاب و براى تأكيد است .\r\n هذَا الَّذِي  : هذا منصوب است به : ارايت . يعنى : اخبرنى عن هذا الذى كرمته على و قد خلتتنى من نار و . . .\r\n\r\nمقصود :\r\n وَ إِذْ قُلْنا لِلْمَلائِكَةِ اسْجُدُوا لِآدَمَ فَسَجَدُوا إِلَّا إِبْلِيسَ  : تفسير اين قسمت در سورهء بقره گذشت .\r\n قالَ أَ أَسْجُدُ لِمَنْ خَلَقْتَ طِيناً  : اين جمله استفهام انكارى است . يعنى : ابليس گفت : چگونه براى آدم سجده كنم در حالى كه من بهتر از او هستم ؟ اصل من آتش است و از اصل او - كه خاك است - شريفتر است .\r\nاز اين آيه ، برمىآيد كه شيطان مىدانست كه آدم بر فرشتگان برترى دارد و اگر اين را نفهميده بود ، وجهى نداشت كه از سجده ، خوددارى كند .\r\nممكن است خداوند به سجدهء آدم امر كند ، ولى جايز نيست كه به عبادت او فرمان\r\n\r\n","description":"","footnote":"","page_name":" 168 ","page_number":170},
  {"content":"\r\n\r\nدهد ، زيرا سجود ، تعظيمى است كه مراتبى دارد و تابع نيت شخص سجده كننده است .\r\nمرتبهء عالى آن عبادت است و مخصوص خداست ، لكن عبادت چنين نيست ، زيرا عبادت ، عبارت از آن خضوع قلبى است كه بالاتر از آن تصور نمىشود . چنين خضوعى مخصوص خداست و براى غير خدا صحيح نيست . اگر هم مراتبى داشته باشد ، تمام مراتب آن به خدا اختصاص دارد . نتيجه اينكه : اگر كسى از روى سهو سجده كند ، تعظيم شمرده نمىشود . همانطورى كه كارهاى ديگر اعضاى بدن نيز احتياج به قصد دارد .\r\n قالَ أَ رَأَيْتَكَ هذَا الَّذِي كَرَّمْتَ عَلَيَّ  : ابليس گفت : پروردگارا ، به من بگو :\r\nچرا آدم را بر من برترى بخشيده‌اى ؟ ! با اينكه من از آتش هستم و او از خاك !  لَئِنْ أَخَّرْتَنِ إِلى يَوْمِ الْقِيامَةِ لَأَحْتَنِكَنَّ ذُرِّيَّتَهُ إِلَّا قَلِيلًا  : اگر مرگ مرا تا قيامت ، به تأخير افكنى ، فرزندان او را گمراه مىكنم و همچون حيوانات ، آنها را افسار كرده ، بدنبال خود بسوى گناهان مىكشم . گروهى اندك ، كه مورد لطف خاص تو هستند و به درگاه تو اخلاص مىورزند ، در مهار من نخواهند بود .\r\nاين معنى از ابو مسلم است .\r\nابن عباس گويد : يعنى بر آنها استيلا پيدا مىكنم .\r\nجبائى گويد : يعنى همانطورى كه ملخ ، مزرعه را سراسر مىخورد ، من هم چنان آنها را اغوا كنم كه مستأصل شوند . اين طمع ، شيطان از اين جهت پيدا كرد ، كه خداوند به فرشتگان خبر داده بود كه در روى زمين ، كسى قرار مىدهد كه فساد خواهد كرد .\r\nگويا وى به اين مطلب ، آگاهى يافته بود .\r\nحسن گويد : شيطان آدم را وسوسه كرده و او را ضعيف يافته بود . بنا بر اين فهميده بود كه اولاد آدم از خود او ضعيفتر خواهند بود .\r\n قالَ اذْهَبْ فَمَنْ تَبِعَكَ مِنْهُمْ فَإِنَّ جَهَنَّمَ جَزاؤُكُمْ جَزاءً مَوْفُوراً  :\r\nخداوند ، در حالى شيطان را خوار و خفيف شمرد ، فرمود : برو ، هر كس از اولاد آدم تابع تو شود و سخن ترا بپذيرد ، پاداش خود را بطور كامل و بدون كم و كاست ، از جهنم\r\n\r\n","description":"","footnote":"","page_name":" 169 ","page_number":171},
  {"content":"\r\n\r\nخواهد گرفت .\r\n وَ اسْتَفْزِزْ مَنِ اسْتَطَعْتَ مِنْهُمْ بِصَوْتِكَ  : هر كه را مىتوانى با دعوت و وسوسهء خود به بيراهه بكشان و گمراه كن . اين جمله ، اگر چه به صورت امر ، بيان شده است ، لكن در حقيقت ، تهديد است . چنان كه ابن عباس گويد . معمولا هر گاه بخواهند كسى را تهديد كنند ، مىگويند : هر چه مىخواهى بكن . سر انجام نتيجهء كارت را خواهى ديد . در اينجا تهديد را به صورت امر آورده است ، زيرا مثل اين است كه به كسى امر كنند كه به خودش توهين كند .\r\nمجاهد گويد : منظور از « بصوتك » ترانه‌ها و ساز و آواز است . برخى گويند :\r\nهر صدايى كه مردم را بفساد دعوت كند ، آواز شيطان است .\r\n وَ أَجْلِبْ عَلَيْهِمْ بِخَيْلِكَ وَ رَجِلِكَ  : نيرنگها ، پيروان ، فرزندان و ياران خود را همچون لشكريان سواره نظام و پياده نظام ، بر ضد آنها بسيج كن . بنا بر اين باء زايده است . بديهى است كه هر سواره يا پياده - اعم از جن و انس - كه در راه معصيت خدا حركت كند ، از سواره نظام و پياده نظام‌هاى شيطان است .\r\nبرخى گويند : يعنى سواره نظام و پياده نظام خود را دعوت و آنها را براى اغواى اولاد آدم بسيج كن .\r\n وَ شارِكْهُمْ فِي الْأَمْوالِ وَ الْأَوْلادِ  : و در مال و اولاد آنها شركت كن . ابن عباس و حسن و مجاهد گويند : مقصود مال حرام و ولد زناست .\r\nقتاده گويد : شركت شيطان در اموال ، اين است كه شتران را آزاد كنند يا گوش شكافته رها كنند يا . . . و شركت شيطان در اولاد ، اين است كه : آنها را يهودى ، مسيحى و مجوسى كنند .\r\nكلبى گويد : شيطان در هر مال يا جفتگيرى حرام شريك است .\r\nاز ابن عباس روايت است كه : منظور اين است كه بچه‌ها را بنام‌هاى ناپسندى مثل : عبد شمس ، عبد حرث و . . . نامگذارى كنند . يا اينكه منظور كشتن و زنده بگور كردن دختران است .\r\n\r\n","description":"","footnote":"","page_name":" 170 ","page_number":172},
  {"content":"\r\n\r\n وَ عِدْهُمْ  : و به آنها وعده ده كه هميشه باقى مىمانند و از قيامت و كيفر و پاداش خبرى نيست . همهء اينها تهديدهايى به صورت امرند .\r\n وَ ما يَعِدُهُمُ الشَّيْطانُ إِلَّا غُرُوراً  : در اينجا خداوند خبر مىدهد كه وعده‌هاى شيطان سراسر بىاساس و فريبنده است . اين جمله ، معترضه است .\r\n إِنَّ عِبادِي لَيْسَ لَكَ عَلَيْهِمْ سُلْطانٌ  : بندگانى كه مرا اطاعت مىكنند ، ترا بر آنها تسلطى نيست ، زيرا آنها مىدانند كه وعده‌هاى تو دروغ است ، بنا بر اين فريب نمىخورند . برخى گويند : يعنى ترا بر بندگان من تسلطى نيست ، تنها كار تو نسبت به آنها وسوسه‌گرى و دعوت به معصيت است . اما اينكه بخواهى از راه جبر و زور آنها را به معصيت وادار كنى ، چنين قدرتى ندارى . اين قول از جبائى است .\r\n وَ كَفى بِرَبِّكَ وَكِيلًا  : همين بس كه خداوند بندگان خود را از شرك ، حفظ مىكند .\r\n\r\nنظم آيات :\r\nعلى بن عيسى گويد : ارتباط اين آيات به سابق اين است كه : قبلا گفت : آنها از پندها و اندرزها نتيجه‌اى نمىبرند و بر شدت طغيانشان افزوده مىشود . در اين آيات مىگويد : آنها به پندار ابليس تحقق بخشيدند و كردند آنچه او مىخواست .\r\nابو مسلم گويد : اين آيات متصل است به :  إِنَّ الشَّيْطانَ يَنْزَغُ بَيْنَهُمْ . . .  منظور اين است كه بوسيلهء نقل داستان آدم و شيطان ، آنچه را در آنجا بطور سربسته ، بيان كرده بود ، با تفصيل بيشترى بيان كند .\r\n\r\n","description":"","footnote":"","page_name":" 171 ","page_number":173},
  {"content":"\r\n\r\n\r\n[ سوره الإسراء ( 17 ) : آيات 66 تا 69 
  ]\r\nرَبُّكُمُ الَّذِي يُزْجِي لَكُمُ الْفُلْكَ فِي الْبَحْرِ لِتَبْتَغُوا مِنْ فَضْلِهِ إِنَّهُ كانَ بِكُمْ رَحِيماً ( 66 ) وَ إِذا مَسَّكُمُ الضُّرُّ فِي الْبَحْرِ ضَلَّ مَنْ تَدْعُونَ إِلاَّ إِيَّاهُ فَلَمَّا نَجَّاكُمْ إِلَى الْبَرِّ أَعْرَضْتُمْ وَ كانَ الْإِنْسانُ كَفُوراً ( 67 ) أَ فَأَمِنْتُمْ أَنْ يَخْسِفَ بِكُمْ جانِبَ الْبَرِّ أَوْ يُرْسِلَ عَلَيْكُمْ حاصِباً ثُمَّ لا تَجِدُوا لَكُمْ وَكِيلاً ( 68 ) أَمْ أَمِنْتُمْ أَنْ يُعِيدَكُمْ فِيهِ تارَةً أُخْرى فَيُرْسِلَ عَلَيْكُمْ قاصِفاً مِنَ الرِّيحِ فَيُغْرِقَكُمْ بِما كَفَرْتُمْ ثُمَّ لا تَجِدُوا لَكُمْ عَلَيْنا بِهِ تَبِيعاً ( 69 )\r\n\r\nترجمه :\r\nپروردگارتان همان است كه كشتى را براى شما در دريا به حركت درمىآورد . تا از فضل او طلب روزى كنيد . او نسبت به شما رحيم است . همين كه در دريا زيانى به شما رسد ، همهء آنها كه جز خداى يكتا مىخوانيد ، فراموش شوند و چون شما را به خشكى رساند ، اعراض مىكنيد و انسان كفران پيشه است . آيا ايمن هستيد كه شما را در ناحيهء خشكى فرو برد يا ريگهايى بر سر شما بفرستد ؟ ! آن گاه براى خود نگهبانى نيابيد . يا اينكه\r\n\r\n","description":"","footnote":"","page_name":" 172 ","page_number":174},
  {"content":"\r\n\r\nايمن هستيد كه شما را يك بار ديگر به دريا بازگرداند و طوفانى كشتى شكن بر سر شما بفرستد و شما را بر اثر كفرانتان غرق سازد ، آن گاه كسى نيابيد كه بر ضد ما خون شما را پيجويى كند ؟ !\r\n\r\nقرائت :\r\nابن كثير و ابو عمرو « نخسف ، نرسل ، نعيدكم ، فنرسل عليكم ، فنغرقكم » همه را بنون خوانده‌اند . ابو جعفر و يعقوب « فتغرقكم » بتاء و بقيه را بياء خوانده‌اند . ديگران همه را بياء خوانده‌اند .\r\nآنها كه همه را بياء خوانده‌اند ، بمناسبت اين است كه « نجّاكم . الا اياه » سوم شخص است . آنها كه همه را بنون خوانده‌اند ارتباط كلام را از سابق قطع كرده‌اند و بعلاوه ، انتقال از غيبت بخطاب ، جايز است . قرائت « فتغرقكم » بمناسبت عود ضمير به « الريح » است .\r\n\r\nلغت :\r\nازجاء : راندن تدريجى چيزى .\r\nحاصب : سنگهايى كه پى در پى افكنده شوند . قتيبى گويد : بادى كه سنگريزه بيندازد . فرزدق گويد :\r\n مستقبلين شمال الشام يضربنا * بحاصب كنديف القطن مندوف \r\nيعنى : ما به شمال شام روى آورده بوديم و او ما را همچون پنبهء كوبيده ، با سنگ مىزد .\r\nقاصف : شكننده .\r\n\r\nمقصود :\r\nقبلا در بارهء شيطان ، مشركين و بت‌پرستان سخن گفت . اكنون با دلائل توحيد و ايمان براى آنها استدلال كرده ، گويد :\r\n رَبُّكُمُ الَّذِي يُزْجِي لَكُمُ الْفُلْكَ فِي الْبَحْرِ  : آفريننده و مدبر شما كسى است كه :\r\nكشتىها را در دريا بوسيلهء بادهايى كه آفريده و با قرار دادن آب به نحوى كه قابل كشتى رانى باشد ، به حركت در مىآورد .\r\n\r\n","description":"","footnote":"","page_name":" 173 ","page_number":175},
  {"content":"\r\n\r\n لِتَبْتَغُوا مِنْ فَضْلِهِ  : تا بر كشتى سوار شويد و در دريا گردش كنيد و كارهايى انجام دهيد كه به صلاح دنياى شما يا دين شماست .\r\n إِنَّهُ كانَ بِكُمْ رَحِيماً  : خداوند كه اين نعمتها را در دسترس شما قرار داده ، نسبت به شما رحيم است .\r\n وَ إِذا مَسَّكُمُ الضُّرُّ فِي الْبَحْرِ ضَلَّ مَنْ تَدْعُونَ إِلَّا إِيَّاهُ  : هر گاه در دريا دچار زيانى بشويد و بادها از حركت باز ايستند يا امواج دريا شما را تهديد كنند و . . . هر معبودى از ياد شما مىرود ، جز خداوند يكتا . در اين حالت ، تنها از خداوند يكتا نجات ، مىخواهيد و بدرگاه او استغاثه مىكنيد و به غير او توجهى نداريد .\r\n فَلَمَّا نَجَّاكُمْ إِلَى الْبَرِّ أَعْرَضْتُمْ  : اما همين كه شما را از دريا نجات داد و از غرق شدن ، ايمن شديد ، از ايمان به خدا و طاعتش اعراض و كفران نعمت مىكنيد .\r\n وَ كانَ الْإِنْسانُ كَفُوراً  : انسان ، زياد كفران نعمت مىكند .\r\n أَ فَأَمِنْتُمْ أَنْ يَخْسِفَ بِكُمْ جانِبَ الْبَرِّ  : اين رفتار شما مثل رفتار كسى است كه خيال مىكند ، اگر از دريا به خشكى رود از خطرات ، ايمن خواهد بود ، از اينرو پس از نجات از دريا از شكر و طاعت خدا خوددارى مىكنيد ، ولى از كجا ايمن هستيد ؟ ممكن است شما را در جانب خشكى فرو برد و در زير خاك پنهان سازد . اينكه مىگويد : جانب خشكى ، منظور اين است كه : خداوند قادر است كه آنها را در گوشه‌اى از كرهء پهناور زمين مدفون سازد . برخى گويند : آنها در ساحل دريا بودند و ساحل دريا كنار خشكى است . در آنجا آنها خود را از خطرات دريا مصون مىدانستند . خداوند آنها را تهديد كرده ، مىگويد :\r\nهمانطورى كه از دريا مىترسيديد ، از خشكى هم بترسيد .\r\n أَوْ يُرْسِلَ عَلَيْكُمْ حاصِباً  : آيا ايمن هستيد از اينكه : خداوند بر شما سنگ ببارد ؟\r\nمقصود اين است كه او قادر است شما را در خشكى هلاك كند ، همانطورى كه مىتوانست شما را در دريا غرق و نابود سازد .\r\n ثُمَّ لا تَجِدُوا لَكُمْ وَكِيلًا  : آن گاه كسى را نمىيابيد كه شما را از عذاب خداوند حفظ و در برابر او از شما دفاع كند .\r\n\r\n","description":"","footnote":"","page_name":" 174 ","page_number":176},
  {"content":"\r\n\r\n أَمْ أَمِنْتُمْ أَنْ يُعِيدَكُمْ فِيهِ تارَةً أُخْرى  : يا اينكه آيا ايمن هستيد كه يك بار ديگر شما را به دريا باز گرداند ؟ ! يعنى احتياجى پيدا كنيد يا رغبت يا ترسى شما را وادار كند كه باز هم به دريا باز گرديد ؟ !  فَيُرْسِلَ عَلَيْكُمْ قاصِفاً مِنَ الرِّيحِ  : همين كه سوار كشتى شديد ، بادى سخت و كشتى شكن ، بفرستد و شما را غرق كند .\r\nبرخى گويند : حاصب ، باد كشنده‌اى است كه در خشكى مىوزد و قاصف ، باد كشنده‌اى است كه در دريا مىوزد .\r\n فَيُغْرِقَكُمْ بِما كَفَرْتُمْ  : تا شما را بر اثر كفران نعمت ، غرق سازد .\r\n ثُمَّ لا تَجِدُوا لَكُمْ عَلَيْنا بِهِ تَبِيعاً  : آن گاه پس از شما كسى نخواهد بود كه در طلب خون شما برآيد و از ما بپرسد كه چرا اينها كشته شدند و چرا آنها را هلاك كردى ؟ ! مفسران قرآن كريم ، تبيع را به معناى ياور و كسى كه در صدد انتقام قتل كسى است ، دانسته‌اند . معناى فوق نيز با نظر مفسران سازگار است .\r\n\r\n","description":"","footnote":"","page_name":" 175 ","page_number":177},
  {"content":"\r\n\r\n\r\n[ سوره الإسراء ( 17 ) : آيات 70 تا 72 
  ]\r\nوَ لَقَدْ كَرَّمْنا بَنِي آدَمَ وَ حَمَلْناهُمْ فِي الْبَرِّ وَ الْبَحْرِ وَ رَزَقْناهُمْ مِنَ الطَّيِّباتِ وَ فَضَّلْناهُمْ عَلى كَثِيرٍ مِمَّنْ خَلَقْنا تَفْضِيلاً ( 70 ) يَوْمَ نَدْعُوا كُلَّ أُناسٍ بِإِمامِهِمْ فَمَنْ أُوتِيَ كِتابَهُ بِيَمِينِهِ فَأُولئِكَ يَقْرَؤُنَ كِتابَهُمْ وَ لا يُظْلَمُونَ فَتِيلاً ( 71 ) وَ مَنْ كانَ فِي هذِهِ أَعْمى فَهُوَ فِي الْآخِرَةِ أَعْمى وَ أَضَلُّ سَبِيلاً ( 72 )\r\n\r\nترجمه :\r\nما بنى آدم را گرامى داشتيم و آنها را در خشكى و دريا سوار كرديم و از چيزهاى پاكيزه ، روزى داديم و بر بسيارى از مخلوقات برترى بخشيديم . روزى كه هر گروهى را بنام پيشوايشان بخوانند . هر كه نامه‌اش بدست راستش داده شود ، نامه‌اش را - با شوق و لذت - بخواند و به قدر نخك هستهء خورمايى ستم نبيند . و هر كه در اين جهان كوردل باشد ، در جهان ديگر نيز كور و گمراه‌تر است .\r\n\r\nقرائت :\r\nاعمى : بصريان اولى را به اماله و دومى را به تفخيم خوانده‌اند . حمزه و كسايى هر دو را به اماله خوانده‌اند . ديگران هر دو را به تفخيم خوانده‌اند . « اعمى » دوم ، صيغهء تفضيل است . يعنى « فهو فى الآخرة اعمى منه فى الدنيا » يعنى : او در آخرت ،\r\n\r\n","description":"","footnote":"","page_name":" 176 ","page_number":178},
  {"content":"\r\n\r\nكورتر است و راه‌هاى ثواب را نمىيابد . مؤيد آن « اضل سبيلا » است . منظور اين است كه او در آخرت ، گمراه‌تر است ، زيرا گمراهى دنيا قابل علاج بود ولى گمراهى آخرت ، قابل علاج نيست .\r\nندعو : زيد - بنقل از يعقوب - به ياء و ديگران به نون خوانده‌اند .\r\n\r\nمقصود :\r\nدر آيات پيش ، بيان شد كه شيطان نسبت به برترى آدم اعتراض كرد و در برابر او سجده نكرد ، اكنون بيان مىكند كه اولاد آدم را گرامى داشته و انواع نعمتها را در دسترس آنها قرار داده است . از اينرو مىفرمايد :\r\n وَ لَقَدْ كَرَّمْنا بَنِي آدَمَ  : ابن عباس مىگويد : يعنى بنى آدم را برترى بخشيده‌ايم .\r\nبديهى است كه همهء افراد بنى آدم از اين خلعت برترى بر اندامشان پوشيده نشده است . اينكه همه را مىگويد ، بخاطر آنهاست كه برترى يافته و در ميان جمع هستند . مثل  كُنْتُمْ خَيْرَ أُمَّةٍ أُخْرِجَتْ لِلنَّاسِ  ( آل عمران 110 : شما مسلمانان بهترين امتى هستيد كه براى مردم بيرون آورده شده‌ايد . ) برخى گويند : با اينكه در ميان اولاد آدم ، افراد كافر و گمراه بسيارند ، مع - الوصف همه را به خلعت كرامت ، مفتخر ساخته ، زيرا منظور اين است كه : آنها را به نعمتهاى دنيا و صورت‌هاى زيبا و تسخير موجودات و وجود پيامبران ، گرامى داشته شده‌اند .\r\nبرخى گويند : يعنى رفتار ما با آنها احترام آميز است .\r\nاين احترام و برترى ، بگفتهء ابن عباس و ضحاك به قوت و عقل و نطق و تميز است .\r\nميمون بن مهران از ابن عباس روايت كرده است كه : بخاطر اين است كه انسان با دست غذا مىخورد و حيوانات با دهان . عطا گويد : بخاطر اندام معتدل و قامت راست اوست .\r\nاز جابر بن عبد اللَّه روايت شده كه : بواسطهء انگشتان است ، زيرا اگر انگشتها نبود بسيارى از كارها را نمىتوانستند انجام دهند . ابن جرير گويد : بواسطهء اين است كه حيوانات در تسخير و فرمان او هستند . محمد بن كعب گويد : بخاطر وجود پيامبر\r\n\r\n","description":"","footnote":"","page_name":" 177 ","page_number":179},
  {"content":"\r\n\r\nگرامى اسلام است . برخى گويند : بخاطر اين است كه انسان خدا را مىشناسد و او را فرمان مىبرد . برخى گويند : بخاطر همهء اينها و نعمتهاى ديگرى است كه به انسان اختصاص دارد . اين قول ، بهتر است .\r\n وَ حَمَلْناهُمْ فِي الْبَرِّ وَ الْبَحْرِ  : ما بنى آدم را در خشكى سوار بر شتر ، اسب ، قاطر ، الاغ و مركبهاى ديگر و در دريا سوار بر كشتى كرديم .\r\n وَ رَزَقْناهُمْ مِنَ الطَّيِّباتِ  : و ميوه‌هاى گوارا و چيزهاى نيكو و لذتبخش را روزى ايشان كرديم . اينها اختصاص به انسان دارد و حيوانات را در آن سهمى نيست .\r\n وَ فَضَّلْناهُمْ عَلى كَثِيرٍ مِمَّنْ خَلَقْنا تَفْضِيلًا  : و ايشان را بر بسيارى از مخلوقات ، برترى بخشيديم . بعضى به اين آيه ، استدلال كرده‌اند كه : فرشتگان برتر از پيامبرانند ، زيرا از اين جمله استفاده مىشود ، كه اولاد آدم بر همهء مخلوقات برترى ندارند بلكه بر بسيارى از آنها . پس آنها بر حيوانات برترى دارند ولى بر فرشتگان برترى ندارند .\r\nاما به چند دليل ، اين عقيده باطل است :\r\n1 - مقصود از اين برترى ، ثواب نيست ، زيرا ثواب ، چيزى نيست كه بتوان ابتداء و بدون عمل به كسى بخشيد و بدانوسيله ، او را بر ديگران برترى داد . بلكه مقصود از اين برترى ، همان نعمتهايى است كه پاره‌اى از آنها را شمرديم .\r\n2 - مقصود ، از « كثير » جميع است . يعنى : ما اولاد آدم را بر مخلوقات ديگر ، كه بسيارند ، برترى داده‌ايم . نمونهء آن در محاورات عرفى بسيار است . مثلا : جاه و مقام پهناور خود را به او بخشيدم و حريم منيع خود را براى او مباح كردم . مقصود اين است كه همهء جاه و مقام خود را بخشيدم و همهء حريم خود را مباح كردم ، نه قسمتى از آنها را . شاعر گويد :\r\n من اناس ليس فى اخلاقهم * عاجل الفحش و لا سوء الجزع \r\nيعنى : مردمى كه در اخلاق آنها زشتى فورى و نالهء بد نيست . بديهى است كه منظور اين است كه : در اخلاق آنها زشتى و ناله ، به كلى وجود ندارد ، نه اينكه زشتى\r\n\r\n","description":"","footnote":"","page_name":" 178 ","page_number":180},
  {"content":"\r\n\r\nغير فورى و نالهء خوب وجود دارد .\r\n3 - هر گاه قبول كنيم كه مقصود از برترى دادن ، زيادى ثواب و « من » براى تبعيض است ، چه مانعى دارد كه جنس فرشتگان ، بهتر از جنس بنى آدم باشد ؟ ! زيرا فضيلت فرشتگان ، مال همه يا اكثر آنهاست و فضيلت بنى آدم ، بگروه كمى تعلق دارد ، بنا بر اين چه مانعى دارد كه پيامبران برتر از فرشتگان باشند ، اگر چه جنس فرشتگان ، برتر از جنس بنى آدم است .\r\nپرسش :\r\nاگر معناى تفضيل و تكريم ، يكى است ، چرا تكرار شدند ؟ ! پاسخ :\r\nتكريم ، گرامى داشتن بوسيلهء نعمت است و مستلزم اين نيست كه كسى را كه بوسيلهء نعمتها گرامى مىدارند ، برتر هم باشد ، از اينرو پس از ذكر تفضيل ، تكريم را آورد ، تا مطلب را تمام كرده باشد .\r\nبرخى گفته‌اند : تكريم مربوط به نعمتهاى دنيا و تفضيل مربوط به نعمتهاى آخرت است .\r\nبرخى گفته‌اند : تكريم ، به نعمتهايى است كه باعث صحت تكليف مىشوند و تفضيل ، به تكليفى است كه بنى آدم را در معرض منزلت‌هاى عالى قرار مىدهد .\r\n يَوْمَ نَدْعُوا كُلَّ أُناسٍ بِإِمامِهِمْ  : در اين باره اقوالى است :\r\n1 - مجاهد و قتاده گويند : يعنى روزى كه مردم را بوسيلهء پيامبرشان دعوت كنيم ، بنا بر اين مقصود اين است كه : در روز قيامت ، ندا مىكنند كه : پيروان ابراهيم ، پيروان موسى ، پيروان محمد ( ص ) بيايند . آنها كه اهل حقند و پيروى انبيا كرده‌اند ، برخاسته ، كتاب خود را بدست راست مىگيرند . سپس ندا مىكنند كه : پيروان رؤساى گمراه و سركش بيايند . مضمون اين معنى را سعيد بن جبير از ابن عباس نقل كرده است .\r\nاز على ( ع ) روايت است كه : امامان بر دو قسمند : امامان هدايت و امامان گمراهى .\r\nوالبى نيز از آن بزرگوار روايت كرده است كه : امامان ايشان ، برخى به راه خيرند و\r\n\r\n","description":"","footnote":"","page_name":" 179 ","page_number":181},
  {"content":"\r\n\r\nبرخى به راه شر .\r\n2 - يعنى : روزى كه مردم را با كتابشان كه بر آنها نازل شده و اوامر و نواهى خدا در آن است ، دعوت كرده ، گويند : اى اهل تورات ، اى اهل قرآن . . .\r\nاين معنى از ابن زيد و ضحاك است .\r\n3 - جبايى و ابى عبيده گويند : يعنى مردم را با علما و پيشوايانشان كه از آنها پيروى كرده‌اند ، دعوت مىكنند .\r\nجامع اين اقوال ، روايتى است كه به سندهاى صحيح ، خاص و عام از امام هشتم ( ع ) روايت كرده‌اند . حضرت رضا ( ع ) بنقل از امامان قبل از خود ، از پيامبر گرامى نقل كرده است كه :\r\n- آن روز مردم به امام زمان خود و كتاب پروردگار و سنت پيامبرشان ، دعوت خواهند شد .\r\nاز امام صادق ( ع ) روايت است كه :\r\n- آيا خدا را ستايش نمىكنيد كه چون قيامت فرا رسد ، هر قومى را بسوى آنچه دوست مىداشته‌اند ، مىخواند و ما را بسوى پيامبر مىخواند ؟ شما بسوى ما استغاثه و بهر سو نگاه مىكنيد ، لكن شما را به بهشت مىبرند . آن گاه سه بار فرمود : سوگند به خداى كعبه .\r\n4 - ابن عباس - به روايتى ديگر - و حسن و ابو العاليه گويند : يعنى مردم را بنامهء عملشان مىخوانند .\r\n5 - محمد بن كعب گويد : مردم را بنام مادرانشان مىخوانند .\r\n فَمَنْ أُوتِيَ كِتابَهُ بِيَمِينِهِ فَأُولئِكَ يَقْرَؤُنَ كِتابَهُمْ  : هر كس كه نامهء عملش را بدست راستش دهند ، با شادى و سرور . نامهء عمل خود را مىخواند و از خواندن آن بدش نمىآيد ، زيرا ملاحظه مىكند كه برايش پاداش ثبت شده است .\r\n وَ لا يُظْلَمُونَ فَتِيلًا  : از پاداش اعمال آنها پشيزى كم نخواهد شد . قتاده گويد :\r\nفتيل ، آن فتيله‌اى است كه در شكاف هستهء خورما است . حسن گويد : فتيل در شكم هسته\r\n\r\n","description":"","footnote":"","page_name":" 180 ","page_number":182},
  {"content":"\r\n\r\nو نقير در پشت هسته و قطمير پوست هستهء خورما است .\r\nخداوند ، دادن كتاب بدست راست را نشان خشنودى و نجات و دادن كتاب بدست چپ از پشت سر را نشان خشم و هلاك ، قرار داده است .\r\n وَ مَنْ كانَ فِي هذِهِ أَعْمى فَهُوَ فِي الْآخِرَةِ أَعْمى وَ أَضَلُّ سَبِيلًا  : در بارهء معناى آن نيز اقوالى است :\r\n1 - ابن عباس گويد : اين جمله اشاره به نعمتهايى است كه ذكر آنها گذشت .\r\nيعنى : هر كس نسبت به اين نعمتهاى عبرت آموز و حكمت آميز ، كور است ، نسبت به نعمتهاى آخرت ، كه از او غايبند ، كورتر خواهد بود .\r\n2 - اين آيه ، اشاره بدنياست . يعنى : هر كس در اين جهان از ديدن آيات خدا نابينا و از راه حق ، گمراه و از دين ، دور باشد ، در آخرت ، گمراه‌تر و از بهشت دور تر و از پاسخ سؤالات ، ناتوان‌تر خواهد بود ، زيرا هر كس در دنيا از شناسايى خدا ، گمراه باشد ، در آخرت مبهوت است و براى تبرئهء خود دليلى ندارد . بنا بر اين « اعمى » اول ، اسم و دوم فعل است . اين قول ، از ابن عباس ، مجاهد و قتاده است .\r\n3 - ابو مسلم گويد : يعنى هر كس در اين جهان كوردل است ، در آخرت با چشم نابينا محشور مىشود و اين عقوبت گمراهى او در دنياست . مثل :  وَ نَحْشُرُهُ يَوْمَ الْقِيامَةِ أَعْمى  ( طه 124 : روز قيامت ، او را كور محشور مىكنيم ) معناى :  فَبَصَرُكَ الْيَوْمَ حَدِيدٌ  ( ق 22 : امروز چشم تو تيز است ) اين است كه : معرفت شخص در آن روز قوى و عارف بمقام والاى خداوندى مىشود . عرب مىگويد : « فلان بصير بهذا الامر » يعنى : او به اين كار معرفت دارد ، نه اينكه اين كار را به چشم مىبيند .\r\nبنا بر اين جملهء :  فَهُوَ فِي الْآخِرَةِ أَعْمى  براى مبالغه و تعجب نيست ، بلكه به معناى عدم معرفت و كودنى شخص در آخرت است و بدين ترتيب ،  وَ أَضَلُّ سَبِيلًا  به تقدير :\r\nو هو اضل سبيلا است ، تا جملهء كامل و عطف بر جملهء : فهو فى الآخرة اعمى باشد . يعنى :\r\nهر كس در اين جهان كوردل است ، در آن جهان كور محشور مىشود و گمراه‌تر است .\r\nممكن است مقصود از كورى ، اندوه بىپايان باشد .\r\n\r\n","description":"","footnote":"","page_name":" 181 ","page_number":183},
  {"content":"\r\n\r\n4 - حسن گويد : يعنى هر كه در دنيا گمراه است ، در آخرت ، گمراه‌تر است ، زيرا توبهء او قبول نمىشود . زجاج هم اين قول را اختيار كرده است و گويد : مقصود اين است كه : هر كس در اين جهان كور باشد و از هدايت خداوند ، استفاده نكند و تائب نگردد ، در آخرت كورتر و گمراه‌تر است ، زيرا راهى بسوى هدايت ، نمىيابد .\r\n\r\nنظم آيات :\r\nدر بارهء اتصال  يَوْمَ نَدْعُوا كُلَّ أُناسٍ بِإِمامِهِمْ  وجوهى گفته‌اند :\r\n1 - در آيهء پيش در بارهء تفضيل بنى آدم ، سخن گفت . در اين آيه بيان كرد كه اين تفضيل ، در روز قيامت است ، زيرا آن روز ، اهل هدايت ، به ثواب خود مىرسند .\r\n2 - اين آيه متصل است به  إِنَّ عَذابَ رَبِّكَ كانَ مَحْذُوراً  يعنى : بترسيد از روزى كه هر امتى را بنام پيشوايش بخوانند .\r\n3 - متصل است به « يعيدكم » يعنى : شما را روزى باز مىگرداند كه . . .\r\n4 - سابقاً در بارهء اهل ايمان و اهل كفر ، سخن گفته بود . در اين آيه ، بيان كرد كه : چه پاداشهايى براى اهل ايمان و چه كيفرهايى براى اهل كفر مهيا كرده است .\r\nاين كيفرها و پاداشها مطابق آن چيزى است كه در كتابهاى آسمانى ، ثبت شده است .\r\nاين وجه ، از ابو مسلم است .\r\n\r\n","description":"","footnote":"","page_name":" 182 ","page_number":184},
  {"content":"\r\n\r\n\r\n[ سوره الإسراء ( 17 ) : آيات 73 تا 75 
  ]\r\nوَ إِنْ كادُوا لَيَفْتِنُونَكَ عَنِ الَّذِي أَوْحَيْنا إِلَيْكَ لِتَفْتَرِيَ عَلَيْنا غَيْرَهُ وَ إِذاً لاتَّخَذُوكَ خَلِيلاً ( 73 ) وَ لَوْ لا أَنْ ثَبَّتْناكَ لَقَدْ كِدْتَ تَرْكَنُ إِلَيْهِمْ شَيْئاً قَلِيلاً ( 74 ) إِذاً لَأَذَقْناكَ ضِعْفَ الْحَياةِ وَ ضِعْفَ الْمَماتِ ثُمَّ لا تَجِدُ لَكَ عَلَيْنا نَصِيراً ( 75 )\r\n\r\nترجمه :\r\nنزديك بود ترا از آنچه به تو وحى كرده بوديم منحرف كنند كه غير آن را به ما بدروغ نسبت دهى . آن گاه ترا بدوستى مىگرفتند . اگر ترا ثابتقدم نكرده بوديم ، نزديك بود كه اندكى به آنها تمايل پيدا كنى . اگر چنين ميكردى دو برابر در دنيا و دو برابر در آخرت ، عذابت مىكرديم براى خود در برابر ما ياورى نمىيافتى .\r\n\r\nاعراب :\r\n لَوْ لا أَنْ ثَبَّتْناكَ  : لو لا تثبيتنا اياك و « ان ثبتناك » مبتدا و خبر آن در تقدير است .\r\n\r\nشأن نزول :\r\nدر بارهء سبب نزول اين آيه ، اقوالى است :\r\n1 - سعيد بن جبير گويد : قريش به پيامبر گفتند : اگر خدايان ما را تعظيم نكنى ، ترا از لمس حجر الاسود ، منع مىكنيم . پيامبر گرامى پيش خود گفت : گناهى بر من\r\n\r\n","description":"","footnote":"","page_name":" 183 ","page_number":185},
  {"content":"\r\n\r\nنيست ، زيرا من ميلى به اين كار ندارم . از اينرو اين آيه نازل شد .\r\n2 - به پيامبر گفتند : دست از بدگويى خدايان ما بردار و به ما نسبت نادانى مده و اين برده‌هاى كثيف و آدم‌هاى بد بو را از خود دور كن ، تا با تو بنشينيم و سخنان ترا گوش كنيم . پيامبر اميدوار شد كه آنها اسلام را بپذيرند . از اينرو اين آيه نازل شد .\r\n3 - پيامبر گرامى بتها را از مسجد خارج كرد . قريش تقاضا كردند كه يكى از بتها را باقى بگذارد . او نخست تصميم گرفت كه بتى را در مسجد گذارد ، سپس دستور داد كه بت را بشكنند . از اينرو اين آيه نازل شد . اين مطلب را عياشى روايت كرده است .\r\n4 - اين آيه در بارهء گروهى از ثقيف نازل شد كه خدمت پيامبر گرامى رسيدند و گفتند : با تو بيعت مىكنيم به سه شرط : يكى اينكه در نماز خم نشويم ، ديگر اينكه بتهايمان را نشكنيم . سوم اينكه يك سال ديگر از بت « لات » استفاده بريم .\r\nپيامبر فرمود :\r\n- دينى كه ركوع و سجود ، ندارد ، خيرى در آن نيست . اما شكستن بتها بدست خودتان ، اختيار بدست شماست . ( يعنى بتها را ما مىشكنيم ) اما اينكه يك سال ديگر از بت « لات » استفاده كنيد ، من چنين اجازه‌اى به شما نمىدهم .\r\nسپس برخاست و وضو گرفت . عمر بن خطاب ، به آنها گفت : شما پيامبر را آزرديد .\r\nاو هيچ بتى را در سرزمين عرب باقى نمىگذارد . ولى آنها دست از سماجت خود برنداشتند ، تا اين آيات نازل شد . اين وجه از ابن عباس است .\r\n5 - عطية از ابن عباس روايت كرده است كه : فرستادگان ثقيف گفتند :\r\n- ما را يك سال مهلت ده تا هدايايى كه براى بتها مىآورند ، دريافت كنيم ، سپس آنها را بشكنيم و مسلمان شويم . پيامبر خواست آنها را مهلت دهد كه اين آيه نازل شد .\r\n\r\nمقصود :\r\nاكنون ضمن حكايت از كفار مىفرمايد :\r\n\r\n","description":"","footnote":"","page_name":" 184 ","page_number":186},
  {"content":"\r\n\r\n وَ إِنْ كادُوا لَيَفْتِنُونَكَ عَنِ الَّذِي أَوْحَيْنا إِلَيْكَ  : « ان » مخففهء از مثقله است . يعنى : مشركينى كه وصف آنها در اين سوره گذشت ، مىخواهند ترا منحرف و گمراه كنند و از حكم قرآن خارج گردانند .\r\n لِتَفْتَرِيَ عَلَيْنا غَيْرَهُ  : تا آنچه به تو وحى نكرده‌ايم ، انجام دهى و به ما نسبت دروغ داده ، افترا ببندى ، زيرا تو خبر داده‌اى كه جز از روى وحى خدا سخن نمىگويى .\r\nپس اگر از هوى و هوس آنها پيروى كنى يا فكر كنى كه خواستهء آنها را طبق دستور خدا انجام مىدهى ، مثل اين است كه به خدا افترا بسته‌اى و دروغ گفته‌اى .\r\n وَ إِذاً لَاتَّخَذُوكَ خَلِيلًا  : بديهى است كه اگر طبق ميل آنها رفتار كنى ، ترا دوست مىدارند و به تو نزديك مىشوند ، زيرا انتظار آنها اين است كه با آنها موافقت كنى .\r\nبرخى گويند : يعنى در اين صورت محتاج آنها خواهى شد ، زيرا كلمهء « خليل » از « خلة » به معناى حاجت است .\r\nلكن معناى اول بهتر است .\r\n وَ لَوْ لا أَنْ ثَبَّتْناكَ لَقَدْ كِدْتَ تَرْكَنُ إِلَيْهِمْ شَيْئاً قَلِيلًا  : اگر نه اين بود كه ، قلب ترا بوسيلهء نبوت و عصمت و معجزات - و بقولى الطاف پنهانى - محكم ساخته‌ايم ، كمى به آنها اعتماد مىجستى . يعنى : چيزى نمانده بود كه كمى به آنها توجه كنى و به آنها مايل شوى و پاره‌اى از خواسته‌هاى آنها را عملى كنى . لكن خداوند ترا حفظ كرد .\r\n« كدت ان افعل كذا » يعنى : نزديك بود كه فلان كار را بكنم و نكردم .\r\nدر حديث صحيح از پيامبر بزرگوار اسلام نقل شده است كه : چيزى كه امت من در دل خود بينديشد و به كار نبندد و بر زبان نياورد ، گناهش از او برداشته شده است .\r\nابن عباس گويد : منظور خداوند اين است كه پيامبر ، در جواب آنها ساكت شد و سكوت او حاكى از تمايل او بود .\r\nاكنون او را بيم مىدهد . تا بداند كه اگر بخواستهء آنها عمل كرده بود ، چه\r\n\r\n","description":"","footnote":"","page_name":" 185 ","page_number":187},
  {"content":"\r\n\r\nعواقب ناگوارى داشت . مىفرمايد :\r\n إِذاً لَأَذَقْناكَ ضِعْفَ الْحَياةِ وَ ضِعْفَ الْمَماتِ  : اگر چنين كارى كرده بودى ، دو برابر عذاب مشركين ، در دنيا و آخرت ، به تو مىچشانديم ، زيرا گناه تو بزرگ است .\r\nبرخى گويند : منظور عذابى است كه ناراحتى آنها زياد و دو چندان باشد .\r\nيعنى : عذاب دنيا و عذاب آخرت ، با المى بسيار و دو چندان ، به تو مىرسانديم . اين معنى از ابان بن تغلب است . شاعر گويد :\r\n لمقتل مالك اذ بان منى * ابيت الليل فى ضعف اليم \r\nيعنى : براى كشته شدن مالك ، شب را با عذابى دردناك ، مىخوابم .\r\nابن عباس گويد : پيامبر خدا از گناه ، معصوم است ، منظور اين است كه امت او را تهديد كند ، تا احدى از مؤمنين در هيچ يك از احكام الهى به احدى از مشركين اعتماد نكند .\r\n ثُمَّ لا تَجِدُ لَكَ عَلَيْنا نَصِيراً  : آن گاه ياورى نمىيافتى كه از تو در برابر ما حمايت كند .\r\nچون اين آيه نازل شد ، پيامبر بدرگاه خدا عرض كرد :\r\n-\r\nاللهم لا تكلنى الى نفسى طرفة عين ابداً\r\n. يعنى : خدايا هرگز به اندازهء يك چشم بهم زدن ، مرا به حال خود مگذار .\r\n\r\n","description":"","footnote":"","page_name":" 186 ","page_number":188},
  {"content":"\r\n\r\n\r\n[ سوره الإسراء ( 17 ) : آيات 76 تا 77 
  ]\r\nوَ إِنْ كادُوا لَيَسْتَفِزُّونَكَ مِنَ الْأَرْضِ لِيُخْرِجُوكَ مِنْها وَ إِذاً لا يَلْبَثُونَ خِلافَكَ إِلاَّ قَلِيلاً ( 76 ) سُنَّةَ مَنْ قَدْ أَرْسَلْنا قَبْلَكَ مِنْ رُسُلِنا وَ لا تَجِدُ لِسُنَّتِنا تَحْوِيلاً ( 77 )\r\n\r\nترجمه :\r\nنزديك بود كه ترا از اين سرزمين دور كنند كه ترا از آن خارج سازند . اگر چنين كرده بودند ، پس از رفتن تو ، جز مدت كمى باقى نمىماندند . روش ما نسبت به پيامبرانى كه فرستاده‌ايم ، همين است و روش ما را تغيير پذير نخواهى يافت .\r\n\r\nقرائت :\r\nاهل حجاز و ابو عمرو و ابو بكر « خلفك » و ديگران « خلافك » قرائت كرده‌اند .\r\nاز يعقوب ، هر دو روايت شده است .\r\nگفته‌اند : خلف و خلاف ، هر دو به معناى بعد و مضاف محذوف است . يعنى : « بعد خروجك » . شاعر گويد :\r\n له واجف بالقلب حتى تقطعت * خلاف الثريا من اريك مآربه \r\n( اى بعد طلوع الثريا ) يعنى : قلب او نگران و پريشان بود ، تا اينكه بعد از طلوع ثريا به حاجتهاى خود نائل آمد .\r\nاگر « خلاف » را اسم جهت و به معناى پشت سر بگيريم ، باز هم مضاف در تقدير است . گويا مىگويد : « در وراى خارج شدن پيامبر » .\r\nو اگر « خلاف » را مصدر بگيريم ، اضافه به مفعول به شده است .\r\n\r\n","description":"","footnote":"","page_name":" 187 ","page_number":189},
  {"content":"\r\n\r\n\r\nاعراب :\r\n لا يَلْبَثُونَ  : اين فعل مرفوع است ، زيرا « اذا » بعد از واو واقع شده و ملغى شده است . هر گاه اين كلمه در وسط كلام واقع شود ، جايز است كه عمل نكند و هر گاه در آخر ، واقع شود بطور حتم عمل نمىكند .\r\nسنة : نصب اين كلمه به معناى  « لا يَلْبَثُونَ »  است . يعنى : « سننا هذه السنة فيمن ارسلناهم قبلك » مقصود اين است كه : ما آنها را هلاك خواهيم كرد ، زيرا اين سنت هميشگى ماست ، كه در ميان مردم پيشين ، اعمال كرده‌ايم .\r\n\r\nشأن نزول :\r\nمجاهد و قتاده گويند : اين آيه ، هنگامى نازل شد كه اهل مكه خواستند پيامبر را اخراج كنند .\r\nابن عباس گويد : اين آيه ، در بارهء يهود مدينه نازل شد . آنها گفتند : مدينه ، سرزمين پيامبران نيست . سرزمين پيامبران شام است . تو هم به شام برو .\r\n\r\nمقصود :\r\nاكنون اين مطلب را بيان مىكند كه چون كافران از اينكه پيامبر ، خواستهء آنها را اجابت كند ، مأيوس شدند ، تصميمات ديگرى گرفتند . مىفرمايد :\r\n وَ إِنْ كادُوا لَيَسْتَفِزُّونَكَ مِنَ الْأَرْضِ لِيُخْرِجُوكَ مِنْها  : مشركين تصميم گرفتند كه ترا از سرزمين مكه ، خارج كنند . اين معنى از قتاده و مجاهد است . ابن - عباس گويد : يعنى يهود مىخواستند ترا از مدينه بيرون كنند . جبائى گويد : منظور اين است كه : عرب مىخواستند ترا از سرزمين خود خارج سازند . حسن گويد :\r\nيعنى مىخواستند ترا بكشند .\r\n وَ إِذاً لا يَلْبَثُونَ خِلافَكَ إِلَّا قَلِيلًا  : اگر ترا اخراج مىكردند ، پس از خروج تو ، جز مدت كوتاهى باقى نمىماندند . ضحاك گويد : اين مدت ، فاصلهء ميان بيرون رفتن پيامبر از مكه و جنگ بدر است .\r\nبرخى گويند : آنها پيامبر را اخراج كردند و جز افرادى كه در جنگ بدر\r\n\r\n","description":"","footnote":"","page_name":" 188 ","page_number":190},
  {"content":"\r\n\r\nنجات يافتند و ايمان آوردند ، همگى هلاك شدند .\r\n سُنَّةَ مَنْ قَدْ أَرْسَلْنا قَبْلَكَ مِنْ رُسُلِنا  : اگر ترا اخراج كرده بودند ، آنها را دچار بلا مىكرديم . چنان كه روش ما در بارهء گذشتگان ، اينطور بوده است .\r\nسفيان بن عيينه گويد : يعنى پيش از تو پيامبرى نفرستاديم كه مردم اخراجش كنند ، جز اينكه هلاكشان كرديم . اين است سنت هميشگى ما در بارهء پيامبرانى كه پيش از تو فرستاده‌ايم .\r\n وَ لا تَجِدُ لِسُنَّتِنا تَحْوِيلًا  : و راهى براى تبديل روش ما نمىيابى . يعنى :\r\nهيچكس نمىتواند سنت خدا را تغيير دهد و باطل گرداند .\r\nسنت : عبارت است از روش و عادت جارى .\r\nحقيقت اين است كه منظور ، از اين آيه ، مشركين مكه است . آنها پيامبر را از مكه خارج نكردند ، بلكه تصميم داشتند كه او را اخراج كنند . چنان كه مىفرمايد :  وَ إِذْ يَمْكُرُ بِكَ الَّذِينَ كَفَرُوا لِيُثْبِتُوكَ أَوْ يَقْتُلُوكَ أَوْ يُخْرِجُوكَ  ( انفال 30 : هنگامى كه در بارهء تو نيرنگ مىكنند كه ترا نگه دارند يا بكشند يا اخراج كنند ) مهاجرت پيامبر ، هم بخاطر اين بود كه مىخواستند او را بقتل رسانند . آنها ميل نداشتند كه پيامبر از مكه خارج شود . وقتى كه خارج شد ، براى بازگرداندنش بتلاش و تكاپو افتادند و براى كسى كه او را بيابد ، جايزه‌اى سنگين در نظر گرفتند . با اينهمه ، نتوانستند او را برگردانند . اگر آنها پيامبر را اخراج كرده بودند ، طبق همان سنت ديرينهء الهى دچار عذاب مىشدند و همگى مىمردند .\r\n\r\n","description":"","footnote":"","page_name":" 189 ","page_number":191},
  {"content":"\r\n\r\n\r\n[ سوره الإسراء ( 17 ) : آيات 78 تا 81 
  ]\r\nأَقِمِ الصَّلاةَ لِدُلُوكِ الشَّمْسِ إِلى غَسَقِ اللَّيْلِ وَ قُرْآنَ الْفَجْرِ إِنَّ قُرْآنَ الْفَجْرِ كانَ مَشْهُوداً ( 78 ) وَ مِنَ اللَّيْلِ فَتَهَجَّدْ بِهِ نافِلَةً لَكَ عَسى أَنْ يَبْعَثَكَ رَبُّكَ مَقاماً مَحْمُوداً ( 79 ) وَ قُلْ رَبِّ أَدْخِلْنِي مُدْخَلَ صِدْقٍ وَ أَخْرِجْنِي مُخْرَجَ صِدْقٍ وَ اجْعَلْ لِي مِنْ لَدُنْكَ سُلْطاناً نَصِيراً ( 80 ) وَ قُلْ جاءَ الْحَقُّ وَ زَهَقَ الْباطِلُ إِنَّ الْباطِلَ كانَ زَهُوقاً ( 81 )\r\n\r\nترجمه :\r\nنماز را از زوال خورشيد تا تاريك شدن شب ، بپادار و همچنين نماز خواندن هنگام صبح را بپادار كه نماز خواندن صبحدم ، مورد نظر است . و قسمتى از شب را به نماز خواندن بيدار باش كه براى تو فضيلت است . شايد پروردگارت ترا در مقامى ستوده ، بپاى دارد . بگو : پروردگارا ، مرا داخل كن ، داخل كردنى نيك و خارج كن خارج كردنى نيك و براى من از جانب خود دليلى يارى بخش قرار ده . بگو : حق آمد و باطل نابود شد . باطل نابود شدنى است .\r\n\r\nلغت :\r\nدلوك : رسيدن خورشيد بوسط نصف النهار . برخى گويند : از ظهر تا غروب .\r\nبرخى گويند : غروب . اصل اين كلمه ، از « دلك » به معناى ماليدن است ، زيرا هنگام ظهر ، هر كس بخورشيد ، نگاه كند ، بر اثر شدت شعاع آن چشمش را مىمالد . به غروب هم « دلوك » گويند ، زيرا كسى كه هنگام غروب بر آن نگاه كند ، براى يافتن\r\n\r\n","description":"","footnote":"","page_name":" 190 ","page_number":192},
  {"content":"\r\n\r\nآن چشمش را مىمالد .\r\nغسق : تاريكى شب .\r\nالتهجد : بيدار ماندن . هجود ، يعنى : خواب . تهجيد : به خواب كردن .\r\nلبيد گويد :\r\n قلت هجدنا و قد طال السرى * و قدرنا ان خنا الدهر غفل \r\nيعنى : گفتم بخواب كرديم او را و شب روى طول كشيد و اگر آفت روزگار ، دست از ما بدارد ، ما قدرت داريم . مبرد گويد : تهجد ، يعنى بيدار ماندن براى نماز يا به ياد خدا .\r\nنافله : نفل ، غنيمت .\r\n\r\nاعراب :\r\n قُرْآنَ الْفَجْرِ  : منصوب ، به تقدير « و اقم قرآن الفجر » .\r\nنافله : حال .\r\n\r\nمقصود :\r\nاكنون پس از اقامهء دلائل و بيان وعد و وعيد ، به اقامهء نماز امر مىكند . در اينجا اگر چه خطاب به پيامبر است ، اما منظور عموم است . مىفرمايد :\r\n أَقِمِ الصَّلاةَ لِدُلُوكِ الشَّمْسِ إِلى غَسَقِ اللَّيْلِ  : مفسران قرآن كريم در بارهء « دلوك شمس » اختلاف دارند .\r\nابن عباس ، ابن عمر ، ابو العاليه ، حسن ، شعبى ، عطا ، مجاهد و قتاده گويند :\r\nمقصود هنگام ظهر است . از امام باقر ( ع ) و امام صادق ( ع ) نيز چنين روايت شده است .\r\n لِدُلُوكِ الشَّمْسِ  يعنى « عند دلوك الشمس » يعنى : نزد زوال خورشيد تا فرا رسيدن تاريكى شب ، نماز را بپاى دار .\r\nنخعى ، ضحاك و سدى گويند : مقصود ، غروب خورشيد است ، بنا بر اين مقصود ، نماز مغرب است . اين مطلب از ابن مسعود و ابن عباس نيز نقل شده است .\r\nقول اول ، بهتر است ، زيرا در اين صورت ، آيهء شريفه ، شامل نمازهاى پنجگانه\r\n\r\n","description":"","footnote":"","page_name":" 191 ","page_number":193},
  {"content":"\r\n\r\nمىشود . نمازهاى زوال خورشيد ، نماز ظهر و نماز عصر و نمازهاى تاريكى شب ، نماز مغرب و نماز عشا و مقصود از « قرآن فجر » نماز صبح است . قول حسن نيز همين است .\r\nابن عباس و قتاده گويند : « غسق ليل » يعنى : آغاز شب . مجاهد گويد : يعنى غروب خورشيد . جبائى گويد : يعنى سياهى و تاريكى شب . از امام باقر ع و امام صادق ع روايت است كه منظور ، نيمهء شب است .\r\nگروهى از اصحاب ، به آيه استدلال كرده‌اند كه : وقت نماز ظهر تا آخر روز ادامه دارد ، زيرا خداوند ، اقامهء نماز را از زوال خورشيد تا آغاز شب واجب كرده است .\r\nمقتضاى اين بيان ، اين است كه نماز ظهر را مىتوان ما بين ظهر و غروب ، بجاى آورد .\r\nشيخ ابو جعفر اين بيان را نپسنديده است ، زيرا كسى كه « دلوك » را به معناى غروب مىداند ، به نظر او آيه ، دلالتى بر اين مطلب ندارد ، بلكه منظور اين است كه : نماز مغرب را از غروب خورشيد تا پنهان شدن سرخى از افق مغرب ، مىتوان انجام داد . كسانى كه دلوك را به معناى ظهر گرفته‌اند ، ممكن است بگويند : آيه در صدد بيان وجوب نمازهاى پنجگانه است ، نه بيان وقت نماز ظهر . چنان كه حسن ، چنين گفته است .\r\nبه نظر ما خداوند از ظهر تا پنهان شدن سرخى شب ، از افق . وقت نمازهاى ظهر و عصر و مغرب و عشا قرار داده است ، لكن ظهر و عصر وقتشان از ظهر تا غروب و مغرب و عشا وقتشان از غروب تا پنهان شدن سرخى شب از مغرب است .\r\n وَ قُرْآنَ الْفَجْرِ  : نماز فجر را جداگانه ذكر كرده است . بنا بر اين آيهء شريفه ، حكم وجوب نمازهاى پنجگانه و وقتهاى آنها را بيان كرده است . مؤيد آن روايتى است كه عياشى از عبيد بن زرارة از امام صادق ع ، در بارهء اين آيه نقل كرده است . طبق اين روايت ، امام فرمود :\r\n- خداوند چهار نماز را واجب ساخته است كه اول وقت آن ظهر و آخر آن نصف شب است . دو نماز ، اول وقتشان از ظهر تا غروب و يكى قبل از ديگرى است و دو نماز ، اول وقتشان از غروب خورشيد ، تا نصف شب و يكى قبل از ديگرى است .\r\nهمين مطلب مورد قبول مرحوم سيد مرتضى است .\r\n\r\n","description":"","footnote":"","page_name":" 192 ","page_number":194},
  {"content":"\r\n\r\nزجاج گويد : در  قُرْآنَ الْفَجْرِ  فايدهء بزرگى است ، زيرا دلالت دارد بر اينكه :\r\nنماز بدون قرائت ، ممكن نيست . قبلا گفته است : نماز را بپاى دار . در اينجا مىگويد :\r\nقرآن فجر را بپاى دار . نتيجه اين است كه : نماز نيز قرائت قرآن است . زيرا نماز قرآن ناميده شده است . پس نماز بدون قرائت ، ممكن نيست .\r\n إِنَّ قُرْآنَ الْفَجْرِ كانَ مَشْهُوداً  : همه گفته‌اند : يعنى : نماز صبح را فرشتگان شب و فرشتگان روز ، هر دو مشاهده مىكنند . پيامبر گرامى فرمود :\r\n- نماز جماعت ، برابر است با بيست و پنج نماز فرادى و فرشتگان شب و روز ، در نماز فجر جمع مىشوند .\r\nاين حديث را بخارى در صحيح خود آورده است .\r\n وَ مِنَ اللَّيْلِ فَتَهَجَّدْ بِهِ  : ابن عباس گويد : يعنى اى پيامبر ، شب را نماز بخوان .\r\nمجاهد و اسود و علقمه گويند : تهجد ، بعد از خواب شب است . بيشتر مفسران همين طور گفته‌اند . برخى گفته‌اند : نماز نافله‌اى كه در شب خوانده شود ، تهجد است . متهجد كسى است كه خواب را از خود دور سازد .\r\n نافِلَةً لَكَ  : نمازهايى كه در شب مىخوانى ، افزون از واجبات و براى تو غنيمتى است . البته نماز شب ، بر پيامبر واجب بود ولى براى ديگران مستحبّ است . برخى گفته‌اند : بر پيامبر واجب بود و با اين آيه نسخ شد .\r\nبرخى گويند : يعنى نماز شب ، براى تو فضيلت و براى ديگران كفاره است ، زيرا انسان بيم دارد كه نمازهاى واجبش قبول نشود ، بنا بر اين نماز مستحبش كفاره است . ولى پيامبر نيازى به كفاره ندارد . اين مطلب از مجاهد است .\r\nبرخى گويند : يعنى نماز شب ، براى تو و ديگران ، نافله است . علت اينكه فقط پيامبر را مخاطب ساخته ، اين است كه : ديگران را تشويق كند كه بحضرتش اقتدا و سنتش را پيروى كنند .\r\n عَسى أَنْ يَبْعَثَكَ رَبُّكَ مَقاماً مَحْمُوداً  : هر گاه خداوند ، « عسى » را به كار برد ، معناى آن وجوب و لزوم است . « مقام » نيز به معناى « بعث » و بنا بر اين مفعول مطلق است .\r\n\r\n","description":"","footnote":"","page_name":" 193 ","page_number":195},
  {"content":"\r\n\r\nيعنى : اگر اين دستورات را انجام دهى ، خداوند در روز قيامت ، به نحوى شايسته و پسنديده ، ترا مبعوث مىكند .\r\nممكن است « بعث » را به معناى « اقامه » بگيريم ، مثل « بعثت بعيرى » يعنى :\r\nشترم را به پا داشتم . بنا بر اين معناى آيه ، اين است : خداوند ترا در مقامى ستوده ، وامىدارد كه اولين و آخرين ترا ستايش كنند . اين مقام ، همان مقام شفاعت است كه پيامبر در آن مقام ، بر تمام خلائق ، شرافت و برترى پيدا مىكند . در اين مقام ، هر چه از او سؤال كنند ، عطا مىكند و هر كس از او شفاعت بخواهد ، شفاعتش مىكند ، مفسران قرآن كريم ، اتفاق دارند كه : « مقام محمود » همان مقام شفاعت است . در اين مقام ، پيامبر گرامى مردم را شفاعت مىكند . در اين مقام ، پرچم حمد ، بدست او برافراشته مىشود و پيامبران و فرشتگان در زير آن جمع مىشوند ، بنا بر اين او اول شفاعت كننده و اول كسى است كه شفاعت او بدرگاه خدا قبول مىشود .\r\n وَ قُلْ رَبِّ أَدْخِلْنِي مُدْخَلَ صِدْقٍ وَ أَخْرِجْنِي مُخْرَجَ صِدْقٍ  : كلمه‌هاى « مدخل » و « مخرج » در اينجا مصدرند . يعنى : « ادخال صدق و اخراج صدق » . در بارهء معناى آن اقوالى است :\r\n1 - مجاهد گويد : يعنى مرا بهر چه رسالت داده‌اى ، براستى داخل كن و خارج گردان . مقصود اين است كه در راه وحى و رسالت مرا يارى كن .\r\n2 - ابن عباس ، حسن ، قتاده ، و سعيد بن جبير گويند : يعنى مرا داخل مدينه كن و براى فتح مكه ، از آن خارج گردان .\r\n3 - ابو مسلم گويد : او مأمور شد كه هر گاه داخل كارى مىشود يا از آن خارج مىگردد ، اين دعا را بخواند . مقصود اين است كه : مرا از روى صدق و راستى داخل در آن كار گردان .\r\n4 - عطيه بروايت از ابن عباس گويد : يعنى هنگام مرگ مرا از روى صدق ، داخل قبر گردان و هنگام قيامت ، از روى راستى از قبر خارج گردان . داخل شدن از روى راستى ، اين است كه عاقبت آن از لحاظ دين و دنيا پسنديده باشد .\r\n\r\n","description":"","footnote":"","page_name":" 194 ","page_number":196},
  {"content":"\r\n\r\nدر اينجا داخل كردن را به خدا نسبت مىدهد ، اگر چه كار بنده است ، زيرا از خداوند درخواست مىكند كه لطف خود را شامل حالش گرداند و او را به خير دين و دنيا نزديك گرداند .\r\n وَ اجْعَلْ لِي مِنْ لَدُنْكَ سُلْطاناً نَصِيراً  : مرا نيرويى عطا كن كه دشمنان دين به من دسترسى نداشته باشند و بتوانم برنامه‌هاى دينى را بمردم ياد دهم و خود بوظائف دينى عمل كنم .\r\nبرخى گويند : يعنى به من قدرتى ببخش كه نيروى معصيت كاران را درهم بكوبم .\r\nاز همين جهت بود كه رعب او در دل مخالفين افتاد و يك ماه راه مىرفتند ، تا از او دور باشند .\r\nمجاهد گويد : يعنى به من دليل روشنى عطا كن كه بر اديان باطل غالب گردم . اين دليل را « نصير » ناميده است : زيرا او را در مقابل دشمنان دين يارى مىكند .\r\n وَ قُلْ جاءَ الْحَقُّ وَ زَهَقَ الْباطِلُ  : اى محمد ، بگو حق - يعنى دين اسلام - آشكار شد و باطل - يعنى شرك - از ميان رفت . اين معنى از سدى است .\r\nمقاتل گويد : حق ، توحيد و خدا پرستى و باطل ، بت پرستى است .\r\nقتاده گويد : حق ، قرآن و باطل ، شيطان است كه شكست خورده است .\r\nاز عبد اللَّه بن مسعود روايت است كه :\r\n- پيامبر داخل مكه شد و اطراف كعبه 360 بت بود . او بت‌ها را مورد طعنه قرار داد و فرمود :  جاءَ الْحَقُّ وَ زَهَقَ الْباطِلُ ، إِنَّ الْباطِلَ كانَ زَهُوقاً  .\r\nاين روايت را بخارى در صحيح خود نقل كرده است .\r\nكلبى گويد : همين كه اين آيه را تلاوت كرد ، بتها برو در افتادند . اهل مكه ، گفتند : ما مردى ساحرتر از او نديده‌ايم .\r\n إِنَّ الْباطِلَ كانَ زَهُوقاً  : باطل ، ثبات ندارد و سرانجام تباه مىشود .\r\n\r\n","description":"","footnote":"","page_name":" 195 ","page_number":197},
  {"content":"\r\n\r\n\r\n[ سوره الإسراء ( 17 ) : آيات 82 تا 84 
  ]\r\nوَ نُنَزِّلُ مِنَ الْقُرْآنِ ما هُوَ شِفاءٌ وَ رَحْمَةٌ لِلْمُؤْمِنِينَ وَ لا يَزِيدُ الظَّالِمِينَ إِلاَّ خَساراً ( 82 ) وَ إِذا أَنْعَمْنا عَلَى الْإِنْسانِ أَعْرَضَ وَ نَأى بِجانِبِهِ وَ إِذا مَسَّهُ الشَّرُّ كانَ يَؤُساً ( 83 ) قُلْ كُلٌّ يَعْمَلُ عَلى شاكِلَتِهِ فَرَبُّكُمْ أَعْلَمُ بِمَنْ هُوَ أَهْدى سَبِيلاً ( 84 )\r\n\r\nترجمه :\r\nاز اين قرآن آيه‌ها نازل مىكنيم كه شفا و رحمت است ، براى مؤمنان . و ستمكاران را جز زيانكارى نيفزايد . و چون انسان را نعمت دهيم روى بگرداند و خود را دور سازد و چون دچار سختى شود ، نوميد گردد . بگو : هر كس بر طينت خويش عمل مىكند . پروردگارتان داناتر است كه چه كسى به راه راست ، هدايت يافته‌تر است .\r\n\r\nقرائت :\r\nابو جعفر و ابن عامر « ناء » ( همچنين در سوره حم ) و حمزه - بنا بروايتى - و ابو بكر - بروايت حماد - و يحيى و عباس و ابو شعيب سوسى از يزيدى و نصير از كسايى « نَئِىَ » و حمزه بروايتى ديگر و خلف و كسايى « نِئِىَ » و ديگران « ناى » خوانده‌اند .\r\n« ناء » مقلوب « ناى » است مثل « راء » مقلوب « راى » شاعر گويد :\r\n فكل خليل راءنى فهو قائل * من أجلك هذا هامة اليوم او غد \r\nيعنى : هر دوستى مرا ببيند ، مىگويد : بخاطر تو امروز يا فردا ، اين مىميرد .\r\n\r\n","description":"","footnote":"","page_name":" 196 ","page_number":198},
  {"content":"\r\n\r\nوجه دو قرائت ديگر ، امالهء فتحه به كسره است .\r\n\r\nلغت :\r\nشاكله : طريقه و مذهب . مىگويند : « هذا طريق ذو شواكل » اين است راهى كه از آن راه‌ها منشعب مىشود .\r\n\r\nمقصود :\r\nاكنون ، در بارهء قرآن كريم مىفرمايد :\r\n وَ نُنَزِّلُ مِنَ الْقُرْآنِ ما هُوَ شِفاءٌ وَ رَحْمَةٌ لِلْمُؤْمِنِينَ  : قرآن از چند جهت ، براى مردم شفاست :\r\n1 - با راهنمايىهاى خود كورى جهل و حيرت شك ، را زايل مىسازد .\r\n2 - داراى چنان نظم و تأليف و فصاحتى اعجاز آميز است كه راستى مدعاى پيامبر را اثبات مىكند ، از اين جهت ، مردم را از بيمارى جهل و شك و كوردلى در راه دين ، شفا مىبخشد .\r\n3 - قرآن وسيله‌اى است كه به آن تبرك مىجويند و براى رفع بيماريها قرائت مىكنند و خداوند بوسيلهء قرآن ، به مقتضاى مصلحت خود ، بسيارى از زيانها و امور ناپسند را از مردم دور مىسازد .\r\n4 - قرآن مشتمل است بر دلائل توحيد و عدالت و احكام دين و پندها و اندرزها و ضرب المثلها ، بنا بر اين شفاى دردهاى دنيوى و اخروى مردم است .\r\nاينكه مىگويد : براى مؤمنين ، رحمت است ، يعنى : نعمت است . علت اينكه شفا و رحمت بودن قرآن را به مؤمنان اختصاص مىدهد ، اين است كه فقط آنها هستند كه از قرآن بهره‌مند مىگردند .\r\n وَ لا يَزِيدُ الظَّالِمِينَ إِلَّا خَساراً  : مردم ستمكار ، بوسيلهء قرآن ، نه تنها بهره‌اى نمىبرند ، بلكه بر زيانكارى آنها افزوده مىشود . آنها سزاوار پاداش نمىشوند ، بلكه لايق كيفر مىگردند ، زيرا كافرند و در بارهء قرآن ، فكر نمىكنند . نظير :  فَلَمْ يَزِدْهُمْ دُعائِي إِلَّا فِراراً  ( نوح 6 : دعوت من جز بر فرار آنها نيفزود ) .\r\n\r\n","description":"","footnote":"","page_name":" 197 ","page_number":199},
  {"content":"\r\n\r\nممكن است مقصود اين باشد كه : قرآن پليدى باطنى آنها را آشكار مىكند و پرده از روى مكرها و نيرنگهاى آنها نسبت به پيامبر برمىدارد و آنها را رسوا مىكند .\r\n وَ إِذا أَنْعَمْنا عَلَى الْإِنْسانِ أَعْرَضَ وَ نَأى بِجانِبِهِ  : هنگامى كه به انسان نعمت ببخشيم ، از ياد ما اعراض مىكند ، بطورى كه گويى بدرگاه ما دعا و استغاثه نكرده است و از انجام وظائف و اداى حقوقى كه در برابر نعمتهاى ما به عهده دارد ، خود را دور مىسازد و سپاسگزارى نمىكند . چنان كه از نعمت قرآن نيز اعراض مىكند .\r\nمجاهد گويد : يعنى از ما دور مىشود ، بنا بر اين ، مقصود اين است كه دچار كبر و خودپسندى مىشود ، زيرا آدم خودپسند ، از مردم فاصله مىگيرد .\r\n وَ إِذا مَسَّهُ الشَّرُّ كانَ يَؤُساً  : اما همين كه دچار محنت و تهيدستى شد ، بىصبرى مىكند و دچار نوميدى مىشود . در حالى كه مؤمن ، چنين نيست و همواره در اميدوارى و نشاط است ، بنا بر اين ، آيه مخصوص مردم غير مؤمن است ، اگر چه ظاهر آن عموميت دارد .\r\nعلت اينكه بيماريها و بلاها را شر ناميده ، اين است كه : اينها از نظر كافر ، شرند ، زيرا كافر در برابر آنها اميد پاداش و عوض ندارد و بعلاوه ، طبيعت انسان از آنها متنفر است . و الا ، بيماريها و بلا در حقيقت ، صلاح و حكمت و نيكويند .\r\n قُلْ كُلٌّ يَعْمَلُ عَلى شاكِلَتِهِ  : اى محمد ، به آنها بگو : مؤمن و كافر . طبق طبيعت و خوى و منش خود رفتار مىكنند . اين معنى از ابن عباس است . فراء و زجاج گويند :\r\nيعنى هر كسى طبق روش و عادت خود ، رفتار مىكند . جبائى گويد : يعنى هر كسى كارى مىكند كه به نظرش پسنديده‌تر و با حق همانندتر است . از اين جهت است كه مىفرمايد :\r\n فَرَبُّكُمْ أَعْلَمُ بِمَنْ هُوَ أَهْدى سَبِيلًا  : ولى خداوند داناتر است كه كداميك اهل هدايت و كداميك ، گرفتار گمراهى است . برخى گويند : يعنى خدا بهتر مىداند كه كى به راه بهتر و نيكوتر است .\r\nبرخى از ارباب ادب گويند : اين آيه ، اميدوار كننده‌ترين آيات قرآنى است ، زيرا آنچه بكرم او لا يقتر است ، عفو است ، بنا بر اين مردم را عفو مىكند .\r\n\r\n","description":"","footnote":"","page_name":" 198 ","page_number":200},
  {"content":"\r\n\r\n\r\n[ سوره الإسراء ( 17 ) : آيات 85 تا 89 
  ]\r\nوَ يَسْئَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي وَ ما أُوتِيتُمْ مِنَ الْعِلْمِ إِلاَّ قَلِيلاً ( 85 ) وَ لَئِنْ شِئْنا لَنَذْهَبَنَّ بِالَّذِي أَوْحَيْنا إِلَيْكَ ثُمَّ لا تَجِدُ لَكَ بِهِ عَلَيْنا وَكِيلاً ( 86 ) إِلاَّ رَحْمَةً مِنْ رَبِّكَ إِنَّ فَضْلَهُ كانَ عَلَيْكَ كَبِيراً ( 87 ) قُلْ لَئِنِ اجْتَمَعَتِ الْإِنْسُ وَ الْجِنُّ عَلى أَنْ يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِهِ وَ لَوْ كانَ بَعْضُهُمْ لِبَعْضٍ ظَهِيراً ( 88 ) وَ لَقَدْ صَرَّفْنا لِلنَّاسِ فِي هذَا الْقُرْآنِ مِنْ كُلِّ مَثَلٍ فَأَبى أَكْثَرُ النَّاسِ إِلاَّ كُفُوراً ( 89 )\r\n\r\nترجمه :\r\nترا از روح ، سؤال مىكنند . بگو : روح از امر پروردگار من است و از علم ، جز بهره‌اى اندك ، به شما داده نشده است . اگر بخواهيم ، آنچه را به تو وحى كرده‌ايم ، مىبريم و آن گاه در بارهء آن بر ضد ما مدافعى نخواهى يافت ، جز رحمت پروردگارت كه فضل او نسبت به تو بزرگ است . بگو : اگر انس و جن جمع شوند كه مانند اين قرآن را بياورند ، نخواهند آورد ، اگر چه بعضى از آنها پشتيبان بعضى شوند .\r\n\r\n","description":"","footnote":"","page_name":" 199 ","page_number":201},
  {"content":"\r\n\r\nبراى مردم ، در اين قرآن از هر مثلى آورده‌ايم ، ولى بيشتر مردم ، جز انكار و مخالفت ، كارى نكردند .\r\n\r\nلغت :\r\nظهير : پشتيبان و ياور .\r\nتصريف : گردانيدن چيزى به اطراف . تصريف سخن اين است كه بوسيلهء آن معانى مختلف ، خواسته شود .\r\n\r\nاعراب :\r\n إِلَّا رَحْمَةً مِنْ رَبِّكَ  : استثناى منقطع . يعنى : « و لكن اللَّه تعالى رحمك فاثبت ذلك فى قلبك . . . » « 1 » لا يأتون : اين فعل مرفوع است ، زيرا هر گاه شرط و قسم ، هر دو در كلام باشند ، غلبه با قسم است و جواب براى قسم آورده مىشود . يعنى : « و اللَّه لا يأتون بمثله » شاعر گويد :\r\n لئن عادلى عبد العزيز بمثلها * و امكننى منها اذاً لا اقبلها \r\nيعنى : اگر عبد العزيز ، مثل آن را به من باز گرداند و بدان دست يابم به خدا صرف نظر نخواهم كرد . يعنى : « و اللَّه لا اقيلها » .\r\n\r\nمقصود :\r\nاكنون به پيامبر خود مىفرمايد :\r\n وَ يَسْئَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي  : اى محمد ، از تو در بارهء روح سؤال مىكنند . اختلاف است كه آيا مقصود از اين روح ، چيست ؟ اقوالى در اين باره وجود دارد :\r\n1 - ابن مسعود و ابن عباس و جماعتى گويند : آنها از روحى كه در بدن انسان است ،\r\n\r\n\r\n","description":"","footnote":"\r\n( 1 ) - ممكن است استثناى متصل و مستثنى منه محذوف باشد . يعنى : اين نعمتها به تو اختصاص نيافت ، مگر بخاطر رحمت پروردگارت . ممكن است استثناى متصل از جملهء  لا تَجِدُ لَكَ بِهِ . . .  باشد . يعنى : براى خويش در بارهء آن ، جز رحمت پروردگارت ، مدافعى نخواهى يافت .\r\n","page_name":" 200 ","page_number":202},
  {"content":"\r\n\r\nسؤال كردند و پيامبر آنها را پاسخ نداد . سؤال كنندگان ، گروهى از يهوديان بودند .\r\nجبائى هم اين نظر را اختيار كرده است .\r\nعلت اينكه پيامبر از جواب آنها خوددارى كرد ، اين بود كه مىدانست به صلاح آنهاست ، زيرا نمىخواستند ، چيزى بفهمند بلكه قصدشان مزاحمت و بحث و جدال بود و اگر به آنها جواب مىداد ، بر عناد آنها افزوده مىشد .\r\nگفته‌اند : يهوديان به كفار قريش گفتند : از محمد ، در بارهء روح سؤال كنيد .\r\nاگر شما را پاسخ داد ، پيامبر نيست و اگر پاسخ نداد ، پيامبر است ، زيرا ما در كتابهاى خود ، اينطور خوانده‌ايم . خداوند به پيامبر خود دستور داد كه به آنها پاسخ نگويد و حل اين معمى را به عقل و فكر خودشان واگذار كند ، تا دليلى بر صدق گفتار و نبوتش باشد .\r\n2 - آنها سؤال كردند كه : آيا روح ، مخلوق و حادث است ، يا نه ؟ خداوند فرمود : به آنها بگو : روح ، آفريدهء پروردگار من است .\r\nبنا بر اين ، آنچه را سؤال كرده بودند ، به آنها پاسخ داد . ممكن است مقصود از اين روح - بنا بر گفتهء ابن عباس و ديگران - روان انسان و - بنا بر گفتهء حسن و قتاده - جبرئيل يا فرشته‌اى باشد كه از عجايب مخلوقات است و داراى هفتاد هزار صورت و هر صورتى هفتاد هزار زبان است و همهء زبانها به تسبيح خدا مشغولند . مطلب اخير از على ( ع ) روايت شده است . ممكن است مقصود عيسى ( ع ) باشد ، زيرا او را هم روح ناميده‌اند .\r\n3 - مشركين از پيامبر سؤال كردند كه : روح ، يعنى قرآن ، چگونه بوسيلهء فرشتهء وحى به او القا مىشود يا اينكه چگونه ، معجزه مىباشد و نظم و ترتيب آن با گفته‌ها و سروده‌هاى ايشان مخالف است ؟ ! خداوند متعال در اين آيه :  وَ كَذلِكَ أَوْحَيْنا إِلَيْكَ رُوحاً مِنْ أَمْرِنا  ( شورى 52 : ما روحى از امر خود به تو وحى كرديم ) قرآن را روح ناميده است ، بنا بر اين ، خداوند به پيامبرش دستور داد كه بگويد : قرآن ، از امر پروردگار من است . او قرآن\r\n\r\n","description":"","footnote":"","page_name":" 201 ","page_number":203},
  {"content":"\r\n\r\nرا بر من نازل كرده است تا دليل نبوت من باشد . قرآن ، سخن بشر نيست و هيچكس هم نمىتواند مثل آن را بياورد . اين جواب نيز طبق سؤال است .\r\nبنا بر قول اول ، معناى  قُلِ الرُّوحُ مِنْ أَمْرِ رَبِّي  اين است كه : روح از امرى است كه تنها خداى من داند و احدى را بر آن راز ، آگاهى نيست .\r\nدانشمندان در بارهء ماهيت روح ، اختلاف دارند :\r\nبيشتر متكلمان از جمله سيد مرتضى مىگويند : روح ، جسمى رقيق و هوايى است كه در بدن حيوان وارد مىشود .\r\nعلى بن عيسى گويد : جسمى هوايى است به شكل حيوان و در هر جزئى از آن حيات است ، بنا بر اين ، هر حيوانى داراى روح و بدن است . با اين تفاوت كه : در پاره‌اى از حيوانات ، روح غالب است و در پاره‌اى بدن .\r\nبرخى روح را عرض دانسته‌اند . اينان نيز اختلاف كرده‌اند :\r\nشيخ مفيد مىفرمايد : روح ، حياتى است كه محل خود را شايستهء قدرت و علم و اختيار مىكند . برخى و جماعتى از معتزلهء بغداد نيز همين نظر را پذيرفته‌اند .\r\nاسوارى گويد : روح ، انسان است و حيات و تكليف ، براى اوست .\r\nبرخى از علما گويند : خداوند ، روح را از شش چيز آفريده است : نور ، خوشبويى ، بقا ، حيات ، علم و برترى . مىبينيد كه مادامى كه روح در بدن است ، بدن نورانى است ، مىبيند ، مىشنود و خوشبو است . اما همين كه روح از بدن خارج مىشود ، بدن بدبو مىشود و همين كه از آن مفارقت كرد ، فرسوده و متلاشى مىشود و همهء مزايا را از دست مىدهد . روح ، موجودى علوى و لطيف است ، زيرا خداوند ، در بارهء شهيدان راه حق ، مى - فرمايد :   بَلْ أَحْياءٌ عِنْدَ رَبِّهِمْ يُرْزَقُونَ فَرِحِينَ   ( آل عمران 170 : بلكه آنها پيش خداى خود زنده هستند و روزى مىبرند و شاد هستند ) در حالى كه اجسام آنها در خاك ، پوسيده است .\r\n وَ ما أُوتِيتُمْ مِنَ الْعِلْمِ إِلَّا قَلِيلًا  : برخى گويند : خطاب به پيامبر و ديگران است . يعنى : بهرهء شما از علم منصوص ، ناچيز است ، زيرا همواره مجهولات انسان ،\r\n\r\n","description":"","footnote":"","page_name":" 202 ","page_number":204},
  {"content":"\r\n\r\nدر برابر معلوماتش ، بيشتر است و علم خدا نامتناهى است .\r\nبرخى گويند : خطاب به يهود است كه اين سؤال را كرده بودند . از اينرو يهوديان گفتند : چگونه علم ما كم است در حالى كه تورات ، پيش ماست ؟ ! پاسخ داد : تورات ، در برابر علم خداوند ، ناچيز است .\r\nسپس مىفرمايد :\r\n وَ لَئِنْ شِئْنا لَنَذْهَبَنَّ بِالَّذِي أَوْحَيْنا إِلَيْكَ  : اگر بخواهيم ، همين قرآن را كه به تو وحى كرده‌ايم ، از پيش تو مىبريم . يعنى : من قدرت دارم كه آنچه به تو داده‌ام ، از تو باز گيرم . لكن رحمت خود را شامل حال تو كردم و آنچه مورد نيازت بود به تو دادم و آنچه به آن نيازمند نبودى از تو دريغ داشتم . اگر چه برخى فكر مىكنند كه مورد نياز تست ، بنا بر اين بهر چه خداوند براى تو پسنديده ، راضى باش .\r\n ثُمَّ لا تَجِدُ لَكَ بِهِ عَلَيْنا وَكِيلًا  : اگر ما چنين كارى بكنيم و قرآن را از تو باز گيريم كسى نيست كه از تو دفاع كند و قرآن را از ما پس بگيرد .\r\nبرخى گويند : يعنى اگر بخواهيم قرآن را از سينهء تو و امتت محو مىكنيم تا اثرى از آن باقى نماند . اگر چنين كارى بكنيم ، كسى نيست كه بتواند آن را حفظ كند و به ياد تو آورد . اين معنى از حسن و ابو مسلم و اصم است . گويند : از اين آيه ، برمىآيد كه سؤال در بارهء قرآن بوده است .\r\n إِلَّا رَحْمَةً مِنْ رَبِّكَ  : لكن خداوند برحمت بيكران خود ، دانشهايى به تو عطا و قرآن را بر صفحهء دلت ثبت كرد و مؤمنين را بحفظ قرآن توفيق بخشيد ، چيزهايى هم كه لازم نبود به تو نياموخت .\r\n إِنَّ فَضْلَهُ كانَ عَلَيْكَ كَبِيراً  : فضل خداوند ، نسبت به تو بزرگ است ، زيرا ترا به نبوت برگزيد و قرآن را به تو بخشيد . پس از شكرش غفلت مكن .\r\nابن عباس گويد : مقصود اين است كه ترا سيد اولاد آدم گردانيد و پيامبرى را به تو ختم كرد و به تو مقام محمود ، بخشيد .\r\nاكنون در بارهء اعجاز قرآن با مشركين سخن مىگويد :\r\n\r\n","description":"","footnote":"","page_name":" 203 ","page_number":205},
  {"content":"\r\n\r\n قُلْ لَئِنِ اجْتَمَعَتِ الْإِنْسُ وَ الْجِنُّ عَلى أَنْ يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِهِ  :\r\nاى محمد ، به اين كافران بگو : اگر جن و انس به يكديگر كمك كنند كه مثل اين قرآن را - از لحاظ فصاحت و بلاغت و نظم - بياورند ، بطورى كه از هر لحاظ با آن برابرى كند و از تناقض و الفاظ ركيك خالى باشد و شنوندگان نتوانند ميان آنها فرقى گذارند ، از عهده برنمىآيند و شكست مىخورند .\r\n وَ لَوْ كانَ بَعْضُهُمْ لِبَعْضٍ ظَهِيراً  : ابن عباس گويد : يعنى اگر چه همانطورى كه شاعران در ساختن بيتى از اشعار به يكديگر كمك مىكنند ، اينها نيز يكديگر را كمك كنند .\r\nنضر بن حارث مىگفت : اگر بخواهيم مثل قرآن را مىگوييم .\r\nاين آيه ، ادعاى وى را تكذيب كرد .\r\nابو مسلم گويد : اين آيه دلالت مىكند كه سؤال آنها از روح ، در بارهء قرآن بوده است ، زيرا اين آيه ، دنبالهء پاسخ پيامبر به سؤال آنهاست .\r\n وَ لَقَدْ صَرَّفْنا لِلنَّاسِ فِي هذَا الْقُرْآنِ مِنْ كُلِّ مَثَلٍ  : ما در اين قرآن ، براى مردم ، هر نوع مثلى بيان كرده‌ايم و هر چه مورد احتياج آنها بوده ، از قبيل : دليلها ، مثلها ، پندها ، احكام مربوط بدين و دنيا و . . . آورده‌ايم تا بينديشند و پند گيرند .\r\n فَأَبى أَكْثَرُ النَّاسِ إِلَّا كُفُوراً  : بيشتر مردم راه انكار پيش گرفتند و از آن بهره‌اى نگرفتند .\r\nمثل ، گاهى خود چيز و گاهى صفت آن و گاهى شبيه آن است .\r\n\r\n","description":"","footnote":"","page_name":" 204 ","page_number":206},
  {"content":"\r\n\r\n\r\n[ سوره الإسراء ( 17 ) : آيات 90 تا 95 
  ]\r\nوَ قالُوا لَنْ نُؤْمِنَ لَكَ حَتَّى تَفْجُرَ لَنا مِنَ الْأَرْضِ يَنْبُوعاً ( 90 ) أَوْ تَكُونَ لَكَ جَنَّةٌ مِنْ نَخِيلٍ وَ عِنَبٍ فَتُفَجِّرَ الْأَنْهارَ خِلالَها تَفْجِيراً ( 91 ) أَوْ تُسْقِطَ السَّماءَ كَما زَعَمْتَ عَلَيْنا كِسَفاً أَوْ تَأْتِيَ بِاللَّهِ وَ الْمَلائِكَةِ قَبِيلاً ( 92 ) أَوْ يَكُونَ لَكَ بَيْتٌ مِنْ زُخْرُفٍ أَوْ تَرْقى فِي السَّماءِ وَ لَنْ نُؤْمِنَ لِرُقِيِّكَ حَتَّى تُنَزِّلَ عَلَيْنا كِتاباً نَقْرَؤُهُ قُلْ سُبْحانَ رَبِّي هَلْ كُنْتُ إِلاَّ بَشَراً رَسُولاً ( 93 ) وَ ما مَنَعَ النَّاسَ أَنْ يُؤْمِنُوا إِذْ جاءَهُمُ الْهُدى إِلاَّ أَنْ قالُوا أَ بَعَثَ اللَّهُ بَشَراً رَسُولاً ( 94 )\r\nقُلْ لَوْ كانَ فِي الْأَرْضِ مَلائِكَةٌ يَمْشُونَ مُطْمَئِنِّينَ لَنَزَّلْنا عَلَيْهِمْ مِنَ السَّماءِ مَلَكاً رَسُولاً ( 95 )\r\n\r\nترجمه :\r\nگفتند : ما هرگز به تو ايمان نمىآوريم ، تا از اين زمين براى ما چشمه‌اى ظاهر سازى . يا اينكه داراى باغى از درختان خورما و انگور باشى كه در ميان آنها جويها\r\n\r\n","description":"","footnote":"","page_name":" 205 ","page_number":207},
  {"content":"\r\n\r\nجارى سازى . يا اينكه آسمان را - چنان كه پنداشته‌اى - قطعه قطعه بر سر ما فرود آورى يا اينكه خداوند و فرشتگان را در مقابل ما آورى . يا اينكه براى تو خانه‌اى از طلا باشد . يا اينكه به آسمان بالا روى . ما هرگز به بالا رفتنت ايمان نمىآوريم مگر اينكه بر ما كتابى نازل كنى كه بخوانيم . بگو : پروردگارم منزه است . مگر من بشرى پيام‌آور ، بيشتر هستم ؟ ! هنگامى كه وسيلهء هدايت ، بسوى مردم آمد ، جز اينكه گفتند :\r\nآيا خداوند ، بشرى را بعنوان رسالت ، فرستاده است ، چه چيز آنها را از ايمان آوردن ، منع كرد ؟ بگو : اگر در اين سرزمين ، فرشتگانى بودند كه با آرامش راه مىرفتند ، از آسمان فرشته‌اى بعنوان رسالت ، بسوى آنها مىفرستاديم .\r\n\r\nقرائت :\r\nتفجر : كوفيان و يعقوب بفتح تاء و ضم جيم و ديگران بضم تاء و تشديد جيم ( از باب تفعيل ) خوانده‌اند .\r\nقرائت دوم ، به معناى ايجاد چشمه‌هاى بسيار در زمين است ، مثلا « ضرب زيد » يعنى : زيد بسيار زد .\r\nقرائت اول ، بخاطر اين است كه : مقصود شكافتن يك چشمه است ، نه چشمه‌هاى بسيار ، بنا بر اين با « فتفجر الانهار » ( آيهء بعد ) فرق دارد ، زيرا در آنجا منظور بجريان درآوردن رودهاى بسيار است ، از همين جهت است كه به اتفاق همهء قراء ، در اينجا بايد از باب تفعيل باشد .\r\nكسفاً : ابو جعفر و ابن عامر ، در اينجا بفتح سين و در جاهاى ديگر به سكون سين خوانده‌اند . حفص در همه جا - بجز در سورهء طور - بفتح سين خوانده است . عراقيان و ابن كثير در همه جا - بجز در سورهء روم - به سكون سين خوانده‌اند . در سورهء روم جز ابو جعفر و ابن عامر و ابن كثير كسى به سكون سين قرائت نكرده است .\r\n« كِسَف » جمع « كسفه » يعنى قطعه‌ها . به سكون سين نيز ممكن است جمع باشد .\r\nمثل « سدره و سدر » برخى احتمال داده‌اند كه « كسف » ( بفتح سين ) به معناى چيز جدا شده باشد ، زيرا « تسقط » بيشتر از يك مفعول ، نمىگيرد ، بنا بر اين « كسفا » صفت و حال\r\n\r\n","description":"","footnote":"","page_name":" 206 ","page_number":208},
  {"content":"\r\n\r\nاست . يعنى ، آسمان را در حالى كه پاره شده است ، ساقط كنى .\r\nقل سبحان ربى : همهء قراء - بجز ابن عامر كه « قال » قرائت كرده - به همين صورت قرائت كرده‌اند .\r\nبنا به قرائت ابن عامر ، يعنى : پيامبر گفت : سبحان ربى . . . و بنا بر قرائت ديگران ، يعنى : بگو . . .\r\n\r\nلغت :\r\nتفجير : دريدن چيزى براى ظاهر شدن آب يا روشنى . به صبحدم « فجر » مى گويند ، زيرا پردهء شب شكافته مىشود و طليعهء صبح نمايان مىگردد . به كار زشت « فجور » مىگويند ، زيرا بوسيلهء آن پردهء حق ، دريده مىشود .\r\nينبوع : جوشش آب .\r\nقبيل : كفيل . ممكن است به معناى مقابل باشد و در اين صورت ، مصدر است و تثنيه و جمع بسته نمىشود .\r\nزخرف : طلا و در اصل به معناى زينت .\r\nترقى : بالا به روى ، با نردبان يا بىنردبان .\r\n\r\nشأن نزول :\r\nابن عباس گويد : گروهى از قريش : عتبه و شيبه - پسران ربيعه - و ابو سفيان و اسود بن مطلب و زمعة بن اسود و وليد بن مغيره و ابو جهل بن هشام و عبد اللَّه بن ابى اميه و امية بن خلف و عاص بن وائل و نبيه و منبه - پسران حجاج - و نضر بن حارث و ابو البخترى ابن هشام ، نزد كعبه جمع شده ، گفتند :\r\n- محمد را احضار كنيد و با او به گفتگو و جدل بپردازيد .\r\nبه او پيام فرستادند كه اشراف قوم جمع شده‌اند و مىخواهند با تو گفتگو كنند .\r\nپيامبر خدا نزد آنها شتافت ، به گمان اينكه آنها تغيير فكر داده‌اند . بخصوص كه بهدايت آنها زياد علاقه‌مند بود . گفتند :\r\n- اى محمد ، ما ناچاريم كارمان را با تو يكسره كنيم . تو نسبت بقومت كارى كردى كه\r\n\r\n","description":"","footnote":"","page_name":" 207 ","page_number":209},
  {"content":"\r\n\r\nاحدى نكرده است . بخدايان ما بد گفتى دين ما را باطل شناختى و در ميان مردم سنگ تفرقه افكندى . اگر مال مىخواهى به تو مىدهيم . اگر طالب مقام هستى ترا بر كرسى سيادت و سرورى مىنشانيم و اگر بيمارى ، طبيبان را فرا مىخوانيم تا بدرمان تو پردازند .\r\nفرمود :\r\n- هيچ يك از اينها نيست . خداوند مرا به رسالت ، بسوى شما فرستاده و كتاب آسمانى را بر من نازل كرده است . اگر سخنم را بپذيريد ، در دنيا و آخرت ، از آن بهره‌مند خواهيد شد و اگر نپذيريد ، صبر مىكنم ، تا خداوند ميان ما حكم كند .\r\nگفتند :\r\n- سرزمين ما از همه جا تنگ‌تر و خشك‌تر است . از خدايت بخواه تا اين كوه‌ها را از مكه بردارد و رودهايى همچون رودهاى عراق و شام براى ما جارى سازد و گذشتگان ما را - مخصوصاً « قصى » كه پيرى راستگو بود - زنده كند ، تا از آنها سؤال كنيم كه تو راست مىگويى يا دروغ .\r\nفرمود :\r\n- خدا مرا براى اين كارها نفرستاده است .\r\nگفتند :\r\n- اگر اين كارها را نمىكنى ، از خدا بخواه كه فرشته‌اى بفرستد تا ترا تصديق كند و براى تو باغها و كاخها و گنجهايى از طلا خلق كند .\r\nفرمود :\r\n- من براى اين كارها مبعوث نشده‌ام . خداوند مرا براى دعوت به دين توحيد ، فرستاده است . اگر بپذيريد ، بسيار بجاست و اگر نپذيريد ، خداوند ميان من و شما حكم مىكند .\r\nگفتند :\r\n- بنا بر اين آسمان را بر سر ما فرود آور . تو مدعى هستى كه خدا هر چه بخواهد ، مىكند .\r\n\r\n","description":"","footnote":"","page_name":" 208 ","page_number":210},
  {"content":"\r\n\r\nفرمود :\r\n- مرا در اين كار اختيارى نيست . اگر خداوند مصلحت بداند ، انجام مىدهد .\r\nيكى از آنها گفت :\r\n- ما ايمان نمىآوريم ، مگر اينكه خداوند و فرشتگان را بياورى تا ضامن صدق گفتار تو باشند .\r\nپيامبر برخاست . پسر عمه‌اش عبد اللَّه بن اميهء مخزومى نيز برخاسته ، گفت :\r\n- محمد ، به خدا ، من هرگز به تو ايمان نمىآورم ، مگر اينكه نردبانى نصب كنى و در برابر من ، به آسمان به روى و گروهى از فرشتگان را همراه خود بياورى كه ترا تصديق كنند و كتابى همراه داشته باشى كه گواه تو باشد .\r\nابو جهل گفت :\r\n- او براى قبول هيچ يك از اين پيشنهادها حاضر نيست . من با خداوند عهد مى كنم كه هر گاه به سجده رفت ، سنگى بر سرش بكوبم .\r\nپيامبر بر اثر ديدن اين صحنه و شنيدن اين سخنان با دلى افسرده ، بازگشت . اين آيات را خداوند ، به همين مناسبت نازل فرمود .\r\n\r\nمقصود :\r\nقبلا در بارهء اعجاز قرآن سخن گفت . اينك مىگويد : آنها جز كفر و سركشى ، چيزى نمىپذيرند و معجزاتى مىخواهند كه نبايد بخواهند . مىفرمايد :\r\n وَ قالُوا لَنْ نُؤْمِنَ لَكَ حَتَّى تَفْجُرَ لَنا مِنَ الْأَرْضِ يَنْبُوعاً  : گفتند : ما نبوت و رسالت ترا تصديق نمىكنيم ، جز اينكه زمين مكه را - كه كم آب است - بشكافى و براى ما چشمه‌اى ظاهر كنى كه از آن آب بجوشد .\r\n أَوْ تَكُونَ لَكَ جَنَّةٌ مِنْ نَخِيلٍ وَ عِنَبٍ فَتُفَجِّرَ الْأَنْهارَ خِلالَها تَفْجِيراً  : يا اينكه ترا باغى باشد ، پوشيده از درختان خورما و انگور ، و در ميان آنها نهرها را بجريان آورى تا آب در زير درختها گردش كند .\r\n أَوْ تُسْقِطَ السَّماءَ كَما زَعَمْتَ عَلَيْنا كِسَفاً  : ابن عباس و مجاهد و قتاده گويند : يعنى\r\n\r\n","description":"","footnote":"","page_name":" 209 ","page_number":211},
  {"content":"\r\n\r\nآسمان را قطعه قطعه كرده ، بر سر ما فرود آورى ، چنان كه ما را به شكافته شدن آسمان تهديد كرده‌اى .\r\nبرخى گويند : يعنى تو گمان داشتى كه پيامبر و صاحب معجزه هستى ، بنا بر اين آسمان را قطعه قطعه كرده ، بر سر ما فرود آور .\r\n أَوْ تَأْتِيَ بِاللَّهِ وَ الْمَلائِكَةِ قَبِيلًا  : ابن عباس و ضحاك گويند : يعنى خدا و فرشتگان را بياورى كه ضامن صحت گفتار تو باشند .\r\nمجاهد گويد : يعنى خدا و فرشتگان را دسته دسته بياورى . ( يعنى قبيلا جمع قبيله است ) جبائى و قتاده گويند : يعنى خدا و فرشتگان را در مقابل ما آورى كه آنها را به چشم ببينيم و شهادت دهند كه تو بر حقى و دعوتت راست است .\r\n أَوْ تَرْقى فِي السَّماءِ وَ لَنْ نُؤْمِنَ لِرُقِيِّكَ حَتَّى تُنَزِّلَ عَلَيْنا كِتاباً نَقْرَؤُهُ  : يا اينكه به آسمان بالا روى . تازه اگر هم به چشم خود ببينيم كه اين كار را انجام مىدهى ، ايمان نخواهيم آورد ، مگر اينكه براى هر يك از ما از پيش خدا كتابى بياورى كه شاهد نبوت تو باشد و ما آن كتاب را بخوانيم . اين جمله ، نظير اين آيه است :  بَلْ يُرِيدُ كُلُّ امْرِئٍ مِنْهُمْ أَنْ يُؤْتى صُحُفاً مُنَشَّرَةً  ( مدثر 52 : بلكه هر يك از ايشان مىخواهند كه كتابهايى گشوده ، بدستشان داده شود ) .\r\n قُلْ سُبْحانَ رَبِّي  : بگو : خداوند از هر كار زشتى منزه و از هر چيز بدى بيزار است .\r\nاين جمله ، پاسخ خواسته‌هاى ابلهانهء آنهاست . يعنى : اين شما هستيد كه معجزاتى را درخواست مىكنيد ، اما اين كارها مربوط به خداوند است . اگر كارى را مصلحت نداند ، انجام نمىدهد . بيهوده ، چيزى كه خلاف مصلحت الهى است ، درخواست نكنيد .\r\nبرخى گويند : منظور اين است كه خداوند برتر از اين است كه بندگان بر او حكمروايى كنند و خواسته‌هاى خود را بر او تحميل نمايند ، زيرا وظيفهء بندگان است كه حكم او را گردن نهند و در برابر خواست او تسليم گردند .\r\n\r\n","description":"","footnote":"","page_name":" 210 ","page_number":212},
  {"content":"\r\n\r\nبرخى گويند : آنها معتقد بودند كه : خدا جسم است ، از اينرو مىگفتند : خدا و فرشتگان را در مقابل ما بياور تا . . . فرمود : خداوند منزه از اين مطالب پوچ و واهى است و داراى صفت اجسام نيست كه از آسمان فرود آيد و در مقابل شما قرار گيرد .\r\nبرخى گويند : يعنى او منزه از اين است كه معجزات را طبق ميل شما ظاهر گرداند .\r\nهل كنت الا بشراً رسولا : بگو : اينها از طاقت و قدرت انسان خارج است .\r\nمن بشرى بيشتر نيستم . گيرم بشرى كه رسالت آسمانى دارم ، بنا بر اين از عهدهء انجام اين كارها بر نمىآيم . همانطورى كه پيامبران پيش از من نيز نمىتوانستند اين كارها را انجام دهند . بله ، خداوند اگر صلاح بداند معجزات را آشكار مىسازد . اين كار را تا آنجا كه صلاح ديده است ، انجام داده ، بنا بر اين از من چيزى مطالبه نكنيد كه از قلمرو قدرت بشر ، خارج است .\r\n وَ ما مَنَعَ النَّاسَ أَنْ يُؤْمِنُوا إِذْ جاءَهُمُ الْهُدى إِلَّا أَنْ قالُوا أَ بَعَثَ اللَّهُ بَشَراً رَسُولًا  : مردم مشرك ، در برابر دلائل و معجزات روشن سر تسليم فرو نمىآورند ، زيرا مىگويند : چگونه ممكن است كه خداوند بشرى را برسالت برانگيزد . فرستادهء خدا بايد از ميان فرشتگان برانگيخته شود . اين شبههء بىاساس ، آنها را از ايمان آوردن به پيامبر ، منع مىكند . همانطورى كه در مورد پرستش ذات يگانهء خدا ، شبههء ديگرى پاسخ آنها شد و گفتند : پرستش ما شايستهء خدا نيست ، از اينرو سر بر آستان بتها سائيدند و به پندار خود ، خداوند را عظمت و برترى دادند ، در حالى كه اين كار تعظيم خدا نيست ، بلكه بىاعتنايى بذات پاك خداوند است .\r\nدر اينجا منع را به معناى برگرداندن به كار برده و خواسته است در بيان مقصود ، مبالغهء بيشترى كرده باشد .\r\n قُلْ لَوْ كانَ فِي الْأَرْضِ مَلائِكَةٌ يَمْشُونَ مُطْمَئِنِّينَ لَنَزَّلْنا عَلَيْهِمْ مِنَ السَّماءِ مَلَكاً رَسُولًا  : به آنها بگو : اگر ساكنان كرهء زمين ، همگى فرشته بودند و بر روى زمين آمد و شد داشتند ، ما هم فرشته‌اى از جنس خودشان ، برسالت مبعوث كرده ،\r\n\r\n","description":"","footnote":"","page_name":" 211 ","page_number":213},
  {"content":"\r\n\r\nبسوى آنها مىفرستاديم . اين معنى از حسن است .\r\nجبائى گويد : يعنى اگر ساكنان زمين فرشتگانى بودند كه به دنيا و لذات آن اطمينان داشتند و ترس و بيمى نداشتند و در برابر دينى تسليم نبودند ، بسوى آنها فرشته‌اى مىفرستاديم كه آنها را رهنما باشد .\r\nابو مسلم گويد : يعنى اگر اهل زمين ، فرشته بودند ، ما هم فرشته‌اى بسوى آنها مىفرستاديم ، تا گفته‌هاى او را بفهمند .\r\nبرخى گويند : عرب مىگفتند : ما در روى زمين ، زندگى آرامى داشتيم . محمد آمد و زندگى ما را به نگرانى و آشوب كشانيد . خداوند در پاسخ آنها فرمود : اين كه سهل است ، آنها اگر فرشته هم بودند و زندگى آرام و بى سر و صدايى داشتند ، باز هم ما رسولى از جنس خودشان بسوى آنها مىفرستاديم ، زيرا مقتضاى حكمت ، همين است ، بنا بر اين آرامش زندگى آنها مانع فرستادن پيامبر از جانب ما نيست ، زيرا آنها بوجود پيامبر ، سخت نيازمند هستند و بى خود و بى جهت ، به انكار و ستيزه مىپردازند .\r\nپرسش :\r\nفرستاده‌اى كه از جانب خداوند ، بسوى پيامبر مىآيد ، فرشته است و از جنس پيامبر نيست . چه مانعى دارد كه فرستادهء خدا بسوى مردم نيز فرشته باشد و از جنس ايشان نباشد .\r\nپاسخ :\r\nپيامبر كه صاحب معجزه است ، كسى است كه براى نبوت برگزيده شده و خوى فرشتگان پيدا كرده است . اما مردم ديگر داراى خوى فرشتگان نيستند ، زيرا پيامبر فرشته را مىبيند ولى مردم او را نمىبينند . بدين ترتيب ، او از جهتى شبيه فرشتگان و از جهتى شبيه مردم است و اين خود مقام والايى است كه نصيب هر كسى نمىشود .\r\nعلاوه بر اين ، پيامبر براى اثبات رسالت خود ، نيازمند معجزه است . معجزهء او ديدن فرشتهء وحى است . مردم هم براى اصلاح زندگى خود نيازمند پيامبر هستند .\r\n\r\n","description":"","footnote":"","page_name":" 212 ","page_number":214},
  {"content":"\r\n\r\n\r\n[ سوره الإسراء ( 17 ) : آيات 96 تا 100 
  ]\r\nقُلْ كَفى بِاللَّهِ شَهِيداً بَيْنِي وَ بَيْنَكُمْ إِنَّهُ كانَ بِعِبادِهِ خَبِيراً بَصِيراً ( 96 ) وَ مَنْ يَهْدِ اللَّهُ فَهُوَ الْمُهْتَدِ وَ مَنْ يُضْلِلْ فَلَنْ تَجِدَ لَهُمْ أَوْلِياءَ مِنْ دُونِهِ وَ نَحْشُرُهُمْ يَوْمَ الْقِيامَةِ عَلى وُجُوهِهِمْ عُمْياً وَ بُكْماً وَ صُمًّا مَأْواهُمْ جَهَنَّمُ كُلَّما خَبَتْ زِدْناهُمْ سَعِيراً ( 97 ) ذلِكَ جَزاؤُهُمْ بِأَنَّهُمْ كَفَرُوا بِآياتِنا وَ قالُوا أَ إِذا كُنَّا عِظاماً وَ رُفاتاً أَ إِنَّا لَمَبْعُوثُونَ خَلْقاً جَدِيداً ( 98 ) أَ وَ لَمْ يَرَوْا أَنَّ اللَّهَ الَّذِي خَلَقَ السَّماواتِ وَ الْأَرْضَ قادِرٌ عَلى أَنْ يَخْلُقَ مِثْلَهُمْ وَ جَعَلَ لَهُمْ أَجَلاً لا رَيْبَ فِيهِ فَأَبَى الظَّالِمُونَ إِلاَّ كُفُوراً ( 99 ) قُلْ لَوْ أَنْتُمْ تَمْلِكُونَ خَزائِنَ رَحْمَةِ رَبِّي إِذاً لَأَمْسَكْتُمْ خَشْيَةَ الْإِنْفاقِ وَ كانَ الْإِنْسانُ قَتُوراً ( 100 )\r\n\r\n","description":"","footnote":"","page_name":" 213 ","page_number":215},
  {"content":"\r\n\r\n\r\nترجمه :\r\nبگو : همين بس كه خداى يكتا ميان من و شما گواه است ، زيرا او به بندگان خود آگاه و بيناست . هر كه را خداوند هدايت كند ، هدايت يافته است و آنان كه خداوند گمراهشان كند ، براى ايشان جز خدا دوستانى نيابى و روز قيامت آنها را بر پيشانىها محشور كنيم و كور و كر و لالند . جايگاهشان جهنم است كه هر گاه فرو نشيند براى آنها آتشى افروخته بيفزاييم . اين است جزاى آنها . زيرا به آيات ما كفر ورزيدند و گفتند : آيا وقتى كه استخوان و خاك شديم ، با خلقت تازه ، زنده خواهيم شد ؟ مگر نمىدانند كه خدايى كه آفريدگار آسمانها و زمين است ، قادر است كه مثل آنها را خلق كند ؟ براى ايشان مدتى قرار داده‌ايم كه در آن ترديدى نيست . ولى ستمگران از هر چيزى جز كافر شدن ، امتناع مىكنند . بگو : اگر شما خزانه‌هاى نعمت پروردگارم را مالك بوديد ، از ترس انفاق ، بخل مىورزيديد و انسان بخيل است .\r\n\r\nلغت :\r\nخبو : فرو نشستن آتش . شاعر گويد :\r\n وسطه كاليراع او سرج المجدل * حيناً يخبو و حيناً ينير \r\nيعنى : ميان آن همچون مگس شب فروز يا چراغهاى قصر است كه گاهى فرو مىنشيند و گاهى نور افشانى مىكند .\r\nقتر : گرفتار تنگى كردن . قتور : صيغهء مبالغه است .\r\n\r\nاعراب :\r\n كَفى بِاللَّهِ شَهِيداً  : باء زائده است . « اللَّه » فاعل و « شهيداً » تميز . مفعول فعل محذوف است .\r\n مَنْ يَهْدِ اللَّهُ  : شرط ، مانند  « مَنْ يُضْلِلِ اللَّهُ »   فَلَنْ تَجِدَ لَهُمْ  : جواب شرط . در اينجا ضمير ، جمع و در جملهء شرط مفرد است ، زيرا در اينجا حمل بر معنى و در آنجا حمل بر لفظ شده است .\r\n كُلَّما خَبَتْ زِدْناهُمْ سَعِيراً  : اين جمله ، در محل حال است از « جهنم » ممكن\r\n\r\n","description":"","footnote":"","page_name":" 214 ","page_number":216},
  {"content":"\r\n\r\nاست محلى از اعراب نداشته باشد و حرف عطف از آن حذف شده باشد .\r\n عَلى وُجُوهِهِمْ  : حال .\r\n أَنْتُمْ تَمْلِكُونَ  : « انتم » فاعل است براى فعل محذوف ، زيرا پس از « لو » جز فعل در نمىآيد ، بنا بر اين هر گاه بدنبال آن اسم در آيد ، فعلى در تقدير است . شاعر گويد :\r\n لو غيركم علق الزبير بحبله * ادى الجوار الى بنى العوام \r\nيعنى : اگر غير از شما به پيمان زبير پيوسته بود ، به مجاورت بنى العوام در مىآمد .\r\n\r\nمقصود :\r\nاكنون به پيامبر خود مىفرمايد :\r\n قُلْ كَفى بِاللَّهِ شَهِيداً بَيْنِي وَ بَيْنَكُمْ  : اى محمد ، به اين مشركين بگو : همين بس كه خداوند ميان من و شما گواه است و او برسالت من گواهى مىدهد . معناى اين جمله ، در سورهء رعد گذشت .\r\n إِنَّهُ كانَ بِعِبادِهِ خَبِيراً بَصِيراً  : هيچ يك از حالات مردم ، بر خداوند پوشيده نيست . مقصود اين است كه در تهديد ايشان ، اصرار ورزد .\r\n وَ مَنْ يَهْدِ اللَّهُ فَهُوَ الْمُهْتَدِ  : هر كس اهل اخلاص و طاعت باشد و بواسطهء آن خداوند ، بهدايتش حكم كند ، اهل هدايت است .\r\n وَ مَنْ يُضْلِلْ فَلَنْ تَجِدَ لَهُمْ أَوْلِياءَ مِنْ دُونِهِ  : و هر كس اهل گناه باشد و خداوند بگمراهيش حكم كند او را ياورى نيست كه گمراهى را از او دور گرداند .\r\nما در بارهء وجوه هدايت و گمراهى در سورهء بقره ، گفتگو كرده‌ايم .\r\n وَ نَحْشُرُهُمْ يَوْمَ الْقِيامَةِ عَلى وُجُوهِهِمْ  : بروز قيامت ، آنها را بر پيشانى بسوى آتش مىكشيم . همانطورى كه در دنيا هر گاه بخواهند ، كسى را شكنجه دهند و به او توهين كنند ، با او همين طور رفتار مىكنند .\r\nانس بن مالك روايت كرده است كه :\r\n- مردى عرض كرد :\r\n\r\n","description":"","footnote":"","page_name":" 215 ","page_number":217},
  {"content":"\r\n\r\n- يا رسول اللَّه . چگونه در روز قيامت ، كافر را بر پيشانى محشور مىكنند ؟ ! فرمود :\r\n- همان كسى كه در دنيا او را بر دو پا راه مىبرد ، مىتواند در روز قيامت ، او را بر پيشانى ببرد .\r\nاين روايت را بخارى و مسلم ، در صحيح خود آورده‌اند .\r\n عُمْياً وَ بُكْماً وَ صُمًّا  : ابن عباس گويد : يعنى از ديدن منظره‌هاى شادى بخش نابينا و از گفتن مطالب مفيد ، گنگ و از شنيدن صداهاى لذت بخش كرند . گويا اين اعضا را از كف داده‌اند .\r\nبرخى گويند : بكيفر سكوت از حق ، گنگ و بكيفر نديدن حق ، كور و بكيفر ترك شنيدن حق و گوش دادن به باطل ، كر محشور مىشوند .\r\nمقاتل گويد : اين در آن هنگامى است كه خدا به آنها مىگويد : دور شويد و با من تكلم نكنيد .\r\nحسن گويد : آنها كور و كر و گنگ ، محشور مىشوند ، سپس چشم و گوش و زبان آنها به كار مىافتد .\r\n مَأْواهُمْ جَهَنَّمُ كُلَّما خَبَتْ زِدْناهُمْ سَعِيراً  : جاى آنها در جهنم است .\r\nهر گاه شعلهء آن فرو نشيند ، بر اشتعال آن مىافزاييم و آن را روشن مىسازيم .\r\nممكن است گفته شود : در چنين حرارت شديدى ، انسان چگونه زنده مىماند ؟ ! گوييم : خداوند قادر است كه آنها را در چنين شرايطى زنده نگه دارد و از رسيدن آتش به جاهاى خطرناك بدنشان جلوگيرى كند .\r\n ذلِكَ جَزاؤُهُمْ بِأَنَّهُمْ كَفَرُوا بِآياتِنا  : اين است جزاى آنها ، زيرا آيات ما را تكذيب كرده ، به آن كفر ورزيدند .\r\n وَ قالُوا أَ إِذا كُنَّا عِظاماً وَ رُفاتاً أَ إِنَّا لَمَبْعُوثُونَ خَلْقاً جَدِيداً  : معناى اين قسمت ، در همين سوره گذشت .\r\n أَ وَ لَمْ يَرَوْا أَنَّ اللَّهَ الَّذِي خَلَقَ السَّماواتِ وَ الْأَرْضَ   قادِرٌ عَلى أَنْ يَخْلُقَ مِثْلَهُمْ : \r\n\r\n","description":"","footnote":"","page_name":" 216 ","page_number":218},
  {"content":"\r\n\r\nآيا نمىدانند كه آفريدگار آسمانها و زمين قادر است كه مثل آنها را خلق كند ؟ زيرا كسى كه قادر بر چيزى باشد ، مثل و نظير آن را هم مىتواند خلق كند . البته ، اين در صورتى است كه آن چيز ، داراى مثل و شبيهى از جنس خود باشد . هر گاه بتواند مثل آنها را خلق كند ، قادر است كه خود آنها را هم بازگرداند . زيرا باز گرداندن از انشاء ، آسانتر است .\r\nبرخى گويند : يعنى قادر است كه دوباره آنها را خلق كند و منظور از مثل آنها ، خود آنهاست ، زيرا مثل هر چيزى با آن چيز بيك حال و برابر است . بدين ترتيب چه مانعى دارد كه : مثل چيز ، بگويند و خود آن چيز را اراده كنند . مثل « مثلك لا يفعل » يعنى : تو چنين كارى نمىكنى و مثل :  لَيْسَ كَمِثْلِهِ شَيْءٌ  يعنى : هيچ چيز ، مثل خدا نيست .\r\nدر اينجا اين قسمت را تمام كرده ، مىفرمايد :\r\n وَ جَعَلَ لَهُمْ أَجَلًا لا رَيْبَ فِيهِ  : براى باز گرداندن آنها مدتى قرار داده است كه در بارهء آن ترديدى نيست و حتماً وقوع پيدا مىكند .\r\nبرخى گويند : يعنى براى آنها مدتى معين كرده است كه در بارهء آن بينديشند و دريابند كه هر كس قادر بر خلق چيزى باشد ، بر بازگرداندن و زنده كردن آن نيز قادر است .\r\nبرخى گويند : يعنى براى آنها مدتى قرار داده است كه زندگى كنند . همين كه اين مدت سپرى شد ، مىميرند .\r\n فَأَبَى الظَّالِمُونَ إِلَّا كُفُوراً  : ولى مردمى كه به خود ستم كرده و با معصيت ، حق خود را ضايع ساخته‌اند ، كارى جز انكار آيات و نعمتهاى خدا ندارند .\r\n\r\nدلالت آيه :\r\nاز اين آيه بر مىآيد كه هر گاه كسى قادر بر چيزى باشد ، قادر بر مثل آن نيز هست . در صورتى كه مثل داشته باشد . همچنين برمىآيد كه بر ضد آن نيز قادر است . همچنين دلالت دارد بر اينكه مىتواند آن چيز را پس از مرگ ، زنده سازد .\r\nدر صورتى كه قابل زنده كردن باشد .\r\n\r\n","description":"","footnote":"","page_name":" 217 ","page_number":219},
  {"content":"\r\n\r\nسپس مىفرمايد :\r\n قُلْ لَوْ أَنْتُمْ تَمْلِكُونَ خَزائِنَ رَحْمَةِ رَبِّي إِذاً لَأَمْسَكْتُمْ خَشْيَةَ الْإِنْفاقِ  : به اين كافران بگو : اگر شما مالك خزانه‌هاى روزى پروردگار بوديد ، از ترس فقر و تهيدستى از انفاق آن خوددارى مىكرديد . اين معنى از ابن عباس و قتاده است .\r\nبرخى گويند : يعنى اگر شما مالك نعمتهاى پروردگار بوديد ، زيرا خداوند را خزانه‌اى نيست كه رحمت خود را در آنجا ذخيره كند . آن گاه از آنجا خارج سازد .\r\nاين كارها از مردم است .\r\n وَ كانَ الْإِنْسانُ قَتُوراً  : ابن عباس و قتاده گويند : يعنى انسان بخيل است .\r\nاين آيه پاسخ اين است كه : مىگفتند : هرگز ايمان نمىآوريم ، جز اينكه از زمين چشمه‌اى ظاهر سازى .\r\nظاهر اين است كه اين جمله ، عموم است . يعنى همهء انسانها بخيلند ، حال آنكه مىبينيم برخى از انسانها بخيل نيستند . لكن از آنجا كه اكثر انسانها بخيل هستند ، جايز است كه جانب اكثر را غلبه دهيم و بگوييم : همهء انسانها بخيلند .\r\nعلاوه بر آن ، انسان هر اندازه هم بخشنده و سخى باشد ، بخشش او در برابر بخشش خداوند ناچيز و سخاوت او بخل است ، زيرا انسان ، چيزى را مىبخشد كه مورد احتياجش نباشد . اما آنچه كه مورد احتياجش هست ، براى خود نگه مىدارد و از بخشش آن خوددارى مىكند ولى خداوند احتياجى ندارد ، بنا بر اين نعمتهاى خود را به مطيع و عاصى مىبخشد و ترسى از احتياج و فقر ندارد .\r\n\r\n","description":"","footnote":"","page_name":" 218 ","page_number":220},
  {"content":"\r\n\r\n\r\n[ سوره الإسراء ( 17 ) : آيات 101 تا 105 
  ]\r\nوَ لَقَدْ آتَيْنا مُوسى تِسْعَ آياتٍ بَيِّناتٍ فَسْئَلْ بَنِي إِسْرائِيلَ إِذْ جاءَهُمْ فَقالَ لَهُ فِرْعَوْنُ إِنِّي لَأَظُنُّكَ يا مُوسى مَسْحُوراً ( 101 ) قالَ لَقَدْ عَلِمْتَ ما أَنْزَلَ هؤُلاءِ إِلاَّ رَبُّ السَّماواتِ وَ الْأَرْضِ بَصائِرَ وَ إِنِّي لَأَظُنُّكَ يا فِرْعَوْنُ مَثْبُوراً ( 102 ) فَأَرادَ أَنْ يَسْتَفِزَّهُمْ مِنَ الْأَرْضِ فَأَغْرَقْناهُ وَ مَنْ مَعَهُ جَمِيعاً ( 103 ) وَ قُلْنا مِنْ بَعْدِهِ لِبَنِي إِسْرائِيلَ اسْكُنُوا الْأَرْضَ فَإِذا جاءَ وَعْدُ الْآخِرَةِ جِئْنا بِكُمْ لَفِيفاً ( 104 ) وَ بِالْحَقِّ أَنْزَلْناهُ وَ بِالْحَقِّ نَزَلَ وَ ما أَرْسَلْناكَ إِلاَّ مُبَشِّراً وَ نَذِيراً ( 105 )\r\n\r\nترجمه :\r\nموسى را نه معجزهء آشكار داديم . از بنى اسرائيل بپرس از آن هنگامى كه موسى نزد ايشان آمد و فرعون به او گفت : اى موسى ، من ترا جادو شده مىپندارم . گفت : تو مىدانى كه اين معجزات را جز پروردگار آسمانها و زمين نازل نكرده است كه راهنماى\r\n\r\n","description":"","footnote":"","page_name":" 219 ","page_number":221},
  {"content":"\r\n\r\nمردم باشند و ترا اى فرعون ، هلاك شده مىبينم . فرعون خواست آنها را از آن سرزمين خارج گرداند . ما او و همراهانش را - همگى - غرق كرديم . سپس به بنى اسرائيل گفتيم .\r\nكه در آن سرزمين ساكن شوند ، و همين كه وعدهء آخرت فرا رسد ، شما را با هم بياوريم .\r\nقرآن را به حق نازل كرده‌ايم و به حق نازل شده است و ترا جز بشارت دهنده و ترساننده نفرستاده‌ايم .\r\n\r\nقرائت :\r\nلقد علمت : كسايى بضم تاء و ديگران بفتح خوانده‌اند .\r\nوجه فتحهء تاء اين است كه : فرعون و تابعانش بدرستى گفتار موسى پى برده بودند . مثل :  لَئِنْ كَشَفْتَ عَنَّا الرِّجْزَ لَنُؤْمِنَنَّ لَكَ  ( اعراف 134 : فرعونيان گفتند : اگر بلا را از ما دور گردانى ، به تو ايمان مىآوريم ) و مثل :  وَ جَحَدُوا بِها وَ اسْتَيْقَنَتْها أَنْفُسُهُمْ  ( نمل 14 : منكر آن شدند ، در حالى كه به صحت آن يقين داشتند ) .\r\nاما اگر بضمهء تاء بخوانيم ، ممكن است گفته شود : علم موسى براى فرعون ، چه فايده‌اى دارد ؟ فرعون به علم خود مىتواند اعتماد كند نه به علم موسى . لكن از آنجا كه در بارهء موسى گفته بودند :  إِنَّ رَسُولَكُمُ الَّذِي أُرْسِلَ إِلَيْكُمْ لَمَجْنُونٌ  ( شعراء 27 :\r\nپيامبرى كه بسوى شما فرستاده شده ، مجنون است ) از موسى - بواسطهء ديوانگيش - سلب علم كرده بودند ، زيرا مجنون ، علم ندارد . موسى مىگويد : من ديوانه نيستم و به صحت گفتار خود علم دارم و اين علم من از روى عقل و ادراك صحيح است ، بنا بر اين عقل داشتن خود را دليل بر ديوانه نبودن خود مىگيرد .\r\nبرخى گمان كرده‌اند كه اين قرائت از على ( ع ) نيز نقل شده است .\r\n\r\nلغت :\r\nثبور : هلاك كردن . رجل مثبور : مردى كه از خيرات محروم شده است .\r\nشاعر گويد :\r\n اذا جارى الشيطان فى سنن الغى * و من قال مثله مثبور \r\nيعنى : در راه و رسم گمراهى موافق شيطانم و هر كه چنين سخنى بگويد ،\r\n\r\n","description":"","footnote":"","page_name":" 220 ","page_number":222},
  {"content":"\r\n\r\nهلاك مىشود .\r\nلفيفا : جمع شدن . زجاج گويد : جماعتهايى كه از قبايل مختلف هستند .\r\n\r\nمقصود :\r\nاكنون بنقل داستان آموزندهء موسى پرداخته ، مىفرمايد :\r\n وَ لَقَدْ آتَيْنا مُوسى تِسْعَ آياتٍ بَيِّناتٍ  : ما نه معجزه ، به موسى كرامت كرديم .\r\nدر بارهء اين نه معجزه ، اختلاف است :\r\nابن عباس و ضحاك گويند : دست موسى ، عصا ، زبان ، دريا ، طوفان ، ملخ . شپش ، قورباغه و خون است .\r\nمحمد بن كعب گويد : طوفان ، ملخ ، شپش ، قورباغه ، خون ، دريا ، عصا ، دعا و سنگ است .\r\nابو على جبائى نيز قول محمد بن كعب را پذيرفته ، لكن بجاى دعا ، دست موسى را گذاشته است .\r\nقتاده و مجاهد و عكرمه و عطا نيز همين را پذيرفته‌اند ، لكن بجاى دريا و دعا و سنگ ، دست موسى و گرفتارى چند سالهء بنى اسرائيل و كمبود محصولات گذارده‌اند .\r\nحسن گرفتارى چند ساله و كمبود و محصولات را يكى به حساب آورده ، در عوض بلعيده شدن آنچه ساحران درست كرده بودند ، بوسيلهء عصا ، معجزه‌اى ديگر به حساب آورده است .\r\nبرخى گويند : منظور ، نه آيه در بارهء احكام دين است كه بر موسى نازل شد .\r\nعبد اللَّه بن سلمه ، از صفوان بن عسال نقل كرده است كه يهوديى به رفيق خود گفت :\r\n- بيا نزد اين پيامبر رويم و از او سؤال كنيم .\r\nسپس نزد پيامبر گرامى اسلام حضور يافتند و در بارهء همين آيه ، سؤال كردند .\r\nفرمود :\r\n- منظور از نه آيهء موسى اين است كه : براى خدا شريك قرار ندهيد ، دزدى نكنيد ، زنا نكنيد ، خون بيگناه نريزيد ، پيش سلطان از بيگناهى بدگويى نكنيد\r\n\r\n","description":"","footnote":"","page_name":" 221 ","page_number":223},
  {"content":"\r\n\r\nكه او را بكشد ، سحر نكنيد ، ربا نخوريد ، نسبت ناروا بزنهاى پاكدامن ندهيد و در روز جنگ ، از ميدان جنگ فرار نكنيد . ولى وظيفهء شما يهوديان است كه در روز شنبه ، تجاوز نكنيد و حكم خدا را در مورد آن روز ، زير پا نگذاريد .\r\nيهودى دست پيامبر را بوسه زد و گفت :\r\n- گواهى مىدهم كه تو فرستادهء خدا هستى .\r\n فَسْئَلْ بَنِي إِسْرائِيلَ إِذْ جاءَهُمْ  : در اينجا به پيامبر دستور مىدهد كه از بنى اسرائيل سؤال كند ، تا بهتر بتواند در آنها نفوذ كند و منطق خود را بر كرسى بنشاند .\r\nبرخى گويند : يعنى اى شنونده ، در بارهء بنى اسرائيل هر چه مىخواهى بپرس ، زيرا خداوند از حال آنها خبر داده و نيازى نيست كه به اهل كتاب رجوع شود .\r\nحسن گويد : معناى سؤال اين است كه انسان در قرآن بنگرد و اخبار بنى اسرائيل را بدست آورد .\r\nدر روايت است كه : ابن عباس قرائت مىكرد : « فسال بنى اسرائيل » يعنى : موسى از فرعون خواست كه بنى اسرائيل را با وى بفرستد .\r\n فَقالَ لَهُ فِرْعَوْنُ إِنِّي لَأَظُنُّكَ يا مُوسى مَسْحُوراً  : ولى هنگامى كه موسى نزد فرعونيان آمد ، فرعون به او گفت : چنين گمان مىكنم كه تو داراى سحر هستى ، زيرا كارهاى عجيبى كه از تو سر زده ، حاكى از ساحرى توست .\r\nبرخى گويند : يعنى به گمان من تو ساحرى ( اسم مفعول بجاى اسم فاعل به كار رفته است ) برخى گويند : يعنى تو سحر كرده‌اى ، زيرا دلگرمى تو به سحر است و سحر خود را دليل درستى مدعاى خود به حساب آورده‌اى .\r\nابن عباس گويد : يعنى : اى موسى تو جادو شده‌اى .\r\n قالَ لَقَدْ عَلِمْتَ ما أَنْزَلَ هؤُلاءِ إِلَّا رَبُّ السَّماواتِ وَ الْأَرْضِ بَصائِرَ  : موسى گفت :\r\nتو خوب مىدانى كه اين معجزات را خداوند متعال فرستاده است تا براى مردم دلائلى روشن باشد و بوسيلهء آنها دين خود را بشناسند .\r\n\r\n","description":"","footnote":"","page_name":" 222 ","page_number":224},
  {"content":"\r\n\r\nبرخى گويند : يعنى تو مىدانى كه اينها دلايل نبوت من هستند ، زيرا ميدانى كه اينها سحر نيستند . روايت شده است كه على ع فرمود : « به خدا آن دشمن خدا ، فرعون نفهميد ، بلكه موسى بود كه فهميد و گفت : « لقد علمت »  وَ إِنِّي لَأَظُنُّكَ يا فِرْعَوْنُ مَثْبُوراً  : قتاده و حسن گويند : يعنى : چنين تصور مىكنم كه تو بخاطر كفر و انكار ، به هلاكت خواهى رسيد .\r\nابن عباس مىگويد : يعنى ترا ملعون مىشناسم .\r\nابن يزيد گويد : يعنى ترا بىخرد مىدانم .\r\nفراء گويد : يعنى ترا از خير ، دور مىدانم .\r\nبرخى گويند : منظور اين است كه به گمان من ، تو هلاك خواهى شد ، نه اينكه :\r\nيقين دارم ، زيرا هلاكت ، مشروط بر اين است كه فرعون ، در راه خود اصرار ورزد و تا آخر هم تسليم حق نشود . اين حقيقت را احدى جز خداوند نمىداند .\r\n فَأَرادَ أَنْ يَسْتَفِزَّهُمْ مِنَ الْأَرْضِ  : فرعون تصميم گرفت كه موسى و همراهانش را از مصر ، فلسطين و اردن خارج سازد .\r\nبرخى گويند : يعنى فرعون مىخواست آنها را بكشد .\r\n فَأَغْرَقْناهُ وَ مَنْ مَعَهُ جَمِيعاً  : ما هم فرعون و همهء لشكريانش را غرق كرديم و هيچ يك از آنها را نجات نداديم . اما از بنى اسرائيل ، احدى هلاك نشد .\r\n وَ قُلْنا مِنْ بَعْدِهِ لِبَنِي إِسْرائِيلَ اسْكُنُوا الْأَرْضَ  : سپس به بنى اسرائيل گفتيم كه شما در سرزمين مصر و شام ، ساكن شويد .\r\n فَإِذا جاءَ وَعْدُ الْآخِرَةِ جِئْنا بِكُمْ لَفِيفاً  : بيشتر مفسران گويند : يعنى همين كه قيامت فرا رسيد ، شما را براى حساب و جزا ، از قبر بيرون مىآوريم ، در حالى كه اطراف يكديگر گرد آمده‌ايد و يكديگر را نمىشناسيد و به قبيلهء خود تمايلى نشان نمىدهيد . برخى گويند : منظور از  وَعْدُ الْآخِرَةِ  وعدهء بعد است . كلبى و قتاده گويند :\r\nمنظور نزول عيسى است . ابن عباس و مجاهد گويند : « لفيف » يعنى : در حالى كه اول و آخر شما با هم جمع مىشويد .\r\n\r\n","description":"","footnote":"","page_name":" 223 ","page_number":225},
  {"content":"\r\n\r\n وَ بِالْحَقِّ أَنْزَلْناهُ وَ بِالْحَقِّ نَزَلَ  : ما قرآن را به حق بر تو نازل كرديم و قرآن به حق نازل شد . يعنى : مقصود ما از فرستادن قرآن اين است كه مردم ايمان آورند و به دستورات آن عمل كنند . منظور از اينكه قرآن ، به حق نازل شد ، اين است كه : مطالب آن حق است و مردم را دعوت به حق مىكند . بلخى گويد : ممكن است : منظور موسى باشد .\r\nمثل :  وَ أَنْزَلْنَا الْحَدِيدَ  ( حديد 25 : و آهن را فرستاديم ) ممكن است منظور فرستادن آيات باشد . در اين صورت ، ممكن است گفته شود : چرا ضمير مذكر به مؤنث بازگشته است ؟ لكن نمونه آن در ادبيات عرب يافت مىشود . چنان كه ، ابو عبيده مىگويد : رؤبه اين شعر را براى من قرائت كرد :\r\n فيه خطوط من سواد و بلق * كأنه فى العين توليع البهق \r\nيعنى : خطهاى سياه و سفيدى در آن وجود دارد و همچون چشم است كه برنگ سياه و سفيد است .\r\nگفتم : اگر مرجع ضمير ، « خطوط » است ، بگو : « كأنها » و اگر « سواد و بلق » است بگو : « كأنهما » گفت : « كأن ذا ويلك توليع البهق » .\r\n وَ ما أَرْسَلْناكَ إِلَّا مُبَشِّراً وَ نَذِيراً  : ما ترا به اين منظور فرستاده‌ايم كه مؤمنين را به بهشت بشارت دهى و گنهكاران را به آتش .\r\n\r\n","description":"","footnote":"","page_name":" 224 ","page_number":226},
  {"content":"\r\n\r\n\r\n[ سوره الإسراء ( 17 ) : آيات 106 تا 111 
  ]\r\nوَ قُرْآناً فَرَقْناهُ لِتَقْرَأَهُ عَلَى النَّاسِ عَلى مُكْثٍ وَ نَزَّلْناهُ تَنْزِيلاً ( 106 ) قُلْ آمِنُوا بِهِ أَوْ لا تُؤْمِنُوا إِنَّ الَّذِينَ أُوتُوا الْعِلْمَ مِنْ قَبْلِهِ إِذا يُتْلى عَلَيْهِمْ يَخِرُّونَ لِلْأَذْقانِ سُجَّداً ( 107 ) وَ يَقُولُونَ سُبْحانَ رَبِّنا إِنْ كانَ وَعْدُ رَبِّنا لَمَفْعُولاً ( 108 ) وَ يَخِرُّونَ لِلْأَذْقانِ يَبْكُونَ وَ يَزِيدُهُمْ خُشُوعاً ( 109 ) قُلِ ادْعُوا اللَّهَ أَوِ ادْعُوا الرَّحْمنَ أَيًّا ما تَدْعُوا فَلَهُ الْأَسْماءُ الْحُسْنى وَ لا تَجْهَرْ بِصَلاتِكَ وَ لا تُخافِتْ بِها وَ ابْتَغِ بَيْنَ ذلِكَ سَبِيلاً ( 110 )\r\nوَ قُلِ الْحَمْدُ لِلَّهِ الَّذِي لَمْ يَتَّخِذْ وَلَداً وَ لَمْ يَكُنْ لَهُ شَرِيكٌ فِي الْمُلْكِ وَ لَمْ يَكُنْ لَهُ وَلِيٌّ مِنَ الذُّلِّ وَ كَبِّرْهُ تَكْبِيراً ( 111 )\r\n\r\n","description":"","footnote":"","page_name":" 225 ","page_number":227},
  {"content":"\r\n\r\n\r\nترجمه :\r\nو قرآن را جدا جدا ساختيم تا آن را بتدريج بر مردم بخوانى و آن را بتدريج نازل كرده‌ايم . بگو : به قرآن ايمان بياوريد يا ايمان نياوريد . كسانى كه پيش از اين علم داشته‌اند ، وقتى كه قرآن بر آنها خوانده شود ، به سجده افتاده ، مىگويند :\r\nپروردگار ما منزه است كه وعدهء پروردگارمان شدنى است . گريه‌كنان به سجده افتند و قرآن بر تواضع آنها مىافزايد . بگو : خدا را بخوانيد يا رحمان را . هر كدام را بخوانيد ، نامهاى پسنديده ، از آن اوست . نمازت را بلند مكن و آهسته مخوان بلكه ميان آن راهى بجوى . بگو : ستايش خدايراست كه فرزندى نگرفته ، در پادشاهى شريكى ندارد و او را دوستى براى رفع مذلت نيست و او را تعظيم كن ، تعظيمى كامل .\r\n\r\nقرائت :\r\nفرقناه : مشهور به تخفيف قرائت كرده‌اند . از على ( ع ) و ابن مسعود و ابى كعب و شعبى و حسن ، بخلاف نقل شده است . قتاده و عمر بن فائد به تشديد خوانده‌اند .\r\nوجه تشديد ، اين است كه قرآن بتدريج و آيه آيه ، يا سوره سوره ، نازل شده است « على مكث » نيز مؤيد آنست . و مُكث مَكث ، داراى يك معنى هستند .\r\n\r\nاعراب :\r\nقرآنا : منصوب است به فعل مقدر . يعنى « فرقنا قرآناً فرقناه » علت اينكه جملهء فعليه آورده ، اين است كه : قبلا نيز جملهء فعليه آورده ، گفته بود :  وَ بِالْحَقِّ أَنْزَلْناهُ . . . \r\n عَلى مُكْثٍ  : حال . يعنى متمهلا ، متوقفاً غير مستعجل .\r\n يَخِرُّونَ لِلْأَذْقانِ  : در محل رفع و خبر « ان » .\r\nسجدا : حال .\r\n إِنْ كانَ وَعْدُ رَبِّنا  : « ان » مخفف از « ان » است . « ان » و لام براى تأكيدند .\r\n أَيًّا ما تَدْعُوا  : اين فعل مجزوم است ، زيرا « اى » متضمن معناى شرط است .\r\n« اياً » نيز منصوب و مفعول است براى « تدعوا » « ما » زايده و براى تأكيد است .\r\n\r\n","description":"","footnote":"","page_name":" 226 ","page_number":228},
  {"content":"\r\n\r\n\r\nمقصود :\r\nاكنون بدنبال مطالب پيش ، در بارهء قرآن كريم مىفرمايد :\r\n وَ قُرْآناً فَرَقْناهُ  : ما قرآن را بر تو نازل كرديم و آيات و سوره‌هاى آن را از يكديگر جدا كرديم . اين معنى از ابو مسلم است .\r\nحسن گويد : يعنى قرآن را قسمت قسمت كرديم ، قسمتى را امر ، قسمتى را نهى ، قسمتى را خبر ، قسمتى را وعده و قسمتى را تهديد قرار داديم و يك جا نازل نكرديم ، زيرا بيست و سه سال طول كشيد ، تا مجموع آن نازل شد .\r\n لِتَقْرَأَهُ عَلَى النَّاسِ عَلى مُكْثٍ  : تا بتدريج بر مردم قرائت كنى . براى اينكه بهتر در دلهاى مردم قرار گيرد و آنها بهتر بتوانند در بارهء آن تأمل كنند . قرآن را با عجله مخوان كه چيزى از آن نمىفهمند . اين معنى از ابن عباس و مجاهد است .\r\nبرخى گويند : يعنى قرآن را قسمت قسمت ، براى آنها قرائت كنى نه يك جا و يكباره .\r\n وَ نَزَّلْناهُ تَنْزِيلًا  : قرآن را بمناسبت احتياجات و حوادث ، به تدريج نازل كرديم .\r\nابن عباس مىگفت : اگر سورهء بقره را با دقت و واضح بخوانم برايم بهتر از اين است كه همهء قرآن را به سرعت بخوانم .\r\nابن مسعود مىگفت : قرآن را در كمتر از سه روز نخوانيد ، بلكه در هفت روز بخوانيد .\r\n قُلْ آمِنُوا بِهِ أَوْ لا تُؤْمِنُوا  : اى محمد ، به اين مشركين بگو : به قرآن ايمان بياوريد يا نياوريد ، يكسان است ، زيرا ايمان شما فقط بنفع خود شماست ، نه ديگران . همانطورى كه ايمان نياوردن شما ، بزيان خود شماست .\r\nمنظور تهديد آنها و پاسخ اين است كه مىگفتند : تا چشمه‌اى در زمين ظاهر نسازى به تو ايمان نمىآوريم .\r\n إِنَّ الَّذِينَ أُوتُوا الْعِلْمَ مِنْ قَبْلِهِ إِذا يُتْلى عَلَيْهِمْ يَخِرُّونَ لِلْأَذْقانِ سُجَّداً  :\r\nكسانى كه پيش از نزول قرآن ، بوسيلهء تورات ، علم پيدا كرده‌اند مثل عبد اللَّه سلام\r\n\r\n","description":"","footnote":"","page_name":" 227 ","page_number":229},
  {"content":"\r\n\r\nو . . . كه وصف پيامبر را پيش از ظهورش ، در تورات ديده بودند ، اينان همين كه قرآن را بشنوند ، به خاك افتاده ، سجده مىكنند ، اين معنى از ابن عباس و قتاده است .\r\nبرخى گويند : منظور علماى اهل كتاب است . حسن گويد : منظور امت اسلام است .\r\nعلت اينكه مىگويد : زنخ را به خاك مىافكنند ، اين است كه در وقت سجده ، زنخ انسان از اعضاى ديگرى به خاك نزديكتر است .\r\n وَ يَقُولُونَ سُبْحانَ رَبِّنا إِنْ كانَ وَعْدُ رَبِّنا لَمَفْعُولًا  : و مىگويند : پروردگار ما از نسبتهاى ناروايى كه مردم مشرك به ايشان مىدهند ، منزه است و وعده‌هاى او ، به يقين ، حق و شدنى است .\r\n وَ يَخِرُّونَ لِلْأَذْقانِ يَبْكُونَ  : و سر به سجده مىگذارند ، در حالى كه از ترس تقصير در عبادت و از شوق ثواب و از بيم عقاب ، اشك مىريزند .\r\n وَ يَزِيدُهُمْ خُشُوعاً  : و پندهاى آموزنده و دلنشين قرآن بر تواضع آنها در پيشگاه خدا مىافزايد و بيشتر از پيش در برابر امر خدا و طاعتش سر تسليم فرو مىآورند .\r\nسپس فرمود :\r\n قُلِ ادْعُوا اللَّهَ أَوِ ادْعُوا الرَّحْمنَ  : به اين مشركين منكر نبوت بگو :\r\n« اللَّه » را يا « رحمان » را بخوانيد . در بارهء اين جمله ، اقوالى است .\r\n1 - شبى پيامبر در مكه ، به سجده افتاده ، مىگفت : « يا رحمان يا رحيم » مشركين گفتند : او چنين مىپندارد كه داراى يك خداست ، در حالى كه دو خدا را مىخواند .\r\nاين قول از ابن عباس است .\r\n2 - ميمون بن مهران گويد : مشركين گفتند : ما رحيم را مىشناسيم ولى رحمان را نمىشناسيم .\r\n3 - ضحاك گويد : يهوديان گفتند : نام رحمان در قرآن كم و در تورات زياد است .\r\n أَيًّا ما تَدْعُوا فَلَهُ الْأَسْماءُ الْحُسْنى  : خدا را نامهايى نيكوست . هر كدام را\r\n\r\n","description":"","footnote":"","page_name":" 228 ","page_number":230},
  {"content":"\r\n\r\nبخوانيد ، بجا و صحيح است .\r\n« ما » در اينجا زايده است . مثل  عَمَّا قَلِيلٍ لَيُصْبِحُنَّ نادِمِينَ  ( مؤمنون 40 ) برخى گويند : يعنى « اى شىء » تكرار آن با « اى » بخاطر اختلاف لفظى است .\r\nحرف « او » در آيه به معناى اباحه و تخيير است . يعنى هر كدام از نام « رحمان » و « رحيم » را بخوانيد ، رواست . زيرا اسماى الهى ، از صفات و كارهايى نيكو خبر مىدهند . اين اسماء بر دو قسمند : اسماى صفات ذات و اسماى افعال ذات .\r\nدستهء اول مثل : قادر ، عالم ، حى ، سميع ، و بصير و قديم . دستهء دوم مثل : خالق ، رازق ، محسن ، مجمل ، منعم ، رحمان و رحيم . دسته‌اى از اسماء ، حاكى از معانى نيكويى هستند . مثل : صمد ، معبود و مشكور . مقصود از اين اسماء اين نيست كه خداوند متعال داراى صفت صمديت و عبادت و شكر است . اينها صفات ذاتند و نه صفات افعال . در حقيقت ، بازگشت اينها به كارهاى مردم است . اين مردمند كه در وقت نياز و گرفتارى قصد بارگاه با عظمت خداوندى مىكنند و از ذات بىنياز او كمك مىخواهند . ( معناى صمد ) و اين مردمند كه خدا را عبادت و شكر مىكنند . بنا بر اين اگر خدا را « صمد ، معبود و مشكور » مىنامند بخاطر توجه مردم ، در وقت نيازمندى و عبادت و شكر آنهاست . « 1 » در اين آيه ، خداوند متعال به يگانگى خود اشاره كرده ، مىفرمايد : اختلاف صفات و اسماء ، با يكتايى او مخالف نيست .\r\n\r\nدلالت آيه :\r\nاز اين آيه استفاده مىشود كه : اسم با صاحب اسم يكى است . همچنين مستحبّ است كه انسان در موقع دعا و خواستن حاجت ، اسماى نيكوى خدا را بر زبان آورد .\r\nهمچنين از آيه استفاده مىشود كه : خداوند ، كارهاى زشت ، از قبيل ستم و . . . را انجام\r\n\r\n\r\n","description":"","footnote":"\r\n( 1 ) - مؤلف بزرگوار ، « صمد » را به معناى كسى كه در موقع نيازمندى به او توجه مىكنند ، گرفته و بنا بر اين از رديف صفات ذات و صفات افعال . آن را خارج كرده است . لكن اگر صمد را به معناى كامل و بىنياز و خلل ناپذير بگيريم ، در اين صورت ، جزء صفات ذات خواهد بود .\r\n","page_name":" 229 ","page_number":231},
  {"content":"\r\n\r\nنمىدهد ، زيرا اگر مرتكب كار زشت شود ، ديگر اسماى او نيكو نيستند ، گاهى اسم‌ها را از كردار شخص مىگيرند ، بنا بر اين اگر خداوند ظلم كند ، از اين كردار نام « ظالم » روى او مىگذارند و اگر عدالت كند ، نام « عادل »\r\n وَ لا تَجْهَرْ بِصَلاتِكَ وَ لا تُخافِتْ بِها وَ ابْتَغِ بَيْنَ ذلِكَ سَبِيلًا  : در بارهء معناى آن اقوالى است :\r\n1 - حسن و سعيد بن جبير گويند : يعنى : نمازت را پيش كسى كه ترا اذيت مىكند ، آشكار مكن و پيش كسى كه از تو جانبدارى مىكند و خواستار آن است ، پنهان مكن .\r\nدر روايت است كه هر گاه پيامبر نماز را بلند مىخواند و مشركين مىشنيدند ، از او بدگويى كرده ، به آزارش مىپرداختند . خداوند دستور داد كه نماز را آهسته بخواند . اين جريان در مكه و در آغاز بعثت بود .\r\nاز امام باقر ( ع ) و امام صادق ( ع ) نيز همين طور روايت شده است .\r\n2 - مجاهد و عطا و مكحول گويند : يعنى : هنگامى كه دعا مىكنى ، نه بلند دعا كن ، نه آهسته ، بلكه بطور متوسط ، دعا كن ، بنا بر اين منظور از « صلاة » دعاست .\r\nاز ابن عباس نيز چنين روايت شده است .\r\n3 - ابو مسلم گويد : يعنى نه همهء نمازها را آهسته بخوان و نه همهء آنها را بلند .\r\nبلكه نمازهاى شب را بلند و نمازهاى روز را آهسته بخوان .\r\n4 - جبائى گويد : نماز را چندان بلند مخوان ، كه اگر كسى نزديك تو مشغول نماز باشد ، به تو مشغول گردد و چندان آهسته مخوان كه صداى خود را نشنوى .\r\nقريب به همين مضمون از امام صادق ( ع ) نيز روايت شده است . فرمود :\r\n- بلند خواندن نماز يعنى با صداى بلند خواندن و آهسته خواندن آن يعنى طورى كه گوش خود شخص صدا را نشنود . بايد طورى قرائت كرد كه در حد وسط باشد .\r\nنمىگويد : « و ابتغ بين ذينك سبيلا » ( يعنى ميان بلند و آهسته راهى انتخاب كن ) زيرا مقصود و مشار اليه ، خود فعل است . مثل  عَوانٌ بَيْنَ ذلِكَ  ( بقره 68 ) .\r\n وَ قُلِ الْحَمْدُ لِلَّهِ الَّذِي لَمْ يَتَّخِذْ وَلَداً  : بگو : ستايش خداى راست كه فرزند\r\n\r\n","description":"","footnote":"","page_name":" 230 ","page_number":232},
  {"content":"\r\n\r\nندارد تا نيازمند باشد ، زيرا او « رب الارباب » است .\r\n وَ لَمْ يَكُنْ لَهُ شَرِيكٌ فِي الْمُلْكِ  : و او را در پادشاهى شريكى نيست ، تا عاجز و محتاج باشد ، زيرا عجز و احتياج ، شايستهء خدا نيست .\r\n وَ لَمْ يَكُنْ لَهُ وَلِيٌّ مِنَ الذُّلِّ  : دوست و هم پيمانى ندارد كه در سختىها و گرفتاريها او را كمك كند ، زيرا آدم ضعيف ، بكمك دوست احتياج دارد و خدا ضعيف نيست .\r\nمجاهد گويد : يعنى او ناتوان نيست كه به ديگران محتاج باشد و بوسيلهء آنها كسب عزت كند . او قادر است و معبودهاى ديگر ذليل و ناتوانند .\r\nبرخى گويند : در ميان مردم ذليل او را دوستى نيست ، زيرا مردم كافر و فاسق ، دوست خدا نيستند .\r\n وَ كَبِّرْهُ تَكْبِيراً  : خدا را آن طور تعظيم كن كه در خور مقامش باشد .\r\nاز ابن عباس و مجاهد و سعيد بن جبير روايت شده است كه پيامبر ، اين آيه و آيهء قبل از آن را به خانوادهء خود ياد مىداد .\r\nمحمد بن كعب قرظى گويد : اين آيه ، رد است بر يهود و نصارى كه مىگفتند :\r\nخداوند داراى فرزند است و همچنين رد است بر مشركين عرب كه مىگفتند : خدايا اجابت كرديم . ترا شريكى نيست ، جز شريكى كه مخصوص تست و همچنين رد است بر صابئين و مجوس كه مىگفتند : اگر اولياى خدا نبودند ، خدا ذليل و ناتوان بود .\r\nپرسش :\r\nحمد ، در برابر كارهاى پسنديدهء خداست . چرا در اين آيه ، خدا را بايد بخاطر نداشتن فرزند و شريك ، حمد كرد ؟ ! پاسخ :\r\nدر اين آيه ، حمد در برابر نداشتن فرزند و شريك نيست ، بلكه بخاطر كارهاى نيكوى اوست . يعنى : كسى را حمد كنيد كه بىشريك و بىفرزند است . مثل اينكه گفته شود : « انا اشكر فلاناً الجميل » مقصود نيست كه او را بخاطر جمالش شكر مىكنم . بلكه مقصود اين است كه : او را كه صاحب جمال است ، بخاطر كارهاى نيكويش شكر مىكنم .\r\n\r\n","description":"","footnote":"","page_name":" 231 ","page_number":233},
  {"content":"\r\n\r\n\r\nفهرست جلد چهاردهم ترجمهء تفسير « مجمع البيان »\r\nاز اول آيهء 66 ، سورهء نحل ( سورهء 16 ) تا آخر آيهء 111 ( سورهء بنى اسرائيل سورهء 17 ) جزء 14 - 15 عنوان صفحه آيات ( 66 - 70 ) 3 ترجمه و قرائت 4 لغت و اعراب 5 مقصود و تفسير آيات فوق 6 آيات ( 71 - 74 ) و ترجمه 12 قرائت ، لغت ، اعراب و مقصود 13 آيات ( 75 - 77 ) و ترجمه 16 قرائت ، لغت ، اعراب و مقصود 17 نظم آيه 20 آيات ( 78 - 80 ) و ترجمه 21 قرائت ، لغت و اعراب 22 مقصود و تفسير آيات فوق 23 آيات ( 81 - 85 ) و ترجمه 26 لغت ، اعراب و مقصود 27 نظم آيات 30 آيات ( 86 - 90 ) 31 ترجمه ، لغت و مقصود 32 نظم آيات 36 آيات ( 91 - 94 ) و ترجمه 38 لغت 39 اعراب و مقصود 40 نظم آيات 43 آيات ( 95 - 100 ) و ترجمه 44 قرائت و لغت 45 شأن نزول 46 مقصود و تفسير آيات فوق 47 نظم آيات 49 آيات ( 101 - 105 ) و ترجمه 50 قرائت ، لغت و مقصود 51 نظم آيات 54 آيات ( 106 - 110 ) و ترجمه 55 قرائت و اعراب 56 شأن نزول 57 مقصود و تفسير آيات فوق 58 نظم آيات 59 آيات ( 111 - 115 ) و ترجمه 60 قرائت و لغت 61 اعراب و مقصود 62\r\n\r\n\r\n","description":"","footnote":"","page_name":" 232 ","page_number":234}
  ]