[
  {"content":"\r\n\r\nتاريخ كامل\r\nتاريخ بزرگ اسلام وايران\r\nتأليف\r\nعلامهء شهير\r\nعز الدين علي بن الأثير\r\nترجمهء : عباس خليلي\r\nبتصحيح : دكتر مهيار خليلى\r\nجلد چهاردهم\r\nELMI\r\nشركت سهامى چاپ وانتشارات كتب ايران\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nتاريخ بزرگ اسلام وايران\r\nجلد چهاردهم\r\nتاليف : عز الدين علي بن الأثير\r\nترجمه : عباس خليلى\r\nناشر : علي اكبر علمى\r\nچاپ : دوم 1364\r\nتيراژ : دو هزار جلد\r\nچاپ وصحافى :\r\nشركت چاپ وانتشارات علمى\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nادامه سال سيصد بيست و دو\r\n\r\nبيان خلع قاهر باللّه\r\nدر آن سال در ماه جمادى الاولى قاهر باللّه ( خليفه ) خلع شد .\r\nعلت اين بود كه ابو على بن مقله پنهان شده و قاهر بجستجوى او مىكوشيد همچنين حسن بن هارون كه مخفى شده بود . هر دوى آنها با سران ساجيه و حجريه روابطى يافته و آنها را از سطوت و آزار قاهر تخويف و عهد شكنى و خيانت او را ياد آورى مىكردند و قتل مونس و يليق و فرزندش را آن هم پس از سوگند و امان بيان مىنمودند همچنين گرفتارى طريف سبكرى و امثال آن . ابن مقله گاهى شبانه به صورت يك مرد كور يا گدا با سالاران ساجيه ملاقات مىكرد و آنها را بخلع قاهر تشويق و وادار مىنمود .\r\nپس از آن مبلغ دويست دينار بمنجم مخصوص سيما داد كه بسيما بگويد : من طالع ترا چنين مىبينم كه بدست قاهر منكوب و كشته ميشوى . حسن بن هارون نيز به همان منجم صد دينار داد كه همان را بگويد . و نيز ابن مقله بيك معبر ( تعبير كننده خواب ) مالى داد كه او خوابهاى وى را بتخويف از قاهر تعبير كند و هر چه ابن مقله دستور مىداد او در تعبير خود مىگنجانيد سيما به همين سبب از قاهر بيمناك و متنفر شد .\r\nقاهر هم بحفر چاله‌هاى مختلف در كاخ شروع نمود بسيما و بگروهى از سالاران ساجيه و حجريه گفته شد . او اين چاهها را براى شما حفر كرده كه در آنها كشته و نابود شويد . سيما بر تنفر و حذر خود افزود .\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبسيما هم گفته شد كه قاهر قصد قتل او را دارد . او سالاران و فرماندهان جيه را جمع كرد و به آنها سلاح داد او رئيس تمام آنها بود . بلشكريان حجريه پيغام دادند اگر شما با ما موافق هستيد زودتر بما ملحق شويد تا براى يك ديگر سوگند ياد كنيم و همه با هم متحد و يك دست شويم . همه جمع شدند و سوگند ياد كردند كه مخالفين خود را بكشند . قاهر و وزير او خصيبى آگاه شدند . وزير به آنها پيغام داد چه علتى دارد كه شما به اين كار اقدام كرده‌ايد . آنها پاسخ دادند :\r\nبراى ما مسلم شده كه قاهر قصد دارد سيما را دستگير كند و او حجره و حفره آماده كرده كه سالاران ما را در آنها باز دارد و بكشد .\r\nروز چهار شنبه ششم جمادى الاولى لشكريان ساجيه و حجريه نزد سيما جمع شدند و باز سوگند ياد كردند كه قاهر را بگيرند . سيما به آنها گفت : همين الان برخيزيد كه اين تصميم را انجام بدهيم زيرا اگر تأخير شود و او آگاه گردد احتياط خواهد كرد و تمام ما را خواهد كشت . خبر بوزير رسيد . حاجب كه سلامه باشد و عيسى طبيب را نزد قاهر فرستاد كه به او خبر بدهند آنها رسيدند و او شب تا سحر باده نوشيده و سخت مست و خواب بوده نتوانستند او را بيدار و بر حذر كنند . حجريه و ساجيه هم هجوم بردند سيما هم درهاى كاخ را بست وعده محافظ گماشت و خود بر دروازه عمومى قرار گرفت . آنها بر كاخ حمله كردند و از تمام درها وارد شدند .\r\nچون قاهر صداى غوغا و شورش را شنيد بيدار شد . خواست از يكى از درها بگريزد ديد كه تمام درها را سپاهيان گرفتند ناگزير بالاى بام حمام رفت . چون سپاهيان داخل شدند او را نيافتند . غلامان و خدام را گرفتند و بازپرسى و بازجوئى نمودند .\r\nيك خادم كوچك محل اختفاء او را به آنها نشان داد او شمشير را آخته و آماده دفاع بود . آنها كوشيدند كه او به آسانى تسليم شود او از بالاى بام فرود نيامد . آنها با او ملاطفت كرده و به نرمى گفتند :\r\nما همه بندگان تو هستيم فقط ميخواهيم از تو عهد و پيمان بگيريم . او نپذيرفت و تسليم نشد و گفت :\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nهر كه بالا بيايد من او را خواهم كشت . يكى از آنها تير در كمان برد و گفت : اگر فرود آئى و تسليم شوى چه بهتر و گر نه اين تير را در گلوى تو خواهم نشاند . او ناگزير فرود آمد . او را گرفتند و به محلى بردند كه طريف سبكرى در آنجا حبس شده بود . در زندان را گشودند و طريف را آزاد كردند و قاهر را بجاى او بزندان سپردند و بعد چشم او را كور كردند .\r\n( در تجارب الامم ذكر شده كه طريف سبكرى كه آزاد شده بود و دستور ميل كشيدن و كور كردنش را داده و او نخستين خليفه‌اى بود كه كورش كردند و پس از مدتى در يك واقعه كه شايد شرح آن نوشته شود از خانه بيرون رفت و تن بگدايى داد و گفت :\r\nرحم كنيد بر كسى كه ديروز خليفه شما بود بعضى از بنى العباس او را منع كردند و به خانه بردند . )\r\nگفته شده علت خلع او بدست سپاهيان ساجيه و حجريه چيز ديگرى بوده بر خلاف آنچه بيان كرديم و آن اين است كه چون قاهر بخلافت رسيد شروع كرد بتباهى ساجيه و حجريه آن هم بتدريج و در مدت دراز كار بزرگان آنان را هم انجام نمىداد و آنها را بكشيك در كاخ خود بنوبت مجبور مىكرد و عطا و حقوق آنها را بتأخير مىانداخت و هر كه از آنها با او سخن مىگفت پاسخ درشت از او مىشنود آنها هم يك ديگر را آگاه كردند . او بسلامه حاجب و دربان خود مىگفت : اى سلامه تو يك گنج متحرك هستى كه با من مىروى چه مىشود اگر هزار هزار دينار به من بدهى ؟ او گمان مىكرد كه قاهر شوخى مىكند ( و حال اينكه طمع كرده بود ) خصيبى وزير او هم از او نگران و بيمناك بود .\r\nاو در كاخ خود پنجاه حفره كند و براى هر يك از آنها در گذاشت گفته مىشد آنها را براى سالاران ساجيه آماده كرده بود كه در آنجا حبس و هلاك شوند آنها و سپاهيان حجريه از او ترسيدند و بر تنفر و بيم آنها افزوده شد . جمعى از قرمطيان در فارس اسير شدند و آنها را ببغداد فرستادند آنها در همان حفره‌ها\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nباز داشت شدند ولى قاهر پس از آنكه آنها را حبس كرد در خفا بيرون آورد و به آنها نيكى كرد و گرامى داشت و خواست بدست آنها سالاران ساجيه و حجريه را نابود كند البته غلامان و خدام خود را هم به يارى آنان وادار مىكرد .\r\nحجريه و ساجيه ادعا كردند كه قرمطيان در كاخ مورد توجه او واقع شده‌اند با وزير خصيبى و سلامه حاجب گفتگو كردند و آنها قرمطيان ( براى رفع شبهه و شك ) از كاخ خليفه بيرون كرده و بمحمد بن ياقوت سپردند كه رئيس شرطه ( پليس ) بغداد را بود او در يك خانه سكنى داد و نسبت بقرمطيان نيكى كرد و هر كه ميخواست با آنها ملاقات كند آزاد بود اين كار باعث نگرانى سپاهيان مذكور گرديد .\r\nقاهر شروع كرد ببدگوئى از سپاهيان مذكور و در ملاقات آنها روترش مىكرد و به سختى با آنها گفتگو مىنمود . آنها بشاپور خادم مخصوص مادر مقتدر پيغام دادند تو مىدانى قاهر نسبت ببانوى تو چه كرده و چه آزارى به كار برده و تو اكنون در خدمت او هستى اگر با ما موافقت كنى خداوند گناه ترا در اين سكوت و موافقت خواهد بخشيد تو بايد ساير خدام و غلامان را بگرفتن او وادار و بهمراهى ما مبادرت كنى و گر نه اول ترا خواهيم كشت او جواب موافق داد و اظهار كرد من از بيم جان به خدمت او مشغول هستم .\r\nابن مقله هم كارها را تدبير مىكرد و توطئه را مىچيد . مدت خلافت او يك سال و شش ماه و هشت روز بود .\r\n\r\nبيان خلافت الراضى باللّه\r\nاو ابو العباس احمد بن مقتدر باللّه . چون قاهر را بزندان افكندند از غلامان و خدام محل ابو العباس بن مقتدر را پرسيدند آنها هم مكان او را نشان دادند او و مادرش با هم در زندان بودند . سپاهيان او را قصد كردند و سلام خلافت به او نمودند ( امير المؤمنين گفتند ) او را بر او رنگ قاهر نشاندند و آن روز چهار شنبه ششم\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nجمادى الاولى بود به او لقب « الراضى باللّه » دادند . سالاران و بزرگان و ساير مردم با او بيعت كردند . او دستور داد كه على بن عيسى و برادرش عبد الرحمن را احضار كرد و با مشورت و رأى آنها عمل نمود . خواست على بن عيسى را وزير خود نمايد او خوددارى كرد و گفت : من عاجز و ناتوان هستم ولى ابن مقله شايسته اين كار است . سيما هم بخليفه گفت : اين زمان تاب تحمل اخلاق على بن عيسى را ندارد و ابن مقله لايق وزارت است . او هم براى ابن مقله نامه امان نوشت و او را احضار كرد و وزارت را به او سپرد . چون او بمقام وزارت منصوب شد بهر كه نسبت به او بد كرده بود نيكى كرد و رفتارش بسيار نيك بود . گفت : من با خداى خود عهد كردم كه كينه نداشته باشم و به همه نيكى كنم . آنگاه قضات و شهود را نزد قاهر فرستاد كه گواهى بدهند او از خلافت خلع شده ولى او از استعفا خوددارى كرد به همين سبب شبانه چشم او را كور كردند . او كور شد و هيچ چيز نمىديد .\r\nابن مقله براى خصيبى ( وزير ) و عيسى متطبب امان فرستاد و نسبت به آن دو نيكى كرد . خصيبى را هم كار شايسته داد .\r\nراضى باللّه براى شرطه ( شهربانى و پليس ) بدر خرشنى را برگزيد . ابن مقله هم ابو الفضل بن جعفر بن فرات بنيابت خود برگزيد كه به كارهاى موصل و ساير كارها رسيدگى كند . اين اماكن و شهرها را هم به او سپرد . قردى و بازبدى و ماردين و طور عبدين و دياربكر و جزيره و طريق فرات و مرزهاى جزاير و شام و سپاه شام و ديار مضر كه هر چه ميخواهد بكند و مخارج سپاه آن بلاد را تأمين نمايد و هر كه را براى نيابت و معاونت انتخاب كند مختار خواهد بود و بريد ( پست ) را هم به او واگذار كرد . محمد بن رائق را هم احضار كرد كه او را حاجب خليفه نمايد كه در آن زمان بر اهواز مسلط شده و فرزند ياقوت را از آن سامان اخراج كرده بود . در دست فرزند ياقوت از آن بلاد چيزى نمانده بود فقط شوش و جنديشاپور را داشت و ميخواست باصفهان بعنوان امير برود كه آن اتفاقات رخ داد ( اصفهان بدست مرداويج افتاد ) اين وقايع در آخر روزگار قاهر بود چون راضى بخلافت\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nرسيد و او را احضار نمود او بواسط رسيد ولى محمد بن ياقوت درخواست كرد كه خود حاجب شود و پذيرفته شد او هم بدنبال ابن رائق شتاب كرد . ابن رائق شنيد ( كه او رقيبش شده ) زودتر از واسط ببغداد رفت كه بر ابن ياقوت سبقت جويد چون بمدائن رسيد نامه راضى را دريافت كرد كه به او دستور داده بايد از دخول ببغداد خوددارى كند او را رئيس تعاون و فرمانده لشكر واسط كرده بود باضافه حكومت بصره ( كه به عهده او بود ) . او بازگشت و از دجله گذشت او مىرفت و ابن ياقوت مىآمد كه روبرو شدند و به يكديگر درود گفتند . ابن ياقوت هم ببغداد رسيد و حاجب و دربان شد .\r\n\r\nبيان وفات مهدى در افريقا و جانشينى فرزندش القائم\r\nدر ماه ربيع الاول سال جارى ابو محمد عبيد اللّه علوى در شهر مهديه وفات يافت .\r\nفرزندش ابو القاسم مرگ او را مكتوم نمود تا آنكه كارها را سامان دهد زيرا از اختلاف مردم و شورش آنها ترسيده بود كه اگر بدانند معدى وفات يافته تمرد كنند .\r\nعمر مهدى شصت و سه سال بود . امارت او از هنگامى كه وارد شهر « رقاده » شد و پيشوا و امام گرديد تا وقت وفات بيست و چهار سال و يك ماه و بيست روز بود چون وفات يافت فرزندش ابو القاسم محمد كه وليعهد بود بامارت ( خلافت ) رسيد . وقتى مرگ پدر را آشكار نمود كه تمام كارها را مرتب كرده بود . سنت پدر را به كار برد .\r\nگروهى بر او شوريدند آنها را پامال و سركوب كرد يكى از آنها كه سرسخت و جسور بود ابن طالوت قرشى در طرابلس بود او ادعا كرد كه فرزند مهدى مىباشد او را كشتند و سرش را نزد قائم بردند . قائم يك سپاه عظيم بفرماندهى ميسور فتى سوى بلاد مغرب روانه كرد . آن سپاه به شهر فاس و تكرور رسيد و در آنجا با يك خارجى جنگ كرد . خارجى را منهزم و فرزندش را اسير نمود . و نيز لشكرى با كشتىهاى جنگى به دريا فرستاد . آن لشكر بفرماندهى مردى بود كه نامش يعقوب بن اسحاق بود به شهر « دوم » رسيد و غنايم و اسير بسيار گرفت و به شهر « جنوه » رفت .\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nلشكر ديگرى با خادم خود زيدان فرستاد و مخارج بسيار گزاف صرف آن لشكر كرد و روانه مصر نمود . لشكر باسكندريه رسيد ولى محمد اخشيد سپاهى عظيم بمقابله آن فرستاد و لشكر مغربيان شكست خورد و بازگشت عده بسيارى از آنها كشته و اسير شدند .\r\n\r\nبيان تسلط مرداويج بر اهواز\r\nچون خبر فتح على ابن بويه بسمع مرداويج رسيد و دانست كه او شهر شيراز را گرفته سخت نگران شد و براى او بسى ناگوار بود .\r\nمرداويج سوى اصفهان رفت كه براى كار ابن بويه تدبيرى به عمل آرد . صلاح در اين ديد كه لشكرى باهواز بفرستد و راه على ابن بويه را ببندد كه اگر مرداويج او را قصد كند نتواند بگريزد و بخليفه پناه ببرد آنگاه خود از اصفهان بر عماد الدوله ابن بويه حمله كند سپاه مرداويج در ماه رمضان به آن سامان رهسپار شد و به شهر « ايذج » ( ايذه - بختيارى ) رسيد . ياقوت ترسيد كه ميان دو دشمن محاصره شود . از يك طرف سپاه مرداويج و از طرف ديگر سپاه على ابن بويه فرزندش مظفر بن ياقوت همراه او بود . او بخليفه نامه نوشت و درخواست كرد حكومت اهواز را به او واگذار كند . خليفه هم آنچه خواسته بود . انجام داد . ابو عبد اللّه بريدى كه منشى او بود استيفاى اهواز را هم بر آنچه در دست داشت افزود برادر بريدى ابو الحسين در بغداد هم پيشكار ياقوت شد . پس از آن سپاه مرداويج رامهرمز را گشود و آن در تاريخ شوال همين سال بود سپاه مذكور از آنجا راه اهواز را گرفت . ياقوت پل « اربق » را گرفت و آن سپاه نتوانست پيش برود زيرا جريان آب شديد بود و عبور بدون پل امكان نداشت .\r\nمدت چهل روز در قبال ياقوت اقامت گزيد در آن هنگام براى ياقوت از بغداد مدد رسيد ولى او با آن مدد بقريه « ريخ » رفت و از آنجا راه واسط را گرفت . در آنجا محمد بن رائق بود ناحيه غرب واسط را براى او و لشكريانش خالى كرد و ياقوت در آنجا منزل گرفت .\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nچون عماد الدوله شنيد كه مرداويج اهواز را گرفته . بمنشى مرداويج نامه نوشت و از او خواست كه خود واسطه و شفيع باشد كه ميان او و مرداويج را اصلاح كند او هم كوشيد و موفق شد و مرداويج پذيرفت به شرط اينكه عماد الدوله بنام او خطبه كند و كار بدين نحو بسامان رسيد ابن بويه هم براى او هديه گرانبها فرستاد و برادر خود ركن الدوله را گروگان نمود و خود بنام مرداويج خطبه خواند . مرداويج هم خشنود شد ولى اتفاقا مرداويج كشته شد چنان كه شرح خواهيم داد .\r\n\r\nبيان بازگشت ياقوت باهواز\r\nياقوت در واسط اقامت گزيد تا وقتى كه مرداويج كشته شد . ابو عبد اللّه بريدى هم همراه ياقوت بعنوان منشى بود . بعد از قتل مرداويج ياقوت سوى اهواز لشكر كشيد و آن شهر را گرفت و چون لشكر ياقوت به محل « عسكر مكرم » رسيد ديد كه لشكر ابن بويه سبقت جسته . در پيرامون ارجان تلاقى دو لشكر به عمل آمد .\r\nابن بويه هم خود شخصا به يارى لشكر خويش شتاب كرد و جنگى سخت رخ داد و چون لشكر ابن بويه او را در ميدان ديد قوت قلبى يافت و لشكر ياقوت را مغلوب و منهزم نمود و ياقوت بعد از آن شكست ديگر رستكار نشد . ابو عبد اللّه بريد بابن بويه نامه نوشت و درخواست صلح نمود ابن بويه پذيرفت .\r\nاو هم براضى ( خليفه ) نوشت و راضى قبول كرد و بلاد فارس را بابن بويه واگذار نمود .\r\nمحمد بن ياقوت هم ببغداد رفته و حاجب و دربان خليفه شده بود . راضى به او خلعت داد و علاوه بر دربانى فرماندهى سپاه را به او واگذار كرد و دستور داد بدون امر او كاركنان ديوانى كارى انجام ندهند و هيچ عزل و نصب و استيفا بدون رقعه و امضاء او نكنند به آنها دستور داد كه همه در مجلس او حضور يابند و از او دستور\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nبگيرند . ابو على بن مقله ( كه وزير بود ) تحمل و بردبارى كرد و خود را بحضور در مجلس ابن ياقوت مجبور نمود او يك آلت بى اراده و بيهوده شده بود .\r\nدر آن مدت كم حوادث بسيار مهم و بزرگ رخ داد يكى از آنها خروج وشمگير برادر مرداويج از اصفهان بر حسب دستور قاهر ( قبل از خلع او ) و نصب محمد بن ياقوت بامر قاهر . ديگر خلع خود قاهر و خلافت الراضى و حاجب و دربان شدن محمد بن رائق و قبل از اشتغال عزل او و نصب محمد بن ياقوت كه از رامهرمز ببغداد رفت و حاجب خليفه گرديد آن هم بعد از اينكه راه اصفهان را گرفته بود كه حاكم آن شهر شود . برگشتن مرداويج باصفهان و تملك آن همچنين خروج برادرش وشمگير رفتن ابن بويه بارجان و تملك آن تمام اين وقايع در يك زمان و در اندك مدتى كه قريب هفتاد روز بود رخ داد « تبارك اللّه الذى بيده الملك و الملكوت » كارها چنان كه خواهد انجام مىدهد خداوندى جز او نيست .\r\n\r\nبيان قتل هارون بن غريب\r\nدر آن سال هارون بن غريب كشته شد . سبب قتل او اين بود كه بدان اشاره نموديم كه از طرف قاهر خليفه والى كوفه شده بود تا دينور و ماسبذان و توابع آنها .\r\nچون قاهر از خلافت خلع و راضى خليفه شد . او چنين فكر كرد كه هارون بواسطه خويشى كه با او داشت در كارهاى دولت احق و اولى مىباشد . او پسر دائى مقتدر بود او هم با سالاران بغداد مكاتبه كرد و وعده نيكى و افزايش حقوق داد پس از آن از دينور بخانقين رفت . اين خبر براى ابن مقله ( وزير ) و ابن ياقوت و سپاهيان حجريه و ساجيه و مونسيه ( اتباع مونس خادم ) بسيار ناگوار و موجب پريشانى گرديد . آنها همه جمع شدند و نزد راضى ( خليفه ) رفتند و از آمدن او اظهار دلتنگى كردند . راضى گفت من آمدن او را اكراه دارم و شما مىتوانيد مانع آمدنش باشيد . آنها نخست به او نامه نوشتند و راه خراسان را علاوه بر آنچه در دست داشت\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nبه او واگذار كردند و او قبول نكرد و سوى نهروان رفت و نزديك شد و باستيفاى ماليات شروع كرد و بمردم ستم نمود و صاحب قدرت و شوكت گرديد محمد بن ياقوت با سپاه بغداد بجنگ او رفت . محمد مذكور نامه به او نوشت و استمالت كرد ولى او اعتنا نكرد . و گفت : بايد داخل بغداد بشوم . محمد بن ياقوت نزديك سپاه او لشكر زد و بعضى از پيش آهنگان با هم نبرد كردند . بعضى از لشكريان محمد بن ياقوت گريختند .\r\nروز سه شنبه بيست و چهارم جمادى الثانية دو سپاه جنگ را آغاز كردند و نبردى بسيار سخت رخ داد . اتباع هارون كه عده آنها فزونتر بود غالب شدند و بيشتر لشكريان محمد بن ياقوت منهزم شدند و بسيار كشته دادند و مجروحين آنها بيشتر بودند . محمد بن ياقوت حمله كرد و پل ميان دو لشكر را بريد چون او تنها بود هارون فرصت را مغتنم شمرد و خواست او را بگيرد يا بكشد ناگاه اسب هارون لغزيد و از اسب افتاد . غلامى بنام يمن به او رسيد و با طبرزين او را زد و استخوانش را خرد كرد و بعد پياده شد و سرش را بريد و سرش را برداشت و تكبير كرد اتباع هارون منهزم شدند و بعضى از آنها در خفا وارد بغداد گرديدند . لشكرگاه هارون غارت شد و بعضى از سران سپاه او اسير گرديدند و عدهء هم بقتل رسيدند . محمد به محل قتل هارون رفت و دستور داد ( جسد ) او را آن را غسل دهند پس از غسل و تكفين بر او نماز خواند و كسانى فرستاد كه خانه او را در بغداد محافظت كنند مبادا غارت شود خود هم وارد بغداد شد در حالى كه سر هارون را پيشاپيش برداشته بودند . همچنين سر فرماندهان او .\r\n\r\nبيان مدعى پيغمبرى\r\nدر آن سال در محل « با سند » تابع « صغانيان » ( خاور ايران ) مردى ظاهر شد كه ادعاى پيغمبرى مىكرد مردم هم گروه گروه از او پيروى كردند هر كه با\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nاو مخالفت كرد بجنگ و ستيز گرفتار شد . بسيارى از مردم كه او را تكذيب كردند كشته شدند . بر عده اتباع از او خصوصا اهالى چاچ افزوده شد . او حيله گر و نيرنگ باز بود . او دست به آب يا حوضى پر آب مىبرد و بعد آن را پر از مسكوك دينار مىكرد و از اين قبيل شعبده بازى .\r\nابو على بن محمد بن مظفر براى سركوبى او سپاهى فرستاد با او جنگ كردند و سخت گرفتند و بتنگنا افكندند . او بالاى يك كوه بلند صعود كرد دنبالش كردند و گرفتند و كشتند و سر او را براى ابو على فرستادند بسيارى از پيروان او كشته شدند . او مىگفت اگر بميرم باز هم به اين عالم خواهم آمد . بسيارى از مردم كه به او ايمان يافتند مدتى بس دراز به حال خود از حيث اعتقاد زيستند ولى اندك اندك نابود شدند .\r\n\r\nبيان قتل شلمغانى و شرح مذهب او\r\nدر آن سال ابو جعفر محمد بن على شلمغانى معروف بابن ابو القراقر كشته شد . شلمغان يك قريه نزديك واسط است ( وسط بصره و بغداد ) كه او بدان قريه منسوب شده بود سبب اين بود كه او مذهبى ايجاد و احداث كرده كه در عالم تشيع قائل بتناسخ و حلول خداوند در اجسام ديگران و امثال آن بود . ابو القاسم حسين بن روح كه شيعيان دوازده امامى او را باب مىگفتند و او قائم مقام حامد بن عباس وزير بود آن عقيده را تأييد و براى آن تبليغ مىنمود . ( عقيده بابى قبل از اين هم بوده چنان كه در همين كتاب بدان اشاره شده در اينجا اين عقيده تجديد شده كه حسين بن روح آن را ترويج مىنمود و سيد على محمد باب آخرين كسى بود كه اين باب را مفتوح نمود و بحث در اطراف اين عقايد بسيار مفصل است ) .\r\nابو جعفر شلمغانى با محسن بن ابى الحسن بن فرات هنگام وزارت پدرش\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nارتباط پيدا كرد و محسن ( كه شيعه امامى بود ) به او گرويد . اين در زمان سيمين بار وزارت ابن فرات بود .\r\nدر زمان وزارت خاقانى او را تعقيب كردند و او مخفى شد و بناصر الدوله ( كه شيعه بود ) در موصل پناه برد و چند سال او را مخفى كرد . مقصود ناصر الدوله حسن بن عبد اللّه بن حمدان بوده كه در زمان حيات پدرش عبد اللّه بن حمدان به او پناه داد . پس از آن سوى بغداد رفت و در آنجا پنهان شد در بغداد معلوم شد كه او براى شخص خود ادعاى خداوندى مىكند . گفته شد حسين بن قاسم بن سليمان بن - وهب كه وزير مقتدر باللّه بود و ابو جعفر و ابو على هر دو فرزند بسطام و ابراهيم بن - محمد بن ابى عون و ابن شبيب زيات و احمد بن محمد بن عبدوس از او پيروى كردند و بعقيدهء او معتقد شدند و شايع شد كه آنها چنين عقيده دارند آنها را تعقيب كردند كه همه پنهان شدند و آن تعقيب در زمان وزارت ابن مقله كه وزير مقتدر باللّه بود .\r\nآنها را پيدا نكردند .\r\nدر ماه شوال سنه سيصد و بيست و دو شلمغانى ظهور و قيام كرد . وزير ابن مقله او را دستگير و خانه‌اش را تفتيش كرد نامه‌ها و كتابها در آن خانه بدست آورد و ديد كه پيروانش او را بما فوق بشر ( خداوندى ) خطاب مىكردند . يكى از نامه‌ها به خط حسين بن قاسم بود . خط را بنويسندگان آن نشان دادند و آنها همه منكر شدند ولى شلغمانى اقرار كرد كه خود آنها مىباشد و خود مذهب خويش را منكر شد و ادعاى اسلام نمود كه خود از آنچه درباره او گفته و نوشته شده منزه و مبرى مىباشد .\r\nابن ابى عون و ابن عبدوس را هم دستگير كردند و باتفاق شلغمانى نزد خليفه بردند .\r\nبهر دو دستور داد كه بر سر او بزنند و تبرى جويند چون هر دو را مجبور كردند ابن عبدوس دست دراز كرد و بر سر شلغمانى زد . اما ابن ابى عون كه دست بريش و سر شلغمانى برد و لرزيد و سر و روى او را بوسيد و گفت : تو خداوند و روزى دهندهء من هستى . راضى ( خليفه ) بشلغمانى گفت : تو كه مىگفتى من هرگز ادعاى خداوندى نكرده‌ام پس اين وضع و مال چيست ؟ گفت من در كار ابن ابى عون چه گناهى دارم .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nخدا مىداند كه من به او نگفته‌ام كه من خدا هستم . ابن عبدوس گفت : او هرگز ادعا نكرده كه خدا مىباشد ولى او باب امام منتظر است و او قائم مقام ابن روح مىباشد . من گمان مىكنم كه اين عقيدهء را براى تقيه ( پرهيز ) مكتوم كرده است . پس از آن چندين بار نزد خليفه احضار شدند . فقهاء و قضات و منشيان و سالاران و بزرگان را هم حاضر كردند در آخرين روز فقهاء فتوى دادند كه خون او مباح است شلغمانى و ابن ابى عون هر دو را بدار آويختند ( مانند واقعه باب و مريد او كه در آذربايجان بدار آويخته شدند ) و آن در ماه ذى القعده ( سال جارى ) بود و پس از مرگ هر دو به آتش سوختند .\r\nاز عقايد او اين بود كه او خداى خدايان بر حق است . او قديم و ازلى و ظاهر و باطن و روزى دهنده خداوند كامل به تمام معنى . او مىگفت كه خداوند سبحانه و تعالى من هستم او در هر جائى كه بخواهد به قدر لزوم حلول مىكند . او ضد را ( شيطان ) آفريد كه دليل وجود او باشد از جمله عقايد او اين است كه او در آدم حلول كرده و نيز در ابليس حلول نموده با اينكه هر دو ضد يك ديگرند ولى از خالق اضداد و حلول كننده در اضداد است . دليل بر حق خود از حق بهتر است . ضد شىء به آن شىء نزديكتر است .\r\n( خرافات و اوهام غير قابل تفسير ) . خداوند اگر در جسم ناسوتى حلول كند قدرت خود را ظاهر مىكند كه خود خداوند تواناست . چون آدم غيبت كرد لاهوت در پنجگانه ناسوت حلول كرد و پديد آمد .\r\nاين پنجگانه هر يكى كه ناپديد مىشد ديگرى بجاى آن پديد مىآيد و در قبال آن پيچ پر پيچ ابليس كه ضد آنهاست آفريده شده . لاهوت در ادريس ( پيغمبر ) جمع و حلول كرد و نيز در ابليس كه ضد ادريس است جمع و حلول نمود و بعد از آن لاهوت از آن دو ضد پراكنده شد چنان كه از آدم و ابليس پراكنده شد . لاهوت بعد از آدم در نوح جمع شد همچنين در ابليس نوح كه ضد اوست و چون نابود شدند لاهوت پراكنده شد و بعد در هود ( يكى از پيغمبران بنى اسرائيل ) و ابليس مقابل او جمع شد\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nو باز پراكنده گرديد و در صالح عليه السلام جمع شد كه در عين حال در ابليس ضد او هم بود كه همان ابليس پاى شتر صالح را بريد و باز ناپديد شد و در ابراهيم عليه السلام ابليس ضد او جمع شد كه ابليس او و نمرود بود و چون هر دو رفتند در هارون و ابليس او جمع شد كه ابليس او فرعون بود و باز پراكنده شد و در سليمان و ابليس او جمع و پراكنده شد و بعد در عيسى و ابليس او قرار گرفت و از عيسى بشاگردان ( حواريون ) و شياطين آنها منتقل شد و بعد از آنها در وجود على بن ابى طالب و ابليس او جمع شد خداوند در همه چيز و هر معنى و حال ظاهر مىشود خدا در وجود همه كس مىباشد و در فكر و انديشه و خاطر هر انسان است و اگر انسان خوب تفكر كند انگار خداوند را عيانا مشاهده مىكند . لفظ اللّه هم يكى از معانى خداوند است . هر كه مردم به او نياز يابند خدا محسوب مىشود بدين سبب هر انسانى كه مورد احتياج است خدا مىباشد هر يكى از اتباع من هم مىتواند نسبت به زير دستان خدا باشد و بگويد :\r\nمن خداى فلان و فلان هستم و فلان خداى خداى من مىباشد تا خداوند به شخص ابن ابى القراقر منتهى شود كه او مىتواند بگويد : من خداى خدايان هستم و بعد از او و بالاتر از او خداوندى نيست .\r\nحسن و حسين هم فرزند على بن ابى طالب نمىباشد زيرا خدا فرزندى ندارد ( مؤلف اين عبارت را براى حسن و حسين آورده رضى اللّه عنهما و اين جمله براى على كرم اللّه و جمعه غالبا مانند شيعيان عليه السلام مىنوشت و كرم اللّه را اهل سنت و جماعت مىنويسند و اين جمله بهتر است . زيرا معنى آن است : خداوند روى على را گرامى داشته كه براى بت سجده نكرده بود و ديگران از ياران پيغمبر اين فضيلت و كرامت را نداشتند ) ( بعد مىنويسد ) : كسى كه صفات خداوندى در او جمع شده ( يعنى على ) از داشتن پدر و فرزند منزه است . آنها ( يعنى پيروان شلغمانى و باب ) موسى و محمد را خائن مىدانستند زيرا هارون موسى را فرستاد و دستور داد ( كه بدستور او عمل نكرد ) و على محمد را رسول نمود و هر دو نسبت به آن دو ( هارون و على ) خيانت كردند . آنها ادعا مىكنند كه على بمحمد مهلت داد كه در غار سيصد و\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nپنجاه سال بماند اگر آن مدت منقضى شود شريعت ( محمد ) تغيير خواهد كرد مىگويند :\r\nملائكه يعنى كسانى كه مالك نفس خود و عارف حق باشند ( يعنى وجود خارجى ندارند و مرحوم هستند ) .\r\nبهشت هم عبارت از دانش و معرفت است . دوزخ هم جهل است و انحراف از مذهب آنهاست . آنها به ترك نماز و روزه معتقد هستند همچنين ساير عبادتها آنها عهد ازدواج ندارند بلكه زنان را هميشه و در هر حال مباح مىدانند . مىگويند :\r\nمحمد بزرگان قريش را كه داراى عزت نفس و غرور بودند تكليف كرد كه سجده كنند . حكمت هم در اين است كه مردم را مجبور نكنيم كه زنان خود را بزنا وادار كنند ولى انسان آزاد است كه با محارم و زنان ديگر اعم از دوست و آشنا مقاربت كند به شرط اينكه مذهب آنها را قبول كند . شخصى كه افضل باشد بايد با زن زير دست خود مقاربت نمايد تا نور را در او ادخال كند هر كس از اين كار خوددارى كند ( و مرد باشد ) بعد از اين به صورت زن منسوخ خواهد شد زيرا عقيده و مذهب تناسخ را دارند آنها معتقد بودند كه آل ابى طالب و بنى العباس بايد نابود شوند .\r\n( مؤلف گويد ) خدا از گفته ستمگران و ملحدين بزرگتر است و بسيار بزرگ مىباشد .\r\nعقايد آنها مانند عقايد نصيريه است و شايد خود آنها نصيرى باشند . آنها ابن فرات را رئيس مذهب خود مىدانند .\r\nدر آن هنگام حسين بن قاسم در محل « رقه » بود راضى ( خليفه ) كسى را فرستاد او را كشت و سرش را ببغداد آورد .\r\n\r\nبيان حوادث\r\nدر آن سال محمد بن ياقوت حاجب و دربان خليفه ( فرمانده نگهبانان ) نزد ابو طاهر قرمطى نماينده فرستاد كه او را بفرمانبردارى و اطاعت خليفه دعوت كنند\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nو او را امير ديار خود باضافه سامان ديگر نمايد و نسبت به او مساعدت و نيكى بسيار كند از او هم خواهش كرد از غارت حجاج و راهزنى خوددارى كند و حجر اسود ( سنگ سياه كعبه ) به مكه بازگرداند و نيز براى او حقوق و مواجب از بصره معين كرد به شرط اينكه بنام خليفه خطبه بخواند و در هجر محل اقامت خود خطبه كند .\r\nحجاج بواسطه اين اقدام در امان بودند و فريضه حج را ادا نمودند و بسلامت بازگشتند و قرمطيان متعرض آنان شدند .\r\nدر آن سال در ماه ذى القعده محمد بن ياقوت اهواز را قصد كرد كه با سپاه مرداويج نبرد كند . سپاهيان ساجيه و حجريه را تجهيز كرد و به آنها مال داد كه لوازم جنگ را تهيه كنند آنها از رفتن خوددارى كردند . همه جمع شدند و خانه محمد بن ياقوت را قصد كردند او هم به آنها درشت گفت و آنها دشنام دادند و خانه او را سنگسار كردند و ناسزا گفتند روز بعد باز خانه او را قصد كردند و درشت گفتند و با محافظين و نگهبانان نبرد كردند . اتباع محمد آنها را هدف تير نمودند و آنها بازگشتند و محمد از لشكر كشى و رفتن باهواز بازماند .\r\nدر آن سال گروهى از اتباع ابو طاهر قرمطى با كشتى سوى « توج » لشكر كشيدند . چون پياده شدند و از كشتىها دور افتادند والى « توج » كسانى را فرستاد كه كشتىها را آتش زدند . مردم را هم بجنگ قرمطيان وادار كرد . بعضى كشته و برخى مجروح شدند . يكى از اسراء ابن الغمر بود كه از سالاران بزرگ قرمطى بشمار مىآمد . والى آنها را ببغداد فرستاد آنها را برسوائى و خوارى وارد كردند و بزندان سپردند كه ما خبر آنها را در شرح حال قاهر نوشته بوديم .\r\nدر آن سال قاهر باللّه ( خليفه ) اسحاق بن اسماعيل نوبختى را كشت . اسحاق مذكور خود قاهر را نامزد خلافت كرده بود كه او را كشت و اين مانند اين مثل معروف كالباحث عن حتفه بظلفه يعنى مانند كسى كه مرگ خود را باسم خود بيرون مىكشد ( حتف مرگ است و ظلف سم است و اين مثل بمناسبت سجع آمده كه مثلا اسب يا چهار پاى ديگر باسم خود زمين را مىكند و بجاى ريشه علف مرگ\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nرا پيدا مىكند ) . قاهر ابو السرايا كوچكترين پسران حمدان را هم كشت علت اين بود كه قاهر قبل از خلافت ميخواست كنيزى را بخرد آن دو مزايده بيشتر از او بها دادند و او را خريدند او اين كينه را در دل داشت چون بخلافت رسيد هر دو را بعنوان حضور در بزم و نديم و همنشين شدن احضار كرد هر دو لباس خوب پوشيدند و عطر به خود زدند و خود را نيك دانستند و حاضر شدند قاهر دستور داد هر دو را در چاه اندازند كه آن در كاخ حفر شده بود او هم بر سر چاه ايستاده بود چون خواستند آنها را در چاه اندازند هر دو زارى كردند و به او توسل و التماس نمودند كه از مرگ آنها بگذرد او نپذيرفت و در حضور خود آنها را با تضرع و خوارى انداختند و كشتند و خاك بر آنها ريخته شد .\r\nدر آن سال ابو بكر بن مقسم در بغداد به محل « دار سلامه » احضار شد . گفته مىشد كه او در قرائت قرآن يك بدعت ايجاد كرده بود . ابن مجاهد و قضات و قرا ( قرآن‌خوانان ) هم حاضر شدند و مناظره و بحث به عمل آمد او بخطاى خود اعتراف و توبه كرد . كتابهاى او را هم آتش زدند .\r\nدر آن سال دمستق « قرقاش » با سپاه پنجاه هزارى سوى ملطيه ( مالت ) لشكر كشيد مالت را محاصره كرد . مدت محاصره به طول كشيد و اغلب مردم از گرسنگى هلاك شدند . او دو خيمه برافراشت بر يكى صليب گذاشت و گفت : هر كه بخواهد مسيحى شود بخيمه صليب دار پناه ببرد كه خود و خانواده و مال او در امان خواهد بود و هر كه نخواهد مسيحى شود و بدين اسلام باقى بماند شخص او در امان خواهد بود و ما او را بجاى امن ( نزد مسلمين ديگر ) خواهيم برد .\r\nبيشتر مسلمين بخيمه صليب دار پناه بردند تا خود و خانواده و مال آنها مصون باشند . آنانى كه دست از مال و خانواده كشيده و با سلام خود ابقا نموده بودند باتفاق يك بطريق ( امير ) بجاى امن روانه شدند و اين واقعه در ماه جمادى الثانية در روز يكشنبه رخ داد . روميان « سميساط » را گشودند و مالك شدند و بسيارى از قلاع را ويران نمودند و در كشتن و اسير بردن و كار زشت با زنان نمودن افراط\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nكردند . بيشتر مملكت بدست آنها افتاد .\r\nعبد الملك بن محمد بن عدى ابو نعيم فقيه گرگانى استر آبادى و ابو على رودبارى صوفى كه نامش محمد بن احمد بن قاسم بود درگذشتند گفته شد شخص اخير در سنه سيصد و بيست و سه وفات يافت .\r\nخير بن عبد اللّه نساج صفوى كه از اهالى سامرا و يكى از پرهيزگاران بود درگذشت .\r\nمحمد بن على بن جعفر ابو بكر كنانى صوفى مشهور از ياران جنيد وفات يافت .\r\nابو سعيد خراز هم درگذشت . « خراز » با خاء نقطه دار و راء بى نقطه و و زاء با نقطه دار است .\r\n\r\nسنه سيصد و بيست و سه\r\n\r\nبيان قتل مرداويج\r\nدر آن سال مرداويج ديلمى صاحب بلاد جبل ( كردستان و لرستان ) كشته شد . او نسبت بتركان ( كه در سپاه او بودند ) بسيار بد رفتارى مىكرد . ادعا مىنمود كه روح حضرت سليمان در او حلول كرده و تركان اجنه و شياطين هستند كه براى او تسخير شده‌اند كه مرده ( جمع مارد كه شيطان بد كردار و متمرد باشد ) همانها هستند و بايد آنها را خوار كرد و سركوبيد و اگر آسوده و آزاد باشند مرتكب كارهاى زشت و فاعل جنايات مىشوند .\r\nمرداويج براى تركان يك بار سنگين غير قابل تحمل شده بود چون شب ميلاد رسيد كه شب چراغانى و آتش افروزى باشد دستور داد كه هيزم از كوهستان و از دو طرف ساحل نهر زند رود و جاهاى دور و نزديك ديگر جمع و بر هم انباشته\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nو افروخته شود . بيشتر هيزم را بر كوه معروف بكريم كه مشرف بر شهر اصفهان بود كوت و متراكم نمود و كوه را از دامن تا قله پر از هيزم كرد تا تمام كوه يك باره مشتعل و به صورت يك آتش واحد عظيم گردد . در كوههاى ديگر هم همان كار را كرد و هر جاى مرتفع و تل با هيزم بسيار پوشانيد و يكباره افروخت . دستور داد آتش بازان و نفط پاشان و آتش اندازان همه به آتش بازى و آذر افروزى مبادرت كنند و شمع بسيار جمع و روشن كرد كه عده آن بىشمار بود . بيشتر از دو هزار كلاغ و باز هم براى او شكار كردند كه شعله آتش بپاى آنها آويخت و آنها را پرواز داد . دستور داد كه يك سفره بسيار بزرگ گسترانند و در آن صد اسب و دويست گاو بريان نهند كه همه درست و پاره نشده باشد . سه هزار گوسفند بريان درست هم در آن سفره نهاد اينها غير از گوشت پاره و خورشهاى گوناگون و انواع مرغهاى پخته بود كه بيشتر از ده هزار مرغ بريان بود . انواع حلوا كه بشمار نمىآمد پخته و ساخته شد . او تصميم گرفته بود كه مردم را به آن سفره و بساط دعوت كند و چون از تناول طعام فراغت يابند سرگرم باده‌گسارى شوند و بعد آتش را روشن كنند كه او خود تماشا كند و شاد شود . چون آخر روز شد خود سوار شد و غلامان پياده بدنبال او رفتند و هيزم و نفط و شمع را در همه جا آماده ديد ولى از روى غرور و تكبر خشمناك شد و گفت : اينها دون شان و عظمت من است . بكسانيكه متصدى فراهم كردن آنها بود دشنام داد و نفرين كرد . زيرا صحرا بسيار فراخ بود و نمىتوانستند آن را پر از هيزم و آتش كنند . چون خشمگين شد كسانى كه با او بودند از غضب او ترسيدند . او پياده شد و بخرگاه خود رفت و خوابيد هيچ كس نمىتوانست با او گفتگو كند .\r\nسالاران و سران سپاه همه جمع شدند و هر يكى چيزى گفتند . يكى گفت : چون خسيس و بخيل است از فزونى مخارج رنجيد . ديگرى گفت : او ديوانه شده و ديگرى معتقد بود كه به درد دل مبتلا شده است .\r\nعميد وزير او بر اوضاع آگاه شد بخرگاه او رفت و نشست تا او بيدار شد .\r\nاوضاع را براى او شرح داد او ناگزير بيرون رفت و بر سر سفره نشست و سه لقمه از\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nطعام تناول كرد و برخاست مردم بر سر سفره و بساط طعام هجوم بردند و هر چه بود خوردند و بردند .\r\nمرداويج ديگر براى مىگسارى ننشست و به محل خود بازگشت . سه روز در لشگرگاه خارج شهر اصفهان ماند و روز چهارم دستور داد كه اسبها را زين كنند تا به خانه خود در داخل شهر اصفهان برود . چون بكاخ خود رسيد مردم بر در خانه تجمع كردند و اسب‌ها با شيهه و همهمه غوغا كردند و مهتران و غلامان هياهو كردند كه صداى چهارپايان را خاموش كنند . ازدحام و ضجه برپا شد .\r\nمرداويج در آن هنگام بخواب فرو رفته بود از هياهو و غوغا بيدار شد . بالاى بام رفت و نگاه كرد و حال را پرسيد . بر خشم او افزوده شد . گفت : آنچه را در كمى طعام و بدى جشن كرده بودند كافى نبود اكنون كار من به جائى رسيده كه اين سگان به اين غوغا بپردازند . پرسيد آن مهتران كيانند ؟ گفتند : غلامان ترك هستند كه به خدمت تو كمر بسته‌اند . دستور داد زينها و پالانها از چهار پايان برداشته و بر پشت غلامان نهاده شود . اسبها را هم باصطبل روانه كنند . هر كه از برداشتن پالان خوددارى كند ديلميان او را بنوازند و سخت آزار دهند و با گرز بكوبند ديلميان هم نسبت بتركان چنين كردند و چنان وضع زشت و شرم آور بود كه كمترين يا بدترين انسانى بتواند آن خوارى و تحقير را تحمل نمايد . پس از آن خود و خواص خويش سوار شدند در حالى كه تركها را تهديد مىكرد و دشنام مىداد تا نزديك غروب به خانه خود رفت . قبل از آن هم عدهء از بزرگان ترك را تازيانه زده بود كه آنها كينه او را در سينه داشتند و تصميم گرفته بودند كه او را بكشند ولى نتوانستند براى انجام قتل ياران نيرومند يابند و چون آن واقعه توهين آميز رخ داد فرصت را مغتنم شمرده يكى به ديگرى گفتند بايد اين شيطان را از ميان برداريم تا كى بايد بر توهين و تحقير او صبر كنيم . همه بر كشتن او متحد شدند . او ( مرداويج ) داخل حمام شد . هميشه « كورتكين » در خلوت و حمام نگهبان او بود اتفاقا در آن هنگام به او دستور داد كه بمحافظت او نپردازد او هم رنجيد و خشمگين شد و تمام\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nنگهبانان را از حراست مرداويج منع كرد و چون خداوند بخواهد يك كار انجام شود تمام مقدمات و وسايل آن را فراهم مىكند ( كه يكى از آنها نبودن نگهبان است ) مرداويج يك دلاك سياه داشت كه هميشه تنش را مىشست . تركان او را با خود همراه كردند و او هم با آنها موافق شد . به او گفتند : مگذار كه او در گرمابه با خود سلاح ببرد . عادت او اين بود كه هميشه در گرمابه يك خنجر دراز كه يك گز طول آن بود در جامه مخصوص مىپيچيد و همراه خود مىبرد . چون به آن خادم سياه گفتند كه سلاح را همراه مبر گفت : اين توانائى را ندارم ( زيرا ممكن است او متوجه شود ) آنها تيغ را شكستند و قبضه خنجر را بدون تيغ از جامه نمايان كردند تا او بر حسب عادت وجود خنجر را توهم كند .\r\nچون مرداويج وارد گرمابه شد و خادم صورتى از خنجر با خود حمل كرد يكى ديگر از چاكران كه رئيس چاكران كاخ بود رسيد و بر در گرمابه نشست . تركان بر حمام هجوم بردند و رئيس چاكران برخاست كه مانع هجوم آنان شود بر او حمله كردند و يكى از آنها با شمشير دست او را بريد . مرداويج غوغا و هياهو را شنيد خنجر را از جامه كشيد ديد قبضه بدون تيغ است . آن دلاك سياه هم در حال اغما بر زمين افتاد . مرداويج يك چهار پايه كه بر آن مىنشست و تن بشستشو مىداد برداشت و بر در گرمابه نهاد كه مدخل را ببندد . تركان هم خواستند در را باز كنند و نتوانستند .\r\nبعضى از آنها بر بام صعودند كرد و او را هدف تير نمودند . شيشه‌هاى گرمابه را شكستند و از منفذ تير انداختند . مرداويج بخزانهء آب گرم رفت و با ملاطفت و التماس نجات خود را خواست و وعدهء نيكى داد آنها اعتنا نكردند و بر در گرمابه فشار بردند تا آن را شكستند و داخل شدند و او را كشتند .\r\n( در تجارب الامم چنين آمده كه مضمون آن در ذهن مترجم مانده . كسى را وادار كردند كه او را بكشد و آن ترك بود كه با خنجر شكم مرداويج را دريد چون بازگشت از او پرسيدند چگونه او را كشتى ! گفت : شكم او را پاره كردم و روده‌هاى وى بيرون ريخت به او گفتند برگرد و سرش را ببر مبادا زنده بماند چون برگشت\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nديد : مرداويج روده‌هاى خود را به شكم بازگردانيد و دم يك پنجره ايستاده استغاثه مىكرد سرش را بريد و اگر يك لحظه مىگذشت به يارى او مىآمدند او را نجات مىدادند و تركان گرفتار مىشدند ) .\r\nاز كسانى كه بر قتل او متحد شده و مردم را برانگيخته بودند يكى « توزون » بود كه بعد از آن سپهسالار تمام سپاه عراق شد و « ياروق » و فرزند « بغرا » و محمد بن بنال ترجمان كه با دادن فرمان و حكم با آنها موافقت كرده بود و بعد از آن واقعه و قبل زتوزون امير كل عراق شد كه بخواست خداوند تعالى شرح آن خواهد آمد .\r\nچون او را كشتند زود بياران و متحدين خود خبر دادند همه سوار شدند و كاخ او را غارت كردند و گريختند و ديلميان بىخبر بودند . چون ديلميان و گيلانيان آگاه شدند سواره بتعقيب آنها شتاب كردند ولى به آنها نرسيدند مگر يك عده كم كه اسبهاى آنها مانده بودند بآن‌ها رسيدند و آنها را كشتند و بازگشتند كه گنج - ها را غارت كنند ديدند كه عميد وزير در پيرامون آن آتش افروخته بود و آنها نتوانستند دست بيغما دراز كنند كه به حال خود باقى ماند .\r\nيكى از عجايب حكايات اين است كه در همان روز كه مرداويج خشمگين شد سپاهيان دسته دسته گرد هم تجمع كرده درباره تكبر و ستم و غرور و غضب او سخن مىگفتند ناگاه پيرى سوار اسب رسيد و در حال سوارى گفت : كار اين كافر سخت شده و امروز شما از او آسوده خواهيد شد و خداوند جان او را خواهد .\r\nگرفت . اين را گفت و رفت . دسته‌هاى سپاه از آن گفته مدهوش و سرگردان شدند او را دنبال كردند و اثرى از او نديد .\r\n( اگر چنين باشد يكى از مطلعين بوده باشد و گر نه افسانه است و شايد آن را بخواهند به صورت غيب و فرشته نقل كنند كه عقل آن را قبول نمىكند ) .\r\nچون آن سوار پير مرد از نظر غايب شد سپاهيان يكى به ديگرى نگاه كردند و گفتند بهتر اين است كه او را دنبال كنيم او را تعقيب كردند كه از او تحقيق كنند و ترسيدند اگر نكنند دچار غضب مرداويج شوند ولى با تمام سعى و كوشش\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nاو را نيافتند .\r\nمرداويج قبل از كشته شدن بسيار تكبر كرد يك اورنگ زرين براى خود ساخت و چند كرسى سيمين براى وزراء و سالاران و بزرگان قوم كه نزد او بر آنها بنشينند . يك افسر مرصع به شكل تاج كسرى هم ساخت كه تاجگذارى كند . او تصميم گرفته بود كه عراق را فتح و بر طاق كسرى استيلا نمايد و كاخ و ايوان خسرو را دوباره تجديد و ترميم نمايد و پادشاهى ايران را مستقر و خود را شاهنشاه ملقب كند كه ناگاه فرمان خداوند رسيد و او از فرمان ( مرگ ) غافل بود . مردم از شر او آسوده شدند و خداوند خلق را از ستم نجات داد كه ما از خداوند اين را مىخواهيم كه مردم را از شر هر ظالمى مصون بدارد .\r\n( مؤلف عرب و از روى تعصب اين جمله را وارد كرده - چرا ما كه ايرانى هستيم اين تعصب را نداشته باشيم كه چنين مرد بزرگى را كه مرداويج باشد و قصد تجديد عظمت و اعادهء شاهنشاهى ايران را داشته از فقدان اسف‌انگيز او متأسف و محزون نشويم ؟ افسوس كه چندين بار اين كار نزديك بود انجام گيرد يك بار بدست ابو مسلم و ديگر بار بدست فرزند صفار و اين بار بدست مرداويج ولى طبيعت مانع و عائق انجام آن گرديد و اگر رفتار مرداويج غير از آنچه نقل شده مىبود حتما عظمت ايران و شاهنشاهى ديرين در مركز تمدن كه مدائن باشد تجديد و مستقر ميگرديد زيرا عراق در آن زمان خالى از مدافع دلير و تملك و فتح آن بسيار آسان بود ) .\r\nپس از قتل مرداويج ديلميان و گيلانيان تجمع و مشورت كردند و گفتند :\r\nاگر ما بدون سالار بمانيم حتما دچار هلاك و فنا خواهيم شد . همه تصميم گرفتند كه برادرش وشمگير بن زيار را بسالارى و پادشاهى اختيار كنند . او پدر قابوس ( كاووس ) و مقيم شهر رى بود . آنها تابوت مرداويج را حمل كردند و سوى رى رهسپار شدند . هر كه از ياران او در شهر رى بود باتفاق وشمگير چهار فرسنگ پياده رفتند و جنازه را استقبال و تشييع كردند و آن روز عظيم و تاريخى بود .\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nاما اتباع او كه در اهواز و اطراف آن بودند چون خبر قتل او را شنيدند آن را مكتوم نمود و خود راه رى را گرفتند و گردن بطاعت وشمگير نهادند . چون مرداويج كشته شد ركن الدوله بويه چنان كه نوشته بوديم نزد او گروگان بود بمحافظين و نگهبانان مال داد و خود را آزاد كرد و بصحرا رفت كه بندهاى آهنين و قيد و زنجير را از تن و دست و پا بشكند و بگشايد ناگاه تعدادى استر حامل كاه و عليق ديد كه ياران و غلامان او همراه باركشان بودند چون او را با غل و زنجير ديدند بندها را شكستند و گشودند و او را سوار كردند و خود نيز سوار شدند و تاختند و او را نزد برادرش عماد الدوله بفارس بردند\r\n.\r\n\r\n","description":"","footnote":"","page_name":" 26 ","page_number":26},
  {"content":"\r\n\r\n\r\nبيان قتل تركان پس از قتل مرداويج\r\nچون تركان او را كشتند و گريختند به دو دسته تقسيم شدند يك دسته نزد عماد الدوله رفتند كه فرمانده آنها « خجخج » بود كه توزون او را ( بعد شرح آن خواهد آمد ) كور كرد . يك دسته ديگر بجبل ( كوهستان - كه لرستان و كردستان باشد ) - رفتند كه فرمانده آنها بجكم بود و آنها بيشتر از همه بودند ( بجكم تاريخ مهم دارد كه بعد خواهد آمد ) . آنها باج و خراج دينور و جاهاى ديگر را گرفتند و سوى نهروان رفتند . بخليفه راضى خبر ورود خود را دادند و از او اجازه خواستند كه وارد بغداد شوند و او به آنها اجازه داد و آنها داخل شدند سپاهيان حجريه گمان بردند كه اين يك نحو حيله و خدعه است درخواست كردند كه تركان بنهروان باز گردند .\r\nابن مقله هم دستور داد كه آنها در نهروان اقامت كنند و بآن‌ها مال داد ولى آنها خشمناك شدند و از آن رفتار خشنود نبودند . ابن رائق بآن‌ها نامه نوشت و آنها را نزد خود خواند . او در آن زمان والى واسط و بصره بود كه آنها هم سوى او شتاب كردند . ابن رائق بجكم را فرمانده آنها كرد و به او دستور داد كه با ساير تركان ( پراكنده ) مكاتبه كند و آنها را نزد ابن رائق بخواند همچنين ديلميان اتباع مرداويج را او هم براى آنها نامه نوشت و بسيارى از آنها بابن رائق ملحق شدند و او نسبت به آنها نيكى كرد و خلعت داد و نيز به خود بجكم يك خلعت مخصوص داد و به او اجازه داد كه در احكام خود چنين امضا كند : « بجكم رائقى » كه بعد از اين شرح حال اين دو را خواهيم نوشت\r\n.\r\n\r\n","description":"","footnote":"","page_name":" 27 ","page_number":27},
  {"content":"\r\n\r\n\r\nبيان حال وشمگير پس از قتل برادرش\r\nاما وشمگير چون برادرش ( مرداويج ) كشته شد و سپاهيان به او پيوستند و اظهار اطاعت كردند و او مقيم شهر رى بود امير نصر بن احمد سامانى بسالار سپاه خود در خراسان كه محمد بن مظفر بن محتاج بود نامه نوشت و فرمان داد كه او بقومس ( گمش ) برود . همچنين بماكان بن كالى ( كاكى ) كه در كرمان بود نوشت كه بمحمد بن مظفر ملحق شود كه هر دو سوى گرگان لشكر بكشند و رى را قصد كنند .\r\nماكان از راه كوير بدامغان رفت . بانجين ديلمى كه از اتباع وشمگير بود با سپاهى عظيم او را قصد كرد . ماكان از محمد بن مظفر كه در بسطام بود مدد خواست او هم عده بسيارى به يارى او فرستاد ولى به آنها دستور داد هرگز جنگ را آغاز نكنند تا خود او با سپاه برسد و آنها امر او را اطاعت نكردند و با سپاه « بانجين » ديلمى نبرد كردند و در جنگ سستى نمودند و « بانجين » بر آنها پيروز شد . آنها گريختند و نزد محمد بن مظفر بازگشتند آنگاه راه گرگان را گرفتند و رفتند « بانجين » مبادرت كرد كه مانع شود و موفق شد . آنها ناگزير بنيشابور رفتند و در آنجا اقامت گزيدند . ايالت آن شهر بماكان واگذار شد .\r\nاين وقايع در سنه بيست و سه و اول سال سيصد و بيست و چهار بود .\r\nچون ماكان از كرمان خارج شد ابو على محمد بن الياس بازگشت و كرمان را گرفت آن هم پس از جنگ با اتباع نصر كه بفيروزى او منتهى شد و ايالت كرمان براى او مسلم گرديد .\r\nما بقيه اوضاع و احوال كرمان را در حوادث سنه سيصد و بيست و چهار شرح خواهيم داد\r\n.\r\n\r\n","description":"","footnote":"","page_name":" 28 ","page_number":28},
  {"content":"\r\n\r\n\r\nبيان دستگيرى و حبس دو فرزند ياقوت\r\nدر آن سال در ماه جمادى الاولى راضى باللّه ( خليفه ) محمد و مظفر دو فرزند ياقوت را دستگير نمود و بازداشت .\r\nعلت اين بود كه وزير ابو على بن مقله از تحكم محمد بن ياقوت در سراسر مملكت نگران و مضطرب گرديد كه خود او قادر بر هيچ كارى نبود . او نزد راضى شكايت و سعايت كرد و سعايت او تكرار شد تا آنكه بمرام خود رسيد روز پنجم جمادى الاولى تمام سالاران و فرماندهان بر حسب رسم و عادت سوار شدند و بكاخ خليفه رفتند . وزير هم حضور يافت و راضى اظهار كرد كه قصد دارد بعضى از سران سپاه را امارت تازه بدهد . محمد بن ياقوت هم براى نگهبانى و دربانى حاضر شد ابو اسحاق قراريطى منشى او هم با او بود . غلامان و خدام نزد محمد بن ياقوت رفتند و گفتند كه خليفه ترا احضار كرده او هم شتاب كرد ولى قبل از رسيدن بخليفه او را بيك حجره بردند و بازداشت كردند . پس از آن مظفر بن ياقوت را از خانه خود احضار كردند او مست و مخمور بود او را نيز بازداشتند . وزير ابو على بن مقله عده محافظ براى نگهدارى خانه محمد بن ياقوت فرستاد كه مردم آن را غارت نكنند .\r\nدر آن هنگام ياقوت در واسط اقامت داشت چون خبر بازداشتن دو فرزندش را شنيد سوى اهواز رهسپار شد كه با ابن بويه ( عماد الدوله ) جنگ كند بخليفه راضى هم نامه نوشت و از او درخواست نمود كه دو فرزندش را آزاد و روانه كند تا او را در جنگ يارى نمايند .\r\nابن مقله در كارها مستبد و توانا شد\r\n.\r\n\r\n","description":"","footnote":"","page_name":" 29 ","page_number":29},
  {"content":"\r\n\r\n\r\nبيان احوال بريدى\r\nدر آن سال كار عبد اللّه بريدى بالا گرفت و داراى شان عظيم و توانائى شد . سبب اين بود كه او كارهاى اهواز را بر عهده گرفته و ماليات را تعهد و ضمانت كرده بود .\r\nچون سپاه مرداويج بر اهواز غلبه يافت و ياقوت گريخت چنان كه نوشته بوديم .\r\nبريدى سوى بصره رفت و در كارهاى قسمت عقب مانده اهواز تصرف و مداخله مىكرد ( كه هنوز بدست ديلميان نيفتاده بود ) اين كارها را بموجب فرمان و دستور ياقوت انجام مىداد . خود هم نزد ياقوت در واسط رفت و در آنجا اقامت نمود .\r\nچون دو فرزند ياقوت گرفتار شدند . ابن مقله بعبد اللّه بريدى نامه نوشت كه ياقوت را متقاعد كند و بگويد سپاهيان حبس و عزل دو فرزندش را خواسته بودند و آنها را فقط براى آرام كردن سپاهيان حبس كرده و قريبا نزد پدرشان ( ياقوت ) خواهند رفت . بعقيده او ( وزير ابن مقله ) صلاح در اين است كه ياقوت براى فتح فارس لشكر بكشد و از واسط و طريق شوش برود . ياقوت از واسط رفت و بريدى هم با كشتى از دجله رهسپار اهواز گرديد . شوش هم در دست دو برادرش ابو الحسن و ابو يوسف بود كه خراج آن را ضمانت و بر عهده گرفته بودند . همچنين جندىشاپور ( گندىشاپور در دست آنها بود ) هر دو ادعا كردند كه عايدات خراج تا سنه سيصد و بيست و دو را لشكر مرداويج ربوده بود و عايدات سنه بيست و سه هم چيزى نيست كه بدست آيد زيرا عمال و مأمورين مرداويج بمردم ستم كردند و مردم قادر بر كشت و زرع يا كار نيستند و عايدى بدست نمىآيد ولى در حقيقت عكس و ضد آن بود ( خود برادران بريدى خراج را ربوده بودند ) . اين خبر بوزير ابن مقله رسيد مفتشى بنيابت خود فرستاد كه دو برادر بريدى با او تبانى كردند ( رشوه دادند ) و او صدق ( گفتار ) آنها را بوزير نوشت . آنها ( دو برادر ) مال عظيمى بدست آوردند و بسيار\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nنيرومند شدند . مبلغى را كه ربوده بودند بالغ بر چهار هزار هزار دينار بود ( چهار ميليون كه در آن زمان بسيار بود ) . ابن بريدى به ياقوت گفت : بهتر اين است كه سوى ارجان لشكر بكشى و از آن سامان بجنگ و فتح فارس بپردازى او هم رفت و بريدى ماند كه باج و خراج را بگيرد و آنچه خواست كرد و مالى بدست آورد . چون ياقوت با سپاه خود رفت ابن بويه ( عماد الدوله ) با سپاه خود در دروازهء ارجان با او مقابله و جنگ كرد . اتباع ياقوت همه گريختند و آخرين كسى كه مانده بود او بود . بعد او هم تن بفرار داد و ابن بويه او را تا رامهرمز دنبال كرد . ياقوت سوى « عسكر مكرم » رفت . ابن بويه هم در رامهرمز اقامت گزيد تا آنكه ميان آن دو صلح برقرار شد\r\n،\r\n\r\n","description":"","footnote":"","page_name":" 31 ","page_number":31},
  {"content":"\r\n\r\n\r\nبيان فتنه حنبليان در بغداد\r\nدر آن سال حنبليان ( پيروان احمد بن حنبل رئيس مذهب حنبلى كه در ايران متولد شده و فارسى را خوب ميدانست ولى خود از نسل ذو الثديه يعنى پستاندار كه يك پستان دراز مانند دست داشت بود و على او را در نهروان با خوارج كشت و او بسيار متعصب بود ) نيروى عظيم پيدا كردند بحديكه بر خانه سالاران و فرماندهان و ساير مردم هجوم مىبردند كه اگر باده يا آلت طرب باشد آنها را مىريختند و ميشكستند و تاراج مىكردند . اگر هم مردى با زن يا بچه راه مىرفت وضع او را تحقيق ميكردند كه آن زن يا آن بچه بچه نحو انتسابى دارند ( كه مرتكب فسق نشوند ) اگر جواب صحيح بود او را رها مىكردند و گر نه مىنواختند و سخت آزار مىدادند و نزد رئيس شرطه ( پليس ) مىبردند و شهادت ميدادند كه مرتكب كارهاى زشت و فسق و فجور شده . بغداد را با اين كار مضطرب كردند . بدر خرشنى كه رئيس شرطه ( پليس ) بود سوار شد و آن در روز دهم جمادى الثانية بود دستور داد در دو طرف بغداد جار بزنند كه اتباع بر بهارى حنبلى نبايد دو نفر با هم باشند و حق ندارند درباره مذهب و عقيده خود بحث و مناظره كنند . يك پيشنماز حنبلى هم حق ندارد پيشواى نماز جماعت شود مگر اينكه بسم اللّه الرحمن الرحيم را علنا و بلند بخواند چه در نماز صبح و چه در نماز عشا آن ندا و تهديد سودى نبخشيد بلكه بر شر و فتنه افزود . آنها كوران را وادار كردند كه هر شافعى مذهب كه وارد مسجد شود او را كورانه با عصا بنوازند و آنها چنان مىزدند كه كشته مىشد .\r\nراضى رقعه‌اى نوشت كه براى حنبليها خوانده شود كار آنها را زشت دانست و بد عقيده خواند كه تشبيه ميكنند ( خدا را تشبيه مجسم مىكنند ) و در آن رقعه چنين آمده :\r\nگاهى شما ( حنبليان ) صورت زشت و پليد خود را مثال روى خداوند ميدانيد و خود را شبيه يزدان مىخوانيد و براى خدا دست و پا و انگشت و كفش زرين قائل ميشويد و حتى بوى خدا را وصف ميكنيد و گاهى شيعيان آل محمد را كافر و گمراه ميدانيد . شما\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nمسلمين را بدين باطل و بدعت و مذهب فاسد دعوت ميكنيد كه قرآن منكر آن است . شما زوار قبر امامان را انكار مىكنيد و زائران را گمراه ميدانيد با وجود اين انكار خود به زيارت قبر يكى از عوام كه شرف و نسب ندارد مىرويد و در مقبره او براى تبرك و زيارت تجمع مىكنيد ( مقصود احمد بن حنبل كه جد او ذو الثديه از خوارج نهروان بود ) . او شرف نسبت پيغمبر را ندارد و شما بعوام امر مىكنيد كه قبر او را زيارت كنند و براى او قائل بمعجزه پيغمبران مىشويد كه صاحب كرامات و مقامات است . خداوند شيطان را لعنت كند كه اين كارهاى زشت را در نظر شما خوب نموده و شما را فريب داده و گمراه كرده . امير المؤمنين ( مقصود خليفه راضى ) سوگند ياد مىكنند و بسوگند خود وفا و عمل خواهد كرد كه اگر از مذهب زشت و راه كج منصرف نشويد شما را سخت خواهد زد و تبعيد خواهد كرد و بالاخره خواهد كشت و پراكنده و نابود خواهد نمود و با شمشير گردن شما را خواهد زد و خانه شما را با آتش خواهد سوخت .\r\n\r\nبيان قتل ابو العلاء بن حمدان\r\nدر آن سال ناصر الدوله ابو محمد حسن بن عبد اللّه بن حمدان عم خود ابو العلاء بن حمدان را كشت . سبب اين بود كه سعيد بن حمدان خراج موصل و ديار ربيعه را بر عهده گرفت و ضمانت كرد در آن هنگام برادرزاده‌اش ناصر الدوله امير موصل و آن سامان بود . او با پنجاه تن از بغداد به قصد جمع خراج بموصل رفت و برادرزاده‌اش ( ناصر الدوله ) از شهر بيرون رفته بود چون او حال وى را پرسيد : گفته شد او باستقبال تو رفته ولى راه آمدن اين و رفتن آن مختلف بود چون وارد شهر شد بكاخ برادر زاده خود رفت و بانتظار او نشست چون ناصر الدوله آگاه شد غلامان خود را فرستاد او را گرفتند و كشتند\r\n.\r\n\r\n","description":"","footnote":"","page_name":" 33 ","page_number":33},
  {"content":"\r\n\r\n\r\nبيان رفتن وزير ابن مقله بموصل و ماجراى او و ناصر الدوله\r\nچون ناصر الدوله عم خود ابو العلاء را كشت و خبر قتل او بخليفه راضى رسيد از آن كار سخت خشمگين شد و بوزير ابن مقله دستور داد كه بموصل برود . او هم لشكر كشيد و آن در ماه شعبان بود چون بموصل رسيد ناصر الدوله از شهر خارج شد و به محل « زوزان » پناه برد . وزير هم او را دنبال كرد تا بكوه « قنين » رسيد سپس او را به حال خود گذاشت و بموصل بازگشت . چون مدت اقامت او در موصل به طول كشيد بعضى از ياران ناصر الدوله به فرزند وزير كه جانشين پدر در بغداد بود ده هزار دينار رشوه دادند كه او براى پدرش بنويسد كه حضور تو در بغداد ضرورت دارد و - كارهاى خلافت پريشان شده و اگر تأخير كنى ما از وقوع حوادث ايمن نخواهيم بود .\r\nوزير نگران شد و على بن خلف بن طباب را جانشين نمود و ماكرد ديلمى را شريك او در حكومت قرار داد و اين ديلمى از سپاه ساجيه بود . در نيمه شوال سوى بغداد رهسپار گرديد . چون او از موصل خارج شد ناصر الدوله به آن شهر بازگشت . جنگ ما بين او و ماكرد ديلمى رخ داد . ابن حمدان ( ناصر الدوله ) اول گريخت سپس لشكرى گرد آورد و جنگ را آغاز كرد اين بار « ماكرد » ديلمى كرد شكست خورده و به محل « رقه » پناه برد و از آنجا سوى بغداد رهسپار شد . ابن طباب هم بدنبال او رفت و ابن حمدان دوباره بر موصل استيلا يافت . بخليفه نامه نوشت و درخواست عفو كرد و خليفه اجابت نمود و كار او برقرار شد\r\n.\r\n\r\n","description":"","footnote":"","page_name":" 34 ","page_number":34},
  {"content":"\r\n\r\n\r\nبيان فتح « جنوه » و شهرهاى ديگر\r\nدر آن سال قائم علوى سپاهى دريا نورد ببلاد فرنگ فرستاد كه « جنوه » را گشود و در عرض راه از « سردائيه » گذشت در آنجا كشتىهاى جنگى را آتش زدند و اهالى را با قتل و غارت دچار كردند . باز از « قرقيسيا » عبور كردند و كشتىها را آتش زدند و بسلامت بازگشتند .\r\n\r\nشرح حال قرمطيان\r\nدر آن سال مردم براى حج رخت بستند و چون بقادسيه رسيدند ابو طاهر قرمطى به آنها رسيد و آن در تاريخ دوازدهم ذى القعده بود . اتباع خليفه باتفاق حاجيان او را نشناخته بجنگ پرداختند و پس از آن بقادسيه پناه بردند . گروهى از علويان كوفه نزد ابو طاهر رفتند و شفاعت كردند كه از حجاج صرف نظر كند او پذيرفت و شرط كرد كه همه ببغداد برگردند . آنها هم بازگشتند و در آن سال كسى براى حج سفر نكرد . ابو طاهر هم بكوفه رفت و چند روزى در آنجا ماند و به محل خود بازگشت\r\n.\r\n\r\n","description":"","footnote":"","page_name":" 35 ","page_number":35},
  {"content":"\r\n\r\n\r\nبيان حوادث\r\nدر ماه محرم همان سال راضى كشورى را كه در دست داشت به دو ناحيه مغرب و مشرق تقسيم كرد و هر دو ناحيه را بيكى از دو فرزند خود ابو جعفر و ابو الفضل سپرد و به تمام شهرها اعلاميه فرستاد .\r\nدر شب دوازدهم ذى القعده كه شب هجوم قرمطى بود ستاره‌ها ( شهاب نه خود ستاره ) از اول شب تا آخر آن بطور دائم و با شدت و فزونى كه هيچ سابقه و و مانندى نداشت ساقط شد .\r\nابو بكر محمد بن ياقوت در زندان خليفه درگذشت . مرگ او با خونريزى رخ داد . قاضى و شهود را حاضر كردند آنها اثرى از جرح و ضرب يا علامت خفه شدن در او نديدند . موى سرش را هم كشيدند و دانستند كه مسموم هم نشده . جنازه او را بخانواده‌اش دارند و املاك و اموال او را گرفتند و مباشرين و وكلاء او را هم بازداشتند .\r\nدر خراسان قحط و غلاى شديد رخ داد كه بسيارى از خلق از گرسنگى مردند كه مردم از دفن آنها عاجز بودند همه را چه غنى و چه فقير و چه بومى و چه غريب در يك جا جمع مىكردند تا بتدريج بتوانند آنها را به خاك بسپارند .\r\nدر آن سال عماد الدوله بن بويه برادر خود حسن ركن الدوله را براى فتح بلاد جبل ( لرستان و پيرامون آن ) با سپاه كامل روانه كرد . اين كار پس از عودت ركن الدوله و بعد از قتل مرداويج رخ داد . ركن الدوله لشكر كشيد اول اصفهان را گشود و عمال و نمايندگان وشمگير را از آنجا طرد كرد . همچنين بلاد جبل را . وشمگير لشكرى تجهيز كرد و جنگ ميان آن دو بر سر اصفهان و همدان و كاشان و قم و كرج ( مقصود كرج ابو دلف كه در اراك است ) و رى و كنگور و قزوين و جاهاى ديگر واقع شد .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nدر آخر جمادى الثانية لشكريان بغداد شوريدند و به خانه وزير ابو على بن مقله و فرزندش هجوم بردند و شورش آنها شدت يافت اتباع ابن مقله مقاومت كردند و شورشيان چاره ساختند كه كاخ وزير را از پشت نقب بزنند . نقب زدند و داخل شدند و وزير با فرزندش از جانب غربى گريختند . چون سپاهيان ساجيه خبر حادثه را شنيدند سوار شدند و بكاخ وزير رفتند و با لشكريان مدارا كردند آنها هم كاخ را ترك نمودند و وزير و فرزندش بجاى خود بازگشتند . وزير بعضى از ياران ابن ياقوت را بايجاد اين فتنه و شورش متهم كرد دستور داد منادى ندا دهد كه كسى از ياران ابن ياقوت در مدينه السلام ( بغداد ) نماند .\r\nدوباره سپاهيان شوريدند و آن در يازدهم ذى الحجه بود . كاخ وزير را هم از چند جا نقب زدند و غلامان وزير با آنها نبرد كرده مانع شدند . رئيس شرطه ( پليس ) سوار شد و دستور داد زندانها را خوب نگهدارى كنند تا با شورش و آشوب گشوده نشود . پس از آن فتنه خاموش شد .\r\nدر آن سال مظفر ابن ياقوت با شفاعت وزير از محبس آزاد شد و براى وزير سوگند ياد كرد كه با او همكارى و يارى كند و ضد او يا فرزندش اقدام و دشمنى نكند ولى چون مظفر نسبت بوزير بسبب كشتن برادرش كينه داشت عداوت را ادامه داد زيرا معتقد بود كه وزير برادرش را سم داده و كشته است .\r\nدر آن سال وزير ابن مقله نزد محمد بن رائق نماينده فرستاد او در واسط بود و حمل خواربار را براى خليفه ( شهر خليفه كه بغداد باشد ) منع كرده بود . خليفه هم از او ماليات واسط و بصره را مطالبه كرد . او نسبت بنمايندگان خليفه نيكى كرد و دو نامه بتوسط آنها فرستاد يكى براى وزير و ديگرى محرمانه براى خليفه كه در آن چنين نوشت : اگر مرا بدربار احضار و كارها را به من واگذار كنيد و من ادارهء امور و تدبير مملكت را بر عهده گيرم تمام احتياجات خليفه و مواجب سپاه را تعهد خواهم كرد چون نامه بخليفه رسيد از جواب آن خوددارى كرد .\r\nدر آن سال ابو عبد اللّه محمد بن ابراهيم بن عبدويه بن سدوس هذلى از اولاد\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nعتبه بن مسعود در كوفه وفات يافت او از اهالى نيشابور بود . ابراهيم بن محمد بن عرفه معروف بنفطويه نحوى كه داراى تأليفات و تصنيفات متعدده و از اولاد مهلب بن ابى صفره بود درگذشت .\r\n\r\nسنه سيصد و بيست و چهار\r\n\r\nبيان بازداشت ابن مقله و وزارت عبد الرحمن بن عيسى\r\nچون نمايندگان خليفه از نزد ابن رائق بدون دريافت مال بازگشتند . وزير چنين صلاح دانست كه فرزندش را تجهيز و باهواز روانه كند و خود نيز تظاهر به اين كرد كه قصد اهواز را دارد . اين در تاريخ جمادى الاولى بود . سپس وزير بكاخ راضى رفت كه خبر عزيمت خود را بدهد و يك نماينده نزد ابن رائق روانه كرد كه قصد خود را توضيح دهد تا از حركت سپاه نگران نشود و احتياط نكند . چون وارد كاخ شد مظفر بن ياقوت او را گرفت و بازداشت . حجريه ( سپاهيان حجريه ) با مظفر بودند مظفر هم چنان كه نوشتيم از محبس آزاد شده بود و بعد شرح خواهيم داد . پس از آن براضى خبر بازداشت او را دادند و او هم راضى و خرسند شد . ابو الحسين بن ابى على بن مقله هم پنهان شد . همچنين ساير فرزندان و حرم و ياران هم پنهان شدند . حجريه و ساجيه ( سپاهيان ) از راضى درخواست كردند كه وزيرى انتخاب كند او اختيار وزير را به آنها واگذار كرد آنها هم على بن عيسى را براى وزارت برگزيدند .\r\nراضى او را براى مقام وزارت دعوت كرد و او خوددارى نمود ولى برادر خود را نامزد كرد . راضى عبد الرحمن برادر على بن عيسى را بوزارت انتخاب كرد و ابن مقله را به او سپرد . او هم اموال ابن مقله را مصادره كرد و بدرخرشنى رئيس شرطه ( پليس ) را عزل نمود .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nعبد الرحمن در كار وزارت و اداره امور درماند و استعفا داد .\r\n\r\nبيان دستگيرى عبد الرحمن و وزارت ابو جعفر كرخى\r\nچون عجز و ناتوانى عبد الرحمن براى راضى ( خليفه ) مسلم شد دستور داد او و برادرش على بن عيسى هر دو دستگير شوند . از على صد هزار دينار و از عبد الرحمن هفتاد هزار دينار به زور گرفت .\r\n\r\nبيان قتل ياقوت\r\nدر آن سال ياقوت در محل « عسكر مكرم » كشته شد علت قتل او اعتماد وى نسبت بابى عبد اللّه بريدى بود ولى او بياقوت خيانت كرد و نيكى وى را جزاى بد داد . پيش از اين نوشته بوديم كه ابو عبد اللّه بفرمان ياقوت باج و خراج اهواز را ضمانت كرد و بر عهده گرفت ( ياران ياقوت به او گفتند ) چون ابو عبد اللّه به تو نامه نوشت از شر او برحذر باش و او گفت : ابو عبد اللّه چنين نيست كه شما مىپنداريد و گمان بد مىكنيد زيرا او تصور نمىكرد كه ابو عبد اللّه بخواهد خود را امير كند و سالار سپاه باشد كه از او ساخته نيست . چون نامه او رسيد بر او اعتماد كرد . ياقوت خدا او را بيامرزاد خوش قلب و پاك نهاد و نيك اعتقاد بود بدين سبب هرگز بر خليفه تمرد نكرد حتى وقتى كه دو فرزندش را بازداشت باز بطاعت خويش ادامه داد و وفادارى كرد . اما وضع او با ابو عبد اللّه چنين بود : هنگامى كه از عماد الدوله بن بويه منهزم شد در محل « عسكر مكرم » اقامت گزيد ابو عبد اللّه هم به او نوشت كه در همانجا بماند و استراحت كند تا بعد چاره انديشد او ( ابو عبد اللّه ) اكراه داشت كه با ياقوت در يك شهر و محل زيست كند . ياقوت هم بنصيحت او عمل كرد و در محل « عسكر مكرم » ماند . ابو عبد اللّه برادر خود ابو يوسف بريدى را نزد او فرستاد و براى او دلسوزى كرد و سلامت او را مغتنم شمرد و مقرر داشت كه برادرش پنجاه هزار دينار براى\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nاو بفرستد . بهانه هم تراشيد كه خود داراى سپاه است و سپاه هم مخارجى لازم دارد و آن سپاه از چند قوم تشكيل شده بود . بربريان - شفيعيه - نازكيه - يليقيه - هارونيه - ( اتباع نازك و يليق ترك و هارون بن غريب ) ابن مقله اين سپاهيان را از سپاه بغداد جدا كرد و باهواز فرستاد تا مخارج سپاه كم شود . ابو يوسف بياقوت گفت :\r\nكه اين سپاهيان اگر بدانند ما براى تو مال ميفرستيم بر ما خواهند شوريد و ابو عبد اللّه ناگزير خواهد شد اهواز را بدرود گويد و به تو خواهد پيوست آنگاه معلوم نخواهد شد كه كار بكجا خواهد كشيد . پس از آن گفت : سپاهيان تو با امتحان بدى كه داده‌اند باندك مالى كه ميرسد قانع ميشوند . ياقوت تمام سخن او را تصديق كرد و همان مال كم را گرفت و ميان سپاهيان تقسيم كرد و چند ماه در همان محل ماند . و چيزى از آن مال براى خود برنداشت . تا سنه سيصد و بيست و چهار رسيد كه سپاهيان ياقوت دچار تنگدستى شدند و استغاثه نمودند و گفتند : اتباع بريدى در اهواز همه در رفاه هستند و ما دچار عسرت هستيم .\r\nدر آن هنگام طاهر جيلى ( گيلانى ) با عده هشتصد سپاهى از ابن بويه جدا شد و بياقوت ملحق گرديد . طاهر داراى منصب ارجمند و مقام بلند بود كه خود براى امارت و استقلال داعيه و شايستگى داشت . علت پيوستن او بياقوت اين بود كه ترسيده بود ابن بويه او را باز دارد از او ترسيد و گريخت و چون وضع ياقوت را ديد او را ترك كرد و به طرف غرب شوشتر رفت كه بر عايدات بصره تسلط يابد . ابو جعفر صميرى كه منشى او بود همراه او بود . عماد الدوله آگاه شد ناگاه بر او شبيخون زد او و اتباع وى گريختند و ابن بويه لشكرگاه او را غارت كرد و بغنيمت برد و صيمرى ( منشى او ) را گرفت ولى خياط كه وزير عماد الدوله بود او را آزاد نمود . او هم بكرمان رفت و در آنجا بامير معز الدوله ابو الحسن بن بويه ( برادر كوچك عماد إله ) پيوست و او سبب اقبال و ترقى وى گرديد . چون طاهر ياقوت را ترك كرد ياقوت ناتوان شد و اتباع او مسلط و جرى گرديدند و او از آنها ترسيد . با بريدى مكاتبه و حال خود را وصف كرد و به او خبر داد كه او فقط باراده و تدبير بريدى اعتماد و اتكا دارد . بريدى به او\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nنوشت كه سپاه تو فاسد و گستاخ شده بهتر اين است كه آنها را نزد من روانه كنى كه من آنها را اصلاح و تنبيه كنم زيرا خود مشغول كار هستم و قادر نيستم شخصا نزد تو آيم .\r\nاگر هم سپاه تماما به حال اجتماع نزد وى حاضر شوند قادر بر اصلاح و تأديب آنها نخواهم بود بهتر اين است كه دسته دسته وارد شوند و اگر آنها باهواز بيايند من آنها را تنبيه و اصلاح خواهد كرد . ياقوت هم بنصيحت او عمل كرد و چون سپاهيان دسته دسته رسيدند بريدى هر كه را پسنديد و خواست براى خود برگزيد و هر كه را و بال سر خود ديد نزد ياقوت برگردانيد و مواجب او را هم بريد .\r\nاين اوضاع را بياقوت خبر دادند و به او گفتند چاره بريدى را بسازد قبل از اينكه كار او بالا بگيرد . او اعتنا نكرد و گفت : من آنها را نزد بريدى ذخيره خود نموده‌ام بريدى هم نسبت به آنها نيكى كرد . اتباع ياقوت مواجب خود را از او مطالبه كردند و او از بريدى خواست كه حقوق آنها را بپردازد و بريدى اعتنا نكرد و به او پاسخ هم نداد .\r\nياقوت خود شخصا تنها با شتاب نزد بريدى رفت كه بريدى نترسد و بداند كه قصد سوئى ندارد . بريدى هم باستقبال او شتاب كرد و چون او را ديد پياده شد و دست و پاى او را بوسيد و به خدمت ايستاد و بدست خود طعام نزد او برد ولى او قبل از آن سپاهيان را بشورش وادار كرده بود كه فتنه را بر پا كنند . ياقوت صداى غوغا را شنيد خبر را پرسيد به او گفتند . سپاهيان شوريده‌اند و مىگويند بريدى با ياقوت آشتى كرده و ما را وجه صلح قرار داده و نمىگذارد ما ياقوت را بكشيم . بريدى بياقوت گفت . ديدى كه آنها در چه حالى هستند ؟ بهتر اين است كه بگريزى و گر نه هر دو كشته خواهيم شد ياقوت ناگزير از در ديگر گريخت و با بريدى يك كلمه هم سخن نگفت و سوى « عسكر مكرم » بازگشت .\r\nبريدى بياقوت نوشت : من كوشيدم كه سپاهيان را متقاعد و اصلاح كنم ولى موفق نشدم چون مسافت بين ما و شما كه « عسكر مكرم » هستيد بيشتر از هشت فرسنگ نيست بيم اين را دارم كه سپاهيان شما را قصد كنند بهتر اين است كه دور تر\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nبرويد و شوشتر را قصد كنيد كه آن شهر داراى برج و بارو و حصار قوى مىباشد و نيز براى او يك حواله پنجاه هزار دينار به حاكم شوشتر نوشت ياقوت هم راه شوشتر را گرفت . ياقوت غلامى بنام مونس داشت به او گفت : اى امير بريدى بند بند ما را مىبرد و هنوز تو فريب او را مىخورى او سپاه اهواز را وا كرده بود كه بشورند و اكنون ميخواهد ترا از اين سامان دور كند آن هم پس از اينكه بهترين ياران ترا از تو جدا كرد . آنچه را هم كه به تو داده براى اتباع تو كافى نيست .\r\nاو ميخواهد ما را دچار تنگدستى كند و تمام چهارپايان ما هلاك شوند . آنگاه ما ناگزير ترا با بدترين وضعى ترك گوئيم و برويم . از او حذر كن و بحفظ خويش بكوش كه ما از خيانت او در امان نخواهيم بود . سپاه حجريه در بغداد به غير از تو به كسى اعتماد ندارند بهتر اين است راه بغداد را بگيريم و برياست آنها بپردازى كه آنها با تو مكاتبه كردند و ترا خواستند . هر كه در بغداد است تن برياست و فرماندهى تو خواهد داد و اگر نه باهواز برويم و بريدى را از آن سامان اخراج كنيم حتى اگر عده او بيشتر از عده ما باشد زيرا تو امير و سالارى و او دفتريست و يك منشى بيش نيست .\r\nگفت : اين را درباره ابو عبد اللّه مگوئيد و بدگمان نباشيد اگر من برادر مىداشتم بهتر و دلسوز از او نمىبود . پس از آن حالاتى از ياقوت ظاهر شد كه دليل ضعف و عجز او نسبت بابى عبد اللّه بريدى بود . اتباع او هم ناتوان شدند و هر شب عدهء از آنها او را ترك مىكردند و نزد بريدى مىرفتند . چون بياقوت گفته مىشد كه آنها رفتند او جواب مىداد كه نزد منشى من رفتند . او بدان حال بود تا آنكه عده او بهشتصد سپاهى رسيد . در آن هنگام راضى ( خليفه ) مظفر بن ياقوت را گرفت و بزندان سپرد و آن در ماه جمادى الاولى بود مدت يك هفته او را حبس و بعد آزاد كرد و نزد پدرش فرستاد . چون او بشوشتر رسيد به پدر خود گفت : بايد ببغداد به روى و اگر رفتى هر چه بخواهى بدست خواهد آمد و اگر نه از آنجا بموصل و ديار ربيعه برو كه امارت آنجا را در دست داشته باشى . او نپذيرفت فرزندش هم ناگزير سوى بريدى روانه شد و به او پناه برد او هم او را گرامى داشت ولى چند\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nمأمور بحفظ او گماشت .\r\nپس از آن بريدى ترسيد كه سپاهيان باز بسالارى ياقوت تن دهند و شعار او را به خود بگيرند آنگاه خود او جز فرار چاره نخواهد داشت . بياقوت پيغام داد كه نامه از خليفه رسيده كه من ترا از اين سامان اخراج كنم و مىدانى كه مخالفت با امر خليفه غير ممكن است و به من دستور داد كه ترا بين دو چيز محير كنم يا خود با پانزده غلام نزد خليفه ببغداد به روى يا بلرستان منتقل شوى كه امارت آن سامان را به تو واگذار كند اگر تو برضا و رغبت خارج شوى چه بهتر و گر نه ناگزيرم با تو جنگ كنم و ترا با زور اخراج نمايم چون آن نامه براى ياقوت رسيد در كار خود سرگردان و حيران شد با غلام خود مونس مشورت كرد او گفت قبل از اين من ترا از اعتماد به اين شخص كه بريدى باشد نهى و منع كرده بودم و ديگر چاره نمانده . ياقوت به او نامه نوشت و مدت يك ماه مهلت خواست .\r\nچون نامه ياقوت رسيد بريدى پاسخ داد كه امكان‌پذير نخواهد بود آنگاه سوى او لشكر كشيد و از رامهرمز او را قصد نمود چون لشكر بريدى جنبيد ياقوت چند جاسوس براى كشف حال فرستاد و بريدى يكى از جواسيس را گرفت به او مال داد كه برگردد و بياقوت خبر بدهد كه لشكريان بريدى به محل « عسكر مكرم » رسيده و در خانه‌ها نشسته و آرام گرفته‌اند . ياقوت مونس را خواست و به او گفت ما بر دشمن پيروز شديم دشمنى كه بما خيانت كرده خبر جاسوس را هم به او داد و گفت : ما از شوشتر اول شب حركت مىكنيم و سحرگاه به محل « عسكر مكرم » مىرسيم كه دشمن غافل و بخواب فرو رفته باشد كه شبيخون بزنيم و اگر بريدى را دستگير كنيم كه شكر خدا را خواهيم كرد و اگر هم بگريزيد او را دنبال خواهيم كرد .\r\nمونس گفت : بسيار كار نيكى خواهد بود اگر گفته جاسوس درست باشد . ياقوت گفت اين جاسوس هميشه نزد من است و وفادار راستگو مىباشد . ياقوت لشكر كشيد و هنگام طلوع آفتاب به محل « عسكر مكرم » رسيد و اثرى از لشكر دشمن نديد از رود گذشت و لشكر زد و بانتظار لشكر دشمن نشست و خبرى نرسيد . مونس\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nبياقوت گفت : جاسوس دروغ گفته و تو سخن دروغگويان را باور مىكنى من براى تو نگران و بيمناكم . هنگام عصر لشكر بريدى رسيد و بفاصله يك فرسنگ دور از لشكر ياقوت لشكر زد شب فرا رسيد و آنها بسبب رسيدن شب كارى نكردند چون صبح شد ميان طرفين زد و خوردى رخ داد و قرار گذاشتند روز بعد جنگ را برپا كنند .\r\nبريدى لشكر ديگرى هم فرستاد كه از پشت بر لشكر ياقوت حمله كند و تا وقوع جنگ كمين باشد كه ياقوت آگاه نشود فقط هنگام وقوع جنگ ظاهر شود و حمله كند روز بعد صبح زود نبرد آغاز شد تا ظهر طول كشيد نزديك بود لشكر بريدى منهزم شود با اينكه عده آن بسيار فزونتر از لشكر ياقوت بود و فرمانده آن جعفر حمال بود . هنگام ظهر آن كمين از پناهگاه خارج شد و بر لشكر ياقوت حمله كرد ياقوت مونس را با سيصد مرد جنگى فرستاد كه دفاع كند . آن عده سه هزار و عده مونس سيصد بود مونس ناگزير تن بفرار داد بقيه عده ياقوت كه پانصد بود منهزم شدند . ياقوت ناگزير پياده شد و سلاح خود را افكند و با پيراهن به ديوار يك رباط تكيه داد و نشست اگر داخل رباط مىشد نجات مىيافت زيرا شب شده بود و ممكن بود پنهان شود و كسى او را نشناسد ولى اگر خدا كارى بخواهد اسباب آن را فراهم مىكند و قدر خداوند مقدر مىباشد چون نشست و به ديوار تكيه داد روى خود را پوشانيد و دستش را دراز كرد كه گداى آبرومند باشد و از پيدا شدن روى خود شرم دارد . گروهى از بربريان بر او گذشتند آنها اتباع بريدى بودند در او شك بردند و گفتند روى خود را باز كند او خوددارى كرد يكى از آنها باز و بين پهلوى او را آزرد او هم ناگزير روى خود را نمود و گفت : من ياقوت هستم از من چه ميخواهيد ؟ مرا نزد بريدى ببريد آنها بر او هجوم بردند و او را كشتند و سرش را براى سپاه بردند . ابو جعفر حمال براى بريدى نامه با كبوتر نوشت و اجازه خواست كه سر ياقوت را براى سپاه بفرستد ابو عبد اللّه بريدى پاسخ داد كه سر را بتن بازگرداند و او را تكفين و دفن نمايد . مونس غلام او هم گرفتار شد . همچنين عده از سالاران كه بريدى همه را كشتند\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nبريدى بشوشتر نماينده فرستاد كه اموال ياقوت را ضبط و حمل نمود كنيزان او را هم برد . مال ياقوت بالغ بر دوازده هزار دينار شده و چيز ديگرى كه به او تعلق داشته بدست نيامد . مظفر فرزند ياقوت را هم بزندان افكند و مدتى در آنجا ماند تا او را آزاد و ببغداد فرستاد .\r\nبريدى پس از قتل ياقوت تمرد كرد و با غرور و تكبر زيست ما اين واقعه را بتفصيل نقل كرديم زيرا داراى عبرت است و بايد از مانند حوادث آن احتياط كرد كه و از وقايع آن تجربه بدست آورد كه بسيارى مانند آن رخ مىدهد :\r\n\r\nبيان عزل ابو جعفر و وزارت سليمان بن حسن\r\nچون ابو جعفر كرخى مقام وزارت احراز نمود . بسبب نداشتن مال و نرسيدن خراج درماند و بر عجز او افزوده شد و سخت دچار تنگدستى و عبرت گرديد . روز بروز هم بر عسرت و بيچارگى او افزوده مىشد . صرافان و سوداگران هم به آنچه در دست داشت طمع كردند و ابن رائق كه در واسط بود خواربار و مال را از بغداد بريد و منع كرد بصره را هم بر بغداد بست . بريدى هم مال و خراج اهواز را قطع و منع كرد . ابن بويه هم فارس را تملك كرده بود . ابو جعفر سرگردان و حيران شد . مطالبات از هر طرف بر او متراكم گرديد هيبت و وقار او در انتظار كم شد ناگزير پس از سه ماه و نيم وزارت مقام را ترك كرد و مخفى شد . چون او پنهان شد راضى ابو القاسم سليمان بن حسن را بوزارت برگزيد او هم مانند ابو جعفر دچار حال بد و مال كم گرديد\r\n.\r\n\r\n","description":"","footnote":"","page_name":" 45 ","page_number":45},
  {"content":"\r\n\r\n\r\nبيان تسلط ابن رائق بر عراق و پريشانى مملكت\r\nچون راضى حال را بدان گونه ديد ناگزير با ابو بكر محمد بن رائق مكاتبه كرد او در واسط بود به او نوشت آنچه درخواست كرده بود اجابت مىشود و او مواجب سپاه و مخارج ديگر را بر عهده گيرد . چون نماينده خليفه اين مژده را به او داد او بسيار خرسند شد و آماده بسيج سوى بغداد گرديد .\r\nراضى ساجيه را ( سپاهيان منتسب بابن ابى الساج ) باستقبال او فرستاد و سپهسالارى سپاه را به او واگذار و او را امير الامراء نمود . مخارج و ماليات و دواوين را به او سپرد و دستور داد نام او را بر تمام منابر در خطبه ذكر كنند . خلعت هم به او داد .\r\nروساء ديوان و منشيان و محاسبين و دربانان همه باستقبال او رفتند ولى سپاهيان حجريه خوددارى كردند : چون آنهايى كه باستقبال او رفته بودند رسيدند ابن رائق در هفتم ماه ذى الحجه و ستور داد ساجيه را دستگير كنند و لشكرگاه و بار و بنه و مال و چهارپاى آنها را بگيرند او ادعا كرد اين كار را براى اين كرده كه مواجب آنها را قطع كند و بسپاهيان حجريه بپردازد ولى حجريه از آن عمل سخت ترسيدند و گفتند امروز به آنها چنين كرد و فردا با ما چنان . همه در كاخ خليفه خيمه زدند ابن رائق ببغداد رسيد بجكم ( سالار ترك كه پيش از اين شرح حال او گذشت ) همراه او بود . خليفه هم در آخر ماه ذى الحجه به او خلعت داد . حجريه هم نزد او رفتند و درود گفتند او فرمان داد كه خيمه‌ها را براندازند و از كاخ بيرون روند آنها هم اطاعت كردند و بخانه‌هاى خود بازگشتند . ديوانها را هم لغو و تعطيل نمود وزارت را هم از بين برد . ديگر وزير حق مداخله در هيچ كارى نداشت . ابن رائق و منشى او بكارها رسيدگى مىكردند تمام امور به عهده او بود و اين رسم چنين شد كه بعد امير الامراء تمام كارها را اداره مىكرد . مال مستقيما بخزانه آنها حمل مىشد و آنها بهر نحوى كه ميخواستند تصرف مىكردند و بخليفه هم حقوق مىدادند و گنج‌هاى بيت المال تهى و بسته شد . تمام اهالى غير از مردم بغداد تمرد\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nكرده و خود سرانه زيست مىنمودند و كسى ماليات نمىپرداخت فقط شهر بغداد براى خليفه ماند آن هم ابن رائق حاكم مطلق و فاعل ما يشاء بود خليفه اندك قدرتى نداشت . بصره در دست ابن رائق و خوزستان در دست بريدى و فارس در دست عماد الدوله بن بويه و كرمان در دست ابو على محمد بن الياس و ملك رى و اصفهان و لرستان در دست ركن الدوله بن بويه و بعضى هم در دست وشمگير برادر مرداويج كه هر دو بر آنها در حال كشاكش و ستيزه بودند و موصل و ديار بكر و مضر و ربيعه در دست بنى حمدان و مصر و شام در دست محمد بن طغج و مغرب و افريقا در دست ابو القاسم القائم بامر اللّه بن مهدى علوى كه دومين خليفه از آنها ( فاطمىها ) بود .\r\nاندلس ( اسپانى ) در دست عبد الرحمن بن محمد ملقب بناصر اموى ( خليفه اموى ) و خراسان و ما وراء النهر در دست نصر بن احمد سامانى و طبرستان و گرگان در دست ديلميان و بحرين و يمامه در دست ابو طاهر قرمطى بود .\r\n\r\nبيان رفتن معز الدوله بن بويه بكرمان و ماجراى آن\r\nدر آن سال ابو الحسين بن بويه ملقب بمعز الدوله بكرمان لشكر كشيد . علت اين بود كه برادرش عماد الدوله بن بويه چون در فارس مستقر گرديد و تسلط يافت و برادرش ركن الدوله و لرستان و ديگر شهرها را گرفت ابو الحسين احمد برادر كوچك آنها بدون امارت ماند كه خود مستقلا در يك كشور حكومت كنند . هر دو برادر صلاح در اين ديدند كه او بكرمان لشكر بكشد پس او به آن سامان با سپاه عظيم رهسپار شد كه دليران قوم در آن سپاه بودند .\r\nچون بسيرجان رسيد آن را گشود و باج و خراج را استيفا نمود و مواجب سپاه را پرداخت .\r\nدر آن هنگام ابراهيم بن سيمجور دواتى در كرمان بمحاصره محمد بن الياس بن يسع مىكوشيد و او در يك قلعه در آن سامان محصور شده بود . ابراهيم او را با سپاه امير خراسان ( سامانى ) محصور كرده بود . چون شنيد كه سپاه معز الدوله\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nرسيد لشكر خود را از محاصره محمد باز نمود و راه خراسان را گرفت و محمد نفسى كشيد و از قلعه بيرون رفت و به محل « بم » پناه برد شهر بم نزديك كوير است ميان كرمان و سيستان . احمد بن بويه او را قصد كرد و او از بم بسيستان رفت و از نبرد پرهيز كرد . احمد هم سوى جيرفت كه يكى از قصبات كرمان است شتاب كرد .\r\nدر بم هم يكى از سالاران خود را حاكم نمود . چون نزديك جيرفت رسيد نماينده على بن زنگى نزد او رفت . على معروف بكلويه رئيس قفص و بلوچ بود . او و نياكان او بر بلوچستان تسلط ديرين داشتند . آنها هميشه مطيع زبردستان بودند و باج و خراج بهر كه غالب مىشد مىپرداختند ولى هرگز نزد امراء سلطان حاضر نمىشدند . آن نماينده براى احمد بن بويه مال مقرر آورد ولى احمد از قبول آن خوددارى كرد و گفت پس از فتح جيرفت مىتوانم آن را بپذيرم . على بن كلوبه ده فرسنگ از لشكرگاه احمد دور شد و به محلى صعب العبور رفت پس از فتح جيرفت با على صلح كرد و از او گروگان گرفت و على مزبور بنام او خطبه نمود . چون صلح برقرار شد بعضى از مشاورين ابن بويه به او گفتند : خوب است عهد را بشكنى و خيانت كنى و بعلى كه مطمئن و عاقل است شبيخون بزنى و اموال او كه بسيار عظيم است بگيرى و به او گفتند : كارش بسيار آسان است زيرا او بسبب صلح مطمئن شده و احتياط را از دست داده امير ابو حسين احمد بسبب صغر سن و كمى تجربه راى آنها را پسنديد و اتباع خود را جمع و مرتب كرد و قصد شبيخون نمود . على هم جاسوسان گماشته بود در ساعتى كه لشكر احمد جنبيد على آماده كارزار شد و راهها را گرفت و عده را مرتب كرد چون لشكر احمد از آنجا گذشت اتباع على شبانه از هر طرف و ناحيه هجوم بردند كشتند و اسير گرفتند و عده كمى نجات يافتند . خود امير ابو الحسين دچار چندين ضربت سخت گرديد و دست چپ او بريده شد و دست راستش هم صدمه ديد و در ميدان افتاد كه زخمهاى كارى به او اصابت كرده و ميان كشتگان مانده بود خبر اين شكست بجيرفت رسيد تمام اتباع او از آن محل گريختند . روز بعد على كلويه كشتگان را تفتيش كرد ابو الحسين را در حال مرگ ديد او را سوى\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nجيرفت حمل كرد و اطباء و جراحين را براى معالجه وى احضار نمود و در معالجه او بىنهايت كوشيد . از او عذر خواست و نمايندگانى نزد برادرش عماد الدوله فرستاد كه عذر بخواهند و به او اطلاع داد كه برادرش عهد شكنى و خيانت كرده و خود مطيع و فرمانبردار مىباشد عماد الدوله از او پذيرفت و جواب داد و آنچه تقديم كرده بود مورد قبول واقع شد و باز صلح ميان آنها مستقر گرديد . تمام گرفتاران را آزاد و به آنها نيكى كرد .\r\nخبر آن واقعه بمحمد بن الياس رسيد كه بر سر احمد بن بويه چه آمده از سيستان به شهر معروف جنابه ( گناوه ) رفت . ابن بويه او را قصد كرد و چند روز با هم نبرد كردند و عاقبت ابن الياس منهزم و ابن بويه پيروز شد .\r\nبعد على بن كلويه را هم قصد كرد كه از او انتقام بكشد چون به او نزديك شد شبانه با اتباع خود پياده راه پيمود و شبيخون زد در آن هنگام باران بشدت مىباريد كشتند و اسير گرفتند . ابن بويه آن شب را بصبح رسانيد و باز آنها را ( بلوچها را ) دنبال كرد و بسيارى از آنها را كشت و على كلويه گريخت ابن بويه خبر فتح را براى برادرش عماد الدوله نوشت كه چگونه ابن الياس را مغلوب كرد .\r\nعماد الدوله به او پاسخ داد كه در جاى خود بماند و هرگز نجنبد . آنگاه يكى از سالاران بزرگ را نزد او فرستاد و دستور داد كه احمد را ببازگشت بفارس مجبور كند او هم نزد برادرش بازگشت و در استخر اقامت گزيد تا آنكه ابو عبد اللّه بريدى كه از ابن رائق شكست خورده و گريخته به او پناه برد كه بجكم از طرف ابن رائق او را منهزم كرده بود . بريدى عماد الدوله را بگرفتن عراق وادار و تشويق كرد و كار را به نظر او آسان نمود او برادر خود ابو حسين معز الدوله را همراه بريدى براى فتح عراق فرستاد كه ما خبر آن را در تاريخ آينده سنه سيصد و بيست و شش شرح خواهيم داد\r\n.\r\n\r\n","description":"","footnote":"","page_name":" 49 ","page_number":49},
  {"content":"\r\n\r\n\r\nبيان استيلاى ماكان بر گرگان\r\nدر آن سال ماكان بن كالى ( كاكى ) گرگان را گرفت چنين است كه ما پيش از اين نوشته بوديم ماكان كه از گرگان بازگشت در نيشابور اقامت گزيد و بانجين در گرگان ماند . بعد از آن بانجين براى چوگان بازى از شهر خارج شد و از اسب افتاد و مرد . خبر مرگ او بماكان بن كالى رسيد و او در نيشابور بود ماكان بلشكر نويس خراسان كه فرمانده بود بدبين و بيمناك شده بود . به او گفت بعضى از يارانش گريخته و ميخواهد آنها را دنبال كند از فرمانده خراسان اجازه خواست كه بطالب گريختگان برود و اجازه داد . ماكان از نيشابور باسفرايين رفت و گروهى از لشگر خود را سوى گرگان فرستادند . آنها هم رسيدند و شهر را گرفتند و ماكان نسبت بمحمد بن مظفر تمرد كرد و مستقل گرديد . ماكان از اسفرائين با شتاب سوى نيشابور بازگشت و محمد بن مظفر را غافل گير كرد و اتباع محمد كه عده آنها كم بود او را يارى و حمايت نكردند و او آماده جنگ و دفاع نبود ناگزير سوى سرخس گريخت ماكان هم از نيشابور بازگشت زيرا ترسيد لشكريان او را محاصره كنند و آن در تاريخ رمضان سنهء سيصد و بيست و چهار بود\r\n.\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n\r\nبيان وزارت فضل بن جعفر وزير خليفه\r\nدر آن سال ابن رائق نامه از طرف راضى بفضل بن جعفر ابو الفتح بن فرات نوشت و او را براى وزارت دعوت كرد كه در آن زمان مشغول گرفتن باج و خراج از مصر و شام بود . ابن رائق گمان برد اگر او را وزير كند مال و خراج مصر و شام را براى او استيفا خواهد كرد .\r\nاو وارد بغداد شد و هنگام رسيدن خلعت را به او دادند . خلعت در محل « هيت » قبل از رسيدن بغداد به او رسيد و او هم خلعت را پوشيد و وارد شهر بغداد گرديد .\r\nهم وزير خليفه شد و هم وزير ابن رائق در يك حال .\r\n\r\nبيان حوادث\r\nدر آن سال راضى ( خليفه ) محمد بن « طغج » را امير مصر نمود اين امارت علاوه بر ايالت شام بود . و احمد بن « كيغلغ » را از مصر بر كنار كرد .\r\nدر آن سال خسوف ماه واقع شد كه تمام ماه در شب جمعه چهاردهم ربيع الاول گرفته شد . بار ديگر ماه در شب چهارده شوال تماما دچار خسوف گرديد .\r\nدر آن سال ابو عبد اللّه بن عبدوس جهشيارى دستگير و از او دويست هزار دينار بمصادره ( به زور ) گرفته شد .\r\nدر آن سال عنصر الدوله ابو شجاع فنا خسرو ( پناه خسرو ) فرزند ركن الدوله ابو الحسن بن بويه در اصفهان متولد شد ( بزرگترين شاهنشاه ديلمى در عصر بنى العباس كه جانشين عم خود عماد الدوله ارشد اولاد بويه بود ) .\r\nاحمد بن جعفر بن موسى بن يحيى بن خالد بن برمك كه معروف بجحظه بود و\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nو شعر مطبوع و مقبول هم داشت و عالم بفنون علوم بود درگذشت .\r\nدر آن سال ابو بكر احمد بن موسى بن عباس مجاهد در ماه شعبان وفات يافت او پيشواى قرآن‌خوانان بود .\r\nعبد اللّه بن احمد بن محمد بن مغلس ابو الحسن فقيه ظاهرى كه داراى تصانيف بسيار بود درگذشت .\r\nدر آن سال عبد اللّه بن محمد بن زياد بن و اصل ابو بكر نيشابورى فقيه شافعى در ماه ربيع الاول درگذشت او در سنه دويست و سى و هشت متولد شد و همنشين ربيع بن سليمان و مزنى و يونس بن عبد الاعلى ياران شافعى بود .\r\n\r\nسنهء سيصد و بيست و پنج\r\n\r\nبيان رفتن راضى بجنگ بريدى\r\nدر آن سال محمد بن رائق راضى خليفه را راضى كرد كه باتفاق او بواسط برود و با ابو عبد اللّه بريدى مكاتبه كند و در واسط بماند كه باهواز نزديك شود . اگر او امر خليفه را اطاعت كند و تسليم شود چه بهتر و گر نه كه به او نزديك شود ( براى جنگ ) .\r\nراضى قبول كرد و هر دو اول ماه محرم رهسپار شدند ولى سپاهيان حجريه قبول نكردند و گفتند اين يك نحو حيله است كه به كار ما برده مىشود تا هر چه بر سر سپاهيان ساجيه آمده بر سرما آيد ابن رائق اعتنا نكرد و رفت بعضى از سپاهيان حجريه بمتابعت او شتاب كردند و بقيه بعد از آن ملحق شدند . چون بواسط رسيدند ابن رائق آنها را سان ديد و اغلب آنان را از سپاه اخراج كرد آنها شوريدند و او با آنها سخت نبرد كرد و منهزم شدند و عدهء هم بقتل رسيدند . چون گريختگان ببغداد رسيدند لؤلؤ رئيس شهربانى سوار شد و بر آنها حمله كرد آنها ناگزير پراكنده و پنهان شدند خانه‌هاى آنها را غارت و مالشان را ضبط كرد . همچنين املاك آنها و هر چه\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nداشتند گرفته و نام آنان از دفتر سپاهيان محو شد .\r\nچون ابن رائق فراغت يافت هر كه از ساجيه نزد او بازداشت شده بود كشت جز صافى خازن و هارون بن موسى چون آسوده شد خود و راضى لشكر زدند كه سوى اهواز بروند و ابن بريدى را اخراج كنند .\r\nبابن بريدى نامه نوشتند و خراج تاخيرى را مطالبه و استبداد و استقلال او را مواخذه كردند كه چگونه سپاه را فاسد كرد و تن بتمرد و عصيان داده و گناهان او را يك يك شمردند . پس از آن تصريح كردند كه اگر او سپاه را برگرداند و آنچه بر او واجب شده به كار برد او را به حال خود خواهند گذاشت و اگر خوددارى كند به آنچه درخور اوست دچار خواهد شد و با او مقابله خواهند كرد . ( بريد ) چون نامه را خواند تعهد خود را تجديد كرد كه سالى سيصد و شصت هزار دينار « هر ماه يك قسط بپردازد و سپاه را هم تسليم كند كه هر دسته كه بخواهند روانه نمايد يا آنكه آنها را به او واگذار كنند كه براى جنگ ابن بويه لشكر بكشد زيرا سپاهيان بسبب تنگدستى مراجعت ببغداد را اكراه دارند كه در آنجا مالى نيست و اختلاف و كشاكش برپاست . نمايندگان ابن رائق هر چه بريدى گفته بود به او نوشتند و او نزد راضى رفت و خواند و نيز خود با ياران خويش مشورت كرد حسين بن على نوبختى گفت :\r\nقبول مكن زيرا او خدعه و تزوير مىكند و اگر شما باز گرديد او بتعهد خويش وفا نخواهد كرد ابو بكر بن مقاتل عقيده داشت كه تعهد او را قبول كنند و گفت : ديگرى نمىتواند كار او را انجام دهد و چيزى بپردازد او هواخواه بريدى بود و براى او تعصب داشت ابن رائق عقيده او را پسنديد و تعهد بريدى را قبول كرد و باتفاق راضى سوى بغداد بازگشت و در هشتم ماه صفر وارد بغداد شدند .\r\nاما مال و خراج كه دينارى از آن وصول نشد . و اما سپاه كه ابن رائق جعفر بن ورقاء را ( بعنوان فرمانده ) فرستاد كه آن را براى جنگ ابن بويه سوق دهد و فارس را بگيرد چون باهواز رسيد بريدى باتفاق سپاه بديدن او رفت و او براى آنها طعام مهيا كرد و آنها خوردند و رفتند و جعفر چند روزى ماند از سپاه خواست كه\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nبجنبد و با او سوى فارس برود سپاهيان از او مال خواستند چون او چيزى نداشت به او دشنام دادند و تهديد بقتل كردند ناگزير پنهان شد و به خود بريدى پناه برد .\r\nبريدى به او گفت : من از كسى كه ترا روانه كرده تعجب نمىكنم ولى از تو تعجب مىكنم چگونه بدون مال به اين ديار آمدى اگر سپاهيان غلام و زر خريد بودند بدون مال با تو نمىآمدند . پس از آن او را شبانه اخراج كرد و او با نا اميدى ببغداد بازگشت .\r\nپس از آن ابن مقاتل با ابن رائق مذاكره كرد و كوشيد كه حسين بن على نوبختى را عزل كند و از بريدى يارى بخواهد و او را وزير خود نمايد و سى هزار دينار هم تعهد كرد كه به او بدهد ولى ابن رائق اعتنا نكرد و ابن مقاتل بكوشش خود ادامه داد تا آنكه موفق شد . يكى از بزرگترين اسباب توفيق او اين بود كه نوبختى بيمار شد چون ابن مقاتل با ابن رائق در عزل او گفتگو كرد ابن رائق گفت او بر من حق دارد و من هرگز چنين كارى نمىكنم . او مرا به اين مقام رسانيد . ابن مقاتل گفت : او ناخوش و ناتوان است و اميدى به صحت مزاج او نمىرود ابن رائق گفت : طبيب او به من خبر داد كه او بهبودى يافته و دراج بريان هم خورده . گفت :\r\nطبيب مىداند كه تو به او علاقه مند هستى و براى خرسندى تو اين خبر را داده هرگز به تو خبر بد نمىدهد زيرا او وزير تست ولى بهتر اين است كه از برادرزاده و دامادش على بن احمد تحقيق كنى و حال او را بپرسى او در خفا حقيقت حال را به تو خواهد گفت .\r\nنوبختى همان برادر زاده و داماد را نايب و قائم مقام خود نزد ابن رائق كرده بود كه در ايام بيمارى كارها را انجام دهد .\r\nابن مقاتل از نزد ابن رائق پيش على ابن احمد رفت و به او گفت : من با امير ( ابن رائق ) دربارهء وزارت تو گفتگو كردم و اين مقام را براى تو مسلم داشتم اگر ابن رائق دربارهء عم تو تحقيق كند تو بگو او در حال مرگ است و از حيات او نا اميديم و ديگر از او كارى ساخته نمىشود تا مقام وزارت\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nرا احراز كنى .\r\nچون ابن رائق على بن احمد را نزد خود خواند و از حال عم او پرسيد .\r\nاو بر سر و روى خود زد و در حال اغما افتاد و گفت : امير زنده بماند او را در عداد مردگان بشمارد . امير لا حول و لا قوة الا باللّه گفت ( على بن احمد گفت ) و او را چنان گرامى داشت كه اگر تمام مال خود را فداى او كند باز كارى در حق او نكرده . چون ابن مقاتل نزد او حاضر شد به او گفت : حق با تست اميدى بنوبختى نيست بنويس كه بريدى كسى را بنيابت خود در مقام وزارت معين كند او هم نوشت كه احمد بن على كوفى را بنيابت خود تعيين و براى مقام وزارت نزد ابن رائق روانه كرد او همچنين كرد و كار بريدى راست نشد زيرا با بودن نوبختى كه بر حال او آگاه بود امكان نداشت كه كار بريدى پيش برود .\r\nچون كوفى باتفاق ابن مقاتل بر رأس كار قرار گرفتند بصره را با تضمين به عهده ابو يوسف بريدى برادر ابو عبد اللّه بريدى گذاشتند . ابن رائق ( از اين كار ) خوددارى كرد ولى هر دو او را فريب دادند . و بالاخره تن داد . نماينده ابن رائق در بصره محمد بن يزداد بود كه ستم مىكرد و بدرفتارى . چون بصره به عهده ابو يوسف بريدى در آمد گروهى از اعيان آن سامان باهواز نزد بريدى رفتند او هم به آنها وعده نيكى داد و ابن رائق را بد گفت كه ابن يزداد را بر آنها مسلط كرده بود آنها هم بر او ثنا گفتند و دعا خواندند .\r\nبريدى غلام خود را كه نامش اقبال بود با عده دو هزار مرد سوى بصره روانه كرد و دستور داد در قلعه مهدى اقامت كنند تا دستور او برسد كه چه بايد بكنند .\r\nچون ابن يزداد آگاه شد هنگامه برپا كرد و دانست كه بريدى ميخواهد بر بصره مسلط شود و اگر نه يك مرد و دو مرد براى دريافت خراج كافى بودند . بريدى دستور داد كه بعضى عوارض الغاء شود كه ابن يزداد آنها را به زور مىگرفت اهالى بصره مطمئن و به او مايل شدند بحديكه با لشكر او هم آهنگى كردند و با ابن رائق جنگ نمودند . بعد از آن كه غلبه يافت كارى كرد كه آنها از روى يك روز حكومت\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nابن رائق را كردند .\r\n\r\nبيان اختلاف ابن رائق و بريدى وقوع جنگ ميان آن دو\r\nدر آن سال ميان ابن رائق و بريدى عداوت آغاز شد . يكى از علل آن بود كه ابن رائق چون از واسط ببغداد رفت فرمان داد كه سپاهيان حجريه كه مخفى شده بودند ظاهر شوند چون ظاهر شدند عده دو هزار تن از آنها را بسربازى پذيرفت و بقيه را آزاد كرد كه پى روزى خود بروند آنها از بغداد خارج شدند و در راه خراسان تجمع كردند بعد از آنجا سوى ابو عبد اللّه بريدى رفتند و او آنها را گرامى داشت و ابن رائق را بد گفت و عيب او را شرح داد ولى ببغداد نامه نوشت و از پذيرفتن آنها معذرت خواست و نوشت من از آنها ترسيدم كه آنها را پذيرفتم آنها را بهانه اين كرد كه ماليات را نپردازد و بگويد مخارج آنها را بر عهده گرفته و خراج را كه تضمين كرده بود بريد چنين هم وانمود كه آنها با سپاهيان خود متحد شده‌اند و من از شورش و تمرد آنها مىترسم و آنها مانع حمل و تاديه ماليات تعهد شده مىباشند .\r\nابن رائق نمايندگانى نزد او فرستاد كه او را با خراج و تبعيد سپاهيان حجريه وادار كند او عذر خواست و اقدام نكرد . يكى از اسباب اين بود كه ابن رائق شنيده بود كه بريدى به او ناسزا گفته و نزد اهالى بصره به او دشنام داده بود و اقبال ( غلام بريدى ) در قلعه مهدى با عدهء مستقر گرديده اينها موجب خشم او گرديد كوفى را هم بدوستى و همراهى بريدى متمم كرد و خواست او را عزل كند ولى ابو بكر محمد بن مقاتل مانع شد و سخن او نزد ابن رائق مقبول و مؤثر بوده . دستور داد كه كوفى نامه ببريدى بنويسد و از او گله كند و از او خواست كه لشكر خود را از قلعه مهدى بخواند . او پاسخ داد كه اهالى بصره از قرمطيان مىترسند و ابن يزداد ( عامل سابق ابن رائق ) قادر بر حمايت آنها نمىباشد . اهالى باتباع من توسل جسته و پناه\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nآورده‌اند در آن هنگام ابو طاهر هجرى ( قرمطى ) بكوفه رسيده بود و آن تاريخ بيست و سيم ربيع الاول بود . ابن رائق با سپاه خود به محل « قصر ابن هبيره » رفت و نزد قرمطى نماينده فرستاد ولى توافقى ما بين آن دو حاصل نشد و قرمطى به شهر خود بازگشت . ابن رائق هم برگشت و در واسط مستقر گرديد . بريدى آگاه شد بلشكريان خود دستور داد كه داخل شهر بصره شوند و با هر كه با آنها مخالفت كند نبرد كنند . گروهى از سپاه حجريه را هم براى يارى آنها فرستاد . ابن يزداد عده فرستاد كه مانع ورود آنان شوند . طرفين در پيرامون نهر امير جنگ كردند و اتباع ابن يزداد منهزم شدند . اقبال و اتباع بريدى بصره را گرفتند و ابن يزداد گريخت و بكوفه رفت آن هم بعد از اينكه دوباره گريختگان را عودت داد و عده هم از اهل بصره براى نبرد استخدام كرده بود و بالاخره همه منهزم و متفرق شدند و خود او بكوفه رسيد . ابن رائق سخت برآشفت و بريدى را تهديد كرد و به او دستور داد اتباع خود را از بصره بخواند ولى او عذر آورد و عمل نكرد . در آغاز كار اهالى بصره بسبب بدرفتارى ابن يزداد بريدى را خواستند .\r\n\r\nبيان استيلاى بجكم بر اهواز\r\nچون پاسخ بريدى بابن رائق رسيد و ديد كه او مغالطه مىكند و لشكر خود را از بصره نمىخواند . بدرخرشنى را خواست و به او خلعت داد بجكم را نيز نزد خود خواند و خلعت داد و هر دو را با سپاه فرستاد كه در محل « جامده » بمانند .\r\nبجكم خود سرانه تا شوش رفت و منتظر بدر و اتباع او شد بريدى آگاه شد عده سه هزار مرد جنگى براى نبرد و دفع او فرستاد كه فرمانده آنها غلام او بود كه نامش حمال بود ( در تجارب الامم جمال با جيم آمده كه شتربان باشد و بايد اين صحيح باشد نه حمال كه باربر باشد ) .\r\nجنگ ميان آنها رخ داد . عده بجكم فقط دويست و هفتاد مرد جنگى ترك بود\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nاتباع بريدى گريختند و نزد او بازگشتند ( در تجارب الامم آنچه در خاطر دارم بجكم با سيصد مرد ترك براى پيش آهنگى و كشف راه و اطلاع بر اوضاع دشمن رفته بود و عده بريدى ده هزار بوده بجكم خود سرانه دليرى كرد و بر آن لشكر حمله نمود و بدون اطلاع بدرخرشنى يا ابن رائق آنها را شكست داد ) بريدى محمد حمال ( يا جمال ) را با تازيانه زد و گفت تو با عده سه هزار مرد جنگى از سيصد مرد گريختى ؟ . او پاسخ داد كه تو گمان كردى با ياقوت بخت برگشته جنگ مىكنى نمىدانستى كه آنهايى كه آمدند غير از آنانى هستند رفتند ( در تجارب الامم مىنويسد اگر تو همى لشكر بكشى و به روى نصيب تو فرار خواهد بود ) .\r\nپس از آن بريدى عده ديگرى كه در آن جنگ نبوده تجهيز بر عده سابق اضافه كرد و باز بفرماندهى حمال براى جنگ بجكم فرستاد . در پيرامون نهر شوشتر روبرو شدند بجكم و اتباع او از رود عبور كردند و چون لشكر بريدى آنها را ديد بدون جنگ گريخت چون ابو عبد اللّه بريدى ديد آنها مقاومت نكردند خود و دو برادرش هر كه از سپاه مانده بود در كشتى حمل كردند و هر چه در گنج داشت كه سيصد هزار دينار بود همراه بردند كشتىها غرق شد و شناگران و غواصان آنها را نجات دادند مقدارى از مال را هم براى بجكم از آب درآوردند و بجكم با عده ( كم ) وارد بصره گرديد . در بصره در محل ابله ( از ابليوس سردار اسكندر ) اقامت گزيدند كه در آنجا اتباع بريدى اقامت كرده بودند . بريدى چند كشتى براى فرار گرفت و با عدهء خود گريخت . ابو عبد اللّه بريدى اقبال غلام خود را بجنگ ابن رائق فرستاد كه طرفين در محل « مطارى » روبرو شدند اتباع ابن رائق شكست خورده منهزم و عده از آنها گرفتار شدند بريدى آنها را آزاد كرد و بابن رائق نامه نوشت و از او عذر خواست و التماس عفو نمود گروهى از اعيان بصره را هم نزد او فرستاد كه شفاعت كنند . آنها خواستند بابن رائق سوگند دهند كه اگر فاتح شد به آنها آزار نرساند او خوددارى كرد و گفت اگر ظفر يافتم بصره را ويران خواهم كرد و همه ساكنان شهر را خواهم كشت و سوگند ياد كرد كه چنين كند آنها\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nكمر جنگ او را بستند و بريديان ( سه برادر ) اطمينان يافتند كه اهالى بصره آنها را يارى خواهند كرد آن هم پس از شكست اتباع ابن رائق و گريختن لشكر او ولى در آن هنگام بجكم باهواز رسيد و آن را گشود . و چون ابن رائق خبر يافت كه لشكر او براى نخستين بار از بريدى منهزم شده يك لشگر ديگر تجهيز كرد و فرستاد . آن لشكر هم با كشتى حركت كرد و هم از طريق صحرا . لشكرى كه از طريق صحرا رفته بود با لشكر بريدى مقابله كرد و سخت شكست يافت و منهزم گرديد . اما لشكرى كه با كشتى رفته بود توانست در مرتع پياده شود و چون ابو عبد اللّه بريدى آن وضع را ديد سوار كشتى شد و بجزيره « اوال » گريخت و برادر خود ابو الحسين را براى دفاع در بصره گذاشت كه با لشكر ابن رائق كه در مرتع پياده شده جنگ كند . نبرد رخ داد و لشكر ابن رائق گريخت چون خبر انهدام لشكر بابن رائق رسيد خود شخصا از واسط سوى بصره رفت و بجكم با عده خود رسيد و جنگ با اهل بصره آغاز شد و بسيار سخت بود . اهالى بصره در جنگ بابن رائق دشنام مىدادند چون بجكم رسيد از ابن رائق پرسيد تو نسبت باهل بصره چه كردى كه چنين دشمنى با تو دارند . ابن رائق گفت : به خدا نمىدانم .\r\nابن رائق و بجكم هر يك بلشكرگاه بازگشتند . اما ابو عبد اللّه بريدى كه از جزيره « اوال » سوى عماد الدوله بن بويه در فارس رفت و به او پناهنده شد و او را تشويق و تشجيع نمود كه عراق را بگيرد و كار خليفه را در نظر او آسان نمود همچنين ابن رائق او هم برادرش معز الدوله را با بريدى فرستاد كه بعد از اين بشرح آن خواهيم پرداخت .\r\nچون ابن رائق شنيد كه لشكر ابن بويه بفرماندهى برادرش معز الدوله و باتفاق ابو عبد اللّه بريدى اهواز را قصد كرده بجكم را فرمان داد كه براى دفع آنها باهواز برود او خوددارى كرد و گفت : به شرط اينكه امارت و خراج آن سامان را به من واگذار كنى ابن رائق قبول كرد و او را فرستاد . گروهى از سپاهيان بريدى بابن رائق شبيخون زدند و لشكريان او گريختند چون ابن رائق وضع را\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nبدان گونه ديد دستور داد خيمه‌ها و بار و بنه را آتش بزنند مبادا بدست دشمن بيفتد خود نيز بتاخت نزد بجكم در اهواز رفت . جماعتى به او گفتند : ابن رائق را دستگير و بازداشت كند او نكرد . ابن رائق چند روزى نزد بجكم ماند و از آنجا بواسط بازگشت . سپاهيان او هم زودتر گريختند و بواسط قبل از او رسيدند .\r\n\r\nبيان وقوع فتنه ميان اهالى صقليه و امراء آنها\r\nدر آن سال اهالى « جرجنت » ( گرگنت ) يكى از شهرهاى صقليه ( سيسيل ) با امير خود سالم بن راشد مخالفت و ستيز كردند . او از طرف قائم علوى خليفه افريقا امير آن سامان شده بود كه بدرفتارى مىكرد و مردم او را اخراج كردند .\r\nسالم خود لشكر كشيد كه آن لشكر از اهالى سيسيل و افريقا تشكيل شده بود جنگ واقع شد و لشكر در نبرد اهالى « جرجنت » شكست خورد و منهزم گرديد و آن در ماه شعبان ( سال جارى ) بود اهالى شهر مركزى چون ديدند مردم « جرجنت » غالب شدند خود نيز بر حاكم شوريدند و با سالم مخالفت كردند و شورش آنها شدت يافت و در همان سال ميان آنها و سالم جنگ رخ داد و آن در ماه ذى القعده بود ولى سالم بر آنها غالب شد و آنها را در شهر مركزى محاصره كرد . بقائم ( خليفه علوى ) هم نوشت كه اهالى صقليه از اطاعت او خارج شده و تمرد كرده‌اند از او مدد خواست قائم در شهر مهديه بود . قائم لشكرى به يارى او فرستاد كه خليل بن اسحاق فرمانده آن لشكر بود ، آن لشكر رفت تا بصقليه رسيد ولى خليل ديد اهالى صقليه همه مطيع هستند و بسيار خرسند شد . ( فقط با سالم مخالف بودند ) آنها از ستم و تعدى سالم نزد او شكايت كردند .\r\nزنان و كودكان گريه كنان نزد او رفتند و ظلم سالم را شرح دادند لشكريان هم براى آنها گريستند اهالى شهر هم نزد خليل رفتند همچنين مردم شهر « جرجنت » ولى سالم آنها را اغفال كرد و گفت قائم ( خليفه علوى ) خليل را براى انتقام از\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nشما فرستاده كه شما سپاهيان او را كشتيد . آنها هم دو بار خلاف و ستيز را از سر گرفتند . خليل هم در جنب شهر آنها شهر ديگرى ساخت و بمحاصره آنها پرداخت و بسيارى از ديوارها و باروهاى شهر آنها را ويران كرد و در دروازه‌ها را به روى آنها بست نام شهر را هم « خالصه » نهاد و مردم در ساختن شهر تازه بسيار رنج بردند و اهالى « جرجنت » دانستند كه او بمحاصره و هلاك آنها مىكوشد و سخن دروغ سالم را باور كردند و بجنگ خليل كمر بستند . خليل هم در ماه جمادى الاولى سنه سيصد و بيست و شش براى سركوبى آنان لشكر كشيد آنها هم از شهر بيرون آمده جنگ را بشدت آغاز نمودند و مدت هشت ماه محاصره شهر به طول كشيد و هر روز جنگ برپا بود تا آنكه زمستان رسيد خليل ناگزير در ماه ذى الحجه محاصره را ترك كرد و به شهر جديد خود كه خالصه باشد بازگشت .\r\nچون سال سيصد و بيست و هفت آغاز شد . اهالى قلعه‌نشين و سايرين با خليل مخالفت كردند . همچنين مردم « مازر » و تمام آن ناشى از سعى و تبليغ اهالى « جرجنت » بود مخالفين جنگيان را دسته دسته مىفرستادند و كار آنها بالا گرفت و بپادشاه « قسطنطينيه » نوشتند و از او مدد خواستند او هم چند كشتى جنگى با لشكر و خواربار بسيار به يارى آنها فرستاد . خليل هم براى قائم نوشت و از او مدد خواست قائم هم براى يارى او يك سپاه عظيم فرستاد . خليل هم با عده خود از شهر جديد - الاحداث خارج شد و قلعه « ابو ثور » را محاصره كرد و آن را گشود و تملك نمود .\r\nهمچنين قلعه « بلوط » و قلعه « ابلاطنو » را محاصره كرد تا آخر سال سيصد و بيست هفت . چون سال بيست و هشت رسيد خليل محاصره قلعه « ابلاطنو » را ترك و بمحاصره شهر « جرجنت » مبادرت نمود و محاصره را طول داد . بعد خود او رفت و عده سپاهى براى ادامه محاصره گذاشت كه فرمانده آنها ابو خلف بن هارون بود و آن محاصره تا سنه سيصد و بيست و نه ادامه داشت . بسيارى از اهالى آن شهر بكشور روم مهاجرت كردند . بقيه ناگزير امان خواستند ابو خلف به آنها امان داد به شرط اينكه از قلعه فرود آيند چون تسليم شدند او عهد را شكست و همه را اسير كرد و به شهر ( جديد -\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nالاحداث ) برد . چون ساير قلعه‌نشينان بر آن وضع آگاه شدند تن بطاعت دادند و مملكت باز بدست مسلمين افتاد چون كشور صقليه درباره تابع اسلام شد او ( خليل ) بافريقا بازگشت و آن در سنه سيصد و بيست و نه بود اعيان شهر « جرجنت » را هم همراه خود برد آنها در يك كشتى سوار كرد و در وسط دريا دستور داد كشتى را سوراخ كنند . آنها را بقعر دريا فرستاد و نابود كرد .\r\n\r\nبيان حوادث\r\nدر آن سال فرنگيان ( مقصود مردم اسپانيا كه از ملت لاتينى هستند و بطور مطلق ملل لاتين را فرنگى مىناميدند و فرانسه بدان نام مختص گرديد ) بلاد اندلس ( اسپانيا - بقيه اسپانيا كه خارج از سلطه اسلام ) را كه در دست مسلمين بود قصد كردند و كشتند و ربودند و گرفتند و بستند و زنان را اسير كردند از رجال مشهور كه در آن حمله و غارت كشته شدند حجان بن يمن قاضى شهر « بلنسيه » بود .\r\nدر آن سال عبد اللّه بن محمد بن سفيان ابو الحسن خزاز ( خز فروش نسبت بخز ) نحوى در ماه ربيع الاول درگذشت او از ياران ثعلب و مبرد و چند كتاب در علوم قرآن تصنيف كرده بود\r\n.\r\n\r\n","description":"","footnote":"","page_name":" 62 ","page_number":62},
  {"content":"\r\n\r\n\r\nسنه سيصد و بيست و شش\r\n\r\nبيان استيلا و غلبه معز الدوله بر اهواز\r\nدر آن سال معز الدوله ابو الحسين احمد بن بويه اهواز را قصد و تملك كرد سبب اين بود كه بدان اشاره نموديم ابو عبد اللّه بريدى بعماد الدوله پناه برد و او را بگشودن و استيلاء بر عراق تشويق و تشجيع نمود . عماد الدوله برادر خود را با ابو عبد اللّه بريدى براى فتح عراق فرستاد و او باهواز رسيد . ابو عبد اللّه بريدى دو فرزند خود ابو الحسن محمد و ابو جعفر فياض را نزد عماد الدوله گروگان گذاشت لشكر كشيدند و بجكم از آمدن آنها آگاه شد كه بارجان ( ارگان غلط است ) رسيده بودند بجنگ آنها شتاب كرد و شكست خورد و گريخت سبب گريز نزول و دوام باران نمود كه چند روز ممتد شد . زه كمان تركان ( كه بهترين سلاح آنان بود ) بسبب رطوبت و باران از كار افتاد و تركان نتوانستند تير اندازند . بجكم باهواز بازگشت و نشست و عده سپاهى در محل « عسكر مكرم » براى دفاع گماشت آنها سيزده روز با معز الدوله نبرد كردند و عاقبت سوى شوشتر گريختند . معز الدوله « عسكر مكرم » را گشود بجكم هم به طرف شوشتر و اهواز رفت و گروهى از اعيان اهواز را همراه خود برد و از آنجا يكسره بواسط رفت . در عرض راه بابن رائق خبر شكست و فرار خود را داد و نوشت كه سپاهيان بمال نيازمند هستند . اگر دويست هزار دينار همراه داشته باشى چه بهتر كه ما در واسط خواهيم ماند تا به تو ملحق شويم و تو آن مال را خرج سپاه كنى و اگر مال كم داشته باشى بهتر اين است كه همه در بغداد مستقر شويم تا سپاهيان نشورند . چون اين خبر بابن رائق رسيد ( هنوز بجكم بواسط نرسيده بود ) او از واسط ببغداد رفت . بجكم هم بواسط رسيد و در آنجا اقامت گزيد چون مستقر شد اعيان اهواز را بازداشت و از آنها پنجاه هزار\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nدينار خواست ميان آنان ابو زكريا يحيى بن سعيد سوسى ( شوشى ) بود . ابو زكريا گويد خواستم بدانم كه عقيدهء بجكم دربارهء ما چيست كسى را نزد او فرستادم و گفتم :\r\nمن رازى دارم بايد مشكوف كنم او مرا نزد خود خواند . گفتم . اى امير اگر بخواهى مالك دنيا ( مقصود عالم اسلام ) و به خدمت خليفه موفق شوى و ممالك را اداره كنى چگونه روا مىدارى كه جمعى را بازداشت كنى و حال آنكه مال آنها ربوده و خود دچار نكبت شده و نعمت آنها زايل گشته و تو در حال غربت و دربدرى آنها مال از آنها مطالبه كنى و شكنجه دهى . ديروز يك طشت پر آتش بر شكم يكى از آنها نهادى و آزار دادى ( در تجارب الامم نام شخص برده شده كه سهل بن تطير جهبذ « كهبذ » بوده ) اگر مردم كارهاى ترا بدانند و آگاه شوند از تو رخ بر خواهند تافت و هر كه بشنود با تو دشمن خواهد شد و هر كه هم ترا نشناسد عداوت خواهد داشت تو بر ابن رائق اعتراض كردى كه اهالى بصره را چرا ترساندى و رنجاندى آيا او نسبت به همه بد كرده بود ؟ ( فقط اعيان را تهديد كرده بود ) نه به خدا بلكه فقط بجمعى بدرفتارى نمود كه تمام عوام از او ترسيدند . بغداد نيز كارهاى ترا نمىپذيرد و تحمل نمىكنند بعد كارهاى مرداويج را براى او شرح دادم چون سخن مرا شنيد گفت : مرا پند دادى و نيكى كردى و من هشيار شدم دستور داد همه را آزاد كنند .\r\nچون سپاه ابن بويه « عسكر مكرم » را گشود اهالى اهواز نزد بريدى ( كه همراه معز الدوله بن بويه بود ) رفتند و تهنيت گفتند ميان آنها پزشكى حاذق بود بريدى مبتلا بيك نحو تب و نوبه بود كه يك روز در چهار روز عود مىكرد بان پزشك گفت : اى ابو زكريا مىبينى حالم چون است كه اين تب ملازم من است .\r\nگفت : بايد در خوراك خلط كنى ؟ گفت : يعنى بيش از اين خلطى كه در جهان كرده‌ام كه من دنيا را آشفته كردم . از آنجا سوى اهواز لشكر كشيدند و سى و پنج روز در آنجا ماندند بعد بريدى از بيم ابن بويه گريخت و در كشتى سوار شد و به محل « باسيان » پناه برد ابن بويه براى او نامه نوشت و گله كرد و خيانت او را بسبب فرار\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nگوشزد نمود .\r\nعلت فرار او اين بود كه ابن بويه از او خواست كه سپاهيان او را از بصره بخواند كه آنها را نزد ركن الدوله برادرش باصفهان روانه كند تا در جنگ با وشمگير شركت نمايند .\r\nبريدى چهار هزار سپاهى از آنها احضار كرد . بمعز الدوله گفت : اگر اينها در اينجا اقامت كنند ميان آنها و ديلميان اختلاف و ستيز رخ خواهد داد بهتر اين است كه بشوشتر بروند و از آنجا راه اصفهان را گيرند او ( معز الدوله ) اجازه داد بعد از آن از او خواست كه سپاهيان مقيم « حصن مهدى » را احضار كند تا از راه رود آنها را بواسط روانه كند . بريدى ترسيد كه معز الدوله عملى را كه خود بريدى نسبت بياقوت انجام داده به كار برد بدين سبب ترسيد . ديلميان هم او را اهانت و تحقير مىكردند و به او اعتنا نمىنمودند بدين سبب گريز را بر اقامت ترجيح داد بلشكر خود كه در شوش بودند فرمان داد كه راه بصره را گيرند و بازگردند آنها هم رفتند . بمعز الدوله هم نوشت كه اهواز را به او واگذار كند تا بتواند باج و خراج را بستاند زيرا او ماليات اهواز و بصره را براى عماد الدوله تعهد كرده بود كه ساليانه هيجده هزار هزار درهم بابن بويه بدهد . معز الدوله هم اهواز را تهى كرد مبادا برادرش عماد الدوله بگويد تو باعث شدى كه ماليات اهواز وصول نشود . در « عسكر مكرم » لشكر زد و بريدى در محل « بنا آباد » اقامت كرد و نماينده باهواز فرستاد بمعز الدوله نوشت كه من ترسيده بودم و از او خواست كه از « عسكر مكرم » بشوش نقل مكان كند تا از او دور شود و او ايمن گردد . ابو جعفر صيمرى و ديگران بمعز الدوله گفتند او ميخواهد نسبت به تو مانند ياقوت ( كه به او خيانت كرد و كشت ) رفتار و اتباع ترا پراكنده كند و بعد ترا اسير نمايد و نزد بجكم ببرد تا پيش او مقرب و گرامى شود همچنين نزد ابن رائق آنگاه برادرت را بنده و خوار كند . معز الدوله از انتقال خوددارى كرد . بجكم بر آن اوضاع آگاه شد عدهء فرستاد كه بر شوش مسلط شوند همچنين « جنديشاپور » اهواز هم در دست بريدى ماند . از بلاد اهواز جز « عسكر مكرم » جائى در دست معز الدوله\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nنماند . كار او زار شد و بعضى از سپاهيان او تصميم گرفتند كه باز گردند ولى اسپهدوست ( اسپهبد ) و موسى قيازه ( در تجارب الامم فياده آمده است و بايد همين صحيح باشد كه پياده است . فرمانده پياده ) مانع شدند و وعده دادند كه مواجب و جيره آنها به زودى خواهد رسيد و آنها تا يك ماه بايد بمانند . معز الدوله هم ببرادرش عماد الدوله نوشت و احوال و اوضاع را شرح داد . عماد الدوله هم براى او لشگرى فرستاد و او نيرومند شد و اهواز را گرفت بريدى هم گريخت و به شهر بصره پناه برد و در آنجا مستقر گرديد و ابن بويه اهواز را گشود .\r\nبجكم هم در واسط ماند و در تصرف و فتح بغداد طمع نمود كه جاى ابن رائق را گيرد ولى بابن رائق چيزى نگفت و تصميم خود را مكتوم نمود .\r\nابن رائق على بن خلف ابن طباب را به يارى بجكم فرستاد كه هر دو اهواز را بازستانند و ابن بويه را برانند و اگر چنين كنند امارت آن سامان مختص بجكم خواهد بود بود ولى باج و خراج بعلى بن خلف واگذار مىشود . چون على مذكور بواسط رسيد بجكم او را وزير خود نمود هر دو اقامت كردند و بجكم ماليات واسط را دريافت نمود . ابو الفتح وزير كارهاى بغداد را دگرگون ديد ابن رائق را به تصرف مصر و شام تشويق و تطميع كرد و با او خويشى و مصاهرت نمود ( زن داد يا گرفت ) .\r\nميان ابن رائق و ابن طغج هم پيمانى بست و خويشى و مصاهرت ( دامادى و نسبت سببى ) ايجاد كرد . بابن رائق گفت : من ماليات مصر و شام را براى تو استيفا خواهم كرد اگر مرا به آن ديار روانه كنى او ( ابن رائق ) دستور داد كه برود و ابو الفتح در ماه ربيع الاخر روانه شد\r\n.\r\n\r\n","description":"","footnote":"","page_name":" 66 ","page_number":66},
  {"content":"\r\n\r\n\r\nبيان جنگ ميان بجكم و بريدى و انعقاد صلح\r\nچون بجكم در واسط اقامت گزيد عظمتى يافت و ابن رائق از او بيمناك شد زيرا گمان برد كه بجكم با اقدام خود قصد تسلط بر عراق دارد . ابن رائق با ابو عبد اللّه بريدى مكاتبه كرد و صلح را پيشنهاد نمود كه اگر بجكم از واسط بگريزد ابو عبد اللّه بريدى واسط را تصرف كند . واسط را هم با سالى شش هزار دينار به او واگذار كرد به شرط اينكه ابو عبد اللّه بريدى براى جنگ بجكم لشكرى بفرستد . بجكم آگاه شد و ترسيد و با ياران خود مشورت نمود آنها گفتند اول با ابو عبد اللّه بريد جنگ را آغاز كند و بدربار خلافت اطلاع ندهد و بابن رائق ننويسد مگر پس از فراغ از جنگ بريدى . بجكم لشكر خود را تجهيز و سوى بصره بسيج نمود كه با بريدى نبرد كند .\r\nابو عبد اللّه بريدى لشكرى كه عدهء آن ده هزار سپاهى بود براى مقابله بجكم فرستاد فرمانده آنها ابو جعفر حمال ( جمال ) بود . تا روبرو شدند لشكر بريدى شكست خورد و گريخت . بجكم هم آنها را دنبال نكرد بلكه گذشت كرد بريدىها ( ابو عبد اللّه و برادرانش ) در « مطارا » منتظر نتيجه جنگ بودند چون لشكر آنها منهزم شد ترسيدند و دچار ضعف نفس شدند ولى چون ديد لشكر بسلامت بازگشته و حتى يك تن از آن كشته يا غرق نشده دلخوش گرديد . بجكم قصدى نداشت جز اينكه بريدىها را خوار و از پيوستن بابن رائق منع كند . بجكم بدربار خلافت و تسلط بر آن علاقه مند بود .\r\nروز بعد از واقعه بريدى را پيغام داد كه تو بجنگ و ستيز ابتدا كردى و متعرض من شدى و من پوزش ميخواهم و از تو و ياران تو عفو كردم كه آنها را دنبال نكردم و نكشتم و اگر آنها را دنبال مىكردم بيشتر آنها كشته و غرق ميشدند و من آماده هستم كه با تو صلح كنم و واسط را هم به تو واگذار نمايم و پيوند دامادى و خويشى هم\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nايجاد كنم تا بتوانم دربار خلافت را تصرف كنم . بريدى از آن پيغام سجده شكر نمود و براى بجكم سوگند ياد كرد و صلح ما بين هر دو برقرار گرديد و بجكم سوى واسط رهسپار شد آنگاه كوشيد كه بر ابن رائق غلبه كند و دربار خلافت را بگيرد .\r\n\r\nبيان بريدن دست و زبان ابن مقله ( وزير )\r\nدر آن سال دست و زبان وزير ابو على بن مقله بريده شد و آن در ماه شوال بود .\r\nسبب بريدن آن اين بود كه ابو الفتح بن جعفر بن فرات چون از وزارت و ادارهء امور عاجز گرديد و راه شام را گرفت خليفه راضى باللّه ابو على بن مقله را براى وزارت برگزيد ولى كارى انجام نمىداد زيرا كارها در دست ابن رائق بود . ابن رائق هم تمام اموال و املاك ابن مقله را مصادره و تملك كرده بود . وزير با او مذاكره كرد كه اموالش را پس دهد و او قبول نكرد . وزير بياران ابن رائق توسل جست و از آنها خواست كه او را وادار كنند . چون حال را بدان گونه ديد كوشيد كه با حكم رابطه ايجاد و او را باحراز مقام ابن رائق تشجيع كند . براى وشمگير كه در شهر رى بود هم نامه نوشت براضى خليفه هم نوشت كه ابن رائق را دستگير كند همچنين ياران او را آنگاه خود وزير از آنها سه هزار هزار دينار دريافت خواهد كرد و نيز از او خواست كه بجكم را بخواند و او را بمقام ابن رائق بنشاند .\r\nراضى با آنكه آن كار را اكراه داشت و نمىخواست انجام دهد وزير را اميدوار كرد و او هم بجكم را آگاه كرد و در آن كار شتاب نمود و او را وادار كرد كه بغداد را بگيرد .\r\nابن مقله از راضى خليفه درخواست كرد كه خود در كاخ خلافت اقامت كند تا كار ابن رائق پايان يابد و آنچه را كه هر دو تدبير كرده بودند انجام گيرد خليفه هم به او اجازه داد . او هم با لباس مبدل و بطور ناشناس بكاخ خليفه پناه برد و آن در يكى از شبهاى ماه رمضان به خود گفت ماه هنوز فروغ افكن نشده و مىتوانيم راز خود را بپوشانيم . كيفر او آن شد كه به ماه اعتماد كرد نه به خدا بدين سبب راز او آشكار شد و چون بكاخ خليفه رسيد خليفه او را نپذيرفت و دستور داد در يك حجره بازش بدارند\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nروز بعد خليفه بابن رائق اطلاع داد و نامه كه به خط ابن مقله بود براى او فرستاد ابن رائق از خليفه تشكر نمود . نمايندگان هم در ميان رفت و آمد كردند كه درباره ابن مقله چه بايد كرد . در نيمه شوال ابن مقله را از محبس بيرون آوردند و دستش را بريدند و بمعالجه او پرداختند تا شفا يافت . او باز با راضى آغاز مكاتبه نمود و مقام وزارت را هم درخواست كرد و توضيح داد كه بريدن دستش مانع انجام كارهاى وزارت نخواهد بود . قلم را بدست بريده خود مىبست و مىنوشت ( خط ابن مقله معروف است ) . چون بجكم نزديك بغداد رسيد از خدام درگاه شنيد كه گفتگوى حمله بجكم را مىكردند به آنها گفت : اگر بجكم وارد بغداد شود مرا نجات خواهد داد و من ابن رائق را بكيفر مىرسانم . به كسانى كه دستش را بريدند نفرين مىكرد و دشنام مىداد . خبر آن نفرين و ناسزا به گوش راضى رسيد و ابن رائق هم شنيد هر دو ( خليفه و امير ) دستور دادند كه زبانش را قطع كنند . زبانش را بريدند و بزندانش سپردند . در زندان سخت خوار و بيچاره شد بحديكه كسى به او آب نمىداد و او با آن حال ناگزير بدست ديگرش آب از چاه مىكشيد و طناب را با دندان مىگرفت و سخت بيچاره و بدبخت شد تا مرد و او را در كاخ خليفه به خاك سپردند پس از آن خانواده او درخواست كردند كه نبش قبر كنند به آنها اجازه داده شد او را از گور بيرون بردند و در خانه خود به خاك سپردند باز هم نبش قبر كردند و جسدش را به خانه ديگر بردند و به خاك سپردند يكى از عجايب اتفاقات اين بود كه او سه بار وزير شد و براى سه خليفه وزارت كرد و سه بار سفر كرد كه دو بار بشيراز تبعيد شد و بار سيم خود بموصل رفت و سه بار او را دفن كردند و سه خادم مخصوص داشت\r\n.\r\n\r\n","description":"","footnote":"","page_name":" 69 ","page_number":69},
  {"content":"\r\n\r\n\r\nبيان تسلط بجكم بر بغداد\r\nدر آن سال بجكم وارد بغداد شد . نزد راضى رفت و راضى او را بجاى ابن - رائق امير الامرا نمود . ما آغاز كار بجكم و احوال او را كه بدين مقام رسيده بيان مىكنيم اگر چه بعضى از اقدامات او را وصف كرديم ولى مقصود حاصل نمىشود زيرا پراكنده و مندرج بود .\r\nاو يكى از غلامان ابو على عارض ( لشكر نويس و فرمانده ) بود .\r\nابو على وزير ماكان ديلمى شد و ماكان آن غلام را از او خواست و او بجكم را بماكان بخشيد .\r\nپس از آن ماكان را مفارقت كرد و بمرداويج پيوست كه يكى از قاتلين مرداويج بود . او بعراق رفت و بابن رائق ملحق گرديد ابن رائق او را باهواز فرستاد و او فاتح شد و بريدى را اخراج كرد و خود مالك آن سامان گرديد .\r\nبريدى با معز الدوله اهواز را از بجكم گرفتند و بجكم از اهواز بواسط رفت كه مفصلا بيان شد . چون در واسط مستقر گرديد همت او باعث استيلاء بر دربار خلافت شد با همان حال خود را مطيع ابن رائق مىدانست بر درفشها و سپرهاى خود بجكم رائقى نقش كرده بود چون نامه‌هاى ابن مقله به او رسيد با راضى ( خليفه ) تبانى كرد كه امير الامراء او باشد . بابن رائق هم اطلاع داد و نام او را از پرچمها و سپرها زد و در آغاز ماه ذى القعده سوى بغداد لشگر كشيد . ابن رائق هم آماده دفاع شد و از راضى درخواست نمود كه بجكم را از پيشرفت منع كند و فرمان دهد كه او بواسط بازگردد . راضى هم نامه نوشت و امر كرد كه او بازگردد او نامه را انداخت و لشكر كشيد تا به محل « ديالى » رسيد . اتباع ابن رائق در قسمت غربى رود بودند چون سپاهيان بجكم آنها را ديدند خود را در آب افكندند و شنا كنان عبور كردند آنها تا عبور سپاهيان را ديدند گريختند . سپاهيان بجكم همه به آسانى از رود گذشتند و ببغداد رفتند . ابن رائق هم بغداد را تخليه كرد و سوى\r\n\r\n","description":"","footnote":"","page_name":" 70 ","page_number":70},
  {"content":"\r\n\r\n« عكبرا » رهسپار شد . بجكم هم در تاريخ سيزدهم ذى القعده وارد بغداد شد و روز بعد راضى را ملاقات كرد به او خلعت و لقب امير الامراء داده شد از طرف راضى - نامه‌هائى بسالاران و فرماندهان ابن رائق نوشته شد و آنها را خواند . آنها هم همه اطاعت كردند و بازگشتند و ابن رائق را ترك و مفارقت نمودند . چون ابن رائق حال را بدان گونه ديد ناگزير ببغداد بازگشت و پنهان شد . بجكم در كاخ مونس مستقر گرديد و كار او بسامان رسيد . مدت امارت ابو بكر بن رائق يك سال و يازده ماه بود يكى از حيله‌ها و تدبيرهاى بجكم اين بود كه ابن رائق بانشاء ابو زكريا يحيى بن سعيد شوشى مكاتبه مىكرد و او مستشار وى بود ابو زكريا گويد . من با بجكم گفتگو كردم و به او پند دادم كه ابن رائق نبايد بر راز تو آگاه شود و تو بايد بطاعت او تظاهر كنى زيرا او از تو نيرومندتر و عده سپاهيان او فزونتر و داراتر است زيرا گنجها در دست اوست و خليفه با او همراه است و او امير و رئيس تو مىباشد . بجكم به من گفت : اما سپاه او نسبت بلكشر من كه مانند گردوى تهى و بىمغز مىباشند و من آنها را آزموده‌ام خواه كم باشند و خواه فزون اما اينكه خليفه با او همراه است خليفه نزد ياران من مهم نيست و اندك تاثيرى در آنها ندارد اما دارائى و مال كه من تمام حقوق سپاهيان را داده‌ام و مال هم دارم گمان مىكنى چه مبلغى دارم ؟ گفتم : نمىدانم . گفت : در هر حال بايد حدس بزنى . من گفتم : بايد صد هزار درهم داشته باشى . به من گفت : خدا گناه ترا ببخشد من پنجاه هزار دينار ( زر ) دارم كه اندك نيازى به آنها نيست . چون بغداد را گرفت روزى به من گفت : آيا در خاطر دارى كه به تو گفته بودم من پنجاه هزار دينار دارم كه به آنها احتياجى ندارم ؟ گفتم : آرى گفت : به خدا پنج هزار درهم ( سيم ) نداشتم . من گفتم : اين دليل عدم اعتماد و وثوق تو به من مىباشد ( كه حقيقت را از من مكتوم داشتى ) . گفت : هرگز ولى تو نمايندهء من نزد ابن رائق بودى اگر ميدانستى كه من كم مايه يا تهى دست هستم دچار ضعف نفس مىشدى و اگر دچار ضعف نفس مىشدى سخن تو ضعيف و بىتاثير مىگرديد و دشمن بر پيروزى بر ما اميدوار مىشد خواستم\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nتو قوى قلب و اميدوار باشى تا قلب او را با سخن تند از جاى بكنى او ( ابو زكريا ) گويد : دانستم تا چه اندازه خردمند و با تدبير بود .\r\n\r\nبيان استيلا و تسلط لشكرى بر آذربايجان و كشته شدن او\r\nدر آن سال لشكرى بن مردى بر آذربايجان غلبه يافت . اين لشكرى از آن لشكرى كه ياد آورده بوديم بزرگتر و نيرومندتر بود زيرا اين لشكرى جانشين وشمگير و امير بلاد جبل ( لرستان و كردستان ) بود . او مال بسيار گرد آورده و سپاهى عظيم تجهيز كرد و سوى آذربايجان لشكر كشيد . امير آذربايجان در آن زمان ديسيم بن ابراهيم كرده بود كه از ياران ابن ابى الساج بشمار مىآمد . او هم سپاهى تجهيز و با لشكرى جنگ كرد ولى در قبال او تاب نياورد و گريخت لشكرى تمام كشور او را گرفت جز اردبيل را زيرا مردم آن شهر بسبب حصار و بارو مصون ماندند و دفاع كردند و خود هم دلير و پايدار بودند در آن هنگام اردبيل مركز و اميرنشين آذربايجان بودند . لشكرى با آنها مكاتبه كرد و وعده نيكى داد ولى آنها مىدانستند ديلميان بدرفتار هستند زيرا نسبت بلرستان و كردستان و همدان ستم نموده بودند . لشكرى آنها را محاصره كرد و مدت محاصره به طول كشيد . پس از آن سپاهيان او توانستند بر ديوار و حصار بالا روند و باروها را از چند جا نقب زدند و داخل شهر شدند . لشكرى هر روز داخل شهر مىشد ولى شب در خارج مىخوابيد . اهالى شهر كوشيدند و سوراخها را بستند و دوباره تمرد نمودند و جنگ را از نو آغاز كردند . لشكرى پشيمان شد كه خرد و تدبير و احتياط را از دست داده بود . دوباره با آنها مكاتبه كرد . اهالى اردبيل ديسيم را پيغام دادند و با او قرار گذاشتند كه فلان روز او از پشت سر بر لشكر لشگرى حمله كند . او به آنها وعده داد و به يارى آنان لشگر كشيد و در روز موعود رسيد . آنها هم از درون شهر\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nبيرون آمدند و با لشكرى سخت نبرد كردند او ميان دو عدو افتاد و با بدترين وضعى گريخت . بسيارى از اتباع او كشته شدند . ناگزير بموقان پناه برد و سپهبد آن سامان او را گرامى داشت سپهبد « ابن دوله » ناميده مىشد در مهمان‌نوازى افراط كرد . باز لشكرى سپاهى گرد آورد و سوى ديسيم روانه شد . ابن دوله هم او را يارى كرد . ديسيم تاب مقاومت نياورد و گريخت و از رود ارس هم گذشت عده از سپاهيان لشكرى او را دنبال كردند و از رود هم گذشتند . باز ديسيم منهزم شد و قصد كرد كه بوشمگير پناه ببرد كه او در شهر رى بود او را از افزايش قدرت لشكرى و امكان او تمرد تخويف نمايد و تعهد كرد ساليانه مبلغى بپردازد و از وشمگير خواست كه با او سپاه بفرستد سپاهيان لشكرى هم با وشمگير مكاتبه كرده اطلاع دادند هر گاه سپاه وشمگير برسد لشكرى را ترك كنند و بسپاه وشمگير ملحق شوند . لشكرى نامه‌هاى لشگر خود را كه بوشمگير نوشته شده بدست آورد ولى مكتوم كرد . چون سپاه وشمگير رسيد لشگرى اتباع خود را جمع و نامه‌هاى آنها را ابراز كرد و گفت من با وضع شما قادر بر جنگ نخواهم بود ولى بهتر اين است كه همه با هم سوى « زوزان » برويم و در عرض راه ارمنيان را غارت كنيم و بموصل برويم و آن شهر را بگيريم و در آنجا و جاهاى ديگر مسلط شويم . آنها قبول كردند و لشكرى بارمنستان لشكر كشيد . مردم غافل و آرام بودند .\r\nارمنيان را غارت كرد و اسير گرفت و رفت تا به محل « زوزان » رسيد در يك استان ارمنىنشين رسيد سالار ارمنى به او مال داد به شرط اينكه از غارت متصرف گردد و بكشور او داخل نشود . پس از توافق سالار ارمنى در يك دره كمين گذاشت و ببعضى از ارمنيان دستور داد كه چيزى از لشگر لشكرى بربايند و به آن دره بروند تا او بدنبال آنها برود و كمين كار خود را بكند . ارمنيان چيزى از آن لشكر بيغما ربودند و بدره پناه بردند لشگرى شخصا با پنج سپاهى سوار شد و آنها را دنبال كرد و چون بدره رسيد كمين بر او حمله كرد و او را كشت همچنين همراهان او همه كشته شدند . لشگر او بدنبال وى شتاب كردند او را كشته ديدند\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nفرزندش را بجاى وى برگزيدند كه نامش لشگرستان بود . راى آنها بر اين قرار گرفت كه از دره « تنين » بگذرند و آن بكوه جودى ( ارارات ) نزديك بود كه از آنجا لشگر خود را جمع كنند و راه طارم را گيرند كه بلاد ارمنى ( قاتل لشكرى ) آنجاست تا از او انتقام بكشند ( در تجارب الامم اطوم زيرا طارم در حدود گيلان است ) . طارم ( مقصود شخص سالار ارمنى ) آگاه شد . مردان كارزار را در دره‌ها قرار داد كه لشگر لشكرستان را سنگ سار كنند و تنگناىها را به روى آنان بندند و مانع پيشرفت آنها شوند . بيشتر آن لشگر كشته شدند و آنانى كه سالم ماندند كمتر بودند و خود لشكرستان هم سالم ماند . با عدهء خود را سوى ناصر الدوله كشيد و به او پناه برد . ناصر الدوله بن حمدان امير موصل بود . بعضى از آنها نزد او اقامت كردند و بعضى راه بغداد را گرفتند . اما كسانى كه نزد ناصر الدوله ماندند آنها را با پسر عم خود ابو عبد اللّه حسين بن سعيد بن حمدان به آنچه از آذربايجان در حكومت او بود روانه نمود تا از پيشرفت ديسيم ( كردى ) جلوگيرى كند زيرا او قصد تصرف آن قسمت از حكومت ناصر الدوله را داشت و سوى آن لشكر كشيده بود . ابو عبد اللّه مذكور هم از طرف پسر عم خود حاكم آن قسمت بود از آذربايجان بود كه تحت حكومت ناصر الدوله درآمده ولى ديسيم رسيد و با او جنگيد و ابو عبد اللّه تاب پايدارى نياورد و ديسيم آن قسمت از آذربايجان را گرفت .\r\n\r\nبيان اختلال كار قرمطيان\r\nدر آن سال كار قرمطيان آشفته شد و يك ديگر را كشتند . سبب اين بود كه ميان آنها مردى بنام « ابن سنبر » بود كه از ياران مخصوص ابو سعيد بشمار مىرفت و بر راز او آگاه بود . دشمنى از قرمطيان بنام ( ابو حفص شريك ) داشت . ابن سنبر مردى اصفهانى برگزيد و به او گفت : اگر من ترا امير كنم بايد خصم من ابو حفص را بكشى و تو امير قرمطيان خواهى شد . آن مرد اصفهانى قبول كرد و با او عهد بست\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nابن سنبر اسرار ابو سعيد و رمزهاى او را باصفهانى آموخت و علايم امامى كه در انتظار ظهور او بودند شرح داد . مرد اصفهانى نزد فرزندان ابو سعيد رفت و علايم ظهور را بيان كرد . ابو طاهر ( رئيس قرمطيان و فرزند ابو سعيد ) چون علايم را از او شنيد گفت : امامى كه ما براى او دعوت مىكنيم همين است قرمطيان هم بطاعت وى گردن نهادند بحديكه آن مرد اگر فرمان مىداد كه برادرى برادرش را بكشد اطاعت مىكردند . اگر كسى را بد مىدانست مىگفت : او مريض است و در دين ما شك برده بايد او را كشت . آنها هم فورا او را مىكشتند . ابو طاهر شنيد كه آن مرد - اصفهانى تصميم بر قتل او گرفته تا خود تنها بر كار چيره شود . ابو طاهر ببرادران خود گفت : ما در برگزيدن اين مرد اشتباه و خطا كرديم . من او را امتحان مىكنم تا معلوم شود . به او گفتند ما بيمارى داريم كه شفاپذير نيست آنگاه مادر خود را بسترى كردند و او را پوشاندند كه نداند كيست و چيست . او را بر سر بيمار بردند و گفتند : بيمار ما اين است او ندانسته گفت : بايد او را كشت . آنها روى مريض را باز كردند و گفتند : اين مادر ماست و تو دروغ گفتى آنگاه مرد اصفهانى را فورا كشتند ولى پس از اينكه عده بسيارى از آنها را كشت . كه اغلب آنان از بزرگان و دليران بودند اين اختلاف باعث شد كه آنها در « هجر » بمانند و جاى ديگر را قصد نكنند و موجب فساد و اغتشاش نگردند\r\n.\r\n\r\n","description":"","footnote":"","page_name":" 75 ","page_number":75},
  {"content":"\r\n\r\n\r\nبيان حوادث\r\nدر آن سال در ماه ذى القعده ميان مسلمين و رومياله فديه و مبادله اسراء رخ داد . كسى كه متصدى آن كار شده ابن ورقاء شيبانى بود . عده كسانى كه با فديه ( وجه نقد ) آزاد شدند از مسلمين بالغ بر شش هزار و سيصد زن و مرد بود . محل به كار بردن فديه ساحل رود « بدندون » بود .\r\nدر آن سال ابو القاسم اسماعيل بن عباد ( صاحب ) متولد شد .\r\n\r\nسنه سيصد و بيست و هفت\r\n\r\nبيان رفتن راضى باتفاق بجكم بموصل و ظهور ابن رائق از خفاگاه خود و رفتن و بشام\r\nدر ماه محرم آن سال راضى باللّه ( خليفه ) باتفاق بجكم بموصل رفت . سبب اين بود كه ناصر الدوله بن حمدان پرداخت ماليات تعهد شده را بتاخير انداخت .\r\nراضى بر او خشم گرفت . راضى و بجكم هر دو سوى موصل رهسپار شدند قاضى القضاة ابو الحسين عمر ابن محمد را هم همراه بردند چون بتكريت رسيدند راضى در آنجا ماند و بجكم رفت ، ناصر الدوله در محل « كهيل » كه شش فرسنگ از موصل دور بود با او مقابله كرد و جنگ رخ داد و بسيار سخت اتباع ناصر الدوله گريختند و به محل « نصيبين » رفتند و بجكم آنها را دنبال كرد و در موصل توقف ننمود و چون به محل « نصيبين » رسيد ابن حمدان به محل « آمد » رفت .\r\nبجكم مژده فتح را براى راضى نوشت و او با كشتى موصل را قصد كرد . عدهء از قيرمطان همراه راضى بودند كه ببغداد بازگشتند و برگشتن آنها قبل از رسيدن\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nخبر فتح بود . ابن رائق با آنها مكاتبه داشت و چون وارد بغداد شدند ابن رائق ظاهر و بر بغداد مسلط شد ولى نسبت بكاخ خليفه كارى نكرد . خبر بخليفه راضى رسيد او از كشتى خارج شد و راه صحرا گرفت تا بموصل رسيد بجكم را هم بر اوضاع آگاه كرد و او از « نصيبين » بازگشت . چون خبر بازگشت بجكم بناصر الدوله رسيد از آمد سوى « نصيبين » آمد و آن سامان را باضافه « ديار ربيعه » گرفت . بجكم سخت نگران شد و اتباع او خودسرانه راه بغداد را گرفتند . ناگزير بنگهدارى بازماندگان كوشيد و گفت : خليفه و امير الامراء ( خود را گويد ) فقط بموصل قناعت مىكنند كه يك قصبه بيش نيست . ابن حمدان پيش از اينكه بر واقعه ابن رائق آگاه شود نزد بجكم ( و خليفه ) فرستاد و صلح را درخواست كرد و دادن پانصد هزار درهم فورى را پيشنهاد نمود بجكم خرسند شد و براضى خبر داد و صلح ما بين آنها منعقد گرديد . راضى و بجكم هم هر دو سوى بغداد شتاب كردند . ابن رائق هم ابو جعفر محمد بن يحيى بن شيرزاد را نزد آن دو فرستاد و صلح را پيشنهاد كرد . او نزد آن دو تا موصل رفت و بجكم او را گرامى داشت و نزد خليفه راضى برد و او پيغام ابن رائق را داد و راضى هم پذيرفت و پاسخ داد بجكم هم با درخواست او موافقت كرد . قاضى القضاة را هم نزد او فرستاد مقصود قاضى ابو الحسين عمر بن محمد است . راه فرات و « ديار مضر » و حران و « رها » و پيرامون آنها را به او سپرد . همچنين قنسرين و مراكز ديگر را . ابن رائق هم پذيرفت و جواب قبول داد و از بغداد خارج شد و به محل ايالت تازه خود رفت . راضى و بجكم هر دو در تاريخ نهم ربيع الاخر وارد بغداد شدند .\r\n\r\nبيان وزارت بريدى براى خليفه\r\nدر آن سال ابو الفتح فضل بن جعفر بن فرات وزير در محل « رمله » وفات يافت ما سبب رفتن او بشام را بيان كرده بوديم . مدت وزارتش يك سال و هشت ماه و پنج روز بود . چون بشام رفت در دربار خلافت عبد اللّه بن على نقرى را جانشين و نايب خود نمود . بجكم هم وزير خود را كه على بن خلف بن طباب بود دستگير و\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nبجاى او ابو جعفر محمد بن يحيى ابن شيرزاد را وزير كرده بود . ابو جعفر مذكور كوشيد كه صلح ميان بجكم و بريدى برقرار شود كه شد . بريدى خراج واسط را بششصد هزار دينار تعهد كرد كه ساليانه آن مبلغ را بپردازد پس از آن ابن شيرزاد ( وزير بجكم ) پس از مرگ ابو الفتح وزير در « رمله » كوشيد كه ابو عبد اللّه بريدى را وزير خليفه نمايد . راضى به او نوشت و او قبول كرد و آن در ماه رجب بود آنگاه عبد اللّه بن على نقرى كه چنان كه بود نايب خود در دربار نمود كه نايب ابو الفتح وزير بود .\r\n\r\nبيان مخالفت و ستيز « بالبا » با خليفه\r\nبجكم بعضى از سالاران خود را بحكومت و امارت نواحى كشور فرستاد يكى از آنها « بالبا » مانند همه ترك بود بحكومت انبار منصوب شد . « بالبا » علاوه بر حكومت درخواست كرد طريق فرات تماما به او سپرده شود تا او بتواند سدى ميان ابن رائق و بلاد شام ايجاد كند . بجكم امور طريق فرات را هم به او سپرد و او سوى « رحبه » رفت و با ابن رائق آغاز مكاتبه و دوستى نمود و با « بجكم » و راضى ( خليفه ) مخالفت و ستيز كرد . كار او بالا گرفت و عظمتى يافت . « بجكم » آگاه شد عده از سپاه خود را براى سركوبى او فرستاد و آن عده را دستور داد كه در پيمودن راه و طى منازل بكوشند تا قبل از رسيدن خبر آنها او را غافل گير كنند . آن عده در مدت پنج روز به محل « رحبه » رسيدند و « بالبا » كه مشغول تناول طعام بود در حال غفلت دچار شد ناگزير نزديك جولاهه ( بافنده ) مخفى شد ولى او را پيدا كردند و گرفتند و ببغداد بردند . هنگام ورود سوار شترش كردند و با رسوائى بزندانش افكندند كه آن آخر كار و روزگار او بود\r\n.\r\n\r\n","description":"","footnote":"","page_name":" 78 ","page_number":78},
  {"content":"\r\n\r\n\r\nبيان امارت ابو على بن محتاج بر خراسان\r\nدر آن سال امير نصر سعيد بن احمد ( سامانى ) ابو على احمد بن ابى بكر محمد بن مظفر بن محتاج را امير كل خراسان كرد سپاه و اعم از سامان و پدرش را از امارت آن ديار بر كنار نمود ( پدر ابو على را ) . نخست او را سوى بخارا خواند و بعد بمركز امارت فرستاد . علت اين بود كه پدرش ابو بكر بيمار شده و مرض او به طول كشيد . سعيد ( لقب امير نصر كه پدرش شهيد و او سعيد لقب يافت ) فرزندش را از صغانيان احضار و بجاى پدر بيمار امير آن ديار نمود و بنيشابور فرستاد و پدرش را نزد خود خواند . ابو بكر از نيشابور خارج شد و سه مرحله به شهر مانده بود فرزندش را ديد و امور امارت را با آنچه ضرورت داشت به او آموخت . ابو بكر هم راه بخارا را گرفت و فرزندش ابو على وارد نيشابور شد و آن در ماه رمضان سال جارى بود . ما در سنه سيصد و بيست و هشت بقيه احوال او را بيان خواهيم كرد .\r\nابو على مردى خردمند و دانا و دلير بود مدت سه ماه در مركز اقامت كرد و براى گرفتن گرگان و طبرستان تهيه و تجهيز نمود كه شرح آن خواهد آمد .\r\n\r\nبيان غلبه و تسلط وشمگير بر اصفهان و الموت\r\nدر آن سال وشمگير بن زياد برادر مرداويج سپاهى عظيم بر اصفهان فرستاد در آنجا ابو على حسن بن بويه كه ركن الدوله باشد فرمانروا بود . او را از اصفهان اخراج كردند و بر آن سامان تسلط يافتند و بنام وشمگير خطبه خواندند . ركن الدوله راه فارس را گرفت و در خارج استخر لشگر زد . وشمگير هم براى گشودن قلعه الموت لشگر كشيد و آن را گرفت و بازگشت . اخبار و شرح وقايع هر دو ( ركن الدوله و وشمگير ) در تاريخ سنه سيصد و بيست و هشت خواهد آمد\r\n.\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n\r\nبيان فتنه اندلس\r\nدر آن سال امية بن اسحاق در شهر « شنترين » بر عبد الرحمن اموى امير اندلس تمرد كرد . سبب اين بود كه او ( اميه ) برادرى بنام احمد داشت كه وزير عبد الرحمن او را كشت . اميه هم در « شنترين » بود چون خبر قتل برادر را شنيد تمرد نمود بشاه « جلالقه » ( قومى از اهالى اسپانيا ) پناه برد و رخنه‌ها ملك مسلمين را به او نشان داد .\r\nروزى اميه براى شكار بخارج شهر رفت و چون بازگشت مردم شهر در را بر روى او بستند و مانع ورود او شدند او هم نزد « ردمير » پادشاه جلالقه رفت و شاه او را وزير خود نمود . عبد الرحمن هم سوى « جلالقه » لشكر كشيد و با « ردمير » مقابله نمود .\r\n« جلالقه » گريختند و عبد الرحمن پيروز شد و بسيارى از آنها را كشت . عبد الرحمن آنها را محاصره كرد ولى آنها دليرى كرده‌اند بر او غلبه يافتند و بسيارى از مسلمين را كشتند كه كشتار عظيمى بود . شاه خواست مسلمين را دنبال كند ولى اميه مانع شد و او را از سطوت مسلمين ترسانيد ولى بگرفتن گنجها و ربودن غنايم تشويق و وادارش نمود . عبد الرحمن پس از آن واقعه سپاه ديگرى براى انتقام از « جلالقه » تجهيز كرد و سوى آنها لشكر كشيد و حملات پياپى نمود و چندين برابر كشته‌هاى مسلمين از آنها كشت . پس از آن اميه از عبد الرحمن امان خواست و او پذيرفت و نيكى كرد .\r\n\r\nبيان حوادث\r\nدر آن سال ماه دچار خسوف شد و تمام آن گرفته شد و آن در ماه صفر بود عبد الرحمن بن ابى حاتم رازى مؤلف كتاب « جرح و تعديل » درگذشت . عثمان بن حطاب بن عبد اللّه ابو الدنيا كه معروف باشج ( شكسته ) بود وفات يافت گفته شد كه او على ابن ابى طالب عليه السلام را ملاقات كرده بود ( به اين معنى عمر او به اندازه دراز\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nبود كه على ادراك كرده و بدين سبب كينه ابو الدنيا به او داده شده بود و اين مخالف عقل و طبيعت است زيرا سيصد سال عمر انسان دور از امكان است ) گفته شد مردم او را ابو الحسن مىناميدند كه هم كينه و هم اسم او بود و اين كينه و نام را در آخر روزگار خود يافت . از او نامه ( كتاب ) مانده كه به او منتسب است و از او روايت مىشود ولى صحيح نيست . بسيارى از محدثين هم آن را روايت كرده‌اند با اينكه مىدانند سست و دور از حقيقت است . محمد بن جعفر ابن محمد بن سهل ابو بكر خرائطى هم وفات يافت او مولف چندين كتاب مشهور و معروف بوده مانند « اعتلال القلوب » و غيره وفات او در شهر يافا واقع شد .\r\n\r\nسنه سيصد و بيست و هشت\r\n\r\nبيان استيلاء ابو على بر گرگان\r\nدر آن سال ابو على بن محتاج لشگر خراسان را سوى گرگان سوق داد در آن هنگام ماكان بن كالى ( كاكى ) بحكومت آن سامان مستبد و بر امير نصر بن احمد بن متمرد شده بود . ماكان را در گرگان محاصره كرد و راه رسانيدن ضروريات را بست . ابو على هنگام لشكر كشى ديد كه آبهاى عرض راه را آلوده كرده بودند ناگزير از راه راست منحرف گرديد ناگاه مردم گرگان را غافل گير كرد و بيك فرسنگى لشكر زد و شهر را محاصره كرد و خواربار و مواد زندگى را منع نمود بسيارى از اتباع ماكان از او امان خواستند . هر كه در محاصره مانده بود دچار سختى و گرسنگى گرديد بحديكه هر فردى بيك مشت كنجد يا خرما يا سبزى و مانند آن يك روز اكتفا و تغذيه مىكرد . ماكان از وشمگير كه در رى بود مدد خواست او هم يكى از سالاران خود را بنام « شيرج بن نعمان » به يارى ماكان فرستاد . چون بگرگان رسيد و حال را بدان گونه ديد كوشيد كه ابو على با ماكان آشتى كند كه براى نجات ماكان راهى در طبرستان باز كند كه او شهر را واگذار نمايد . ابو على بر گرگان\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nاستيلا يافت و ماكان گريخت و آن در تاريخ سنه سيصد و بيست و هشت بود . ابو على ابراهيم بن سيمجور دواتى را حاكم گرگان نمود آن هم پس از آبادى و اصلاح وضع شهر و خود نيز تا ماه محرم سنه سيصد و بيست و نه در آنجا زيست و بعد راه شهر رى را گرفت چنان كه خواهد آمد .\r\n\r\nبيان رفتن ركن الدوله بواسط\r\nدر آن سال ركن الدوله ابو على حسن بويه بواسط رفت سبب اين بود كه ابو عبد اللّه بريدى لشكرى بشوش فرستاد و يكى از سالاران ديلم را كشت . ابو جعفر صميرى كه عامل خراج شوش بود در قلعه تحصن نمود در آن هنگام معز الدوله ابو الحسين احمد بن بويه در اهواز بود بيم آن داشت كه بريدى از بصره او را قصد كند ببرادر خود ركن الدوله كه در پيرامون استخر بود و قبل از آن اشاره شد كه در اصفهان بوده نامه نوشت چون نامه برادرش رسيد او با شتاب راه را پيمود و بشوش رسيد و از آنجا راه واسط را گرفت تا آنجا را تسخير كند زيرا از اصفهان خارج شده و ديگر ملكى براى او نمانده بود تا در آن مستقر و مستقل شود . او در واسط جانب شرقى را گرفت كه بريدى در جانب غربى بود . سپاهيان ابن بويه پريشان و نگران شدند و عدهء صد تن از آنها نزد بريدى پناه بردند و تسليم شدند . راضى ( خليفه ) باتفاق بجكم از بغداد سوى واسط لشكر كشيدند تا با ابن بويه نبرد كنند ابن بويه ترسيد كه عده دشمن فزونتر گردد و سپاهيان او امان خواهند آنگاه دچار هلاك و نيستى شود زيرا مدت يك سال بود كه بسپاهيان مواجب و جيره نداده بود ناگزير از واسط باهواز و از آنجا برامهرمز رفت\r\n.\r\n\r\n","description":"","footnote":"","page_name":" 82 ","page_number":82},
  {"content":"\r\n\r\n\r\nبيان رفتن ركن الدوله باصفهان و گرفتن آن سامان\r\nدر آن سال ركن الدوله باصفهان بازگشت و رامهرمز را بدرود گفت :\r\nبر اصفهان غلبه و استيلا يافت و اتباع وشمگير را بيرون كرد و عده را كشت و اسير گرفت سبب اين بود كه وشمگير لشكر خود را براى ماكان فرستاده بود كه او را يارى كند چنان كه بيان كرديم . ركن الدوله اصفهان را قصد كرد كه در آنجا عده كمى از لشكر وشمگير مانده بود . او و برادرش عماد الدوله با ابو على بن محتاج مكاتبه كرده و او را بر ماكان و وشمگير تحريك كرده و وعده داده بودند كه او را مساعدت كنند و آن مكاتبه باعث ايجاد دوستى ميان آنها گرديد .\r\n\r\nبيان رفتن بجكم بلرستان و كردستان و بازگشتن او\r\nدر آن سال بجكم از بغداد ببلاد جبل ( لرستان و كردستان ) رفت و بازگشت .\r\nسبب اين بود كه ابو عبد اللّه بريدى با او مسالمت كرد و دختر خويش را به او داد بريدى به او پيغام داد كه به آن بلاد برود و آن را فتح كند و خود نيز باهواز خواهد رفت و آن را از دست ابن بويه خواهد گرفت هر دو بر آن كار استوار شدند . بجكم هم عده پانصد سپاهى از اتباع خود را به يارى او فرستاد و ابو زكرياى شوشى را كه يار و مستشار خود بود نزد بريدى فرستاد كه او را بلشكر كشى وادار كند و نزد او بماند تا او از واسط حركت كند . بجكم هم بحلوان رفت و ابو زكرياى شوشى براى وادار كردن بريدى بجنگ اهواز حركت نمود ولى بريدى بدفع الوقت و تاخير حركت پرداخت زيرا قصد بغداد را كرده بود و براى همين قصد بجكم را دور كرد ولى يك پا پيش مىبرد و پاى ديگر پس و انتظار داشت كه براى بجكم اتفاق بدى رخ دهد\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nتا خود بآرزوى خويش برسد و آن اتفاق شكست و فرار بجكم يا كشتن او بود .\r\nابو زكريا مدت يك ماه نزد او ماند كه او را بلشكركشى وامىداشت و او طفره مىزد و مغالطه مىكرد . ابو زكريا بر قصد او آگاه شد . بجكم را با نوشتن نامه آگاه كرد و او در حال سير بود چون خبر به او رسيد سوى بغداد بازگشت آن هم سوار جمازه شد و عده را هم سوار جمازه كرد و سوى بغداد شتاب نمود و سپاه را پشت سر گذاشت .\r\nبريدى آگاه شد كه بجكم وارد بغداد شده نگران شد پس از آن خبر به او رسيد كه بجكم او را قصد كرده است .\r\n\r\nبيان تسلط بجكم بر واسط\r\nچون بجكم ببغداد رسيد سپاهى براى گرفتن واسط تجهيز كرد و تمام راهها را گرفت مبادا خبر او بواسط برسد و بريدى آگاه و آماده كارزار شود . در بيستم ماه ذى القعده خود با كشتى رفت و سپاه خويش را از راه صحرا فرستاد . نام بريدى را از وزارت هم محو كرد و ابو القاسم سليمان بن مخلد را براى وزارت برگزيد .\r\nمدت وزارت بريد يك سال و چهار ماه و چهارده روز بود . على بن شيرزاد را هم دستگير كرد زيرا او سبب آشتى و خويشى او با بريدى بود و از او صد و پنجاه هزار دينار گرفت . يكى از عجايب اين بود كه بجكم يك منشى مخصوص داشت هميشه ملازم او در سفر و ظفر بوده و در آن هنگام كه او عازم واسط و خبر رفتن خود را مكتوم كرده بود ناگاه كبوتر قاصدى بر قسمت كشتى اعلاى نشست كبوتر را گرفتند و ديدند حامل نامه است نامه را نزد بجكم بردند ديد به خط منشى خود مىباشد كه ببرادرش در واسط نوشته بود بجكم با سپاه به قصد بريد مىآيد كه برادرش بريدى را آگاه و هشيار كند . نامه را به آن منشى نشان دادند و او نتوانست خيانت خود را انكار كند بجكم دستور قتل او را داد و او را كشتند و نعش او را در آب انداختند . چون خبر رسيدن بجكم بواسط رسيد بريدى سوى بصره رفت و شهر واسط تهى گشت بجكم شهر را گرفت . چون بجكم بلرستان لشكر كشيده بود لشكر خود را در همان سامان\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nگذاشت و خود با شتاب راه بغداد را گرفت و بعد بواسط رسيد . ديلميان و گيلانيان لشكر مقيم لرستان و كردستان را كه بجكم گذاشته بود قصد كردند و آن لشكر گريخت و ببغداد رفت .\r\n\r\nبيان استيلاى ابن رائق بر شام\r\nدر آن سال ابن رائق شام را گرفت . پيش از اين خبر رفتن او را نوشته بوديم چون وارد بلاد شام شد اول شهر حمص را گرفت و بعد بدمشق رفت كه در آنجا بدر بن عبد اللّه اخشيدى معروف به « بدير » والى بود كه اخشيد او را بدان ايالت منصوب كرده بود . ابن رائق او را از دمشق اخراج نمود و خود مالك آن ديار گرديد .\r\nاز آنجا به محل « رمله » رفت و آنجا را هم تملك كرد و از آنجا به محل « عريش » لشكر كشيد و قصد تملك مصر را داشت . اخشيد بن محمد بن طغج با لشكر خود رسيد جنگ واقع شد و لشكر اخشيد منهزم گرديد اتباع ابن رائق فائق و سرگرم غارت شدند و در خيمه‌هاى اخشيد هم نشستند ناگاه از كمين‌گاه عدهء از سپاه اخشيد كه مخفى بودند سر برآوردند و بلشكر غالب حمله نمودند لشكر ابن رائق منهزم شد و خود ابن رائق با رنج بسيار گريخت .\r\nاو با هفتاد تن بدمشق رسيد ولى با بدترين وضع و مال اخشيد . برادرش ابو نصر بن طغج را با سپاهى عظيم فرستاد چون ابن رائق خبر آمدن آن سپاه را شنيد بجنگ كمر بست و شتاب كرد . در چهارم ماه ذى الحجه در محل « لجون » از توابع دمشق جنگ واقع شد و سپاه ابو نصر شكست خورده منهزم گرديد خود ابو نصر هم كشته شد . ابن رائق نعش او را تكفين كرد و نزد برادرش فرستاد و عذر خواست و سوگند ياد كرد كه قصد قتل او را نداشت . فرزند خود را هم نزد او فرستاد كه اگر بخواهد او را بانتقام برادر بكشد . براى اخشيد هم نامه تسليت آميز نوشت . اخشيد « مزاحم » ( فرزند ابن رائق ) را با نهايت احترام استقبال كرد و\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nبه او خلعت داد و نزد پدرش فرستاد و هر دو آشتى كردند به شرط اينكه « رمله » و پشت آن بمصر تعلق داشته باشد و تحت تسلط اخشيد قرار گيرد و اخشيد ساليانه صد و چهل هزار دينار خراج رمله را بابن رائق بپردازد .\r\n\r\nبيان حوادث\r\nدر آن سال طريف سبكرى كشته شد . بجكم وزير خود ابو جعفر بن شيرزاد را بر كنار كرد و صد و پنجاه هزار دينار از او گرفت ( خبر آن گذشت ) ابو عبد اللّه كوفى را بمقام وزارت منصوب نمود . در آن سال محمد بن يعقوب درگذشت . محمد بن على ابو جعفر كلينى كه يكى از علماء و پيشوايان شيعيان امامى بود ( دوازده امامى ) كشته شد .\r\n« كلينى » با يا ، دو نقطه زير و بعد از آن نون است . ( كلين ) در پيرامون رى معروف است و اكنون هم قريه آن باقى مىباشد . ابو الحسن محمد بن ايوب مقرى ( قرآن ) بغدادى معروف بابن شنبود ( چند بود ) در ماه صفر وفات يافت ابو محمد جعفر مرتعش كه از بزرگان صوفيه از اهالى نيشابور ساكن بغداد بود درگذشت . همچنين قاضى القضاة عمر ابن ابى عمر محمد ابن يوسف كه پس از پدرش قاضى شد وفات يافت ابو بكر محمد بن قاسم ابن محمد بن محمد بن بشار معروف بابن انبارى مصنف كتاب « وقف ابتداء » درگذشت در يازدهم شوال ابو على بن مقله وزير در زندان وفات يافت در همان سال دو روز مانده از شوال وزير ابو العباس خصيبى سكته كرد . فاصله ما بين مرگ او و مرگ ابن مقله وزير هفده روز بود . ابو عبد اللّه قمى وزير ركن الدوله بن بويه درگذشت . ركن الدوله بعد از او ابو الفضل بن عميد را براى وزارت برگزيد او خوب نفوذ يافت و به جائى رسيد كه هيچ يك از وزراء آل بويه به آن نرسيدند ما بعضى اخبار او را شرح خواهيم داد كه مقام و منزلت او شناخته شود\r\n.\r\n\r\n","description":"","footnote":"","page_name":" 86 ","page_number":86},
  {"content":"\r\n\r\n\r\nسنه سيصد و بيست و نه\r\n\r\nبيان وفات الراضى باللّه\r\nدر آن سال الراضى باللّه ابو العباس احمد بن مقتدر در نيمه ربيع الاول درگذشت مدت خلافت او شش سال و ده ماه و ده روز بود . عمر او سى و دو سال و چند ماه بود . بيمارى او استقا بود . او اديب و شاعر بود از جمله اشعار اوست :\r\n بصفر وجهى اذا تامله * طرفى و يحمر وجهه خجلا\r\nحتى كان الذى بوجنته * من دم جسمى اليه قد نقلا \r\nباز هم در رثاى پدرش مقتدر :\r\n و لو ان حيا كان قبرا لميت * لصبرت أحشائي لاعظمه قبرا\r\nو لو ان عمرى كان طوع مشيئتى * و ساعدتى التقدير قاسمته العمرا\r\nبنفسى ثرى ضاجعت فى تربة البلا * لقد ضمت منك الغيث و الليث البدر \r\nترجمه دو بيت نخستين كه از شاهكارهاى ادب است :\r\nچون ديده من او را مىنگرد روى من زرد مىگردد ولى روى او از شرم سرخ مىشود . انگار آنچه در چهره اوست از خون پيكرم به او منتقل شده ( البته در ترجمه لطف معنى ادا نمىشود . )\r\nو اما ترجمه مرثيه پدر كه چنين است : ( اگر يك انسان زنده مىتواند براى يك مرده گور شود من درون خود را براى استخوانش گور نمودم و اگر عمر من در اراده و خواستن من مىبود قدر هم مرا يارى مىكرد من عمر خود را با او تقسيم مىكردم من خود را فداى آن خاكى مىكنم كه تو در آن غنودى و آن تربت بلاست . آن خاك باران و شير و ماه را در درون خود گرفت ( يعنى پدرم از حيث\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nسخا و كرم مانند باران و درهم مىباريد و از حيث دليرى مانند شير و از حيث حسن مانند ماه بود . )\r\nباز هم از شعر او :\r\n كلى صفو الى كدر كل امن الى خطر * و مصير الشباب للموت فيه او الكبر\r\nدردر المشيب منى واعظ ينذر البشر * ايها الامل الذى تاه فى لجة الغرر\r\nاين من كان قبلنا درس لعين و الاثر * سيرد العماد من عمره كله خطر\r\nرب انى ذخرت عندك ارجوك مدخر * انني مؤمن بما بين الوحى فى السور\r\nو اعترافى به ترك نفعى و ايثارى الضرر * رب فاغفر لى الحطيئة يا خير من غفر \r\nيعنى - هر زندگانى صافى و گوارا را بتلخى و تيرگى و هر امن و آسودگى بخطر منتهى مىشود .\r\nجوانى هم پايانش مرگ است يا پيرى .\r\nخوشا پيرى كه پند مىدهد و بشر را اخطار مىكند .\r\nاى آرزومند اميدوار كه در درياى غرور گم شده .\r\nآنانى كه بيش از ما بودند چه شدند ، نابود شد هر چه بود و اثرى از آن نماند .\r\nروز رستاخيز عمر پر خطر را باز مىگرداند .\r\nاى خداى من . نزد تو اندوخته دارم اى كسى كه بهترين ذخيره دار براى اميدوارى من سود خود را ترك كرده و زيان خويش را به راه ترجيح داده‌ام .\r\nاى خداى من مرا ببخش اى بهترين بخشنده .\r\nراضى سخى بود . معاشرت و مصاحبت ادبا را دوست داشت . همنشين آنها بود .\r\nيكى از آنها سنان بن ثابت صابى طبيب بود . روزى او را خواند و از غلبه خشم بر مزاج خود شكايت كرد و او از خشم و غضب متنفر بود . او هم خشم را بد گفت و بردبارى را ستود .\r\nو آن قدر او را پند داد كه از كشتن اشخاص يا كيفر دادن پرهيز كرد . او گندمگون داراى چشم درشت و زيبا . ريش خفيف و كم مو بود . مادرش كنيز فرزند دار بود ( ام ولد - پس از زائيدن مقرب و محترم مىشود ) نام مادرش ظلوم بود . او در چند چيز خاتمه خلفاء شمرده مىشد . يكى از آنها آخرين خليفه بود كه شعر او در ديوان جمع شده .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nآخرين خليفه بود كه بر منبر بسيار خطبه نمود . اگر چه ديگران هم خطبه كرده بودند ولى اعتبارى نداشتند . او آخرين خليفه بود كه با همنشينان مىنشست و نديمان و همدمان را مىپذيرفت و آخرين خليفه بود كه مخارج و عطايا و انعامات و آشپز - خانه‌هاى عمومى و مجالس و خدام و حاجب و دربان و نظم و ترتيب در كليه امور دربار داشت مانند خلفاء پيشين ( كه بعد الغا شد ) .\r\n\r\nبيان خلافت المتقى لله\r\nچون راضى درگذشت كارهاى خلافت معطل ماند تا ابو عبد اللّه كوفى منشى و پيشكار بجكم از واسط برسد زيرا همراه بجكم در واسط بود . كاخهاى خلافت هم محافظت شد . بجكم نامه نوشت و با كوفى فرستاد و دستور داد كه ابو القاسم سليمان بن حسن وزير راضى را ملاقات و تمام كسانى را كه بمقام وزارت رسيده و كارمندان ديوان و علويان و قضات و عباسيان و اشراف و اعيان شهر را احضار و جمع و با آنها مشورت كند كه چه كسى را براى خلافت انتخاب و مخصوصا كسانى باشند كه عقيده و مذهب آنها را كوفى بپسندد . كوفى آنها را احضار و جمع و با آنها گفتگو و مشورت كرد .\r\nبعضى از آنها نام ابراهيم بن مقتدر را بردند و مجلس مشاوره منحل شد . روز بعد مردم بر خلافت او متفق شدند او را در كاخ خلافت احضار و با او بيعت كردند و آن در بيستم ربيع الاول ( سال جارى ) بود . چندين لقب به او پيشنهاد شد و او لقب « المتقى للّه » را برگزيد تمام مردم به او بيعت كردند . او هم خلعت و پرچم ( امارت ) را براى بجكم كه در واسط بود فرستاد . بجكم پس از مرگ راضى و قبل از برگزيدن متقى از كاخ خلافت فرش و چند چيز نفيس و گرانبها را ربود ( دستور داده بود كه آنها را براى او ببرند ) آنها نظر او را جلب كرده بود . متقى سلامه طولونى را حاجب و دربان خود نمود و سليمان را بمقام وزارت باقى گذاشت .\r\nاو از وزارت چيزى جز نام نداشت . تمام كارها و حل و عقد و اداره امور در دست كوفى منشى بجكم بود\r\n.\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n\r\nبيان قتل ماكان بن كاكى ( كالى ) و استيلاى ابو على بن محتاج بر شهر رى\r\nپيش از اين نوشته كه ابو على بن محتاج بگرگان رفت و ماكان را از آن شهر بيرون كرد . ماكان از آن سامان بطبرستان رفت و در آنجا مستقر گردد ابو على هم در گرگان اقامت گزيد كه كارهاى آن شهر را سامان دهد و ويرانىها را آباد كند . پس از آن ابراهيم بن سيمجور دواتى را بحكومت آن ديار نشاند و در ماه محرم همين سال شهر رى را قصد كرد و در ماه ربيع الاول به مقصد رسيد وشمگير بن زيار برادر مرداويج در آن ديار بود . عماد الدوله و ركن الدوله دو فرزند بويه با ابو على مكاتبه مىكردند و او را بگرفتن شهر رى وادار مىكردند و وعده يارى مىدادند . آنها ( دو فرزند بويه ) ميخواستند كه ابو على شهر رى را از وشمگير بگيرد و مىدانستند تاب دوام در آن شهر نخواهد داشت پس شهر رى به آنها خواهد پيوست و آنها بر آن شهر غالب خواهند شد زيرا از خراسان دور و كشور خراسان فراخ بود آنها خواهند توانست كه آن شهر را از خراسانيان بازگيرند . وشمگير بر اتفاق و اتحاد آنها ( دو فرزند بويه و ابو على ) آگاه شد با ماكان بن كالى ( كالى ) از طبرستان سوى رى لشكر كشيد و سپاه ابو على هم رسيد و لشكر ركن الدوله به او پيوست و همه در محل « اسحاق - آباد » جمع شدند و بعد بمقابله سپاه وشمگير پرداختند . ماكان بن كالى در قلب سپاه قرار گرفت و خود شخصا بجنگ پرداخت . ابو على نيز سپاه خود را آراست و دسته دسته آماده كرد و نيروى قلب را فرمان داد كه اول سخت بكوشد و بعد اندك اندك عقب بكشد و دشمن را با فريب دلير كند كه بدنبال آن نيرو پيش رود و مركز خود را از دست دهد سپس بميمنه و ميسره فرمان دهد هر گاه ديدند قلب دشمن از جاى خود جنبيد و ميدان را تهى كرد حمله كنند و حلقه وا دشمن را محاصره نمايند .\r\nو در دستورى كه به دو جناح چپ و راست داده بود گفته بود اندك اندك متعرض شوند و\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nدشمن را مشغول نمايند كه از يارى ديگران نسبت بقلب تكان خورده جلوگيرى كنند . اتباع ابو على بر قلب سپاه وشمگير سخت حمله كردند و كوشيدند و دليرى نمودند سپس اندك اندك عقب نشستند و ماكان به عقب رفتن آنان اميدوار شد و بظفر طمع كرد او و سپاهيانش مركز خود را ترك كردند و بدنبال آنها شتاب نمودند .\r\nابو على بدسته‌هاى لشكرى جداگانه كه به دو جناح چپ و راست پيوسته بودند فرمان داد كه بميدان قلب سپاه وشمگير حمله كنند و از پشت بقلب تكان خورده و مركز خود را از دست داده هجوم نمايند . چون او پشت ماكان را گرفت و قلب سپاه خود كه ظاهرا عقب نشسته فرمان داد كه باز گردد و بجنگ حقيقى بكوشد و ماكان و سپاهيان او را در ميان بگيرد .\r\nآنها هم چون ديدند كه ياران خود از پشت حمله و دليرى كرده‌اند دل قوى كردند و جدا هجوم و دليرى نمودند و اتباع ماكان را بشمشير گرفتند و سخت كشتند . چون ماكان وضع را بدانگونه ديد پياده شد ( در تجارب الامم : و دانست كه فريب خورده ) و سخت كوشيد و امتحان بسيار نيكى داد و شجاعتى از خود ابراز كرد كه مردم مانند آن را هرگز نديده بودند در حين دليرى شگفت‌انگيز يك تير غير - معلوم بسر او اصابت كرد كه كلاه خود را با سر او دوخت و از پشت سر نمايان گرديد .\r\nافتاد مرد ( گويند در تاريخ بشر مانند آن تير نبوده و در تجارب الامم اين واقعه عجيب را شرح داده است ) . وشمگير با اتباع خود كه در جنگ سالم مانده بودند گريخت و ابو على شهر رى را گشود و سر ماكان را سوى بخارا فرستاد در حالى كه همان تير در آن سر و كلاه خود مانده بود . آن را ببغداد نفرستادند زيرا بجكم از اتباع ماكان بود . اسراء هم در بخارا ماندند تا آنكه وشمگير بمتابعت سامانيان تن داد و به خراسان رفت و آزادى آنان را خواست كه آنها را رها كردند و شرح آن در حوادث سال سى و دو « بعد از سيصد » خواهد آمد\r\n.\r\n\r\n","description":"","footnote":"","page_name":" 91 ","page_number":91},
  {"content":"\r\n\r\n\r\nبيان قتل بجكم\r\nدر آن سال بجكم كشته شد . سبب قتل او اين بود كه ابو عبد اللّه بريدى سپاهى از بصره سوى « مذار » فرستاد بجكم هم سپاهى بفرماندهى توزون براى مقابله او فرستاد ( در تجارب الامم ) نوشتكين و توزون ) . دو سپاه متخاصم سخت جنگ كردند سپاه توزون شكست خورد و از بجكم مدد خواست . خود بجكم از واسط به يارى توزون لشكر كشيد و آن در تاريخ نيمه رجب بود ، در همان اثنا نامه توزون رسيد كه در جنگ دوم پيروز شده و دشمن منهزم گشته بجكم خواست سوى واسط برگردد بعضى از دوستانش به او پيشنهاد كردند كه براى شكار برود و او قبول كرد و براى شكار رفت تا به محل نهر « جور » رسيد در آنجا شنيد كه بعضى از كردها ( لرها ) داراى ثروت هستند بگرفتن مال آنها طمع كرد و با عده كمى از اتباع خود به قصد آنها رفت و خود ( چون براى شكار رفته بود ) مجرد از زره بود و چون بكردها رسيد آنها از او گريختند او يكى از گريختگان را هدف كرد و خطا نمود دومى را هم نشان كرد و اصابت نكرد جوانى از همان كرد آن بر او حمله كرد و از پشت نيزه را بتن او فرو برد . آن نيزه پهلوى بجكم را شكافت و آن جوان او را نمىشناخت او ميان محل « طيب » و « مذار » كشته شد و آن در تاريخ بيست و ششم ماه رجب بود . سپاه او پراكنده شد . ديلميان مخصوصا نزد بريدى رفتند كه عده آنها بالغ بر هزار و پانصد بود او هم آنها را گرامى داشت و نيكى كرد و بر مواجب آنها دو برابر افزود و فورا پرداخت . در آن هنگام بريدى قصد داشت از بصره بگريزد . همچنين برادران او . بجكم هم با اهل بصره مكاتبه كرده و دلدارى داده بود آنها هم به او متمايل شدند ناگاه فرج براى بريدى رسيد و او هيچ اميدوار نبود . تركان همراه بجكم همه بواسط بازگشتند . در آنجا « تكنيك » در زندان بود كه بجكم او را بازداشته تركان او را از زندان بيرون آوردند و همه متفقا بفرماندهى او سوى بغداد روانه\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nشدند و اطاعت متقى را به گردن نهادند . ابو الحسين احمد بن ميمون اداره امور را بر عهده گرفت . متقى كاخ بجكم را هم گرفت و مال او را ربود . بجكم در كاخ خود و در صحرا هم مال بسيار زير خاك نهفته بود زيرا ترسيده بود كه غافل گير شود و بمال خود نرسد احتياط كرد و در بيابان گنجى نهان نمود .\r\nآنچه از مال و گنج او بدست آمد هزار هزار دينار بود مدت امارت و تسلط بجكم دو سال و هشت ماه و نه روز بود .\r\n\r\nبيان رفتن بريدى سوى بغداد\r\nچون بجكم كشته شد ديلميان بلسواز را ( در تجارب الامم بل سوار و اين صحيح بايد باشد ) بفرماندهى خود برگزيدند او فرزند مالك بود ولى تركان او را كشتند و ديلميان ناگزير نزد بريدى رفتند . آنها برگزيده و خالص بدون حشو بودند ( ديلمى خالص ) . بريدى با آمدن آنها نيرو يافت و صاحب شوكت گرديد از بصره بواسط رفتند و آن در تاريخ ماه شعبان بود . متقى به آنها پيغام داد كه سوى بغداد نيايند . آنها گفتند : ما بمال احتياج داريم اگر براى ما چيزى بفرستيد ما از آمدن خوددارى خواهيم كرد . متقى صد و پنجاه هزار دينار براى آنها فرستاد تركان بمتقى گفتند بما هم مال بده تا با بريدى جنگ كنيم فرماندهى هم براى ما معين كن . متقى به آنها هم مال داد همچنين بسپاهيان قديم بغداد چهار صد هزار دينار داد و از مال بجكم كه بدست آمده بود چيزى نماند . سلامه طولونى را هم فرمانده نمود و همه همراه متقى للّه براى جنگ سوى نهر « ديالى » رفتند و آن در جمعه بيست و دوم ماه شعبان بود . بريدى هم از واسط سوى بغداد لشكر كشيد و به آن قرارى كه به او نهاده شده بود اعتنا نكرد و چون نزديك بغداد رسيد اختلاف ميان تركان بجكم واقع شد و بعضى از آنها از بريدى امان خواستند و به او پيوستند و بعضى راه موصل را گرفتند . سلامه طولونى ( فرمانده كل ) هم پنهان شد همچنين ابو عبد اللّه كوفى مخفى شد . خليفه هم چاره نداشت جز اينكه از توانگران و منعمان مال بگيرد تا از بغداد\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nخارج شود كه از سطوت بريدى بيمناك بود و بريدى ظالم و متهور بود . در روز دوازدهم ماه رمضان بريد داخل بغداد شد و در شفيعى منزل گزيد ، وزير ابو الحسن و قضات و منشيان و اعيان بملاقات او رفتند . او انواع كشتىها را همراه خود آورده بود كه عده آنها قابل احصا نبود . متقى هم به او تبريك و تهنيت سلامت گفت و چند شب براى او طعام فرستاد ( از مطبخ خاص ) . او را هم وزير خطاب مىكردند همچنين ابو الحسين بن ميمون وزير خليفه ( وزير خطاب و ناميده مىشد ) ولى ابو الحسين از مقام وزارت معزول شد . مدت وزارت او سى و سه روز بود . پس از آن ابو عبد اللّه ابو الحسين را دستگير و ببصره روانه و در آنجا حبس كرد و در ماه صفر سنه سيصد و سى درگذشت كه علت مرگ او تب شديد بود . بريدى بمتقى پيغام داد كه پانصد هزار دينار بايد بدهد كه او آن مبلغ را بسپاه بپردازد متقى خوددارى كرد او متقى را تهديد و داستان معتز و مستعين و مهتدى را ياد آورى كرد ميان آنها نمايندگان در رفت و آمد بودند و بالاخره متقى پانصد هزار دينار داد و بريدى در تمام مدتى كه در بغداد اقامت داشت خليفه را ملاقات نكرد .\r\n\r\nبيان بازگشتن بريدى بواسط\r\nبريدى سپاهيان را دستور مىداد حقوق خود را از خليفه مطالبه كنند چون خليفه مبلغ قبل الذكر را به او پرداخت سپاهيان به او طمع كردند و از مطالبه خليفه منصرف شدند . حيله او دامنش را گرفت . ديلميان هم كورتكين را سالار خود كردند كه او هم ديلمى بود ( در تجارب الامم كورتكيج بن قاراضى ) آمده و بايد همين صحيح باشد ) . تركان هم تكينك ترك غلام بجكم را براى رياست خود برگزيدند . ديلميان شوريدند و خانه بريدى را آتش زدند كه بريدى در همان خانه و آن متعلق ببرادرش ابو الحسين بود سكنى داشت . آنها از بريدى بريدند و تنغير كردند تركان هم به آنان پيوستند و هر دو قوم متحد شدند و تصميم گرفتند كه بريدى را قصد و اموالش را غارت كنند . آنها هم سوى محل نجمى لشكر كشيدند و مردم هم با آنها موافقت و شركت نمودند بريدى پل را بريد كه مانع\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nرسيدن آنها شود ولى جنگ در كشتىها رخ داد و عوام مردم قسمت غربى را اشغال كردند و شوريدند بريدى و برادرش و فرزندش ابو القاسم و ياران مخصوص او همه سوى واسط روانه شدند . خانه او در محل نجمى غارت شد همچنين خانه سالاران و ياران او و آن در تاريخ سلخ رمضان بود و مدت اقامت او ( در بغداد ) بيست و چهار روز بود .\r\n\r\nبيان سالارى كورتكين ديلمى و امير الامرائى او\r\nچون بريدى گريخت كورتكين ( كورتكيچ ديلمى ) بر كارها مسلط و امير الامراء بغداد شد . نزد متقى هم رفت و او خلعت و مرتبت امير الامرائى را به او داد و متقى ( خليفه ) على بن عيسى و برادرش عبد الرحمن بن عيسى را احضار و كارهاى وزارت را ميان آن دو تقسيم نمود ولى نام وزارت را بر آن دو برادر ننهاد . پس از آن كورتكين ( ديلمى ) تكينك ترك را دستگير و شبانه در آب رود غرق نمود و خود در كار امارت مستبد و مستقل گرديد و آن در تاريخ پنجم شوال بود . پس از آن عوام در روز جمعه ششم شوال شوريدند و از آزار و ستم ديلميان شكايت كردند كه در خانه آنها منزل گرفته و تعدى مىكنند و اجرت خانه هم نمىدهند و در داد و ستد زور مىگويند و ظلم مىكنند . كورتكين ديلمى اعتنا نكرد .\r\nعوام هم خطيب را از نماز بازداشتند و با ديلميان بجنگ پرداختند و عده از طرفين كشته شدند .\r\n\r\nبيان بازگشت ابن رائق ببغداد\r\nدر آن سال ابو بكر بن محمد بن رائق از شام ببغداد بازگشت و امير الامراء شد سبب اين بود كه تركان بجكمى كه به موصل رفته بودند از ابن حمدان آنچه را خواستند بدست نياورند ناگزير راه شام را گرفتند و نزد ابن رائق رفتند . از سالاران ترك\r\n\r\n","description":"","footnote":"","page_name":" 95 ","page_number":95},
  {"content":"\r\n\r\n« توزون » و « خجخج » و « نوشتكين » و « صيغون » ميان آنها بودند . چون نزد او رفتند او را بگرفتن بغداد تشويق و وادار نمودند پس از آن نامه‌هاى متقى هم به او رسيد كه او را احضار كرده بود او هم در بيستم ماه رمضان از دمشق رهسپار بغداد شد و شام را باحمد ابو الحسن بن على بن مقاتل سپرد . چون بموصل رسيد ناصر الدوله راه را براى او باز كرد و خود دور شد . مكاتبه بين آن دو به عمل آمد و هر دو متفق شدند كه صلح ميان آنها برقرار شود . ابن حمدان هم فورا براى او صد هزار دينار فرستاد و او راه بغداد را گرفت . در آن هنگام « كورتكين » ديلمى قراريطى وزير را دستگير كرد و بجاى او ابو جعفر بن محمد بن قاسم كرخى را وزير نمود و آن در ماه ذى القعده بود . وزارت قراريطى فقط چهل و سه روز بود . چون خبر آمدن ابن رائق را بريدى شنيد برادران خود را بواسط فرستاد كه شهر را گرفتند و ديلميان را اخراج كردند و بنام ابن رائق خطبه خواندند .\r\nكورتكين هم از بغداد خارج شد و به محل « عكبرا » رفت ابن رائق هم به او رسيد و ميان آنها جنگ واقع شد و چند روز در حال زد و خورد ماندند . شب پنج شنبه بيست و يكم ذى الحجه ابن رائق شبانه شبانه سپاه خود را از عكبرا ببغداد برد و هنگام بامداد وارد بغداد شد و سپاه خود را در جانب غربى در محل نجمى قرار داد و روز بعد خود سوى خليفه متقى از رود گذشت و پس از ديدار هر دو با هم در زورق نشستند و ابن رائق بازگشت . عصر همان روز « كورتكين » با تمام لشكر خود از طرف شرق وارد بغداد شد . سپاهيان ديلم بسپاه ابن رائق استهزا و تمسخر مىكردند و مىگفتند : اين قافله كجا منزل گرفته ( مقصود مرد جنگ نيستند ) كه از شام رسيده ؟ چون « كورتكين » وارد بغداد شد ابن رائق از تسلط بر آن شهر نا اميد گرديد دستور داد كه بارها را ببندند و سوى شام باز گردند پس از آن خواست اندكى ديلميان را مشغول كند تا كارش انجام گيرد و بعد برود بيك دسته از سپاه خود فرمان داد كه از دجله بگذرند و از پشت سر ديلميان را مشغول كنند .\r\nخود هم سوار كشتى شد و عده از اتباع او در بيست كشتى سوار شدند و آغاز\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nتير اندازى كردند . دسته سپاه ابن رائق از پشت سر رسيدند و آغاز نبرد كردند عوام هم به يارى آنان شتاب نمودند و هياهو و غوغا كردند . « كورتكين » گمان برد كه سپاه از پشت سر حمله كرده از پيش هم هجوم آورده و او را ميان آتش افكنده‌اند او و اتباع او گريختند . او پنهان شد و عوام اتباع او را سنگسار كردند و ابن رائق پيروز شد و نيروئى بدست آورد و هر كه از ديلميان به او پناه برد كشته تا اينكه تمام ديلميان را تا آخر كشت عده آنها چهار صد تن بود كه فقط يك سپاهى از آنها نجات يافت ( ابن مسكويه گويد فقط يك تن از ديلميان نجات يافت كه نامش « خدا كرد » بود ) كه ميان كشتگان پنهان شده بود . چون مقتولين را با جوال حمل كردند و در دجله انداختند او را هم با آنها در آب افكندند و او زنده ماند و مدتى زيست . گرفتاران از سالاران ديلم همه كشته شدند كه بيش از ده تن بودند .\r\nمتقى بابن رائق خلعت داد و او را امير الامراء نمود . ابو جعفر كرخى را هم دستور داد كه خانه‌نشين باشد كه مدت وزارت او سى و سه روز بود . احمد كوفى هم بر كار مسلط شد و كارها را سامان داد . پس از آن ابن رائق « كورتكين » ( ديلمى امير الامراء سابق ) را پيدا كرد و در كاخ خليفه بازش داشت .\r\n\r\nبيان حوادث\r\nدر آن سال قحط و غلا در عراق شدت يافت . مردم در ماه ربيع الاول استسقا نمودند ( براى طلب باران و استغاثه كردند ) اندكى باران نازل شد و به اندازه كم بود كه از ناودان جارى نگرديد . پس از آن باز قحط و غلا بر شدت خود افزود و با هم شايع شد مردم از دفن مردگان عاجز شدند كه بدون غسل كفن و نماز هر چند تن را به خاك مىسپردند .\r\nاملاك هم در بغداد ارزان شد . همچنين اثاث . هر چه يك دينار ارج داشت بيك درهم فروخته مىشد . تشرين اول ( از ماه‌هاى رومى ) رفت و تشرين دوم\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nهم گذشت و ماه شباط رسيد و باران نازل شد جز آن اندك بارانى كه هنگام استسقا باريد ولى در ماه آذار و نيسان باران نازل شد . در آن سال در ماه شوال متقى للّه ابو اسحاق محمد بن احمد اسكافى معروف بقراريطى را بمقام وزارت منصوب كرد آن هم پس از رفتن بريدى از بغداد بدر خرشنى را هم حاجب و دربان خود نمود . وزير جديد هم بمقام خود تا بيست و پنجم ذى القعده باقى ماند كه كورتكين او را دستگير كرد كه مدت وزارت او چهل و سه روز بود و بعد از او ابو جعفر محمد - بن قاسم كرخى را وزير نمود و او تا بيست و هشتم ماه ذى الحجه بمقام وزارت باقى ماند تا آنكه ابن رائق او را بر كنار كرد و آن هنگامى بود كه ابن رائق بر بغداد استيلا يافت مدت وزارت او سى و دو روز بود .\r\nابو عبد اللّه كوفى بدون لقب وزير بكارها رسيدگى مىكرد و او منشى ابن رائق بود در آن سال حجاج بعراق بازگشتند ولى بمدينه نرسيده و زيارت نكرده بودند زيرا يك طالبى ( از آل ابى طالب ) ظهور كرده و كارش بالا گرفته و نيرومند شده بود آنها ناگزير راه ديگرى را پيمودند تا به مكه رسيدند . در آن سال تبها و درد مفاصل بسيار شده بود هر كه زودتر رك زد و خون گرفت شفا يافت و گر نه بيمارى او به طول مىكشيد . در روزگار راضى ابو بشر برادر متى بن يوسف حكيم درگذشت . او داراى چندين كتاب در شرح كتب « ارسطاطاليس » بود . در آن سال در ماه ذى الحجه بختيشوع ابن يحيى طبيب درگذشت . همچنين محمد بن عبد اللّه بلغمى ( بلعمى ) وزير نصر سعيد بن احمد امير خراسان . او از مردان خردمند بود .\r\nنصر او را از وزارت بر كنار كرده بود و آن در سنه سيصد و سى بود محمد بن محمد جيهانى بجاى او وزير شد . در آن سال ابو بكر محمد بن محتاج درگذشت و در صنعانيان به خاك سپرده شد . همچنين ابو محمد حسن بن خلف بر بهارى رئيس حنبليان در حال اختفا درگذشت و در مقبره نصر قشورى به خاك سپرده شد . عمر او هفتاد و شش سال بود\r\n.\r\n\r\n","description":"","footnote":"","page_name":" 98 ","page_number":98},
  {"content":"\r\n\r\n\r\nسنه سيصد و سى\r\n\r\nبيان وزارت بريدى\r\nدر آن سال ابو عبد اللّه بريدى براى متقى للّه بوزارت برگزيده شد . سبب اين بود كه ابن رائق از بريدى ترسيد زيرا او مال خراج را بتاخير انداخت . ابن رائق واسط را قصد كرد و فرزندان بريدى سوى بصره گريختند . ابو عبد اللّه كوفى در كار آنها توسط و سعى كرد تا بازگشتند و بقيه ماليات واسط را به مبلغ صد و نود هزار دينار تعهد كردند و هر سال ششصد هزار دينار بپردازند . ابن رائق بازگشت كه سپاه بر او شوريد و « توزون » هم ميان آنها بود همچنين ساير سالاران و فرماندهان آنها همه سوى ابو عبد اللّه بريدى كوچ كردند و در واسط به او پيوستند و آن در آخر ماه ربيع الاخر بود . چون آن عده به او رسيدند نيرومند و توانا شد ابن رائق ناگزير با او مدارا و او را نامزد وزارت نمود . براى او خلعت وزارت فرستاد و او پذيرفت و ابو عبد اللّه بن شيرزاد را نايب خود كرد . پس از آن خبر رسيد كه بريدى بغداد را قصد كرده ابن رائق لقب وزارت را از او زد و ابو اسحاق قراريطى را بجاى او وزير نمود و دستور داد بريدى را بر منابر نفرين كنند و ناسزا گويند .\r\n\r\nبيان استيلاى بريدى بر بغداد و رفتن متقى بموصل\r\nابو عبد اللّه بريدى تمام سپاه خود را كه از ترك و ديلم تشكيل شده بود سوى بغداد بفرماندهى برادرش ابو الحسين فرستاد . ابن رائق تصميم گرفت كه در كاخ خليفه پناه ببرد ( بست بنشيند ) و دفاع كند ديوار و باروى كاخ را تعمير و عراده‌ها را بر فراز ديوارها نصب كرد و منجنيقها را بر كنار دجله قرار داد عوام را هم به يارى\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nخود برانگيخت . بعضى از عوام را هم در سپاه داخل كرد آنها شوريدند و بغداد را غارت كردند و آتش زدند و مردم را چه در شب و چه در روز گرفتند و بردند . متقى باللّه و ابن رائق هر دو سوى « ديالى » رفتند و آن در نيمه ماه جمادى الثانية بود . ابو الحسين هم از دو راه رود و كنار رسيد و جنگ واقع شد و عوام در دو كنار دجله بودند . با سپاهيان كشتى سوار بريدى نبرد و مقاومت مىكردند و بالاخره اهالى بغداد گريختند و و اتباع بريدى كاخ خليفه را گشودند و از راه آب ورود به شهر ورود نمودند و آن در تاريخ بيست و يك جمادى الاخره بود متقى و فرزندش امير ابو منصور با بيست سوار گريختند و ابن رائق به آنها ملحق شد و لشكر گريخته او هم بدنبال او بود كه همه بموصل رسيدند . وزير قراريطى هم پنهان شد مدت وزارت دوم او چهل روز بود . مدت امارت ابن رائق ( دومين بار در بغداد ) شش ماه بود . اتباع بريدى هر كه در كاخ از ملازمين خليفه بود كشتند و كاخ را غارت كردند و خانه‌هاى حرم را تاراج نمودند و غارت بغداد شب و روز دوام داشت . « كورتكين » ديلمى را كه در زندان خليفه بود آزاد كردند ابو الحسين او را نزد برادرش در واسط فرستاد و آن آخرين كار روزگار او بود . بقاهر هم آزار نرسانيدند . ( او كور بود زيرا چشم او را پيش از آن كور كرده بودند در تجارب الامم مىنويسد كه در آن آشوب از خانه بيرون رفت و سؤال ( گدائى ) كرد كه مىگفت : رحم كنيد بر كسى كه ديروز خليفه شما بود آنچه در خاطره مانده مراجعه بكتاب ) . ابو الحسين هم در كاخ مونس منزل گرفت كه ابن رائق در آنجا سكنى داشت بر غارت افزوده شد و يغما شدت يافت ابو الحسين « توزون » را رئيس شرطه ( پليس - شهربانى ) قسمت شرق و نوشتكين را رئيس شرطه قسمت غرب بغداد نمود و مردم اندكى آرام گرفتند . ابو الحسين از سالاران و فرماندهان كه با توزون بودند گروگان گرفت و زن و فرزند آنان را نزد برادرش ابو عبد اللّه بواسط فرستاد\r\n.\r\n\r\n","description":"","footnote":"","page_name":" 100 ","page_number":100},
  {"content":"\r\n\r\n\r\nبيان كارهاى بريدى در بغداد\r\nبريدى چون بر بغداد چيره شد سپاهيان او دست بغارت و تاراج دراز كردند و چهار پايان را گرفتند و آنها را وسيله حمل اثاث يغما شده نمودند بر خانه‌ها هجوم بردند و سكنه آنها را اخراج كردند و خود جاى آنها را گرفتند . و كار بر مردم بسيار دشوار شد .\r\nاو بر هر خروارى از گندم و جو پنج دينار ماليات بست نرخ بالا رفت هر خروارى بسيصد و شانزده دينار ( زر ) رسيد . نان خشگوار ( فارسى - كه برشته و گوارا باشد ) هر دو رطل به دو قيراط اميرى درست فروخته شد . اهل ذمه ( غير مسلمان كه در حمايت اسلام باشند ) سخت دچار شدند و قوى بر ظريف چيره شد . از كوفه و و اطراف پانصد خروار گندم و جو وارد شد كه او همه را گرفت و ادعا كرد كه از عامل و حاكم مخصوصا براى او فرستاده شده . فتنه هم ميان مردم بر پا شد قرمطيان ( مقيم آن سامان ) با تركان نبرد كردند و عده كشته شدند و قرمطيان گريختند و بغداد را بدرود گفتند . ميان ديلميان و مردم هم نبردى رخ داد كه جمعى كشته شدند و از نهر طابق تا قنطره ( پل ) جديد ميدان جنگ بود و در آخر ماه شعبان بر فتنه و بلا افزوده شد كه بر خانه‌هاى مردم هجوم مىبردند و آن هجوم را شب و روز ادامه مىدادند مردم و اولياء امور كه بدربار پيوسته بودند بخارج بغداد رفتند و هر چه گندم و جو كاشته شده درو كردند و خوشه‌هاى ناكوبيده با كاه بخانه‌هاى خود بردند و همان غله هم از دست آنها ربوده مىشد و اهالى عراق دچار ستمى شدند كه هرگز مانند آن شبيه نشده بود پناه بر خدا و از خدا يارى ميخواهيم . ما اين فصل را براى اين بيان كرديم كه ستمگران بدانند خبر ظلم آنها تا آخر روزگار مىماند شايد ستمگران ديگر دست از ظلم و تعدى بردارند\r\n.\r\n\r\n","description":"","footnote":"","page_name":" 101 ","page_number":101},
  {"content":"\r\n\r\n\r\nبيان قتل ابن رائق و امير الامراء شدن فرزند رائق\r\nمتقى قبل از آن به فرزند حمدان ناصر الدوله پيغام داده و از او خواسته بود كه او را در مقابله بريديها يارى كند . او هم برادر خود سيف الدوله على بن عبد اللّه بن حمدان را براى يارى خليفه با سپاهى عظيم فرستاد . سيف الدوله در محل « تكريت » متقى و ابن رائق را ملاقات كرد كه هر دو ( از بريدى ) گريخته بودند .\r\nسيف الدوله به خدمت متقى للّه كمر بست و عظيم خدمتى كرد سپس همراه او تا موصل رفت ناصر الدوله از شهر خارج و در قسمت شرقى مستقر سپس سوى « معلنايا » رهسپار گرديد نمايندگان ميان او و ابن رائق رفت و آمد نمودند تا آنكه هر دو متحد شده ميان خود عهد بستند آنگاه ناصر الدوله بازگشت و در جانب شرقى دجله قرار گرفت . امير منصور فرزند متقى از رود گذشت و نزد او رفت همچنين ابن رائق كه هر دو بر او درود گويند . او هم درهم و دينار بسيار بپاى امير منصور ريخت چون هر دو خواستند سوار شوند و بازگردند فرزند متقى سوار شد ولى ابن رائق خواست سوار شود كه ناصر الدوله به او گفت : امروز نزد ما بمان كه با هم صحبت و مذاكره كنيم ابن رائق همراهى فرزند متقى را بهانه كرد ولى ناصر الدوله اصرار نمود ابن رائق نگران شد سوار شد خواست براند كه ناصر الدوله آستين او را گرفت و كشيد اسب از آن حركت رميد و ابن رائق از پشت آن به زمين افتاد ناصر الدوله به اتباع خود دستور داد كه او را بكشند و آنها كشتند و نعش او را در دجله انداختند .\r\nناصر الدوله بمتقى پيغام داد كه چون دانست ابن رائق قصد جنگ با او دارد او را كشت . متقى به او پاسخ نيكى داد و فرمود كه او نزد خود حضور يابد . ابن حمدان نزد متقى رفت به او خلعت امير الامرائى داد و آن در آغاز ماه شعبان بود ببرادرش هم خلعت و لقب سيف الدوله داد كه او على باشد ( امير و پادشاه حلب مشهور و متنبى شاعر بزرگ عرب بر شهرت و عظمت او افزود ) قتل ابن رائق روز دوشنبه بيست و يك\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nماه رجب واقع شد . چون ابن رائق كشته شد اخشيد از مصر سوى دمشق لشكر كشيد در آنجا محمد بن يزداد نايب ابن رائق بود از اخشيد امان خواست و او را هم دوباره بامارت دمشق برقرار شد پس از آن او را بمصر برد و رئيس شرطه نمود .\r\nگويند ابن رائق شعر مىسرود از جمله اشعار او اين است . ( مؤلف بنام ابن رائق نقل كرده و قبل از اين باسم راضى وارد نموده كه اصل و ترجمه آن گذشت و خود مولف چنين گويد : ) گفته شد اين شعر راضى باللّه است كه گذشت .\r\n\r\nبيان بازگشت متقى ببغداد و فرار بريدى\r\nچون ابو الحسين بريدى بر بغداد استيلا يافت مردم عموما از بدرفتارى او تنفر كرد . عوام و سپاهيان از او دلتنگ و خشمگين شدند و چون ابن رائق كشته شد سپاهيان بفرار شتاب كردند و از گرد او پراكنده شدند . « خجخج » ( سالار ترك ) گريخت و بمتقى پيوست بريدى او را حاكم « راذانات » و پيرامون كرده بود . پس از آن « توزون » و نوشتكين » و تركها متحد شده و سوگند ياد كردند كه بريدى را غافلگير كنند و بگيرند ولى نوشتكين خيانت كرد و بريدى را آگاه نمود . بريدى احتياط و حذر كرد و ديلميان را نزد خود خواند . چون « توزون » او را قصد كرد ديلميان دفاع نمودند . « توزون » دانست كه « نوشتكين » خيانت كرده . از او رو برتافت و با عده بسيارى از تركان سوى موصل رهسپار شد و در پنجم ماه رمضان به آن سامان رسيد . فرزند حمدان با رسيدن تركان نيرومند شد و تصميم گرفت كه سوى بغداد لشكر بكشد سپاه خود را تجهيز كرد و لشكر كشيد و متقى را همراه خود برد . براى حكومت « ديار مضر » اعم از امارت و استيفا و ادارهء املاك ابو الحسن على بن طباب را برگزيد و از موصل سوى آن سامان كه شامل « رها » و « حران » و « رقه » بود روانه نمود . قبل از او در « ديار مضر » ابو الحسين احمد بن على بن مقاتل از طرف ابن رائق والى بود . هر دو با هم جنگ كردند و ابو الحسين بن مقاتل كشته شد و ابن طباب كامياب گرديد . چون ناصر الدوله و متقى نزديك بغداد\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nرسيدند ابو الحسين ( بريدى ) از بغداد گريخت و بواسط پناه برد . عوام هم در بغداد شوريدند و مردم يك ديگر را غارت كردند . مدت اقامت ابو الحسين در بغداد سه ماه و بيست روز بود . متقى با بنى حمدان و سپاه عظيم و عده بسيار وارد شدند .\r\nابو اسحاق قراريطى بوزارت برگزيده شد و توزن رئيس شرطه دو جانب بغداد گرديد و آن در تاريخ شوال ( سال جارى ) بود .\r\n\r\nبيان جنگ ميان بنى حمدان و بريدى\r\nچون ابو الحسين بريدى از بغداد سوى واسط گريخت و بنى حمدان ببغداد رسيد و متقى مستقر گرديد بنى حمدان سوى واسط لشكر كشيدند . ابو حسين خود هم از واسط سوى آنها لشكر كشيد و بغداد را قصد نمود . ناصر الدوله در مدائن ماند و برادر خود سيف الدوله و پسر عم خويش ابو عبد اللّه بن سعيد ابن حمدان را براى جنگ ابو الحسين فرستاد ( با سپاه ) آنها نزديك مدائن بمسافت دو فرسنگ با هم مقابله كردند و چند روزى بجنگ كمر بستند كه روز آخر چهارم ذا الحجه بود .\r\n« توزون » و « خجخج » و تركان با فرزند حمدان ( در مدائن مانده ) بودند كه در آن روز سيف الدوله منهزم شد و بمدائن بازگشت كه در آنجا ناصر الدوله بود . او بر عده آنها افزود و آنها را بعودت وادار نمود . آنها بازگشتند و جنگ را آغاز كردند ابو الحسين بريدى گريخت و گروهى از سالاران و اعيان ياران او گرفتار شدند و عده بقتل رسيدند . ابو الحسين بريدى در حال فرار بواسط بازگشت .\r\nسيف الدوله هم نتوانست او را دنبال كند زيرا سپاهيان او خسته و بسيار كشته و مجروح داشتند . متقى كه خانوادهء خود را از بغداد به شهر « سامراء » فرستاده بود آنها را برگردانيد . اعيان مردم هم از كه بغداد گريخته بودند و چون بريدى گريخت همه بازگشتند . ناصر الدوله هم ببغداد مراجعت كرد و در سيزدهم ماه ذى الحجه وارد شهر شد . اسراء را بر شتر سوار كرده و پيشاپيش مىراند .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nچون سيف الدوله و سپاه او استراحت كردند از ميدان جنگ سوى واسط رهسپار شدند . بريديها از واسط بسوى بصره گريخته بودند . سيف الدوله با سپاه خود در شهر واسط اقامت كرد ما بقيه اخبار آنها را در حوادث سال سيصد و سى و يك بيان خواهيم كرد .\r\nچون ناصر الدوله ببغداد رسيد ديد وزن و عيار مسكوك ناقص و مشكوك است دستور داد دينار نو ضرب كنند كه عيار آن كامل باشد و نام مسكوك جديد را « ابريزى » نهاد ( زر خالص كه بايد فارسى باشد ) چون دينار تازه كامل عيار و مجرد از غش بود آن را سيزده درهم مىفروختند و حال آنكه دينار كهن را با ده درهم بداد و ستد مىدادند .\r\n\r\nبيان تسلط ديلميان بر آذربايجان\r\nآذربايجان تحت تسلط و ايالت ديسيم بن ابراهيم كرد بود . او از ياران يوسف بن ابى الساج بود كه او را خدمت نمود و مرتبت و مقام يافت تا آنكه بر آذربايجان مسلط گرديد . او معتقد بمذهب « سشراة » ( خريداران - يعنى خود را براى جهاد خريده‌اند و آنها خوارج بودند و هر كه از آنها قيام مىكرد شارى « خريدار » ناميده مىشد ) معتقد بود . پدرش نيز همين عقيده را داشت و از اتباع هارون شارى بود چون هارون كشته شد او گريخت و بآذربايجان پناه برد و در آن سامان دختر يكى از سالاران كرد را بزنى گرفت كه ديسيم را زائيد و او بزرگ شد و به خدمت ابى الساج كمر بست تا ترقى كرد و صاحب جاه و جلال شد و بامارت آذربايجان رسيد . اغلب سپاه او كرد بودند مگر يك عده كم از ديلم كه از سپاه وشمگير به او پيوسته و نزد وى اقامت جسته بودند . پس از آن كردان نيرومند شده و بر او تسلط يافتند و تحكم نمودند و بعضى از قلاع او را گرفتند و در اطراف مملكت او چيره شدند . او خواست بر آنها مسلط شود ناگزير بر عده ديلميان افزود . ميان آنها\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nصعلوك بن محمد بن مسافر و على بن فضل و غير آنها بودند ديسيم آنها را مقرب و گرامى داشت و به آنها نيكى كرد و از كردان هر چه در دست داشتند باز گرفت و گروهى از سران آنان را بازداشت .\r\nوزير ديسيم ابو القاسم على بن جعفر از اهالى آذربايجان بود دشمنان او ديسيم را به روى تحريك كردند و او ترسيد و گريخت و به محل « طارم » نزد محمد بن مسافر پناه برد چون به آنجا رسيد ديد دو فرزندش « وهسودان » و « مرزبان » از پدر ترسيده بيكى از قلاع تحصن كرده بودند . علت ترس آنها بدرفتارى پدرشان بود همچنين نسبت بسايرين بدرفتارى مىكرد .\r\nآن دو فرزند پدر خود محمد بن مسافر را مغلوب كردند و اموال و گنجهاى او را ربودند و او تنها در يك قلعه محصور ماند بدون مال و سپاه و ذخيره على بن جعفر وضع را بدان گونه ديد نزد مرزبان تقرب جست و او را بگرفتن آذربايجان تشويق و وادار نمود و خود دريافت مال بسيار از آن ديار بر عهده گرفت كه خود او راه حصول اموال را مىدانست . مرزبان او را وزير خود نمود . چيزى كه بيشتر آنها را پيوند مىداد اين بود كه هر دو از شيعيان بود . على بن جعفر از مبلغين شيعيان باطنى بود و مرزبان خود از شيعيان مشهور بود ديسيم هم مذهب خوارج و كينه على عليه السلام را داشت بدين سبب على بن جعفر از او تنفر كرد . ديلميان كه نزد ديسيم بودند به اين سبب ( كينه على ) از او تنفر مىكردند . على بن جعفر شروع بمكاتبه با ديلميانى كه از ديسيم وحشت و تنفر داشتند نمود و آنها را دعوت بقيام كرد بيشتر آنها دعوت او را اجابت كردند و نسبت بديسيم بد دل و كينه‌ورز شدند بدخواهان ديسيم فزون گشتند خصوصا ديلميان . مرزبان سوى آذربايجان لشكر كشيد و ديسيم بدفع او جنبيد چون براى جنگ مقابله به عمل آمد ديلميان بمرزبان پيوستند و بسيارى از كردان امان خواستند و بدنبال آنها رفتند . مرزبان بر ديسيم حمله كرد و او با عدهء كمى بارمنستان گريخت و از « حاجيق » بن ديرانى ارمنى پناه خواست كه ميان هر دو دوستى بود و ارمنى ديسيم را گرامى داشت ديسيم\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nدوباره شروع بگرد آوردن كرد اتباع او بوى نصيحت مىكردند كه ديلميان را از خود دور كند زيرا آنها هم از حيث نژاد و نوع و هم از حيث عقيده و مذهب مخالف او بودند ولى او پند آنها را نشنيد . مرزبان هم مالك آذربايجان شد تا آنكه ميان او و على بن جعفر وزير اختلاف واقع شد .\r\nسبب اختلاف اين بود كه على با اتباع مرزبان بدرفتارى مىكرد . آنها بدشمنى او كمر بستند او احساس كرد و چاره جز اين نديد كه مرزبان را به تحصيل مال بسيار وادار كند كه آن مال را از شهر تبريز بدست آرد . مرزبان لشكرى از ديلميان همراه او كرد و سوى شهر تبريز فرستاد . او حيله برانگيخت كه اهالى شهر را آگاه كند كه مرزبان آن عدهء را براى اين روانه كرده كه از آنها مال بگيرد آنها را وادار كرد كه لشكريان را بكشند و ديلميان را از ميان بردارند و با ديسيم مكاتبه نمايند كه او بازگردد . آنها هم از او پذيرفتند و او بديسيم نوشت اهالى شهر هم شوريدند و ديلميان را كشتند ديسيم هم با لشكرى كه گرد آورده بود بتبريز رفت . مرزبان هم نسبت بكردان كه به او پناه برده بودند بدرفتارى كرده بود . چون آنها شنيدند كه ديسيم قصد تبريز را دارد سوى او شتاب كردند . چون مرزبان بر آن حال آگاه شد از رنجانيدن على بن جعفر پشيمان گرديد كه چرا بايد تفتين سخن‌چينان و دشمنان او را بشنود . او هم لشكرى تجهيز كرد و سوى تبريز كشيد . جنگ ميان او و ديسيم واقع شد و ميدان نبرد خارج شهر تبريز بود ديسيم و كردان شكست خورده گريختند و به شهر تبريز پناه بردند و مرزبان آنان را محاصره كرد . آنگاه شروع كرد بآشتى با على بن جعفر و جلب او و مكاتبه نمود و سوگندها ياد كرد و هر چه خواست داد و او خواهش كرد كه جز سلامت و ترك وزارت و گوشه‌نشينى چيزى نمىخواهد او هم اجابت كرد و براى او قسم خورد .\r\nمحاصره ديسيم هم سخت شد ناگزير شهر تبريز را رها كرد و سوى اردبيل روانه شد و على بن جعفر نزد مرزبان رفت و همه سوى اردبيل لشكر كشيدند .\r\nعدهء هم براى ادامه محاصره شهر تبريز گذاشت و خود ديسيم را در اردبيل محاصره\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nكرد و چون محاصره به طول كشيد ديسيم ناگزير درخواست صلح نمود و بمرزبان نامه نوشت او هم اجابت كرد و مرزبان شهر اردبيل را گرفت و نسبت بديسيم نيكى كرد و او را گرامى داشت و به آنچه سوگند ياد كرده بود وفا نمود . پس از آن ديسيم از مرزبان ترسيد و درخواست كرد كه او را بقلعه خود در طارم پناه دهد كه با خانواده خويش در آنجا زيست و با آنچه به دستش برسد قناعت كند و بمرزبان تكليف عنايت ننمايد . مرزبان پذيرفت و او را با خانواده خود در قلعه خويش پناه داد .\r\n\r\nبيان استيلاء ابو على بن محتاج بر بلاد جبل ( كردستان ) و فرمانبردارى وشمگير\r\nدر تاريخ سنه سيصد و نوزده بيان كرديم كه ابو على بن محتاج امير - لشكرهاى خراسان از طرف سامانيان سوى شهر رى لشكر كشيد و شهر را از وشمگير گرفت وشمگير هم ناگزير بطبرستان پناه برد و ابو على پس از فتح شهر در آن اقامت گزيد و تا پايان زمستان در آن سامان ماند . پس از آن سپاهى سوى بلاد جبل ( كردستان و لرستان ) فرستاد و آن را گشود . برزنگان ( مولف عينا چنين وارد كرد كه معرب شده و اصل آن همان است كه مولف وارد كرده و عرب گاف فارسى را بجيم تبديل و تلفظ مىكند ) استيلا يافت . ابهر و قزوين و قم و كرج ( مقصود اراك و كره رود كه كرج ابو دلف معروف باشد نه كرج نزديك طهران ) و همدان و نهاوند و دينور تا مرز حلوان را گرفت و در همه جا حاكم و عامل نصب كرد و باج و خراج گرفت . حسن بن فيرزان ( فيروزان ) در آن زمان در سارى بود وشمگير او را قصد و محاصره نمود .\r\nاو ( حسن ) نزد ابو على رفت و از او يارى خواست وشمگير هم در شهر سارى نشست و در را بست . ابو على و حسن هر دو با هم در سنه سيصد و سى لشكر كشيدند و او را محاصره كردند و سخت گرفتند و هر روز بجنگ مىپرداختند و\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nو آن در فصل زمستان بود و باران به آنها سخت آزار مىداد و سرما هم در آن سال شديد بود .\r\nوشمگير درخواست صلح و ارفاق كرد ابو على هم اجابت و موافقت نمود از او گروگان گرفت و او را مطيع امير نصر بن احمد سامانى نمود و از آنجا در جمادى - الثانية سنه سيصد و سى و يك بگرگان رفت كه در آنجا خبر مرگ امير نصر بن احمد به او رسيد او از گرگان بخراسان رفت .\r\n\r\nبيان استيلاى حسن بن فيروزان بر گرگان\r\nحسن بن فيرزان عم ماكان بن كالى ( كاكى ) و تقريبا در دليرى شبيه او بود . چون ماكان كشته شد وشمگير با او مكاتبه كرد كه تحت امر خود واقع گردد او نپذيرفت او مقيم شهرسازى بود . پس از رد درخواست وشمگير به او دشنام داد و او را متهم كرد كه در قتل ماكان توطئه چيده بود . وشمگير او را قصد كرد . حسن از سارى خارج شد و نزد ابو على رفت كه امير سپاه خراسان بود از او يارى خواست . ابو على هم باتفاق او لشكر كشيد و از رى تا سارى رفت وشمگير را تا سنه سيصد و سى و يك محاصره كرد و پس از آن صلح كردند و ابو على بخراسان بازگشت و فرزند وشمگير را بنام سالار بعنوان گروگان همراه خود برد و حسن - بن فيرزان همراه او بود ولى از صلح خشنود نبود .\r\nچون خبر مرگ امير خراسان رسيد حسن تصميم گرفت ابو على را بكشد . او با عده خود بر ابو على و سپاه او شوريد ولى ابو على از مرگ نجات يافت حسن لشكرگاه او را غارت كرد و سالار فرزند وشمگير را گرفت و همراه خود تا گرگان برد .\r\nگرگان و دامغان و سمنان را گرفت . چون ابو على بنيشابور رسيد ديد كه ابراهيم - بن سيمجور دواتى تمرد كرده و مستقل شده . ميان آن دو نمايندگان رفت و آمد كردند و با هم صلح نمودند\r\n.\r\n\r\n","description":"","footnote":"","page_name":" 109 ","page_number":109},
  {"content":"\r\n\r\n\r\nبيان استيلاء وشمگير بر شهر رى\r\nچون ابو على بخراسان رفت و حسن بر او شوريد و بگرگان بازگشت وشمگير از طبرستان سوى رى لشكر كشيد و آن را گرفت حسن بن فيرزان ( فيروزان ) با او مكاتبه كرد كه با هم باشند و فرزندش سالار كه نزد ابو على گروگان بود آزاد كرد و نزد پدرش فرستاد . مقصود او اين بود كه اگر خراسانيان باز - گردند و با او جنگ كنند از وشمگير يارى بخواهد و نيروئى بدست آرد . وشمگير هم پاسخ نرمى به او داد ولى تصريح بمخالفت ابو على نكرد .\r\n\r\nبيان استيلاء ركن الدوله بر شهر رى\r\nچون ركن الدوله و برادرش عماد الدوله دو فرزند بويه شنيدند كه وشمگير شهر رى را گرفته هر دو بگرفتن آن شهر طمع كردند زيرا وشمگير ناتوان و كم لشكر و بىمال شده بود و سبب آن جنگ با ابو على بود . ركن الدوله حسن بن بويه سوى رى لشكر كشيد و جنگ ميان او و وشمگير واقع و وشمگير منهزم شد بسيارى از سپاهيان و مردان او از ركن الدوله امان خواستند . وشمگير بطبرستان رفت و حسن بن فيروزان او را قصد نمود و باز هم بسيارى از لشكر او از حسن امان خواستند و به او پيوستند وشمگير ناگزير تن بگريز داد و بخراسان پناه برد . حسن - بن فيروزان با ركن الدوله مكاتبه كرد و ركن الدوله دخترش را بزنى گرفت كه فخر الدوله را زائيد و نامش على بود . ما بايد اين حوادث را بعد از وفات نصر - سعيد بن احمد مىنوشتيم ولى در اينجا براى اين آمده كه اخبار پشت سر هم مسلسل ذكر شود\r\n.\r\n\r\n","description":"","footnote":"","page_name":" 110 ","page_number":110},
  {"content":"\r\n\r\n\r\nبيان حوادث\r\nدر آن سال بدر خرشنى از دربانى خليفه عزل و بجاى او سلامه طولونى نصب شد ستاره دنباله‌دار در محرم آن سال پديد آمد كه دم آن بسيار عظيم بود و آن در آخر برج عقرب و اول قوس و محل ظهور آن ميان مغرب و شمال ( شمال غربى ) كه سرش در مغرب و دمش در مشرق بود بسيار عظيم و دمش پهن و مدت بيست و سه روز ( يا شب ) دوام داشت و تا جدى هم ماند ( از عقرب تا جدى سى روز و بيست و سه روز از آن ماه تا آن ماه يا از آن برج تا آن برج در حساب كمتر است پس نمىتوان هم عقرب را به حساب آورد و هم جدى ) پس از آن محو و نابود شد . در آن سال قحط و غلا شدت يافت خصوصا در عراق كه نان هر چهار رطل به دو قيراط درست اميرى به فروش مىرسيد . مردم ناتوان مرده‌ها را خوردند و بيمارى و با و مرگ بسيار شايع و شديد بود . در آن سال در ماه ربيع الاول روميان بنزديك شهر حلب رسيدند غارت كردند و بلاد را ويران نمودند و عده اسير گرفتند ( زنان را هم بردند ) كه بالغ بر پانزده هزار انسان شدند . در آن سال « ثملى » از ناحيه طرسوس بكشور روم هجوم برد و اسير و برده گرفت و بسلامت بازگشت و غنيمت بدست آورد در آن هجوم عده از سالاران و بزرگان روم را اسير كرد كه همه معروف و مشهور بودند .\r\nدر ماه ذى القعده همان سال متقى فرات و راه آن را ببدرخرشنى واگذار كرد او هم از اخشيد امان خواست و به او پيوست اخشيد هم امارت دمشق را به او داد پس از يك سال تب گرفت و مرد .\r\nدر جمادى الثانية ( آن سال ) ابو منصور بويه بن ركن الدوله بن بويه متولد گرديد . ابو بكر بن محمد بن عبد اللّه معروف بصير فى فقيه شافعى صاحب تأليف و تصنيف در اصول فقه درگذشت .\r\nقاضى ابو عبد اللّه حسين بن اسماعيل بن محمد بن اسماعيل محاملى فقيه شافعى وفات يافت . او از كسانى بود كه حديث بسيار نقل مىكردند . در سنه دويست\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nو سى و پنج متولد شده و قاضى كوفه و فارس هم بود كه از قضا استعفا داد و بر استعفاى خود اصرار نمود تا از او پذيرفته شد . در آن سال ابو الحسن على بن اسماعيل بن ابى بشر اشعرى متكلم ( عالم بعلم كلام ) صاحب مذهب و طريقهء مشهور در سنه دويست و شصت متولد شده از نسل ابو موسى اشعرى بود . محمد بن محمد جيهانى ( از كيهان كه بعد معرب و جهان شده ) وزير نصر سعيد بن احمد زير آوار مرد . احمد بن نصر حروى فقيه شافعى وفات يافت او در سنه دويست و بيست و نه متولد شده بود از ربيع بن سليمان يار شافعى روايت مىكرد و علم را از او آموخت .\r\n\r\nسنه سيصد و سى و يك\r\n\r\nبيان پيروزى ناصر الدوله بر عدل بجكمى\r\nدر آن سال ابو عبد اللّه حسين بن سعيد بن حمدان بر عدل بجكمى چيره شد و چشم او را كور و روانه بغداد نمود . سبب اين بود كه عدل پس از قتل بجكم بابن رائق پيوست و با او بموصل رفت چون ناصر الدوله ابو بكر بن رائق را كشت عدل بمتابعت ناصر الدوله شتاب كرد و ناصر الدوله هم او را با على بن خلف بن طياب بكشور شام فرستاد كه در دست ابن رائق بود . در محل « رحبه » كسى از طرف ابن رائق حكومت مىكرد كه نامش مسافر بن حسن بود چون ابن رائق كشته شد مسافر بر آن ديار استيلا و استقلال يافت و باج و خراج براى خود گرفت . ابن طياب هم براى سركوبى او عدل را فرستاد او هم لشكر كشيد و او را قصد نمود كه از رحبه بيرونش كند .\r\nمسافر بدون نبرد آن را ترك كرد و عادل حاجب وارد شهر شد از همان محل با سپاهيان بجكمى مكاتبه كرد و آنها را نزد خود خواند آنها همه در حال خفا سوى او شتاب كردند و او نيرومند شد و طريق فرات و قسمتى از بلاد « خابور » را گرفت . مسافر هم عده از بنى نمير را جمع و تجهيز و محل « قرقيسيا » را قصد و اتباع عدل را از آن محل بيرون كرد و خود امير آن ديار شد . عدل هم سوى او لشكر كشيد و او پنهان گرديد پس از عدل به محل « خابور » رفت و سراسر آن سامان را گرفت . اهالى آن\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nسامان از بنى نمير يارى خواستند . چون عدل بر نيت آنها آگاه شد هر روز هنگام عصر با سپاهيان خود سوار مىشد و پس از گردش بازمىگشت اين وضع و حال تا چهل روز دوام داشت تا آنكه اهالى گمان كردند كه آن سوارى براى او عادت شده آرام گرفتند و احتياط و استعداد را از دست دادند . او جواسيسى داشت كه همه روزه اخبار مردم آن ديار را به او مىدادند و چون دانست مردم يقين كردند كه او آنها را قصد نكرده و آن سوارى و بيابان گردى فقط عادت و تمرين بوده عده خود را تكميل كرد و دستور داد سپاهيان غلامان خود را روانه كنند كه بار و بنه و وسايل را حمل كنند و بدنبال او آيند آنگاه خود در همان هنگام گردش ( وقت عصر ) فرمان شبيخون داد و هنگام بامداد به محل « شماسيه » كه بزرگترين قريه خابور است حمله كرد مردم در قلعه تحصن و دفاع نمودند . او دستور داد كه ديوار و باروى قلعه را نقب زنند و چون شكاف و راه ايجاد كرد قلعه را گشود و مالك آن گرديد . از مردم آن مال بسيار ربود و چند روزى در آنجا ماند سپس جاى ديگر را قصد كرد و باج و خراج گرفت و مدت شش روز در خابور ماند و اموال بسيار بدست آورد و نيرومند شد و باتباع خود داد و همه را توانگر و قوى كرد و از آنجا به محل اقامت و امارت خود كه « رحبه » باشد بازگشت .\r\nاو توانگر و سخت نيرومند شد سپاهيان از بغداد هم او را قصد كردند و به او پيوستند و كار او بالا گرفت و عظمت يافت . پس از آن محل « نصيبين » را قصد كرد چون مىدانست ناصر الدوله از آن محل دور و از موصل خارج شده و بلاد جزيره را ترك كرده بود ولى نتوانست « رقه » و « حران » را قصد كند زيرا يانس مونسى با لشكر خود و گروهى از بنى نمير در آن ديار بودند .\r\nاز آنجا صرف نظر كرد و سوى « راس العين » لشكر كشيد و از آنجا « نصيبين » را قصد نمود . حسين بن حمدان آگاه شد لشكرى گرد آورد و سوى « نصيبين » كشيد چون نزديك شد سپاه عدل با او مقابله كرد و عدهء از آن از فرزند حمدان امان خواستند و به او پيوستند و جمعى اندك با او ماند كه از خواص او بودند .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nابن حمدان او و فرزندش را اسير كرد . عدل را ميل كشيد و كور نمود و با پسرش ببغداد فرستاد كه برسوائى وارد شهر شدند .\r\n\r\nبيان حال سيف الدوله در واسط\r\nپيش از اين نوشته بوديم كه سيف الدوله على بن حمدان پس از خروج بريديان از واسط در آن شهر اقامت گزيد . او ميخواست سوى بصره لشكر بكشد ولى براى او ميسر نمىشد زيرا مال در دستش كم بود ببرادر خود مىنوشت و او چيزى نمىداد و مال نمىفرستاد . « توزون » و « خجخج » هم نسبت به او تحكم مىكردند و بىادب بودند پس از آن برادرش ناصر الدوله براى او مال فرستاد و ابو عبد اللّه كوفى حامل آن مال بود كه ميان تركان تقسيم شود . « توزون » و « خجخج » شنيدند كه او حامل مال است بر او شوريدند و دشنامش دادند سيف الدوله او را از آنها مخفى و سوى بغداد روانه كرد . . . « توزون » را فرمان داد كه به محل « جامده » برود و باج و خراج را بگيرد و به خود اختصاص دهد . « خجخج » را هم دستور داد كه به محل « مذار » برود و ماليات آن سامان را براى خود بگيرد و در آنجا حكومت كند سيف الدوله تركان را بگرفتن شام تطميع و تشويق و عراق را در نظر آنها خوار و حقير مىنمود كه شام و مصر را بگيرند و بر آن دو كشور چيره شوند . آنها تصديق مىكردند ولى از عمل باز مىنشستند . او از برادر خود بد مىگفت و آنها هم او را تاييد ميكردند ولى از جنبش سوى مصر و شام مىماندند . آنها بر او تحكم مىكردند و از او هر چه ميخواستند مىداد و تمكين ميكرد تا آنكه در آخر شعبان تركان بر سيف الدوله هجوم بردند و خواستند شبانه او را بگيرند او از لشكرگاه خود گريخت و راه بغداد را گرفت لشكرگاه را غارت كردند و گروهى از ياران او را كشتند . اما ناصر الدوله چون ابو عبد اللّه كوفى نزد او رفت و خبر كينه تركان را داد خواست سوار شود كه بموصل برود ولى متقى سوار شد و نزد او رفت و از او درخواست كرد در بغداد بماند او اجابت كرد ولى تا متقى بازگشت سوار شد و راه موصل را گرفت .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nديلميان و تركان هم شوريدند و خانه او را غارت كردند . ابو اسحاق قراريطى كارها را اداره ميكرد ولى لقب وزارت را نداشت . مدت امارت ناصر الدوله ابو محمد حسين بن حمدان در بغداد سيزده ماه و پنج روز بود . مدت وزارت ابو العباس اصفهانى هم پنجاه و يك روز بود . سيف الدوله هم ببغداد رسيد .\r\n\r\nشرح حال تركان بعد از رفتن سيف الدوله\r\nچون سيف الدوله از واسط گريخت تركان بلشكرگاه خود بازگشتند .\r\nميان « توزون » و « خجخج » هم اختلاف واقع شد هر يك از آن دو ميخواست امير شود تا آنكه قرار بر اين شد كه « توزون » امير و سپاه بدست « خجخج » سپرده شود ميان آن دو پيوند دامادى هم به عمل آمد . بريدى باز بتسلط بر واسط طمع كرد و لشكر كشيد . « توزون » « خجخج » را فرمان داد كه سوى نهر « ابان » برود و او رفت . بريدى هم با « توزون » مكاتبه كرد كه خراج واسط را بعهدهء او بگذارد و او تضمين و تعهد نمايد او هم جواب ملايم داد و رسول را برگردانيد . « توزون » بدنبال رسول جاسوس فرستاد كه از او و « خجخج » خبر بيارد . جاسوس خبر داد كه رسول نزد « خجخج » رفته و مدتى دراز با او خلوت و مذاكره نموده و « خجخج » قصد دارد كه با بريدى متفق و به او ملحق شود . « توزون » با دويست غلام كه به آنها اعتماد تمام داشت سوار شد و او را شبانه در رختخواب غافلگير كرد و آن در شب دوازدهم ماه رمضان بود .\r\nچون « خجخج » از خود دفاع كرد و اندكى دور شد ولى او را محاصره كردند و گرفتند و نزد « توزون » بردند و او را ميل كشيد و كور كرد و بواسط فرستاد ( دو روز پس از رسيدن بواسط كورش نمود ) .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nچون سيف الدوله بطوريكه بيان شد گريخت در عرض راه شنيد كه ميان « خجخج » و « توزون » اختلاف و ستيز رخ داده بامارت بغداد طمع كرد و وارد آن شهر شد و در « باب حرب » منزل گرفت از متقى ( خليفه ) مال درخواست كرد كه با « توزون » جنگ كند اگر او بغداد را قصد نمايد . متقى هم براى او چهارصد هزار درهم فرستاد او هم آنها را باتباع خود داد .\r\nهر كه در بغداد ( از بيم تركان ) پنهان شده بود آشكار گرديد و به او گرويد .\r\nاو در سيزدهم ماه رمضان به آن شهر رسيد . چون « توزون » شنيد كه سيف الدوله ببغداد رسيده « كيغلغ » را با سيصد سپاهى در واسط گذاشت و خود ( با لشكر ) راه بغداد را گرفت . چون سيف الدوله بر لشكر كشى « توزون » آگاه شد « باب حرب » را بدرود گفت و با اتباع خود و كسانى كه به او ملحق شده بودند خارج شد در بيست و پنجم ماه رمضان « توزون » وارد بغداد شد . متقى باللّه به او خلعت و لقب امير الامراء داد .\r\nابو جعفر كرخى منشى و پيشكار « توزون » مانند كوفى بكارها رسيدگى مىكرد .\r\nچون « توزون » از واسط خارج شد بريدى آن را قصد كرد اتباع « توزون » از واسط گريختند و ببغداد رفتند . « توزون » هم نتوانست با شتاب بواسط لشكر بكشد زيرا هنوز كار در بغداد برقرار و استوار نشده بود . تا چندى كه از ماه ذى القعده گذشت او در بغداد مستقر گرديد .\r\nتوزون غلامى از بندگان سيف الدوله كه نزد او بسيار گرامى بود اسير داشت نامش « ثمال » بود آن غلام را با احترام و نيكى آزاد و نزد سيف الدوله روانه كرد اين نيكى « توزون » را در نظر بنى حمدان تاثير خوبى داشت و براى « توزون » محبتى در دل آنان ايجاد نمود . پس از آن « توزون » ( با لشكر ) سوى واسط به قصد بريدى روانه شد كه ناگاه ابو جعفر بن شيرزاد كه از بريدى گريخته بود رسيد و به او پناه برد او را پذيرفت و گرامى داشت و خرسند شد و كارها را تماما به او سپرد\r\n.\r\n\r\n","description":"","footnote":"","page_name":" 116 ","page_number":116},
  {"content":"\r\n\r\n\r\nبيان رفتن امير عمان ببصره\r\nدر ماه ذى الحجه همان سال يوسف بن وجيه امير عمان با كشتىهاى بسيار به قصد بصره لشكر كشيد . با بريدى جنگ كرد و « ابله » را گشود و بسيار عظمت و قدرت يافت و نزديك بود كه بصره را فتح كند . بريدى و برادرانش نزديك بود نابود شوند . بريدى كشتى بانى بنام « رنادى » داشت تعهد كرد كه موجب فرار يوسف گردد بريدى هم به او وعده نيكى و انعام داد . آن كشتىبان دو زورق گرفت و آنها را پر از هيزم و شاخ و برگ نخل كرد هيچ كس هم از قصد او آگاه نبود كشتىهاى يوسف در ابله يكى به ديگرى مىپيوست و مانند پل بهم متصل مىشد . آن كشتىبان در نيمه شب در آن شاخهاى خشك آتش افروخت و دو زورق آتش گرفته را با آب روان سوى كشتىهاى يوسف رها كرد . دريا در حال جزر ( جزر و مد طغيان آب و فرو نشستن آن و او در حال جزر كه فرو نشستن تند بود آن عمل را انجام داد ) .\r\nآن دو زورق تندتر از باد روانه شد و بكشتىهاى يوسف رسيد و آتش در كشتىها افتاد و طناب‌ها و بندهاى لنگرها سوخت و هر كه و هر چه در آن بود آتش گرفت و سوخت و مردم بر آنها هجوم بردند و مال بسيارى غارت كردند و يوسف بن وجيه گريخت و آن در سنه سيصد و سى و دو بود . بريدى به آن كشتىبان انعام داد و نيكى كرد در همان جنگ و شورش ابن شيرزاد از دست بريدى رها شد و گريخت و بتوزون پناه برد\r\n.\r\n\r\n","description":"","footnote":"","page_name":" 117 ","page_number":117},
  {"content":"\r\n\r\n\r\nبيان اختلاف بين متقى للّه و توزون و بيم از يك ديگر\r\nمحمد بن ينال ترجمان يكى از بزرگترين سالاران توزون و جانشين او در بغداد بود . چون « توزون » سوى واسط روانه شد . نسبت بمحمد نزد « توزون » سعايت و سخن‌چينى شد محمد شنيد و از او رميد . در آن هنگام وزير ابو الحسين بن مقله املاك « توزون » در پيرامون بغداد را از او اجاره و حاصل را تعهد كرده بود .\r\nزيان برد و خسارت كشيد ترسيد كه از او مطالبه كنند و در آن ايام ابن شيرزاد بتوزون پناه برد وزير و ديگران بيمناك شدند و گمان بردند كه او بر حسب توطئه و به اطلاع بريدى پناه برده و دسيسه در كار است .\r\nترجمان و ابن مقله هر دو متحد شدند و بابن حمدان نوشتند كه عده از سپاه و لو كم باشد براى متقى للّه بفرستد . بمتقى هم گفتند : ديدى كه بريدى ديروز با توجه كرد و چگونه پانصد هزار دينار از تو به زور گرفت و به همان اندازه و مقدار بر سپاه هم خرج كردى ؟ اكنون بريدى تعهد كرده كه از تو براى توزون پانصد هزار دينار بگيرد و ادعا كرد كه از ما ترك « بجكم » نزد تو مال موجود است .\r\nابن شيرزاد هم آمده كه آن مبلغ را از تو بستاند و ترا خلع كند و ببريدى بسپارد . متقى سخت رنجيد و پريشان شد و تصميم گرفت نزد ابن حمدان برود . ابن شيرزاد هم با عده سيصد سوار چابك ببغداد رسيد\r\n.\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n\r\nبيان وفات امير سعيد نصر بن احمد بن اسماعيل\r\nدر آن سال امير سعيد نصر بن احمد بن اسماعيل ( سامانى ) امير خراسان و ما وراء النهر وفات يافت . بيمارى او سل بود كه سيزده ماه مريض بود . هيچ يك از بزرگان خاندان دولت سامان زنده نمانده بود زيرا بفناى يك ديگر كوشيدند و بعضى هم با مرگ طبيعى درگذشتند . مدت امارت او سى سال و سى و سه روز و عمر او سى و هشت سال بود . او بردبار و سخى و خردمند بود . يكى از موارد بردبارى او اين بود كه خادمى گوهر گرانبهائى دزديد و بيكى از بازرگانان فروخت . بهاى آن سيزده هزار درهم شده كه بخادم پرداخت آنگاه آن بازرگان گوهر را نزد امير برد و گفت : من يك گوهر نفيسى خريده‌ام فقط در خور سلطان است آن را نزد او برد و امير آن را شناخت كه جواهر خود بوده . پرسيد از كجا اين را خريدى ؟ پاسخ داد از فلان خادم بفلان مبلغ امير بهاى آن را با دو هزار درهم سود پرداخت . آن بازرگان از امير خواهش كرد كه خون آن خادم را نريزد و گفت : ناگزيرم كه او را تاديب و تنبيه كنم ولى خون او را به تو مىبخشم سپس خادم را احضار و تاديب كرد و نزد آن بازرگان فرستاد و پيغام داد ما خون او را به تو بخشيديم اگر مالك آن گوهر يكى از مردم بود حتما مىگفت : اين مال من است و بسرقت رفته اكنون بايد بدستم بازآيد تو هم برو مال خود را بهر كه دادى بستان حكايت كرده‌اند كه امير سپاه خود را سان ديد ميان آن انسانى نامش نصر بن احمد بود . امير نامش را پرسيد و او خاموش شد . باز پرسيد و او پاسخ نداد . سپاهى ديگر كه در صف او بود گفت : نامش نصر بن احمد است و او براى احترام امير سكوت اختيار نمود . سعيد ( امير سعيد كه نصر باشد ) گفت : بنابر اين حق او\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nبه گردن ما واجب شده كه بايد بر جيره و مواجب او افزوده گردد آنگاه او را مقرب نمود و روزى بيشترش داد . نقل شده : چون برادرش ابو زكريا بر او شوريد . گنجها و اموال او بتاراج رفت چون امير بازگشت كسانى را كه گنجها را ربوده بودند نام بردند ولى او به كسى آزار نرسانيد . به او خبر دادند يكى از بازاريان يك كارد از مال غارت به دويست درهم خريده كه بسيار نفيس مىباشد . نزد او فرستاد و دويست درهم داد كه كارد خود را بگيرد ولى مرد بازارى هزار درهم خواست . امير گفت : من مال خود را از او خواستم و او به من زور گفت سپس بر خريد كارد اصرار كرد تا آن مرد را راضى نمود .\r\nنقل شده كه بيمارى او به طول كشيد او بعبادت و نماز پرداخت و در كاخ خود مسجدى ساخت كه آن را عبادت گاه ناميد . رخت پاك مىپوشيد و پا را برهنه مىكرد و در آن مكان نماز مىخواند و مىگريست و تضرع مىكرد و از ارتكاب گناه خوددارى و از اشياء و افعال حرام پرهيز مىنمود و بدين حال بود تا اجل او را ربود و در تربت پدرش به خاك سپرده شد\r\n.\r\n\r\n","description":"","footnote":"","page_name":" 120 ","page_number":120},
  {"content":"\r\n\r\n\r\nبيان امارت فرزندش امير نوح بن نصر\r\nچون نصر بن احمد درگذشت امارت خراسان و ما وراء النهر بفرزندش نوح رسيد و در ماه شعبان سال جارى مردم با او بيعت و سوگند ياد كردند و بامير حميد ملقب گرديد او هم كار خود و اداره امور كشور را بمحمد ابو الفضل بن احمد حاكم واگذار نمود و هر چه بود بخرد او تعويض شد . چون نوح جانشين پدر گرديد ابو الفضل بن احمد بن حمويه كه يكى از بزرگترين ياران پدرش بود گريخت .\r\nسبب اين بود كه امير سعيد نصر حكومت بخارا را بفرزندش اسماعيل واگذار كرده و او پيشكار و جانشين اسماعيل بود . نسبت بنوح و يارانش بدرفتارى كرد و او كينه وى را در دل گرفت . اسماعيل در زمان پدرش درگذشت . نصر هم ابو الفضل مذكور را دوست داشت و او را مقدم و مقرب مىنمود به او گفت : اگر من مردم تو از اينجا بگريز زيرا من از نوح بر تو مىترسم چون امير نصر درگذشت ابو الفضل از بخارا رفت و از رود جيحون گذشت و بآمل ( غير از مازندران ) رسيد و با ابو على بن محتاج كه در نيشابور بود مكاتبه و حال خود را شرح نمود زيرا ميان آنها خويشى و دامادى بود . ابو على به او نوشت مبادا كارى بر خلاف مصلحت بكنى پس از آن امير نوح نامه امان به خط خود براى او نوشت و ابو الفضل نزد او رفت و او نيكى كرد و امارت و ايالت سمرقند را به او سپرد . ابو الفضل نسبت بمحمد بن احمد حاكم بدبين و بىاعتنا بود و او را خياط مىناميد حاكم هم كينه او را در دل گرفت و به او بىاعتنا بود\r\n.\r\n\r\n","description":"","footnote":"","page_name":" 121 ","page_number":121},
  {"content":"\r\n\r\n\r\nبيان حوادث\r\nدر ماه محرم آن سال معز الدوله بن بويه به شهر بصره رسيد و با بريدى جنگ نمود و او را محاصره كرد . گروهى از سالاران او امان خواستند و نزد بريديها رفتند او از ساير فرماندهان ترسيد و محاصره را ترك كرد و بازگشت . در همان سال امير ابو منصور بن متقى للّه دختر ناصر الدوله بن حمدان را بزنى گرفت و مهر او را كه هزار هزار دينار بود داد . هم در آن سال ناصر الدوله وزير ابو اسحاق قراريطى را گرفت و بجاى او ابو العباس احمد بن عبد اللّه اصفهانى را نشاند و آن در ماه رجب بود . ابو عبد اللّه كوفى هم كارها را اداره مىكرد مدت وزارت قراريطى هشت ماه و شانزده روز بود . ناصر الدوله شكايات مردم را شخصا رسيدگى مىكرد و اجراى حد و كيفر در حضور او انجام مىگرفت و خود مانند رئيس شرطه ( پليس ) كارها را بر عهده مىگرفت و انجام مىداد . در آن سال زلزله مشهور نسا واقع شد كه در يكى از نواحى خراسان رخ داد و بسيارى از قرى ويران شد و عده عظيم و بىشمار زير آوار مردند و آن زمين لرزه بسيار عظيم و هولناك بود . در آن سال امير نوح محمد بن احمد نسفى بردهى را نزد خود خواند او را نزد امير زشت گفته و متهم كرده بودند امير هم او را كشت و بدار آويخت و جسد او را از دار ربودند و معلوم نشد چه كسانى آن كار را كردند . در آن سال متقى لله ابو الحسين بن مقله را در هشتم ماه رمضان وزير خود نمود و آن هم پس از رفتن ناصر الدوله از بغداد سوى موصل و پيش از آمدن سيف الدوله از واسط ببغداد بود . در همان سال پادشاه روم نزد متقى نماينده فرستاد و درخواست كرد منديلى كه ادعا مىكردند مسيح روى خود را به آن پاك نمود به او بدهد كه صورت مسيح ( بر حسب ادعاى مسيحيان ) در آن منعكس شده بود و آن در كليسياى « رها » بوده كه در قبال اهداء آن عده بسيارى از گرفتاران مسلمان را آزاد كند متقى لله هم قضات و فقهاء را احضار و از آنها استفتا كرد . آنها درباره دادن آن يا خوددارى از ارسال آن اختلاف\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nنمودند . بعضى معتقد بودند كه فرستادن آن در قبال آزادى جمعى از مسلمانان مفيد است و عدهء گفتند : اين منديل از قديم در بلاد اسلام بوده و هيچ يك از پادشاهان روم آن را درخواست نكرده بود . دادن آن موجب هتك حرمت اسلام است .\r\nميان گروه قضات على بن عيسى وزير بود او گفت : نجات جماعتى از مسلمين كه گرفتار و دچار زيان هستند بهتر از داشتن چنين منديلى مىباشد . خليفه دستور داد كه آن منديل را بدهند و مسلمين اسير را آزاد كنند . چنين كردند و پادشاه روم نماينده خواست كه اسراء مسلمين را ببرد و آنها را آزاد و روانه كرد .\r\nدر آن سال محمد بن يزداد شهرزورى وفات يافت او از طرف ابن رائق امير دمشق بود و بعد باخشيد پيوست و او هم رياست شرطه ( پليس ) را به او داد و در مصر زيست كرد . ابو بكر محمد بن اسماعيل فرعانى صوفى استاد ابو بكر دقاق كه ميان مشايخ مشهور بود درگذشت . همچنين سنان بن ثابت بن قره كه طبيب حاذق بود در اول ماه ذى القعده مرد و علم او در طب نتوانست اجل او را تاخير و دفع كند و نيز ابو عبد اللّه محمد بن عبدوس جهشيارى وفات يافت .\r\n\r\nسنه سيصد و سى و دو\r\n\r\nبيان رفتن متقى بموصل\r\nدر آن سال متقى رهسپار موصل گرديد . سبب اين بود اولا ابن مقله و ترجمان نزد متقى راجع « بتوزون » و ابن شيرزاد سعايت و سخن‌چينى كرده بودند . ثانيا در پنجم ماه محرم سيصد غلام چابك سوار غفلة و با شتاب از طرف « توزون » وارد بغداد گرديد . بر بيم و نگرانى متقى افزوده شد . ابن شيرزاد هم بفرماندهى آن عده رسيد و كارها را در دست گرفت و بدون مراجعه بمتقى خود امر و نهى و حل و عقد ميكرد . متقى بناصر الدوله پيغام داده بود كه لشكرى روانه بغداد كند كه متقى\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nبا آن لشكر بتواند بموصل برود .\r\nناصر الدوله لشكرى بفرماندهى پسر عم خود ابو عبد اللّه حسين بن سعيد بن حمدان روانه كرد و او باتفاق آن لشكر بموصل رفت . چون لشكر ابن حمدان وارد شد در محل « باب حرب » اقامت نمود . ابن شيرزاد ترسيد و پنهان گرديد و متقى با خانواده خود و وزير و اعيان بغداد مانند سلامه طولونى و ابو زكريا يحيى بن سعيد شوشى و ابو محمد ماردانى ( در كتاب النجوم الزاهر ) « مادرانى » آمده ) و ابو اسحاق قراريطى و ابو عبد اللّه موسوى و ثابت بن سنان بن ثابت بن قره طبيب و ابو نصر محمد بن ينال ترجمان و غير هم باتفاق و حمايت آن لشكر بموصل رفت .\r\nچون متقى خارج شد ابن شيرزاد زمام را بدست گرفت و نسبت باهل بغداد ستم كرد و اموال مردم را بمصادره گرفت و « بتوزون » پيغام داد كه حال چنين است .\r\nچون « توزون » آگاه شد خراج واسط را با مبلغى معين ببريدى واگذار كرد و خود و همسر و دختر خويش راه بغداد را گرفتند . سيف الدوله به تنهائى سوى متقى شتاب كرد و در تكريت به او رسيد . متقى هم بناصر الدوله پيغام داد كه شرط ما اين نبود كه تو از آمدن نزد ما خوددارى كنى . او را نزد خود خواند او هم بتكريت رفت و آن در تاريخ بيست و يك ماه ربيع الاخر بود . متقى باستقبال او سوار شد و شخصا پيشواز او رفت و او را گرامى داشت . خليفه سوى موصل رفت و ناصر الدوله در تكريت ماند . « توزون » هم سوى تكريت لشكر كشيد و با سيف الدوله بن حمدان نزديك تكريت بمسافت دو فرسنگ مقابله و جنگ واقع و سيف الدوله - شكست خورده منهزم گرديد .\r\nجنگ سه روز دوام داشت و آن در تاريخ چهارشنبه بيست و هفتم ربيع الاخر پايان يافت . « توزون » و اعراب لشكرگاه سيف الدوله را غارت كردند .\r\nهمچنين لشكرگاه ناصر الدوله و هر دو برادر بموصل بازگشتند و متقى هم در موصل بود .\r\nاتباع « توزون » در بغداد شوريدند و او ناگزير مراجعت كرد . سيف الدوله\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nهم براى جنگ بازگشت و در ماه شعبان در محل « حربى » با لشكر توزون مقابله و مقاتله به عمل آمد و باز سيف الدوله براى دومين بار گريخت و « توزون » هم او را دنبال كرد و چون سيف الدوله بموصل رسيد خود و برادرش ناصر الدوله باتفاق متقى و ياران موصل را ترك كردند و به محل « نصيبين » پناه بردند و « توزون » داخل شهر موصل گرديد . متقى هم به شهر « رقه » رفت و سيف الدوله بمتابعت وى شتاب نمود متقى هم « بتوزون » پيغام داد كه من از اينكه تو با بريدى ساختى بيمناك شدم زيرا ترسيدم هر دو با هم ضد من متحد شويد . اگر تو بخواهى من راضى شوم با سيف الدوله و ناصر الدوله صلح كنى تا من ببغداد برگردم . ابو عبد اللّه محمد بن ابى موسى هاشمى چندين بار از موصل نزد « توزون » رفت و صلح منعقد گرديد و خراج موصل و ساير شهرهايى كه در دست ناصر الدوله بود با تعهد به او واگذار شد كه براى مدت سه سال سالى سه هزار هزار و ششصد هزار درهم بپردازد . « توزون » هم ببغداد بازگشت و متقى نزد ابن حمدان در موصل ماند بعد از آن همه با هم به شهر « رقه » رفتند .\r\n\r\nبيان رسيدن معز الدوله بواسط و ديالى و بازگشتن او\r\nدر همان سال معز الدوله ابو الحسين بن بويه هنگامى كه « توزون » بموصل رفته بود بواسط رسيد و آن بر حسب تبانى كه با بريدىها به عمل آمده بود . آنها به او وعده داده بودند كه با لشكرى بواسطه كشتى به يارى او بشتابند ولى خلف وعده نمودند . « توزون » از موصل ببغداد بازگشت و بجنگ معز الدوله پرداخت .\r\nدر هفدهم ماه ذى القعده در محل « قباب حميد » جنگ رخ داد و چند روز به طول كشيد ديلميان پيش مىرفتند و اتباع « توزون » عقب مىنشستند تا آنكه « توزون » از رود « ديالى » گذشت و راه پيشرفت آنان را بست . در رود دجله هم جنگى با هم داشتند و سپاه « توزون » ميخواست به اطراف ديلميان در آن جنگ احاطه كند .\r\nابن بويه صلاح در اين ديد كه از « ديالى » دور شود تا در دجله محاصره نگردد\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nو خود در آب مسلط شود .\r\nتوزون بر تصميم او آگاه شد . عدهء از اتباع خود را فرستاد از رود « ديالى » گذشتند و كمين شدند . چون معز الدوله در قسمت بالا پيش رفت و بار و بنه هم بدنبال او نقل شد كمين از محل اختفاء خود جنبيد و بر سپاه ديلم حمله كرد .\r\nسپاه در حال حركت بود آراسته و آماده جنگ نبود . غوغا و هياهو بر پا شد و توزون صداى غوغا را شنيد شتاب كرد و اتباع او شنا كنان از رود گذشتند و بسپاه فرزند بويه آسيب رسانيدند و عدهء را كشتند و گروهى را اسير كردند تا خسته شدند و ابن بويه تن بفرار داد خود و وزير او صيمرى بشوش بازگشتند و آن در چهارم ذى الحجه بود . هر كه از ديلميان نجات يافت و سالم ماند به او ملحق شد .\r\nدر آن جنگ چهارده سالار ديلمى اسير شدند يكى از آنها فرزند داعى علوى بود . بسيارى از ديلميان از توزون امان خواستند و تسليم شدند . پس از آن توزون دوباره مبتلا به مرض صرع شد و بيمارى او عود كرد كه بعلاج خود مشغول و از تعقيب معز الدوله منصرف شد و راه بغداد را گرفت و رسيد .\r\n\r\nبيان قتل ابو يوسف بريدى\r\nدر آن سال ابو عبد اللّه بريدى برادر خود ابو يوسف را كشت .\r\nسبب اين بود كه آنچه مال داشت در جنگ بنى حمدان خرج شده بود كه در آن زمان تا واسط رسيده و در آنجا اقامت كرده بودند . همچنين در جنگ توزون بقيه مال را صرف كرد . چون سپاهيان او ديدند دارائى او اندك شده ببرادرش ابو يوسف گرويدند زيرا او مال بسيار داشت و توانگر بود .\r\nابو عبد اللّه از برادرش ابو يوسف پياپى وام گرفت او اندك ميداد و سرزنش ميكرد كه مال خود را بيهوده بباد داده و سوء تدبير و جنون و تهور او را يادآورى مىكرد پس از آن بر ابو عبد اللّه ثابت شد كه ابو يوسف قصد بازداشت او را دارد كه خود\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nباستقلال و استبداد جاى برادر را گيرد . دو برادر از يك ديگر بيمناك شدند . پس از آن ابو عبد اللّه يك گوهر گرانبها كه بجكم بدخترش داده بود هنگامى كه زن او شده در شب زفاف رونما بود كه بجكم آن گوهر را از كاخ خليفه ربوده و ابو عبد اللّه هم در همان هنگام آن را از دختر خود گرفته بود . چون نماينده ابو عبد اللّه نزد برادرش رفت و گوهر را نزد او بمعرض ديد گذاشت او گوهريان را احضار كرد كه بهاى آن را معلوم و معين كنند . چون گوهر شناسان حاضر شدند در وصف و گرانى آن مبالغه كردند او به آنها اعتراض كرد و قيمت آن را تا پنجاه هزار درهم كاست باز هم برادرش ابو عبد اللّه را سرزنش كرد و زشت گفت و معايب او را شمرد كه چگونه مال را بيهوده بباد داده پس از آن پنجاه هزار درهم بنماينده او داد و گوهر را بگرو گرفت و او را روانه نمود . چون نماينده نزد ابو عبد اللّه رفت و هر چه واقع شده بود نقل كرد اشك از چشم ابو عبد إله جارى شد . بنمايندهء خود گفت : ميخواستى به او بگويى جنون و تهور من ترا به اين مقام رسانيده و به اين منزلت ارجمند نشانده و ترا مانند قارون توانگر كرده سپس نيكىهاى خود را كه ببرادرش كرده بود يك بيك شمرد و باز اشك ريخت و چهرهء او دگرگون شد و علايم شر و بدنهادى پديدار گرديد . پس از چند روز ابو عبد إله غلامان خود را در كنار رود و در راه ورود ابو يوسف كمين گذاشت و دستور قتل او را داد . ابو يوسف از نهر بكنار رفت و آن راه كمين را گرفت ناگاه غلامان بر او هجوم بردند و در حالى كه او فرياد ميزد و استغاثه ميكرد : اى برادر مرا كشتند او را بقتل رساندند و برادرش مىشنيد و مىگفت : بلعنت خدا . ابو الحسين برادر ديگر آنها از خانه خود خارج شد كه خانه او جنب خانه ابو عبد إله بود وضع را ديد و گفت : اى برادر او را كشتى ؟ سپس ببرادرش دشنام داد و او را تهديد كرد .\r\nاو خاموش شد . پس از آن او را به خاك سپرد .\r\nچون سپاهيان بر آن قتل آگاه شدند شوريدند و گمان بردند كه او زنده است .\r\nابو عبد إله دستور داد نبش قبر كنند و نعش او را در معبر اندازند تا مردم بدانند او مرده است و ديگر وجود ندارد . چون جسد بىروح را ديدند آرام گرفتند . ابو عبد إله هم\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nبه خانه ابو يوسف مقتول نقل مكان كرد و هر چه در آنجا بود بدست آورد از جمله آن گوهر گرانبها . مال بسيارى هم به او نرسيد زيرا برادرش قبل از آن مال را خرج كرده بود . هم مال رفت و هم جان برادر .\r\n\r\nبيان وفات ابو عبد اللّه بريدى\r\nدر ماه شوال همان سال ابو عبد اللّه بريدى هشت ماه پس از كشتن برادرش با تب سخت كه هفت روز طول كشيد درگذشت .\r\nبرادرش ابو الحسين بعد از او در كارها مستقل و مستقر گرديد . نسبت بسپاه بدرفتارى كرد و لشكريان بر او شوريدند و خواستند او را بكشند و ابو القاسم بن عبد اللّه برادرزاده‌اش را بجاى او برقرار كنند او از بيم آنها گريخت و به شهر هجر نزد قرمطيان رفت و پناهنده آنها شد و از آنها يارى خواست آنها هم دو برادر ابو طاهر قرمطى را با لشكر به يارى او به شهر بصره فرستادند ولى ابو القاسم شهر را خود نگهدارى و حراست كرده بود او را مدتى محاصره كردند و بستوه آمدند ناگزير به صلح توسل نموده ميان عم و برادرزاده آشتى دادند و بازگشتند . ابو الحسين وارد شهر بصره شد از آنجا بسيج و بغداد را قصد كرد و بر « توزون » وارد شد .\r\nپس از رفتن او « يانس » غلام ابو عبد اللّه برياست طمع كرد و با يكى از سالاران ديلم ( در تجارب الامم نامش روستا باش آمده ) توطئه‌چيد كه بر ابو القاسم بريدى بشورند و هر دو متفقا رياست را بر عهده بگيرند و ابو القاسم را از ميان بردارند .\r\nديلميان گرد آن سالار تجمع نمود . ابو القاسم هم ندانسته خود يانس را نزد آنها فرستاد و چون يانس ( كه توطئه چيده بود ) نزد ديلميان رفت و به آنها دستور داد كه توقف كنند .\r\nسالار ديلمى طمع كرد كه خود منفردا رياست كند فرمان داد كه او را با زوجين ( غلط است و صحيح آن زوبين است كه در تجارب الامم هم آمده ) او را بزنند .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nزوبين را بكمر او فروبردند و او مجروح شد و گريخت و پنهان گرديد . پس از آن ميان ديلميان اختلاف رخ داد و پراكنده شدند . آن سالار هم پنهان شد ولى او را دستگير و تبعيد كردند . ابو القاسم دانست كه يانس توطئه چيده بود دستور داد زخم او را معالجه كنند چون علاج يافت پس از چهل و چند روز او را مصادره كرد و صد هزار دينار از او گرفت و بعد او را كشت و كار ابو القاسم بالا گرفت تا آنكه فرمان يافت كه بعد بشرح آن خواهيم پرداخت .\r\n\r\nبيان مكاتبه متقى با توزون براى مراجعت\r\nدر آن سال متقى « بتوزون » نامه نوشت و مراجعت بغداد را درخواست نمود .\r\nسبب اين بود كه ديد بنى حمدان از اقامت او بستوه آمده و رفتنش را بر بقا ترجيح ميدادند ناگزير با توزون مكاتبه و بازگشت را تقاضا نموده حسن بن هارون و ابو عبد اللّه بن ابى موسى هاشمى را نزد او فرستاد كه در كار صلح مذاكره كنند .\r\nتوزون و ابن شيرزاد آنها را با نهايت ميل و رغبت به صلح پذيرفتند و آنها توزون را قسم دادند كه نسبت بمتقى وفادار باشد و بسيارى از قضات و فقهاء و مردم محترم و عباسيان و علويان و اصناف و بزرگان و اعيان را براى گواهى سوگند حاضر نمودند توزون در حضور آنها براى وفادارى نسبت بمتقى سوگند ياد كرد و همه به خط خود در سوگند نامه گواهى دادند . كار متقى هم در حوادث سال سيصد و سى و سه شرح داده خواهد شد\r\n.\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n\r\nبيان غلبه روس بر شهر بردعه و گرفتن آن\r\nدر آن سال طائفه‌اى از روس از دريا بآذربايجان رفته و از رود كر كه يك نهر عظيم بود با كشتى به شهر بردعه رسيدند . در آنجا نايب مرزبان در بردعه با گروهى از ديلميان بجنگ روس كمر بست . عده داوطلب هم همراه او آماده شدند كه بيش از پنج هزار تن بودند . چون مقابله به عمل آمد بيش از يك ساعت نشد كه مسلمانان تاب نياورده منهزم شدند . از آنها بسيارى كشته شدند و ديلميان همه تا آخرين سپاهى بقتل رسيدند . هر كه مركبى داشت از شهر گريخت و روسيان شهر را فتح كردند و منادى به همه امان داد و رفتار آنها بسيار نكو بود . لشكرهاى اسلام از هر طرف بدان شهر هجوم بردند و روسيان با آنها جنگ نمودند و هيچ يك از لشكريان اسلام پايدارى نمىكرد . عموم اهالى شهر هم از شهر خارج مىشدند و سپاهيان روس را سنگسار ميكردند و فرياد ميزدند . روسيان هم آنها را نهى و منع مىنمودند ولى اوباش خوددارى نمىكردند و چون آن حال دوام يافت منادى روس ندا داد كه اهالى شهر بايد از شهر خارج شوند و تا سه روز مهلت دارند . هر كه چهارپا داشت كه مىتوانست بگريزد شهر را بدرود گفت و هر كه فاقد وسيله بود پس از انقضاء مدت ماند . روس‌ها هم شمشير را به كار بردند و بسيارى از آنها را از دم شمشير گذراندند . يك مرد مسلح درباره بقيه وساطت كرد كه هر يكى از مسلمين ده درهم بدهد و زنده بماند ولى جز اشخاص دانا و خردمند هيچيك از مسلمين اين شرط را قبول نكرد چون روس‌ها ديدند كه چيزى از آنها عايد و حاصل نميشود همه را تا آخرين كس كشتند و كسى نجات نيافت جز گريختگان . روسها هم اموال آنان را ربودند و هر زنى را كه پسنديدند اسير كردند و بردند\r\n.\r\n\r\n","description":"","footnote":"","page_name":" 130 ","page_number":130},
  {"content":"\r\n\r\n\r\nبيان لشكر كشى مرزبان سوى روسيان و پيروزى او\r\nچون روس‌ها نسبت باهالى بردعه حمله كردند و آن اعمال ناشايسته را كردند مسلمين آن حمله را يك مصيبت عظمى دانستند و از هر جا برخاستند و شوريدند و آواز جهاد و آغاز بسيج نمودند . مرزبان بن محمد هم مردم را دعوت كرد و برانگيخت . عدهء سپاه او بالغ بر سى هزار گرديد و لشكر كشيد .\r\nروس‌ها پايدارى كردند و او نتوانست با آنها مقابله كند . ناگزير بطور غير منظم بر آنها حمله ميكرد و مغلوب مىشد و با شكست باز مىگشت . مدتى دراز بدين حال ماندند . روس‌ها هم مراغه را قصد كردند . در آنجا ميوه بسيار خوردند و دچار بيمارى و با شدند و مرگ در آنها كارگر افتاد . چون مدت جنگ و گريز مرزبان به طول كشيد چاره و حيله به كار برد و براى نبرد آماده شد باتباع خود دستور داد كه كمين در يك جاى معين بگذارند . آنگاه خود با سپاه بر آنها حمله كرد و اندك اندك عقب نشست تا دشمن را بكمينگاه كشيد سپاه كه در حال عقب‌نشينى بود تن بفرار داد و مردم گريختند و از كمين هم دور شدند .\r\nمرزبان گويد : من فرياد زدم و مردم را بثبات و نبرد دعوت كردم ولى آنها از بيم و هيبت روسيان نتوانستند پايدارى كنند يا بازگردند و دانستم اگر فرار دوام يابد مردم همه نابود مىشوند و روسيان كمين را قتل عام كنند و تا آخرين كس را بكشند .\r\nمرزبان باز گويد : من ناگزير خود برگشتم و برادرم و يكى از ياران من بمتابعت و احراز شهادت تن داديم چون ديلميان ديدند كه ما بازگشتيم شرمنده شدند و برگشتند و پايدارى كرديم بكمين علامت دادم از پنهانى درآمد و از پشت سر حمله كرد و ما بجنگ دلگرم و كوشا شديم و عده بسيارى از آنها را كشتيم امير آنها را هم به خاك و خون كشيديم و بقيه آنها بقلعه شهر كه نامش شهرستان است پناه بردند . قبل از آن هم در آنجا خواربار بسيار ذخيره و انبار كرده بودند\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nاسراء زن و مرد را هم با خود بردند و اموال را انباشتند ، مرزبان آنها را محاصره كرد و بردبارى و پايدارى نمود ناگاه به او خبر رسيد كه ابو عبد اللّه حسين بن حمدان سوى آذربايجان لشكر كشيد و بسلماس رسيد پسر عم او ناصر الدوله او را روانه كرده بود كه آذربايجان را بگيرد عدهء براى محاصرهء روسها گذشت و خود براى جنگ با ابن حمدان لشكر كشيد در آن هنگام برف باريد و سپاه ابن حمدان پراكنده شد نامه هم از ناصر الدوله رسيد مشعر بر مرگ توزون بود و خود ناصر الدوله قصد رفتن ببغداد را داشت به او دستور داد كه از آذربايجان باز گردد . او هم برگشت .\r\nاما اتباع مرزبان محاصره روسيان را ادامه دادند ولى مرض و با در آنها شدت يافت . آنها هر مردى كه مىمرد سلاح او را با جسد به خاك مىسپردند . پس از رفتن آنها مردم نبش قبر كردند و سلاح بسيارى بدست آوردند .\r\nپس از آن روسها شبانه از قلعه رفتند و هر چه خواستند و توانستند مال و غيره بر چهارپايان حمل كردند و بردند و سوى « كر » رفتند و از آنجا سوار كشتىهاى خود شدند . اتباع مرزبان هم از دنبال كردن آنان و گرفتن اموال غارت شده عاجز و ناتوان بودند آنها را به حال خود آزاد گذاشتند و خداوند بلاد را از وجود آنان پاك نمود\r\n.\r\n\r\n","description":"","footnote":"","page_name":" 132 ","page_number":132},
  {"content":"\r\n\r\n\r\nبيان قيام و خروج ابن اشكام با امير نوح\r\nدر آن سال عبد اللّه بن اشكام بر امير نوح تمرد كرد و در خوارزم علم عصيان را برافراشت . نوح بسبب تمرد او از بخارا بمرو رفت و براى جنگ با وى لشكر فرستاد .\r\nفرمانده لشكر ابراهيم بن بارس بود كه در عرض راه درگذشت . ابن اشكام هم با پادشاه تركستان مكاتبه نمود و حمايت او را خواست . پادشاه ترك فرزندى نزد امير نوح در زندان بخارا داشت . امير نوح با پادشاه تركستان مكاتبه كرد كه ابن اشكام را دستگير كند و در عوض آن فرزندش را بازگرداند .\r\nپادشاه ترك پذيرفت و چون ابن اشكام آگاه شد بطاعت امير نوح گردن نهاد و از خوارزم خارج شد و نزد امير رفت امير هم او را گرامى داشت و عفو و احسان نمود\r\n.\r\n\r\n","description":"","footnote":"","page_name":" 133 ","page_number":133},
  {"content":"\r\n\r\n\r\nبيان حوادث\r\nدر ماه رمضان سال جارى ابو طاهر هجرى رئيس قرمطيان با مرض آبله درگذشت او سه برادر داشت يكى از آنها ابو القاسم سعيد بن حسن كه بزرگتر بود و ابو العباس فضل بن حسن كه هر دو با ابو طاهر در تدبير و سامان دادن به كار - ها متفق بودند . يك برادر ديگر داشتند كه با آنها موافقت نمىكرد و سرگرم باده‌گسارى و خوشگذرانى بود . در ماه جمادى الاولى قحط و غلا در بغداد پديد آمد كه هر يك من آرد خشكار ( فارسى ) بالغ بر شصت و اندى درهم گرديد نان خشكارى هم هر سه رطل بيك درهم فروخته مىشد . باران هم بسيار نازل شد و خانه‌ها را ويران كرد . بسيارى از مردم هم زير آوار مردند . قيمت املاك تنزل كرد به حدى كه آنچه يك دينار ارج داشت بيك درهم تنزل كرد . هر چه هم ويران شد دوباره ساخته نمىشد . بسيارى از گرمابه‌ها و مساجد و بازارها بسته و تعطيل شد . بسيارى از كوره‌ها هم تعطيل شد زيرا كسى بنا نمىساخت هر كه هم احتياج داشت از آجر كهنه ويرانه‌ها استفاده مىكرد .\r\nدزدى و هجوم بر خانه‌ها هم شايع شد كه دزدان شب و روز مشغول كارند و آنها اتباع ابن حمدى بودند . مردم هم خود حراست و نگهبانى مىكردند و با شيپور يك ديگر را آگاه مىنمودند . كار ابن حمدى هم بالا گرفت و مردم از او بستوه آمدند . ابن شيرزاد به او امان و خلعت داد و ماهى پانزده هزار از اموال مسروقه از او دريافت مىكرد ابن شيرزاد اين مبلغ را با روزات ( جمع عربى بر كلمه روز فارسى - مقصود روزانه و اين دليل نفوذ ايرانيان است ) از ابن حمدى مىگرفت . به اين سبب بلا و شر و آزار ابن حمدى شدت يافت كه مانند آن شنيده نشده بود ( كه بجاى امن و نظم با دزدان شريك مىشدند و وزير باج مىگرفت ) پس از آن ابو العباس ديلمى كه رئيس شرطه ( شهربانى و پليس ) بغداد بود\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nابن حمدى را گرفت و كشت و آن در ماه جمادى الثانية بود . اندكى از آن شر و بلا كاسته شد . در ماه شعبان همان سال كه مصادف با نيسان ( رومى ) در فضا چيزى پديد آمد كه از فزونى و تراكم آفتاب را پوشانيد مردم گمان بردند ملخ است و شكى در ملخ بودنش نداشتند تا آنكه بر زمين افتاد معلوم شد يك نوع حيوان ( پرنده ) است . بالش رنگين بود كه اگر انسان بالش را بدست مىگرفت دستش رنگين مىشد . نوع آن حيوان ( پرنده ) را بچه‌ها « طحان الذريره » ( آسياكن ذره ) مىناميدند .\r\nدر آن سال معز الدوله بر واسط استيلا يافت و اتباع بريدى راه بصره را گرفتند . در آن سال سيف الدوله بن حمدان محمد بن ينال ترجمان را در « رقه » گرفت و كشت . سبب اين بود كه سيف الدوله بر توطئه او با متقى آگاه شده بود كه قصد سوئى نسبت بسيف الدوله داشت . در آن سال توزون مبتلا به مرض صرع شد در حالى كه مردم بديدن او رفته و او ايستاده بود غش براى او عارض شد . شيرزاد برخاست و بر او جامه انداخت كه روى او از مردم پوشيده شود مردم را هم مرخص كرد و گفت : صفرا بر او غالب شده و دچار خمار شده است .\r\nدر آن سال نامغ غلام يوسف بن وجيه امير عمان شوريد و عمان را از خواجه خود يوسف گرفت و خود امير شد .\r\nدر آن سال روميان « راس عين » را گشودند و سه روز در آنجا اقامت نمودند و هر چه بود ربودند و اسير زن و مرد گرفتند اعراب بر روم هجوم بردند . عده روميان بفرماندهى « دمستق » ( امير ) بالغ بر هشتاد هزار مرد جنگى بود كه بسبب حمله اعراب محل را ترك كردند .\r\nدر ماه ربيع الاول آن سال ناصر الدولهء بن حمدان ابو بكر محمد بن مقاتل را بنگهدارى راه فرات و « ديار مضر » و « قنسرين » و مراكز ديگر و شهر حمص گماشت و او را از موصل بدان ديار فرستاد و گروهى از سالاران را هم تحت فرمان او قرار داد . پس از آن در همان سال پسر عم خود ابو عبد اللّه حسين بن سعيد بن حمدان را\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nبجاى او گماشت و چون به شهر « رقه » رسيد مردم شهر بر او تمرد كردند و او با آنها جنگ كرد و بر آنها پيروز شد روساء و اعيان شهر را گرفت و همراه خود بحلب برد .\r\n\r\nسنه سيصد و سى و سه\r\n\r\nبيان رفتن متقى ببغداد و خلع او\r\nمتقى ( خليفه ) باخشيد ( ايرانى ) محمد بن طغج فرمانرواى مصر نامه نوشت و از وضع و حال خويش شكايت كرد و او را نزد خود خواند او هم از مصر بحلب نزد خليفه رفت ابو عبد اللّه بن سعيد بن حمدان چون بر آن وضع آگاه شد حلب را بدرود گفت . ابن مقاتل هم در حلب با او بود چون ديد حمدان رفت خود را پنهان كرد و چون اخشيد رسيد ابن مقاتل ظاهر گرديد اخشيد هم او را گرامى داشت و او را مستوفى بلاد مصر نمود او در اداره خراج كسر آورد زيرا ناصر الدوله بن حمدان از او مال بمصادره و زور گرفته بود و مبلغ پنجاه هزار دينار كسر آورد اخشيد از حلب نزد متقى رفت كه او در شهر رقه بود و آن در تاريخ نيمه محرم بود چون رسيد متقى او را گرامى داشت و او هم مانند يك غلام در پيشگاه او ايستاد و بعد هنگام خروج پياده پيشاپيش او مىدويد متقى به او دستور داد كه سوار شود و او خوددارى كرد تا آنكه متقى خود پياده شد آنگاه اخشيد سوار شد كه متقى سوار شود مال بسيار عظيم و هداياى گرانبها هم بخليفه تقديم كرد بوزير ابو الحسين بن مقله هم مال و هديه داد همچنين ساير اتباع متقى سپس كوشيد كه متقى را همراه خود بمصر ببرد تا او بتواند بر تمام ممالك حكومت كند ولى متقى نپذيرفت اخشيد هم او را از سطوت توزون ترسانيد ولى او قبول نكرد . بعد از آن وزير ابن مقله گفت : اخشيد مرا نصيحت كرد ولى من نپذيرفتم ( پشيمان شد و افسوس خورد ) متقى نزد توزون نمايندگانى فرستاده بود كه با او صلح كند چنان كه پيش\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nاز اين به آن اشاره نموديم نمايندگان هم توزون را سوگند داده بودند كه بخليفه و وزير وفادار باشد چون سوگند ياد كرد نمايندگان براى خليفه متقى نوشتند كه ما بر سوگند او آگاه شديم و او قسم را تاكيد كرد . متقى هم از « رقه » با كشتى سوى بغداد روانه شد و آن در تاريخ بيست و ششم محرم بود . اخشيد هم بمصر باز گشت . چون متقى به شهر « هيت » رسيد در آن اقامت گزيد و كسى را فرستاد كه باز سوگند را تجديد و تاكيد و توزون را بثبات وادار كند . توزون هم باز سوگند ياد كرد و در بيستم ماه صفر از بغداد باستقبال خليفه رفت و در محل « سنديه » بملاقات او موفق شد و چون او را ديد پياده گرديد و زمين را در پيشگاه او بوسيد و گفت :\r\nمن بعهد و بيعت خود وفا كردم و بموجب قسم مطيع هستم ولى بعد از آن خليفه و وزير را تحت مراقبت قرار داد و آنها را در خيمه گاه خود تحت نظر نشاند حرم متقى را هم نزد خود برد سپس چشم متقى را ميل كشيد و كور كرد .\r\nچون او را ميل كشيدند فرياد زد حرم و زنان او هم كه فريادش را شنيدند ضجه و زارى كردند همچنين خدم و حشم او . گوئى يك پاره جهان شوريد و آشفته گرديد . توزون دستور داد كه كوسها را بكوبند كه ضجه و زارى شنيده نشود .\r\nصداى آنها مخفى شد . متقى هم كور گرديد . توزون هم روز بعد راه بغداد را گرفت و بازگشت . آن گروه ( خليفه و اتباع او ) باز داشت شدند . مدت خلافت متقى سه سال و پنج ماه و هيجده روز بود او سفيد رو و چشمش شهلا و مادرش كنيز فرزند دار نامش حلوب بود . مدت وزارت ابن مقله هم يك سال و پنج ماه و دوازده روز بود\r\n.\r\n\r\n","description":"","footnote":"","page_name":" 137 ","page_number":137},
  {"content":"\r\n\r\n\r\nبيان خلافت مستكفى بالله\r\nاو مستكفى باللّه ابو القاسم عبد اللّه بن مكتفى باللّه على بن معتضد باللّه ابو العباس احمد بن ابى احمد موفق بن متوكل على اللّه بود .\r\nدر نسب او با متقى باللّه بمعتضد مىرسيدند . چون توزون متقى الله را گرفت مستكفى را نزد خود در « سنديه » خواند و با او بيعت كرد مردم هم عموما با او بيعت كردند . سبب بيعت چنين بود كه ابو العباس رازى تميمى كه از ياران خاص توزون بود نقل نمود او گفت : من باعث برگزيدن و بيعت كردن با مستكفى شدم ابراهيم بن زوبيندار ديلمى مرا دعوت كرد و من نزد او رفتم او به من گفت : من تازه از مردمى زن اختيار كردم كه يكى از زنان آنها به من گفت : شما با متقى دشمنى كرديد و عداوت طرفين ظاهر شد هرگز دل او با شما صفا نخواهد داشت . در اينجا يكى از فرزندان خليفه مكتفى وجود دارد او خردمند و اديب و ديندار است اگر او را خليفه خود كنيد ساخته وزير است و مطيع و نهال غرس شده دست شما خواهد بود او ميتواند شما را بگنجهاى نهان و اموال بسيار هدايت كند كه جز او كسى بر آنها آگاه نيست . شما هم از او بيم نخواهيد داشت كه هميشه مراقب او باشيد . من دانستم كه اين كار انجام نخواهد گرفت مگر بدست تو ( ابراهيم برازى مىگفت ) من شما را براى اين كار دعوت كرده‌ام . من ( ابراهيم كه يار توزون بودم ) گفتم : ميخواهم شخصا اين سخن را از آن زن بشنوم . او هم آن زن را احضار كرد من يك بانوى خردمند و دانا ديدم كه مانند آن سخن را به من گفت . من هم ( گفتم ) بايد آن مرد ( مستكفى ) را ببينم .\r\nآن زن گفت : فردا در اينجا بيا و من او را حاضر خواهم كرد : من هم روز بعد به آنجا رفتم . ديدم آن مرد را با لباس زنانه از خانه ابن طاهر بيرون آوردند . او رسيد و خود را معرفى كرد او تعهد كرد كه هشتصد هزار دينار ( از گنج نهفته ) خارج كند كه صد هزار دينار آنها را بتوزون بدهد آنگاه طريق كشف گنجها را شرح داد .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nاو در سخن مردى خردمند و دانا و مذهب تشيع را هم برگزيده بود . گفت :\r\n( ابراهيم ) من نزد توزون رفتم و خبر دادم . سخن من در او تاثير كرد و گفت : منهم بايد آن مرد را ببينم . گفتم : وسيله ملاقات را فراهم مىكنم اما بايد اين كار از ابن شيرزاد پوشيده شود . گفت : من مكتوم ميدارم . من هم بازگشتم و به آنها خبر دادم و گفتم : توزون فردا حاضر خواهد شد . شب يكشنبه چهاردهم ماه صفر من و توزون در حال پنهانى رفتيم و او را ديديم . توزون با او گفتگو و بيعت كرد و آن كار را مكتوم نمود . چون متقى رسيد من بتوزون گفتم : آيا به همان عهد و عزم ( بيعت مستكفى ) باقى هستى ؟ گفت : آرى . الساعه كار خودم را انجام مىدهم . اگر او بكاخ خلافت برسد براى من دشوار خواهد بود . او هم در همان هنگام متقى را تحت مراقبت قرار داد و ديده‌اش را كور كرد . روز خلع متقى هم با مستكفى بيعت كردند و كار بدين گونه انجام گرفت .\r\nمتقى ( كور ) را هم آوردند و با مستكفى بيعت كرد و برده ( روپوش پيغمبر كه ميراث خلافت شده بود ) و قضيب ( عصاى خلافت ) را از او گرفت . آن زن هم قهرمانه ( مونث قهرمان كه پيشكار خليفه بود ) مستكفى شد و خود را علم ناميد و بر او تسلط و غلبه يافت كه تمام كارها را بدست گرفت . مستكفى بالله هم ابو الفرج محمد بن على سارى را وزير خود نمود كه روز چهار شنبه بيست و ششم ماه صفر بوزارت خوانده شد ولى از وزارت چيزى جز نام نداشت زيرا ابن شيرزاد كارها را اداره مىكرد . متقى را هم بزندان سپردند .\r\nمستكفى بالله بتوزون خلعت داد و تاج هم بر سرش نهاد . مستكفى بالله هم ابو القاسم فضل بن مقتدر را تعقيب كرد زيرا او خلافت را ادعا مىكرد كه بعد از مدتى بدان رسيد و لقب المطيع لله را يافت . او هم بسبب تعقيب مستكفى پنهان شد و در تمام مدت خلافت مستكفى در حال اختفا بود . خانه او را كه مشرف بر رود دجله و نزديك خانه ابن طاهر بود ويران كردند و چيزى از آن نماند\r\n.\r\n\r\n","description":"","footnote":"","page_name":" 139 ","page_number":139},
  {"content":"\r\n\r\n\r\nبيان قيام و خروج ابو يزيد خارجى در افريقا\r\nدر آن سال ابو يزيد در افريقا قدرت و شوكت يافت و بر اتباع او افزوده شد و او لشكرها را شكست و فرار داد . آغاز كار او اين بود كه او از اهالى « زناته » و نام پدرش « كنداد » از مردم شهر « توزر » از « قسطيله » بود « كنداد » براى تجارت بسودان مىرفت در آنجا كنيزى را بزنى گرفت كه او ابو يزيد را زائيد او هم زن و فرزند خود را به شهر خويش كه « توزر » باشد برد . فرزند خود را قرآن آموخت .\r\nچون بزرگ شد با گروهى از « نكاريه » آميخت و مذهب آنها را آموخت و پذيرفت . پس از آن به شهر « تاهرت » رفت و در آنجا بمكتب دارى و تعليم كودكان پرداخت تا آنكه ابو عبد اللّه شيعى ( مبلغ خلافت و امامت علويان ) در « سلجماسه » براى دعوت مهدى قيام كرد او هم به محل « تقيوس » منتقل شد و در آنجا براى خود مزرعه خريد و باز بآموختن كودكان پرداخت . مذهب او ( عقيدهء نكاريه ) تكفير مسلمين و روا داشتن غارت اموال و ريختن خون و قيام و نبرد با دولت و زمامداران ( عقيده خوارج ) . او بوعظ و اندرز و از كارهاى زشت ايراد گرفت و سرزنش كرد .\r\nو مذهب آنان را بد دانست بدين سبب عدهء به او گرويدند و آن در سنه سيصد و شانزده بود او بدين حال زيست تا آنكه بر پيروان و اتباع او افزوده شد كه در روزگار قائم فرزند مهدى آغاز ويرانى و سوختن و افروختن و فساد نمود و تا بلاد قائم لشكر كشيد و « باغابه » را محاصره كرد و لشكرهاى فزون و نيرومند را شكست و فرار داد . پس از آن شهر قسطيله را محاصره كرد و آن در سنه سيصد و سى و سه بود .\r\n« تبسه » را هم گشود و ديوار و حصار « محانه » را ويران كرد ولى بمردم آن امان داد . به شهر « سرمجنه » هم داخل شد در آنجا مردى به او يك خر زيبا اهدا كرد و ابو يزيد بر آن سوار شد كه از آن بخر سوارى عادت كرد .\r\nاو كوتاه قد و لنگ و زشت رو بود كه يك جبه پشم مىپوشيد .\r\nكتامه ( قبايل اتباع مهدى و قائم ) را شكست و فرار داد . لشكرى سوى\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n« سبيبه » فرستاد و آن را گشود و حاكم شهر را بدار آويخت . « اربس » را قصد و فتح كرد . آتش زد و هر چه بود ربود مردم به مسجد جامع پناه بردند و او همه را كشت .\r\nچون خبر باهالى شهر « مهديه » رسيد آن كار را جنايت بزرگ دانستند و بقائم گفتند :\r\n« اربس » دروازه افريقاست اگر تو آن را بگيرى بر دولت بنى الاغلب غالب خواهى شد .\r\nگفت : بايد ابو يزيد به محل « مصلى » برسد و اين نهايت غارت و تجاوز اوست .\r\nقائم لشكرها را به شهر « رقاده » و « قيروان » فرستاد و سپاهى گرد آورد كه ابو يزيد از او ترسيد از آنجا عنان پيچيد و متوجه افريقا گرديد كه شهر را ويران كند و مردم را بكشد . قائم هم لشكرى بفرماندهى يار جوانمرد خود ميسور و برخى از سپاه را با يار جوانمرد ديگرش « بشرى » ( هر دو غلام بودند ) سوى « باجه » فرستاد .\r\nچون ابو يزيد خبر بسيج بشرى را شنيد بار و بنه خود را گذاشت و با شتاب بمقابله او پرداخت جنگ رخ داد و لشكر ابو يزيد منهزم گرديد او با عدهء چهارصد جنگجو ماند به آنها گفت : با من بيائيد آنها هم با او رفتند او لشكرگاه و خيمه و بنه « بشرى » را قصد كرد . بشرى گريخت و بتونس پناه برد و بسيارى از لشكر او كه اعيان و سالاران كتامه بودند كشته شدند همچنين سالاران ديگر غير از « كتامه » ابو يزيد « باجه » را گشود و داخل شهر شد و كشت و ربود و زنان و كودكان را اسير كرد آنگاه بقبايل نامه نوشت و آنها را بطاعت و پيروى خود دعوت كرد . آنها هم اطاعت نمودند و نزد او رفتند . او هم براى سپاه خود چادر و پناهگاه و اسلحه و آلات جنگ آماده كرد چون بشرى بتونس رسيد مردم را دعوت و آماده كرد و به آنها مال داد و عده بسيار گرد او تجمع كردند او هم آنها را تجهيز كرد و بسيج داد و بمقابله ابو يزيد فرستاد ابو يزيد هم لشكرى فرستاد و جنگ واقع شد و اتباع ابو يزيد گريختند و سپاه بشرى با غنيمت و پيروزى بتونس بازگشت در تونس فتنه و شورش برپا شد و مردم خانه حاكم را غارت كردند و با بى يزيد نامه نوشتند او هم به آنها پاسخ با امان داد و مردى را بنام « برحمون » حاكم آنها نمود و خود ابو يزيد به محل « فحص ابى صالح » رفت . مردم هم از او ترسيدند و به شهر « قيروان » مهاجرت كردند . بسيارى از آنها از روى بيم\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nبه او گرويدند . قائم بشرى را دستور داد كه ابو يزيد را تجسس كند او هم گروهى براى تجسس فرستاد ابو يزيد آگاه شد و عده‌اى از سپاه خود را فرستاد و دستور داد كه بگيرند و بكشد و پاره پاره كنند كه در دل مردم رعب و هراس ايجاد نمايد . كشتند و گرفتند و ربودند . پس از آن با لشكر بشرى مقابله به عمل آمد . لشكر ابو يزيد شكست خورد و گريخت . عدهء مقتولين چهار هزار و اسراء پانصد تن بود كه بشرى آنها را بزنجير بست و به شهر مهديه فرستاد .\r\n\r\nبيان استيلاء بايزيد بر قيروان و رقاده\r\nچون اتباع ابى يزيد گريختند او سخت خشمگين شد . لشكرها را جمع و تجهيز و بسيج كرد كه با اهالى كتامه جنگ كند . سپاه او بجزيره رسيد طلايع طرفين هم رسيدند و نبرد كردند طليعه كتامه شكست خورد منهزم شد بربريان هم گريختگان را تا رقاده دنبال كردند . ابو يزيد هم در قسمت غربى قيروان لشكر زد عدهء سپاهيان او بالغ بر صد هزار جنگجو شد . روز بعد با عدهء خود بقسمت شرقى رقاده منتقل گرديد . حاكم شهر رقاده اعتنا نكرد و ابو يزيد را نديده و هيچ انگاشت .\r\nمردم هم از هر طرف نزد حاكم مىرفتند و خبر ميدادند و او خونسرد و منتظر رسيدن لشكر ميسور بود . چون ابو يزيد وضع را بدان گونه ديد بر شهر هجوم برد و نبرد را آغاز كرد . جنگى بس عظيم واقع و بسيارى از اهالى قيروان كشته شدند و حاكم كه نامش خليل بود از جاى خود نجنبيد تا آنكه مردم فرياد زدند و او را بخروج وادار كردند او با اكراه از دروازه تونس خارج شد ابو يزيد هم به او حمله كرد او بدون جنگ گريخت و به خانه خود رفت و در خانه را بر خود بست و بانتظار ميسور و لشكرش نشست . ياران او همچنين كردند و در خانه‌هاى خود نشستند .\r\nبربريان وارد شهر شدند و كشتند و مرتكب فساد گرديدند بعضى از مردم در اطراف شهر جنگ و دفاع نمودند . ابو يزيد يكى از يارانش را بقيروان فرستاد كه نام او ابو ايوب بود او با عدهء وارد شهر قيروان شد و بمردم امان داد و به خانه خليل\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nحاكم رفت او را دستگير كرد و نزد ابو يزيد فرستاد كه او را كشت .\r\nاعيان و بزرگان قيروان از شهر نزد ابو يزيد رفتند كه او در رقاده بود از او امان خواستند او تعلل كرد در حالى كه اتباع وى در شهر قيروان مشغول قتل و غارت بودند باز اعيان به او التماس كردند و گفتند : شهر ويران شد . گفت : چه باك ؟ مكه و بيت المقدس هم ويران شود . پس از آن امان داد ولى باز عده از بربريان دست از غارت نكشيدند ناگاه خبر رسيد كه ميسور با سپاهى عظيم آمده آنگاه بربريان از شهر خارج شدند زيرا ترسيده بودند . ميسور به شهر قيروان نزديك شد . خبر بقائم ( خليفه فاطمى ) رسيد كه بنى كملان بابو يزيد مكاتبه كردند و نوشتند اگر شتاب كنى پيروز خواهى شد او هم در همان حين لشكر كشيد و با ميسور مقابله كرد و جنگ بسيار سختى رخ داد و جناح چپ ابو يزيد منهزم گرديد و چون او وضع را بدان گونه ديد بر ميسور حمله كرد و اتباع ميسور گريختند ميسور عنان اسب را پيچيد و اسب لغزيد و او افتاد يارانش ايستادند و نبرد و دليرى كردند كه مانع قتل او شوند . گروهى از بنى كملان كه ميسور بسبب خيانت آنها را طرد كرده بود بر او هجوم بردند و جنگ بر شدت خود افزود تا ميسور كشته شد سرش را بريدند و نزد ابو يزيد بردند و عموم سپاهيان او گريختند . ابو يزيد مژده پيروزى را بشهرها فرستاد و سر ميسور را در بلاد طواف داد و خبر شكست و گريز بقائم رسيد او و ساير كسانى كه با او در مهديه بودند سخت ترسيدند . مردم هم از حومه به شهر پناه بردند و چون شهر برج و ديوار داشت تحصين نمودند و قائم هم بحمايت آنها كمر بست و وعده پيروزى داد مردم به شهر « زويله » برگشتند و بحصار و باروى آن پناه بردند . ابو يزيد هم مدت دو ماه و هشت روز در لشكرگاه و خيمه‌هاى ميسور ( كه غنيمت شده ) اقامت نمود و به اطراف دسته‌هاى لشكر مىفرستاد كه غارت مىكردند و غنايم بدست مىآوردند . يك عده هم به شهر « سوسه » فرستاد آن را با شمشير گرفت و مردان را كشت و زنان را اسير كرد و شهر را آتش زد و موضع مخصوص زنان را ( كه تصريح به آن مخالف ادب است ) با شمشير پاره كردند و شكمهاى آنها را دريدند و تمام بلاد را ويران كردند بحديكه\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nدر افريقا يك جا آباد ( قسمتى از افريقا ) نماند . هيچ سقفى بالا و هيچ خانه آباد نماند هر كه بود هم سوى قيروان رخت بست و مردم برهنه و پياده مهاجرت كردند زنان حتى آنانى كه پس از گرفتارى و كام بردارى آزاد شدند از گرسنگى و خستگى و تشنگى مردند و آن در آخر ماه ربيع الاخر سنه سيصد و سى و سه بود . قائم دستور داد گرداگرد شهر مهديه خندق ( معرب كنده ) بكنند برئيس « صنهاجه » كه نامش زيرى بود هم نوشت و يارى خواست همچنين روساء و سالاران كتامه و ساير قبايل كه در مهديه جمع شوند و بر جنگ با آن مفسد ملحد منكر تصميم بگيرند آنها همه آماده لشكر كشى و يارى قائم شدند .\r\n\r\nبيان محاصره مهديه با لشگر ابو يزيد\r\nچون ابو يزيد بر آمادگى « صنهاجه » و « كتامه » و ديگران براى يارى آگاه شد ترسيد و همان دم كه شنيد لشكر او بفاصله پانزده ميلى از مهديه رسيده و - دسته‌هاى لشكر را به اطراف آن شهر فرستاد كه كشتند و غارت كردند و هر چه بود ربودند مردم حومه هم داخل شهر شدند . كتامه ( قبايل ) و اتباع قائم تصميم گرفتند كه از شهر خارج شوند و بر لشكرگاه ابو يزيد هجوم ببرند زيرا آگاه شدند كه سپاهيان او در حمله به اطراف پراكنده شده‌اند .\r\nروز پنجشنبه بيست و دوم ماه جمادى الاولى سال جارى از شهر خارج شدند .\r\nابو يزيد آگاه شد در آن هنگام فرزندش فضل با لشكر قيروان هم رسيد او آنها را بجنگ كتامه فرستاد و فرزند خود را فرمانده لشكر قرار داد در شش ميلى مهديه روبرو شدند و جنگ واقع شد . خبر بابى يزيد رسيد با تمام بازماندگان كه از ياران نزد او مانده بودند سوار شد و به يارى اتباع خود شتاب كرد ولى موفقيتى رسيد كه آنها گريخته بودند و كشته بسيار گذشته بودند . چون اهالى كتامه او را ديدند جنگ نكرده منهزم شدند ابو يزيد هم آنها را تا دروازه فتح دنبال كرد .\r\nگروهى از بربريان تابع او بر دروازه هجوم بردند و داخل شدند و ابو يزيد بر شهر\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nمهديه چيره گرديد و پيش رفت تا بدروازه فتح رسيد . قوم « رويله » را هم سوى « باب الفتح » روانه كرد و خود بر كنار خندق ايستاد گروهى از غلامان كه محافظ آن نقطه بودند بدفاع پرداختند و او با آنها نبرد كرد سپس خود با اتباع خويش به آب خندق زدند و آب تا سينه اسبها رسيده بود تا آنكه به ديوار و حصار جديد رسيدند غلامان مدافع هم گريختند و ابو يزيد آنها را دنبال كرد و بدروازه مهديه رسيد كه مصلى براى روز عيد بود ( نمازگاه عيد ) ميان او و مهديه فاصله انداختن يك تير بود . اتباع او از قبايل زويله پراكنده و سرگرم غارت و قتل شدند و مردم زارى مىكردند و امان ميخواستند و جنگ در دروازه فتح ميان كتامه و بربريان بشدت برپا شده بود . اتباع ابو يزيد از او و كارهاى او بىخبر بودند ناگاه لشكر كتامه بر قوم بربر حمله كردند و آنها را منهزم نمودند و عده را كشتند .\r\nابو يزيد خبر شكست را شنيد و نيز آگاه شد كه قوم « صنهاجه » بفرماندهى زيرى بن مناد بجنگ او آمده ترسيد و نتوانست در جاى خود بماند ناگزير « باب الفتح » را قصد كرد تا زيرى و كتامه را از پشت سر غافلگير كند دستور داد كه كوسها را بنوازند و پرچمها را برافرازند و پيش روند .\r\nمردم حومه پنداشتند كه قائم شخصا بميدان جنگ آمده همه بيك آهنگ اللّه اكبر گفتند و دلگرم و دلير شدند و جنگ شدت يافت اهالى آن سامان ابو يزيد را شناختند و جاى او را معين كردند . بر او هجوم بردند كه او را بكشند اتباع او دليرانه از او دفاع كردند . بعضى از ياران او يك ديوار را ويران كردند و او را از شكاف آن خارج نمودند و او نجات يافت و بعد از غروب به منزل خود رسيد و جنگ با غلامان هم دوام داشت چون اتباع او را ديدند دلير شدند و بر غلامان غلبه كردند غلامان پراكنده و منهزم شدند . پس از آن ابو يزيد سوى « ثرتوحه » رخت كشيد و گرداگرد لشكر خود خندق كند . سپاه عظيمى از افريقا و بربر گرد او جمع شد . همچنين مردم « نفوسه » و « زاب » و اطراف مغرب تا دورترين نقطه تجمع كرده به او پيوستند . او شهر مهديه را سخت محاصره و مردم را از رفتن به آن يا خروج\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nمنع نمود . در بيست و سيم جمادى الاخره سال جارى بر شهر هجوم برد و جنگى سخت رخ داد و عده از سالاران و اعيان سپاه قائم كشته شدند . ابو يزيد هم شخصا حمله كرد و بدروازه فتح رسيد . يكى از غلامان ( قائم ) او را شناخت جست و لگام اسبش را گرفت و فرياد زد : اين ابو يزيد است او را بكشيد . يكى از اتباع ابو يزيد شمشير زد و دست آن غلام را بريد و ابو يزيد را نجات داد . چون دليرى و پايدارى اتباع قائم را ديد به حاكم قيروان نوشت كه عدهء جنگجو از اهالى آن سامان را تجهيز و روانه كند او هم كرد و مدد رسيد و ابو يزيد به يارى آنها شخصا هجوم برد و آن در تاريخ آخر رجب بود جنگى سخت واقع شد و ابو يزيد تن بفرار ننگين و زشت داد و گروهى از اتباع او كشته شدند كه بيشتر آنها اهل قيروان بودند . پس از آن در دهم شوال سال جارى براى چهارمين بار هجوم برد و جنگى بسيار سخت رخ داد و بعد به منزل خود بازگشت . مردم از شدت گرسنگى شهر را بدرود مىگفتند آنگاه قائم انبارهائى را كه مهدى پر از طعام و ذخيره كرده بود گشود و خواربار انباشته را تقسيم و توزيع نمود و باز هم قحط و گرسنگى شدت يافت و مردم چهار پايان و حتى مرده‌ها را خوردند و بيشتر رعايا و بازرگانان سوداگران از شهر خارج شدند و كسى جز سپاه در آن شهر نماند . بربريان هم هر كه خارج مىشد مىگرفتند و مىكشتند و شكم‌ها را پاره مىكردند كه شايد در آنها زر نهفته ( بلع شده ) باشد پس از آن قبايل كتامه رسيدند و در محل « قسطنيه » لشكر زدند . ابو يزيد ترسيد و لشكرى پياده بجنگ آنها فرستاد . آن لشكر از قبيله « فرجومه » و سايرين بود .\r\nابو يزيد با كتامه جنگ كرد و آنها پراكنده شدند . بربريان از هر محل و سامان نزد ابو يزيد مىرفتند و به يارى او جنگ مىكردند و غارت مىنمودند و باز بسامان خود برمىگشتند تا آنكه ديگر چيزى نماند كه آنها بتاراج برند آنگاه از رفتن نزد او خوددارى نمودند فقط اهالى « اوراس » و بنى « كملان » نزد او ماندند و چون قائم آگاه شد كه سپاه او پراكنده شده لشكرهاى خود را بجنگ او فرستاد در ششم ماه ذى القعده سنه سيصد و سى و سه نبردى سخت رخ داد . روز بعد\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nسپاه قائم بميدان رفت ولى كسى از لشكر ابو يزيد بميدان نرفت . ابو يزيد از شهر « اوراس » مردان جنگى را احضار كرده بود . باز هم سپاه قائم آماده نبرد شد و باتباع ابى يزيد كه بخندق پناه برده بودند هجوم برد آنها هم ناگزير از خندق بيرون آمدند و بدفاع پرداختند جنگى بسيار سخت رخ داد و بسيارى از پيروان ابو يزيد كشته شدند يكى از آنها سالار بزرگ او بود كشته شدن وى براى او ناگوار و موجب اندوه بسيار گرديد ناچار باز بخندق پناه برد ناگاه تند بادى حامل خاك و غبار سياه بر سپاه قائم وزيد آن سپاه كه دچار ظلمت شده بود شكست خورد و تن بفرار داد و گروهى در ميدان كشته گذاشت باز هم ابو يزيد شهر مهديه را محاصره كرد و بسيارى از مردم شهر را بدرود گفتند و بجزيره صقليه ( سيسيل ) پناه بردند .\r\nهمچنين طرابلس و مصر و حتى بلاد روم . در آخر ماه ذى القعده سپاه عظيمى دور ابو يزيد تجمع كرد و او با لشكرهاى نيرومند و عظيم بر شهر مهديه حمله نمود .\r\nكتاميها از ميان خود دويست سوار دلير برگزيدند و مانند يك تن بر اتباع او حمله كردند و كشتند و اسير گرفتند و نزديك بود به او برسند . گرفتاران را بند كردند و به شهر مهديه بردند .\r\nپس از آن سال سيصد و سى و چهار آغاز شد و ابو يزيد بمحاصره مهديه ادامه داده بود .\r\nدر ماه محرم آغاز همان سال مردى در افريقا قيام و مردم را دعوت كرد بسيارى از مردم به او گرويدند . او ادعا مىكرد از بنى العباس خلفاء بغداد است .\r\nپرچمهاى سياه ( شعار عباسيان ) همراه داشت . بعضى از ياران ابو يزيد بر او پيروز شدند و او را گرفتند و نزد ابو يزيد روانه كردند . او هم آن عباسى را كشت . پس از آن گروهى از اتباع او گريختند و بمهديه پناه بردند سبب گريختن آنها اين بود كه با بعضى از ياران او دشمنى داشتند و آنها نزد ابو يزيد بدشمنى آنان سعايت كردند از ابو يزيد ترسيدند و بياران قائم پيوستند و در ميدان جنگ با سپاه ابو يزيد نبرد كردند و پيروز شدند به اين سبب اتباع ابى يزيد پراكنده شدند . كسى جز قبايل « هواره » و « اوراس » و « بنى كملان » با او نماند و او به آنها اعتماد داشت\r\n.\r\n\r\n","description":"","footnote":"","page_name":" 147 ","page_number":147},
  {"content":"\r\n\r\n\r\nبيان كوچ كردن ابو يزيد از پيرامون مهديه\r\nچون اتباع ابو يزيد متفرق شدند چنان كه اشاره كرديم سالاران بازمانده و ياران او جمع شدند و با هم مشورت كردند و گفتند . بقيروان بايد پناه ببريم و در آنجا بربريان را از هر سو جمع و تجهيز كنيم و باز به يارى ابو يزيد كمر ببنديم زيرا مىترسيم كه قائم بر اوضاع ما آگاه شود و ما را قصد كند .\r\nآنها سوار شدند و رفتند و با ابو يزيد مشورت نكردند و به او خبر ندادند قسمت عمده سپاه هم با آنها همراه بود ابو يزيد نزد آنها نماينده فرستاد ولى آنها راه خود را گرفتند و رفتند او هم با سى سوار چابك بقيروان رفت و بار و بنه خويش را بجا گذاشت . در ششم ماه صفر بقيروان رسيد و در مصلى منزل گزيد و هيچ كس از اهالى قيروان نزد او نرفت ( اعتنا نكردند ) فقط حاكم و چند كودك كه براى بازى در پيرامون او رفته بودند . قائم بر رفتن او آگاه شد و مردم بلشكرگاه او رفتند و ديدند چادرها به حال خود برپا بود و خواربار بسيار موجود بود آن را بردند و حال آنها بهبود يافت و آسوده شدند و از فشار حصار رهائى يافتند و نرخ خواربار تنزل يافت . قائم به تمام كشور نماينده و حاكم فرستاد كه عمال و كاركنان ابو يزيد را طرد و اخراج و خود بجاى آنان حكومت كنند . چون اهالى قيروان وضع را بدان گونه ديدند و دانستند كه عدهء لشكر ابو يزيد اندك و ناتوان است از قائم ترسيدند و خواستند ابو يزيد را بگيرند و تسليم قائم نمايند ولى از هيبت او بيم داشتند ناگزير با قائم مكاتبه كردند از او امان خواستند قائم به آنها پاسخ نداد .\r\nابو يزيد خبر آنها را شنيد و بر حاكم خود اعتراض كرد كه او سرگرم خوردن و نوشيدن و غير آن مىباشد به او دستور داد كه لشكرهاى قيروان را تجهيز و سوى خود روانه كند او همچنين كرد و لشكرهاى قيروان بعنوان جهاد آماده شدند\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nو ابو يزيد با آنها به نرمى سخن گفت و مدارا كرد و از پيروزى و تسلط قائم ترسانيد آنها اطاعت كردند . مردم هم در همه جا خبر تجمع آنها را شنيدند باز به او گرويدند اهالى شهرها و ديه‌ها چون شنيدند كه سپاه او پراكنده شده عمال و حكام او را طرد كردند و بعضى را هم كشتند يا به شهر مهديه ( نزد قائم ) فرستادند .\r\nاهالى « سوسه » هم شوريدند و گروهى از ياران ابو يزيد را گرفتند و نزد قائم فرستادند قائم هم از آنها تشكر نمود و هفت كشتى حامل خواربار براى آنها فرستاد . چون باز سپاه ابو يزيد تجمع كرد و آماده شد لشكرها را به اطراف كشور روانه كرد و دستور داد تا بتوانند بكشند و اسير زن بگيرند و كام از آنها بردارند و غارت كنند و آتش بزنند و بر هيچ كس ابقا ننمايند . لشكر او بتونس رسيد و آن را با شمشير گشود و هر چه بود ربود و زنان و كودكان را اسير كرد و مردان را كشت و مساجد را ويران نمود بسيارى از مردم به دريا پناه بردند كه دستخوش امواج و غرق شدند . قائم براى يارى مردم تونس لشكر فرستاد اتباع ابى يزيد بمقابله شتاب كردند جنگى سخت رخ داد لشكر قائم منهزم شد فرار بسيار زشتى واقع گرديد و شب رسيد كه نتوانستند بفرار ادامه دهند و بكوه « رصاص » پناه بردند پس از آن لشگر گريخته آراسته شد و سپاه ابو يزيد به آن رسيد و باز نبردى سخت رخ داد لشكر قائم دليرى و پايدارى كرد و سپاه ابو يزيد منهزم گرديد و عده بسيار از آن به خاك و خون افتادند و بقيه وارد تونس شدند و لشكر قائم آنها را دنبال كرد و در آنجا پس از جنگ پيروز شد و اتباع ابى يزيد را از شهر اخراج كرد و خواربار بسيار بدست آورد .\r\nابو يزيد فرزندى بنام ايوب داشت . چون خبر شكست و فرار به او رسيد فرزند خود را بفرماندهى سپاهى عظيم با بقيه گريختگان كه از مرگ نجات يافته بودند بتونس فرستاد شهر را گشودند و هر كه به شهر بازگشته بود كشتند و آتش زدند و از آنجا به شهر « باجه » رفتند و اتباع قائم را كشتند و شهر را آتش زدند . در\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nآن مدت آنچه از كشتن و اسير بردن و ويران كردن و آتش زدن واقع شده بود قابل وصف و شمار نبود . گروهى تصميم گرفتند كه ابو يزيد را بكشند و بقائم پيغام دادند او هم آنها را تشويق كرد و وعده نيكى و انعام داد ابو يزيد آگاه گرديد همه آنها را كشت . عدهء از بربريان شبانه بر يكى از اهالى قيروان هجوم بردند و سه دوشيزه او را بردند مالش را هم ربودند . چون بامدادان هنگام نماز رسيد و مردم در مسجد جامع جمع شدند آن مرد برخاست و فرياد زد و آنچه بر سرش آمده بود شرح داد مردم هم همه با او هم آهنگ شدند و فرياد زدند . يك اجتماع و شور عظيمى پديد آمد همه بر ابو يزيد هجوم بردند به او دشنام دادند و درشت گفتند او از آنها عذر خواست و ملاطفت نمود و دستور داد هر سه دختر را عودت دهند .\r\nچون مردم بازگشتند در عرض راه يك كشته ديدند از حال و وضع او جستجو كردند گفته شد فضل فرزند ابو يزيد او را كشته و زن او را برده كه آن زن زيبا بوده . مردم آن كشته را به مسجد جامع بردند و فرياد زدند ما بجز قائم نسبت به هيچ كس اطاعت نخواهيم كرد خواستند بر ابو يزيد بشورند ولى اتباع ابى يزيد نزد او جمع شدند و به او گفتند . تو درى براى دشمنى با خود باز كردى كه نمىتوان آن را بست و ديگر طاقت پايان دادن به اين وضع نخواهى داشت خصوصا كه لشكر قائم نزديك تو قرار گرفته سخت او را ملامت و سرزنش نمودند . او اهالى قيروان را جمع و احضار و سوگند ياد و تعهد كرد كه پس از اين نكشد و غارت نكند و از حريم كسى تجاوز ننمايد ناگاه زنان اسير تونس را نزد او آوردند مردم شوريدند و آنها را آزاد كردند . قائم هم در آن هنگام بيكى از سالاران خود دستور داده بود كه سپاه خود را جمع و آماده كند و هر كه داوطلب باشد بسپاه ملحق سازد نام آن سالار على بن حمدون بود او از مردم « مسيله » و « سطيف » و غير آن عدهء داوطلب برگزيد عده بسيار بمتابعت او شتاب كردند بعضى از « بنى هراس » هم به او ملحق شدند و او مهديه را قصد كرد ايوب بن ابى يزيد شنيد كه در آن هنگام در شهر « باجه » بود او را قصد و غافلگير كرد و لشگرگاه او را غارت نمود و بار و بنه سپاه را هر چه بود\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nربود . على مزبور گريخت . پس از آن ايوب عده چابك سوارى براى يك دسته از لشگر مهدى فرستاد كه قصد تونس را داشتند جنگى بس سخت و عظيم رخ داد و بسيارى كشته شدند و آخر الامر دسته سپاه قائم منهزم شد و باز برگشت و باز گريخت و بار دوم و سيم آن دسته از خود گذشت و تصميم بر جانبازى گرفت و يكباره مانند يك تن حمله كرد كه اتباع ابى يزيد شكست خوردند و گريختند آنها را زار كشتند و بنه خواربار و ذخيره آنها را غارت كردند و ايوب با بقيه اتباع خود گريخت و به شهر قيروان پناه برد و آن در ماه ربيع الاول سنه سيصد و سى و چهار بود . اين شكست براى ابو يزيد بسيار ناگوار بود بحديكه تصميم گرفت شهر قيروان را بدرود گويد ولى ياران او نصيحت كردند كه از شتاب خوددارى كند .\r\nپس از آن سپاهى عظيم گرد آورد و فرزند خود را فرمانده قرار داد و بجنگ على بن حمدون فرستاد . طرفين در محلى بنام « بلطه » بجنگ پرداختند گاهى ايوب پيروز مىشد و زمانى على شهر را به كسانى كه به آنها اعتماد داشت سپرده بود . يكى از سالاران حراست يكى از دروازه‌ها را به عهده گرفت كه نامش احمد بود .\r\nاو ( خيانت كرد ) و با ايوب مكاتبه نمود كه مبلغى مال از او دريافت و دروازه را به روى او باز كند ايوب پذيرفت و بر آن دروازه هجوم نمود احمد در را گشود و اتباع ايوب داخل شهر شدند و عدهء را كشتند على هم خود گريخت و با سيصد سوار و چهارصد پياده بسامان كتامه پناه برد . از آنجا بقبايل « كتامه » و « تفره » و « فراته » و ديگران نوشت كه او را يارى كنند آنها اجابت كردند و در شهر قسطنطينه تجمع نمودند لشكرى هم سوى « هواره » فرستاد افراد قبيله را كشتند و اموال آنها را ربودند . ابو يزيد به آنها اعتماد داشت كه دچار شدند . خبر به او رسيد كه سپاه عظيمى پياپى فرستاد . جنگهاى متعدد و مكرر واقع شد و در تمام جنگها پيروزى نصيب على و سپاه قائم بود . شهر « تيجس » را هم گشود همچنين شهر « باغاية » و هر دو را از تملك ابى يزيد خارج نمود\r\n.\r\n\r\n","description":"","footnote":"","page_name":" 151 ","page_number":151},
  {"content":"\r\n\r\n\r\nبيان محاصره سوسه از طرف ابى يزيد و فرار او\r\nچون ابو يزيد بر جريان شكست و فرار لشگر خود آگاه شد دستور داد كه لشكرها را جمع كنند آنگاه خود سوى شهر « سوسه » لشگر كشيد و آن در تاريخ ششم جمادى الثانية سال جارى بود . در آن شهر لشكر عظيم قائم پادگان بود او شهر را سخت محاصره كرد . هر روز جنگ مىكرد يك روز پيروز مىشد و يك روز شكست مىخورد - دبابه ( اراده جنگى ) و منجنيق ( آلت بزرگ سنگ اندازى ) را به كار برد . بسيارى از اهالى شهر « سوسه » را كشت . محاصره تا زمان ولايت‌عهد منصور فرزند قائم به طول كشيد و در ماه رمضان قائم زندگانى را بدرود گفت و منصور جانشين او شد كه بعد از اين چگونگى آن را شرح خواهيم داد . منصور مرگ پدرش را نهان داشت زيرا از ابو يزيد مىترسيد و او نزديك و بر شهر « سوسه » تسلط يافته بود .\r\nچون بجاى پدر بر سر كار قرار گرفت كشتىهاى متعدد ساخت و جنگجويان را در آنها سوار كرد و به شهر « سوسه » فرستاد . دو فرمانده هم براى نيروى دريائى برگزيد يكى رشيق كاتب ( منشى ) و ديگرى يعقوب بن اسحاق و بهر دو دستور داد كه تا فرمان او نرسد جنگ را آغاز نكنند خود هم روز بعد سوى « سوسه » رفت و كسى را از رفتنش آگاه نكرد چون بنيمه راه رسيد ياران بدنبال او رفتند و تضرع و زارى كردند كه او را از خطر نجات دهند و بازگردانند او ناگزير بازگشت و به دو فرمانده پيغام داد كه جنگ را آغاز كنند و سخت بكوشند . لشكر دريائى به شهر « سوسه » رسيد و نبرد آغاز گرديد . ابو يزيد يك اراده بزرگ آماده و هيزم بسيار فراهم كرده بود كه شهر را آتش بزند ناگاه كشتىهاى منصور رسيد و جنگجويان باهالى شهر « سوسه » پيوستند و همه بجنگ ابو يزيد كمر بستند . او هم خود شخصا\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nسوار و داخل كار زار گرديد و كار نبرد شدت يافت بعضى از اتباع منصور تن بگريز داده و به شهر پناه بردند ولى رشيق پيش رفت و هيزمى را كه ابو يزيد براى آتش زدن شهر فراهم كرده بود آن را افروخت .\r\nچون ابو يزيد و ياران او آتش را ديدند ترسيدند و گمان بردند كه بقيه عده آنها همه هلاك شده‌اند كه رشيق توانست بانبوه هيزم برسد زيرا آنها را نمىديد و از آنها خبر نداشت ابو يزيد و اتباع او گريختند . سپاهيان منصور هم از شهر بيرون آمدند و شمشير را به كار بردند و هر كه از لشكر ابو يزيد عقب مانده بود كشتند و بربريان را با تيغ درو كردند و خيمه‌ها را آتش زدند ابو يزيد هم گريخت و بقيروان رفت و بربريان ديوانه‌وار تن بفرار دادند و هر كه از شمشير نجات يافت از گرسنگى و تشنگى مرد . چون ابو يزيد بقيروان رسيد خواست داخل شهر شود ولى اهالى دروازه‌ها را بستند و او را راه ندادند . سپس كاخ حاكم را محاصره كردند و خواستند در خانه را بشكنند او مسكوك زر ( دينار ) بر آنها نثار كرد و آنها سرگرم جمع و برداشتن آن شدند او فرصتى بدست آورد و گريخت و نزد ابو يزيد رفت . ابو يزيد هم زن خود مادر ايوب را همراه خود برد و رفت ياران او هم همه با زن و فرزند بدنبالش رفتند و بناحيه « سيبيه » پناه بردند كه دو روز راه از قيروان فاصله داشت\r\n.\r\n\r\n","description":"","footnote":"","page_name":" 153 ","page_number":153},
  {"content":"\r\n\r\n\r\nبيان تسلط منصور بر شهر قيروان و فرار ابى يزيد\r\nچون خبر فرار ابى يزيد بمنصور رسيد « سوسه » را قصد كرد و آن در تاريخ هفتم شوال سال جارى بود . او در خارج شهر اقامت گزيد و از كار اهالى قيروان خرسند گرديد . براى آنها نامه نوشت و به همه امان داد زيرا او نسبت به آنها خشمگين بود كه چرا طاعت و پيروى ابو يزيد را به گردن نهاده‌اند .\r\nكسى را هم فرستاد كه امان را اعلان دهد و جار بكشد آنها هم دلخوش شدند و او سوى آنها رخت كشيد و روز پنجشنبه بيست و چهارم ماه شوال رسيد . اهالى باستقبال او شتافتند و او باز به آنها امان و وعده نيكى و احسان داد . در قيروان بقيه حرم و خانواده ابو يزيد مانده بودند .\r\nهمچنين فرزندان او كه همه را گرفته و به شهر مهديه فرستاد و براى آنها جيره و مواجب معين كرد . پس از آن ابو يزيد باز سپاهى گرد آورد و گروهى را بقيروان فرستاد كه تجسس كنند منصور آگاه شد و عدهء براى مقابله آنها فرستاد چون تلاقى به عمل آمد مختصر نبردى رخ داد و اتباع ابى يزيد بر حسب خدعه منهزم شدند كه كمين گذاشته بودند و چون لشكريان منصور از كمين گذشتند آنها را غافلگير كرد و بسيارى از آنها را كشت و مجروح نمود چون خبر پيروزى عدهء او منتشر شد باز مردم به او گرويدند و سپاهى عظيم گردش تجمع كرد و او بقيروان لشكر كشيد .\r\nمنصور هم گرداگرد سپاه خود خندق حفر كرده بود ابو يزيد سپاه خود را سه قسمت كرد و خود با گروهى از دليران بخندق هجوم برد . سپاه منصور بجنگ پرداخت و پيروز شد و ابو يزيد با عده برگزيده خود باز حمله كرد . منصور شخصا داخل نبرد شد و از چپ و راست دليرانه حمله كرد . در حالى كه چتر بر سرش گرفته و علم را افراشته بودند و با او پانصد جنگجو بودند و عده ابى يزيد سى هزار بود . اتباع\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nمنصور منهزم شدند و او با بيست سوار ماند گريختگان بخندق پناه بردند و او با همان عده كم پايدارى و سخت نبرد كرد . ابو يزيد چون او را بدان حال ديد بر او حمله نمود چون منصور هجوم و تهور ابى يزيد را ديد در جاى خود ماند و شمشير را آخت و بر ابو يزيد حمله كرد و نزديك بود او را بكشد ولى ابو يزيد گريخت منصور عدهء را كشت و پيش رفت و كسى را فرستاد كه اتباع خود را بازگرداند آنها هم بميدان بازگشتند بعد از اينكه در فرار خود راه مهديه و « سوسه » را گرفته بودند جنگ تا ظهر دوام داشت منصور عده بسيارى از آنها كشت و آن روز يك روز تاريخى و مشهور بود كه هيچ روزى مانند آن نبود . مردم دليرى منصور را بىمانند دانستند كه هيچ چنين شجاعتى را گمان نمىبردند . هيبت و عظمت او در دل مردم افزوده شد . ابو يزيد از پيرامون قيروان دور شد و آن در تاريخ ذى القعده سنه سيصد و سى و چهار بود .\r\nپس از آن ابو يزيد برگشت ولى كسى بجنگ او نرفت و چند بار بميدان تاخت . منصور ندا داد هر كه سر ابو يزيد را بيارد ده هزار دينار جايزه دريافت خواهد كرد بمردم هم اجازه جنگ داد و نبردى بسيار سخت واقع شد و اتباع منصور منهزم گرديدند و بخندق پناه بردند ولى پس از آن بازگشتند و دليرى نمودند تا ابو يزيد منهزم شد . طرفين از جنگ دست كشيدند و عدهء بسيارى از دو جانب كشته شدند و باز ابو يزيد برگشت و جنگ را آغاز كرد گاهى آن طرف و زمانى اين جانب غالب مىشد . ابو يزيد دسته‌هاى لشكر را فرستاد و راه ميان مهديه و قيروان وسوسه را بريد .\r\nپس از آن بمنصور پيغام داد كه خانواده و زن و فرزند اسير خود را منصور روانه كند و اگر چنين كارى نمايد او مطيع خواهد شد به شرط اينكه به او و يارانش امان بدهد و سوگندهاى عظيم ياد كرد كه به اين عهد وفادار باشد منصور هم خانواده او را آزاد و با عزت و احترام نزد او فرستاد . كسوت هم به آنها داد و گرامى داشت و چون رسيدند عهد را شكست و گفت : او از من ترسيد كه آنها را بخشيد . سال\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nسيصد و سى و چهار هم پايان يافت و سنه سيصد و سى و پنج آغاز شد و طرفين به حال كشاكش و دشمنى و نبرد بودند .\r\nدر پنجم ماه محرم سال جديد ابو يزيد حمله نمود و منصور هم براى جنگ سوار شد . بربريان بر منصور هجوم بردند و او دليرانه جنگ كرد و آنها را بشمشير خود پراكنده نمود آنها از ميدان و حمله منصور گريختند و بسيارى از آنها به خاك و خون افتادند و چون نيمهء محرم رسيد منصور سپاه خود را آراست اهالى افريقا را در ميمنه و قبايل كتامه را در ميسره قرار داد و خود و غلامان و ياران مخصوص خويش در قلب قرار گرفت و جنگ بسيار سختى رخ داد ابو يزيد بر جناح راست منصور حمله كرد و آن را شكست و فرار داد .\r\nپس از آن بر قلب هجوم برد ولى منصور دليرانه دفاع كرد و گفت : امروز روز پيروزيست بخواست خداوند تعالى او و يارانش مانند يك تن حمله كردند و ابو يزيد منهزم گرديد شمشيرها را به كار بردند و اتباع او را بمرگ سپردند و بقيه گريختند و لشگرگاه و بار و بنه خود را از دست دادند .\r\nابو يزيد ديوانه وار گريخت و عده بىشمار از اتباع او كشته شدند آنچه را از سرهاى بريده سپاه او بدست كودكان قيروان افتاد شمرده شد بالغ بر ده هزار سر بود ابو يزيد هم خود « تاه مديت » رخت كشيد .\r\n\r\nبيان قتل ابى يزيد\r\nچون ابو يزيد و لشكر او تن بفرار داد منصور سپاه خود را تجهيز و او را در آخر ماه ربيع الاول دنبال كرد . شهر را هم بمذام صقلى سپرد .\r\nابو يزيد هم شهر « باغايه » را قصد و محاصره كرد كه در آنجا پناه ببرد ولى شهر به روى او سخت بسته شد كه ناگاه سپاه منصور رسيد . نزديك بود شهر را بگشايد\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nكه از بيم منصور گريخت . بهر جا كه ميخواست پناه ببرد و تحصن نمايد منصور سبقت جست و او را محروم نمود تا آنكه به شهر « طينه » رسيد . محمد بن خزر زناتى نمايندگانى نزد منصور فرستاد او از ياران بزرگ ابو يزيد بود . از منصور امان خواست و منصور به او امان داد و تأكيد كرد كه مراقب ابو يزيد باشد ابو يزيد هم بفرار خود ادامه داد تا آنكه بكوهستان بربر رسيد . بكوه « برزال » پناه برد كه مردم آن كوهستان معتقد بمذهب او بودند ( مذهب خوارج ) بعد از آن راه ريگستان را گرفت كه منصور نتواند او را پيدا كند در آنجا هم عده بسيار نزد او تجمع كردند و او باز لشكر كشيد و به محل « مقبره » رسيد كه منصور در آنجا بود . ابو يزيد براى سپاه منصور كمين گذاشت ولى منصور هشيار شد و حذر كرد . ابو يزيد لشگر خود را آراست و جنگ نمود كه ميمنه منصور شكست خورد و گريخت منصور شخصا با ياران خود حمله كرد و ابو يزيد مغلوب شد و گريخت و بكوه « سالات » پناه برد منصور هم او را دنبال كرد و به شهر « مسيله » رسيد و داخل شهر شد پس از آن ابو يزيد را تا كوهستان صعب العبور و راههاى تنگ و سخت و ناهموار و دشتهاى وسيع غير قابل عبور تعقيب كرد و خواست راه به دو ناهموار را طى كند رهنمايان به او گفتند هيچ لشگرى تا كنون از اين راه نگذشته او و سپاهش دچار قحط و غلا شدند بحديكه عليق يك چهارپا به يك دينار و نيم و قيمت يك مشك آب بيك دينار رسيد ديد كه پس از آن راه ريگستان فراخ و دشتهاى بى آب و علف است كه بسودان پيوسته و در آن بيابان اثرى از آبادى نيست كه ابو يزيد تن بگرسنگى و تشنگى داده و مرگ را بر كشته شدن با شمشير بهتر دانسته كه آن راه ناهموار و صحراى فاقد حيات را پيموده ناگزير تعقيب او را ترك كرد و راه « صنهاجه » را گرفت تا به جائى رسيد كه نامش ( قريه و مره ) بود . امير زيرى بن مناد صنهاجى در آن جا به او پيوست او حميرى بود كه لشكر صنهاجه را مىكشيد و منصور را يارى مىكرد و او پدر بزرگ خاندان بنى ياويس پادشاهان افريقا بود كه شرح حال آنها خواهد آمد بخواست خداوند تعالى منصور او را گرامى داشت و به او نيكى كرد .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nدر آن هنگام نامه محمد بن حذر بمنصور رسيد كه او را از محل پناه ابو يزيد آگاه مىكرد كه در ريگستان بود . منصور هم سخت بيمار شد و بعد شفا يافت چون بهبود يافت سوى « مسيله » رخت بست و ابو يزيد آنجا را قبل از رسيدن منصور قصد و محاصره كرده بود و آن در دوم ماه رجب بود كه بر بيمارى منصور آگاه شده و بمحاصره آن شهر پرداخته بود چون سپاه منصور رسيد او محاصره را ترك و بلاد سودان را قصد كرد . بنى كملان و « هواره » موافقت نكردند و او را فريب دادند و از پناه بردن بكشور سودان بازش داشتند ناگزير بكوهستان كتامه و « عجيسه » پناه و در آنجا تحصن نمود مردم آن سامان به او گرويدند و شروع بآزار و غارت و ربودن افراد مردم نمودند . منصور در دهم شعبان او را قصد كرد ولى ابو يزيد از كوه فرود نيامد و چون لشكر منصور بازگشت او فرود آمد و به عقب دار آن لشكر حمله كرد منصور برگشت و جنگ آغاز شد ابو يزيد گريخت و خانواده و فرزندان و ياران خود را بدشمن سپرد . دو سوار از سواران منصور او را پى كردند اسبش لغزيد و او افتاد ولى يارانش او را دوباره بر اسب سوارش كردند . زيرى ابن مناد به او رسيد و نيزه خود را بتنش فرو برد و او از مركب افتاد ولى يارانش از او دليرانه دفاع كردند و او را نجات دادند و همراه او گريختند ولى اتباع منصور آنها را دنبال كردند و عدهء بيشتر از ده هزار مرد جنگى از آنها كشتند و باز منصور با سپاه خود او را دنبال كرد و جنگ آغاز شد و بسيار سخت بود هيچ يك از طرفين قادر بر گريز نبود زيرا راه تنگ و ناهموار ولى با رنج بسيار ابو يزيد دوباره گريخت . بار و بنه او را آتش زدند و اتباع او بقله كوه پناه بردند و مهاجمين را سنگسار مىكردند جنگجويان بمنصور احاطه كردند و طرفين نزديك شدند كه دست طرفين به يكديگر مىرسيد كشتار بسيار فزون گرديد و همه فنا و نابودى ابدى را احساس كردند ناگزير دست از نبرد كشيدند و حال جنگ بتساوى بدون غلبه يك جانب بود ولى ابو يزيد ناگزير بقلعه كتامه پناه برد كه قلعه بسيار محكم و استوار بود در آنجا تحصن نمود .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nدر همان روز براى منصور شخصى را از كتامه آوردند كه ادعاى خداوندى مىكرد منصور دستور داد او را بكشند كه كشتند .\r\nقبيله ( هواره ) و بسيارى از اتباع ابى يزيد امان خواستند و منصور به آنها امان داد . منصور سوى قلعه كتامه لشكر كشيد و ابو يزيد را محاصره كرد . سپاه خود را در پيرامون قلعه چند قسمت نمود و اتباع ابى يزيد جنگ را به آنها آغاز كردند منصور چند بار بر قلعه حمله كرد و در آخرين بار اتباع او قسمتى از قلعه را گرفتند و آتش افروختند ياران ابو يزيد گريختند و زار زار آنها را كشتند و كشتار بسيار سختى رخ داد ابو يزيد و فرزندانش و سالاران و اعيان سپاه او بيك كاخ محكم در ميان قلعه پناه بردند . درهاى آن كاخ با آتش سوخت . شب هم فرا رسيد منصور دستور داد كه در پيرامون آن قلعه بر تمام كوهها آتش افروزند مبادا ابو يزيد بگريزد و آتش مانع فرار او گردد . از فزونى آتش شب مانند روز روشن گرديد .\r\nدر آخر شب اتباع او خارج شدند و او را بر سر و دوش كشيدند و بر سپاه سخت حمله كردند و سپاه ناگزير به آنها راه داد آنها هم او را نجات دادند و خود آنها هم نجات يافتند .\r\nبسيارى از جنگجويان هم از قلعه فرود آمدند و اسير شدند آنها خبر دادند كه ابو يزيد گريخته و نجات يافته منصور فرمود او را دنبال كنند و گفت گمان مىبرم كه او نزديك ما باشد آنها در حال جستجو بودند كه ناگاه ابو يزيد را گرفتند و آوردند زيرا سه مرد او را از قلعه بر دوش گرفته و نجات دادند چون او را فرود آوردند گذاشتند و گريختند . علت اينكه او را بر دوش كشيده بودند اين است كه او لنگ بود او هم لنگان لنگان خواست از راه ناهموار بگذرد كه در يك جاى بد و سخت افتاد و به او رسيدند او را نزد منصور بردند . منصور براى شكر خداوند به زمين افتاد و سجده كرد . مردم در اطراف او همه تكبير و همهمه كردند . ابو يزيد تا آخر ماه محرم سنه سيصد و سى و شش ماند و بعد از شدت درد و زخم مرد . منصور دستور داده بود كه قفسى براى او بسازند و او را در آن قفس جا دهند با او دو بوزينه هم قرار داده بود بود كه او را مسخره كنند پس از مرگ دستور داد پوستش را بكنند و پر كاه كنند .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nبه تمام شهرها هم نامه نوشت و مژده گرفتارى و مرگ او را داد . پس از آن عده ديگر بر منصور قيام و خروج كردند يكى از آنها محمد بن خزر بود منصور بر همه پيروز شد .\r\nمحمد مزبور قصد يارى ابو يزيد را داشت و آن در سنه سيصد و سى و شش بود . فضل - بن ابى يزيد هم قيام كرد مرتكب فساد و راهزنى و غارت شد . بعضى از يارانش به او خيانت كردند و او را كشتند و سرش را بريدند و نزد منصور بردند و باز آن در همان سال سيصد و سى و شش بود منصور به شهر مهديه بازگشت و آن در ماه رمضان سال جارى بود .\r\n\r\nبيان كشتن و سوزاندن ابو الحسين بريدى\r\nدر ماه ربيع الاول سال جارى ابو الحسين با درخواست امان وارد بغداد شد و توزون به او امان داد . ابو جعفر بن شيرزاد او را در جنب خانه خود سكنى داد و گرامى داشت . ابو الحسين خواهش كرده بود كه آنها او را نسبت ببرادرزاده‌اش يارى و تقويت كنند تعهد هم نمود اگر بحكومت بصره منصوب شود مال بسيار به آنها ( توزون و ابن شيرزاد ) بدهد آنها هم وعده مساعدت و ارسال لشگر دادند برادرزاده‌اش آگاه شد مال فرستاد و آنها خلعت و فرمان فرستادند و او را بحكومت خود قرار دادند . چون ابو الحسين نا اميد شد كوشيد كه خود منشى توزون شود و ابو جعفر بن شيرزاد را باز بدارد ابن شيرزاد بر توطئه او آگاه شد كوشيد تا آنكه ابو الحسين را گرفت و سخت تازيانه زد :\r\nابو عبد اللّه بن موسى هاشمى در روزگار تسلط ناصر الدوله از فقهاء و قضات فتوى نامه گرفته بود كه ريختن خون او ( ابو الحسين ) روا باشد ابن شيرزاد همان قضات را احضار كرد و خط آنها را نشان داد آنها اعتراف كردند كه آن فتوى را خود داده‌اند آن هم در كاخ خليفه ابو الحسين را هم احضار كرد و\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nگردنش را زد بعد نعش او را بدار آويخت سپس فرود آورد و سوزانيد . خانه او را هم بتاراج داد و اين آخرين روزگار و پايان كار بريديها بود . قتل او در نيمه ماه - ذى الحجه رخ داد او قبل از اعدام به اندازه فقير و تنگدست شده بود كه فقط با يك جبه پنبه و يك كفش چوبين خارج مىشد .\r\n\r\nبيان لشكر كشى ابو على سوى شهر رى و برگشتن او قبل از فتح و تصرف\r\nچون امير نوح در مقام امارت ما وراء نهر و خراسان مستقر گرديد ابو على بن - محتاج را فرمان داد كه سوى رى لشگر بكشد و با سپاه خراسان شهر رى را از ركن الدوله بن بويه بستاند . او با عده بسيار رهسپار آن ديار گرديد . در عرض راه وشمگير كه عازم ملاقات امير نوح بود او را ديد و او هم وشمگير را نزد امير نوح فرستاد در آن هنگام امير نوح در شهر مرو بود چون رسيد امير او را گرامى داشت و در حق او بسيار احسان و مبالغه در كرم و نيكى نمود . اما ابو على كه راه رى را گرفت چون به شهر بسطام رسيد بعضى از سپاهيان او تمرد كردند و باتفاق منصور بن قراتكين بازگشتند كه او يكى از بزرگترين سالاران و ياران مخصوص نوح بود و او با عده خود گرگان را قصد نمودند كه حسن بن فيرزان ( پيروزان ) در آن سامان بود .\r\nحسن هم خواست با آنها مقابله كند ولى آنها نيشابور را قصد كردند . ابو على هم با عدهء باقى سوى رى لشگر كشيد . ركن الدوله از شهر خارج شد و بمقابله و جنگ او پرداخت و ميدان جنگ بمسافت سه فرسنگ از رى واقع بود بسيارى از قوم كرد با ابو على بودند كه به او خيانت كردند و از ركن الدوله امان گرفتند ابو على ناگزير تن بفرار داد و بنيشابور رفت و بعضى از بار و بنه او بدست دشمن افتاد\r\n.\r\n\r\n","description":"","footnote":"","page_name":" 161 ","page_number":161},
  {"content":"\r\n\r\n\r\nبيان استيلاى وشمگير بر گرگان\r\nچون ابو على بازگشت در عرض راه با وشمگير روبرو شد . امير نوح وشمگير را با سپاهى فرستاده بود كه در آن مالك بن شكرتكين بود . ابو على را هم فرمان يارى وشمگير داده بود او هم عدهء براى مساعدت او فرستاد و چون بگرگان رسيدند مقابله رخ داد و حسن بن فيرزان منهزم شد وشمگير هم شهر گرگان را گشود و آن در تاريخ سنه سيصد و سى سه بود .\r\n\r\nبيان استيلاى ابو على بر شهر رى\r\nدر آن سال ابو على بمرو رفت و در آنجا امير نوح را ديد و او ابو على را به شهر نيشابور برگردانيد و دستور داد شهر رى را بگيرد و سپاهى به يارى او فرستاد كه عده آن سپاه بسيار بود او هم بنيشابور بازگشت و از آنجا به شهر رى لشكر كشيد و آن در ماه جمادى الاخره بود . ركن الدوله هم بر فزونى سپاه او آگاه شد شهر رى را بدرود گفت و ابو على بر آن شهر استيلا يافت و نيز بلاد جبل ( لرستان و كردستان ) را گرفت و عمال و حكام خود را به آن سامان فرستاد و آن در ماه رمضان همان سال بود . پس از آن امير نوح از مرو بنيشابور رفت كه در ماه رجب به آنجا رسيد . مدت پنجاه روز در آن شهر ماند در آن هنگام دشمنان ابو على گروهى را برانگيختند كه از بدرفتارى ابو على نزد امير شكايت كنند آنها هم از ابو على و عمال و حكام او شكايت و استغاثه نمودند امير هم ابراهيم بن سيمجور را بجاى او بحكومت نيشابور نصب\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nكرد و خود راه بخارا را گرفت و آن در ماه رمضان بود مقصود آنها ( دشمنان ابو على ) اين بود كه او از حكومت و امارت نيشابور نا اميد شود و در شهر رى اقامت كند . ابو على از اين كار رنجيد زيرا تصور مىكرد بسبب فتح شهر رى نسبت به او نيكى كند و چون عزل شد سخت نگران و نااميد شد . برادر خود را بهمدان و كوهستان ( لرستان و كردستان ) فرستاد و حكومت آن ديار را به او داد . برادرش را كه ابو العباس فضل باشد علاوه بر حكومت آن سامان شريك و نايب خود در فرماندهى سپاه نمود . ابو العباس هم بنهاوند و دينور رفت و آنجا را گشود و گروهى از كردان از او امان خواستند و سالاران آنها به او گروگان دادند .\r\n\r\nبيان رسيدن معز الدوله بواسط و بازگشتن او\r\nدر آخر ماه رجب سال جارى معز الدوله ابو الحسين احمد بن بويه به شهر واسط رسيد . توزون آگاه شد خود باتفاق مستكفى باللّه ( خليفه ) از بغداد بواسط رفت چون معز الدوله شنيد كه آنها آمده‌اند ( لشكر كشيدند ) شهر را در ششم ماه رمضان بدرود گفت .\r\nخليفه و توزون بواسط رسيدند . ابو القاسم بريدى پيغام داد كه خراج بصره را تعهد مىكند و توزون اجابت و قبول نمود و او بر عهده گرفت . خليفه و توزون هر دو به شهر بغداد بازگشتند و در هشتم ماه شوال وارد شدند\r\n.\r\n\r\n","description":"","footnote":"","page_name":" 163 ","page_number":163},
  {"content":"\r\n\r\n\r\nبيان استيلاء سيف الدوله بر شهر حلب\r\nدر آن سال سيف الدوله بن ابى الهيجاء عبد اللّه بن حمدان به شهر حلب رفت و آن شهر را گرفت و تملك نمود . او با متقى للّه در شهر « رقه » بود و چون متقى ببغداد رفت و اخشيد بشام بازگشت يانس مونسى در حلب ماند .\r\nسيف الدوله او را قصد كرد و چون خواست جنگ كند يانس شهر را ترك كرد و نزد اخشيد رفت سيف الدوله هم شهر را گرفت و از آنجا به شهر « حمص » رفت در آنجا با سپاه اخشيد محمد بن طغج امير شام و مصر و غلام او كافور مقابله و جنگ نمود سپاه اخشيد شكست خورد و كافور گريخت و سيف الدوله شهر حمص را گشود و سوى دمشق لشكر كشيد و شهر را محاصره كرد و اهالى شهر تسليم نشدند و دروازه‌ها را نگشودند او بازگشت اخشيد هم از مصر سوى شام لشكر كشيد و در « قنسرين » با سيف الدوله جنگ كرد هيچ يك از دو سپاه پيروز نشد و سيف الدوله بجزيره باز - گشت و چون اخشيد به شهر دمشق رفت سيف الدوله بحلب رفت و چون سيف الدوله حلب را گشود روميان آن شهر را قصد كردند سيف الدولة بخارج شهر رفت و با آنها جنگ كرد و بر آنها پيروز شد و عدهء از آنها گشت\r\n.\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n\r\nبيان حوادث\r\nدر هشتم ماه جمادى الاول سال جارى مستكفى باللّه منشى خود را ابو عبد اللّه بن سليمان و برادرش را بزندان افكند و ابو احمد فضل بن عبد الرحمن شيرازى را پيشكار مخصوص خود نمود . ابو احمد مزبور هنگامى كه مستكفى بمقام خلافت رسيد در موصل بود چون شنيد كه مستكفى خليفه شده روانه بغداد شد زيرا او خدمت مستكفى را بر عهده داشت و منشى او بود هنگامى كه مستكفى باللّه در كاخ ابن طاهر زيست مىكرد . در آن سال در ماه رجب توزون باتفاق مستكفى سوى موصل روانه شدند زيرا ناصر الدوله تا ديد مال و خراج را بتأخير انداخته كه بر عهده گرفته بود غلامانى كه از توزون گريخته بودند پذيرفته و استخدام كرده و حال آنكه در قرار داد صلح ما بين او و توزون شرط شده بود كه حق استخدام اتباع توزون را نخواهد داشت و كسى را نپذيرد و پناه ندهد چون خليفه باتفاق توزون از بغداد خارج شدند و او را قصد كردند نمايندگانى فرستاد و صلح را دوباره تجديد نمود و ماليات را پرداخت . ابو جعفر شيرازى هم واسطه آشتى شده بود و ناصر الدوله مطيع و فرمانبردار شد . ابو القاسم بن مكرم منشى ناصر الدوله نماينده او در انعقاد صلح بود چون صلح منعقد گرديد مستكفى و توزون بازگشتند و وارد بغداد شدند . در آن سال در هفتم ماه ربيع الاخر مستكفى وزير خود ابو الفرج سرمرائى را بازداشت كرد و از او سيصد هزار درهم گرفت . مدت وزارت او چهل و دو روز بود\r\n.\r\n\r\n","description":"","footnote":"","page_name":" 165 ","page_number":165},
  {"content":"\r\n\r\n\r\nسنه سيصد و سى و چهار\r\n\r\nبيان مرگ توزون و امارت ابن شيرزاد\r\nدر ماه محرم آن سال توزون در خانه خود در بغداد مرد . مدت امارت او دو سال و نوزده روز بود . در تمام مدت امارت او ابن شيرزاد منشى او بود . هنگامى كه توزون زندگى را بدرود گفت ابن شيرزاد در شهر « هيت » رفته بود كه ماليات آن شهر را استيفا كند چون خبر مرگ توزون را شنيد تصميم گرفت كه امارت را براى ناصر الدوله بن حمدان بگيرد ولى سپاهيان نگران شدند و رياست را براى خود او خواستند او هم رسيد و در باب حرب منزل گزيد و سپاهيان در آن مكان جمع شدند و همه متفقا او را براى امارت برگزيدند و سوگند ياد كردند و آن در آغاز ماه صفر بود .\r\nمستكفى باللّه هم نماينده نزد او فرستاد كه سوگند وفادارى به او بدهند و او هم اجابت كرد و در حضور قضات و گواهان عادل سوگند ياد كرد . ابن شيرزاد نزد خليفه رفت و با نهايت عزت و احترام بازگشت و لقب امير الامراء را يافت و بر مواجب سپاهيان افزود و به اين سبب دچار تنگدستى و عسرت شد ناگزير ابو عبد اللّه بن ابى موسى هاشمى را نزد ناصر الدوله كه در موصل بود فرستاد از او مال خواست و عدهء هم داد كه رياست و امارت را به او باز دهد ناصر الدوله هم پانصد هزار درهم و خواربار بسيار براى او فرستاد و او همه را ميان سپاهيان توزيع كرد ولى كافى نبود و تأثيرى در كار او نداشت . او از عمال و حكام و منشيان و بازرگانان مال قسط بندى كرد و بمردم ستم نمود كه روزى سپاهيان را تأمين كند . كارها مختل گرديد و دزدان پديد آمدند و اموال مردم را ربودند و بازرگانان مهاجرت كردند . ينال كوشه را\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nحاكم واسط و لشكرى را حاكم تكريت نمود . اما ينال كه با معز الدوله مكاتبه و او را دعوت كرد و اما فتح لشكرى كه نزد ناصر الدوله بموصل رفت و او دوباره لشكرى را بحكومت « هيت » مستقر نمود .\r\n\r\nبيان استيلاى معز الدوله بر بغداد\r\nچون ينال كوشه با معز الدوله مكاتبه كرد و او در اهواز بود و ينال گردن بطاعت او نهاد معز الدوله بن بويه لشكر كشيد و مردم دچار اضطراب و نگرانى شدند و چون به محل « باجسرى » رسيد مستكفى باللّه پنهان شد همچنين ابن شيرزاد كه مدت امارت او سه ماه و بيست روز بود و چون مستكفى مخفى شد سپاهيان ترك راه موصل را گرفتند و مستكفى از پنهانى پديد آمد و در كاخ خلافت نشست . ابو محمد حسن بن محمد مهلبى يار معز الدوله هم از طرف او وارد بغداد شد و شيرزاد را در محل اختفا ملاقات كرد پس از آن نزد مستكفى رفت و او از آمدن معز الدوله اظهار مسرت كرد و به او گفت من از بيم تركان مخفى شده بودم تا آنها پراكنده شوند و معز الدوله بدون جنگ و خونريزى برسد . معز الدوله هم دريازدهم جمادى الاولى وارد بغداد شد و در « باب الشماسيه » منزل گزيد و روز بعد نزد خليفه مستكفى رفت و مستكفى براى او سوگند ياد كرد معز الدوله از او خواست كه اجازه دهد ابن شيرزاد ظاهر شود و او منشى باشد خليفه اجازه داد ابن شيرزاد از خفاگاه خارج شد و بديدن معز الدوله رفت معز الدوله هم او را مستوفى باج و خراج و تحصيل ماليات نمود . خليفه بمعز الدوله خلعت و لقب معز الدوله داد . ببرادرش على بن بويه هم در همان روز لقب عماد الدوله و ببرادر ديگرش حسن بن بويه لقب ركن الدوله داد و نيز مقرر نمود كه سكه درهم و دينار بنام آنها ضرب و القاب و كنيه آنها بر سكه نقش شود .\r\nمعز الدوله در كاخ مونس منزل گزيد و اتباع او در خانه‌هاى مردم اقامت نمودند\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nو بدين سبب مردم دچار سختى و بلاى عظيم شدند و اين پذيرائى اجبارى مرسوم شد كه معز الدوله نخستين كسى بود كه آن را مقرر نمود و قبل از او چنين رسمى نبود .\r\nبراى مخارج مستكفى هم روزى پنج هزار درهم مقرر نمود كه گاهى بتأخير مىرسيد تا آنكه املاك باقى مانده را بمنشى خود ابو احمد شيرازى واگذار كرد .\r\n\r\nبيان خلع مستكفى باللّه\r\nدر آن سال در هشتم ماه جمادى الثانية مستكفى باللّه خلع شد . سبب اين بود كه علم قهرمانه ( زنى كه پيشكار و صاحب اختيار او بود ) دعوت و ضيافتى برپا كرده بود كه سپاهيان ديلمان و ترك در آن شركت كرده بودند . معز الدوله آن زن را متهم كرد كه قصد دارد از سپاهيان براى خليفه بيعت بگيرد و معز الدوله را بر كنار كند بخليفه بدگمان شد زيرا اقدام علم به آن مهمانى را ديد . اسپهدوست هم نزد معز الدوله رفت و گفت : خليفه مرا به اين مقام برگزيد كه در خفا نزد او بروم و كسى از رفت و آمد من آگاه نشود . چون بيست و دو روز از ماه جمادى الثانية گذشت معز الدوله و مردم نزد خليفه حاضر شدند در آن هنگام نماينده امير خراسان هم رسيده و معز الدوله نشسته بود . دو مرد از سالاران ديلمان فرياد زنان رسيدند و دست مستكفى باللّه را گرفتند او گمان برد ميخواهند دستش را ببوسند دست خود را دراز كرد آنها هم دستش را گرفتند و از اورنگش به زمين افكندند و عمامه او را بگردنش انداختند و سخت كشيدند معز الدوله هم برخاست و رفت و مردم سخت پريشان شدند . اموال هم غارت شد ديلميان هم خليفه را پياده تا كاخ معز الدوله كشيدند كه در آنجا بزندانش سپردند دار الخلافه را هم غارت كردند بحديكه هيچ چيز در آن نماند . ابو احمد شيرازى منشى خليفه هم بازداشت شد . علم قهرمان و علمداران فتنه بود دچار شد و زبانش را بريدند . مدت خلافت مستكفى يك سال و چهار ماه بود . او در زمان توزون تحت امر توزون و ابن شيرزاد بود چون با مطيع براى خلافت بيعت كردند مستكفى را به او سپردند او هم مستكفى را ميل كشيد و كور كرد و بزندان سپرد و او در آنجا ماند تا مرد كه\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nتاريخ مرگش ربيع الاول سنه سيصد و سى و هشت بود . تاريخ تولدش هم سيزدهم ماه صفر سنه دويست و نود و هشت بود . مادرش كنيز فرزند دار نامش « غصن » و او سپيدرو و زيبا و تا اندازه كمى پير و سپيد مو شده بود .\r\n\r\nبيان خلافت مطيع للّه\r\nچون مستكفى بخلافت رسيد مطيع كه ابو القاسم بن مقتدر باشد از او ترسيد زيرا هر دو بر سر خلافت نزاع داشتند و هر دو مقام خلافت را ميخواستند و مطيع مىكوشيد كه خود خليفه بشود و چون مستكفى بخلافت رسيد ترسيد و پنهان شد و مستكفى سخت كوشيد كه او را بيابد و موفق نشد و چون معز الدوله ببغداد رسيد گفته شد كه مطيع نزد او نقل مكان كرد و به او پناه برد و وادار كرد كه مستكفى را بر كنار كند تا آنكه او را دستگير و كور كرد . چون مستكفى را دستگير كردند روز پنجشنبه دوازدهم ماه جمادى الثانية با او بيعت كردند و به او لقب مطيع للّه دادند مستكفى را هم حاضر كردند كه بنام خلافت به او درود گويد و بر خلع خود گواهى دهد . خلافت هم سرنگون شد و براى خلفاء چيزى از فرمان نماند و قبل از آن ظاهرا به آنها مراجعه مىشد و از آنها حكم و فرمان مىگرفتند و احترام آنها بجا بود البته تا اندازه ولى در ايام معز الدوله يكسره همه چيز زايل گرديد بحديكه براى خليفه حتى يك وزير نماند فقط يك منشى براى اداره املاك و حسابدارى باقى گذاشتند وزارت هم بمعز الدوله منحصر گرديد كه خود براى خويش وزير برمىگزيد يكى از بزرگترين علل بركنارى خلفاء اين بود كه ديلميان شيعه بودند و در تشيع افراط مىكردند و معتقد بودند كه عباسيان خلافت را از مستحقين آن غصب كرده‌اند بنابر اين موجب دينى و اعتقادى نداشتند كه آنها را بطاعت عباسيان وادار كند بحديكه من آگاه شدم كه معز الدوله با يكى از ياران خود مشورت كرد كه خلافت را از بنى العباس سليب و با معز لدين اللّه علوى يا ديگرى بيعت كند تمام ياران او اين\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nكار را تصويب كردند جز يكى از خواص دوستان كه به او گفت : اين كار درست نيست زيرا امروز تو با يك خليفه كار مىكنى كه خود و اتباع تو به او معتقد نمىباشيد و اگر فرمان قتل او را بدهى فورا او را مىكشند زيرا خون او را روا مىدانند و اگر يكى از علويان را خليفه كنى تو و ياران تو معتقد به صحت خلافت او مىشويد كه اگر او فرمان قتل ترا بدهد آنها اطاعت مىكنند معز الدوله از آن تصميم منصرف شد و اين يكى از بزرگترين علل ابقاء نام خلافت براى عباسيان و زوال فرمان آنها بود با اينكه آنها دنيا دوست و طالب استبداد و اقتدار بودند . معز الدوله سراسر عراق را گرفت و در دست خليفه هيچ چيز نماند مگر اندكى كه مخارج او را تضمين مىكرد .\r\n\r\nبيان جنگ ميان ناصر الدوله و معز الدوله\r\nدر ماه رجب سال جارى معز الدوله سپاهى بموصل فرستاد كه در آن سپاه موسى فياده ( پياده ) و ينال كوشه در مقدمه آن بودند . چون به محل « عكبرا » رسيدند ينال كوشه بر موسى پياده حمله كرد و لشكرگاه او را بتاراج برد و خود با عده خويش نزد ناصر الدوله رفت كه در آن هنگام ناصر الدوله سوى عراق لشكر كشيده بود و ماه شعبان به شهر « سامرا » رسيد و جنگ با اتباع معز الدوله در ميدان « عكبرا » رخ داد . در ماه رمضان معز الدوله باتفاق مطيع للّه به محل « عكبرا » رفتند و چون از بغداد خارج شدند ابن شيرزاد نزد ناصر الدوله رفت و لشكر او را همراه خود ببغداد برد و خود بنيابت ناصر الدوله باداره كارها پرداخت و آن هنگامى بود كه ناصر الدوله مشغول جنگ با معز الدوله بود . در دهم ماه رمضان ناصر الدوله از سامرا ببغداد رفت و در آنجا اقامت گزيد چون معز الدوله آگاه شد سوى « تكريت » لشكر كشيد و آن شهر را غارت كرد زيرا آن شهر تحت فرمان ناصر الدوله بود سپس خود با خليفه سوى بغداد روانه شدند و در جانب غربى شهر لشگر زدند ناصر الدوله هم در جانب\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nشرقى بود . خطبه بنام مطيع هم خوانده نشد و جنگ آغاز گرديد و اعراب همراه ناصر الدوله بجانب غربى رسيدند و خواربار و علف را از معز الدوله بريدند نرخ خواربار و علف براى ديلميان گران شد بحديكه هر يك رطل نان بيك درهم و چهار يك درهم رسيد ولى نرخ نزد اتباع ناصر الدوله ارزان بود زيرا خواربار و ما يحتاج براى سپاه او از موصل مىرسيد كه هر پنج رطل نان بيك درهم بود . ناصر الدوله سودا با سكه مطيع را منع كرد و سكه متقى للّه را كه در سنه سيصد و سى و يك ضرب شده بود به كار برد . ابن شيرزاد عياران و عوام شهر را به يارى خود خواست كه با معز الدوله جنگ كنند او با آنها در كشتى سوار مىشد و با ديلميان جنگ مىكرد .\r\nشبى ناصر الدوله با هزار سوار از رودخانه دجله براى غافل گير كردن معز الدوله گذشت كه با اسپهدوست روبرو شد و از او شكست خورد و منهزم شد زيرا اسپهدوست دليرترين مردم و در شجاعت عظيم بود . كار ديلميان ( بسبب محاصره ) سخت شد بحديكه معز الدوله تصميم گرفت . باهواز بازگردد گفت اين بار هم با دشمن حيله به كار مىبريم اگر سود بخشيد چه بهتر و گر نه باهواز باز خواهيم گشت گذرها را مرتب كرد و دسته‌هاى لشكر را در هر معبر آراست و ناحيه « تمارين » ( ميوه فروشان ) را محكم كرد و بوزير خود ابو جعفر صميرى و اسپهدوست فرمان داد ( كه با عده ) از رود عبور كنند و خود با بقيه سپاه تظاهر كرد كه سوى « قطربل » مىرود كه از آنجا عبور كند . شبانه لشكر كشيد و مشعلها را افروخت كنار رود دجله را پيمود و بيشتر سپاهيان ناصر الدوله براى منع او از جاى خود جنبيدند تا مانع عبور او شوند . صيمرى و اسپهدوست توانستند از رود به آسانى بگذرند سپاهيان هم بدنبال آنها شتاب كردند چون معز الدوله يقين كرد كه آنها موفق شدند بجاى خود بازگشت و دشمن دانست كه او حيله جنگى به كار برده بود . ينال كوشه با لشكرى از سپاه ناصر الدوله بمقابله پرداخت و منهزم شد سپاه ناصر الدوله پريشان و مضطرب گرديد و ديلميان بر جانب شرقى بغداد چيره شدند و ظفر يافتند و خليفه را در كاخ\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nخود نشاندند و آن در سنه سيصد و سى و پنج و در ماه محرم بود ديلميان هم اموال مردم را غارت كردند آنچه را از رجال مشهور بغداد ربودند بالغ بر ده هزار هزار دينار گرديد غير از ديگران معز الدوله دستور داد از قتل و غارت خوددارى كنند بوزير خود صيمرى دستور داد كه مانع شود او هم سوار شد و مرتكبين جرم و متخلفين را گرفت و كشت و بدار آويخت و خود شخصا گردش و رسيدگى كرديد و ناصر الدوله به محل « عكبرا » پناه برد و نماينده براى صلح فرستاد آن هم بدون مشورت با تركان توزونى آنها هم تصميم گرفتند كه او را بكشند او آگاه شد و با شتاب بموصل پناه برد پس از آن صلح ميان او و معز الدوله برقرار گرديد و آن در تاريخ محرم سنه سيصد و سى و پنج بود .\r\n\r\nبيان وفات قائم و امارت منصور\r\nدر آن سال قائم بامر اللّه ابو القاسم محمد بن عبد اللّه مهدى علوى امير افريقا در سيزدهم شوال وفات يافت بعد از او فرزندش اسماعيل جانشين او شد و بلقب منصور ملقب گرديد مرگ پدر را هم پنهان داشت زيرا ترسيد ابو يزيد كه نزديك « سوسه » بود آگاه شود . تمام كارها را هم به حال خود گذاشت و سمت خليفه را نپذيرفت و خطبه بنام او خوانده نشد و پرچمها را ( كه بنام پدرش بود ) تغيير نداد و به آن وضع ماند تا كار ابو يزيد را پايان داد و چون از او آسوده شد مرگ پدر را آشكار و خود را خليفه نمود . آلات و ادوات و اسباب جنگ و كشتىهاى جنگى ساخت . او شجاع و با شهامت بود كه مملكت را اداره و نگهدارى كرد\r\n.\r\n\r\n","description":"","footnote":"","page_name":" 172 ","page_number":172},
  {"content":"\r\n\r\n\r\nبيان تقسيم مملكت و بخشيدن املاك و ويران كردن كشور\r\nدر آن سال سپاه بر معز الدوله بن بويه شوريد و سپاهيان به او دشنام دادند و او تعهد كرد كه در فلان مدت مواجب آنها را بپردازد ناگزير اموال مردم را بطريق غير مشروع گرفت و به آنها فشار آورد . املاك دولت را هم گرفت و بسالاران خود بخشيد بدين سبب ديوان املاك بسته و تعطيل و دست عمال كوتاه شد . مملكت هم بسبب شورش و اختلاف و ستيز ويران شده و قحط و غلا بر شدت بلا افزوده بود .\r\nسالاران املاك و مزارع آباد را گرفتند و بر آبادى و حاصل آنها افزودند و دخل آنها بسبب قدرت و احترامى كه داشتند بيشتر شد بدين سبب معز الدوله قادر بر انقياد آنها نبود . اما ساير اتباع هر چه از مزارع گرفتند بر ويرانى آنها افزودند تعويض آنها را خواستند ناگزير به آنها عوض بهترى دادند . سپاهيان كه املاك را گرفتند آبادى و راهسازى و آبيارى آنها را اهمال كردند و آنها هم ويران شد و بسيارى از مزارع باير و متروك گرديد غلامان ملاكين هم ستم را نسبت بدهقانان و كشاورزان روا داشتند و در تحصيل عايدات و تسريع آنها كوشيدند و هر كه نتواند حاصل را با عجله و تسريع بدست آرد بمصادره و زور مىپرداخت و اموال كشاورزان را مىربود . پس از آن معز الدوله هر محلى را بيكى از سالاران واگذار كرد كه خود حامى و نگهبان آن محل باشد و هر نگهبانى چون محل را احراز كرد در آن سكنى گرفت و خانواده و برادران و خويشان خود را در آن مستقر نمود . سالاران هم با داشتن املاك ادعاى خسارت و زيان مىكردند و وزير قادر بر رسيدگى و تحقيق نبود اگر كسى هم به آنها اعتراض مىكرد با او دشمنى و ستيز مىكردند ناگزير آنها به حال خود مىگذاشتند و هر چه ميخواستند مىكردند بدين سبب طمع آنها بيشتر شد و حد و اندازه هم نداشت معز الدوله هم از اندوختن ذخيره براى روزهاى\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nسخت عاجز شد و بر عطاء و مواجب غلامان ترك افزود كه مورد بغض و حسد ديلميان واقع شدند و كينه و تنفر يك نحو بيم ميان طرفين ايجاد گرديد .\r\n\r\nبيان مرگ اخشيد و الحاق دمشق بسيف الدوله\r\nدر ماه ذى الحجه سال جارى اخشيد ابو بكر محمد بن طغج امير مصر درگذشت و در سنه دويست و شصت و هشت متولد شد و در شهر دمشق وفات يافت گفته شده در سنه سيصد و سى و پنج درگذشت .\r\nبعد از او فرزندش ابو القاسم « انوجور » بامارت رسيد ( مؤلف كتاب عقد الجمان بر حسب تحقيق گويد : اين نام فارسى و عجمى مىباشد و كنيه و لقب نيست و معنى آن در لغت عربى ستوده جا - « محمود المقام » است ) . اما ابن طغج بر حسب تحقيق صاحب كتاب « التكمله » كه او ايرانى بوده گويد : لقب اخشيد ( مانند خورشيد ) منحصر بپادشاهان فرغانه است و او يكى از آنها بوده . تنوخى محقق ديگر گويد : خليفه راضى اين لقب را بمحمد بن طغج داد زيرا او از اهالى فرغانه بود كه امير مصر شد سبب هم اين است هر يكى از پادشاهان فرغانه را اخشيد مىگفتند مانند روميان كه شاه خود را قيصر يا پارسيان خسرو « كسرى » و شاهنشاه مىخواندند يا عرب امير - المؤمنين يا مردم اشروسنه « افشين » يا خوارزم شاه يا ترك خاقان يا گرگانيان صول يا مردم آذربايجان اسپهبد يا اهالى طبرستان سالار مىگفتند و او معتقد بمذهب جبائى معتزلى بود . غرض از نقل اين تحقيق بيان قدرت و نفوذ ايرانيان است كه سلطه و سلطنت آنها تا مصر هم رسيده بود و همين بس كه در همان زمان بر مركز خلافت مسلط شده و تمام امور را در دست گرفته بودند و سراسر ايران در دست ايرانيان بود كه يك طرف ديلميان و عماد الدوله بن بويه و يك طرف ساميان و امير نوح بودند ( بر ميگرديم باصل كامل ) . چون انو جور بامارت رسيد كافور سياه را كه يكى از غلامان پدرش اخشيد بود بمقام وزارت برگزيد او هم خواجه خود را ناتوان\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nديد بر تمام كارها مسلط شد . اين كافور همان است كه متنبى ( شاعر بزرگ و مشهور عرب ) اول او را مدح و بعد هجا نمود .\r\nابو القاسم ( انوجور ) خردسال بود و كافور اتابك ( تركى بمعنى پدر بزرگ ) او بود بدين سبب او را ضعيف دانست و بر او چيره شده بود كافور هم بمصر رفت و سيف الدوله دمشق را تملك نمود و در آنجا اقامت گزيد . اتفاقا روزى همراه شريف عقيلى بگردش در غوطه رفته « غوطه » ( محل خرم معروف ) دمشق را ديد شريف گفت : اين محل فقط در خور تملك يك شخص است . شريف به او گفت : ولى خرده مالك بسيار دارد سيف الدوله گفت : آرى ولى اگر قوانين دولت آن را تملك كند خرده مالكان از داشتن آن بيزار خواهند شد . شريف بمردم دمشق گفت و آنها بكافور نوشتند و او را خواستند كافور هم رسيد و سيف الدوله را از دمشق اخراج كرد و آن در سنه سيصد و سى و شش بود . انوجور همراه كافور بود و هر دو سيف الدوله را دنبال كردند او از آنها ترسيد و راه جزيره را گرفت و انوجور حلب را محاصره كرد ولى بعد صلح كردند و سيف الدوله بحلب بازگشت و انوجور بمصر رفت و كافور در دمشق ماند و بعد بدر معروف ببدر اخشيدى را امير دمشق نمود و خود بمصر برگشت بدر هم مدت يك سال امير دمشق بود و بعد ابو المظفر بن طغج بر او غالب شد و او را گرفت و بازداشت\r\n.\r\n\r\n","description":"","footnote":"","page_name":" 175 ","page_number":175},
  {"content":"\r\n\r\n\r\nبيان تمرد ابى على بر نوح\r\nدر آن سال ابو على بن محتاج بر امير نوح امير خراسان و ما وراء النهر تمرد و عصيان نمود . سبب اين بود كه چون ابو على از مرو بنيشابور بازگشت و خواست سوى شهر رى لشكر بكشد امير نوح يك بازرس براى سان ديدن لشگر و رسيدگى به حساب فرستاد آن بازرس بدرفتارى كرد و از مواجب سپاهيان كاست آنها از رفتار و آزار او دلتنگ و متنفر شدند و با همان تنفر به مقصد خود رفتند اضافه بر آن امير - نوح كسى را با آنها همراه كرد كه ديوان لشكر را بر عهده گيرد و خود در حل و عقد و اداره امور و پرداخت مواجب فاعل ما يشاء و مسلط باشد و حال آنكه در روزگار امير نصر سعيد بن احمد ابو على خود مختار و مسلط بر كار بود بدين سبب او رنجيد و تنفر كرد پس از آن او را از امارت خراسان عزل كردند و ابراهيم بن سيمجور را چنان كه نوشتيم بجاى او امير نمودند .\r\nنماينده و بازرس امير نوح باز هم نسبت بسپاهيان بدرفتارى و آزار و در روزى و حوائج آنها تصرف كرد و هر چه خواست كاست سپاهيان نزد يك ديگر از بدرفتارى او شكايت كردند در آن هنگام در شهر همدان اقامت داشتند همه تصميم گرفتند كه با ابراهيم بن احمد بن اسماعيل بن نوح ( سامانى ) عم امير نوح مكاتبه كنند و او را بخواهند و بجاى امير نوح امير كل كشور نمايند در آن زمان امير ابراهيم پناهنده ناصر الدوله در موصل بود سبب رفتن او به آن شهر آن بود كه پيش از اين نوشته شد .\r\nچون سپاهيان تصميم بر آن كار گرفتند ابو على را بر تصميم خود آگاه نمودند و او را تهديد كردند اگر موافقت نكند بازش بدارند او ناگزير با آنها هم آهنگ شد و آنها بابراهيم نوشتند و حال خود را شرح دادند او هم با آن دو سوار سوى آنها\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nشتاب كرد و در ماه رمضان سال جارى رسيد ابو على هم در همدان او را ملاقات كرد و همه متفقا به شهر رى رفتند و در عرض راه ابو على بر نامه برادرش فضل آگاه شد كه بامير نوح تمرد برادر را گزارش داده بود او و نماينده امير نوح را كه رئيس ديوان لشكر بود گرفت و بزندان سپرد و خود سوى نيشابور لشكر كشيد و براى رى و كردستان و لرستان اميرى جانشين خود معين نمود .\r\nامير نوح آگاه شد لشكر خود را تجهيز كرد و راه مرو را گرفت سپاهيان از رفتار محمد بن احمد بستوه آمده بودند كه او متولى كارها بود زيرا نسبت به همه بدرفتارى مىكرد بامير نوح گفتند او كارها را پريشان كرده و او باعث تمرد و عصيان ابى على شده و سپاه را متنفر كرده بايد او را تسليم آنها كند و گر نه خود هم تمرد كرده نزد ابو على و ابراهيم عم امير خواهند رفت امير ناگزير او را گرفت و به آنها داد آنها هم او را كشتند و آن در تاريخ جمادى الاولى سنه سيصد و - سى و پنج بود .\r\nچون ابو على بنيشابور رسيد در آنجا ابراهيم بن سيمجور والى بود و منصور بن قراتكين و ديگر سالاران . ابو على ابراهيم و منصور را بمتابعت خود تشويق كرد و هر دو با او همراهى و موافقت كردند و او در ماه محرم سنه سيصد و سى و پنج وارد شهر شد .\r\nپس از آن بر سوء نيت منصور آگاه شد او را دستگير كرد . ابو على باتفاق ابراهيم در ماه ربيع الاول سال سيصد و سى و پنج سوى مرو لشكر كشيدند كه نوح در آنجا بود . فضل برادر ابو على از بازداشتگاه گريخت و به محل قهستان پناه برد او مأمورين زندان را فريب داد و موفق بفرار شد . ابو على سير خود را سوى مرو ادامه داد و چون نزديك شد بسيارى از سپاهيان امير نوح از او گسستند و بمهاجم پيوستند .\r\nامير نوح هم راه بخارا را گرفت و ابو على بر شهر مرو استيلا يافت و آن در ماه جمادى الاولى سنه سيصد و سى و پنج بود چند روزى در آنجا ماند كه بيشتر سپاهيان\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nامير نوح به او ملحق شدند او سوى بخارا لشكر كشيد و از رود هم گذشت امير نوح بخارا را ترك كرد و بسمرقند پناه برد ابو على وارد شهر بخارا شد و آن در ماه جمادى الاولى سال مزبور در آنجا خطبه بنام ابراهيم عم نوح خواند و مردم هم با او بيعت كردند . پس از آن ابو على بر سوء نيت ابراهيم آگاه شد او را مفارقت كرد و راه تركستان را گرفت منصور بن قراتكين را هم آزاد كرد و او نزد امير نوح رفت ابراهيم هم در خفا با عدهء توطئه‌چيد كه خود را از امارت خلع و آن را باز ببرادر زاده خود امير نوح واگذار كند به شرط اينكه او فرمانده سپاه باشد و هر دو متفقا براى سركوبى ابو على لشكر بكشند . اهالى بخارا را هم براى تصميم بر آن تدبير دعوت كرد و آنها اجابت و موافقت كردند و همه براى جنگ ابو على از شهر بيرون رفتند اغلب سپاهيان ابو على هم پراكنده شدند و او با عده سوار شد و آنها را با بدترين وضعى بازگردانيد و خواست شهر بخارا را آتش بزند كه بزرگان و پيران شهر شفاعت كردند و او منصرف شد او هم به محل خود بازگشت . ابو جعفر محمد بن نصر بن احمد برادر امير نوح را نزد خود خواند و امارت را براى او مسلم داشت و خطبه هم بنام او خواند و به تمام نواحى ابلاغ كرد . پس از آن بر فساد گروهى از سپاهيان آگاه شد ابو جعفر را در شهر مستقر و كار او را مرتب نمود و هر چه براى پيشرفت كار يا هر چه او ميخواست آماده كرد و خود از شهر خارج و تظاهر كرد كه قصد سمرقند را دارد ولى در باطن قصد صنعانيان را كرد و از آنجا خواست به شهر « نسف » برود . چون از شهر خارج شد عده از سپاهيان و گروهى از حشم را به شهر بخارا برگردانيد با نوح هم مكاتبه كرد كه از شهر بخارا چشم بپوشد سپس به « صغانيان » رفت و آن در ماه شعبان ( سال جارى ) بود . ابو على از شهر بخارا رفت ابراهيم و ابو جعفر محمد بن نصر ( امير جديد ) هر دو متفقا بسمرقند رفتند و از امير نوح امان خواستند و اظهار پشيمانى از گذشته نمودند امير هم آنها را پذيرفت و وعده نيكى داد و خود به شهر بخارا بازگشت و آن در ماه رمضان ( سال مزبور ) بود . در همان هنگام امير - نوح طغان حاجب را كشت و عم خود ابراهيم و دو برادر را ميل كشيد و كور كرد\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nكه يكى ابو جعفر محمد و ديگرى احمد بودند سپاهيان هم گرد او تجمع كردند و هر چه ويران يا فاسد شده بود آباد و اصلاح كرد .\r\nاما فضل برادر ابو على كه چون از مجلس برادرش گريخت و بقهستان رفت در آنجا عدهء بسيار تجهيز كرد و سوى نيشابور لشكر كشيد كه محمد بن عبد الرزاق از طرف ابو على در آن شهر والى بود و او بمقابله فضل پرداخت جنگ رخ داد و فضل شكست خورد و با يك سوار گريخت و به شهر بخارا نزد امير نوح رفت امير او را گرامى داشت و در حق وى نيكى كرد و او هم در خدمت امير ماند .\r\n\r\nبيان نصب منصور بن قراتكين بامارت خراسان\r\nچون امير نوح به شهر بخارا بازگشت و كشور را مرتب و آباد كرد و ابو على در « صغانيان » و ابو احمد محمد بن على قزوينى در مرو بودند امير نوح چنين صلاح ديد كه منصور بن قراتكين را فرمانده لشكرهاى خراسان نمايد او را امير كرد و بمرو فرستاد كه ابو احمد در آنجا بود . و او تمام منابع آب را آلوده و پر كرده بود .\r\nميان مرو و آمل ( آمل و غير از مازندران ) چاه و آبى نماند او اول با ابو على همكارى و يارى كرد ولى بعد شانه خالى نمود . منصور هم با دو هزار سوار چابك شتاب و او را غافل گير كرد . ناگاه قزوينى ديد كه منصور در « كشماهن » پنج فرسنگى مرو رسيده منصور مرو را گرفت و ابو احمد او را استقبال كرد او هم ابو احمد را گرامى و محترم داشت و سوى بخارا روانه نمود آن هم با اموال و خانواده و ياران چون به شهر بخارا رسيد امير نوح هم به او نيكى كرد ولى او را تحت مراقبت گذاشت روزى از او يك نوشته بدست آمد امير نوح او را خواست و گناهان او را يك يك شمرد و بعد او را كشت\r\n.\r\n\r\n","description":"","footnote":"","page_name":" 179 ","page_number":179},
  {"content":"\r\n\r\n\r\nبيان صلح ابو على با امير نوح\r\nپس از آن ابو على در « صغانيان » اقامت گزيد و آگاه شد كه امير نوح قصد لشكر كشى سوى او دارد . ابو على لشكرها را آماده و سوى بلخ روانه كرد و خود هم در بلخ مستقر گرديد كه در آن هنگام نماينده امير نوح رسيد و او را بآشتى دعوت كرد و او هم اجابت نمود ولى گروهى از سپاهيان كه امير نوح را مفارقت كرده و به او ملحق شده بودند از صلح خشنود نبودند و امتناع ورزيدند و گفتند : ميخواهيم ما را بخانه‌هاى خود بازگردانى ولى او صلح كرد ولى بعد سوى بخارا لشكر كشيد امير نوح هم بمقابله او سپاه فرستاد و سالار سپاه را فضل برادر ابو على قرار داد و در ميدان « جرجريك » جنگ واقع شد و آن در تاريخ جمادى الاولى سنه سيصد و سى و شش بود . جنگ اندكى قبل از وقت عصر رخ داد . اسماعيل بن حسن داعى از امير نوح امان خواست و به او پيوست بقيه سپاه ابو على پراكنده شدند و او گريخت و دوباره بصغانيان رفت . پس از آن مطلع شد كه امير نوح سپاه را از بخارى بتعقيب او فرستاد همچنين لشكر بلخ و جاى ديگر ولى امير ختل به يارى ابو على كمر بست . ابو على سوى ترمذ لشكر كشيد و از رود جيحون گذشت و بخارا را قصد كرد و گرفت و بر طخارستان هم استيلا يافت و ماليات آن نواحى را استيفا نمود . از بخارا هم سپاه عظيمى از « صغانيان » را كرد و در « نسف » لشكر زد و فضل بن محمد برادر ابو على با آن سپاه بود .\r\nگروهى از سالاران بامير نوح نوشتند كه فضل ببرادر خود تمايل دارد امير دستور داد كه او را دستگير و روانه بخارا كنند . ابو على هم آگاه شد كه سپاه او را قصد كرده كه در آن زمان در طخارستان بود خود بصغانيان بازگشت و جنگ واقع شد و ابو على سپاه امير را از هر طرف محاصره كرد كه علف ناياب شد ناگزير\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nاز آن محل بيك قريه ديگر مستقل شدند كه از صغانيان دو فرسنگ دور بود باز ابو على جنگ را آغاز كرد و آن در ماه ربيع الاول سنه سيصد و سى و هفت بود جنگ سختى رخ داد ولى ابو على مغلوب شد ناگزير به محل شومان كه شانزده فرسنگ از صغانيان دور بود پناه برد سپاه امير نوح هم وارد صغانيان شد و ابو على راهها را گرفت و روابط سپاه با بخارا بريده شد و مدت بيست روز از بخارا بىخبر ماندند ناگزير باب صلح را باز كردند و ابو على صلح را قبول كرد و طرفين متفق شدند كه ابو على فرزند خود ابو المظفر عبد اللّه را گروگان نزد امير بفرستد . صلح ميان طرفين در ماه جمادى الثانية منعقد و برقرار گرديد ( سال سيصد و سى و هفت ) . ابو على فرزند خود را سوى بخارا روانه كرد نوح هم دستور داد او را استقبال كنند او را گرامى داشت و نيكى كرد . او ( ابو المظفر ) با دستار نزد امير رفت و امير كلاه بر سرش نهاد و خلعت داد و او را يكى از نديمان و همنشينان نمود و اختلاف زايل گرديد . ما مىبايست اين حوادث را در سنهء كه واقع شد بنويسيم ولى در اينجا دنبال يك ديگر در تاريخ همين سال وارد كرديم تا پراكنده نشود . اين حوادث را هم مؤرخين خراسان بيان كرده‌اند ( و ما از آنها نقل كرده‌ايم ) ولى مؤرخين عراق بنحو ديگرى نقل كرده‌اند و وقايع هر شهرى را جدا ياد نموده‌اند ولى اهالى هر كشور و شهرى خود بتاريخ خويش داناترند و خدا داناتر است ( مقصود صحت اين تاريخ است ) ما نيز آنچه را كه عراقيان بيان نموده‌اند مختصرا وارد مىكنيم : آنها گويند :\r\nچون ابو على شهر رى را قصد كرد ركن الدوله ببرادر خود عماد الدوله نوشت و مدد خواست . عماد الدوله به او پيغام داد كه بايد شهر رى را ترك كند و سوى او آيد ركن الدوله هم آن كار را كرد و ابو على وارد شهر رى گرديد .\r\nعماد الدوله در خفا ( محرمانه ) بنوح نوشت كه ساليانه صد هزار دينار اضافه بر تعهد ابى على ماليات بپردازد و ماليات يك سال را پيش بدهد و امير را از عظمت ابى على ترسانيد نوح هم با ياران خود مشورت كرد و آنها بر ابو على رشك مىبردند آنها رأى دادند كه از عماد الدوله قبول كند . امير نوح هم كسى نزد عماد الدوله\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nفرستاد كه تعهد را مقرر و مال را دريافت كند . عماد الدوله هم نماينده را گرامى داشت و نسبت به او نيكى كرد و نيز ابو على را از آمدن رسول نوح آگاه كرد و او را از بدخواهى امير نوح و خيانت او بر حذر و خود را نسبت به او وفادار و دوست نمود ابو على بابراهيم كه در موصل بود پيغام داد و او را خواست كه كشور را به او بسپارد و امير نمايد . ابراهيم هم در همدان بملاقات ابو على رسيد و هر دو با هم خراسان را قصد كردند . عماد الدوله هم ببرادرش ركن الدوله نوشت كه براى گرفتن شهر رى شتاب كند او هم رفت و خراسان آشوب شد عماد الدوله هم رسول را بنااميدى برگردانيد و مال را نداد و گفت : مىترسم مال را ابو على در عرض راه ببرد و باز هم امير نوح را از ابو على ترسانيد و به او وعدهء يارى داد و ابو على را هم وعدهء مساعدت و فرستادن سپاه داد و به او گفت براى جنگ با امير نوح مبادرت كند .\r\nابو على هم لشكر كشيد و در نيشابور با امير نوح مقابله و جنگ نمود و امير منهزم شد و بسمرقند رفت و ابو على شهر بخارا را گرفت . پس از آن ابو على بابراهيم بد - بين شد و از او بريد . امير نوح هم لشكرهاى خود را آماده و بخارا را قصد و با عم خود ابراهيم جنگ كرد و در همان جنگ گروهى از سالاران ابراهيم بامير نوح ملحق شدند و بقيه گريختند و ابراهيم گرفتار شد كه امير او را كور كرد همچنين چند تن از خانواده را كور نمود\r\n.\r\n\r\n","description":"","footnote":"","page_name":" 182 ","page_number":182},
  {"content":"\r\n\r\n\r\nبيان حوادث\r\nدر آن سال معز الدوله با ابو القاسم بريدى صلح نمود و ابو القاسم خراج شهر واسط و پيرامون آن را بر عهده گرفت و ضمانت كرد . قحط و غلا در بغداد شدت يافت بحديكه مردم مرده‌ها و سگها و گربه‌ها را خوردند . بعضى را ديدند كودكى را كباب كرده كه بخورند . مردم هم خروب ( ميوه خار معروف كه به همين نام براى دارو آمده ) را خوردند دانه‌هاى آن را مىجوشانيدند و ميخوردند بدين سبب مبتلا به درد و تورم شكم مىشدند و مرگ فزون گرديد بحديكه مردم از دفن اموات عاجز شدند . سگها گوشت مردگان را ميخوردند بسيارى از اهالى بغداد ببصره مهاجرت كردند كه بيشتر آنان در راه مردند و هر كه رسيد پس از اندك مدتى مرد .\r\nخانه‌ها و املاك به قيمت نان فروخته شد ولى همين كه غله رسيد نرخ تنزل كرد .\r\nدر آن سال على بن عيسى بن داود بن جراح وزير بسن نود سالگى درگذشت .\r\nپيش از اين اخبار و حوادث او را نوشته بوديم كه دليل دين دارى و لياقت و كفايت او بود . ابو القاسم عمر بن حسين بن عبد اللّه خرقى فقيه حنبلى در بغداد وفات يافت .\r\nابو بكر شبلى صوفى هم در ماه ذى الحجه وفات يافت . محمد بن عيسى ابو عبد اللّه فقيه معروف بابن ابى مونسى حنفى در ماه ربيع الاول درگذشت\r\n.\r\n\r\n","description":"","footnote":"","page_name":" 183 ","page_number":183},
  {"content":"\r\n\r\n\r\nسنه سيصد و سى و پنج\r\nدر ماه محرم اين سال معز الدوله در بغداد مستقر گرديد و مطيع للّه را بكاخ خلافت بازگردانيد آن هم پس از اطمينان و عهد و پيمان كه پيش از اين شرح آن گذشت . در آن سال معز الدوله با ناصر الدوله صلح نمود . نمايندگان در ميان رفت و آمد مىكردند و تركهاى توزونى از آنها اطلاع نداشتند . ناصر الدوله در شرق تكريت منزل گرفته بود و چون تركان آگاه شدند ( كه گفتگوى صلح در ميان است ) شوريدند و او گريخت و از جانب شرقى بجانب غربى تكريت عبور كرد و پناهندهء ملهم و قرمطيان شد و آنها به او پناه دادند و از او حمايت كردند و او را باتفاق ابن شيرزاد بموصل فرستادند .\r\n\r\nبيان جنگ تكين با ناصر الدوله\r\nچون ناصر الدوله گريخت و تركان نتوانستند او را دستگير كنند همه بر اين متفق شدند كه تكين شيرازى را امير خود نمايند ابن قرابه و منشيان ناصر الدوله و هر كه بازمانده بود دستگير كردند . ناصر الدوله هم لدى الوصول به محل « جهينه » ابن شيرزاد را بازداشت كرد . ناصر الدوله هم در موصل بود كه از آنجا به محل « نصيبين » رفت و تكين و تركان شهر موصل را گرفتند و بعد او را تعقيب كردند كه به محل « سنجار » و از آنجا به محل « حديثه » رفت و باز تكين او را دنبال كرد . ناصر الدوله بمعز الدوله نوشته و از او يارى خواسته بود او هم لشكرها را بمدد او فرستاد ناصر الدوله از هم از « حديثه » به محل « سن » رفت و در آنجا بسپاه معز الدوله پيوست كه وزير معز الدوله ابو جعفر صميرى با آنها بود همه متفقا سوى « حديثه » لشكر كشيدند كه\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nبا تكين جنگ كنند . مقابله به عمل آمد و نبردى سخت رخ داد و تكين و تركان منهزم شدند پس از اينكه نزديك بود پيروز شوند چون گريختند اعراب و اتباع ناصر الدوله آنها را دنبال كردند و به آنها رسيدند و بسيارى از آنها را كشتند و تكين شيرازى را اسير كردند و نزد ناصر الدوله بردند ناصر الدوله در همان حين او را كور كرد و بيكى از قلاع خود برد و بزندان سپرد . ناصر الدوله باتفاق صميرى بموصل رفت و در شرق آن منزل گرفت . بعد از آن ناصر الدوله سوار شد و بخيمه صميرى رفت و زود خارج شد و بموصل برگشت .\r\nاز ناصر الدوله حكايت شده كه او گويد : من از رفتنم بخيمه صيمرى پشيمان شدم بدين سبب تا رفتم زود برگشتم از صيمرى هم حكايت شده كه گفت : چون ناصر الدوله از خيمه من خارج شد من پشيمان شدم كه چرا او را بازداشت نكردم پس از آن صيمرى ابن شيرزاد را از ناصر الدوله گرفت با هزار خروار گندم و جو و چيزهاى ديگر و روانه بغداد شد .\r\n\r\nبيان استيلاى ركن الدوله بر شهر رى\r\nچون اختلاف سپاهيان خراسان پديد آمد و ابو على سوى خراسان لشكر كشيد ركن الدوله به شهر رى بازگشت و بر سراسر بلاد جبل ( لرستان و كردستان ) چيره شد و خراسانيان را راند و بر عظمت سلطنت آل بويه افزود زيرا آنها مالك رى و جبل و فارس و اهواز و عراق شدند . ماليات موصل و ديار بكر و ديار مضر و جزيره هم براى آنها فرستاده شد\r\n.\r\n\r\n","description":"","footnote":"","page_name":" 185 ","page_number":185},
  {"content":"\r\n\r\n\r\nبيان حوادث\r\nدر آن سال اختلاف و ستيز ميان معز الدوله بن بويه و ابو القاسم بريدى والى بصره رخ داد معز الدوله سپاهى بواسط فرستاد . ابن بريدى هم سپاهى از بصره بمقابله آن روانه كرد . جنگ در نهر و كنار واقع و سپاه بريدى مغلوب و منهزم گرديد .\r\nگروهى از سالاران و بزرگان آن اسير شدند و گرفتاران فزون بودند .\r\nدر آن سال ميان مسلمين و روميان در مرز اسراء مبادله و فديه شدند . متصدى آن نصر ثملى امير مرزها از طرف سيف الدوله بن حمدان بود . عده اسراء بالغ بر دو هزار و چهارصد و هشتاد اسير زن و مرد گرديد . روميان دويست و سى اسير اضافه داشتند كه سيف الدوله فديه آنها را داد و آزاد كرد .\r\nدر ماه شعبان همان سال سيف الدوله ابو اسحق محمد قراريطى را گرفت و بازداشت او را كاتب ( منشى و پيشكار ) خود و بر ابو الفرج محمد بن على سرمرى مقدم كرده بود . بجاى او ابو عبد اللّه محمد بن سليمان بن فمد موصلى را برگزيد .\r\nدر آن سال محمد بن اسماعيل بن بحز ابو عبد اللّه فارسى فقيه شافعى در ماه شوال وفات يافت . همچنين محمد بن يحيى بن عبد اللّه بن عباس بن محمد ابن صول كه ابو بكر صولى و عالم بفنون ادب و تاريخ بود\r\n.\r\n\r\n","description":"","footnote":"","page_name":" 186 ","page_number":186},
  {"content":"\r\n\r\n\r\nسنه سيصد و سى و شش\r\n\r\nبيان استيلاى معز الدوله بر بصره\r\nدر آن سال معز الدوله باتفاق مطيع للّه ( خليفه ) سوى بصره روانه شد تا هر چه در دست ابو القاسم عبد اللّه بن ابى عبد اللّه بريدى بود بدست آرد . از طريق صحرا روانه شدند . قرمطيان از هجر بمعز الدوله پيغام دادند و بر نورديدن صحرا اعتراض كردند كه چرا بدون اجازهء آنها آن راه را نورديدند او به آنها پاسخ نداد و بنمايندهء آنان گفت : بگو شما كيستيد و چيستيد كه به من امر مىدهيد . من از گرفتن شهر بصره جز هجوم بر شما مقصود ديگرى ندارم و شما خواهيد دانست كه من بسبب گفته و ادعاى شما چه خواهم كرد . چون معز الدوله به محل « درهميه » رسيد سپاه ابو القاسم بريدى از او امان گرفت و تسليم شد و خود ابو القاسم در بيست و چهارم ربيع الاول گريخت و بقرمطيان پناه برد و معز الدوله شهر بصره را گرفت و نرخ خواربار در بغداد خيلى تنزل كرد . معز الدوله از بغداد باهواز رفت كه از آنجا بديدن برادر خود عماد الدوله برود . خليفه را هم در بصره گذاشت .\r\nهمچنين ابو جعفر صيمرى . در آن هنگام « گورگير » كه از بزرگترين سالاران خود بر معز الدوله تمرد كرد . صيمرى با او جنگ نمود و بر او پيروز شد و او را اسير كرد . معز الدوله هم گورگير را در قلعه رامهرمز حبس نمود و بارجان رفت و بملاقات برادرش عماد الدوله موفق گرديد و آن در ماه شعبان بود كه هنگام ديدار زمين را بوسيد و ايستاد تا به او فرمان جلوس نداد ننشست و او امر كرد كه معز الدوله بنشيند و باز او ننشست و هر وقت نزد برادر ميرفت زمين را مىبوسيد و ايستاده با\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nاو گفتگو مىكرد تا آنكه ببغداد بازگشت و در آنجا تظاهر كرد كه قصد موصل را دارد و صلح بين طرفين برقرار شد و ناصر الدوله مال فرستاد و معز الدوله ساكت نشست .\r\n\r\nبيان مخالفت محمد بن عبد الرزاق در طوس\r\nمحمد بن عبد الرزاق در شهر طوس والى بود كه شهر و اطراف آن در دست او و عمال و حكام او بود با امير نوح مخالفت و تمرد نمود . در آن هنگام منصور بن قراتكين فرمانده سپاه خراسان در مرو نزد نوح بن نصر بن سامان بود كه وشمگير از گرگان گريخت و به او پناه برد زيرا حسن بن فيرزان بر گرگان غلبه كرده بود .\r\nامير نوح بمنصور مذكور دستور داد كه بنيشابور برود و با محمد بن عبد الرزاق جنگ كند و ايالت او را بازبگيرد و پس از آن با وشمگير سوى گرگان برود . منصور باتفاق وشمگير بنيشابور رفت كه محمد بن عبد الرزاق در آنجا بود و تا خبر به او رسيد راه گرگان را گرفت و اول در محل « استوا » لشكر زد كه منصور او را تا آن محل دنبال كرد و او ناگزير گرگان را قصد و با ركن الدوله بن بويه مكاتبه نمود و از او امان و پناه خواست و ركن الدوله او را پذيرفت و به شهر رى دعوت كرد . منصور هم بطوس لشكر كشيد در آنجا رافع بن عبد الرزاق بود او را در قلعه « شميلان » محاصره كرد و او ناگزير تن بگريز داد و بقلعه « درك » پناه برد منصور هم قلعه شميلان را گرفت و هر چه مال در آن انباشته بودند ربود .\r\nرافع در قلعه درك تحصن كرد خانواده او هم همراه بودند همچنين مادرش و آن محل تا قلعه شميلان سه فرسنگ مسافت داشت منصور هم قلعه شميلان را ويران كرد و سوى درك لشكر كشيد و آن را محاصره كرد چند روزى نبرد دوام داشت كه آبهاى قلعه فاسد و دگرگون گرديد احمد بن عبد الرزاق درخواست امان كرد منصور به او و گروهى از خويشان و بنى اعمام او امان داد . رافع و برادرش هم هر چه مال و زر و گوهر داشت در گليم‌ها پيچيد و بست و از فراز قلعه بجاى پست انداخت\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nسپس خود با عده خويش فرود آمدند و آن اموال انداخته را برداشتند و بكوه رفتند .\r\nمنصور قلعه را گشود و خانواده و مادر محمد را به شهر بخارا روانه كرد كه در آنجا بازداشت شدند و هر چه مال باقيمانده بود برد . اما محمد بن عبد الرزاق كه از گرگان به شهر رى رفت و ركن الدوله نسبت به او نيكى كرد و گرامى داشت و مال بسيار داد و و براى جنگ با مرزبان روانه كرد كه شرح آن خواهد آمد .\r\n\r\nبيان امارت حسن بن على در صقليه\r\nدر آن سال منصور ( خليفه فاطمى ) حسن بن ابى الحسن كلبى را بامارت صقليه ( سيسيل ) منصوب نمود . او نزد منصور مقام ارجمند و شهرت نيكى در جنگ ابو يزيد داشت . سبب امارت او اين بود كه كفار مسلمين را ناتوان و خوار ديده و بر آنها فشار آورده بودند كه در روزگار « عطاف » ( امير سابق ) ضعيف شده و كفار از دادن ماليات و باج ترك جنگ خوددارى كرده بودند . در جزيره صقليه گروهى از اعيان بنى طبرى ( طبرستان ايران ) داراى جاه و جلال و عده بسيار بودند كه بر « عطاف » شوريدند .\r\nاهالى شهر هم به يارى آنها برخاستند و در روز عيد فطر سنه سيصد و سى و پنج گروهى را كشتند و عطاف گريخت و بقلعه پناه برد شورشيان هم كوسها و درفشهاى او را ربودند و او بمنصور نوشت و مدد خواست و شورشيان بديار خود بازگشتند . منصور هم حسن بن على را امير آن جزيره نمود او هم با كشتىهاى جنگى به شهر و بندر « مازر » رسيد و لنگر انداخت ولى هيچكس به او اعتنا نكرد . آن روز تا شب در آنجا ماند كه شب گروهى از اهالى افريقا و كتامه و ديگران نزد او رفتند و گفتند از حضور نزد او ترسيده بودند كه بنى طبرى بانها آزار برسانند و ما را از ملاقات امير منع كرده و باتباع خود دستور مقاومت و دفاع داده و على بن طبرى و محمد بن عبدون بافريقا رفته و سپرده‌اند كه ترا به شهر راه ندهند و نزديك كشتىهاى تو نروند تا آنكه جواب نامه آنها از منصور برسد آنگاه دستور دهند و از منصور\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nدرخواست كرده‌اند كه ديگرى را بجاى تو منصوب كند .\r\nپس از آن عدهء از پيروان ابن طبرى نزد او رفتند كه بر نيروى او آگاه شوند ديدند كه عده او اندك است طمع كردند كه بر او غلبه نمايند و شروع بحيله و خدعه و مدارا كردند او هم مقابله به مثل كرد و آنها را فريب داد و به آنها گفت در جاى خود خواهد ماند تا آنها دوباره باز گردند آنها هم به شهر رفتند و چون آنها خارج شدند قبل از اينكه اتباع خود را جمع كنند و آماده جنگ شوند بحمله شتاب كرد .\r\nچون به محل « بيضا » رسيد حاكم شهر و رؤساء و كارمندان ديوان و كسانى كه از فتنه پرهيز مىكردند به او پناه بردند و چون اسماعيل بن طبرى شنيد كه آن گروه نزد او رفته‌اند ناگزير خود هم بملاقات او رفت و حسن او را گرامى داشت و نيكى كرد .\r\nحسن وارد شهر شد و هر كه منحرف شده و بخاندان طبرى گرويده بود به او پيوست و ابن طبرى را ترك نمود . چون ابن طبرى وضع را بدانگونه ديد يكى از غلامان حسن را كه از اهالى « صقليه » و بسيار دلير بود به خانه يكى از مردم دعوت كرد سپس صاحب خانه از خانه خارج شد و استغاثه و فرياد زد كه اين غلام به خانه من به زور وارد شده و زن مرا بعنف ربوده و با حضور من مرتكب اين جنايت و هتك حرمت شده .\r\nمردم هم جمع شدند و ابن طبرى آنها را تحريك كرد و گفت : اينها هنوز شهر را كاملا نگرفته و بر ما هنوز چيره نشده‌اند چنين مىكنند پس اگر مسلط شوند چه خواهند كرد .\r\nمردم را دستور داد كه نزد حسن بروند و او گمان مىكرد كه حسن از كيفر غلام دلير خود صرف نظر كند آنگاه مردم بر او بشورند و او را از شهر بيرون كنند .\r\nچون مردم جمع شدند حسن امير آن مرد مدعى هتك حرمت را احضار كرد و سوگند داد او هم سوگند ياد كرد كه آن غلام آن كار زشت را كرده . حسن امر كرد كه\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nغلام را بكشند و او را كشتند و مردم آرام گرفتند و خرسند و خشنود شدند و گفتند اكنون مىدانيم كه شهر ما آباد مىشود و عدالت در آن مستقر و پايدار مىگردد .\r\nاين خدعه بر عكس تدبير ابن طبرى زيانش به او رسيد .\r\nپس از آن منصور به او پيغام داد كه على بن طبرى و محمد بن عبدون و محمد بن جنا و همراهان آنها را دستگير و بازداشت نموده و به او دستور حبس اسماعيل بن طبرى را داد .\r\nهمچنين رجاء بن جنا و محمد و اتباع مخالف . حسن آن كار را بزرگ و دشوار دانست ولى يا ابن طبرى پيغام داد كه تو به من وعده يارى دادى اكنون خوب است من و تو بباغ تو برويم و تفريح كنيم .\r\nبه آن گروه مخالف هم از قول ابن طبرى پيغام داد كه حاضر شوند تا باتفاق امير بباغ برويم آنها هم حاضر شدند امير هم با آنها گفتگو كرد و سخن را ادامه داد آنگاه گفت امشب مهمان باشيم و همين جا بمانيم باتباع آنها كه خارج باغ بانتظار عودت آنان نشسته بودند پيغام داد كه آنها شب را در باغ مىگذرانند و اتباع آنها بروند و صبح برگردند .\r\nآنها هم بخانه‌هاى خود برگشتند .\r\nاو هم سران مخالف مذكور را بازداشت و تمام اموال آنها را گرفت . عدهء او هم فزون گرديد و مردم بامارت او تن دادند و متفق و خشنود و دلخوش شدند .\r\nچون روميان وضع را بدان گونه ديدند كشيش باج و خراج متاركه جنگ را جمع كرد و جزيه سه سال را پرداخت .\r\nپادشاه روم يك امير با نيروى دريائى و سپاهى عظيم بصقليه فرستاد و با « سردغوس » متحد شد .\r\nحسن بن على آگاه شد بمنصور اطلاع داد . منصور هم براى او كشتىهاى جنگى حامل هفت هزار سوار و سه هزار و پانصد پياده غير از كشتى بانان و ملوانان فرستاد .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nامير حسن خود هم عده بسيارى تجهيز كرد و در دريا به محل و بندر مينى رسيد .\r\nلشكرهاى اسلام سوى « ريو » شتاب كردند و امير حسن دسته‌هاى سپاهى را همه جا فرستاد تا بسرزمين « فلوريه » رسيدند .\r\nخود امير حسن هم شهر « جراجه » را محاصره كرد كه نزديك بود اهالى آن هلاك شوند ناگاه خبر رسيد كه روميان هجوم نموده‌اند ناگزير با اهالى صلح كرد كه مبلغى نقد دادند مال را گرفت و بمقابله روميان لشكر كشيد . آنها جنگ نكرده گريختند و حسن قلعه « قسانه » را محاصره كرد و دسته‌هاى لشكر را همه جا فرستاد و محاصره مدت يك ماه به طول كشيد تا آنكه مردم قلعه تن به صلح دادند و مال نقد پرداختند . زمستان رسيد و سپاه او به شهر مسينى بازگشت و كشتىها در همانجا لنگر انداختند .\r\nمنصور به او دستور داد . كه به شهر « فلوريه » بازگردد .\r\nحسن هم با سپاه خود بازگشت و راه « جراجه » را پيمود كه ناگاه مسلمين با سپاه روميان روبرو شدند كه سردار آنها « سردغوس » بود و آن در روز عرفه سال سيصد و چهل بود سخترين جنگى كه مردم دچار آن شدند رخ داد و عاقبت سپاه روميان منهزم و مغلوب گرديد و مسلمين روميان را دنبال كردند و بسيار كشتند و اسير گرفتند و تمام اسلحه و اموال و بار و بنه و چهارپايان آنها را گرفتند و غنايم بسيار بدست آوردند .\r\nسال سيصد و چهل و يك هم رسيد . امير حسن سوى « جراجه » لشكر كشيد و آن را محاصره كرد قسطنطين پادشاه روم به او پيشنهاد متاركه جنگ داد و او پذيرفت و در آنجا مسجد بزرگ ساخت كه در وسط شهر واقع شده و در يكى از گوشه‌هاى آن يك مناره بنا نمود و شرط كرد كه روميان مانع عبادت و نماز مسلمين نشوند .\r\nمسيحيان هم از دخول در آن خوددارى كنند و اذان و تكبير بر آن انجام شود .\r\nمسلمين هم در امان باشند خواه بدين خود ادامه داده و خواه مرتد شده\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nباشند ( به زور ترك اسلام را كرده باشند ) و اگر يك سنگ از بنياد مسجد كنده شود تمام كليساها و معابد آنها را ويران كند و در صقليه يك كليسيا نگذارد .\r\nهمچنين در افريقا روميان به تمام شروط عمل كردند و خوار شدند .\r\nامير حسن هم در صقليه ماند تا منصور وفات يافت و معز جانشين او شد آنگاه حسن نزد او رفت كه شرح آن خواهد آمد\r\n\r\nبيان تمرد و عصيان جمان در رحبه و ماجراى او\r\nجمان مذكور از اتباع توزون بود كه بعد بناصر الدوله بن حمدان پيوست ، هنگامى كه ناصر الدوله در جانب شرقى بغداد بجنگ معز الدوله مشغول بود ديلميان را تحت فرماندهى جمان قرار داد و او را بحكومت « رحبه » فرستاد زيرا بديلميان اعتماد نداشت .\r\nجمان در « رحبه » عظمت و شوكت يافت و رجال به او ملحق شدند او تمرد كرد و « رقه » را قصد نمود كه « رقه » و « ديار مضر » را بگيرد . مدت هفده روز شهر « رقه » را محاصره كرد اهالى با او نبرد كردند و او را فرار دادند .\r\nاهالى رحبه بر اتباع و ياران او شوريدند و آنها را كشتند زيرا بدرفتار و ستمگر و غدار بودند چون از ( رقه ) بازگشت شمشير را به كار برد و بسيارى از اهالى « رحبه » را كشت .\r\nناصر الدوله حاجب خود « ياروخ » را با لشكر فرستاد و در كنار فرات جنگ رخ داد جمان گريخت و در آب فرات افتاد تن بىجان او را از آب درآوردند و به خاك سپردند و اتباع او امان خواستند و تسليم شدند\r\n.\r\n\r\n","description":"","footnote":"","page_name":" 193 ","page_number":193},
  {"content":"\r\n\r\n\r\nبيان غلبه ركن الدوله بر طبرستان و گرگان\r\nدر ماه ربيع الاول همان سال ركن الدوله بن بويه با حسن بن فيرزان متحد شده و هر دو بلاد وشمگير را قصد كردند .\r\nوشمگير بمقابله آنها پرداخت و منهزم شد . ركن الدوله طبرستان را گرفت و از آنجا بگرگان لشكر كشيد و آنجا را هم گشود . صد و سيزده سالار از فرماندهان سپاه وشمگير به او پناه بردند .\r\nركن الدوله حسن بن فيرزان را بحكومت گرگان منصوب نمود . وشمگير هم بخراسان رفت و پناه برد يارى خواست كه بلاد خود را بازستاند كه بعد از اين شرح آن خواهد آمد .\r\n\r\nبيان حوادث\r\nدر ماه صفر آن سال يك ستاره دنباله دار پديد آمد كه دم آن به اندازه ده گز طول داشت و در جهت مشرق نمايان بود كه در مدت ده شب دوام داشت و بعد محو شد . در آن سال سلامه طولونى كه حاجب خلفاء بود درگذشت . او در روزگار مستكفى مال و اهل و عيال خود را بشام برد و در آنجا مرد .\r\nدر عرض راه از بغداد تا شام مال او را ربودند و جان او هم از سلامت محروم شد كه گمان برده بود بسلامت و مال تمتع خواهد كرد . اين گفته ( كه شامل حال اوست ) بسيار نيكوست :\r\n و اذا خشيت من الامور مقدرا * فهربت منه فتحوه تتقدم \r\nيعنى - اگر از يك امر مقدر بيمناك شوى و از آن بگريزى تو ناگزير سوى آن پيش مىروى ( نمىگريزى ) .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nدر آن سال محمد بن احمد بن حماد ابو العباس اثرى مقرى وفات يافت .\r\n\r\nسنه سيصد و سى و هفت\r\n\r\nبيان غلبه معز الدوله بر موصل و بازگشت او\r\nدر آن سال معز الدوله از بغداد بموصل رفت ( لشكر كشيد ) چون ناصر الدوله آگاه شد از موصل به محل « نصيبين » نقل مكان كرد .\r\nمعز الدوله رسيد و موصل را تملك نمود ( گشود ) و آن در ماه رمضان بود باهالى موصل ستم كرد و اموال رعيت را ربود . مردم او را بسيار نفرين كردند .\r\nمعز الدوله خواست كه تمام مملكت ناصر الدوله را تملك كند ولى برادرش ركن الدوله به او پيغام داد كه سپاه خراسان گرگان را قصد كرده همچنين شهر رى از او مدد خواست كه لشكر بفرستد او ناگزير با ناصر الدوله صلح كرد به شرط اينكه ناصر الدوله باج و خراج موصل و ديار جزيره و شام را ساليانه هشت هزار هزار درهم بپردازد و در كشور خود بنام عماد الدوله خطبه بخواند .\r\nهمچنين ركن الدوله و معز الدوله فرزندان بويه چون صلح برقرار شد معز الدوله ببغداد بازگشت و در ماه ذى الحجه سال جارى وارد شد .\r\n\r\nبيان رفتن سپاه خراسان بگرگان\r\nدر آن سال منصور بن قراتكين بفرماندهى لشكرهاى خراسان گرگان را قصد كرد . وشمگير هم همراه او بود . در گرگان حسن بن فيرزان والى بود . منصور نسبت بوشمگير بدبين شده بود بدين سبب در لشكر كشى تسامح مىكرد و چون نزديك شد از حسن بن فيرزان فرزندش را گروگان گرفت و با او صلح نمود .\r\nپس از آن مطلع شد كه امير نوح دختر اختكين خواجه قراتكين ( پدر\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nمنصور ) را بزنى گرفته . اختكين والى بست و رخج بود دلتنگ و خشمگين شد پيش از آن امير نوح دختر منصور را بيكى از غلامان خود بزنى داده بود . منصور گفت :\r\nدختر اختكين را براى خود مىگيرد و دخترم را بغلام خود مىدهد ! اين كار باعث شد كه صلح ميان او و حسن برگزار شود فرزندش را كه گروگان بود پس داد و خود راه نيشابور را گرفت .\r\nوشمگير هم در گرگان ماند و حسن بن فيرزان در زوزن اقامت نمود .\r\n\r\nبيان لشكركشى مرزبان سوى شهر رى\r\nدر آن سال مرزبان محمد بن مسافر امير آذربايجان سوى رى لشكر كشيد علت اين بود كه شنيد سپاه خراسان رى را قصد كرده دانست كه آن قصد موجب نگرانى و گرفتارى ركن الدوله خواهد شد .\r\nمرزبان يك نماينده هم نزد معز الدوله فرستاده بود كه معز الدوله ريش نماينده را تراشيد و بمرزبان دشنام داده بود . براى مرزبان بسى ناگوار بود . او لشكرى گرد آورد و تجهيز كرد در آن هنگام بعضى از سالاران ركن الدوله به او پناه بردند و او را بگرفتن شهر رى وادار كرده بودند ناصر الدوله هم با او مكاتبه كرد و وعده يارى داد و او را بگرفتن بغداد تشجيع كرد كه اول بغداد را بگيرد بعد شهر رى ولى او قبول نكرد .\r\nپدر خود وهسوذان و برادر خويش را احضار و با آنها مشورت كرد وهسوذان برادرش او را از قصد شهر رى منع كرد و او متقاعد نشد چون با پدر خويش وداع كرد پدرش گريست و گفت : اى فرزند من بعد از اين ترا كجا جستجو كنم گفت : يا در كاخ امارت شهر رى يا در ميدان رزم ميان كشتگان .\r\nچون ركن الدوله بر لشكر كشى او آگاه شد به دو برادر خود عماد الدوله و معز الدوله نوشت و مدد خواست عماد الدوله دو هزار سوار براى يارى او فرستاد .\r\nمعز الدوله هم لشكرى بفرماندهى سبكتين ترك فرستاد و از مطيع خليفه\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nعباسى فرمان ممالك خراسان را گرفت و فرستاد .\r\nچون لشكر سبكتكين به محل « دينور » رسيد ديلميان كه ميان لشكرش بودند با او مخالفت و ستيز كردند و شبانه بر او هجوم بردند كه او را بكشند او سوار اسب « نوبه » شد و نجات يافت .\r\nتركان هم به او پيوستند ديلميان ديدند قادر بر آنها نخواهند بود ناگزير نزد او رفتند و تضرع و فروتنى كردند و عذر خواستند او هم عذر آنها را پذيرفت .\r\nركن الدوله هم نسبت بمرزبان خدعه را به كار برد و او را اغفال نمود . به او نامه نوشت و تواضع كرد و او را بزرگ دانست و درخواست نمود كه صرف نظر كند به شرط اينكه زنجان و ابهر و قزوين را به او واگذار نمايد .\r\nنمايندگان هم ميان طرفين رفت و آمد كردند تا آنكه مدد از عماد الدوله و معز الدوله رسيد . محمد بن عبد الرزاق هم حضور يافت و حسن بن فيرزان لشكرى بفرماندهى محمد بن ماكان به يارى او فرستاد .\r\nچون سپاه او فزون گرديد عده از سالاران خود را كه متهم بخيانت بودند دستگير كرد و سوى قزوين لشكر كشيد .\r\nمرزبان دانست كه از مقابله او عاجز مىباشد ولى از برگشتن هم ننگ داشت ناگزير جنگ را آغاز كرد سپاه مرزبان گريخت و خود او اسير شد و به محل سميرم فرستاده و حبس گرديد ركن الدوله بازگشت و محمد بن عبد الرزاق در نواحى آذربايجان مستقر گرديد ( داستان گرفتارى مرزبان و بازداشت او در قلعه سميرم بسيار شيرين و عجيب و شاهكار تاريخ محسوب مىشود كه در تاريخ تجارب الامم ابن مسكويه بتفصيل لذت بخش آمده ) .\r\nاتباع مرزبان هم به پدر او محمد بن مسافر گرويدند ولى او بدرفتارى كرد و آنها خواستند او را بكشند نزد فرزندش وهسوذان رفت و فرزندش او را بازداشت و بر او سخت گرفت تا مرد . وهسوذان هم در كار خود درماند ناگزير ديسيم را خواست و كارگردان را به او سپرد و تقويت نمود و براى جنگ محمد بن عبد الرزاق فرستاد\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nمقابله به عمل آمد و ديسيم گريخت . كار ابن عبد الرزاق بالا گرفت و نيرو يافت و در آذربايجان ماند و ماليات را استيفا نمود و در سنه سيصد و سى و هشت به شهر رى بازگشت از آنجا با امير نوح مكاتبه كرد و از او درخواست عفو نمود هديه هم براى او فرستاد امير عذر او را پذيرفت . با وشمگير هم مكاتبه و تقاضاى متاركه جنگ كرد پس از آن بطوس بازگشت و آن در سنه سيصد و سى و نه بود هنگامى كه منصور به شهر رى لشكر كشيد .\r\n\r\nبيان حوادث\r\nدر آن سال سيف الدوله بن حمدان بكشور روم هجوم برد روميان بجنگ پرداختند و سيف الدوله منهزم شد و آنها شهر مرعش را گشودند و اهالى طرسوس را قتل عام نمودند .\r\nدر آن سال معز الدوله اسپهدوست را بازداشت كرد او دائى معز الدوله و يكى از بزرگترين سالاران و فرماندهان بشمار مىآمد و بمعز الدوله نزديك بود .\r\nسبب اين بود كه اسپهدوست بر كارهاى معز الدوله ايراد مىگرفت و انتقاد مىكرد گفته شد او با مطيع هم مكاتبه كرده بود كه معز الدوله را بكشد .\r\nمعز الدوله او را گرفت و برامهرمز فرستاد در آنجا بزندان سپرده شد .\r\nدر آن سال ابو القاسم بريدى از معز الدوله امان خواست و تسليم شد و ببغداد رسيد معز الدوله او را گرامى داشت و نيكى كرد و حكومت داد\r\n.\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n\r\nسنه سيصد و سى و هشت\r\n\r\nشرح حال عمران بن شاهين\r\nدر آن سال كار عمران بن شاهين بالا گرفت و نيرو يافت . آغاز كار او اين بود كه او از مردم « جامده » بود ( يك قريه در واسط ) . مرتكب چند جنايت شد . ( در كامل حبى جنايات بمعنى استيفا آمده و اين غلط ناسخ است . صحيح آن در تجارب الامم چنين آمده جنى جنايات از جنايت است براى اينكه تصرف در اصل كتاب نكرده باشيم به اين نكته اشاره نموديم ) بر اثر ارتكاب جنايت از بيم دولت گريخت و به محل « بطيحه » پناه برد ( درياچه معروف ) در آنجا ميان نى زار پنهان شد و بماهى گيرى اشتغال يافت كه قوت خود را از شكار مرغ و ماهى تأمين مىكرد پس از آن به راه زنى پرداخت گروهى از ماهى گيران بمتابعت او كمر بستند و عده از دزدان و راهزنان به او پيوستند او نيرو يافت و توانست از دولت رهائى يابد چون ترسيد كه دولت باز او را تعقيب كند از ابو القاسم بريدى پناه و يارى خواست ابو القاسم راهدارى و تأمين طرق را به او سپرد و بطائح ( درياچه‌هاى معروف ) را به او واگذار كرد .\r\nاو هم بر عده و سلاح و نيروى خود افزود و سنگرها و قلعه‌ها بر اطراف و تپه‌ها بنا كرد و بطائح را از دولت حفظ و حمايت كرد .\r\nچون او نيرومند شد معز الدوله براى سركوبى او ابو جعفر صيمرى را با سپاه فرستاد با او جنگ كرد و عيال و خانواده‌اش را اسير كرد و خود عمران بن شاهين گريخت و پنهان شد و نزديك بود هلاك شود .\r\nدر آن هنگام عماد الدوله در فارس وفات يافت و سپاه او دچار اختلاف و اضطراب\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nگرديد معز الدوله بصيمرى نوشت كه سوى شيراز شتاب كند تا امور آن سامان را سامان دهد .\r\nصميرى از بطائح منصرف شد و رفت . عمران بن شاهين از خفاگاه خود ظاهر شد و كار خود را دوباره دنبال و گريختگان را جمع كرد و نظم داد . ما بعد خبر او را در صورت احتياج ياد خواهيم كرد .\r\n\r\nبيان وفات عماد الدوله بن بويه\r\nدر آن سال عماد الدوله ابو الحسن على بن بويه در شهر شيراز و در تاريخ جمادى الثانية وفات يافت مرض او زخم روده بود كه مدتى به طول كشيد و بسبب آن بسيارى از امراض گوناگون و دردهاى مختلف بر او عارض شد چون مرگ را احساس كرد ببرادر خود ركن الدوله پيغام داد كه فرزند خود را عضد الدوله فنا خسرو ( پناه خسرو ) را روانه كند تا او را وليعهد خود و وارث كشور فارس نمايد زيرا عماد الدوله پسر نداشت .\r\nركن الدوله هم عضد الدوله را روانه كرد و او پس يك سال از رسيدن فرزند برادر وفات يافت . ركن الدوله هم عضد الدوله را با گروهى از ياران مورد اعتماد فرستاد .\r\nعماد الدوله با تمام سپاهيان خود باستقبال او رفت و او را در كاخ خود پذيرفت و بر تخت خود نشاند و خود در پيشگاه او ايستاد و مردم را فرمان داد كه به او رسما سلام ( پادشاهى ) كنند . آن روز بسيار عظيم و تاريخى بود .\r\nعماد الدوله ميان سپاهيان خود گروهى از سالاران بزرگ را مىشناخت كه آنها خود را بزرگتر از عماد الدوله مىدانستند و خانوادهء خود را گرامىتر مىخواندند و خود را برياست نسبت به او احق و اولى مىدانستند و عماد الدوله با آنها مدارا مىكرد و چون برادر زاده خود را جانشين خويش نمود از آنها ترسيد ناگزير\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nهمه آنها را گرفت و نابود كرد .\r\nيكى از آنها سالار و فرمانده بزرگ كه نامش شيرنجين بن جليس ( شايد شيرين جان يا شير با اضافه باشد ) بود او را دستگير كرد ياران و سالاران براى او نزد عماد الدوله شفاعت كردند كه آزادش كند . گفت : من براى شما داستانى نقل مىكنم و بعد از شنيدن آن اگر صلاح بدانيد او را رها خواهم كرد .\r\nآنگاه گفت : ما عده كمى از ديلميان در خدمت نصر ( بن سامان ) در خراسان بوديم و اين مرد ( شيرين جان ) با ما بود كه نصر روزى براى پذيرائى نشست در حالى كه غلامان خود و پدرش بيشتر از ده هزار بودند غير از سپاهيان ( كه عده آنها بىشمار بود ) من ديدم شيرنجين كاردى از غلاف كشيد و در جامه پيچيد و آماده كرد به او گفتم اين چيست و براى چه آن را آماده كردى ؟ به من گفت : ميخواهم اين كودك را بكشم مقصود نصر بعد از كشتن او هم از مرگ نمىترسم زيرا از ايستادن در پيشگاه او ننگ دارم در آن هنگام سن نصر بن احمد بيست سال و ريش درآورده بود . من دانستم اگر او مرتكب قتل وى شود تنها او كشته نخواهد شد بلكه همه ما كشته خواهيم شد من دست او را گرفتم و گفتم من با تو سخنى دارم او را كنار كشيدم و ديلميان را جمع كردم و تصميم او را گفتم آنها هم آن كارد را از او گرفتند .\r\n( آنگاه عماد الدوله بياران خود گفت ) آيا شما ميخواهيد من او را بگذارم كه در پيشگاه اين كودك برادرزاده‌ام بايستد ؟ آنها از شفاعت منصرف شدند و او را بحبس سپرد تا مرد .\r\nعماد الدوله وفات يافت و عضد الدوله در فارس ماند و اتباع او بخلاف و ستيز برخاستند كه معز الدوله بوزير خود صيمرى نوشت كه بشيراز برود و از جنگ عمران بن شاهين دست بردارد او بشيراز رفت و ركن الدوله هم رسيد و هر دو براى كشوردارى عضد الدوله قاعده ترتيب دادند .\r\nركن الدوله هنگام رفتن بفارس على بن كتامه را جانشين خود در ملك رى نمود و از اعيان و بزرگترين ياران او بود .\r\nچون ركن الدوله بشيراز رسيد اول قبر برادر خود عماد الدوله را كه در\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nاستخر بود زيارت نمود . سر برهنه و پا برهنه به زيارت رفت و تمام سپاهيان به او اقتدا كردند و سر و پا برهنه بودند او سه روز بر قبر برادر اقامت نمود تا آنكه سالاران و فرماندهان التماس كردند كه به شهر برود پس از آن نه ماه در شيراز ماند و براى برادر خود معز الدوله اسلحه و مال بسيار فرستاد باضافه چيزهاى ديگر .\r\nعماد الدوله در مدت زندگانى خود امير الامراء بود چون وفات يافت ركن الدوله امير الامراء شد ولى معز الدوله بر بغداد و عراق و خليفه مسلط بود و او مانند نايب از طرف دو برادر محسوب مىشد .\r\nعماد الدوله كريم و خردمند و بردبار و سياستمدار و خوشرفتار بود بعضى از احوال او قبل از اين شرح داده شد كه حاكى عقل و سياست و كشوردارى او بود .\r\n\r\nبيان حوادث\r\nدر ماه جمادى الثانية همان سال . ابو السائب عتبة بن عبد اللّه قاضى القضاة بغداد شد و در ماه ربيع الاخر مستكفى باللّه در كاخ خلافت به علت خونريزى درگذشت\r\n.\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n\r\nسنه سيصد و سى و نه\r\n\r\nبيان وفات صيمرى و وزارت مهلبى\r\nدر آن سال ابو جعفر محمد بن احمد صيمرى وزير معز الدوله در اطراف جامده » درگذشت او در آن هنگام از فارس برگشته و بجنگ و محاصرهء عمران بن شاهين پرداخته بود دچار تب سخت و تند شد و مرد و معز الدوله ابو محمد حسن بن محمد مهلبى را در ماه جمادى الاولى برگزيد او نيابت صيمرى را بر عهده داشت و نزد معز الدوله حاضر مىشد و باوضاع مملكت آشنا و بر كارهاى ديوان مطلع بود .\r\nمعز الدوله او را آزمود و دانست كه او مردى امين و لايق و كاردان است .\r\nآنچه از درستى و امانت ميخواست در او بود . نيك رفتار و دانا و بمصلحت دولت آشنا بود او را براى وزارت برگزيد و قدرت داد او هم خوشرفتارى كرد و بسيارى از « مظالم را نابود نمود خصوصا مظالم بصره زيرا بريدىها مظالم بسيارى باهالى روا داشتند او آنها را محو كرد .\r\nعلماء و ادباء را مقرب و به آنها نيكى نمود در همه جاى مملكت سير و سفر كرد تا بر احوال ستم ديدگان آگاه شود و آنها را از مظالم و تحميلات گران رها نمايد و اموال آنها را پس دهد خدايش بيامرزاد\r\n.\r\n\r\n","description":"","footnote":"","page_name":" 203 ","page_number":203},
  {"content":"\r\n\r\n\r\nبيان جنگ و غزاى سيف الدوله در كشور روم\r\nدر آن سال سيف الدوله بن حمدان سوى بلاد روم لشكر كشيد و بجنگ و غزاى پرداخت . در كشور روم داخل شد و بسيارى از شهرها و قلاع را گشود و غنيمت بدست آورد و اسير گرفت چون خواست بازگردد تنگه‌ها را بر او بستند و مسلمين كه با او بودند كشته و اسير شدند .\r\nروميان هر چه بغنيمت برده يا اسير گرفته بود پس گرفتند و بار و بنه و اموال مسلمين را بردند خود سيف الدوله با عده كمى نجات يافت .\r\n\r\nبيان عودت دادن حجر اسود از طرف قرمطيان\r\nدر آن سال قرمطيان حجر اسود را به مكه عودت دادند و گفتند : آن را بدستور و امر برديم و اكنون بدستور و امر برمىگردانيم .\r\nقبل از آن بجكم به آنها پنجاه هزار دينار داده بود كه آن را پس بدهند و آنها قبول نكردند ولى بعد بدون دريافت چيزى آن را در ماه ذى القعده پس دادند .\r\nچون خواستند آن را پس دهند بكوفه فرستادند و آن را در مسجد جامع آويختند كه مردم همه آن را ديدند پس از آن به مكه بردند . اين سنگ سياه در گوشه ( ركن ) كعبه بود كه در سنه سيصد و هفده آن را ربودند و مدت بيست و دو سال نزد آنها بود .\r\n( معروف است كه نسبت به آن هتك حرمت نمودند )\r\n.\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n\r\nبيان لشگركشى خراسانيان به شهر رى\r\nدر آن سال منصور بن قراتكين از نيشابور سوى شهر رى لشكر كشيد .\r\nدر ماه صفر امير نوح به او فرمان داد كه به شهر رى لشكر بكشد در آن هنگام ركن الدوله در شيراز بود چنان كه اشاره نموديم .\r\nمنصور هم برى رسيد و على بن كامه در آنجا جانشين ركن الدوله بود على ناگزير شهر را بدرود گفت و باصفهان رخت كشيد منصور هم داخل شهر رى شد و لشكرها را در اطراف پراكنده كرد لشكرها بلاد جبل ( كردستان و لرستان ) و كرمانشاهان را گرفتند و حكام و عمال ركن الدوله را بر كنار نمودند .\r\nهمدان را نيز گرفتند باضافه شهرهاى ديگر . ركن الدوله كه در فارس بود شنيد ببرادر خود معز الدوله امر كرد كه سپاهى براى دفع خراسانيها روانه كند و آنها را از نواحى نزديك عراق براند . معز الدوله سبكتكين حاجب را با سپاهى عظيم از ترك و ديلم و عرب فرستاد .\r\nچون سبكتكين از بغداد خارج شد بار و بنه سپاه را گذاشت و با سواران چابك بكرمانشاهان شبيخون زد . خراسانيان را غافل گير كرد عدهء را كشت و عده اسير گرفت و فرمانده آنها را در حمام اسير نمود كه نامش بجكم خمارتكينى بود او را با اسراء نزد معز الدوله فرستاد مدتى بزندانش افكند سپس او را آزاد كرد چون سپاهيان خراسانى بر آن واقعه آگاه شدند همه در همدان تجمع نمودند سبكتكين آنها را قصد كرد و آنها جنگ نكرده از همدان رفتند او هم در همان شهر ماند تا ركن الدوله از شيراز بازگشت و آن در ماه شوال ( سال جارى ) بود .\r\nمنصور هم از شهر رى سوى همدان لشكر كشيد كه ركن الدوله در آنجا بود .\r\nمنصور كه بمسافت بيست فرسنگ رسيد از آنجا منصرف شد و باصفهان رفت اگر او\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nبهمدان حمله مىكرد ركن الدوله ناگزير شهر را به او سپرد زيرا سپاه او دچار اختلاف و سستى شده بود ولى منصور با ارادهء خداوند از تصميم خود عدول كرد . ركن الدوله هم از همدان باصفهان لشكر كشيد و سبكتكين را با لشكر پيش فرستاد كه تركان چندين بار شوريدند و آشوب كردند .\r\nركن الدوله گفت : اينها دشمنان ما هستند كه ميان ما زيست مىكنند و ما بايد اول با آنها نبرد كنيم با آنها جنگ كرد و تركان گريختند .\r\nمعز الدوله آگاه شد بابن ابى الشوارب كرد نوشت كه آنها را دنبال كند كردها هم تركها را سخت تعقيب كردند و كشتند و اسير گرفتند و بقيه كه سالم ماندند بموصل پناه بردند . ركن الدوله هم باصفهان رسيد كه ابن قراتكين رسيده بود و خانوادهء ركن الدوله از اصفهان با حال زار گريخته بودند و بر خر و حتى گاو سوار شده بودند و دچار سختىها گرديدند و به محل لنجان كه نه فرسنگ از اصفهان دور است رسيدند كرايه هر يك خر و يك گاو به صد درهم رسيده بود آنها نتوانستند از آن محل دور تر بروند و اگر منصور آنها را دنبال مىكرد به آسانى همه را اسير مىكرد و هر چه همراه داشتند بغنيمت مىبرد و بلاد را تملك مىكرد ولى او چون وارد شهر اصفهان شد در آنجا اقامت گزيد و سلامت را ترجيح داد .\r\nركن الدوله هم رسيد و در خان لنجان لشكر زد ( در تجارب الامم دليجان كه اكنون هم به همين نام معروف است نوشته شده و بايد همين صحيح باشد زيرا دليجان در عرض راه ركن الدوله بود نه لنجان ) چندين بار با خراسانيان جنگ كرد و طرفين دچار قحط و غلا و فقدان خواربار شدند بحديكه چهار پايان خود را كشتند و خوردند .\r\nركن الدوله تصميم گرفت كه بگريزد ولى راه فرار بر او بسته شده بود با وزير خود ابو الفضل ابن عميد مشورت كرد كه در يكى از شبها بگريزد او گفت :\r\nهرگز : راه و پناه نخواهى داشت جز توسل به خداوند چاره ندارى در دل نيت كن كه پس از اين نسبت بمسلمين خوشرفتارى و نيكى كنى تا خداوند ترا يارى كند زيرا چاره از دست بشر خارج شده و اگر ما بگريزيم آنها ما را دنبال و نابود خواهند كرد زيرا عده آنها بيشتر از ماست و يك تن از ما سالم نخواهد ماند .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nركن الدوله گفت : من هم همين چاره را در نظر گرفتم و بر عقيدهء تو سبقت يافتم چون دو ثلث شب گذشت خبر رسيد كه منصور و سپاه او خيمه و بنه را گذاشته و راه رى را گرفتند سبب آن نبودن خواربار و علوفه بود ديلميان هم به همين درد مبتلا بودند ولى شكيبا و قانع بودند كه اگر يك شتر مىكشتند يا چهارپاى ديگر گوشت آن را اندك اندك تقسيم مىكردند و كمتر مىخوردند و صبر و قناعت مىكردند ولى خراسانيها بر عكس هم افراط مىكردند و هم قانع و صبور نبودند و بخواربار كم اكتفا نمىكردند .\r\nبر منصور شوريدند و او ناگزير در ماه محرم سال سيصد و چهل بازگشت و آنها را برگردانيد .\r\nبركن الدوله خبر رفتن خراسانيها رسيد و او باور نكرد تا آنكه خبر تواتر يافت و مكرر شد آنگاه خود و سپاه خويش سوار شدند و لشكرگاه و بار و بنه خراسانيها كه بجا مانده بود بغنيمت بردند .\r\nابو الفضل بن عميد گويد : در آخر شب ركن الدوله مرا احضار كرد و گفت :\r\nمن الان در عالم خواب و رؤيا ديدم كه سوار اسب خود فيروز شده و دشمن منهزم گرديده تو هم در جنب من بودى اكنون فرج بر خلافت انتظار رسيده و دشمن گريخته من در عالم خواب چشم خود را باز نمودم و يك خاتم فيروزه بر زمين ديدم آن را بر - داشتم و به انگشت خود قرار دادم و به آن انگشترى تبرك و تفأل كردم و چون بيدار شدم يقين كردم كه ما فيروز خواهيم شد .\r\nزيرا معنى فيروز ( در عربى ) ظفر است بدين سبب لقب اسب خود را هم فيروز نهادم .\r\nابن عميد گويد مژده فيروزى و خبر ظفر به او رسيد كه دشمن رفته و ما باور نكرديم تا آنكه خبر تواتر يافت آنگاه تصديق كرديم ولى علت فرار آنها را نمى - دانستيم . با حذر از كمين و احتياط بلشكرگاه آنها رفتيم من هم در جنب ركن الدوله مىرفتم او هم سوار اسب فيروز بود .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nناگاه ركن الدوله غلامى را آواز داد و گفت اين انگشترى را به من بده خاتمى در زمين افتاده بود آن را برداشت و به او داد كه نگين آن فيروزه بود آن را بانگشت خود قرار داد و از فرار دشمن شاد شد و گفت : تفسير خواب من اين است و اين همان خاتم است كه يك ساعت پيش در خواب ديده بودم . اين داستان يكى از بهترين حكايات است كه هم خوب و هم شگفت‌انگيز است .\r\n( ابن مسكويه گويد : اگر شخص موثقى مانند ابن عميد اين حكايت را براى من نقل نمىكرد هرگز باور نمىكردم و آن را نقل نمىنموديم اين گفته دليل تعمق ابن مسكويه در حقيقت تاريخ است ) .\r\n\r\nبيان وقايع عمران بن شاهين و گريختن سپاه معز الدوله\r\nپيش از اين شرح حال عمران بن شاهين را بعد از رفتن صيمرى بيان كرديم او پس از آن بر نيروى خود افزود و دليرتر گرديد . معز الدوله براى سركوبى او سپاهى بفرماندهى « روزبهان » كه از اعيان سپاه معز الدوله بود فرستاد جنگ شروع شد و به طول كشيد و عمران در پيچ و خم نيزارها تحصن نمود .\r\nروزبهان بستوه آمد و بر او حمله كرد عمران غالب شد و روزبهان و سپاه او گريختند بسيارى هم كشته شدند و تمام سلاح و بار و بنه آنها غارت گرديد با آلات و ادوات جنگ و سلاحى كه عمران از سپاه روزبهان بدست آورد نيرومند و توانا شد و قوهء چندين برابر مضاعف گرديد . اتباع او طمع كردند كه دولت مستقل و نيرومند تشكيل دهند .\r\nهر يكى از كارمندان دولت كه از محل قدرت آنها مىگذشت از او باج و بدرقه و نگهبانى مىگرفتند و اگر نمىداد او را سخت مىزدند و دشنام مىدادند و خوار مىنمودند سپاهيان هم ناگزير بودند كه از مرز آنها عبور كنند و باملاك خود برسند و به شهر بصره و غيران بروند .\r\nپس از آن يكسره راه بصره بريده شد و مردم ناگزير از طريق صحرا مىرفتند\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nمردم نزد معز الدوله شكايت كردند و او بمهلبى وزير نوشت كه بواسط برود او در بصره بود و بواسط از طريق صحرا رفت . معز الدوله هم سالاران و فرماندهان و سپاهيان را با سلاح به يارى او فرستاد و او را در مخارج سپاه آزاد نمود او هم سوى « بطيحه » لشكر كشيد و تمام راهها را بر عمران بن شاهين بست . بحديكه براهى رسيد كه هيچ كس جز عمران و ياران او آن راه را نمىدانست .\r\nروزبهان خواست مهلبى را دچار كند كه پيروز نشود و مانند خود شكست بخورد و بگريزد تا ننگ فرار خود را پامال كند بمهلبى گفت : بهتر اين است كه هجوم ببرى ولى مهلبى اعتنا نكرد . روزبهان بمعز الدوله نوشت كه مهلبى از جنگ عمران عاجز و ناتوان است و نيز نوشت او جنگ را طول داده كه اموال را بيهوده خرج كند معز الدوله هم بمهلبى نوشت و از طول دادن جنگ گله و ملامت كرد مهلبى ناگزير احتياط و تدبير را از دست داد و كارى را كه نمىخواست بكند كرد . خود با تمام سپاهيان بر محل عمران هجوم برد عمران هم كمين گذاشته و راههاى تنگ را گرفته بود . روزبهان هم عقب ماند تا هنگام گريز نجات يابد چون مهلبى و سپاهيان او پيش رفتند كمين از جاى خود جنبيد و بر آنها هجوم كرد و شمشير را به كار برد . گروهى كشته و جمعى غرق و عدهء اسير شدند . روزبهان با لشكر خود برگشت مهلبى خود را در آب افكند و شنا كنان نجات يافت . عمران هم سالاران و فرماندهان سپاهيان مهلبى را اسير كرد .\r\nمعز الدوله ناگزير با او صلح كرد و اسراء و خانوادهء عمران را آزاد نمود و از او آزادى سالاران و بزرگان سپاه خود را خواست و برادران عمران را كه اسير بودند رها كرد و حكومت بطائح را به او سپرد و عمران عظمت و قدرت و شوكت يافت\r\n.\r\n\r\n","description":"","footnote":"","page_name":" 209 ","page_number":209},
  {"content":"\r\n\r\n\r\nبيان حوادث\r\nشب شنبه چهاردهم ذى الحجه سال جارى ماه دچار كسوف ( خسوف براى ماه و كسوف براى آفتاب ) شد و بعد تمام قرص قمر منكسف شد ( منخسف ) كه گاهى براى ماه هم آمده ) .\r\nدر ماه محرم همان سال ابو بكر محمد بن احمد بن قرابه در موصل وفات يافت نعش او را ببغداد بردند .\r\nدر آن سال ابو نصر محمد بن محمد فارابى حكيم و فيلسوف ( مشهور ) صاحب تاليفات و تصنيفات در شهر دمشق وفات يافت . او شاگرد يوحنا بن حيلان بود .\r\nيوحنا خود در زمان مقتدر وفات يافته بود .\r\nدر آن سال ابو القاسم عبد الرحمن بن اسحاق زجاجى نحوى درگذشت گفته شد در سنه سيصد و چهل وفات يافت\r\n.\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n\r\nسنهء سيصد و چهل\r\n\r\nبيان وفات منصور بن قراتكين و ابو المظفر بن محتاج\r\nدر آن سال منصور بن قراتكين فرمانده لشكرهاى خراسان در ماه ربيع الاول درگذشت . وفات او پس از مراجعت از اصفهان در شهر رى واقع شد .\r\nعراقيان ( مورخين عراقى ) چنين آورده‌اند كه او پس از مراجعت با نااميدى در باده‌گسارى افراط كرد و چند روز و شب ادامه داد تا دچار سكته شد و مرد .\r\nخراسانيان ( مورخين خراسانى ) مىگويند او بيمار شد و مرد خدا داناتر است . چون او مرد سپاهيان خراسانى راه نيشابور را گرفتند و رفتند و نعش منصور را همراه خود بردند و در كنار پدرش به خاك سپردند كه قبر او در محل « اسپيجاب » است . گويند هنگامى كه منصور سوى شهر رى لشكر كشيد غلامى از نيشابور به محل « اسپيجاب » فرستاد كه در آنجا رباطى براى قبر پدرش بسازد كه قراتكين در آنجا دفن شده بود چون با آن غلام وداع كرد به او گفت : من پس از اندك مدتى با تابوت به آنجا حمل خواهم شد .\r\nاين گفته صدق پيدا كرد و او به آنجا حمل و در مقبره پدرش به خاك سپرده شد .\r\nدر آن سال ابو المظفر بن ابى على بن محتاج در بخارا وفات يافت او سوار چهار پائى شد كه پدرش آن حيوان را بعنوان هديه براى فرزند فرستاده بود آن چهارپا - رميد و او را به زمين انداخت و خود هم بر او افتاد او خرد شد و در همان روز مرد و آن در ماه ربيع الاول بود . مرگ او براى مردم سوزناك و درد آور بود . امير نوح هم سخت متأثر و محزون گرديد . نعش او بصغانيان نزد پدرش حمل شد كه پدرش\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nابو على در آنجا بود .\r\n\r\nبيان بازگشت ابو على بخراسان\r\nدر آن سال ابو على بن محتاج بفرماندهى لشكرهاى خراسان منصوب و به او امر شد كه بنيشابور بازگردد سبب اين بود كه منصور از سپاه خراسان بستوه آمده و اداره كردن آن براى او سخت و ناگوار شده بود .\r\nسپاهيان تمرد كرده و در پيرامون نيشابور مرتكب مفاسد شدند نامه‌هاى منصور مبنى بر استعفاى پياپى براى امير نوح رسيد و او درخواست مىكرد كه فرماندهى براى اداره كردن آنها معين شود و او بحكومت هرات اكتفا خواهد كرد .\r\nنوح هم ابو على را ببازگشت وعده مىداد تا آنكه منصور درگذشت . امير - نوح خلعت و درفش براى ابو على فرستاد و به او دستور داد كه بنيشابور برود او هم صغانيان را ترك و بنيشابور نقل مكان كرد و آن در ماه رمضان بود فرزند خود ابو منصور را جانشين خود نمود و چون بمرو رسيد مدتى در آنجا ماند تا كار خوارزم را سامان داد كه پريشان و دچار آشوب شده بود آنگاه راه نيشابور را گرفت و در ماه ذى الحجه وارد شد .\r\n\r\nبيان جنگ مسلمين و روميان در صقليه\r\nمنصور علوى خليفه افريقا در سنه سيصد و سى و شش حسن بن على بن ابى الحسين كلبى را امير آن جزيره كرده بود او رفت و در آنجا مستقر گرديد چنان كه شرح آن گذشت .\r\nروميان آن جزيره را چندين بار قصد و غزا كردند آنها از پادشاه قسطنطينيه مدد خواستند و او لشكرهاى بسيار براى يارى آنان فرستاد كه در محل « اذرنت »\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nاقامت كردند حسن بن على هم بمنصور اطلاع داد و او هم سپاه عظيمى به يارى او فرستاد كه فرمانده آن خادم او فرح بود . حسن هم سپاه خود را با سپاه تازه وارد توأم و منظم كرد و سوى « ريو » لشكر كشيد . دسته‌هاى سپاه را همه جا فرستاد كه بسرزمين « قلوريه » رسيدند و خود با بقيه سپاه بمحاصره « جراجه » پرداخت و سخت آن را محاصره كرد و مردم آن نزديك بود از تشنگى هلاك شوند و چيزى نمانده بود كه آن را فتح كند ناگاه خبر رسيد كه سپاه روم او را قصد كرده ناگزير با اهالى متاركه جنگ كرد به شرط اينكه مبلغى از مال بپردازند آنگاه سوى روم لشكر كشيد چون روميان شنيدند كه او نزديك شده جنگ ناكرده منهزم شدند و « اذرنت » را به او واگذار كردند .\r\nحسن هم بقلعه « قسانه » رفت و باز دسته‌هاى سپاه را به اطراف فرستاد كه غارت كنند . اهالى « قسانه » با او صلح كردند و او بدان حال تا ماه ذى الحجه ماند آن گاه شب عيد قربان با روميان مصاف داد و جنگى بسيار سخت واقع شد و روميان گريختند و مسلمين آنها را دنبال كردند و كشتند و اسير گرفتند تا شب بعد و تمام بار و بنه و سلاح و چهارپايان آنها را بغنيمت بردند و او سرهاى بريده را بشهرهاى صقليه فرستاد سپس حسن شهر « جراجه » را محاصره كرد و اهالى با او صلح كردند به شرط اينكه مال معينى ادا كنند او هم بازگشت و دسته از سپاه به شهر « طرقوقه » فرستاد و آن شهر را گرفت و هر چه در آنجا بود غنيمت شد .\r\nحسن تا سنه سيصد و چهل و يك در صقليه ( سيسيل ) بود چون منصور وفات يافت او بافريقا نزد معز بن منصور رفت و فرزند خود ابو الحسين احمد را در صقليه جانشين خويش نمود\r\n.\r\n\r\n","description":"","footnote":"","page_name":" 213 ","page_number":213},
  {"content":"\r\n\r\n\r\nبيان حوادث\r\nدر آن سال بمهلبى ( وزير ) گزارش داده شد كه مردى معروف ببصرى رئيس « قراقريه » كه ادعا مىكرد روح ابى جعفر محمد بن على بن ابى القراقر در او حلول كرده هلاك شده و از او ميراث و مال بسيار مانده كه آن مال را از طائفه « قراقريه » ( بعنوان زكات ) دريافت مىكرد . پيروان او معتقد بودند كه او خداست و ارواح انبيا و اوليا در آنها حلول كرده .\r\nمهلبى دستور داد كه اموال او را مهر كنند و اتباع او را بگيرند و جانشين او را هم دستگير كنند ولى مالى جز اندك از او بدست نيامد . برنامه و كتب و دفاتر آنها مطلع شد چيزهاى عجيب در آنها ديد .\r\nيكى از آنها جوانى بود ادعا مىكرد روح على بن ابى طالب در او حلول كرده .\r\nزنى هم بنام فاطمه ادعا مىكرد روح فاطمه ( دختر پيغمبر ) در او حلول كرده خادم طايفه بنى بسطام هم ادعا مىكرد كه او ميكائيل است مهلبى دستور داد آنها را تازيانه بزنند سختى و آزار مهلبى آنها را گرفت پس از آن آنها واسطه نزد معز الدوله فرستادند و ادعا كردند كه آنها شيعه على بن ابى طالب هستند معز الدوله دستور آزادى آنها را داد مهلبى هم ترسيد كه اگر رنج و فشار را ادامه دهد متهم به ترك تشيع شود ناگزير خاموش شد .\r\nدر آن سال عبد اللّه بن حسين بن لال ابو الحسين كرخى فقيه حنفى مشهور وفات يافت .\r\nوفات او در ماه شعبان و تولد او در سنه دويست و شصت بود او پارسا و پرهيزگار و معتزلى بود .\r\nابو جعفر فقيه هم در آن سال در بخارا وفات يافت\r\n.\r\n\r\n","description":"","footnote":"","page_name":" 214 ","page_number":214},
  {"content":"\r\n\r\n\r\nسنه سيصد و چهل و يك\r\n\r\nبيان محاصره شهر بصره\r\nدر آن سال يوسف بن وجيه امير عمان از راه دريا و صحراء بصره را قصد و محاصره كرد .\r\nسبب اين بود كه چون معز الدوله از طريق صحرا لشكر كشيد و قرمطيان به او اعتراض كردند و او هم به نحوى كه ما بيان كرديم به آنها پاسخ داد يوسف بن وجيه دانست كه قرمطيان از معز الدوله ترسيده‌اند به آنها نامه نوشت و دلدارى داد و بفتح بصره اميدوار كرد و از آنها درخواست نمود كه او را يارى كنند كه از راه صحرا حمله نمايند آنها هم او را با عدهء بسيار يارى كردند و مدد فرستادند يوسف هم از دريا آغاز حمله نمود .\r\nمهلبى كه تازه از كار اهواز فراغت يافته بود آگاه شد با شتاب سوى بصره لشكر كشيد و قبل از رسيدن يوسف داخل شهر شد و سپاهيان را همه جاى شهر قرار داد .\r\nمعز الدوله هم براى او لشكر و ما يحتاج فرستاد چند روزى با ابن وجيه جنگ كرد و عاقبت ابن وجيه شكست خورد و منهزم گرديد و مهلبى كشتىهاى او را گرفت و هر چه سلاح و غيره بود ربود .\r\n( در تجارب الامم نام بعضى از سالاران مهلبى آمده مانند لشكر و رز بن سهلان و موسى پياده و موسى بن ماكان دلير و سالار مشهور . ما براى عظمت نفوذ و تسلط ايرانيان بر مركز خلافت عرب بروايت ابن مسكويه اشاره مىكنيم و اين نفوذ به حدى رسيده بود كه در آن زمان در بغداد اكثر مردم حتى سوداگران به فارسى تكلم مىكردند و بسيارى از ايرانيان هم ادب فارسى را آموخته بودند مانند مهيار ديلمى\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nكه بزرگترين شاعر عرب زبان محسوب مىشد و بايران و ايرانى بودن خود تفاخر و مباهات مىكرد ) .\r\n\r\nبيان وفات منصور علوى و خلافت فرزندش معز\r\nدر آن سال منصور باللّه ابو الطاهر اسماعيل بن قائم ابو القاسم محمد بن عبيد اللّه مهدى در آخر ماه شوال وفات يافت .\r\nمدت خلافت او هفت سال و شانزده روز و سن او سى و نه سال بود . او خطيب بليغ توانا بود كه فى البديهه خطبه را بمقتضاى حال ايجاد مىكرد . وقايع او با ابو يزيد خارجى دليل دليرى و خردمندى او بود . علت وفات او اين بود كه : به محل « سقاتس » و تونس سفر كرد و از آنجا به محل « قابس » رفت .\r\nاهالى جزيره « جربه » را بطاعت و متابعت خود دعوت نمود و آنها قبول كردند و متابعت او را گردن نهادند او از آنها عده از رجال ( گروگان ) گرفت و بازگشت . مدت مسافرت او يك ماه بود .\r\nدر آن زمان فرزند خود معد را وليعهد نمود و چون ماه رمضان رسيد به شهر « جلولاء » ( غير از جلولاء سر حد عراق ) سفر كرد آن شهر ميوه بسيار داشت ترنجهاى درشت در آن به عمل مىآيد كه در جاى ديگر ديده نمىشد و هر چهار دانه آن بر يك شتر حمل مىشد . او مقدارى ترنج بكاخ خويش برد . كنيزى زيبا و گرامى داشت چون آن ترنجهاى عجيب را ديد به او گفت : ميل دارم ترا ميان شاخه‌هاى درخت نارنج و ترنج ببينم او هم تكليف وى را پذيرفت و به محل نارنجستان رفت و چند روزى در آن جا خوش بود سپس با مركب و عده از اتباع بازگشت .\r\nدر عرض راه دچار برف و باران بسيار شديد شدند و برف و يخ فزون گشت و تند باد سردى وزيد كه جمعى از همراهان او مردند و او سخت بيمار شد و چون به شهر منصوريه رسيد خواست بگرمابه برود ولى پزشك خاص او اسحاق بن سليمان\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nاسرائيلى او را منع كرد او نصيحت وى را نپذيرفت و بحمام رفت . حرارت بدن او زايل شد و مبتلا به مرض بىخوابى گرديد اسحاق مذكور هم شروع بمعالجه او نمود و بىخوابى به حال خود بود .\r\nمنصور بيكى از خادمان خود گفت : آيا در اين شهر پزشكى غير از اسحاق وجود ندارد كه مرا از اين مرض نجات دهد ؟ گفت در اينجا كه شهر قيروان باشد پزشكى تازه پديد آمده كه نامش ابراهيم است . او دستور احضار ابراهيم جوان را داد و او بعلاج بىخوابى پرداخت . چند داروى خواب آور آماده كرد و در شيشه نهاد و بر آتش گرفت و به او گفت : بخار آن را بو كن او بو كرد و فورا خوابيد ابراهيم هم با خرسندى از نتيجه كار خود كاخ را ترك كرد .\r\nمنصور هم در حال خواب ماند .\r\nاسحاق پزشك رسيد و خواست او را معاينه كند به او گفتند بخواب فرو رفته گفت : اگر به او داروى خواب آور داده‌اند بدانيد كه او مرده است آنها بخوابگاه او رفتند ديدند كه او مرده است او را در كاخ خود او به خاك سپردند و خواستند ابراهيم را بكشند ولى اسحاق به آنها گفت او گناهى ندارد داروئى را كه پزشكان براى علاج بىخوابى مقرر كرده‌اند همان بود ولى ابراهيم ريشه مرض را نمىدانست و شما هم نمىدانستيد من در معالجه او ميخواستم حرارت طبيعى را به حال خود بازگردانم و با برگشتن آن مىتوانست بخوابد و چون با داروى خاموش كننده معالجه شد خود او خاموش شد و مرد .\r\nچون او وفات يافت فرزندش معد كه معز لدين اللّه باشد جانشين پدر گرديد او كارها را بسامان رسانيد و در هفتم ماه ذى الحجه بمردم بارعام داد و خود در مقام خلافت نشست و مردم بعنوان خليفه بر او درود گفتند . سن او بيست و چهار سال بود چون سال سيصد و چهل و شش رسيد بكوه « اوراس » صعود كرد و سپاه او در آن كوه پراكنده شد آن كوه پناه گاه هر متمرد و عاصى و فتنه جو بود . مسكن قبايل بنى - كملان و دو قبيله ديگر از « هواره » بود كه هيچ وقت مطيع نبودند ولى ناگزير\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nاطاعت معز را گردن نهادند و از كوه فرود آمدند و با او به داخل كشور رفتند او هم بحكام و عمال خود دستور داد كه نسبت به آنها نيكى و خوشرفتارى كنند . كار او بالا گرفت و عظمت يافت از جمله كسانى كه از او امان و پناه خواست احمد بن خزر برادر معبد زناتى بود به او امان داد و نيكى كرد .\r\n\r\nبيان حوادث\r\nدر ماه ربيع الاول آن سال معز الدوله وزير خود ابو محمد مهلبى را صد و پنجاه ضربت با گرز نواخت و او را در خانه خود بازداشت و از مقام وزارت معزول نكرد .\r\nسبب خشم او نسبت بوزير چند كار بود كه از آنها خشنود نبود و بدان سبب بضرب او پرداخت .\r\nدر ماه ربيع الاخر در بازار سه شنبه بغداد حريق رخ داد و در آن مال بىشمار سوخت .\r\nدر آن سال روميان شهر « سروج » را گرفتند و عده بسيارى زن و مرد اسير كردند و مال آنها را بغنيمت بردند و مساجد را ويران نمودند .\r\nدر آن سال ركن الدوله از رى سوى طبرستان و گرگان و از آنجا بناحيه « نسا » لشكر كشيد و همانجا اقامت گزيد و بر آن بلاد استيلا يافت و حسن بن فيرزان را امير آن سامان نمود چون ركن الدوله بازگشت وشمگير آن بلاد را قصد كرد و سپاهيان ركن الدوله از او منهزم شدند .\r\nدر آن سال ابو الحسن على بن على بن ركن الدوله كه بعد فخر الدوله شد متولد گرديد .\r\nابو على اسماعيل بن محمد ابن اسماعيل صفار نحوى محدث كه از پيروان مبرد بود درگذشت .\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nاو در سنه دويست و چهل و هفت متولد شده بود . حديث بسيار مىگفت . ( يعنى مورد اعتماد نبود و هر چه مىشنيد نقل يا خود جعل مىكرد ) .\r\n\r\nسنه سيصد و چهل و دو\r\n\r\nبيان فرار ديسيم از آذربايجان\r\nدر آن سال ديسيم بن ابراهيم ابو سالم از آذربايجان گريخت . پيش از اين نوشته بوديم كه او بر آذربايجان استيلا يافته بود . علت گريختن او اين بود كه ركن الدوله يكى از سالاران را كه نامش على بن ميسكى بود ( در تجارب الامم ميشكى ) دستگير كرد و بازداشت او از محبس گريخت و بكوه پناه برد و پس از آن گروهى گرد خود جمع كرد و نزد وهسوذان برادر مرزبان رفت هر دو با هم متفق شدند كه با ديسيم جنگ كنند .\r\nدر آن هنگام مرزبان بر قلعه سميرم مسلط شد كه شرح آن خواهد آمد از آنجا نامه‌هاى او ببرادرش ( وهسوذان ) رسيد همچنين على بن ميشكى با ديلميان هم مكاتبه كرد و آنها را به خود متمايل و جلب نمود ديسيم هم از رهائى و نجات مرزبان آگاه نبود و گمان مىبرد فقط وهسوذان و على بن ميشكى با او نبرد مىكنند .\r\nديسيم وزيرى بنام ابو عبد اللّه داشت بمال او طمع كرد و او را بزندان سپرد و دارائى او را ربود و بجاى او شخص ديگر برگزيد كه منشى نعيمى بود ولى نعيمى كوشيد كه آنچه ديسيم بخواهد بدهد به شرط اينكه وزير او را به خود او بسپارد كه او بتواند دارائى وى را بگيرد و در قبال آن دارائى مبلغى را براى ديسيم تعهد و ضمانت كرد .\r\nپس از آن ديسيم باردبيل رفت و وزير خود را نزد نعيمى گذاشت كه مال او را بگيرد و بتعهد خود وفا كند چون ديسيم رفت نعيمى وزير را كشت و مال او\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nرا براى خود گرفت و با همان مال نزد على بن ميشكى رفت .\r\nديسيم در آن هنگام نزديك زنجان بود ناگزير باردبيل برگشت ناگاه ديلميان بر او شوريدند و او هر چه مال داشت به آنها داد چون شنيد على بن ميشكى اردبيل را قصد كرده و عده او كم است بجنگ او كمر بست . مقابله به عمل آمد و جنگ رخ داد و ديلميان همراه ديسيم بعلى بن ميشكى پيوستند و ديسيم گريخت و با عده كمى از كردان بارمنستان پناه برد . پادشاهان ارمن چيزى كه زندگانى او را تأمين كند براى او فرستادند در آن هنگام آگاه شد كه مرزبان از قلعه سميرم ( زندانى كه ركن الدوله براى او معين كرده بود ) رهائى يافته و اردبيل را قصد كرده و بر آذربايجان استيلا يافته و براى تعقيب او لشكرى فرستاد ناگزير از ارمنستان ببغداد گريخت و او در همين سال ببغداد وارد شد و معز الدوله او را گرامى داشت و به او نيكى كرد او هم با يك زندگانى بسيار خوب زيست نمود .\r\nپس از آن خانواده و اتباع او از آذربايجان به او نامه نوشتند و او را خواستند او هم در سنه سيصد و چهل و سه از بغداد بآذربايجان رفت و از معز الدوله مدد خواست ولى معز الدوله او را با لشكر يارى نكرد زيرا مرزبان با ركن الدوله صلح كرده و داماد او شده بود معز الدوله هم نمىتوانست با ركن الدوله مخالفت كند ديسيم ناگزير بناصر الدوله بن حمدان پناه برد و بموصل رفت و از ناصر الدوله مدد خواست و او خود - دارى كرد از آنجا نزد سيف الدوله بشام رفت و آنجا اقامت گزيد و تا سال سيصد و چهل و چهار ماند بر حسب اتفاق گروهى در باب الابواب ( در بند ) بر مرزبان قيام و خروج كردند و او براى سركوبى آنها لشكر كشيد يكى از سالاران بزرگ كرد آذربايجان بديسيم نوشت و او را خواند كه با هم متحد و مالك آذربايجان شوند او هم سوى آذربايجان رفت و شهر سلماس را گشود . مرزبان هم براى جنگ او يك سالار با عده فرستاد و جنگ رخ داد ولى اتباع آن سالار تسليم ديسيم شدند و آن سالار گريخت . ديسيم هم در سلماس ماند تا آنكه مرزبان از جنگ شورشيان بآذربايجان بازگشت چون مرزبان بسلماس نزديك شد ديسيم از شهر سلماس\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nگريخت و بارمنستان پناه برد و نزد ابن ديرانى و اين حاجيق رفت كه بهر دو اعتماد داشت .\r\nمرزبان بابن ديرانى نوشت كه او را دستگير و تسليم كند او اول تعلل كرد ولى بعد از بيم مرزبان او را دستگير كرد مرزبان از او خواست كه او را تسليم كند باز اول تعلل و دفاع نمود و بعد ناچار از ترس مرزبان او را تسليم كرد .\r\nچون بمرزبان رسيد او را كور كرد و بزندان سپرد و چون مرزبان درگذشت بعضى از اتباع او ديسيم كور را كشتند زيرا ترسيدند دوباره طغيان كند .\r\n\r\nبيان استيلاى مرزبان بر سميرم\r\nپيش از اين نوشته بوديم كه مرزبان گرفتار و در قلعه سميرم بازداشت شد علت رهائى و نجات او اين بود كه مادرش دختر جستان بن وهسوذان پادشاه گروهى را براى نجات فرزندش برگزيد .\r\nآنها هم راه سميرم را گرفتند و خود را به صورت بازرگانان درآوردند و ادعا كردند كه مرزبان كالاى گرانبهاى آنها را خريده و بهاى آنها را نپرداخته نزد سالارى كه زندان بان مرزبان بود رفتند . او سالار سميرم و نامش شير اسفار بود به او گفتند كه مرزبان به آنها ظلم كرده و آنها آمده‌اند كه از او نامه به خط خويش براى مادرش بگيرند كه مال آنها را پس بدهد . شير اسفار بر آنها ترحم كرد و آنها را نزد مرزبان بزندان برد . آنها مال خود را از او مطالبه كردند و او منكر شد يكى از آنها با چشم به او اشاره و غمزه كرد او هشيار شد و اعتراف نمود و گفت : باشد كه مقدار مال شما را بخاطر آرم و اقدام كنم . آنها هم در سميرم ماندند و بشير اسفار و سپاهيان او مال دادند و آنها را تطميع و اميدوار كردند كه اگر مال بسيار خود را بدست آوردند به آنها انعام بسيار بدهند بدين سبب آنها طورى بزندان و قلعه آزادانه داخل مىشدند كه احتياجى به اجازه نداشتند . رفت و آمد آنها نزد مرزبان مكرر شد و\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nآنها از مادرش نامه‌ها به او دادند و مال بسيارى كه فرستاده بود رساندند .\r\nشير اسفار امردى زيبا رو داشت كه حامل زوبين و سپر او بود . مرزبان تظاهر بعشق آن امرد كرد و در دوستى او افراط نمود و به او مال بسيار داد كه آن مال از مادرش بدست آمده بود با او قرار گذاشت كه چند سوهان و يك زره به او برساند و او هم سوهان به او داد و مرزبان زنجير را با آن سوهان پاره كرد و آماده شد . دليرانى كه به صورت بازرگان نزد مرزبان رفته بودند با او و آن امرد توطئه كردند كه در فلان روز شير اسفار سالار و زندان بان را بكشند . شير اسفار هم هفته يك بار نزد مرزبان مىرفت و زندان و زنجير و بند او را معاينه و تفتيش مىكرد و به او دلدارى مىداد و برمىگشت . در آن روز موعد يكى از همان بازرگانان كاذب بقلعه و زندان رفت و نزد دربان زندان نشست ديگرى هم نزد مرزبان نشست بقيه هم خارج قلعه بانتظار آماده و هشيار بودند .\r\nشير اسفار بر مرزبان داخل شد و مرزبان با التماس از او رهائى و آزادى خود را درخواست كرد و به او وعده دادن مال بسيار داد ولى شير اسفار گفت : من هرگز بركن الدوله خيانت نخواهم كرد ناگاه مرزبان پاى خود را از بند و زنجيرى كه پاره كرده بود كشيد و سپر و زوبين را از آن امرد گرفت و شير اسفار را كشت آن بازرگان دروغى هم او را يارى كرد .\r\nمردى كه نزد دربان نشسته بود جست و او را كشت . ساير مردان هم داخل زندان شدند و بمرزبان رسيدند . سپاهيان قلعه در آن هنگام پراكنده شده بودند ( در تجارب الامم سرگرم چوكان بازى و عده آنها چهارصد سپاهى بود ) چون ديدند سالار آنها كشته شده تسليم شدند عدهء مرزبان هم فزون گشت و از قلعه سميرم نزد مادرش رفت و بعد بر آذربايجان استيلا يافت كه ما آن را نوشتيم\r\n.\r\n\r\n","description":"","footnote":"","page_name":" 222 ","page_number":222},
  {"content":"\r\n\r\n\r\nبيان رفتن ابو على به شهر رى\r\nكار وشمگير و ركن الدوله بطوريكه شرح داديم بدان گونه بود . وشمگير بامير نوح نوشت و از او يارى خواست نوح هم بابو على نوشت و دستور داد كه لشكرهاى خراسان را سوى شهر رى سوق دهد و با ركن الدوله جنگ كند ابو على با لشكرهاى بسيار سوى شهر رى رفت وشمگير هم همراه او بود و آن در ماه ربيع الاول سال جارى بود ركن الدوله آگاه شد و دانست طاقت جنگ او را ندارد . چنين صلاح دانست كه شهر را نگهدارى كند و از يك جبهه با دشمن نبرد نمايد جنگ در طبرك واقع شد و ابو على بن محتاج چند ماه در آنجا ماند و كارى پيش نبرد چهار - پايان خراسانيان هم هلاك شد و زمستان فرا رسيد و آنها بستوه آمدند و نتوانستند پايدارى و بردبارى كنند ابو على ناگزير تن به صلح داد نمايندگانى ميان طرفين رفت و آمد كردند ابو جعفر خازن مولف كتاب « زيج الصفائح » و دانشمند رياضىدان نماينده صلح بود و او را محمد بن عبد الرزاق سابق الذكر پيشنهاد و معرفى كرده بود صلح واقع و مقرر شد كه ركن الدوله سالى دويست هزار دينار بپردازد و ابو على بخراسان بازگشت .\r\nوشمگير بامير نوح نوشت كه ابو على در آن جنگ نكوشيد و با ركن الدوله همراهى كرد . امير نوح بر ابو على خشمگين شد .\r\nاما ركن الدوله پس از بازگشتن ابو على وشمگير را قصد كرد و او گريخت و باسفراين پناه برد و ركن الدوله طبرستان را گرفت\r\n.\r\n\r\n","description":"","footnote":"","page_name":" 223 ","page_number":223},
  {"content":"\r\n\r\n\r\nبيان عزل ابو على از خراسان\r\nچون خبر بازگشت ابو على از رى بامير نوح رسيد رنجيد و او را از امارت لشكرهاى بلاد خراسان بر كنار نمود بوشمگير هم نوشت كه او گناهكار است .\r\nبسالاران و فرماندهان هم نوشت كه من او را عزل كرده‌ام . ابو سعيد را بعد از عزل او بفرماندهى برگزيد و او ابو سعيد بن بكر بن مالك فرغانى بود . ابو على پوزش خواست و گروهى از اعيان نيشابور را واسطه نمود كه نزد امير عذر بخواهند و نگذارند او را بر كنار كند ولى امير شفاعت آنها را نپذيرفت . نوح هم بوشمگير و حسن بن فيروزان نوشت كه با هم صلح كنند و با دشمن دولت او بستيزند آن دو هم صلح كردند .\r\nچون ابو على دانست كه مردم ضد او متفق شده و با نوح همراهى ميكنند ناگزير بركن الدوله نوشت كه نزد او برود زيرا ديگر در خراسان پناهى يا امكان اقامتى نمانده و بصغانيان هم نخواهد توانست برود ركن الدوله به او اجازه داد و او را پذيرفت .\r\n\r\nبيان حوادث\r\nدر يازدهم ماه شباط ( رومى ) سال جارى در عراق ملخ بسيار هجوم آورد و چند روز ماند و نرخ غله بالا رفت و زندگانى صورت زشتى يافت .\r\nهمچنين در موصل و اهواز و جزيره ( ميان دجله و فرات ) و شام و بسيارى از نواحى كه به صورت عراق در آمد و اثر ضرر ملخ نمايان گرديد .\r\nدر آن سال نمايندگان خليفه از خراسان بازگشتند كه آنها را براى عقد صلح ميان ركن الدوله امير نوح و امير خراسان فرستاده بود . چون نمايندگان\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nبه شهر حلوان رسيدند ابن ابى الشوك با كردان خود بر آنها حمله كرد و هر چه داشتند گرفت و قافله كه همراه آنها بود دچار تاراج گرديد . معز الدوله لشكرى بحلوان فرستاد و اكراد را سركوبيدند و شهرها را از فساد آنان حمايت كرد .\r\nدر آن سال دو امير الحاج با حجاج رفتند و آنها دو شريف علوى بودند ابو الحسن محمد بن عبد اللّه و ابو عبد اللّه احمد بن عمر بن يحيى ( از اولاد على ) بودند آن دو امير با سپاهيان مصر كه از طرف ابن طغج در مكه بودند جنگ كردند و بر آنها غالب شدند و بنام معز الدوله در بغداد خطبه خواندند و چون از مكه بازگشتند سپاهيان مصر آنها را دنبال كردند و باز آنها بر مصريان پيروز شدند .\r\nدر آن سال على بن ابى الفهم داود ابو القاسم جد قاضى على بن حسن بن على تنوخى در ماه ربيع الاول درگذشت او باصول فرقه معتزله و علم نجوم دانا بود شعر هم مىسرود . ( صاحب كتاب فرج بعد از شدت است ) .\r\nدر رمضان همان سال شريف ابو على عمر بن على علوى كوفى در بغداد با مرض صرع وفات يافت .\r\nدر ماه شوال آن سال ابو عبد اللّه محمد بن سليمان بن فهد موصلى درگذشت .\r\nو نيز ابو الفضل عباس بن « فسانجس » در بصره با خونريزى وفات يافت و نعش او را بكوفه حمل كردند و در مشهد ( مرقد ) على امير المؤمنين به خاك سپردند ( در نجف ) . بعد از او فرزندش ابو الفرج رئيس ديوان شد و بقاعدهء پدرش رفتار نمود .\r\nدر ماه ذى القعده بدعه مغنيه ( آواز خوان ) كه ببدعه حمدونيه اشتهار داشت بسن نود و دو سالگى درگذشت\r\n.\r\n\r\n","description":"","footnote":"","page_name":" 225 ","page_number":225},
  {"content":"\r\n\r\n\r\nسنه سيصد و چهل و سه\r\n\r\nشرح حال ابو على بن محتاج\r\nقبل از اين وقايع ابى على را بيان كرده بوديم و چون بركن الدوله نوشت و از او پناه و يارى خواست كه نزد او برود . ركن الدوله به او اجازه داد و او به شهر رى رفت . ركن الدوله او را گرامى داشت و نيكى كرد و براى پذيرائى او و همراهانش محل و ضيافت معين نمود . ابو على از ركن الدوله درخواست كرد كه از خليفه براى او فرمان امارت خراسان را بگيرد . ركن الدوله هم بمعز الدوله نوشت و معز الدوله از خليفه فرمان امارت خراسان را گرفت و براى ابو على فرستاد و نيز لشكرى براى يارى او فرستاد . ابو على با عده خود بخراسان رفت و بر نيشابور استيلا يافت و بنام مطيع خطبه خواند قبل از آن بنام خليفه در خراسان خطبه خوانده نميشد .\r\nدر آن هنگام امير نوح درگذشت و امارت بفرزندش عبد الملك رسيد و چون كارش سامان گرفت بكر بن مالك را از بخارا بخراسان فرستاد و او را امير لشكرهاى خراسان نمود و دستور داد ابو على را از خراسان بيرون كند . بكر هم با لشكرهاى خراسان رفت . اتباع ابى على از گرد او پراكنده شدند فقط عده دويست تن همراه او ماندند و ديلميان كه براى يارى او فرستاده شده بودند ناگزير تن بگريز داد و سوى ركن الدوله شتاب كرد ركن الدوله او را در كاخ خود پذيرفت . ابن مالك هم بر خراسان غلبه يافت و در نيشابور قرار گرفت و اتباع ابى على را تعقيب كرد\r\n.\r\n\r\n","description":"","footnote":"","page_name":" 226 ","page_number":226},
  {"content":"\r\n\r\n\r\nبيان وفات امير نوح بن نصر و جانشينى فرزندش عبد الملك\r\nدر آن سال امير نوح بن نصر سامانى در ماه ربيع الاخر وفات يافت . او را پادشاه حميد ( ستوده ) لقب داده بودند ( پدرش سعيد و جدش شهيد بودند ) . او نكو خو و خوش رفتار بود چون درگذشت فرزندش عبد الملك جانشين او شد و او بكر بن مالك را براى امارت خراسان برگزيد چنان كه گذشت . نوح قبل از اينكه بكر بخراسان برسد وفات يافت عبد الملك بن نوح كار مملكت را سامان داد و بكر را بخراسان فرستاد . كار او با ابو على هم همان بود كه ما نگاشتيم .\r\n\r\nبيان جنگ و غزاى سيف الدوله بن حمدان\r\nدر ماه ربيع الاول آن سال سيف الدوله بن حمدان بلاد روم را براى جنگ و غزا ( غزو ) قصد كرد . كشت و اسير زن و مرد گرفت و غنيمت بدست آورد . يكى از مقتولين آن جنگ قسطنطين بن دمستق ( امير يا پادشاه روم ) بود كه قتل او تاثير عظيمى بر دمستق داشت او لشكرها را جمع و تجهيز كرد .\r\nروس و بلغار هم در سپاه او بودند باضافه ديگران او مرزها را قصد كرد .\r\nسيف الدوله بن حمدان هم بجنگ او شتاب نمود و در ماه شعبان در محل « حدث » مقابله و جنگ واقع شد . جنگ شدت يافت و طرفين دليرى و پايدارى كردند بعد خداوند مسلمين را يارى كرد . روم منهزم گرديد و كشته بسيار در ميدان كارزار از خود و\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nمتابعين گذاشت . يكى از مقتولين داماد دمستق بود . دمستق شكست خورد و تن بفرار داد .\r\n\r\nبيان حوادث\r\nدر آن سال در خراسان و كوهستان ( لرستان و كردستان ) مرض و با شايع شد و عده بىشمار دچار و هلاك شدند .\r\nدر آن سال ابرعاجى ( در تجارب الامم ابزاعجى ) از رياست شرطه ( پليس و شهربانى ) عزل و بجاى او بيك بيك سالار تركان منصوب شد .\r\nدر آن سال ركن الدوله گرگان را قصد كرد . ابو على بن محتاج هم همراه او بود و بدون جنگ داخل شهر شد . وشمگير هم از آن شهر خارج شد و بخراسان رفت .\r\nدر آن سال جنگ در مكه ميان اتباع معز الدوله و سپاهيان مصرى ابن طغج رخ داد و پيروزى نصيب لشكريان معز الدوله بود كه بنام او در مكه خطبه خوانده شد .\r\nهمچنين برابر حجاز كه اول نام ركن الدوله بعد نام معز الدوله بعد نام فرزندش بختيار عز الدوله و بعد از آنها نام طغج هم برده ميشد .\r\nدر آن سال معز الدوله سبكتين ( غير از پدر محمود ) را با سپاه و اراده‌هاى جنگى و منجنيق به شهر زور فرستاد كه آن را فتح كند . او در آن بلاد تا ماه محرم سال سيصد و چهل و چهار ماند و بازگشت . نتوانست شهر را بگشايد زيرا شنيد كه سپاه خراسان متوجه شهر رى شده ما بخواست خداوند آن را شرح خواهيم داد . او ( سبكتين ) در ماه محرم ( سال جارى ) وارد بغداد شد .\r\nدر ماه شوال همان سال ابو الحسين محمد بن عباس بن وليد معروف به نحوى فقيه درگذشت . و نيز در همان ماه و سال ابو جعفر محمد بن قائم كرخى وفات يافت\r\n.\r\n\r\n","description":"","footnote":"","page_name":" 228 ","page_number":228},
  {"content":"\r\n\r\n\r\nسنه سيصد و چهل و چهار\r\n\r\nبيان بيمارى معز الدوله و كار ابن شاهين\r\nدر ماه ذى القعده سنه سيصد و چهل و سه معز الدوله بيك نحو بيمارى مبتلا شده بود كه آن را « فريا فسمس » مىناميدند و آن عبارت از نعوظ دائم ( تصريح بدان مخالف ادب است ) با درد سخت كه در عروق و اعصاب حادث مىشد . معز الدوله هم در بيمارى خود دچار عجز و ضعف شده بود و مردم نگران و پريشان شده بودند معز الدوله ناگزير سوار شد با اينكه مرض او شدت يافته در ماه ذى الحجه براى ديدن مردم ظاهر گرديد . چون ماه محرم سنه سيصد و چهل و چهار رسيد فرزند خود بختيار امير الامراء و جانشين خود نمود و وصيت خود را كرد . عمران بن شاهين شنيد كه معز الدوله مرده است اتفاقا مالى از خراج براى معز الدوله حمل مىشد .\r\nهمراه آن مال كه از اهواز فرستاده شده كاروان بازرگانان بود و گروهى بسيار از تجار بودند . عمران بر آنها حمله كرد و همه را گرفت و برد چون معز الدوله بهبود يافت با عمران مكاتبه كرد او هم هر چه ربوده بود جز مال بازرگانان پس داد ولى صلح ميان طرفين فسخ گرديد . و آن در ماه محرم ( سال جارى ) بود\r\n.\r\n\r\n","description":"","footnote":"","page_name":" 229 ","page_number":229},
  {"content":"\r\n\r\n\r\nبيان لشكر كشى خراسانيان برى و اصفهان\r\nدر آن سال سپاه خراسان رى را قصد كرد ركن الدوله هم در شهر رى بود كه اول ماه محرم از گرگان بدان شهر رسيده بود . او ببرادر خود معز الدوله نوشت و از او مدد خواست . او هم سبكتين حاجب را بفرماندهى يك سپاه به يارى او فرستاد . او بويه بن ركن الدوله بود . چون خبر هجوم خراسانيان را شنيد گنج‌ها و خانواده و حرم پدر خود را از اصفهان برداشت و بلنجان رفت ( در تجارب الامم دليجان آمده و بايد همين صحيح باشد و ابن مسكويه صاحب تجارب الامم همراه آنها بود ) .\r\nفرمانده سپاه خراسان محمد بن ماكان بتعقيب او از اصفهان خارج شد گنج‌ها را ربود و بر اثر بويه رفت از تلطف خداوند اين بود كه وزير ركن الدوله استاد ابو الفضل بن عميد ( در تجارب الامم وزير نشده بود ) با او تصادف و در ساعتى كه او گنج‌ها را مىبرد مقابله و مقاتله كرد . اتباع ابن عميد منهزم شدند و سپاهيان ابن ماكان سرگرم غارت گرديدند . ابن عميد گويد : بفكر ماندم و خواستم بگريختگان ملحق شوم ولى فكر كردم و به خود گفتم : من با چه روئى دوست خود را خواهم ديد و حال اينكه فرزندان و خانواده و اموال و حتى مملكت او را بدشمن سپردم و شخص خود را نجات دادم مرگ و كشته شدن را آسانتر از آن ديدم ايستادم در حالى كه مىديدم سپاه فرزند ماكان بار و بنه لشكر مرا غارت ميكرد . در آن هنگام چند تن از اتباع ابن عميد به او پيوستند و گروهى غير از آنها هم رسيدند كه بر خراسانيان حمله كردند و آنها سرگرم تاراج بودند به آنها نهيب دادند و آنها گريختند . آنها را كشتند و اسير كردند و خود ابن ماكان ( سالار آنان ) گرفتار و نزد ابن عميد برده شد . ابن عميد باصفهان رفت و اتباع ابن ماكان را كه در آن شهر بودند بيرون راند و فرزندان ركن الدوله را\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nدر آن شهر مستقر نمود همچنين حرم و خانواده او . اموال ركن الدوله را هم باز گرفت و حفظ كرد . ركن الدوله هم با بكر بن مالك سالار لشكرهاى خراسان مكاتبه و صلح كرد كه شهر رى و توابع و تمام بلاد جبل ( لرستان و كردستان ) تحت اختيار ركن الدوله ببرادر خود هم نوشت كه براى بكر بن مالك خلعت و پرچم امارت ( از خليفه بگيرد ) و بفرستد او هم فرستاد .\r\n\r\nبيان حوادث\r\nدر آن سال مرض و با در شهر رى شايع شد و عده بىشمارى مردند و ابو على بن محتاج كه امير لشكرهاى خراسان بود به همان مرض درگذشت . فرزندش هم با او مرد . نعش او را بصغانيان بردند و سالارانى كه با او بودند بخراسان بازگشتند .\r\nدر آن سال كردان بيك قافله حجاج در اطراف ساوه حمله كردند و اموال آنها را ربودند .\r\nدر آن سال مردى در ناحيه « دينوند » ادعاى پيغمبرى كرد كه كشته شد .\r\nدر آذربايجان مردى ظهور كرد كه گوشت و مواد حيوانى را تحريم نمود ادعاى علم غيب هم كرد . مردى او را به طعام دعوت كرد و آش كشك پيه دار به او داد و او هم ندانسته خورد پس از آن به او گفت مگر تو حيوانى را حرام و علم غيب را ادعا نكرده بودى ؟ گفت : آرى . گفت : اين آش كشك داراى پيه بود اگر تو علم غيب داشتى مىدانستى . بدين سبب مردم از او روى برگردانيدند .\r\nدر آن سال عبد الرحمن اموى امير اندلس يك كشتى بزرگ كه مانند آن تا آن زمان ساخته نشده بود ساخت و در آن كالا حمل و بمشرق روانه كرد در دريا با كشتى معز تصادف كرد . كشتى معز را گرفتند و كالاى آن را ربودند و نامه‌هائى كه براى معز نوشته شده بدست آوردند آن كشتى از صقليه نزد معز مىرفت چون معز آگاه شد كشتىهاى جنگى را بفرماندهى حسن بن على امير صقليه باندلس ( اسپانيا ) فرستاد\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nكشتىها به محل « مريه » رسيد و در بندر داخل شد و كشتى از بندر اسكندريه بازگشته و حامل كالا و زنان آوازه خوان براى عبد الرحمن بود . سپاهيان آنها پياده شدند ولى سپاهيان معز بر آنها غلبه يافتند و آنها بكشتىهاى خود سوار شدند و باندلس بازگشتند و عده بسيارى از آنها كشته شدند .\r\n\r\nسنه سيصد و چهل و پنج\r\n\r\nبيان تمرد روزبهان بر معز الدوله\r\nدر آن سال روزبهان بن ونداوخورشيد بر معز الدوله تمرد و قيام كرد .\r\nبرادرش « بلكا » هم در شيراز قيام كرد و برادر ديگرش اسفار در اهواز تمرد و خروج نمود .\r\nروزبهان كه مشغول جنگ عمران در بطيحه بود بواسط رفت و از آنجا ببرادر خود در اهواز پيوست . وزير مهلبى هم در آنجا بود خواست با روزبهان جنگ كند كه اتباع او از روزبهان امان گرفتند و به او پيوستند . خبر عصيان روزبهان بمعز الدوله رسيد و او باور نكرد زيرا بروزبهان بسيار احسان كرده بود . او را از پستى بلند كرد و پس از گمنامى مشهور و نامدار نمود .\r\nمعز الدوله براى سركوبى او آماده شد و سپاهى تجهيز كرد ديلميان همه بروزبهان تمايل كردند و با معز الدوله مخالفت و ستيز كردند و دچار اختلاف شدند و پياپى نزد روزبهان رفتند و به او ملحق شدند . معز الدوله هم در پنجم ماه شعبان براى جنگ روزبهان رفت . خليفه مطيع للّه هم به او ملحق شد زيرا ناصر الدوله چون ديد كه سپاهيان بغداد را تهى كرده‌اند سپاهى از موصل بفرماندهى فرزند خود ابو مرجا ؟ براى گرفتن بغداد روانه كرد و خليفه ناگزير بمعز الدوله ملحق شد\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nمعز الدوله هم سبكتين حاجب را ( كه براى يارى برادرش رفته بود ) با كسانى كه به آنها اعتماد و وثوق داشت ببغداد برگردانيد . ديلميان كه در بغداد بودند شوريدند به آنها وعده دادن جيره و مواجب داده شد و آنها آرام گرفتند ولى از معز الدوله نا اميد بودند .\r\nاما معز الدوله لشكر كشيد تا بپل « اربق » رسيد در آنجا لشكر زد و راهها را بمأمورين خود سپرد كه نگذارند كسى از ديلميان نزد روزبهان برود و از او امان بگيرد و ملحق شود زيرا مواجب خود را از معز الدوله دريافت مىكردند و مىگريختند و بروزبهان پناه مىبردند . معز الدوله بياران ترك خود اعتماد داشت همچنين غلامان و عدهء كمى از ديلميان .\r\nچون ماه رمضان به آخر رسيد معز الدوله خواست باتفاق ياران قابل اعتماد خود جنگ با روزبهان را آغاز كند . ديلميان بمعز الدوله گفتند : اگر ما مردان جنگى تو هستيم بايد ما را هم در جنگ شركت دهى كه شكيب ندارم با كودكان و غلامان بنشينيم زيرا اگر تو پيروز شوى آنها ( تركان و غلامان ) نامدار خواهند شد و ما بدنام و اگر نه كه شكست تو براى ما ننگ و عار خواهد بود . آنها آن سخن را براى خدعه و اغفال معز الدوله گفته بودند چون او سخن آنها را شنيد گفت : من ميخواهم اين عده را امتحان كنم كه جنگ آنها چگونه خواهد بود . صبر كنيد تا فردا كه همه با هم داخل ميدان كارزار شويم . آنها ميخواستند از پل بگذرند و بروزبهان پناه ببرند ولى معز الدوله درخواست آنان را نپذيرفت و بر عطا و مواجب آنان افزود و آنها را بجاى خود نشاند و آنها خاموش شدند و معز الدوله از پل گذشت و سپاه خود را آراست و دسته‌هاى سپاهى را مرتب كرد كه يكى بعد از ديگرى حمله كنند . جنگ رخ داد و تيركشهاى ترك از تير تهى گرديد و تركان سخت خسته شدند بمعز الدوله حال خود را نمودند و گفتند امشب استراحت مىكنيم و فردا جنگ را دوباره برپا خواهيم كرد .\r\nمعز الدوله دانست اگر برگردند روزبهان دلير شده به آنها حمله خواهد كرد\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nو ديلميان خود هم به او ملحق خواهند شد آنگاه خود او هلاك خواهد شد زيرا قادر برقرار نخواهد بود نزد ياران خود گريست او در گريه و اشك ريزى سريع بود .\r\nاز آنها خواست كه تمام دسته‌هاى سپاه جمع شوند و همه يكباره حمله كنند و خود او در مقدمه آنان باشد كه يا پيروزى يابند يا خود او اول كشته و قربانى باشد . آنها از او تير خواستند گفت : اندكى تير نزد غلامان مانده آن را بگيريد و ميان خود تقسيم كنيد . گروهى شايسته و چالاك از غلامان معز الدوله كه رخت و سلاح خوب داشتند از معز الدوله درخواست اجازه جنگ كرده بودند و او به آنها اجازه نداده و گفته بود در وقت مقتضى بشما اجازه خواهم داد . معز الدوله نزد آنها فرستاد كه تيرهاى خود را بتركها بدهيد و از دور با دست خود اشاره كرد كه تيرها را بدهيد آنها گمان كردند كه او اجازه جنگ داده سخت حمله كردند و چون از كارزار آسوده و تازه نفس بودند صفهاى روزبهان را دريدند و رخنه يافتند و اتباع روزبهان را يكى بر ديگرى انداختند و تاختند تا سپاه روزبهان را عقب گذاشتند . معز الدوله هم با عده همراه او به كردها حمله كردند و آنها را كوبيدند و روزبهان را اسير كردند گروهى از سالاران او هم گرفتار شدند . عده بسيارى از سپاه او كشته شدند و جنگ خاتمه يافت .\r\nمعز الدوله خبر فتح را نوشت ولى مردم باور نكردند زيرا او را ناتوان مىدانستند .\r\nمعز الدوله ببغداد برگشت و سبكتكين را بجنگ ابو المرجا فرزند ناصر الدوله فرستاد كه در محل « عكبرا » بود او ترسيد زيرا ابو المرجا كه خبر فتح معز الدوله را شنيده بموصل بازگشته بود .\r\nمعز الدوله روزبهان را بزندان سپرد بعد آگاه شد كه ديلميان قصد دارند او را به زور آزاد كنند شبانه او را به آب انداخت و نابود كرد .\r\nاما برادر روزبهان كه در شيراز قيام كرد استاد ابو الفضل بن عميد بود لشكر كشيد و با او جنگ كرد و بر او پيروز شد و عضد الدوله بن ركن الدوله بملك\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nخود برگردانيد .\r\nنام روزبهان و برادران او كه آتش فتنه را برافروخته بود محو شد . معز الدوله گروهى از ديلميان را دستگير و ديگران را ترك كرد و تركان را مقرب نمود و فرمان داد كه ديلميان را توبيخ كنند و خوار بدارند و آنها را زير دست نمود .\r\nپس از آن بتركان آزادى داد و بسيار بخشيد و بصره و واسط را تحت اختيار آنان گذاشت و آنها رفتند كه عايدات را با ناز و غرور دريافت كنند ولى كشور را ويران كردند و اموال مردم را ربودند و زيان آنها بيش از سود بود .\r\n\r\nبيان جنگ و غزاى سيف الدوله در بلاد روم\r\nدر ماه رجب آن سال سيف الدوله بن حمدان سوى بلاد روم لشكر كشيد و جنگ و غزا كرد و به محل « خرشنه » و « صارخه » رسيد و چندين قلعه را گشود و آتش زد و سوخت و كشت و گرفت و زن و مرد را اسير كرد و مال بسيار بدست آورد و در كشتن افراط و اسراف نمود و به محل « اذنه » بازگشت و در آنجا مدتى زيست رئيس طرسوس نزد او رفت و او خلعتش داد و مال بسيار بخشيد و بحلب بازگشت .\r\nچون روميان آگاه شدند به محل « ميافارقين » هجوم بردند و در اطراف آن آتش زدند و ويران كردند و مردم را زن و مرد اسير نمودند و مال آنها را ربودند و بازگشتند .\r\n\r\nبيان حوادث\r\nدر آن سال ميان اهالى اصفهان و مردم قم فتنه برخاست سبب آن اختلاف در مذهب بود . گفته شد مردى از اهالى قم ياران پيغمبر را دشنام داده بود او از ياران شحنه اصفهان بودند اهالى شوريد و از اطراف يارى خواستند عده بىشمارى\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nجمع شدند و به خانه شحنه هجوم بردند و در آن شورش جمعى كشته شدند . اهالى اصفهان هم كالاى بازرگانان را غارت كردند .\r\nركن الدوله شنيد و خشمناك گرديد . كسانى را باصفهان فرستاد كه باج سنگين بر آنها تحميل كردند .\r\nدر آن سال محمد بن عبد الواحد ابن ابى هاشم ابو عمرو زاهد غلام ثعلب در ماه ذى القعده درگذشت .\r\nدر همدان و استر آباد و اطراف آن دو شهر زلزله عظيمى واقع شد و عده بسيارى زير آوار مردند . در قصر شيرين هم ديوارها شكاف برداشت .\r\nدر جمادى الثانية همان سال روميان با كشتى در دريا سوى طرسوس لشكر كشيدند و عده هزار و هشتصد مرد كشتند و قرى و ديه‌ها را آتش زدند .\r\nحسن بن على امير صقليه با كشتىهاى جنگى سوى بلاد روم لشكر كشيد .\r\n\r\nسنه سيصد و چهل و شش\r\n\r\nمرگ مرزبان\r\nدر ماه رمضان آن سال سالار مرزبان در آذربايجان كه امير آن سامان بود درگذشت .\r\nچون از حيات خود نا اميد شد وصيت كرد كه برادرش وهسوذان جانشين او باشد و بعد از او فرزندش جستان بن مرزبان امير آذربايجان بشود .\r\nمرزبان پيش از آن بسالاران و دژبانان دستور داده بود كه اگر او بميرد قلعه‌ها را فقط بفرزندش جستان واگذارند و اگر او هم بميرد به فرزند ديگرش ابراهيم و اگر او هم بميرد به فرزند ثالث ناصر بسپارند و اگر هيچ يك از آنها نماند\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nببرادرش وهسوذان تسليم شوند .\r\nچون بعد از آن دستور وصيت ديگرى كرد كه كشور را ببرادرش واگذار كنند به او علايم واگذارى قلاع و رمز مخفى را آموخت كه او نشانى بدهد و قلاع را تملك نمايد چون مرزبان درگذشت برادرش وهسوذان خاتم او را با نشانى و رمز بسالاران فرستاد و تسليم قلاع را خواست آنها گفتند او قبل از آن وصيت ديگرى كرده وهسوذان گمان برد كه برادرش او را فريب داده ناگزير با برادرزادگان خود ساخت آنها هم به كار خود مستبد شدند و به او رخنه ندادند او ناگزير مانند يك فرارى از آنها دور شد و بطارم رفت جستان هم در كارهاى خود سرد شد و برادرانش از او اطاعت و تمكين نمودند ابو عبد اللّه نعيمى را وزير خود نمود سالاران پدرش همه جز جستان بن شرمزن اطاعت كردند و نزد او رفتند جستان مزبور كه تمكين نكرد قصد داشت بر ارمنستان استيلا يابد كه خود والى آن سامان بود وهسوذان نيز ضد برادرزادگان خود شروع بفساد و تفرقه كرد و دشمنان آنها را برانگيخت تا آنكه آنها يك ديگر را كشتند .\r\n\r\nبيان حوادث\r\nدر آن سال در بغداد درد حلق و مرض « ماشرا » شايع گرديد و بسيارى از مردم در آن شهر و پيرامون آن بمرگ مفاجات دچار شدند . هر كه نيشتر مىزد و خون مىگرفت بيك تب سخت مبتلا مىشد و هيچ كس از آنهايى كه گرفتند از مرگ رها نشد .\r\nباران هم در آن سال نباريد .\r\nمعز الدوله سپاه خود را تجهيز و ناصر الدوله را در موصل قصد كرد بسبب كارى كه كرده بود ( قصد گرفتن بغداد را داشت ) ناصر الدوله با او مكاتبه و تعهد كرد كه ساليانه دو هزار هزار درهم بپردازد و همان مبلغ را پرداخت و ببغداد فرستاد و معز الدوله بسبب ويرانى كشور و حدوث فتنه و عدم اعتماد باتباع خود منصرف شد ولى بعد ناصر الدوله از تاديه آن مبلغ خوددارى كرد و معز الدوله لشكر كشيد كه\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nما آن را شرح خواهيم داد .\r\nدر آن آب سال دريا هشتاد گز فرو نشست و چند جزيره و كوه نمايان شد كه قبل از آن نبود .\r\nابو العباس محمد بن يعقوب بن يوسف بن معقل اموى نيشابورى معروف به اصم ( كر ) كه در روايت حديث ارجمند بود و ربيع بن سليمان كه تابع شافعى بود و از او كتابهاى شافعى را روايت كرد درگذشتند .\r\nهمچنين ابو اسحاق ابراهيم بن محمد بن احمد بن اسحاق فقيه بخارى امين درگذشت .\r\nدر عراق و بلاد جبال و قم و اطراف زلزله چندين بار واقع شد و در مدت چهل روز پياپى رخ داد . گاهى آرام مىگرفت و باز آغاز مىشد و خانه‌ها و ديوارها ويران گرديد و آبها فرو رفت و بسيارى از مردم و ملل زير آوار هلاك شدند .\r\nهمچنين در شهر رى و پيرامون آن زمين لرزه رخ داد و آن در ماه ذى الحجه بود كه قسمت عظيمى از شهر را ويران كرد و عده بسيارى از مردم هلاك شدند . همچنين در طالقان و اطراف آن زلزله سختى واقع و بسيارى از مردم هلاك شدند\r\n.\r\n\r\n","description":"","footnote":"","page_name":" 238 ","page_number":238},
  {"content":"\r\n\r\n\r\nسنه سيصد و چهل و هفت\r\n\r\nبيان استيلاى معز الدوله بر موصل و بازگشتن او\r\nپيش از اين نوشته بوديم كه معز الدوله به شرط دريافت دو هزار هزار درهم با ناصر الدوله صلح نمود و چون ناصر الدوله در موعد يك سال مال مذكور را بتاخير انداخت معز الدوله سپاه خود را تجهيز و در نيمه جمادى الاولى باتفاق وزير خود مهلبى موصل را قصد كرد . ناصر الدوله شهر را ترك كرد و به محل « نصيبين » رفت و معز الدوله شهر را گرفت عادت ناصر الدوله اين بود كه اگر كسى موصل را قصد كند او شهر را بدرود گويد . او رفت و تمام منشيان و كارمندان ديوان و نمايندگان و كاردانان و حسابداران و كسانى را كه باوضاع استيفا آشنا بودند همراه خود برد چنان كه هميشه مىبرد و در قلعه « كواشى » و « زعفران » و جاى ديگر آنها را مىسپرد در آن زمان قلعه « كواشى » « اردمشت » نام داشت . ناصر الدوله اعراب را هم دستور مىداد كه علوفه و غله و هر چه براى دشمن حمل مىشد غارت كنند كه هر كس بلاد ناصر الدوله را قصد مىكرد بمحاصره دچار مىشد . چون معز الدوله اين بار او را قصد كرد همان عمل را انجام داد خواربار كم شد و سپاه معز الدوله دچار سختى و قحطى گرديد . معز الدوله آگاه شد كه در « نصيبين » غله بسيار وجود دارد از موصل سوى آن محل لشكر كشيد . سبكتين حاجب كبير را در موصل جانشين خود نمود چون بنيمه راه رسيد شنيد كه فرزندان ناصر الدوله غافلگير شدند ناگاه خود را ميان سپاه معز الدوله ديدند . از بردن بار و بنه خود درماندند و با شتاب بر اسبهاى خود سوار شدند و گريختند سپاه معز الدوله هم لشكرگاه آنها را غارت كرد و در خيمه‌هاى آنها منزل گرفت ولى فرزندان ناصر الدوله برگشتند و سپاه معز الدوله\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nسرگرم تاراج بود شمشير را به كار بردند و كشتند و اسير گرفتند و به محل « سنجار » رفتند . معز الدوله هم بقيه سپاه را به محل « نصيبين » سوق داد و ناصر الدوله آن را بدرود گفت و به محل « ميافارقين » رفت اتباع ناصر الدوله او را ترك كردند و از معز الدوله امان گرفتند و تسليم شدند . چون ناصر الدوله وضع را بدان گونه ديد نزد برادرش سيف الدوله بحلب رفت . همين كه نزديك شد سيف الدوله باستقبال او مبادرت كرد و در گرامى داشتن او مبالغه نمود و خود شخصا به خدمت وى كمر بست بحديكه كفش او را بدست خود از پايش كشيد . اتباع ناصر الدوله هم در قلعه‌هاى موصل و جزيره ماندند كه بر سپاه معز الدوله حمله و غارت مىكردند و مىكشتند و اسير مىگرفتند و خواربار را از آنها مىبريدند .\r\nسيف الدوله با معز الدوله مكاتبه كرد و پيشنهاد صلح داد و نمايندگان برفت و آمد مشغول شدند . معز الدوله از تعهد ناصر الدوله امتناع ورزيد زيرا او خلف وعده ميكرد تا آنكه سيف الدوله تعهد كرد كه دو هزار هزار و نهصد هزار درهم بپردازد و اسرائى را كه از سپاه معز الدوله گرفته شدند چه در « سنجار » و چه در جاى ديگر همه را آزاد كند و او قبول كرد و آن در تاريخ محرم سنه سيصد و چهل و هشت بود .\r\nعلت اينكه معز الدوله پس از تملك آن بلاد تن به صلح داد اين بود كه از حيث مال دچار عسرت شده بود زيرا مردم از پرداخت باج و خراج عاجز و ناتوان شده و قادر بر جمع حاصل و غله نبودند بهانه آنها در عدم پرداخت ماليات اين بود كه امن نداشتند از اعراب تابع معز الدوله درخواست حمايت و امان مىكردند معز الدوله ناگزير شد كه باز گردد ولى از عودت بدون نتيجه عار داشت و چون نامه سيف الدوله به او رسيد آسوده شد و نفسى كشيد و به صلح تن داد و راه بغداد را گرفت و رفت\r\n.\r\n\r\n","description":"","footnote":"","page_name":" 240 ","page_number":240},
  {"content":"\r\n\r\n\r\nبيان لشكر كشى معز علوى به آخرين نقطه مغرب\r\nدر آن سال كار ابو الحسن جوهر بالا گرفت و نزد معز در افريقا عظمت يافت و مقام او بلند و ارجمند گرديد تا بمرتبه وزارت رسيد . معز در ماه صفر او را با سپاهى عظيم كه زيرى بن مناد صنهاجى و غير او در آن سپاه بودند باقصى نقطه مغرب روانه كرد .\r\nاو سوى « تاهرت » لشكر كشيد . يعلى بن محمد زناتى نزد او رفت او هم وى را گرامى داشت و به او نيكى كرد پس از آن زناتى تن بعصيان داد جوهر او را گرفت و بازداشت اتباع او شوريدند جوهر با آنها نبرد كرد آنها گريختند جوهر آنها را دنبال نمود تا به شهر « افكان » رسيد شهر را با شمشير گشود و كاخهاى يعلى را غارت كرد و فرزندش را اسير نمود كه كودك بود دستور داد شهر « انكان » را ويران كنند و آن در ماه جمادى الثانية بود . از آنجا بفاس لشكر كشيد كه امير آن احمد بن بكر دروازه‌ها را به روى او بست . جوهر آن را محاصره و مدتى جنگ كرد و نتوانست آن را بگيرد .\r\nامراء فاطمى ( از نسل فاطمه دختر پيغمبر ) كه در اقصى نقطه « سوس » بودند براى او هدايا فرستادند و به او گفتند كه سوى « سلجماسه » لشكر بكشد كه امير آن محمد بن واسول خود را ملقب بشاكر للّه كرده و امير المؤمنين شده و سكه بنام خود زده بود با اين حال سن او از شانزده سال تجاوز نمىكرد . چون شنيد كه جوهر او را قصد كرده گريخت و بعد خواست دوباره به شهر « سلجماسه » بازگردد كه در عرض راه بعضى از مردم او را اسير كردند و نزد جوهر بردند . جوهر هم لشكر كشيد تا بدرياى محيط رسيد دستور داد كه از اقيانوس براى او ماهى بگيرند ماهى گرفتند و او آن ماهى را زنده در آب نهاد و براى معز فرستاد .\r\nجوهر سراسر آن ممالك را گرفت و به شهر « فاس » بازگشت . مدتى آن را محاصره كرد زيرى بن مناد چند مرد دلير از قوم خود برگزيد و دستور داد كه\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nنردبانها را بر ديوار و برج و باروى شهر نصب كنند اهالى فارس مطمئن و در امان بودند ناگاه آن مردان دلير بر بارو بالا رفتند و نگهبانان را كشتند و از آنجا به ديوار ديگر حمله كردند و برج‌ها را گشودند و دروازه‌ها را باز نمودند و مشعل‌ها را افروختند و كوس‌ها را نواختند . امارت سپاه هم ميان جوهر وزيرى تقسيم شده بود و چون جوهر ديد و شنيد با لشكرهاى خود داخل شهر شد امير شهر هم پنهان گرديد و پس از دو روز دستگير و با امير « سلجماسه » بازداشت شد . آن فتح در ماه رمضان سنه سيصد و چهل و هشت بود آن دو امير را با قفس براى معز فرستاد كه او در شهر مهديه بود معز هم شهر « تاهرت » را بزيرى واگذار كرد .\r\n\r\nبيان حوادث\r\nدر آن سال در بلاد جبل ( لرستان و كردستان ) و باء شديد و عظيمى شايع شد كه اغلب مردم آن سرزمين مردند . بيشتر زنان و كودكان جان سپردند .\r\nمردم از عيادت بيماران يا دفن مردگان درماندند زيرا مرده فزون بود .\r\nماه هم دچار خسوف گرديد . ابو الحسن على بن احمد بو شنجى صوفى در نيشابور وفات يافت كه او يكى از مشاهير صوفيه آن سامان بود .\r\nابو الحسن محمد بن حسن بن عبد اللّه بن ابى الشوارب قاضى بغداد هم درگذشت او در سنه دويست و نود و دو متولد شده بود .\r\nابو الحسين بن على بن يزيد حافظ نيشابورى در ماه جمادى الاولى وفات يافت .\r\nعبد اللّه بن جعفر بن درستويه ابو محمد نحوى در ماه صفر درگذشت او در سنه دويست و پنجاه و هشت متولد شد و علم نحو را از مبرد آموخته بود\r\n.\r\n\r\n","description":"","footnote":"","page_name":" 242 ","page_number":242},
  {"content":"\r\n\r\n\r\nسنه سيصد و چهل و هشت\r\nدر محرم آن سال صلح ميان سيف الدوله و معز الدوله انجام گرفت و معز الدوله ببغداد و ناصر الدوله بموصل بازگشتند .\r\nدر آن سال خليفه براى ابو على بن الياس امير كرمان خلعت و پرچم فرستاد .\r\nابو الحسن محمد بن احمد مافروخى منشى معز الدوله درگذشت . بعد از او ابو بكر بن ابى سعيد منشى او گرديد .\r\nدر آن سال جنگى ميان على بن كامه كه خواهر زاده ركن الدوله بود و بيستون بن وشمگير رخ داد بيستون گريخت .\r\nگروهى از حجاج موصل با چندين زورق در آب غرق شدند .\r\nروميان بر طرسوس و رها هجوم بردند و كشته و زن و مرد اسير گرفتند و غارت كردند و بسلامت بازگشتند .\r\nدر آن سال مؤيد الدوله فرزند ركن الدوله از رى ببغداد رفت و دختر معز الدوله را بزنى گرفت و او را همراه خود به شهر رى برد و از آنجا باصفهان بازگشت .\r\nدر ماه جمادى الاولى نبردى سخت ميان عوام رخ داد كه گروهى كشته شدند و بسيارى از خانه‌ها و اماكن شهر سوخت .\r\nابو بكر احمد بن سليمان بن حسن فقيه حنبلى معروف بنجار درگذشت . سن او نود و پنج سال بود .\r\nجعفر بن محمد بن نصير خلدى صوفى كه از ياران جنيد بود و حديث بسيار روايت مىكرد ( يعنى غير معتبر ) درگذشت .\r\nدر آن سال باران نباريد و نرخ غله گران شد مردم براى استسقا ( دعا براى طلب باران ) بخارج شهر رفتند و آن در ماه كانون دوم ( ماه رومى ) بود بر مردم سخت گذشت\r\n.\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n\r\nسنه سيصد و چهل و نه\r\n\r\nظهور مستجير باللّه\r\nدر آن سال مردى در آذربايجان ظهور كرد كه از اولاد عيسى بن مكتفى باللّه بود و به خود لقب المستجير باللّه داد براى رضا از آل محمد بيعت گرفت ( شخص غير معلوم كه بعد به او لقب رضا داده مىشود و به همين مناسبت رضا گفته مىشود كه از آل محمد باشد ) . او دراعه پشمين پوشيده امر بمعروف و نهى از منكر نمود عده پيروان او فزون گرديد .\r\nسبب ظهور و قيام او اين بود كه جستان بن مرزبان امير آذربايجان سيره رفتار پدر خود را ترك كرد و بعيش و نوش و مشورت زنان پرداخت .\r\nجستان بن شرمزن در ارمنستان آماده بود . وهسوذان هم در طارم ميان برادرزادگان خود فتنه و اختلاف برپا مىكرد .\r\nجستان بن مرزبان هم وزير خود نعيمى را دستگير كرد كه او با وزير جستان بن شرمزن نسبت دامادى داشت وزير جستان مذكور هم ابو الحسن عبيد اللّه بن محمد بن حمدويه بود ابو الحسن مذكور بدبين و خشمگين شد و ابن شرمزن را وادار كرد كه با ابراهيم بن مرزبان مكاتبه و او را بامارت برادر خود تشويق و تضمين كند ابراهيم مذكور هم در ارمنستان بود و زود به فرزند شرمزن پيوست هر دو لشكر كشيدند و بمراغه رسيدند و شهر را گشودند چون جستان بن مرزبان آگاه شد با فرزند شرمزن و وزير او ابو الحسن مكاتبه و صلح نمود آزادى نعيمى را هم تعهد كرد فرزند شرمزن از يارى ابراهيم خوددارى كرد .\r\nابراهيم هم دانست كه ابن شرمزن ميان او و برادرش ايجاد فتنه و نفاق كرده هر دو برادر با هم مكاتبه و آشتى كردند نعيمى هم خود از محبس جستان بن مرزبان گريخت و موقان را قصد كرد از آنجا با فرزند عيسى بن متقى ( كه قيام كرده بود )\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nمكاتبه كرد و او را باحراز مقام خلافت تشويق و تشجيع نمود تعهد هم كرد كه رجال و سالاران را به او ملحق كند و آذربايجان را بوى بسپارد و چون نيرومند شود عراق را قصد كند و خود نعيمى با سيصد مرد به او پيوست جستان بن شرمزن هم به او ملحق شد و او قوى گرديد و مردم هم با او بيعت كردند و كارش بالا گرفت .\r\nجستان و ابراهيم دو فرزند مرزبان او را قصد كردند و چون جنگ واقع شد اتباع مستجير گريختند و خود او اسير و نابود شد او را كشتند يا خود او مرد .\r\n\r\nبيان غلبه وهسوذان بر فرزندان برادر خود و كشتن آنها\r\nاما وهسوذان چون ديد برادرزادگان خود دچار اختلاف و نفاق شده‌اند و هر يك از آنها نسبت به ديگرى كينه مىورزيد پس از واقعه مستجير با ابراهيم مكاتبه كرد و ديدار او را خواست او هم نزد عم خود رفت او را گرامى داشت و آن قدر مال داد تا چشم او را پر كرد با ناصر فرزند ديگر برادرش هم مكاتبه كرد و او را فريب داد او هم برادر خود را ترك كرد و بعم خود پيوست و چون بموقان رسيد سپاهيان بهانه براى ربودن مال بدست آوردند و اغلب آنها از جستان بريدند و ببرادرش پيوستند و او نيرومند شد و نسبت ببرادرش جستان قدرت يافت و شهر اردبيل را گرفت پس از آن سپاهيان از ناصر مال خواستند و او نتوانست بپردازد .\r\nعم او وهسوذان هم از يارى او بازنشست دانست كه او را فريب داده ناگزير با برادرش جستان مكاتبه كرد و هر دو صلح نمودند با هم ملاقات كردند ولى هر دو در نهايت عسرت و تنگدستى بودند كارها پريشان شد و حكام اطراف مستبد و متمرد شدند و هر چه در دست داشتند براى خود نگهداشتند جستان و ناصر دو فرزند مرزبان ناگزير بعم خود وهسوذان پناه بردند مادرشان هم همراه دو فرزند بود اول با عم خود مكاتبه كردند و او را سوگند دادند و بعد نزد او رفتند چون رسيدند او عهد و سوگند را شكست و به آنها خيانت كرد و جستان و ناصر را بزندان سپرد\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nهمچنين مادرشان . بر سپاه هم مسلط شد و امارت را به فرزند خود سپرد كه وليعهد باشد و او اسماعيل بن وهسوذان بود اغلب قلاع را هم به او واگذار كرد و اموال را بيرون آورد و بسپاه داد و سپاهيان را خشنود نمود .\r\nابراهيم بن مرزبان بارمنستان رفته بود از آنجا آماده جنگ با اسماعيل شد كه دو برادر خود را از محبس وهسوذان رهائى بخشد چون وهسوذان بر تصميم او آگاه شد و ديد مردم به او گرويده‌اند بكشتن هر دو مبادرت كرد . جستان و ناصر هر دو برادرزادهء خود را كشت . همچنين مادرشان . با جستان بن شرمزن هم مكاتبه كرد و از او خواست كه با ابراهيم جنگ كند و خود هم براى او مدد فرستاد و مال داد او هم مبادرت كرد ابراهيم ناگزير تن بگريز داد و بارمنستان بازگشت و فرزند شرمزن لشكرگاه او را غارت كرد و شهر مراغه را گرفت و بر ارمنستان هم چيره شد .\r\n\r\nبيان لشكر كشى سيف الدوله براى جنگ و غزاى روم\r\nدر آن سال سيف الدوله بغزاى بلاد روم ( غزا غلط مصطلح و صحيح آن غزو است ) كمر بست لشكرهاى بسيار كشيد و آن كشور را آتش زد و چند قلعه و شهر بند گشود و اسير زن و مرد و غنايم بسيار بدست آورد و بقلعه « خرشنه » هم رسيد پس از آن روميان راهها را بر او بستند چون خواست برگردد اهالى طرسوس كه همراه او بودند به او گفتند كه روميان راه را گرفته و بسته‌اند و تو نمىتوانى برگردى بهتر اين است كه با ما بيائى ولى او قبول نكرد و بتصميم و غرور خود باقيماند كه هميشه در كار خود مستبد و از عقيده خود راضى بود و با كسى مشورت نمىكرد تا گفته نشود كه رستگارى او نتيجه مشورت با فلان بوده او از همان طريق ( مسدود ) بازگشت ناگاه قوم روم بر او هجوم بردند و غنايم او را ربودند و اتباع او را با شمشير درو كردند و اسير گرفتند و او با سيصد مرد آن هم با رنج و عذاب و تعب نجات يافت .\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nاين نتيجه راى بد است و حاصل كسى مىباشد كه بعقيدهء خردمندان ارج نمى - گذارد و خدا به آنچه صواب است داناتر است .\r\n\r\nبيان حوادث\r\nدر آن سال عبد الملك بن نوح امير خراسان و ما وراء النهر يكى از بزرگان و سالاران و فرماندهان خود را گرفت و بازداشت . او نجتكين نام داشت پس از آن او را كشت . خراسان بسبب قتل او پريشان شد .\r\nدر آن سال ابو الفتح معروف بابن عريان برادر عمران بن شاهين امير بطيحه از معز الدوله امان خواست و با خانواده خود پناه برد زيرا از برادر خود عمران نگران شده بود معز الدوله او را گرامى داشت و به او نيكى كرد .\r\nابو القاسم عبد اللّه بن ابى عبد اللّه بريدى درگذشت .\r\nدر آن سال دويست هزار خرگاه ( خانواده - ابه و چادرنشين ) از تركان يكباره مسلمان شدند .\r\nحجاج مصر از اداء حج منصرف شدند و بازگشتند . شبانه در يك دشت منزل گرفتند كه سيل آنها را گرفت و با بار و بنه و شتر و چادر همه را برد و به دريا افكند .\r\nركن الدوله از رى سوى گرگان رفت حسن بن فيرزان و ابن عبد الرزاق باستقبال او مبادرت كردند و او بهر دو مال بسيار داد .\r\nدر كشور ( عراق ) قحط و غلا شايع شد و بيشتر آن در موصل بود قيمت هر خروار گندم بهزار و دويست درهم رسيد . هر خروار جو هشتصد درهم بالغ گرديد اهل شام هم بعراق پناه بردند .\r\nدر پنجم ماه شعبان آن سال فتنه ميان عوام بغداد برخاست نماز جمعه هم تعطيل شد زيرا فتنه در دو جانب شهر بر پا بود فقط در مسجد براثا نماز جمعه خوانده\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nشد عدهء از بنى هاشم را دستگير كردند زيرا آنها مسبب فتنه بودند ولى روز بعد آنها را آزاد كردند .\r\nابو الخير اقطع تبيناتى بسن صد و بيست سال درگذشت او داراى كرامات بود كه نوشته شده . « تيناتى » با تاء مكسور دو نقطه دار بالا و يا نقطه دار زير و نون و الف و تاء دو نقطه دار بالا .\r\nابو اسحاق بن ثوابه منشى خليفه و معز الدوله درگذشت بعد از او ديوان رسائل بابراهيم بن هلال صابى سپرده شد .\r\nدر آخر آن سال انوجور بن اخشيد ( ايرانى ) امير مصر وفات يافت و برادرش بمقام امارت نشست .\r\n\r\nسنه سيصد و پنجاه\r\n\r\nبيان ساختن كاخهاى معز الدوله در بغداد\r\nدر ماه محرم آن سال معز الدوله بيمار و دچار حبس بول گرديد . پس از رنج و مشقت اندك اندك بول او دفع مىشد كه با خون آميخته بود . شن هم با بول خارج مىشد . بىتاب و رنجور شد . شبانه وزير خود مهلبى و حاجب سبكتين را احضار كرد و ميان آن دو آشتى داد و وصيت كرد كه فرزندش بختيار جانشين خود باشد تمام اموال خود را هم به فرزند خويش واگذار كرد . پس از آن بهبود يافت و تصميم گرفت باهواز برود زيرا معتقد شد كه مرض بسبب بقاء در بغداد و عدم حركت عارض شده گمان برد اگر باهواز برود صحت او باز خواهد گشت و تندرست خواهد بود او فراموش كرد كه جوانى طى شده و او سالخورده است .\r\nچون به محل كلواذى رسيد و خواست راه اهواز را بگيرد يارانش به او نصيحت كردند و گفتند در اين حركت بيشتر فكر كند و از شتاب خوددارى نمايد هيچ يك از ياران او به آن سفر خشنود نبودند زيرا وطن خود را بايد ترك و او را متابعت كنند\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nاز آن گذشته افسوس مىخوردند كه اگر پايتخت باهواز منتقل شود بغداد ويران و متروك خواهد شد آنها بمعز الدوله چنين رأى دادند كه ببغداد برگردد و در آنجا كاخهاى نو براى خود بسازد و سكنى نمايد تا هواى مسكن تازه موافق طبع او باشد او پذيرفت و بازگشت و شروع بساختن كاخ نمود . كاخ را در سده معروف بسده معز بنا نمود .\r\nمخارج آن كاخ تا وقتى كه او وفات يافت بالغ بر سيزده هزار هزار درهم گرديد و به آن سبب ناگزير شد كه گروهى از ياران خود را مصادره كند و اموال آنها را بگيرد .\r\n\r\nبيان وفات امير عبد الملك بن نوح\r\nدر آن سال اسب امير عبد الملك كه خود سوار آن بود لغزيد و افتاد و عبد الملك امير خراسان به زمين افتاد و بسبب افتادن جان داد . پس از مرگ او خراسان دچار فتنه و اختلاف گرديد . برادرش منصور بن نوح جانشين او شد .\r\nاو روز پنجشنبه يازدهم ماه شوال ( سال جارى ) وفات يافت .\r\n\r\nبيان وفات عبد الرحمن بن ناصر امير اندلس و امارت فرزندش الحاكم\r\nدر آن سال عبد الرحمن بن محمد بن عبد اللّه امير اندلس ملقب بناصر دين اللّه در ماه رمضان درگذشت .\r\nمدت امارت او پنجاه سال و شش ماه و عمر او هفتاد و سه سال بود . او سفيد رو و داراى چشم شهلا و نيك سيما و تنومند و كوتاه ساق بود كه ركاب او ( بسبب كوتاهى ساق پا ) به اندازه يك وجب و كمرش دراز بود . او نخستين كسى از\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nبنى اميه لقب خلفاء را براى خود برگزيد و امير المؤمنين شد . يازده پسر از او ماندند . قبل از او هر يك از امراء فقط امير يا فرزند خليفه خوانده و خطاب مىشدند او هم مانند پدران خود تا بيست و هفت سال از امارت خويش به همان سمت ماند و چون دانست خلفا در عراق ناتوان شده‌اند و علويان هم در افريقا قيام كرده و بلقب امير المؤمنين ملقب شده‌اند دستور داد كه او را بلقب ناصر لدين اللّه ملقب و بعنوان امير المؤمنين مخاطب نمايند و خطبه بخوانند . هيچ يك از كسانى كه خود را امير المؤمنين ملقب كرده‌اند به اندازه او خلافت نكرد مگر مستنصر علوى خليفه مصر كه مدت خلافت او به شصت سال رسيد . مادرش كنيز فرزنددار ( ام ولد ) و نامش مرجانه بود . چند فرزند از او ماندند كه يكى از آنها عبد اللّه بود .\r\n\r\nبيان حوادث\r\nدر آن سال كاروانى عظيم از انطاكيه سوى « طرسوس » حركت كرد امير انطاكيه هم در آن كاروان بود كه يك كمين رومى بر آنها هجوم كرد و اموال مسلمين را ربود و بسيارى از آنها را كشت و امير انطاكيه مجروح شده بود گريخت .\r\nدر ماه رمضان آن سال « نجا » غلام سيف الدوله از ناحيه « ميافارقين » بكشور روم هجوم برد و در غزا غنايم گرانبها و اسراى زن و مرد بدست آورد و خود بسلامت بازگشت .\r\nقاضى ابو السائب عتبة بن عبيد اللّه درگذشت و املاك او توقيف شد ابو العباس بن عبد اللّه بن حسن بن ابى الشوارب در مسند قضا نشست و تعهد كرد كه سالى دويست هزار درهم بمعز الدوله بپردازد .\r\nاو نخستين كسى بود كه قضاء را خريد و تعهد كرد . اين كار در روزگار معز الدوله انجام گرفت كه قبل از آن شنيده نشده بود مقام قضا خريدارى تعهد و ضمانت شود .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nخليفه مطيع للّه او را نپذيرفت و از سوار شدن در موكب خليفه منع نمود زيرا او قضا را خريده بود بعد از آن احتساب و شرطه ( پليس و شهربانى ) هم خريدارى شد .\r\nابو القاسم برادر عمران بن شاهين با امان نزد معز الدوله رفت .\r\nقاضى ابو بكر احمد بن كامل كه از ياران طبرى بود و او تاريخ را روايت و نقل كرد درگذشت .\r\n( پايان مجلد ششم از اصل كتاب تاريخ « الكامل » لابن الاثير پس از آن بمجلد هفتم شروع خواهد شد و آغاز آن سنه سيصد و پنجاه و يك خواهد بود ) .\r\n( اين مجلد چهاردهم است از ترجمه تاريخ مذكور كه مجلد ششم اصل كتاب را در شهر بزرگ و تاريخى استراس‌بورگ در الزاس فرانسه در حال بيمارى و مرض قلب و ضعف بصر انجام دادم و فردا عازم وطن مىباشم كه اگر عمر باقى باشد مجلد هفتم را در تهران ترجمه خواهم كرد و مجلد چهاردهم را پايان دهم )\r\n.\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nآغاز مجلد هفتم از اصل كتاب الكامل بقيهء مجلد چهاردهم از ترجمهء كتاب كامل\r\n\r\nسنه سيصد و پنجاه و يك\r\n\r\nبيان استيلاى روم بر عين‌زربى\r\nدر آن سال دمستق ( امير ) بر شهر « زربى » كه در پاى يك كوه عظيم واقع شده حمله نمود . سپاه او بسيار عظيم بود . لشكرى از آن سپاه بكوه فرستاد كه بالا رفت و تمام كوه را گرفت و راهها را بر مردم شهر بست چون اهالى شهر ديدند كه محاصره شده‌اند و دمستق مزبور گردونه‌هاى جنگى همراه دارد كه مىتواند ديوار و حصار و برج و باروى آن ديار را ويران كند و شهر را بگشايد و با داشتن آن وسائل يك نقب دراز هم زد و به زير ديوار رسيد ناگزير امان خواستند و تسليم شدند دمستق هم به آنها امان داد دروازه‌ها را گشودند و داخل شد .\r\nدر آن هنگام كه پيكار به صلح و سلم پايان يافت دمستق از امان دادن پشيمان شد زيرا ديد كه لشكر خود كه بكوه بالا رفته بود بدون امان وارد شده و با عنف شهر را گرفته فرمان داد كه منادى ندا بكشد تمام مردم شهر به مسجد جامع بروند و هر كه تخلف كند كشته مىشود . مردم هم هر كه توانست مبادرت كرد روز بعد هنگام بامداد پيادگان سپاه را كه عده آنها شصت هزار مرد جنگى بود به شهر فرستاد و فرمان داد مردم را در خانه‌هاى خود بكشند آنها هم مرد و زن و خردسال و سالخورد را كشتند . هر چه در شهر سلاح بود جمع كردند كه مقدار بسيارى سلاح و اسباب جنگ بدست آوردند پس از آن دستور داد هر كه به مسجد پناه برده بخارج شهر برود عدهء بسيارى از مردم بسبب ازدحام هلاك شدند و بقيه كه نجات يافتند\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nبصحرا رفتند و نمىدانستند چه كنند يا كجا روند و اغلب آنها در بيابانها مردند و باز روميان هر كه را در شهر يافتند كشتند و تمام اموال مردم شهر را غارت كردند و دو ديوار متصل به يكديگر شهر را ويران نمودند ( دو حصار ) . دمستق هم بيست و يك روز در بلاد اسلام زيست و در پيرامون شهر زربى پنجاه و چهار قلعه بجنگ يا امان گرفت يكى از قلاع آن سامان كه مردمش با امان از آن خارج شده بودند يك مرد ارمنى نسبت بيك زن مسلمان هتك حرمت نمود مسلمين خشمگين شده شمشيرها را آختند و او را كشتند و به ديگران حمله نمودند كه دمستق غضب كرد و دستور داد آنها را بكشند عده آنها چهار صد مرد غير از زنان و كودكان بود همه را كشتند و كسانى را كه براى برده و بندى شدن شايسته بودند اسير نمودند . چون ايام روزه رسيد او بازگشت و خواست بعد از عيد مراجعت كند ولى سپاه خود را در « قيساريه » گذاشت .\r\nدر آن هنگام ابن زيات امير طرسوس با چهار هزار مرد جنگى از اهالى طرسوس رسيد كه دچار هجوم دمستق شدند و بيشتر آنها را كشت يكى از مقتولين برادر ابن زيات بود آنها ناگزير تن بگريز دادند و بطرسوس بازگشتند ابن زيات مذكور خطبه سيف الدوله را قطع و عصيان كرده بود چون چنين شكستى نصيب اهالى طرسوس شد ناگزير خطبه و طاعت سيف الدوله بن حمدان را تجديد كردند و چون ابن زيات دانست كه مردم مطيع سيف الدوله شده‌اند بالاى خانه خود رفت و خود را از پنجره برود انداخت و دستخوش غرق گرديد . اهالى « بغراس » با دمستق مكاتبه كردند و با گرفتن صد هزار درهم به آنها امان داد و كما كان به حال خود گذاشت .\r\n\r\nبيان هجوم روم بر شهر حلب و بازگشتن از آن شهر بدون سبب\r\nدر آن سال روميان شهر حلب را گشودند فقط قلعه آن مانده بود دمستق لشكر سوى آن شهر كشيد و مردم را غافلگير نمود چون مسلمين چشم گشودند او را در شهر حلب ديدند ولى قلعه آن به حال دفاع مانده بود . او چنان كه نوشتيم سپاه خود را در « قيساريه » گذاشته بود و خود ( با عده ) داخل شهر حلب گرديد چون روزه قوم نصارى\r\n\r\n","description":"","footnote":"","page_name":" 253 ","page_number":253},
  {"content":"\r\n\r\n( مسيحيان ) پايان يافت بسپاه خود پيوست و بدون اطلاع كسى به شهر حلب هجوم برد كه خود او قبل از رسيدن خبر لشكر او به شهر رسيد و داخل گرديد سيف الدوله بن حمدان و ديگران از هجوم او آگاه نبودند چون سيف الدوله آگاه شد نتوانست عده خود را جمع و آماده كارزار كند ناگزير با عده از مردان خاندان خود بدفاع كوشيد و سخت دليرى كرد اغلب عده خود با تمام افراد خانواده و زادگان داود بن حمدان ( بنى اعمام ) كشته شدند يك مرد از افراد بنى حمدان زنده نماند .\r\nسيف الدوله با چند تن گريخت دمستق كاخ او را غارت كرد كه آن كاخ در خارج شهر بود . نام آن « دارين » بود دمستق در آنجا سيصد كيسه پر از درهم بدست آورد .\r\nهزار و چهار صد استر كه در آنجا بود برد و مقدار بسيارى سلاح و آلات جنگ كه بشمار نمىآمد يافت و همه را حمل و كاخ را ويران كرد پس از آن در داخل شهر بجنگ پرداخت و اهالى دفاع كردند روميان در ديوار و حصار شهر يك رخنه ايجاد كردند و از آنجا حمله نمودند ولى اهالى دليرى كردند و بسيارى از روميان را كشتند و سخت دفاع و جهاد نمودند چون شب فرا رسيد توانستند شكاف را بگيرند و مرمت كنند و چون روميان پايدارى و سخت جانى آنها را ديدند سوى كوه « جوشن » عقب كشيدند . پس از آن رجاله شرطه ( پليس كه بايد حافظ شهر باشد خود بغارت پرداخت ) . بخانه‌ها و سراها و تجارت خانه‌ها هجوم بردند كه آنها را غارت كنند مردم از دفاع پشت ديوار و حصار بازماندند و به خانه يا تجارتخانه خود پرداختند كه اموال و كالاهاى خود را حفظ كنند پشت برج و بار و از مدافع و جنگجو تهى گرديد روميان ديدند مانعى ندارند بر ديوار و برج بارو بالا رفتند و از آنجا مشاهده كردند كه فتنه و نبرد در وسط شهر بر سر اموال مردم برپا شده فرود آمدند ( دروازه‌ها را گشودند و داخل شدند و شمشيرها را به كار بردند و هر كه را ديدند كشتند و سلاح مردم را ربودند و اسير زن و كودك دختر و پسر گرفتند كه عده آنها بالغ بر چندين ده هزار گرديد اموالى كه بغنيمت بردند قابل احصا و شمار نبود چون ديگر چيزى قابل بردن نماند و خود روميان قادر بر حمل چيزى نبودند\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nدمستق امر داد كه هر چه مانده آتش بزنند و بسوزانند . مساجد را هم آتش زد قبل از آن به اهالى امان داده بود به شرط اينكه سه هزار دوشيزه و پسر بچه و مقدارى مال نقد به او بدهند كه از آنها صرف نظر كند و چون ندادند او با نبرد وارد شد چنان كه شرح داده‌ايم . عده سپاه او بالغ بر دويست هزار مرد جنگى بود سى هزار جوشن ( زره ) دار بودند . سى هزار كلنگ دار براى ويرانى يا هموار كردن جاده‌ها يا بيل‌دار براى برف روبى . چهار هزار استر هم همراه داشتند كه خار آهنين را حمل ميكردند ( خار را در راه دشمن مىانداختند كه نتواند از راه هموار بگذرد و به آنها برسد يا از آنها بگريزد ) . چون سپاه روم به شهر هجوم برد هر كه توانست با جان كندن خود را بدرون قلعه رسانيد .\r\nدمستق هم نه روز در آن شهر ماند و خواست با غنايم بازگردد خواهر زاده پادشاه روم كه همراه او بود به او گفت : ما شهر را گرفتيم براى چه صرف نظر بكنيم و باز گرديم در حالى كه كسى نمانده مانع ما گردد ؟\r\nدمستق گفت . ما هر چه خواستيم بدست آورديم . كشتيم و گرفتيم و ربوديم و ويران كرديم و آتش زديم و اسراء پيشين خود را آزاد نموديم و آنچه مانند نداشت و كسى قبل آن را نديده و نشنيده انجام داديم اكنون بايد برگرديم . ميان آن دو گفتگو شد دمستق گفت : اگر خشنود نمىباشى بهتر اين است كه تو خود قلعه را محاصره كنى من هم با بقيه سپاه در شهر مىمانم . خواهرزادهء پادشاه روم خود سوى قلعه رفت يك شمشير و يك سپر با خود داشت و چون او تنها رفت روميان بدنبال او شتاب كردند و چون نزديك در قلعه رسيد يك سنگ به او پرتاب كردند او هدف شد و چون او تنها رفت روميان بدنبال او شتاب كردند و چون نزديك در قلعه رسيد يك سنگ به او پرتاب كردند او هدف شد و افتاد بر اثر آن سنگ چوب بر او انداختند و او را كشتند اتباع او نعش وى را برداشتند و بازگشتند چون دمستق ديد كه او كشته شده دستور داد مسلمين را بكشند عده هزار و دويست مرد گرفتار را كه همراه داشت كشتند و راه خود را گرفت و سوى بلاد خود بازگشت و از پيرامون حلب دست\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nكشيد باهالى حومه دستور داد كه سرزمين خود را بكارند و آباد كنند تا با دعاى خود باز بجنگ پردازد و برگردد .\r\n\r\nبيان استيلاى ركن الدوله بن بويه بر طبرستان و گرگان\r\nدر محرم آن سال ركن الدوله سوى طبرستان لشكر كشيد كه در آنجا وشمگير بود . شهر سارى را محاصره كرد و آن را گشود . وشمگير ناگزير طبرستان را بدرود گفت و بگرگان رفت . ركن الدوله در طبرستان ماند تا تمام آن بلاد را گرفت و منظم كرد پس از آن سوى گرگان لشكر كشيد كه وشمگير در آنجا بود گرگان را هم گرفت سه هزار سپاهى از لشكر وشمگير از او امان خواستند و متابعت نمودند بر نيروى او افزوده و از نيروى وشمگير كاسته شد ناگزير بگيلان رفت .\r\n\r\nبيان شعارى كه بر ديوار مساجد نوشته شده\r\nدر ماه ربيع الاخر آن سال شيعيان بغداد بامر و دستور معز الدوله اين شعار را بر ديوار مساجد نوشتند كه صورت آن چنين است : « لعن اللّه معاوية بن ابى سفيان و لعن من غصب فاطمه رضى اللّه عنها فدكا و من منع من ان يدفن الحسن عند قبر جده عليه السلام و من نفى ابا ذر الغفارى و من اخرج العباس من الشورى » يعنى - نفرين خداوند بر معاوية بن ابى سفيان و بر كسى كه فدك ( ملك فدك - مزرعه كه از پيغمبر به ارث مانده بود ) را از فاطمه غصب كرده بود و بر كسى كه مانع دفن حسن در مقبره جدش عليه السلام شده بود و بر كسى كه ابو ذر غفارى را تبعيد كرد و بر كسى كه عباس ( عم پيغمبر ) را از شورى ( براى تعيين خليفه بعد از عمر ) محروم كرد . اما خليفه كه بىاختيار و قادر بر منع آن كار نبود و اما معز الدوله خود او دستور داده بود . چون شب فرا رسيد بعضى از مردم آن شعار را پاك و حك كردند .\r\nمعز الدوله خواست دوباره آن را تجديد كند وزير ابو محمد مهلبى گفت : بجاى\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nآن چنين بنويسند : خداوند ظالمين آل رسول اللّه را لعنت كند و نام هيچ كس را جز معاويه در لعن و نفرين نبرد . او هم مشورت و عقيدهء وزير را قبول كرد .\r\n\r\nبيان فتح طبرمين از صقليه\r\nدر آن سال لشكرهاى اسلام در صقليه ( سيسيل ) بفرماندهى امير احمد بن حسن بن على بن ابى الحسين سوى « طبرمين » از ( جزيرهء ) صقليه كه ملك روم بود روانه شد و آن شهر را محاصره كرد كه از محكمترين قلاع آن سرزمين بود و براى مسلمين خطر عظيمى داشت .\r\nمسلمين ( هنگام محاصره ) چون ديدند كه قادر بر گشودن آن نبودند آب را از مجراى خود بريدند و بجاى ديگرى بستند براى محاصره‌شدگان بلاى عظيمى شد ناگزير امان خواستند ولى مسلمين به آنها امان ندادند ناگزير دوباره فقط براى جان خود امان خواستند كه اموال و املاك را ترك گويند و خون خود را مصون بدارند مسلمين پذيرفتند و آنها را از شهر خارج نمودند و در ماه ذى القعده مالك شهر شدند . مدت محاصره هفت ماه و نيم بود در قلعه پادگان گذاشتند و نام آن قلعه را معزيه نهادند كه بمعز علوى پادشاه افريقا منتسب گرديد .\r\nسپاه اسلام بفرماندهى حسن بن عمار سوى « رمطه » روانه شد و آن را محاصره كرد و بر مردم آن سخت گرفت كه وقايع آن را در تاريخ سنه سيصد و پنجاه و سه ياد خواهيم كرد\r\n.\r\n\r\n","description":"","footnote":"","page_name":" 257 ","page_number":257},
  {"content":"\r\n\r\n\r\nبيان حوادث\r\nدر ماه ربيع الاول سال جارى امير منصور بن نوح امير خراسان و ما وراء النهر يكى از سالاران بزرگ خود را كه نامش « الفتكين » بود نزد خود خواند و او از رفتن نزد امير امتناع ورزيد امير هم براى جنگ او سپاهى فرستاد نبرد رخ داد و آن سپاه از « الفتكين » شكست خورد و گريخت و سالاران آن اسير شدند كه يكى از آنها دائى منصور بود .\r\nدر نيمه ماه ربيع الاول همان سال ماه دچار خسوف گرديد و تمام قرص قمر گرفته شد .\r\nدر ماه جمادى الاولى در شهر بصره و همدان بسبب اختلاف مذهب فتنه برپا شد كه بسيارى از مردم در آن كشته شدند .\r\nدر آن سال خليفه المطيع للّه فنا خسرو ( پناه خسرو ) فرزند ركن الدوله را بلقب عضد الدوله ملقب نمود .\r\nدر ماه جمادى الاخره همان سال سيف الدوله « عين عين‌زربى » را تعمير و دوباره آباد نمود . حاجب خود را بفرماندهى لشكر طرسوس بكشور روم فرستاد كه كشت و ربود و اسير زن و مرد گرفت و بازگشت . روميان هم قلعه « سيسيه » را قصد و تملك نمودند .\r\nدر آن سال « نجا » غلام سيف الدوله سوى قلعه « زياد » لشكر كشيد . در عرض راه با لشكر روميان تصادف كرد پس از جنگ روميان گريختند و پانصد تن از جنگجويان تسليم شدند .\r\nدر ماه شوال آن سال روميان ابو فراس بن سعيد بن حمدان را كه در منبج بود اسير نمودند او داراى ديوان شعر خوب بوده ( ابو فراس سالار دلير و شاعر بزرگ عرب كه در راس شيعيان آن زمان قرار گرفته و اشعار او خصوصا در تشيع مشهور است پسر عم سيف الدوله و برادر زنش بود درباره او گفته شده : شعر بيك پادشاه ( يا امير ) آغاز شد\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nكه امرئ القيس بود و بيك پادشاه ( امير ) خاتمه يافت كه ابو فراس بوده قصايد او در زمان گرفتارى بهترين سرمايه ادب عرب است بعد از سيف الدوله خواست مقام او را احراز كند ولى خواهر زاده او فرزند سيف الدوله در جنگ او را كشت ) .\r\nدر آن سال سپاهى از روم بجزيره « اقريطش » ( كريت ) هجوم برد . اهالى بمعز لدين اللّه علوى امير افريقا توسل نمودند و مدد خواستند او لشكرى به يارى آنها فرستاد جنگ رخ داد و مسلمين پيروز شدند هر كه هم از روميان به آن جزيره پياده شده بود گرفتار شد .\r\nابو بكر محمد بن حسن بن زياد نقاش مقرى مولف كتاب شفاء الصدور و عبد الباقى ابن قانع مولاى بنى اميه كه در سنه دويست و نود و پنج متولد شده بود درگذشتند .\r\nهمچنين دعلج بن احمد سجزى و ابو عبد اللّه محمد بن ابى موسى هاشمى .\r\n\r\nسنه سيصد و پنجاه و دو\r\n\r\nبيان عصيان اهل حران\r\nدر ماه صفر آن سال اهالى « حران » نسبت بامير آن سامان هبة اللّه بن ناصر الدوله بن حمدان تمرد و عصيان نمودند .\r\nسبب اين بود كه او حكومت آن شهر و ديار مضر را از طرف عم خود سيف الدوله بر عهده داشت كه سيف الدوله در حلب بود .\r\nاهالى بر عمال و نواب شوريدند زيرا نسبت بمردم و بازرگانان ستم كرده و كالاهاى تجار را ربوده بودند و در ظلم نسبت باهالى حران افراط مىكردند .\r\nهبة اللّه نزد عم خود سيف الدوله در حلب بود كه اهالى بر عمال و جانشين او شوريدند چون هبة اللّه آگاه شد آنها را قصد و جنگ كرد . آنها مدت دو ماه با او نبرد كردند و محاصره شدند و بسيارى از آنها بقتل رسيدند چون سيف الدوله ديد كه شر و بلا عظمت و فزونى و شدت يافته خود به آنها نزديك شد و مكاتبه نمود و هر چه خواستند\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nتعهد كرد آنها هم به صلح تن دادند و دروازه‌ها را گشودند . عياران شهر ( كه دفاع مىكردند ) از بيم هبة اللّه گريختند .\r\n\r\nبيان وفات ابو محمد مهلبى وزير\r\nدر آن سال ابو محمد مهلبى وزير معز الدوله در ماه جمادى الاخره با سپاهى عظيم سوى عمان لشكر كشيد كه آن را فتح كند چون به دريا رسيد بيمار شد و مرض او شدت يافت او را ببغداد برگرداندند كه در ماه شعبان در عرض راه درگذشت .\r\nنعش او را ببغداد حمل نمودند كه در آنجا به خاك سپردند . معز الدوله اموال او را گرفت خانواده و ياران و حتى ملاح مخصوص او را - خدم و حشم همه را بازداشت نمود مردم آن كار را بسيار زشت دانستند .\r\nمدت وزارت او سيزده سال و سه ماه بود .\r\nاو كريم و خردمند و فاضل و دانا و با مروت بود . او با مرگ و سخا مرد .\r\nبعد از او ابو الفضل عباس بن حسين شيرازى و ابو الفرج محمد بن عباس بن فسانجس بدون لقب وزارت به كارهاى او رسيدگى مىكردند .\r\n\r\nبيان قصد روم براى جنگ و غزا و عصيان مردم حران\r\nدر ماه شوال آن سال اهالى طرسوس براى جنگ و غزا بلاد روم را قصد كردند همچنين « نجا » غلام سيف الدوله بن حمدان از راه ديگر به آن سامان حمله نمود .\r\nسيف الدوله بيمار بود در آن جنگ شركت نكرد زيرا دو سال قبل از آن جنگ به مرض فالج مبتلا شده و در يكى از راههاى كشور روم مانده بود . اهالى طرسوس در آن جنگ و غزا پيش رفتند تا به شهر « قونيه » رسيدند و بازگشتند . سيف الدوله هم بحلب برگشت و در عرض راه دچار غش گرديد كه مردم گمان كردند او مرده و برادر زاده او هبة اللّه ابن « ونجا » نصرانى را كشت كه او يار مختص سيف الدوله بود\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nعلت قتل او اين بود كه او نسبت بغلام امرد هبة اللّه اظهار عشق مىكرد و او سر غيرت آمد و او را كشت چون سيف الدوله به هوش آمد و هبة اللّه دانست كه او هنوز نمرده گريخت و به شهر حران رفت بمردم آن شهر گفت كه عم من سيف الدوله درگذشته و شما بايد سوگند ياد كنيد كه با من مساعد و نسبت بدشمنان من خصم باشيد آنها سوگند ياد كردند كه او را يارى كنند مگر آنكه دشمن او سيف الدوله باشد كه هرگز با او دشمنى و جنگ نخواهند كرد . سيف الدوله هم غلام خود « نجا » را سوى حران فرستاد و او هبة اللّه را تعقيب كرد و هبة اللّه گريخت و نزد پدرش كه در موصل بود رفت .\r\n« نجا » در بيست و هفتم ماه شوال بحران رسيد اهالى هم روز بعد نزد او رفتند و او اعيان آنها را گرفت و بزندان سپرد و از آنها هزار هزار درهم بمصادره گرفت و مدت پنج روز در حبس بودند تا مال را تاديه نمودند آن هم پس از ضرب تازيانه در حضور خانواده‌هاى خود و خانواده‌ها ناگزير اثاث و كالاى خود را فروختند و مال مصادره را پرداختند كه هر چه قيمت آن يك دينار بود بيك درهم فروختند زيرا تمام اهل شهر فروشنده بودند و خريدارى براى كالا و اثاث نبود و سپاهيان نجا از آنها مىخريدند . اهالى شهر هم دچار تنگدستى و فقر شدند . نجا از آنجا به محل « ميافارقين » رفت و حران را در حال شورش و اضطراب و بدون حاكم گذاشت عياران و اوباش بر مردم مسلط شدند كه ما وضع آنها را در حوادث سنه سيصد و پنجاه و سه شرح خواهيم داد .\r\n\r\nبيان حوادث\r\nدر دهم ماه محرم سال جارى معز الدوله بمردم دستور داد كه دكان‌ها و اماكن كسب را ببندند و تعطيل كنند و سوگوارى نمايند و قباهاى سياه مخصوص عزا بپوشند و زنان نيز موى خود را پريشان و گونه‌ها را سياه كنند و جامه‌ها را چاك بزنند و در شهر بگردند و بگريند و بر سر و رو و سينه بزنند و ندبه حسين بن على رضى اللّه عنهما را\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nبخوانند مردم همه آن كار را كردند و سنيان انكار نكردند زيرا ياراى منع نداشتند كه عده شيعيان فزونتر و سلطان هم همراه آنها بود .\r\nدر ماه ربيع الاول ارمنيان تجمع كردند و « رها » را قصد و غارت نمودند و غنايمى بدست آوردند و اسير گرفتند و با ثروت و مال بسيار بازگشتند .\r\nدر آن سال ابن ابى الشوارب از قضاء بغداد عزل و بجاى او ابو بشر عمرو بن اكثم واعفى نصب شد و از حق قضاء كه مبلغى معين و ابن ابى الشوارب آن را مىپرداخت معاف گرديد ( رشوه حصول مقام قضا كه بدعت بسيار زشت بود ) او تمام احكام و دفاتر قاضى معزول را باطل نمود .\r\nدر ماه شعبان آن سال روميان بر پادشاه خود شوريدند و او را كشتند و ديگرى را بپادشاهى نشاندند . فرزند شمشقيق هم دمستق ( امير ) شد او را عوام ابن - شمشكى ميخوانند .\r\nدر هشتم ماه ذى الحجه معز الدوله دستور داد كه شهر را آذين بندى و چراغانى كنند .\r\nدر مراكز شرطه ( شهربانى و پليس ) آتش افروخته شد و جشن برپا گرديد و مردم بازارها را شبانه باز كردند و مانند شبهاى عيد طرب و فرح را آغاز نمودند و آن را عيد غدير خواند ( در تاريخ اشتباه شده و حتما هشت بجاى هيجده از ناسخ بوده كه مسلم است عيد غدير در هيجدهم ذى الحجه بوده ) مقصود غدير خم . كوسها نواخته و شيپورها دميده شد و آن روز يك روز معروف و مشهور و ممتاز بود .\r\nدر ماه ذى الحجه كه كانون دوم ( رومى ) باشد مردم براى استسقا ( دعا براى طلب باران ) بخارج شهر رفتند\r\n.\r\n\r\n","description":"","footnote":"","page_name":" 262 ","page_number":262},
  {"content":"\r\n\r\n\r\nسنه سيصد و پنجاه و سه\r\n\r\nبيان تمرد نجا و قتل او و تملك بعضى از كشور ارمنستان بدست سيف الدوله\r\nدر حوادث سنه سيصد و پنجاه و دو كارهاى « نجا » غلام سيف الدوله را بيان كرديم كه نسبت باهالى « حران » چه كرده و چگونه اموال آنها را ربوده بود چون آن اموال به دستش رسيد توانگر و توانا گرديد و تمرد نمود و نسبت بولى نعمت خود بجاى شكر و سپاس كفران نعمت كرد و خودسرانه به محل « ميافارقين » رفت و ارمنستان را قصد نمود . بيشتر كشور ارمن بتملك مردى از عرب بنام ابو الورد در آمده بود نجا با ابو الورد جنگ كرد و بر او فيروز شد و او را كشت و قلاع و شهرهاى او را گشود و خلاط و ملازگرد و موش و ديگر بلاد را گرفت و از اموال ابى الورد دارائى بسيار بدست آورد و نسبت بسيف الدوله بن حمدان عصيان نمود .\r\nاتفاقا در آن هنگام معز الدوله از بغداد بموصل رفت و شهر را گرفت و ناصر - الدوله را طرد كرد چنان كه خواهد آمد نجا هم با معز الدوله بن بويه مكاتبه كرد و او در نصيبين بود و عده مساعدت به او داد كه نجا بر موالى ( خواجه‌ها ) خود قيام كند و با بنى حمدان بستيزد چون معز الدوله ببغداد بازگشت و با ناصر الدوله صلح نمود سيف الدوله به قصد نجا لشكر كشيد كه او تمرد و ضد خواجه خود قيام كرده بود چون سيف الدوله به محل ميافارقين رسيد نجا راه نجات را گرفت و گريخت و سيف الدوله بلاد او را تملك نمود . همان بلادى كه او از ابو الورد گرفته بود . گروهى از اتباع نجا تسليم شدند كه آنها را كشت ولى برادر نجا كه امان خواست و پناه برد گرامى داشت و به او نيكى كرد . بنجا هم پيغام داد كه او تسليم شود و او را تشويق كرد تا آنكه\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nاو حاضر شد او را هم گرامى داشت و بمقام خود بازگردانيد ولى غلامان سيف الدوله در خانه سيف الدوله كه در ميافارقين بود بر نجا شوريدند و او را كشتند و آن در تاريخ ربيع الاول سنه سيصد و پنجاه و چهار بود .\r\nنعش نجا را هم در خرابه انداختند تا روز بعد كه گنديد و ديگران او را نهان كردند .\r\n\r\nبيان محاصره روميان شهر « مصيصه » را و رسيدن جنگجويان و غازيان خراسان به آن سامان\r\nدر آن سال روميان بفرماندهى دمستق شهر « مصيصه » را محاصره كردند وزير ديوار و برج آن نقب زدند و مردم شهر سخت دفاع و دليرى كردند و نگذاشتند روميان از آن نقب بيرون آيند . روميان هم رستاق ( معرب رسته ) و اطراف شهر را آتش زدند .\r\nهمچنين رستاق اذنه ( اطنه ) و طرسوس كه مردم آن دو شهر اهالى « مصيصه » را يارى كردند . از مسلمين پانزده هزار تن كشتند و در بلاد اسلام پانزده روز ماندند كه در آن مدت هيچ كس از مسلمين با آنها جنگ نكرد . نرخ خواربار گران و قوت كمياب شد . پس از آن مردى بفرماندهى پنج هزار غازى و جنگجو از خراسان به آن سامان رسيد كه از ارمنستان گذشته و به قصد جهاد و غزا به محل « ميافارقين » و اصل شده سيف الدوله آن عده را همراه خود برد و براى دفع و اخراج روميان لشكر كشيد كه خود روميان رفته بودند . غازيان خراسانى ناگزير پراكنده شدند و در مرزها اقامت نمودند زيرا خواربار گران بود بسيارى از آنها هم بغداد را قصد كردند .\r\nچون دمستق از آن بلاد رخت بست و بازگشت باهالى « مصيصه » و « اذنه » و « طرسوس » پيغام داد كه من بكشور خود برگشتم و بر كشتن من از ناتوانى يا گرانى و كميابى علف و خواربار نيست بلكه علت ديگرى دارد و من باز خواهم گشت و شما را دچار\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nخواهم كرد هر كه بتواند قبل از مراجعت من بگريزد بدانيد كه جان خود را بسلامت برده و هر كه بماند كشته يا گرفتار خواهد شد .\r\n\r\nبيان تسلط معز الدوله بر شهر موصل و بازگشتن او\r\nدر ماه رجب آن سال معز الدوله از بغداد سوى موصل لشكر كشيد و آن شهر را فتح و تملك نمود .\r\nسبب اين بود كه ميان معز الدوله و ناصر الدوله قرارداد صلح به شرط پرداخت هزار هزار درهم منعقد شده بود . ناصر الدوله همه ساله آن مبلغ را مىپرداخت .\r\nپس از آن مبلغ بيشترى را تعهد كرد به شرط اينكه معز الدوله سوگند ياد كند كه فرزند ناصر الدوله ابو تغلب فضل اللّه غضنفر جانشين پدر باشد . معز الدوله نپذيرفت و در ماه جمادى الثانية سوى موصل لشكر كشيد و چون نزديك شد ناصر الدوله به محل « نصيبين » پناه برد پس از گرفتن شهر موصل كه در ماه رجب واقع شد معز الدوله بتعقيب ناصر الدوله كوشيد . در شهر موصل ابو العلاء صاعد بن ثابت را گماشت كه براى سپاه خود خواربار بفرستد و خراج شهر را بگيرد . بكتوزون و سبكتين عجمى ( غير از سبكتين حاجب ) با عده براى نگهدارى شهر گذاشت .\r\nچون معز الدوله نزديك « نصيبين » رسيد ناصر الدوله محل را بدرود گفت و دانسته نشد كه بكدام جهت رفته معز الدوله ترسيد مبادا ناصر الدوله بموصل برود ناگزير از « نصيبين » بموصل بازگشت و در « نصيبين » پادگان گذاشت كه شهر را نگهدارد ابو تغلب بن ناصر الدوله هم موصل را قصد و با محافظين آن جنگ كرد ولى اتباع معز الدوله بر او پيروز شدند و او بازگشت . كشتىها را هم آتش زد مبادا معز الدوله از آنها بهره‌مند شود .\r\nچون معز الدوله شنيد كه اتباع او در موصل پيروز شده‌اند خرسند شد و در محل « برقعيد » لشكر زد و بانتظار اخبار ناصر الدوله ماند كه به او خبر رسيد ناصر الدوله در جزيره ابن عمر لشكر زده او هم باز لشكر كشيد و بجزيره رسيد و آن در ششم ماه\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nرمضان بود ولى اثرى از ناصر الدوله نديد آن محل را تملك و درباره ناصر الدوله و لشكر او تحقيق نمود گفته شد او به محل « حسينيه » پناه برده و حال اينكه چنين نبود بلكه او با تمام فرزندان و افراد خاندان و سپاهيان خود شهر موصل را قصد كرده بود در پيرامون آن جنگ رخ داد و كشته و اسير بسيار دچار شدند و ابو العلاء و سبكتين و بكتوزن از جمله گرفتاران بودند و هر چه بمعز الدوله تعلق داشت بدست ناصر الدوله افتاد تمام اموال و ذخاير بدست آمده را با اسراء بقلعهء كواشى فرستاد چون خبر واقعه بمعز الدوله رسيد بتعقيب ناصر الدوله كوشيد ولى او از موصل به شهر « سنجار » رفته بود چون معز الدوله بموصل رسيد و دانست كه ناصر الدوله بسنجار رفته به محل « نصيبين » بازگشت .\r\nابو تغلب موصل را قصد و در خارج شهر نزديك « دير اعلى » لشكر زد و متعرض كسى از اتباع معز الدوله نشد .\r\nچون معز الدوله شنيد كه ابو تغلب بموصل رسيده او را قصد كرد . ابو تغلب هم آن را بدرود گفت و به محل « زاب » پناه برد از آنجا با معز الدوله مكاتبه كرد كه آشتى كنند معز الدوله تن بآشتى داد زيرا مىدانست هر گاه خود از موصل برود آنها ( حمدانيها ) موصل را خواهند گرفت و اگر هم در موصل بماند آنها از تكرار غارت و جنگ و گريز منصرف نخواهند شد جواب قبول صلح داد و ديار ربيعه و رحبه را و هر چه در دست پدر ابو تغلب بود علاوه بر موصل به او واگذار كرد به شرط آزاد كردن اسراء نزد طرفين قواعد صلح محكم گرديد و معز الدوله ببغداد بازگشت و در اين سفر ثابت بن سنان بن ثابت بن قره همراه او بود\r\n.\r\n\r\n","description":"","footnote":"","page_name":" 266 ","page_number":266},
  {"content":"\r\n\r\n\r\nشرح حال داعى علوى\r\nابو عبد اللّه محمد بن حسين معروف بابن داعى كه حسنى از اولاد حسن بن على رضى اللّه عنهما بود از بغداد گريخت و بديلمان پناه برد . خانواده و اهل و عيال خود را در بغداد گذاشته بود چون بديلمان رسيد عدهء ده هزار تن از ديلميان گرد او تجمع نمودند و فرزند ناصر علوى تن بفرار داد و ابو عبد اللّه لقب مهدى ابن داعى به خود داد و كار او بالا گرفت و خود عظمتى يافت .\r\n\r\nبيان محاصره شهر مصيصه و طرسوس از طرف روميان\r\nدر آن سال پادشاه روم بر شهر طرسوس هجوم برد و شهر را محاصره كرد و جنگهاى بسيار ميان اهالى و روميان رخ داد .\r\nدر يكى از جنگها دمستق ( امير بزرگ ) از اسب افتاد و نزديك بود گرفتار شود ولى روميان در پيرامون او سخت دليرى و نبرد كردند و او را نجات دادند .\r\nاهالى طوس يك بطريق ( امير ) از سالاران روم اسير گرفتند و روميان ترك محاصره را نموده رفتند فقط شهر « مصيصه » در محاصره ماند و دمستق امير روميان ترك محاصره را نموده رفتند فقط شهر « مصيصه » در محاصره ماند و دمستق امير روميان مدت سه ماه بمحاصره آن شهر ادامه داد و قحط و غلا بسيار سخت بود و اهالى شهر بدان مبتلا شده بودند بدين سبب او بفتح اميدوار شده بود زيرا خواربار معدوم گرديد\r\n.\r\n\r\n","description":"","footnote":"","page_name":" 267 ","page_number":267},
  {"content":"\r\n\r\n\r\nبيان فتح رمطه و جنگ بين مسلمين و روميان\r\nدر تاريخ سنه سيصد و پنجاه و يك بفتح « رمطه » كه بروميان تعلق داشت اشاره نموديم چون روميان بيمناك شدند و با پادشاه « قسطنطينيه » مكاتبه كردند و اطلاع دادند و از او يارى خواستند . او هم سپاهى عظيم تجهيز و روانه كرد كه عدهء آن بالغ بر چهل هزار مرد جنگى بود و بوسيله كشتىهاى جنگى فرستاد خبر باحمد امير « صقليه » ( سيسيل ) رسيد او هم بمعز كه در افريقا بود خبر داد و مدد خواست كه با شتاب لشكرها را بفرستد و خود نيز كشتىهاى جنگى را مرمت و اصلاح كرد و بر آنها افزود و جنگجويان را چه در دريا و چه در جزيره جمع و آماده كارزار نمود . اما معز ( علوى ) كه او مردان جنگى را جمع و تجهيز و با حسن بن على پدر احمد روانه كرد .\r\nلشكرهاى معز در ماه رمضان بجزيره صقليه رسيدند و سوى محاصرين « رمطه » روانه شدند و در پيرامون آنها لشكر زدند بقيه سپاه براى دفاع از صقليه آماده شد و روميان ( كه از قسنطينه ) فرستاده شده بودند وارد جزيره شدند و شهر « مسينى » را گرفتند و آن در ماه شوال بود . آنها با تمام نيروى خود كه تا آن زمان باندازهء آن بجزيره « صقليه » نرفته بود هجوم بردند و « رمطه » را قصد كردند .\r\nچون حسن بن عمار فرمانده مقدمه سپاه بر هجوم آنان آگاه شد كه قصد تشديد محاصره « رمطه » را دارند گروهى از لشكر خود را براى دفاع از « رمطه » فرستاد و خود با بقيه عدهء خويش بجنگ مهاجمين رفت و بمرگ تن داد .\r\nروميان رسيدند و مسلمين را از هر سو فرا گرفتند و محاصرين « رمطه » كه از روميان بودند از پشت سر بمسلمين حمله كردند ولى آن عده كه براى دفع و منع آنها رفته بودند پايدارى كردند .\r\nروميان بفزونى عده و آلات جنگ مغرور بودند باضافه وسايل و اسباب\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nديگر . جنگ بسيار سختى رخ داد و كار بر مسلمين زار شد و روميان باندازهء سخت حمله كردند كه وارد چادرهاى اسلام شدند و يقين كردند كه فاتح و پيروز گشته‌اند .\r\nچون مسلمين شدت بلا و وقوع امر عظيم را ديدند تصميم گرفتند كه تن بكشته شدن بدهند و تسليم مرگ سرخ شوند و بقول شاعر عمل كنند كه چنين گويد :\r\n تاخرت استبقى الحياة فلم اجد * لنفسى حياة مثل ان اتقدما \r\nيعنى - من عقب كشيدم كه زندگانى را براى نفس خود باقى گذارم ولى جز اينكه پيش بروم چارهء براى ابقاى حيات نديدم .\r\nحسن بن عمار خود شخصا وارد كارزار شد و با عدهء خود حمله نمود و ميدان نبرد گرم شد و مسلمين را بر قتل كفار وادار نمود . همچنين بطارقه ( جمع بطريق - امراء ) روم اتباع خود را بر هجوم تحريض نمودند و « منويل » فرمانده آنها با عده خود بر مسلمين حمله كرد و كشت . يكى از مسلمين نيزه را بتن او فرو برد ولى كارگر نشد زيرا زره و پوشاك براى حفظ خود بر تن داشت . يكى ديگر از مسلمين اسب آن امير را هدف كرد و كشت و او افتاد و بر او هجوم بردند و روميان سخت از او دفاع كردند و نبرد براى نجات او شدت يافت ولى مسلمين غلبه كردند و او را با جمعى از بطارقه ( امراء ) كشتند و چون او و سالاران او كشته شدند روميان با وضع بسيار زشت گريختند و بيك گودال و پرتگاه ژرف مانند خندق ( كنده ) رسيدند و از بيم شمشير بان افتادند آنها بسبب ازدحام يك ديگر را كشتند و حفره و گودال از نعش كشتگان پر شد . آن جنگ از صبح تا عصر به طول كشيد .\r\nمسلمين هم از هر طرف با آنها جنگ كردند و سلاح و اسب و انواع اموال كه حد و شمار نداشت بدست آنها افتاد يكى از غنايم شمشير هندى بود كه بر آن چنين نقش شده :\r\n« اين شمشير هندى صد و هفتاد مثقال وزن دارد كه در پيشگاه پيغمبر خدا صلّى اللّه عليه و سلم بسى كار كرده » عين آن شمشير ( كه در عهد پيغمبر بيكى از\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nياران تعلق داشت و در جنگها و غزوه‌هاى پيغمبر كارگر بود ) با اسراء و سرها نزد معز ( علوى ) فرستاده شد . هر كه از بقيه روميان نجات يافت به محل « ريو » پناه برد .\r\nاهالى رمطه هم ناتوان و نا اميد شده بودند زيرا خواربار آنان كم شده بود .\r\nعجزه را از ميان خود راندند و جنگجويان ماندند مسلمين بر آنها حمله بردند و تا شب جنگ كردند پس از آن نردبان‌ها را بر ديوار و حصار به كار بردند و داخل شهر شدند و كشتند و اسير زن و مرد بردند و كودكان را هم گرفتند و هر چه بود ربودند كه مال بسيار عظيم بود .\r\nمسلمين كسانى را گماشتند كه شهر را مرمت و در آن اقامت و خود بازگشتند .\r\nروميان كه پراكنده شده بودند در « ريو » جمع شدند و اهالى « ريو » را هم همراه خود بردند و سوار كشتىها شدند و رفتند و خود را در كشتىهاى جنگى مراقبت نمودند ولى امير احمد با سپاه و اتباع خود در كشتىهاى جنگى سوار شدند و گريختگان را دنبال كردند جنگ دريائى سخت رخ داد و بعضى از مسلمين خود را به آب افكندند و شناكنان بكشتىهاى روم رسيدند و كشتىها را سوراخ و غرق كردند . بسيارى از روميان دريا نورد كشته شدند و كسى كسى را نمىديد .\r\nپس از آن دسته‌هاى سپاه اسلام شهرهاى روم را قصد كردند و غنايم بسيار بدست آوردند اهالى مال بسيار دادند و درخواست متاركه جنگ را كردند و در سنه سيصد و پنجاه و چهار متاركه انجام گرفت . آن جنگ معروف بجنگ « مجاز » شد\r\n.\r\n\r\n","description":"","footnote":"","page_name":" 270 ","page_number":270},
  {"content":"\r\n\r\n\r\nبيان حوادث\r\nدر دهم محرم آن سال بازارهاى بغداد همه بسته و بعنوان سوگوارى عاشورا تعطيل گرديد . بدين سبب ميان شيعيان و سنيان يك فتنه عظيم برپا شد كه عده در آن مجروح شدند و اموال تاراج گرديد .\r\nدر ماه ذى الحجه در شهر كوفه مردى قيام و ادعا كرد كه علوى است او نقاب دار و روى خود را پوشيده بود ميان او و ابو الحسين محمد بن عمر علوى جنگ رخ داد و چون معز الدوله از موصل بازگشت مدعى مبرقع ( روپوش - پابرقع - نقابدار ) گريخت .\r\n\r\nسنه سيصد و پنجاه و چهار\r\nدر آن سال روميان « مصيصه » و « طرسوس » را گشودند . سبب اين بود كه تغفور پادشاه روم در محل « قيساريه » يك شهر جديد ساخت كه نزديك بلاد اسلام باشد و خود در آن شهر اقامت گزيد و خانواده خويش را بدان شهر منتقل كرد .\r\nاهالى « مصيصه » و « طرسوس » به او پيغام دادند كه آماده پرداخت باج و خراج مىباشند و از او درخواست كردند كه گروهى از ياران خود را نزد آنها بفرستد كه هميشه مراقب اوضاع باشند و باج را استيفا نمايند او خواست درخواست آنان را اجابت كند ولى به او خبر رسيد كه آنها ناتوان و عاجز شده و هيچ يارى از هيچ گوشه و كنارى بداد آنان نمىرسند علاوه بر آن قحط و غلا شدت يافته و خواربار ناياب شده بحديكه آنها سگها را خورده‌اند از خوردن مرده هم خوددارى نكردند . وباء هم ميان آنان شايع شده و روزى سيصد تن از آنها هلاك مىشدند تغفور از قبول درخواست آنها خود - دارى كرد و رسول آنان را نزد خود خواند و نامه اهالى را در حضور او به آتش انداخت\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nو آتش و نامه نيم سوخته را بر سر رسول افكند كه ريش او هم به آتش سوخت آنگاه گفت : ( مردم طرسوس ) مانند مار هستيد در زمستان خشك مىشود و كنار مىافتد كه انگار مرده و بىجان است كه اگر انسان آن را بردارد و گرم نگهدارد جان مىگيرد و زهر خود را به او مىافشاند . شما كه اكنون اظهار اطاعت و تسليم مىكنيد ناتوان و زبون هستيد اگر من شما را به حال خود بگذارم رمق خواهيد يافت و به من آزار خواهيد رسانيد .\r\nرسول را بنا اميدى بازگردانيد و لشكرهاى روم را جمع و تجهيز و بمصيصه هجوم برد و خود فرمانده سپاه بود و روز شنبه شهر را با شمشير گشود و عظيم كشتارى مرتكب شد و بعد فرمان داد كه از قتل خوددارى شود و آن در تاريخ سيزدهم رجب بود ( سال جارى ) بقيه اهالى را بكشور روم كوچ داد كه عده آنها دويست هزار انسان بود .\r\nپس از آن سوى « طرسوس » لشكر كشيد آن شهر را محاصره كرد . اهالى امان خواستند و او به آنها امان داد شهر را گشود و نسبت به آنها نيكى كرد . به آنها دستور داد كه سلاح و هر چه بتوانند از اموال خود را بردارند و از دو راه دريا و صحرا كوچ كنند عده هم براى مراقبت آنها همراه آنان فرستاد تا آنكه به شهر انطاكيه رسيدند .\r\nپادشاه روم مسجد جامع شهر طرسوس را هم اصطبل چهارپايان خود نمود .\r\nمنبر را آتش زد و شهر طرسوس را آباد كرد و ديوار و حصار شهر را محكم نمود و خواربار براى مردم آن ديار جلب كرد كه نرخ آن ارزان شد و بسيارى از مردم كه گريخته بودند بازگشتند و بعضى از آنها دين مسيح را قبول كردند .\r\nپادشاه خواست در همان شهر بماند تا نزديك بلاد اسلام باشد ولى بعد منصرف شد و به شهر « قسطنطينه » بازگشت . « دمستق » كه فرزند « شمشقيق » بود خواست شهر « ميافارقين » را بدرود گويد زيرا سيف الدوله بر آن شهر تسلط يافته بود پادشاه روم به او فرمان داد كه شهر مذكور را ترك كند و بمتابعت خود شاه به شهر « قسطنطينيه »\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nبرود . او هم نزد شاه روم رفت .\r\n\r\nبيان تمرد و عصيان اهالى انطاكيه بر سيف الدوله\r\nدر آن سال اهالى انطاكيه بر سيف الدوله بن حمدان تمرد نمودند . سبب اين بود كه مردى از اهالى طرسوس كه نامش رشيق نسيمى يكى از كسانى كه شهر طرسوس را بروميان واگذار كرد بشمار مىرفت و او بانطاكيه مهاجرت نمود . چون بدان شهر رسيد مردى از اهالى اهواز كه آسياها را اجاره و اداره مىكرد نزد او رفت و هر چه مال داشت به او داد و او را بعصيان و طغيان تشويق و تشجيع نمود و به او گفت :\r\nسيف الدوله از اداره كردن اين شهر عاجز شده و قصد مراجعت بشام را دارد رشيق هم قيام كرد و بر شهر انطاكيه تسلط و استيلا يافت و با نماينده و جانشين سيف الدوله كه « قرعويه » باشد جنگ‌ها نمود و « قرعويه » ناگزير بحلب رفت و در قلعه آن تحصن نمود .\r\nسيف الدوله لشكرى بفرماندهى خادم خود بشاره به يارى « قرعويه » فرستاد چون رشيق از آمدن او خبر يافت شهر حلب را ترك كرد و هنگام بازگشت از اسب افتاد كه مردى عرب پياده شد و سرش را بريد و نزد « قرعويه » و بشاره برد .\r\nابن اهوازى ( آسيابان ) بانطاكيه رسيد و مردى را از ديلميان بنام « دزبر » ( دژبر ) را علم كرد و لقب امير را به او داد و مرد ديگرى علوى براى دعوت و ارشاد برگزيد و لقب استاذ را به او داد . مال فراهم و جمع كرد و سوى انطاكيه كه « قرعويه » در آنجا بود لشكر كشيد جنگ‌ها واقع شد و يكى از آنها بسيار عظيم بود كه ابن اهوازى در آن شكست خورد و پناه برد پس از آن سيف الدوله به محل « ميافارقين » بازگشت كه از جنگ و غزا فراغت يافته بود و يك شب در حلب ماند و روز بعد به قصد « دزبر » و ابن اهوازى شكست خورد و هر دو اسير شدند . دزبر را كشت و ابن اهوازى را بزندان سپرد و پس از مدتى او را هم كشت\r\n.\r\n\r\n","description":"","footnote":"","page_name":" 273 ","page_number":273},
  {"content":"\r\n\r\n\r\nبيان عصيان اهالى سيستان\r\nدر آن سال اهالى سيستان نسبت بامير خود خلف ابن احمد تمرد كردند .\r\nخلف امير سيستان و مردى علم دوست و دانش پژوه و دوستدار دانشمندان بود .\r\nاو در سنه سيصد و پنجاه و سه براى اداى فريضهء حج از سيستان سفر كرد و شخصى را بنام طاهر بن الحسين جانشين خود نمود طاهر طمع كرد كه خود مستقل و امير باشد تن بعصيان داد و چون خلف از سفر حج بازگشت و تمرد او را ديد ناگزير سوى بخارا رخت كشيد و از امير منصور بن نوح يارى خواست او هم او را يارى كرد و بسامان خود بازگردانيد .\r\nچون لشكرهاى منصور باتفاق خلف بسيستان رسيد طاهر شهر مقر خلف را بدرود گفت و باسفرار پناه برد و خلف در شهر خود قرار گرفت و لشكرها را مرخص و پراكنده نمود .\r\nچون طاهر بر آن وضع آگاه شد بسيستان بازگشت و ملك خلف را گرفت و خلف باز نزد امير منصور ببخارا رفت و امير هم او را گرامى داشت و نيكى كرد و باز سپاه عظيمى با او فرستاد و او بسيستان رفت و اتفاقا با مرگ طاهر تصادف نمود كه حسين فرزند او جانشينش شده بود و خلف او را سخت محاصره كرد و بسيارى از طرفين كشته شدند تا آنكه خلف غلبه يافت .\r\nچون فرزند طاهر وضع را بدان گونه ديد بامير منصور توسل و تضرع نمود و از او پناه خواست امير منصور عذر او را پذيرفت و او را نزد خود در بخارا خواند و خلف ابن احمد بامارت سيستان مستقر گرديد . روزگار او در آن امارت دوام يافت و اموال و رجال او فزون گشتند و چون توانائى خود را ديد مال مقرر خراج را از امير منصور قطع كرد و از فرستادن جامه و چاكر و باج خوددارى نمود .\r\nامير منصور لشكرها را تجهيز كرد و بجنگ او فرستاد و حسين بن طاهر را\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nفرمانده لشكرها نمود و او سوى سيستان لشكر كشيد و خلف بن احمد را در ارك محاصره نمود كه ارك از بهترين قلاع مهم و محكم بود و ديوارش بلند و خندق آن گود بود محاصره به طول كشيد و تا هفت سال او در ارك محصور ماند .\r\nخلف با انواع آلات و اسلحه دفاع مىكرد و تمام چاره‌ها و حيله‌ها را به كار مىبرد بحديكه مارها را در انبان مىگذاشت و با منجنيق بآن‌ها مىانداخت آنها ناگزير از ترس مار جابجا مىشدند .\r\nچون مدت محاصره به طول كشيد و در آن هنگام اموال و كالاها غارت شده و اسباب و اسلحه و آلات جنگ فرسوده و نابود گشته امير منصور بابى الحسن بن سيمجور كه اول امير سپاه خراسان بود و بعد از آن امارت عزل شد كه شرح آن خواهد آمد نوشت كه دوباره بامارت برگردد و سوى خلف لشكر بكشد و او را محاصره نمايد او در قهستان ( كهستان ) بود از آنجا براى جنگ با خلف رفت و او را محاصره كرد ميان آن دو علاقه و دوستى بود ابو الحسن بن سيمجور بخلف پيغام داد كه قلعه را بطاهر واگذار كند تا به اين بهانه لشكرهاى خراسان از محاصره او منصرف شوند و راه بخارا را گيرند و چون سپاه خراسان از آن ديار بازگردد او دوباره قلعه را بگيرد و با طاهر بن حسين جنگ كند .\r\nخلف نصيحت ابى الحسن را پذيرفت و فرزند حسين بامدادان تنها بقلعه رفت و خلف آن را ترك كرد و بقلعهء طارق پناه برد و ابو الحسن سيمجورى داخل ارك شد و خطبه بنام امير منصور بن نوح خواند و طاهر بن حسين را بامارت نشاند .\r\n( در اصل كتاب اشتباه شده كه گاهى امير نوح بن منصور و گاهى منصور بن نوح نوشته . همچنين طاهر بن حسين و حسين بن طاهر كه گمان مىرود و ما بروايت نخستين مؤلف تمسك نموده‌ايم ) .\r\n( مؤلف ) ما آنچه بعد از اين رخ داده و تجديد شده شرح خواهيم داد و اين نخستين خلل و ضعفى كه بدولت سامانيان رسيده بود كه امراء اطراف باستقلال طمع كردند زيرا اتباع آنها تن باطاعت و پيروى نمىدادند .\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nما ( مؤلف ) مىبايست هر حادثه را در سال خود وارد كنيم ولى در اينجا همه را جمع كرديم زيرا مختصر بوده تا اول و آخر حوادث بريده و فراموش نشود .\r\n\r\nبيان اطاعت اهالى عمان نسبت بمعز الدوله و حوادث آن سامان\r\nدر آن سال معز الدوله لشكرى بعمان فرستاد و با نافع مولاى ( غلام ) يوسف بن وجيه مقابله كرد .\r\nيوسف مزبور مرده و نافع بر شهر و توابع استيلا يافته بود نافع هم غلام سياه بود اظهار اطاعت نمود و خطبه بنام معز الدوله خواند و نام معز الدوله را بر درهم و دينار زد چون لشكر معز الدوله بازگشت مردم عمان بر نافع شوريدند و او را از شهر بيرون كردند و قرمطيان را پذيرفتند كه اهل هجر بودند .\r\nقرمطيان هم روز بكارها رسيدگى مىكردند و شب بلشكرگاه خود پناه مىبردند . بياران خود كه در هجر بودند نوشتند كه ما اين بلاد را تملك نموديم و حال ما چنين است .\r\n\r\nبيان حوادث\r\nدر شب شنبه چهاردهم ماه صفر قمر دچار خسوف شد كه تماما گرفته شد .\r\nدر همان سال يك قبيله ترك بخزر رفت و خزرها از خوارزميان يارى خواستند ولى آنها از يارى خزر خوددارى كردند و گفتند : شما كافر هستيد اگر مسلمان شويد ما شما را يارى خواهيم كرد آنها همه مسلمان شدند فقط پادشاه آنها اسلام را نپذيرفت\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nخوارزميان خزرها را يارى كردند و تركان را از آن سامان راندند پادشاه خزر هم مسلمان شد .\r\nدر چهارم جمادى الثانية شريف ابو احمد حسين بن موسى پدر شريف رضى و شريف مرتضى نقيب علويان و امير الحاج شد براى او از ديوان خليفه فرمان صادر شد .\r\nدر آن سال قرمطيان براى جنگ با عمانيان و شراة ( خريداران نفس خود كه فداكاران خوارج بودند ) لشكرى فرستادند . شراة ( خوارج ) در كوهها تجمع كردند و بر قرمطيان هجوم بردند و بسيارى از آنها را كشتند و بقيه بازگشتند .\r\nدر آن سال مردى از قرمطيان كه بسيف الدوله پناه برده بود و نامش مروان است قيام كرد . او حراست كناره‌هاى دريا را بر عهده داشت و چون نيرو يافت در حمص قيام كرد و شهر و اطراف را گرفت . غلام قرعويه يكى از سالاران سيف الدوله و حاجب او كه نامش بدر بود بجنگ قرمطى شتاب كرد و چندين بار با او نبرد كرد تا آنكه در يكى از جنگ‌ها بدر مزبور مروان قرمطى را هدف يك تير زهر آلود نمود او مجروح شد و اتفاقا بدر بدست اتباع قرمطى اسير شد مروان قرمطى مجروح فرمان قتل او را داد و او را كشتند و خود او چند روز بعد بسبب همان تير زهر آلود مرد .\r\nدر آن سال متنبى شاعر كه ابو الطيب احمد بن حسين كندى بود نزديك نعمانيه كشته شد . فرزندش هم با او كشته شد او از فارس از نزد عضد الدوله بازگشته بود كه اعراب او را كشتند و هر چه داشت بردند .\r\n( شاعر بزرگ عرب مشهور است كه ديوان او يكى از بزرگترين سرمايه‌هاى ادب است و شصت شرح مختصر و مفصل از بزرگترين دانشمندان براى آن ديوان نوشته شده است ) .\r\nمحمد بن حيان بن احمد بن حبان ابو حاتم بستى مؤلف و مصنف كتب معروف و ابو بكر محمد بن حسن بن يعقوب بن مقسم مفسر نحوى مقرى كه عالم بنحو كوفيان و داراى تفسير كبير خوب بوده و محمد بن عبد اللّه بن ابراهيم بن عبدويه ابو بكر\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nشافعى كه عالم بعلم حديث و سند او عالى و موثق بود در ماه ذى الحجه درگذشتند .\r\n( حبان ) بكسر حاء و باء يك نقطه .\r\n\r\nسنه سيصد و پنجاه و پنج\r\n\r\nبيان تجديد جنگ عمان و استيلاى معز الدوله بر آن سامان\r\nپيش از اين در سال قبل از اين تاريخ ( سيصد و پنجاه و چهار ) تسلط قرمطيان و فرار نافع را بيان كرده بوديم .\r\nچون نافع گريخت و قرمطيان استيلا يافتند ميان آنها يك منشى بنام على بن احمد بود كه بكارها رسيدگى ميكرد . منشى مذكور با قاضى شهر كه داراى نفوذ و و عشيره بود متحد گرديد كه هر دو سالارى براى امارت شهر انتخاب كنند . آنها مردى را بنام ابن طغان كه از كوچكترين سالاران عمان و داراى رتبه حقير بود برگزيدند .\r\nچون او بمقام امارت رسيد از سالاران بزرگتر و نيرومندتر از خود ترسيد هشتاد تن از آنان را گرفت بعضى را كشت و برخى را به دريا انداخت . دو جوان كه خواهرزادهء يكى از مغروقين بودند وارد شهر شدند و مدتى اقامت گزيدند روز سلام عام وارد بارگاه ابن طغان شدند و مردم به او درود گفتند چون سلام پايان يافت هر دو بر ابن طغان حمله كردند و او را كشتند .\r\nمردم بر انتخاب عبد الوهاب بن احمد بن مروان براى امارت عمان متفق شدند كه او از خويشان قاضى فوق الذكر بود . او خوددارى كرد ولى با اصرار ديگران\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nبامارت برگزيده شد .\r\nعلى بن احمد كه منشى قرمطيان بود براى ديوان خود برگزيده شد كه او با ( قرمطيان هجر ) بود .\r\nعبد الوهاب بمنشى خود على بن احمد دستور داد كه جيره و مواجب سپاهيان را بپردازد او هم پرداخت چون بزنگيان رسيد كه عدهء آنها شش هزار تن و نيرومند بودند گفت : امير عبد الوهاب به من دستور داده كه بسفيدپوستان تمام حقوق را بدهم و بسياه‌پوستان نصف آن . آنها شوريدند و از گرفتن نصف حقوق خوددارى كردند .\r\nعلى بن احمد بآن‌ها گفت : آيا مىتوانيد با من بيعت كنيد كه من تمام حقوق شما را بپردازم و شما يار من باشيد ؟ آنها گفتند : آرى و او تمام حقوق آنها را پرداخت و براى خود از آنها بيعت گرفت و آنها را با سفيد پوستان يكسان نمود كه سفيد - پوستان رنجيدند و شوريدند و با سياهان جنگ كردند و زنگيان بر آنها پيروز شدند بعد آشتى كردند و هر دو طرف متفق شدند كه عبد الوهاب را از امارت خلع كنند .\r\nامارت شهر نصيب على بن احمد شد .\r\nمعز الدوله براى جنگ با عمران بن شاهين بواسط لشكر كشيد و از آنجا براى فتح عمان لشكر فرستاد در آن هنگام نافع سياه كه امير عمان بود نزد او رفت معز الدوله او را گرامى داشت و نيكى كرد . او نزد معز الدوله ماند تا عمران بن شاهين اسير شد كه ما بخواست خداوند آن را شرح خواهيم داد .\r\nمعز الدوله از واسط سوى « ابله » ( بصره - بنام ابليوس سردار اسكندر ) لشكر كشيد و ماه رمضان را در آن شهر گذرانيد . در آنجا كشتىهاى جنگى را ساخت و تجهيز كرد تا لشكرى دريا نورد سوى عمان روانه كند .\r\nدر نيمه ماه شوال از كار تجهيز نيروى دريائى فراغت يافت ابو الفرج محمد بن عباس بن فسانجس را امير آن نمود . صد كشتى جنگى راه انداخت و چون به محل « سيران » رسيدند لشكر عضد الدوله بآن‌ها ملحق شد كه از فارس براى يارى آنها فرستاده شده بود كه معز الدوله عم خود را مدد دهد . همه با هم جمع و روانه شدند\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nبعمان رسيدند و در نهم ماه ذى الحجه وارد عمان شدند و بسيار كشتند كه كشتار عظيمى بود كشتىهاى عمان را هم آتش زدند كه هشتاد و نه كشتى بود و بنام معز الدوله خطبه خوانده شد .\r\n\r\nبيان فرار ابراهيم بن مرزبان\r\nدر آن سال ابراهيم بن مرزبان از آذربايجان گريخت و به شهر رى پناه برد .\r\nسبب اين بود كه چون ابراهيم در نبرد جستان بن شرمزن كه در تاريخ سنه سيصد و چهل و نه آن را شرح داده بودم منهزم شد بارمنستان پناه برد و در آنجا شروع بتجهيز لشكر و استعداد نمود كه باز بآذربايجان بازگردد . پادشاهان ارمنستان هم بعضى ارمنى و برخى كرد بودند . او پس از فرار باجستان بن شرمزن مكاتبه و صلح نمود ابو القاسم بن ميسكى هم نزد وهسوذان رفت و با او هم‌آهنگى نمود . ابراهيم هم عم خود وهسوذان را بانتقام و خونخواهى برادران تهديد كرد و سوى او لشكر كشيد . وهسوذان از او ترسيد و باتفاق ابن ميسكى بديلمان رفت . ابراهيم هم بر بلاد عم خود استيلا يافت و ياران و اتباع او را سخت آزرد و اموال را ربود . وهسوذان هم مردان را گرد خود جمع نمود و بقلعه خود در طارم پناه برد و ابو القاسم بن ميسكى را با لشكرها بجنگ ابراهيم فرستاد با ابراهيم مصاف داد و جنگى سخت واقع شد و ابراهيم گريخت و او را دنبال كردند و به او نرسيدند ابراهيم خود تنها به شهر رى پناه برد و نزد ركن الدوله رفت كه او را گرامى داشت و نيكى كرد كه ركن الدوله شوهر خواهر ابراهيم بود بدين سبب در نيكى مبالغه كرد و هدايا و عطايا بسيار پيش او برد\r\n.\r\n\r\n","description":"","footnote":"","page_name":" 280 ","page_number":280},
  {"content":"\r\n\r\n\r\nخبر غازيان خراسانى با ركن الدوله\r\nدر ماه رمضان آن سال عده بيست هزار مجاهد به شهر رى رسيدند كه قصد غزا ( غزوه ) داشتند .\r\nركن الدوله خبر آنها را شنيد و دانست كه عدهء آنها فزون است و آنها در شهرستان‌ها مرتكب فساد شده و رؤساء و فرماندهان مانع آزار و فساد آنها نشدند . استاد ابو الفضل بن عميد كه وزير ركن الدوله بود گفت : بايد آنها را از ورود به حال اجتماع در شهر منع نمود .\r\nركن الدوله گفت : من چنين نخواهم كرد مبادا گفته شود كه من از غازيان بيمناك شده‌ام .\r\nابن عميد گفت : پس آنها را از ورود منع كن تا سپاه تو تجمع كند و آماده شود باز هم قبول نكرد .\r\nابن عميد گفت : من مىترسم كه آنها با امير خراسان ساخته و براى كشور تو توطئه چيده باشند تا دولت ترا براندازند باز قبول نكرد .\r\nچون غازيان وارد شهر رى شدند سالاران آنها كه قفال فقيه ميان آنها بود در مجلس ابن عميد حاضر شدند و از او مال خواستند كه آن را براى جهاد انفاق كنند او بآن‌ها وعده داد ولى آنها سخت اصرار كردند و گفتند ما خراج اين كشور را ميخواهيم كه عينا بما پرداخته شود زيرا خراج از بيت المال است . روميان هم نسبت بمسلمين چنين كرده و چنان و بلاد اسلام را گشوده و بر وطن و ملك شما استيلا يافته‌اند همچنين ارمنيان . ما فقير و غريب و مجاهد هستيم و به اين مال احق و اولى مىباشيم كه بايد همه بما برسد و نيز درخواست كردند كه لشكرى با آنها براى جهاد روانه شود .\r\nابن عميد دانست كه آنها باطن پليد و نيت بد دارند و آنچه را كه گمان كرده بود يقين شد او با آنها مدارا كرد و آنها از دشنام دادن بديلميان و تكفير آنان\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nخوددارى نكردند ( كه ناسزا مىگفتند ) . از محضر ابن عميد رفتند و آغاز امر بمعروف و نهى از منكر نمودند و اموال مردم را بعنوان نهى از منكر ربودند و فتنه برپا كردند و با گروهى از ديلميان جنگ و ستيز نمودند و فتنه تا شب دوام داشت و روز بعد هنگام بامداد به شهر هجوم بردند و كاخ ابن عميد وزير را غارت كردند و او را مجروح نمودند .\r\nركن الدوله با عده كم از اتباع خود دفاع كرد و منهزم شد و اگر او را دنبال مىكردند نابود مىكردند و مالك شهر مىگرديدند ولى چون شب شد آنها از نبرد و تعقيب گريختگان دست كشيدند . روز بعد ركن الدوله بآن‌ها پيغام داد و ملاطفت نمود كه شايد بجاى ديگر بروند و شهر را ترك كنند . آنها قبول نكردند و در شهر بانتظار مدد ماندند كه امير خراسان بآن‌ها وعدهء فرستادن سپاه داده بود زيرا با او توطئه چيده و او وعده داده بود كه مملكت را بگيرد . باز هم تجمع و قصد كردند كه شهر را بگيرند .\r\nركن الدوله ناگزير جنگ را آغاز كرد در ضمن هم ( براى خدعه جنگى ) گروهى از سپاهيان خود را بيك محل معين فرستاد كه از آنجا تاخت كنند و گرد و غبار برانگيزند و كسانى را نزد ركن الدوله بفرستند و بگويند مدد رسيد و لشكر ها پشت سر هم مىآيد آن گروه هم بدستور ركن الدوله عمل كردند .\r\nاتباع ركن الدوله ترسيده بودند زيرا عدهء آنها كم بود و عدهء دشمن فزون چون گرد و غبار را از دور ديدند و عدهء هم رسيدند و خبر ورود مدد را دادند سپاهيان ركن الدوله دل قوى كردند و دلير شدند .\r\nركن الدوله به آنها فرمان حمله داد و گفت : شايد ما قبل از وصول مدد بر آنها پيروز شويم و ظفر و غنيمت بما اختصاص يابد آنها همه تكبير كردند و دليرانه حمله نمودند ظفر نصيب آنها شد و خراسانيان گريختند كشته و اسير بسيار دادند و بقيه امان خواستند .\r\nركن الدوله بآن‌ها امان داد ولى عدهء از آنها تكبير كنان داخل شهر رى\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nشده هر كه را با لباس ديلميان مىديدند كافر مىخواندند و مىكشتند و مىگفتند :\r\nرافضى ( شيعه ) هستند چون خبر فرار ياران به آنها رسيد و ديلميان بر آنها حمله كردند كه آنها را بكشند امان خواستند و ركن الدوله قتل آنها را منع كرد و به آنها امان داد و راه را گشود كه آنها بروند و به وطن خود برگردند پس از آن عدهء دو هزار مرد جنگجو به يارى و متابعت آنها رسيد و ركن الدوله با آنها نبرد كرد كه منهزم شدند و عدهء از آنها را كشت پس از آن اسراء را آزاد كرد و به آنها زاد و خواربار داد و به وطن خود فرستاد .\r\nابراهيم بن مرزبان در آن زمان نزد ركن الدوله بود كه در جنگ شركت و دليرى نمود و از خود نام نيك و اثر نمايان گذاشت .\r\n\r\nبيان بازگشت ابراهيم بن مرزبان به آذربايجان\r\nدر آن سال ابراهيم بن مرزبان به آذربايجان بازگشت و بر آن بلاد استيلا يافت .\r\nسبب اين بود كه چون او بركن الدوله پناه برد . ركن الدوله لشكرها را تجهيز كرد و با استاد ابو الفضل بن عميد فرستاد كه ابراهيم را بملك خود بازگرداند و اوضاع و احوال آن سامان را اصلاح نمايد . ابو الفضل رفت و ميان ابراهيم و جستان بن شرمزن را صلح داد و قبايل اكراد را مطيع نمود و او را بر مملكت مسلط كرد .\r\nابن عميد چون به آن ديار رسيد عايدات را فزون ديد ولى آنچه بابراهيم مىرسيد كم بود زيرا او قادر بر اداره مملكت نبود و بعيش و نوش و صحبت زنان اشتغال داشت بركن الدوله نوشت و اوضاع را شرح داد و پيشنهاد كرد كه بابراهيم يك ايالت ديگر واگذار شود كه عايدات آن به اندازه آنچه بدست او از آذربايجان\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nحاصل مىشود بوده باشد زيرا او نمىتواند با متنفذين اين سامان بسازد و زيست كند ولى ركن الدوله از قبول آن پيشنهاد خوددارى كرد و گفت : من نمىخواهم گفته شود كسى به او پناه برد و او بملك وى طمع كرد . ابو الفضل ابن عميد را دستور مراجعت داد كه مملكت را بابراهيم واگذار كند و بازگردد .\r\nابن عميد برگشت و اوضاع آن سامان را براى ركن الدوله شرح داد و او را از شورش و قيام مردم آذربايجان برحذر نمود كه بالاخره مملكت از دست ابراهيم خارج خواهد شد . چنين هم شد كه ابراهيم سخت دچار شد و بزندان آذربايجان افتاد كه ما آن را در آينده شرح خواهيم داد .\r\n\r\nبيان هجوم روم بر بلاد اسلام\r\nدر ماه شوال آن سال روميان لشكر كشيدند و شهر « آمد » را محاصره كردند مردم دفاع نمودند و عدهء سيصد تن از آنها را كشتند و چهار صد تن اسير گرفتند و آنها نتوانستند شهر را بگيرند ناگزير سوى « دارا » لشكر كشيدند و به محل « نصيبين » نزديك شدند در آنجا با يك قافله كه از « ميافارقين » رسيده بود مصادف شدند و تمام قافله را بردند مردم از شهر « نصيبين » گريختند و كرايه يك چهار پا به صد درهم رسيد .\r\nسيف الدوله باعراب پيغام داد كه با آنها بگريزد كه در آن هنگام در « نصيبين » بود بر حسب اتفاق روميان قبل از اينكه سيف الدوله بگريزد خود مراجعت نمودند و سيف الدوله ماند . از جزيره بشام رفتند و بعد بطرسوس بازگشتند\r\n.\r\n\r\n","description":"","footnote":"","page_name":" 284 ","page_number":284},
  {"content":"\r\n\r\n\r\nبيان وقايع معز الدوله و عمران بن شاهين\r\nپيش از اين رفتن معز الدوله بواسط را كه به قصد سركوبى عمران بن شاهين لشكر كشيده بود بيان نموديم .\r\nعمران بن شاهين در بطائح ( جمع بطحه - درياچه و منجلاب ) بود . چون چون معز الدوله بواسط رسيد لشكرى بفرماندهى ابو الفضل عباس بن حسن براى جنگ عمران فرستاد و او در محل جامده لشكر زد و جويها را كه به آن درياچه ميريخت بست . معز الدوله خود به محل ابله ( نزديك بصره - از ابليوس ) رفت و از آنجا لشكرى بعمان فرستاد كه ما به آن اشاره نموديم و بواسط بازگشت تا جنگ عمران را پايان دهد در آنجا اقامت گزيد و بيمار شد ناگزير سوى بغداد رخت كشيد و آن در تاريخ بيست و هشتم ربيع الاول سنه سيصد و پنجاه و شش بود كه او رنجور بود و بسپاه خود وعده داد كه بازخواهد گشت و چون ببغداد رسيد وفات يافت كه ما وفات او را بيان خواهيم كرد به اين سبب سپاه او با عمران بن شاهين آشتى كرد و از جنگ منصرف گرديد\r\n.\r\n\r\n","description":"","footnote":"","page_name":" 285 ","page_number":285},
  {"content":"\r\n\r\n\r\nبيان حوادث\r\nدر آن سال بنى سليم بر قافله حج كه از مصر و شام رسيده و عدهء حجاج فزون بود حمله كردند و مال بىحد و حصر آنها را ربودند قافله بسيار عظيم بود زيرا در آن سال بسيارى از مرزنشينان كه از هجوم گريخته بودند با اموال و - خانواده‌هاى خود به سفر حج مبادرت كرده بودند كه از راه مكه پس از حج بعراق مهاجرت كنند و چون بنى سليم آنها را غارت كردند در صحرا پراكنده و سرگردان شدند و جز عده كمى كسى از آنها زنده نماند .\r\nدر آن سال كار ابو عبد اللّه داعى در ديلمان بالا گرفت . او پشمينه پوشيد و پارسا شد و سرگرم عبادت و زهد گرديد . با همان حال بجنگ وشمگير كمر بست و او را منهزم نمود و خواست طبرستان را بگيرد . باهالى عراق هم نامه‌ها نوشت و آنها را بجهاد دعوت كرد .\r\nدر آن سال مبادله اسراء و پرداخت فديه ميان سيف الدوله و روميان انجام گرفت .\r\nابو فراس پسر عم سيف الدوله ( شاعر بزرگ و سالار مشهور و دلير ) بن حمدان و ابو الهيثم بن قاضى ابى الحصين از گرفتارى نجات يافتند .\r\nدر آن سال ماه دچار خسوف گرديد كه در شب شنبه سيزدهم شعبان تمام قرص قمر منخسف شد .\r\nابو بكر محمد بن عمر بن محمد بن سالم معروف بابن جعابى حافظ بغدادى كه شيعه بود و ابو عبد اللّه محمد بن حسين بن على بن حسين بن وضاح شاعر انبارى درگذشتند\r\n.\r\n\r\n","description":"","footnote":"","page_name":" 286 ","page_number":286},
  {"content":"\r\n\r\n\r\nسنه سيصد و پنجاه و شش\r\n\r\nبيان وفات معز الدوله و امارت فرزندش بختيار\r\nدر سيزدهم ماه ربيع الاخر آن سال معز الدوله با مرض ذرب ( فساد و بيمارى جگر ) درگذشت او در واسط بود لشكرها را براى جنگ عمران بن شاهين تجهيز كرده بود در آنجا اول باسهال مبتلا شد و مرض او شدت يافت ناگزير ببغداد بازگشت اتباع خود را در واسط گذاشت و به آنها وعده مراجعت داد زيرا اميدوار بود كه بهبود يابد و چون ببغداد رسيد هر چه تناول مىكرد در معده او نمىماند و چون مرگ را احساس كرد فرزند خود عز الدوله بختيار را جانشين خود نمود و توبه كرد و بيشتر اموال خود را در راه خدا بخشيد و تمام بندگان خويش را آزاد نمود و بعضى از چيزهائى كه از ياران خود برده بود پس داد و در ماه ربيع الاخر وفات يافت و در محل باب التين در گورستان قريش به خاك سپرده شد .\r\nمدت امارت او بيست و يك سال و يازده ماه و دوازده روز بود . او بردبار و خردمند و كريم بود . چون درگذشت فرزندش عز الدوله بر اورنگ امارت نشست در آن هنگام باران سه روز متوالى بشدت باريد و مردم را از شدت جنبش بازداشت .\r\nعز الدوله نزد سالاران نماينده فرستاد و آنها را خشنود نمود و اتفاقا باران پس از سه شب و روز بند آمد و هيچكس براى مخالفت قيام نكرد .\r\nعز الدوله بسپاهيان نامه نوشت كه با عمران بن شاهين صلح كنند آنها هم صلح كردند . معز الدوله يك دستش بريده شده بود . در علت و سبب قطع آن روايات مختلف آمده . بعضى گويند : در جنگ كرمان كه آن را وصف نموديم بريده شده و برخى سبب ديگر ذكر كرده‌اند .\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nاو كسى بود كه ارسال پيك تندرو را ايجاد كرد زيرا مىخواست خبر وقايع خود را زودتر بركن الدوله برساند . در عهد او چند دونده و رونده و پيك سريع السير بوجود آمدند كه بر تمام پيك‌هاى تندرو تفوق و امتياز داشتند يكى فضل و ديگرى مرعوش بودند كه هر يك از آنها روزى بيشتر از چهل فرسنگ راه را طى مىكردند .\r\nبآن‌ها حقوق و مواجب بسيار مىداد و نيكى مىكرد . يكى از آن دو شيعه بود و ديگرى سنى و دو گروه مردم شيعه و سنى براى آن دو تعصب مىكردند و يكى را بر ديگرى مقدم مىداشتند .\r\n\r\nبيان بدرفتارى بختيار و فساد حال او\r\nچون معز الدوله به حال نزع افتاد وصيت كرد كه فرزندش بختيار بايد مطيع عم خود ركن الدوله باشد و هر چه بكند بدستور و امر او باشد و نيز مطيع عضد الدوله پسر عم خود باشد زيرا او بزرگتر از عز الدوله بختيار و سياستمدارتر بود و نيز وصيت كرد كه دو منشى خود ابو الفضل عباس بن الحسين و ابو الفرج محمد بن عباس كه لايق و كاردان و استوار بودند به حال خود ابقا نمايد و از ديلميان و تركان و بالاخص سبكتكين حاجب خوب نگهدارى كند او به اين وصيت عمل نكرد بلكه بر خلاف آن رفتار نمود و خود سرگرم لهو و لعب و عيش و نوش و معاشرت زنان و مسخره‌ها و مطربين و مغنيان گرديد . بعد هم دو منشى پدر خويش و سبكتكين را آزرد . آنها هم از او رنجيدند و سبكتكين از حضور بكاخ او امتناع نمود علاوه بر آن سالاران و بزرگان ديلمى را از مملكت اخراج و تبعيد كرد زيرا باملاك و مقاطعه‌هاى آنها طمع كرد كه اموال و املاك آنها و ياران پيوسته به آنها را تملك كند . تابعين آن بزرگان و سالاران چون وضع را بدان گونه ديدند ضد او متحد شده و افزايش حقوق را مطالبه نمودند او ناگزير هر چه خواستند داد تركان هم به آنان اقتدا كرده و مانند آنها زياده را خواستند . او نتوانست بسبكتكين آزار\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nبرساند زيرا سخت بر حذر و محتاط بود و تركان هم با او متفق و مطيع بودند . ديلميان هم از شهر ( بغداد ) بصحرا رفتند و برگشتن سالاران خود را مطالبه نمودند او هم ناگزير شد كه آنها را برگرداند زيرا از تركان و سبكتكين بيمناك شده بود .\r\nتركها هم مانند ديلميان خارج شدند و تظاهر نمودند .\r\nخبر مرگ معز الدوله هم بمنشى او ابو الفرج محمد بن عباس كه فاتح و والى عمان شده بود رسيد او هم عمان را بنمايندگان عضد الدوله واگذار كرد و خود راه بغداد را گرفت . سبب واگذارى عمان بعضد الدوله اين بود كه بعد از مرگ معز الدوله ابو الفضل منشى ( بمنزلهء وزير ) در كارها مستقل شده بود و ابو الفرج ترسيد كه او مستبد شود و كار را بدست گيرد بدين سبب عمان را بعمال عضد الدوله واگذار كرد مبادا به او دستور داده شود كه در عمان بماند و والى آنجا باشد راه بغداد را گرفت و چون رسيد ديد ابو الفضل وزير شده ( و او محروم گرديد ) .\r\n\r\nبيان جنبيدن لشكرهاى خراسان و مرگ وشمگير\r\nدر آن سال منصور بن نوح لشكرهاى خراسان و ما وراء النهر را تجهيز و سوى ملك رى روانه نمود .\r\nسبب اين بود كه ابو على بن الياس از كرمان بعنوان پناهندگى به شهر بخارا رفت كه بخواست خداوند متعال در آينده بشرح آن خواهيم پرداخت . چون بر امير وارد شد او را گرامى داشت و بزرگ و محترم نمود او هم امير را بگرفتن ملك از بنى بويه تطميع كرد و گفت : امراء او كه به قصد رى مىرفتند صميمى نبودند و از ديلميان رشوه دريافت مىكردند و بدون حصول مرام باز مىگشتند سخن او با گفته‌هاى وشمگير كه مدعى خيانت امراء بود موافقت كرد .\r\nامير منصور با وشمگير و حسن بن فيرزان مكاتبه و آنها را بر قصد خود آگاه كرد كه سوى رى لشكر خواهد كشيد به آنها هم دستور داد كه هر دو آماده لشكر كشى\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nو تجهيز سپاهيان باشند و بسپاه او ملحق شوند . پس از آن لشكرها را تجهيز و بفرماندهى امير سپاه خراسان به آن سامان روانه كرد . امير سپاه هم ابو الحسن محمد بن ابراهيم بن سيمجور دواتى بود به او دستور داد كه مطيع وشمگير باشد و بامر و دستور او عمل كند و او فرمانده كل سپاه باشد .\r\nچون خبر بركن الدوله رسيد خود را دچار يك امر پيش بينى نشده ديد كه او را سخت مضطرب نمود و بقيام و قعود و بيم و نگرانى مبتلا كرد و دانست كار به حد نهايت رسيده و از چاره و تدارك گذشته . ناگزير زن و فرزند خود را باصفهان فرستاد و به فرزند خود عضد الدوله نوشت و مدد خواست همچنين بعز الدولهء بختيار برادر زاده خود نوشت و يارى خواست .\r\nاما عضد الدوله كه او سپاهى تجهيز و روانه راه خراسان كرد كه چون خراسان از سپاه تهى گشته آن را بگيرد خبر باهالى خراسان رسيد آنها ترسيدند و از ادامه پيشرفت خوددارى نمودند ولى بعد سير خود را تا دامغان ادامه دادند .\r\nركن الدوله هم با لشكرهاى خود از شهر رى خارج و بمقابله خراسانيان تهور نمود ناگاه خبر مرگ وشمگير رسيد . براى وشمگير هدايا از امير خراسان رسيده بود كه از جمله آنها اسبهاى تندرو و اصيل بود وشمگير سوار يكى از آنها شد و به شكار رفت كه يك خوك وحشى بر اسب او حمله كرد اسب هم سوار خود را بر زمين انداخت خون از بينى و گوش وشمگير جارى شد و او مرد و آن در تاريخ ماه محرم سنه سيصد و پنجاه و هفت بود .\r\nتمام تصميمات و تدبيراتى كه براى لشكركشى و كشورگشائى به كار رفته بود هدر گرديد و خداوند ركن الدوله را از خراسانيان آسوده فرمود . چون وشمگير درگذشت فرزندش بيستون جانشين پدر گرديد و با ركن الدوله مكاتبه و صلح نمود . ركن الدوله هم براى يارى او مال و لشكر فرستاد .\r\nيكى از داستانهاى شگفت آور اين است كه براى مردم عبرت آور و معرف مكارم اخلاق و بزرگوارى و حسن نيت مىباشد كه هنگام قدرت كرم و مروت\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nبجاى انتقام به كار رود .\r\nوشمگير چون لشكرهاى خراسان را به يارى خود پذيرفت و خود لشكر كشيد بركن الدوله نامه نوشت و او را تهديد كرد و دشنام داد و خاطر نشان نمود كه اگر من بر تو پيروز شوم چنين خواهم كرد و چنان و عبارات بسيار زشت به كار برد .\r\nمنشى ركن الدوله از خواندن آن نامه كه بسيار بد بود خوددارى نمود .\r\nركن الدوله گفت : بخوان و در قبال آن چنين بنويس . آيا تجهيز سپاه و لشكر - كشى و استعداد تو براى جنگ من گمان نمىبرم هيچ گاه به اندازه اين هنگام نزد من حقير و ناچيز نبوده . بسيار آسان خواهد بود و اما تهديد و دشنام تو بدان كه اگر من بر تو غالب شوم به خدا سوگند نسبت به تو ضد تصميم و نيت تو عمل خواهم كرد و نيكى بسيار خواهم نمود و ترا گرامى خواهم داشت و تا بتوانم خواهم نواخت .\r\nولى وشمگير دچار سوء نيت خود شد و ركن الدوله بسبب حسن نيت اقتدار خود را ادامه داد .\r\nدر طبرستان مردى بنام نوح بن نصر ( غير از سامانى ) با ركن الدوله سخت دشمن و بدخواه بود كه هميشه عدهء تجهيز و به اطراف مملكت ركن الدوله حمله مىكرد و سخت مزاحم بود اتفاقا در آن هنگام درگذشت و ركن الدوله از شر او هم آسوده شد . در همدان مردى بنام احمد بن هارون همدانى بود چون شنيد لشكرهاى خراسان بكشور ركن الدوله هجوم برده تمرد و عصيان نمود و چون شنيد وشمگير زندگى را بدرود گفته فورا مرد و خداوند ركن الدوله را از شر او هم آسوده نمود\r\n.\r\n\r\n","description":"","footnote":"","page_name":" 291 ","page_number":291},
  {"content":"\r\n\r\n\r\nبيان دستگيرى ناصر الدوله بن حمدان\r\nدر آن سال ابو تغلب بن ناصر الدوله پدر خود را دستگير و در قلعه حبس كرد و آن در بيست و چهارم ماه جمادى الاولى بود .\r\nسبب بازداشت او اين بود كه او پير و تندخو و سخت گير شده بود كه بر فرزندان و ياران خود فشار مىآورد و با آنها در مصالح مملكت مخالفت مىكرد يكى از مخالفت‌ها اين بود كه چون معز الدوله درگذشت ياران او تصميم گرفتند كه عراق را بگيرند و بختيار را اخراج كنند .\r\nناصر الدوله به آنها گفت : معز الدوله مال بسيار براى فرزندش بختيار گذاشته و او اين مال را در نبرد شما صرف خواهد كرد و بر شما پيروز خواهد شد صبر كنيد كه آن مال از بين برود آنگاه شما بر او پيروز خواهيد شد .\r\nابو تغلب بر پدر خود قيام كرد و او را بزندان قلعه سپرد و پرستارانى براى خدمت او معين نمود چون او به اين كار مبادرت كرد برادرانش با او ستيز كردند و همه كه متحد بودند دچار ضعف شدند و به آنچه در دست داشتند اكتفا نمودند تا براى استقامت او نزد برادرانش وسيله باشد .\r\nبختيار هم قرار داد او را با دريافت هزار هزار و دويست هزار درهم در سال تجديد نمود\r\n.\r\n\r\n","description":"","footnote":"","page_name":" 292 ","page_number":292},
  {"content":"\r\n\r\n\r\nبيان وفات پادشاهانى كه در اين سال درگذشتند\r\nدر آن سال وشمگير بن زيار چنان كه بيان كرديم درگذشت .\r\nمعز الدوله هم وفات يافت كه شرح وفات او را داديم . همچنين حسن بن فيرزان و كافور اخشيدى درگذشتند ( كافور اخشيدى غلام اخته سياه خاندان اخشيد ايرانى كه آن سياه اخته بسبب خرد و لياقت اتابك فرزند اخشيد انوجور شده و خود زمام امور را بدست گرفت و پادشاهى كرد . متنبى شاعر بزرگ عرب اول او را مدح كرد و بعد او را هجا نمود . كافور در سخا و كرم و حسن اداره و عدل و تقوى از عجايب روزگار بود ) .\r\nتغفور پادشاه روم و ابو على محمد بن الياس و سيف الدوله بن حمدان درگذشتند .\r\nاما سيف الدوله على ابو الحسن بن ابو الهيجاء بن حمدان بن حمدون تغلبى ربعى ( نسبت بقبيله ربيعه ) در حلب وفات يافت و در ماه صفر نعش او را به محل « ميافارقين » حمل و در آنجا به خاك سپرده شد . مرض او فالج بود . گفته شده عسر بول بوده .\r\nاو در ماه ذى الحجه سنه سيصد و سه متولد شده بود . كريم و شجاع بود . اخبار و وقايع او مشهور و معروف است . او شعر هم مىسرود از جمله اشعار او درباره برادرش ناصر الدوله اين است :\r\n وهبت لك العليا و قد كنت اهلها * و قلت لهم بينى و بين اخى فرق\r\nو ما كان بى عنها نكول و انما * تجاوزت عن حقى فتم لك الحق\r\nاما كنت ترضى ان اكون مصليا * اذا كنت ارضى ان يكون لك السيق \r\nيعنى - من بزرگوارى و برترى را به تو واگذار كردم و تو اهل و مستحق آن هم هستى . من به آنها گفتم ميان من و برادرم تفاوت هست . من بزرگوارى را رد و دفع نكردم ولى از حق خود گذشتم كه اين حق براى تو تمام شود .\r\nآيا تو راضى نيستى كه من دعا گو باشم در صورتى كه من ترا احق و اولى\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nبرفعت و بلندى بدانم .\r\nو نيز از اشعار او اين سه بيت است :\r\n قد جرى فى دمعه دمه * فالى كم انت تظلمه\r\nرد عنه الطرف منك فقد * جرحته منك اسهمه\r\nكيف يسطيع التجلد من * خطرات الوهم تؤلمه \r\nيعنى - خون او ( خود را گويد ) با اشك روان شده . تا كى تو به او ستم مىكنى ؟\r\nچشم ( تير نگاه ) خود را از او برگردان زيرا تيرهاى نگاه تو او را مجروح كرده .\r\nاو چگونه مىتواند بردبارى و خوددارى كند در حالى كه خطرهاى وهم و خيال او را دردناك مىكند .\r\nچون سيف الدوله وفات يافت فرزندش ابو المعالى شريف جانشين او شد .\r\nاما ابو على بن الياس كه بيان وفات او در تاريخ سنه سيصد و پنجاه و چهار آمده .\r\nاما كافور كه او امير مصر و يكى از بندگان محمد بن طغج اخشيد بود . بر مصر و شام استيلا يافت زيرا فرزندان خواجه او خردسال بودند . او اخته و سياه بود . متنبى هم او را مدح و هم هجو كرده . متنبى به قصد او بمصر رفت و اخبار او مشهور است چون كافور وفات يافت اين شعر بر سنگ قبر وى نقش شد :\r\n انظر الى تغير الايام ما صنعت * افنت أناسا بها كانوا و قد فنيت\r\nدنياهم ضحكت ايام دولتهم * حتى اذا انقرضوا ناحت لهم و بكت \r\nيعنى - بنگر كه تغيير روزگار چه كرده ؟ مردمى را كه در آن زيست ميكردند نابود كرده و خود هم نابود شده .\r\nگيتى براى آنها چندى خنديد و آنها را صاحب دولت كرد بعد چون آنها نابود شدند بر آنها گريست و نوحه و ندبه كرد .\r\nابو الفرج على بن حسين بن محمد بن احمد اصفهانى درگذشت او از اولاد محمد بن مروان بن حكم اموى و شيعه هم بود و اين يكى از عجايب بشمار مىآيد .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nاو مؤلف كتاب « الاغانى » ( مشهور ) و كتب ديگر بود .\r\nيوسف بن عمر بن ابى عمر قاضى كه در سنه سيصد و پنج متولد شده بود درگذشت .\r\nاو در زمان و حيات پدر خود قاضى بغداد شد بعد از وفات پدر هم قاضى بود .\r\nابو الحسن احمد بن محمد بن سالم يار سهل تسترى ( شوشترى ) رضى اللّه عنه هم وفات يافت .\r\n\r\nسنه سيصد و پنجاه و هفت\r\n\r\nبيان عصيان حبشى فرزند معز الدوله بر برادر خود بختيار در شهر بصره و گرفتارى او\r\nدر آن سال حبشى بن معز الدوله بر برادر خود بختيار تمرد و عصيان نمود . چون پدرش معز الدوله درگذشت و او والى بصره بود ياران او را باستبداد وادار نمودند و گفتند : برادرت بختيار هرگز قادر بر لشكر كشى و قصد ترا نخواهد بود او هم تمرد نمود .\r\nخبر عصيان او ببرادرش رسيد او هم ابو الفضل عباس بن حسين وزير خود را بجنگ وى فرستاد و دستور داد بهر حيله و وسيله او را دستگير كند . وزير تظاهر كرد كه قصد اهواز را دارد و چون بواسط رسيد مدتى در آنجا زيست تا كارهاى آن محل را سامان بدهد . بحبشى هم نوشت كه با او صلح خواهد كرد و امارت بصره را به او واگذار خواهد نمود در ضمن هم نوشت كه من مبلغى از مال بدولت بدهكار\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nشده و احتياج بمال دارم . حبشى هم دويست هزار درهم براى او فرستاد و يقين كرد كه بصره به او واگذار خواهد شد . وزير بسپاه اهواز نوشت كه « ابله » را قصد كند و فلان روز آماده باشد . خود هم از واسط سوى بصره روانه شد . هنگامى به آن شهر رسيد كه سپاه اهواز بر حسب وعده به آن ديار رسيده بود .\r\nحبشى نتوانست كار خود را سامان بدهد و با اصلاح امور بپردازد يا آماده جنگ گردد به او احاطه كردند و او را گرفتند و در زندان رامهرمز افكندند .\r\nعم او ركن الدوله كسانى را فرستاد و او را آزاد كرد او هم در سنه سيصد و پنجاه و نه نزد عضد الدوله رفت و عضد الدوله به او املاك و مقاطعاتى واگذار كرد و تا زنده بود نزد او زيست كه در پايان سنه سيصد و پنجاه و نه درگذشت .\r\nوزير هم اموال او را در بصره ربود و مال عظيمى بدست آورد . از جمله چيزهائى كه برد پانزده هزار مجلد كتاب بود غير از كتبى كه شيرازه شده و بدون جلد بوده .\r\n\r\nبيان بيعت محمد بن مستكفى ( بخلافت )\r\nدر آن سال در بغداد شايع شد كه مردم با يكى از اهل بيت ( خاندان پيغمبر ) بيعت كرده‌اند و اين شايعات ميان عوام و خواص ( و تمام طبقات ) منتشر گرديد .\r\nو نيز گفته شد كه او از خاندان رسول نيست بلكه او دجال است كه پيغمبر وعده ظهور او را داده بود . او امر بمعروف و نهى از منكر مىكرد و هر چه از دين اهمال شده و بدان عمل نمىشد زنده ميداشت و به كار مىبرد . هر كه سنى بود به او گفته مىشد كه علوى مىباشد مبلغين و داعيان فزون گشتند و براى بيعت خلافت او آماده شدند .\r\nگفته شد . كه او در مصر است و كافور اخشيدى او را گرامى داشته و در حق او نيكى كرده بود .\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nيكى از كسانى كه با او بيعت كرده بودند سبكتكين عجمى بود ( غير از سبكتكين پدر محمود يا سبكتكين حاجب ) او از سالاران بزرگ معز الدوله بشمار مىآمد و شيعه هم بود او گمان برده بود كه آن شخص علوى مىباشد به او نامه نوشت و دعوت كرد كه از مصر ببغداد بيايد و چون او دعوت را اجابت كرد و به محل انبار رسيد سبكتكين باستقبال او از طريق فرات شتاب كرد و او حمايت وى را بر عهده گرفت .\r\nچون به او رسيد ندانسته او را ببغداد برد كه در آنجا دانست او فرزند مستكفى ( خليفه سابق ) عباسى مىباشد از عقيده خود برگشت . فرزند مستكفى هم آگاه شد و خود و يارانش ترسيدند . اتباع او پراكنده شدند . برادرش هم همراه او بود كه هر دو نزد بختيار رفتند و بختيار به آنها امان داد . پس از آن خليفه مطيع او را از بختيار گرفت و بينى او را بريد و بعد از او خبرى نرسيد كه يكسره گمنام و نابود گرديد .\r\n\r\nبيان استيلاى عضد الدوله بر كرمان\r\nدر آن سال عضد الدوله بلاد كرمان را تملك نمود .\r\nسبب اين بود كه ابو على بن الياس مدتى بس دراز در آن ملك امارت داشت مبتلا به مرض فالج شد و از مرگ ترسيد فرزندان بزرگ خود را كه سه مرد اليسع و الياس و سليمان بودند احضار كرد از يسع كه از پدر كدورت داشت پوزش خواست و او را جانشين خود نمود كه بعد از او الياس و بعد سليمان بنوبت امير باشند سپس بسليمان امر كرد كه به محل حكومت خود بازگردد كه آن محل بلاد سغد باشد و نيز دستور داد كه اموالى كه خود آنجا ذخيره كرد به خود اختصاص دهد مقصود او اين بود كه او را از دستگاه اليسع دور كند زيرا ميان دو برادر دشمنى بود او هم از پدر جدا شد ولى سيرجان را گرفت .\r\nچون پدرش آگاه شد براى جنگ او لشكرى بفرماندهى اليسع فرستاد هم\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nو دستور داد او را از آن بلاد اخراج كنند و نيز نگذارند بسغد هم برود اگر بخواهد برود . اليسع لشكر كشيد و او را محاصره و بر او غلبه نمود . چون سليمان وضع را بدان گونه ديد اموال خود را برداشت و بخراسان پناه برد . اليسع هم بسامان رسيد و دستور داد سيرجان را غارت كنند كه بيغما رفت . قاضى شهر و اعيان بلاد از او درخواست عفو و گذشت نمودند كه عفو كرد .\r\nگروهى از ياران پدرش از او بيمناك شدند نزد پدرش سعايت كردند . پدر فرزند را بزندان سپرد و آن قلعه خود او بود مادر اليسع نزد مادر الياس رفت و از او شفاعت براى آزادى فرزندش خواست و به او گفت : امير آنچه را كه براى فرزندم عقد و عهد كرده بود نقض نمود بعد از اين نوبت فرزند تو ( الياس ) هم خواهد رسيد و اين ملك را از دست خاندان الياس خارج خواهد كرد چاره اين است كه تو با فرزندم مساعدت و او را آزاد كنى تا كار به نحوى خوب بازگردد .\r\nابو على هم در آن مرض دچار غش و اغما مىشد و آن حال مدتى به طول ميكشيد كه هيچ به هوش نمىآمد . آن دو زن بر اين متفق و متحد شدند كه اليسع را هنگام اغماى پدر آزاد كنند . كنيزان را هم جمع كردند و او را از برج قلعه با بند فرود آوردند او هم زنجير را پاره كرد و سوى سپاه رفت سپاهيان از آزادى و ديدن او خرسند شدند و شادى كردند و فرمان او را به گردن نهادند .\r\nكسانى كه تفتين و سعايت كرده بودند گريختند و بعضى از آنها را دستگير كرد و برخى نجات يافتند او هم سوى قلعه عده فرستاد كه قلعه را بگيرد .\r\nچون پدرش به هوش آمد با او مكاتبه كرد و از او خواست كه از محاصره قلعه منصرف شود كه پدر با اموال و خانواده سوى خراسان رخت بكشد و كرمان را به او بسپارد و او در خراسان به يارى و نگهدارى فرزند خود بكوشد و نسبت به او مساعد باشد . اليسع قبول كرد و پدرش راه خراسان را گرفت و بسيارى از اموال خود را به فرزند واگذار كرد و به شهر بخارا رفت و امير منصور بن نوح او را گرامى داشت\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nو نيكى كرد و مقرب نمود ابو على منصور را وادار كرد كه سپاهى به شهر رى بفرستد و آن ملك را از بنى بويه بگيرد چنان كه شرح آن گذشت و خود در سنه سيصد و پنجاه و شش به مرض فالج درگذشت كه بيان نموديم . فرزندش سليمان هم در آن زمان در بخارا بود .\r\nاما اليسع كه در امارت كرمان مستقر گرديد گروهى از اتباع عضد الدوله به او ملحق شدند و او نسبت به آنها نيكى كرد . بعضى از آنها نزد عضد الدوله بازگشتند .\r\nاليسع بازماندگان آنها را متهم كرد و به آنها بدگمان شد سخت كيفر داد و مثله كرد ( پاره پاره ) . پس از آن گروهى از ياران خود بعضد الدوله پناه بردند عضد الدوله به آنها احسان كرد و مال داد و خوب نگهدارى كرد . چون اتباع اليسع تفاوت رفتار آن دو امير را ديدند از او بريدند و يكى بعد از ديگرى بعضد الدوله پيوستند و در يك بار هزار مرد از سالاران و بزرگان و اعيان قوم او را ترك كردند و نزد عضد الدوله رفتند .\r\nچون اليسع حال را بدان وضع ديد ناگزير خانواده و مال خود را برداشت و به شهر بخارا پناه برد و پشت سر خود را نديد . چون عضد الدوله شنيد سوى كرمان لشكر كشيد و بر آن سامان مستولى گرديد و تمام املاك و اموال آل الياس را گرفت و آن در تاريخ ماه رمضان ( سال جارى ) بود . ايالت كرمان را به فرزند خود ابو الفوارس واگذار كرد و او بعد از آن عراق را گرفت و لقب شرف الدوله را يافت .\r\nعضد الدوله كورتكين بن جستان را در كرمان گذاشت و خود بفارس بازگشت امير سيستان هم با او مكاتبه كرد و بنام او خطبه خواند . اين هم يكى از اسباب ضعف و زوال سامانيان بود و يكى از موجبات طمع ديگران بملك آنان گرديد .\r\nاما اليسع كه چون به شهر بخارا وارد شد امير او را گرامى داشت و به او احسان كرد ولى او آغاز ناسزاگوئى كرد كه امير از يارى او تسامح كرده و سامانيان نتوانستند به او مدد بدهند و او را بكشور خود بازگردانند بدين سبب او را بخوارزم تبعيد كردند . ابو على بن سيمجور آگاه شد اموال و بار و بنه او را كه در يكى از نقاط\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nخراسان گذاشته بود ربود و هر چه اليسع داشت تاراج كرد . اليسع در خوارزم به درد چشم و رمد مبتلا شد شدت درد و دلتنگى و نا اميدى او باعث شد كه خود بدست خويش چشم دردناك خود را از حلقه بيرون بكشد و اين كار موجب هلاك او گرديد و پس از آن نام و نشان خاندان الياس در كرمان و سامان ديگر گم شد اين بليه ناشى از عصيان او نسبت به پدر و ميوهء تلخ عاق بودنش شمرده شد .\r\n\r\nبيان قتل ابى فراس بن حمدان\r\nدر ماه ربيع الاخر آن سال ابو فراس بن ابى العلاء سعيد بن حمدان كشته شد .\r\nسبب قتل او اين بود كه او در شهر حمص اقامت داشت ميان او و ابو المعالى بن سيف الدوله بن حمدان اختلاف رخ داد ابو المعالى او را احضار كرد و ابو فراس به محل « صدد » پناه برد آن محل يك قريه كوچك در صحرا نزديك حمص بود .\r\nابو المعالى اعراب بنى كلاب و ديگران را جمع و تجهيز كرد و بدنبال ابو فراس فرستاد آنها بفرماندهى « قرعويه » بتعقيب او رفتند و ابو فراس را غافل گير كردند اتباع او امان خواستند و تسليم شدند خود او هم بطور گمنام با اتباع خود آميخت در عرض راه « قرعويه » او را شناخت و بغلام خود گفت او را بكش غلام او را كشت و سرش را بريد و تنش را در بيابان انداخت كه بعضى از اعراب آن را به خاك سپردند .\r\nابو فراس خود خال ( دائى ) ابو المعالى بن سيف الدوله بود . راست گفت هر كه گفت :\r\n« الملك عقيم » ( سترون ) ( ابو فراس بزرگترين و بهترين امير و شاعر و مجاهد در عالم تشيع و تعصب براى على و اولاد على مشهور بود . قتل او بدستور خواهر زاده و نواده عم خود موجب تاسف گرديد . اشعار نغز بسيار از او مانده و نيز قصائدى در مناقب آل على و تفضيل آنان بر بنى العباس روايت شده است )\r\n.\r\n\r\n","description":"","footnote":"","page_name":" 300 ","page_number":300},
  {"content":"\r\n\r\n\r\nبيان حوادث\r\nدر نيمه شعبان همان سال متقى للّه ابراهيم بن مقتدر در خانه خود ( كه بازداشت شده بود ) مرد و در همان خانه به خاك سپرده شد .\r\nدر ماه ذى القعده لشكرى از روم بر انطاكيه هجوم كرد و در پيرامون آن كشتند و غارت نمودند و دوازده اسير زن و مرد از مسلمين گرفتند و رفتند .\r\nدر آن سال ميان « هبه » رفاعى و اسد بن وزير غبرى جنگ واقع شد . اسد از خزر يشكرى مدد خواست و خزر از متابعين عمران بن شاهين بود به يارى او شتاب كرد و بسيارى از اتباع همه را كشت و او را منهزم نمود و محل « جنبلاء » و « قسين » در عراق را گرفت . « سبكتكين » عجمى بجنگ او مبادرت كرد خزر ناگزير ببصره رفت و از وزير ابو الفضل امان گرفت .\r\nدر آن سال اهالى بغداد در روز عاشورا و غدير خم همان كارى كه پيش ميكردند انجام دادند . در عاشورا ماتم گرفتند و گريستند و در عيد غدير خم شادى كردند و جشن گرفتند .\r\nعلى بن بندار بن حسين ابو الحسن صوفى معروف بصيرفى نيشابورى درگذشت\r\n.\r\n\r\n","description":"","footnote":"","page_name":" 301 ","page_number":301},
  {"content":"\r\n\r\n\r\nسنه سيصد و پنجاه و هشت\r\n\r\nبيان فتح مصر براى معز علوى\r\nدر آن سال معز لدين اللّه ابو تميم معد بن اسماعيل منصور باللّه غلام پدر خود را ابو الحسن جوهر قائد و سالار كه رومى بود با سپاهى عظيم براى فتح كشور مصر فرستاد و او هم بر مصر استيلا يافت .\r\nسبب اين بود چون كافور اخشيدى امير مصر درگذشت مردم دچار اختلاف و ستيز شدند و قحط و غلا شايع گرديد بحديكه هر يك رطل نان به دو درهم رسيد و گندم هم هر يك پيمانه بيك دينار و شش يك دينار مصرى فروخته شد .\r\nچون خبر آن اوضاع آشفته بمعز رسيد كه در افريقا بود جوهر را ( با سپاه ) به آن ديار فرستاد چون خبر لشكر كشى او بمصر رسيد لشكرهاى اخشيدى بدون جنگ گريختند و قبل از رسيدن او همه منهزم شدند . او در هفدهم ماه شعبان بمصر رسيد و در مسجد جامع عتيق بنام معز خطبه خواند .\r\nخطيب هم ابو محمد عبد اللّه بن حسين شمشاط بود .\r\nدر ماه جمادى الاولى سال سيصد و پنجاه و نه جوهر به مسجد ابن طولون رفت و بمؤذن دستور داد كه بگويد : ( حى على خير العمل ) و او نخستين كسى بود كه در مصر اين جمله را در اذان گفت ( اهل سنت آن را نمىگويند همچنين على ولى اللّه هم نميگويند و آن را بدعت مىدانند ) .\r\nپس از آن در جامع عتيق هم همين جمله را در اذان گنجانيد و در نماز بسم اللّه الرحمن الرحيم را بلند خواند . چون جوهر در مصر مستقر گرديد بناى شهر ( عظيم ) قاهره را آغاز كرد\r\n.\r\n\r\n","description":"","footnote":"","page_name":" 302 ","page_number":302},
  {"content":"\r\n\r\n\r\nبيان تسلط معز بر دمشق و ساير بلاد شام\r\nچون جوهر در مصر پايدار و ثابت قدم گرديد جعفر بن فلاح كتامى را با سپاهى عظيم بشام فرستاد او به محل « رمله » رسيد ابو محمد حسن بن عبد اللّه بن طغج در آنجا بود كه با او جنگ نمود . در ماه ذى الحجه چندين نبرد رخ داد و در همه آنها جعفر بن فلاح پيروز شد و بالاخره ابن طغج و گروهى از سالاران او اسير شدند آنها را نزد جوهر فرستاد و جوهر اسراء را بافريقا نزد معز روانه كرد .\r\nابن فلاح شهر را گشود و بسيارى از اهالى را كشت و بعد بقيه را امان داد و خراج را استيفا نمود و سوى طبريه لشكر كشيد در آنجا ديد كه ابن ملهم بنام معز لدين اللّه خطبه خوانده از او منصرف شد و بدمشق رفت اهالى با او جنگ كردند و بر آنها ظفر يافت و بلاد را تملك نمود و بعضى از نقاط شهر را غارت كرد سپس از غارت بقيه خوددارى نمود و بنام معز لدين اللّه خطبه خواند و آن در روز جمعه ماه محرم سنه سيصد و پنجاه و نه بود . خطبه بنى العباس هم بريده شد در دمشق شريف ابو القاسم بن ابى يعلى هاشمى كه مردى با عظمت و مقتدر بود در جمعه دوم گروهى از جوانان را جمع كرد و به مسجد رفت و خطبه معز را باطل كرد و باز بنام بنى العباس خطبه خواند و سياه پوشيد كه شعار بنى العباس بود و به خانه خود بازگشت . جعفر بن فلاح با او و با اهالى دمشق سخت نبرد كرد اهالى دمشق پايدارى و دليرى كردند و روز بعد طرفين بجنگ پرداختند و سر و دست انداختند و جنگ بر شدت خود افزود و عدهء كشتگان طرفين فزون گرديد و بعد لشكريان دمشق شكست خوردند و منهزم شدند شريف ابن ابى يعلى دم دروازه شهر ايستاد و مردم را بجنگ وادار مىكرد .\r\nمغربيان هم هجوم خود را بر دمشقيان ادامه دادند تا آنها را بدروازه شهر راندند مغربيان بكاخ حجاج رسيدند و هر چه آنجا بود ربودند . چون نيمه شب گريختند و شهر را بدرود گفتند مردم روز بعد دچار حيرت شدند . شريف ناگزير بجعفر\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nپناه برد و جعفر بن فلاح به او امان داد و با او صلح نمود و دستور داد مردم را آرام و دلخوش نمايد وعده نيكى و يارى هم داد او مردم را آرام نمود . جعفر هم بسپاهيان و عوام مردم شهر دستور داد كه به محل و مكان خود بازگردند و آرام باشند تا خود جعفر بن فلاح در شهر طواف كند و بازگردد آنها هم اطاعت كردند و خاموش شدند ولى چون مغربيان به شهر راه يافتند آغاز غارت نمودند و يكى از كويهاى شهر را تاراج كردند مردم دوباره شوريدند و خندقها حفر كردند و بر مغربيان حمله نمودند و شمشير را به كار بردند و گروهى را كشتند و شهر را سنگر بندى كردند و بر استحكام آن افزودند و خود را آماده يك جنگ سخت نمودند كه در آن جانبازى و فداكارى كنند . مغربيان هم از حمله به آنها ترسيدند مردم نزد شريف ابو القاسم بن ابى يعلى رفتند و از او خواستند كه آنچه موجب صلاح كار باشد انجام دهد و بجنگ مبادرت كند تا يك صلح پايدار مستقر شود و آن در تاريخ پنجشنبه شانزدهم ذى الحجه سنه سيصد و پنجاه و نه بود . آتش‌سوزى هم بسيارى از خانه‌ها را طعمه حريق نمود . رئيس شرطه هم نزد جعفر بن فلاح رفت و در روز جمعه با مردم نماز خواند و مردم را آرام كرد و گروهى از شورشيان جوان را گرفت و آن در محرم سنه سيصد و شصت بود . شريف ابو القاسم بن ابى يعلى هاشمى را دستگير و بمصر روانه كرد . كار دمشق را هم سامان داد . ما بايد شرح اين وقايع را در آخر سال ( سنه سيصد و شصت ) بيان كنيم و اين تقديم و تاخير براى اين بود كه چون فتح دمشق و غلبه مغربيان را بيان كرديم واقعه را در اين تاريخ نقل نموديم .\r\nباهتمام و تصحيح دكتر مصطفى نراقى پايان يافت . مجلد پانزدهم هم تحت طبع مىباشد . آذر - 1350\r\n\r\n","description":"","footnote":"","page_name":" 304 ","page_number":304},
  {"content":"\r\n\r\n.\r\n\r\n","description":"","footnote":"","page_name":" 305 ","page_number":305},
  {"content":"\r\n\r\n.\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n.\r\n\r\n","description":"","footnote":"","page_name":" 307 ","page_number":307},
  {"content":"\r\n\r\n.\r\n\r\n","description":"","footnote":"","page_name":" 308 ","page_number":308},
  {"content":"\r\n\r\n.\r\n\r\n","description":"","footnote":"","page_name":" 309 ","page_number":309},
  {"content":"\r\n\r\n.\r\n\r\n","description":"","footnote":"","page_name":" 310 ","page_number":310},
  {"content":"\r\n\r\n.\r\n\r\n","description":"","footnote":"","page_name":" 311 ","page_number":311},
  {"content":"\r\n\r\n.\r\n\r\n","description":"","footnote":"","page_name":" 312 ","page_number":312},
  {"content":"\r\n\r\n.\r\n\r\n","description":"","footnote":"","page_name":" 313 ","page_number":313},
  {"content":"\r\n\r\n.\r\n\r\n","description":"","footnote":"","page_name":" 314 ","page_number":314},
  {"content":"\r\n\r\n.\r\n\r\n","description":"","footnote":"","page_name":" 315 ","page_number":315},
  {"content":"\r\n\r\n.\r\n\r\n","description":"","footnote":"","page_name":" 316 ","page_number":316},
  {"content":"\r\n\r\n.\r\n\r\n","description":"","footnote":"","page_name":" 317 ","page_number":317},
  {"content":"\r\n\r\n.\r\n\r\n\r\n","description":"","footnote":"","page_name":" 318 ","page_number":318}
  ]